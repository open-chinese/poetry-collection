[
    {
        "uuid": "53d884e04386d8dfd9a0fa48af3c15bc",
        "title": "齐天乐 少年塞上秋来早",
        "author": "李曾伯",
        "content": "少年塞上秋来早，昴街尚馀芒曜。\n举目关河，惊心弧矢，顾我岂堪戎纛。\n几番凤诰。\n愧保障何功，恩隆旒藻。\n笑指呼鹰，露花烟草忆刘表。\n头颅如许相与，岁寒犹赖有，白发公道。\n对月怀人，临风访古，往事凄凉难考。\n何时是了。\n莫驰志伊吾，贪名清庙。\n松菊归来，稽山招此老。",
        "dynasty": "宋",
        "collection_info": null
    },
    {
        "uuid": "1d382f2aa18353464627039f0a09e6e0",
        "title": "八声甘州 正莼鲈佳梦绕吴乡",
        "author": "李曾伯",
        "content": "正莼鲈佳梦绕吴乡，牙樯忍轻离。\n向仲宣楼上，凭高举酒，几共灯棋。\n曾记少陵留咏，出幕合持麾。\n飞盖长安去，华贯平跻。\n好是倚门迎笑，恰野堂云壑，菊后梅时。\n庆凤雏新长，携手奉莱衣。\n抚孤松、绝胜细柳，念征人、徒老玉关西。\n归来也，幅巾藜杖，办取追随。",
        "dynasty": "宋",
        "collection_info": null
    },
    {
        "uuid": "9a81ede09f24acffea7e8d6050d5ff0d",
        "title": "八声甘州 领青油车骑出郊垧",
        "author": "李曾伯",
        "content": "领青油车骑出郊垧，来游晋龙山。\n喜水天澄霁，稻畦镰净，榆塞戈闲。\n登高谩酬佳节，一笑破苍颜。\n剩泛茱萸菊，杯莫留残。\n休说参军往事，意当时凝眺，不到长安。\n赖座间小异，豪气眇尘寰。\n到如今、祗成佳话，记封姨、曾荐众宾欢。\n吾曹事，有如此酒，要共弹冠。",
        "dynasty": "宋",
        "collection_info": null
    },
    {
        "uuid": "a0af15823eb77bedd2846d1ab93cc80b",
        "title": "八声甘州 怅浮生、俯仰迹成空",
        "author": "李曾伯",
        "content": "怅浮生、俯仰迹成空，依然此江山。\n对秋容如画，天长雁度，水阔鸥闲。\n追游未甘老态，凭酒借红颜。\n归骑斜阳外，柳老荷残。\n幸对黄花时节，喜宾朋晤语，烽火平安。\n仅风巾一笑，名尚满人寰。\n要流芳、相期千载，肯区区、徒恋片时欢。\n姑聊尔，招呼楚调，慰藉南冠。",
        "dynasty": "宋",
        "collection_info": null
    },
    {
        "uuid": "2f3972721d71247ae3a13dcd98532da7",
        "title": "满庭芳 八足横戈",
        "author": "李曾伯",
        "content": "八足横戈，一身衷甲，将军致尔来前。\n呼僮解缚，亟荐泽虞鲜。\n族类横行草地，今骈首、鼎镬连连。\n荆江上，不图霜后，风味似吴天。\n晴川。\n千里外，分甘遗远，多谢勤拳。\n对香枨新酒，一洗腥膻。\n慰我吟情归思，都忘却、张孟鲈鳊。\n持螯了，老饕作赋，佳话楚乡传。",
        "dynasty": "宋",
        "collection_info": null
    },
    {
        "uuid": "b91dbd9a9bf3ecdb020392e6c8506303",
        "title": "哨遍 大块赋形",
        "author": "李曾伯",
        "content": "大块赋形，皇览揆予，俾尔昌而寿。\n嗟壮游。\n岁月老征裘。\n向秋来、顿如蒲柳。\n桂开又。\n鲈莼蟹橙正美，故人应忆传杯手。\n想薜荔岩峦，梧桐庭院，当时风景依旧。\n对斜阳、极目倚危楼。\n问一舸、何时过吴头。\n乘下泽车，戴华阳巾，锦衣游昼。\n犹。\n客有名流。\n交情金石襟期厚。\n双湖烟艇里，剑锋紫气冲斗。\n剩妙墨淋漓，清歌发越，未应独步诗千首。\n待挂了衣冠，来寻杖履，陪君此乐须有。\n到如今、不愿酒泉侯。\n愿生入、玉门早归休。\n任远人、从问安否。\n梁园宾客虽富。\n谁出相如右。\n相逢身健，时平无事，是处溪山明秀。\n与君举斝若为酬。\n有年年、人月长久。",
        "dynasty": "宋",
        "collection_info": null
    },
    {
        "uuid": "652ad085320712ca7f0cdd7e2b8b0698",
        "title": "水龙吟 黄旗吉语飞来",
        "author": "李曾伯",
        "content": "黄旗吉语飞来，胡儿已落将军手。\n吾皇神武，一新城郭，断谟天授。\n铁骑才临，雕戈竞逐，击蛇先首。\n快风驱雨洗，江空谷静，淮淝上、似之否。\n此事老臣何有。\n想捷传、延英方昼。\n玉颜应笑，金瓯堪保，贺声交口。\n吾责免夫，吾归可矣，萧然一叟。\n把功名，分付诸公，聊自尝酒盈斗。",
        "dynasty": "宋",
        "collection_info": null
    },
    {
        "uuid": "ad8ecc53d92fd23180ccd866a490ab22",
        "title": "水龙吟 荆州咫尺神州",
        "author": "李曾伯",
        "content": "荆州咫尺神州，几番得失孙刘手。\n山河天险，东南牖户，钺何轻授。\n泪落碑存，鹤归城是，不堪回首。\n喜大堤草色，镇长春在，羊与陆、孰能否。\n风景依然吾有。\n柳营深、铁衣闲画。\n摩云胜气，追戎马足，走蜚狐口。\n往事纷纷，付之蛮触，相忘庄叟。\n有人焉，中夜闻鸡，剑光正烛牛斗。",
        "dynasty": "宋",
        "collection_info": null
    },
    {
        "uuid": "10481dbceaaf2705d81463ea7d08dad6",
        "title": "水龙吟 吾皇神武中兴",
        "author": "李曾伯",
        "content": "吾皇神武中兴，直须整顿舆图旧。\n岂惟天顾，岷峨一角，但西其首。\n遮护咽喉，扶持气派，宁无医手。\n有庙谟先定，傍观何待，留侯蹑、魏侯肘。\n天眷我家仁厚。\n盛英才、载量车斗。\n中流孤艇，千钧一发，老夫何有。\n休对秋风，移宫换羽，吟无绝口。\n看福星，太乙临梁，此虏自不能久。",
        "dynasty": "宋",
        "collection_info": null
    },
    {
        "uuid": "9ee6693b27d5e2e70091d25e64b46f1f",
        "title": "水龙吟 梅边连辔偕来",
        "author": "李曾伯",
        "content": "梅边连辔偕来，柳边先我观光去。\n一门椿桂，尊君孙盛，小儿文举。\n黄鹤联登，横翔雕鹗，健凌鹦鹉。\n趁霜晴春小，南宫问讯，又同奏、明光赋。\n从此青云阔步。\n看龙门、锦标双取。\n荆州时事，不妨大对，细陈当宁。\n久要论交，中年语别，不堪离绪。\n约杏园，得意归时，吾已在浙江浒。",
        "dynasty": "宋",
        "collection_info": null
    },
    {
        "uuid": "364b15f8854cee9ea4019042f92fb2ca",
        "title": "满江红 千古襄阳",
        "author": "李曾伯",
        "content": "千古襄阳，天岂肯、付之荆棘。\n宸算定、图回三载，一新坚壁。\n狼吻不甘春哨衄，马蹄又踏寒滩入。\n向下洲、一鼓扫群胡，三军力。\n连帅是，并州绩。\n宾佐有，雍丘逖。\n赖阴人成事，同心却敌。\n见说陈尸三十里，投鞍委甲如山积。\n待老臣、为作岘樊铭，劖诸石。",
        "dynasty": "宋",
        "collection_info": null
    },
    {
        "uuid": "88132c998b58e2993867db7c026500a7",
        "title": "满江红 推枕闻鸡",
        "author": "李曾伯",
        "content": "推枕闻鸡，正怪得、干坤都白。\n元是有、福星临照，至和熏出。\n缘饰夜城疑不夜，弥漫色界成无色。\n更摛词、巧欲夺天葩，尤殊特。\n貂帽拥，寒何力。\n羔酿举，情何极。\n欠开樽细挹，梅花标格。\n十万铁衣冰到骨，祈天只愿王师息。\n想家童、日办剡中舟，溪头立。",
        "dynasty": "宋",
        "collection_info": null
    },
    {
        "uuid": "f6cb1f1b7851588e3e72ee0fe423b4f4",
        "title": "满江红 荡节将行",
        "author": "李曾伯",
        "content": "荡节将行，原显尽、花毡铺白。\n人羡道、青丝辔整，红蕖幕出。\n宇宙中间无点医，水天上下俱同色。\n向个中、着此玉为人，真英特。\n元自得，融和力。\n浑不管，凝寒极。\n看福星临照，政敷民格。\n且访桃源仙世界，伫传梅驿春消息。\n定明年、拜表贺端闱，螭坳立。",
        "dynasty": "宋",
        "collection_info": null
    },
    {
        "uuid": "c5fa0026676f7369260e9c4a24ee1e47",
        "title": "八声甘州 自当年、种柳向西门",
        "author": "李曾伯",
        "content": "自当年、种柳向西门，古今号名州。\n对风声策策，浪涛衮衮，又是新秋。\n暂为江山弹压，谁得似贤侯。\n夜观灯棋里，几共边筹。\n休效季鹰高兴，为莼羹鲈脍，遽念吴头。\n且安排维楫，相与济中流。\n看邦人、尽歌襦裤，愿紫皇、乞与福星留。\n令人忆，数行过雁，月在南楼。",
        "dynasty": "宋",
        "collection_info": null
    },
    {
        "uuid": "5a9f54362c0e2e7c4703defceceff092",
        "title": "八声甘州 续仲宣、一赋小呼鹰",
        "author": "李曾伯",
        "content": "续仲宣、一赋小呼鹰，声名满荆州。\n向宾筵游戏，豪端月露，皮里阳秋。\n遍历文书刁斗，何患不封侯。\n横槊风烟表，独占诗筹。\n见说眉攒心事，在岷峨乡国，落日西头。\n怅英豪遗恨，都付大江流。\n伟平生、经纶雅志，把重弓、聊为汉关留。\n中秋近，何如载酒，一笑登楼。",
        "dynasty": "宋",
        "collection_info": null
    },
    {
        "uuid": "5bb075e461764abad7d3d3c764696608",
        "title": "八声甘州 自六朝、用武诧荆州",
        "author": "李曾伯",
        "content": "自六朝、用武诧荆州，襟喉重疆陲。\n更西风似箭，峡江如线，事势夔夔。\n须仗中流砥柱，天付治平谁。\n甚矣吾衰矣，将老东篱。\n休说纷纷往梦，任阴平邓艾，骆谷姜维。\n向棋边聊且，官事了痴儿。\n雨未阴、毋忘户牖，挂长绳、系不住铜仪。\n空遐想，桃源春媚，安得追随。",
        "dynasty": "宋",
        "collection_info": null
    },
    {
        "uuid": "5ea69e41b553ab4e0c50a8326af90a20",
        "title": "八声甘州 对西风、先自念莼鲈",
        "author": "李曾伯",
        "content": "对西风、先自念莼鲈，又还月生西。\n叹平生霜露，而今都在，两鬓丝丝。\n当年门垂蓬矢，壮岁竟奚为。\n磊落中心事，只有天知。\n多谢君恩深厚，费丁宁温诏，犹置驱驰。\n看弓刀何事，终是愧毛锥。\n愿今年、四郊无警，向酒边、多作数篇诗。\n山林下，相将见一，舍我其谁。",
        "dynasty": "宋",
        "collection_info": null
    },
    {
        "uuid": "17b41d0ffbb74a6187c185e73034d0e0",
        "title": "八声甘州 问秋光、乞得一宵闲",
        "author": "李曾伯",
        "content": "问秋光、乞得一宵闲，满引玉东西。\n喜亲朋咸集，宴酣真乐，非竹非丝。\n坎止流行付分，岂尽是人为。\n试向君平卜，还可前知。\n自笑头颅如此，奈乌轮难系，驹隙如驰。\n慨壮图已矣，指地不须锥。\n任从渠、翻云覆雨，愿老于耕钓乐于诗。\n三军事，天家自有，大将为谁。",
        "dynasty": "宋",
        "collection_info": null
    },
    {
        "uuid": "5c75e2727b0cd954f86ee2a0ce8cea75",
        "title": "八声甘州 仿离骚、览揆度新讴",
        "author": "李曾伯",
        "content": "仿离骚、览揆度新讴，空云霭乌丝。\n把长庚才调，小施筹笔，犹处囊锥。\n鸾枳鸂滩发轫，指日问朝衣。\n雪片梅花外，已露南枝。\n休羡汉疏晋阮，记当年楚产，同是家儿。\n怅岁华如许，同官复同时。\n引宫商、细赓郢唱，向樽前、谁为一歌之。\n蓬壶侣，长春不老，有美人兮。",
        "dynasty": "宋",
        "collection_info": null
    },
    {
        "uuid": "2c15615d54f79050ac54d14ef1ea2f6f",
        "title": "八声甘州 记当年、虏压顺昌城",
        "author": "李曾伯",
        "content": "记当年、虏压顺昌城，直欲付靴尖。\n赖君家乃祖，笑麾白羽，净洗腥膻。\n荆州甘棠蔼蔼，浓墨宇犹鲜。\n少出拿云手，整顿青毡。\n好个嫩凉天气，想闻鸡听雁，意气犹忺。\n看相将喜事，眉色已黄占。\n祝君龄、有如此酒，举金罍、须放十分添。\n还知否，封侯事业，正在华颠。",
        "dynasty": "宋",
        "collection_info": null
    },
    {
        "uuid": "c8b1b3068a852464218f8fc0fc48b3b1",
        "title": "八声甘州 问孀娥、僝僽厌看人",
        "author": "李曾伯",
        "content": "问孀娥、僝僽厌看人，唯复厌人看。\n正凉宵准拟，招延素魄，慰藉苍颜。\n廉纤梧桐细雨，吹彻玉箫寒。\n仿佛山河影，只在云端。\n又似去年今夕，枉教人愁怅，立尽阑干。\n想菱花尘匣，憔悴女乘鸾。\n恨无从、一登天柱，约宾朋、随分荐清欢。\n持杯祝，老蟾无恙，留待明年。",
        "dynasty": "宋",
        "collection_info": null
    },
    {
        "uuid": "ae50460f0196a72c76e8f14a2e39a33e",
        "title": "朝中措 灯棋三载客边头",
        "author": "李曾伯",
        "content": "灯棋三载客边头。\n江汉等萍浮。\n一片白云关念，对床夜雨难留。\n堂堂事会，相期烝楫，供济泾舟。\n今岁雁来应早，着鞭莫待深秋。",
        "dynasty": "宋",
        "collection_info": null
    },
    {
        "uuid": "c6a2e6f5aa5d0938ddd435f22bef3e53",
        "title": "朝中措 南风吹棹过吴头",
        "author": "李曾伯",
        "content": "南风吹棹过吴头。\n聚散付云浮。\n且共一杯怀楚，须期万户封留。\n藕花时候，五湖烟雨，西子扁舟。\n转首梦回残角，征人塞上新秋。",
        "dynasty": "宋",
        "collection_info": null
    },
    {
        "uuid": "be8945db259f3fc4b72e23da166c91b2",
        "title": "朝中措 夜来南极十分明",
        "author": "李曾伯",
        "content": "夜来南极十分明。\n申月应生申。\n小范龙图老子，大苏玉局仙人。\n擎天健手，家传方略，功在峨岷。\n看取芝封夜下，归来尽展经纶。",
        "dynasty": "宋",
        "collection_info": null
    },
    {
        "uuid": "424879dac48e33ff22fa509cff58ef3c",
        "title": "贺新凉・贺新郎 可恨经年别",
        "author": "李曾伯",
        "content": "可恨经年别。\n正安排、剖瓜植竹，拟酬佳节。\n应为犁锄机杼懒，天遣阿香磨折。\n翻一饷、廉纤凄切。\n寂寞金针红线女，枉玉箫、吹断秦楼月。\n清漏静，楚天阔。\n东皋且愿三农悦。\n任从渠、鹊桥蛛网，一番虚设。\n挽取天河聊为我，尽洗西风残热。\n休懊恼、云生巫峡。\n底用乞灵求太巧，看世人、弄巧多成拙。\n姑止酒，命茶啜。",
        "dynasty": "宋",
        "collection_info": null
    },
    {
        "uuid": "d459233071bef64a46eb04bb6415ed30",
        "title": "贺新凉・贺新郎 晓听平安报",
        "author": "李曾伯",
        "content": "晓听平安报。\n信荆州、古今形胜，金汤天造。\n落日岘山陈迹在，依旧大堤芳草。\n叹紫塞、黄尘未扫。\n水合水生来又去，赖胡雏、犹畏熊当道。\n薇柳戌，甚时了。\n乞身屡上盏天表。\n感恩深、丁宁帝语，许同芳召。\n自愧黔驴无伎俩，桑土绸缪盍早。\n空手袖、剑锋懊恼。\n要脍鲸鲵封京观，愿汉庭用壮臣年老。\n毋更取，仲华笑。",
        "dynasty": "宋",
        "collection_info": null
    },
    {
        "uuid": "2b505152618bbab8900ad5ee09b41b28",
        "title": "贺新凉・贺新郎 梦觉闻鸡报",
        "author": "李曾伯",
        "content": "梦觉闻鸡报。\n问岘边、晋家城郭，旧邦新造。\n谁遣平明旌旆入，人说当年草草。\n犹幸把、腥埃俱扫。\n对越老苍方寸在，任酉渠、远度龙堆道。\n还又过，一春了。\n少年意气轻三表。\n到如今、名惭小范，功卑前召。\n赖有把茅归去是，乘此抽身须早。\n何苦受、天来烦恼。\n报国丹忠虽未泯，奈长卿已病文渊老。\n聊把酒，仰天笑。",
        "dynasty": "宋",
        "collection_info": null
    },
    {
        "uuid": "6e77c5298cd8ac1fa2f181ca0af06bce",
        "title": "醉蓬莱 问金城方略",
        "author": "李曾伯",
        "content": "问金城方略，数十年来，谁堪称许。\n万福威名，草木识淮浦。\n西顾天长，中流地重，着此巨鳌柱。\n见说棋边，风声鹤唳，胆落胡虏。\n老子家声，六韬亲授，渭水归来，非熊非虎。\n江汉滔滔，建大将旗鼓。\n弧矢开祥，节旄迎渥，勋业纪盟府。\n好对芳天，莺花未老，金樽频举。",
        "dynasty": "宋",
        "collection_info": null
    },
    {
        "uuid": "7888ccef3f46385cd0a1ad6847df4580",
        "title": "醉蓬莱 自鹫峰曾见",
        "author": "李曾伯",
        "content": "自鹫峰曾见，金粟如来，犹有英烈。\n碧玉琅玕，点缀碎琼屑。\n不御纷华，独餐沆瀣，比众芳殊别。\n好向凉宵，无风无雨，宜露宜月。\n身在山中，名香天下，全似幽人，一种修洁。\n解使多愁，对此亦纾悦。\n缘绮窗前，乌云鬓侧，休为玉人折。\n剩赋新词，满倾佳醑，为成三绝。",
        "dynasty": "宋",
        "collection_info": null
    },
    {
        "uuid": "77528900f39d73c0babe214b2e687921",
        "title": "醉蓬莱 问前身应在",
        "author": "李曾伯",
        "content": "问前身应在，香醉山中，今存风烈。\n佳夕招延，清论度飞屑。\n玉斝盈盈，金英点点，标格侬家别。\n好个凉天，更无滴雨，只欠些月。\n菊客兰兄，纷纷侪辈，纵尔芬芳，输我高洁。\n鼻观先知，羞取俗颜悦。\n解后成欢，从容挹爽，何羡广寒折。\n我有高吟，为君纪此，一段奇绝。",
        "dynasty": "宋",
        "collection_info": null
    },
    {
        "uuid": "64faaaa2d9c4572802a012dca049d53f",
        "title": "醉蓬莱 大不逾粟许",
        "author": "李曾伯",
        "content": "大不逾粟许，飘散人间，直恁清烈。\n管领芳樽，底事不渠屑。\n中夜庭前，小山丛畔，韵度从来别。\n那更今年，留连秋色，将傍菊月。\n堪羡纱窗，胆瓶斜浸，浅酌低讴，人花双洁。\n恼杀多情，一见一回悦。\n生怕朝来，梧桐过雨，把花神摧折。\n倩取骚人，黄香作传，笔未宜绝。",
        "dynasty": "宋",
        "collection_info": null
    },
    {
        "uuid": "48cedb56b80f627a6fc58146b3fb6f16",
        "title": "醉蓬莱 指梅花雪片",
        "author": "李曾伯",
        "content": "指梅花雪片，问讯八窗，南枝开未。\n一点春风，消息岭头寄。\n太白精神，广平韵度，是岂众芳拟。\n东阁吟边，水清月淡，不妨游戏。\n犹记双湖，几番初度，持酒相期，已花为比。\n鼎味家传，须向玉堂里。\n吏隐南昌，未应高兴，香在岁寒际。\n倩取瑶姬，花前一唱，寿吾仙李。",
        "dynasty": "宋",
        "collection_info": null
    },
    {
        "uuid": "16582565fc38f20632e36350b3f85f31",
        "title": "沁园春 天顾坤维",
        "author": "李曾伯",
        "content": "天顾坤维，持橐秉旄，屈公此行。\n正地雷观象，一阳将复，天星验数，五福初临。\n汉指才宣，蜀民相贺，百万耄倪犹更生。\n先声布，便胆寒西贼，关塞无尘。\n休嗟往事营营。\n要清献、乖崖相拟伦。\n看作新精采，叶符气运，转旋机括，元在人心。\n奖率三军，扫清万里，从此西南开太平。\n功成后，却归来廊庙，细展经纶。",
        "dynasty": "宋",
        "collection_info": null
    },
    {
        "uuid": "6695afa295f7bc8a28d93e8dec413967",
        "title": "沁园春 老子家山",
        "author": "李曾伯",
        "content": "老子家山，近古苏州，有监本呆。\n叹长途荷担，斯宜已矣，急湍鼓枻，岂不危哉。\n我爱陶潜，休官彭泽，为三径荒芜归去来。\n君恩重，奈边戈未偃，阃毂犹推。\n东南休运将回。\n幸天日清明公道开。\n把孤忠自许，我心匪石，一真难灭，人口如碑。\n青眼旧交，黑头新贵。\n快九万里风鹏背培。\n诗筒寄，正多情未已，聊解君颐。",
        "dynasty": "宋",
        "collection_info": null
    },
    {
        "uuid": "d2674d2f48e258cb721e5814304e3602",
        "title": "沁园春 我爱临川",
        "author": "李曾伯",
        "content": "我爱临川，簪绂丛林，有宅一区。\n记谢墩名字，百年犹在，平泉孙子，三世重居。\n皂盖新营，青毡旧识，此复古春秋宜大书。\n奇哉事，信当时种子，下到工夫。\n笑渠。\n驷马门闾。\n是几往过之凡几墟。\n喜尚存遗爱，甘棠在在，无穷生意，茂草如如。\n载酒寻盟，论诗结社，想田可秫兮园可蔬。\n应须念，古鄇亭乔木，无恙还无。",
        "dynasty": "宋",
        "collection_info": null
    },
    {
        "uuid": "386fdbf1445498467f0e2892c28f57e9",
        "title": "兰陵王 甚天色",
        "author": "李曾伯",
        "content": "甚天色。\n苦问桃红李白。\n伊祈氏，沙际才归，依约春回晓烟湿。\n老寒犹煞忒。\n景物。\n中年惯识。\n天应遣，雨洗风梳，柳睡花眠尚无力。\n名园谩他适。\n任黄四栽培，殷七奇特。\n一年好处须寒食。\n待花畔携酒，酒边索句，春馀太半未须急。\n记旧隐幽寂。\n我亦。\n几时得。\n归检点苔封，评品梅格。\n教看林下休官一。\n与莺花分界，渔樵争席。\n抚松长啸，芳菲事，尽渠惜。",
        "dynasty": "宋",
        "collection_info": null
    },
    {
        "uuid": "97eeb4967f88419fbeb56f82906704fa",
        "title": "江神子・江城子 白妃卷絮逐风颠",
        "author": "李曾伯",
        "content": "白妃卷絮逐风颠。\n透朱帘。\n向空漫。\n剪出冰花，偏爱腊前看。\n能费化工多少力，千万里，尽同天。\n歌楼清赏记当年。\n玉人占。\n绣衾寒。\n老去孤高，世虑肯咨煎。\n争似小窗梅影下，聊一笑，付无言。",
        "dynasty": "宋",
        "collection_info": null
    },
    {
        "uuid": "55a44d36c0d9f557abc1655effead7cb",
        "title": "浪淘沙 昨夜雨兼风",
        "author": "李曾伯",
        "content": "昨夜雨兼风。\n断送残红。\n老寒犹自着帘栊。\n为问香篝人语道，翠被还重。\n何处有疏锺。\n惊起匆匆。\n惜春休放酒杯空。\n芳草天涯寒食又，归兴尤醲。",
        "dynasty": "宋",
        "collection_info": null
    },
    {
        "uuid": "7ab77da73a4b0e53d58087e83ca20fb8",
        "title": "哨遍 天限长江",
        "author": "李曾伯",
        "content": "天限长江，云扰中原，一局持棋势。\n汉将谁。\n盍为扫清之。\n彼伎犹、黔驴而止。\n客亦知。\n何材不生斯世。\n丁宁屡费君王旨。\n向马首论诗，灯前观剑，岂无差强人意。\n幸崆峒麦熟且休师。\n又焉用陈琳檄书飞。\n一笛楼头，万柳营间，从容麾帜。\n噫。\n代有戎夷。\n时贤患乏经纶志。\n紫岩公一出，敌当惊见花字。\n谩被发忧邻，汗颜笑斩，客邪终岂婴元气。\n待拜表盏天，移文问隐，老夫行且归矣。\n怕胡雏穴隙尚相窥。\n有淝水儿曹举兵麾。\n看中兴、隽烈堪继。\n随世样多能底。\n卿自为卿计。\n不妨老子，婆娑矍铄，从渠屦盈户外。\n何须岘万勒丰碑。\n有天知、方寸馀地。",
        "dynasty": "宋",
        "collection_info": null
    },
    {
        "uuid": "e12bb007b79c981af2e1cecad5d86938",
        "title": "兰陵王 问梁益",
        "author": "李曾伯",
        "content": "问梁益。\n天设金城铁壁。\n西风外，依约雁来，还报关山旧秋色。\n三秦听汉檄。\n远恨绵绵脉脉。\n频年事，虚掷桑阴，袆允诸人竟何策。\n彤弓误殊锡。\n怅活国难医，救世须佛。\n平生本藉毛锥力。\n对弧矢初度，满头白发，何堪兵卫叠画戟。\n咄青史陈碛。\n酒石。\n羡王绩。\n任击缶呼天，此乐何极。\n奚须太息惊前席。\n望天阍休待，梦如陶翼。\n柳边春后，放定远，出西域。",
        "dynasty": "宋",
        "collection_info": null
    },
    {
        "uuid": "e23620ec0f7886d6a6ed47abbf45fdb3",
        "title": "八声甘州 问西陵、治比汉河南",
        "author": "李曾伯",
        "content": "问西陵、治比汉河南，若为遽东归。\n正峡江衮衮，中流我共，一楫杭之。\n倏听攀辕告语，公去裤襦谁。\n赖有甘棠在，人口如碑。\n百尺楼头徒倚，记绸缪桑土，几对灯棋。\n指鹭洲何处，心事想鸥知。\n向江湖、毋忘魏阙，正吾皇、当馈急贤时。\n经纶事，更须玩易，勿但言诗。",
        "dynasty": "宋",
        "collection_info": null
    },
    {
        "uuid": "6bbb84afb6a8e7e91538d18f5f58080e",
        "title": "水调歌头 序正象古琥",
        "author": "李曾伯",
        "content": "序正象古琥，吉叶梦维熊。\n身随金粟出世，香满小山丛。\n铁券丹书家世，朱阁青毡步武，名字在尧聪。\n雕鹗健云翮，聊尔待西风。\n功名事，书剑里，笑谈中。\n江涛衮衮如此，天岂老英雄。\n先我甲庚三日，伴子春秋千岁，何幸举樽同。\n歌以寿南涧，愿学稼轩翁。",
        "dynasty": "宋",
        "collection_info": null
    },
    {
        "uuid": "940b63489a6bb95b2648fcc5f550e96e",
        "title": "临江仙 同此三秋端正月",
        "author": "李曾伯",
        "content": "同此三秋端正月，地高先得光辉。\n分明身世玉琉璃。\n不妨人未老，长与月相期。\n我有芳尊共玩事，从渠魏鹊无枝。\n直须饮到五更时。\n大家眠玉界，莫羡宴瑶池。",
        "dynasty": "宋",
        "collection_info": null
    },
    {
        "uuid": "276e36683250b5b4d80e48e3720eecb9",
        "title": "水龙吟 楚乡三载中秋",
        "author": "李曾伯",
        "content": "楚乡三载中秋，倚楼辄值萧萧雨。\n澄空向午，廉纤数点，又疑虚度。\n卷起云鬟，掣开妆鉴，喜瞻眉宇。\n问常娥丰貌，间何阔矣，元不老、只如故。\n见了悄然无语。\n但令人、不堪怀古。\n老蟾应记，旧时人物，孙刘陶庾。\n俯仰皆空，阴晴何恨，芳樽频举。\n问他年，忆取今宵，人如许、月如许。",
        "dynasty": "宋",
        "collection_info": null
    },
    {
        "uuid": "d0fa759cbdfe99ff1c405d44ef287912",
        "title": "水调歌头 可爱十分月",
        "author": "李曾伯",
        "content": "可爱十分月，都无一点云。\n清光是处皆有，浑不许人分。\n独是大江深处，一片水晶世界，仿佛有微痕。\n坐到夜深际，万籁寂无闻。\n与诸君，同一笑，举芳樽。\n素娥自有佳约，何必命红裙。\n顷刻参横斗转，归去华胥一觉，玩事任纷纷。\n我袖有玉斧，当为整干坤。",
        "dynasty": "宋",
        "collection_info": null
    },
    {
        "uuid": "19b8e6b5003bc3c6ebb1462075a9efcc",
        "title": "眼儿媚 公归东里我西州",
        "author": "李曾伯",
        "content": "公归东里我西州。\n枫荻楚天秋。\n乌樯转首，暮云江树，落日沙头。\n瞿唐此去风涛恶，宁愿贾胡留。\n明年春晚，松江笠泽，归约追游。",
        "dynasty": "宋",
        "collection_info": null
    },
    {
        "uuid": "52d7c57794a336083276e1d37d01171c",
        "title": "大 对剑花凝",
        "author": "李曾伯",
        "content": "对剑花凝，笳叶卷，天宇尘清声肃。\n楼船催解处，正日戈夕照，风旗西矗。\n虎战龙争，人非地是，形势昔雄三国。\n景升今何在，怅婆娑老子，奚堪荆牧。\n岂自古常言，力宁斗智，智宁如福。\n西征非太速。\n奈臣职、难负君王嘱。\n嗟往事、祁山抗表，剑阁刊铭，祗成堕甑并空轴。\n喜听平安信，岂止为、区区一竹。\n蚊蟁类、笑谈逐。\n玉关归老，不愿封侯食肉。\n愿还太平旧蜀。",
        "dynasty": "宋",
        "collection_info": null
    },
    {
        "uuid": "58a1067c43af54f529a7a1fcd77b182a",
        "title": "浪淘沙 斜日挂汀洲",
        "author": "李曾伯",
        "content": "斜日挂汀洲。\n帆影悠悠。\n碧云合处是吴头。\n几片寒芦三两雁，人立清秋。\n柳外莫停舟。\n休问闲愁。\n人生江海一萍浮。\n世路相期如此水，万里安流。",
        "dynasty": "宋",
        "collection_info": null
    },
    {
        "uuid": "bc68063325fee19ceafef946adb040cb",
        "title": "八声甘州 上巍楼、指顾剑东西",
        "author": "李曾伯",
        "content": "上巍楼、指顾剑东西，依然旧江山。\n怅谁为荆棘，委渠天险，薄我风寒。\n金瓯经营几载，鸿雁尚漂残。\n一片迷棋局，着手良难。\n犹幸红旗破贼，有竹边新报，喜听平安。\n问纷纷遗事，一笑付凭栏。\n愿天驱、五丁壮士，挽岷峨、生意与春还。\n斜阳外，梦回芳草，人老萧关。",
        "dynasty": "宋",
        "collection_info": null
    },
    {
        "uuid": "b7704f178f8e7041e32f7c4b25c6fa82",
        "title": "满江红 才过新正",
        "author": "李曾伯",
        "content": "才过新正，能几日、海棠开了。\n将谓是、睡犹未足，嫣然何笑。\n一片殷红新锦样，天机知费春多少。\n更芳期、不待燕黄昏，莺清晓。\n花旧说，南昌好。\n花宜占，东风早。\n想香霏地近，融和偏巧。\n佳句流传千古在，石湖不见坡翁老。\n倩何人、寄驿报家山，教知道。",
        "dynasty": "宋",
        "collection_info": null
    },
    {
        "uuid": "54abe7bb50219f4dbf9586b86110e895",
        "title": "满江红 自入春来",
        "author": "李曾伯",
        "content": "自入春来，花信费、几番风了。\n先付与、红妆万点，苍颜一笑。\n旧说沈香亭北似，今虽濯锦江头少。\n最可人、枝上月笼春，烟含晓。\n亨会称，花王好。\n嘉聘惜，梅兄早。\n对芳容细玩，天然新巧。\n羯鼓不须催太甚，霓裳易散梨园老。\n任杜鹃、犹自殿韶华，呼殷道。",
        "dynasty": "宋",
        "collection_info": null
    },
    {
        "uuid": "b85e7dc9c4a96d2cd858bc0f211ebc9d",
        "title": "谒金门 风又雨",
        "author": "李曾伯",
        "content": "风又雨。\n芳事葱葱如旅。\n借问甚时才百五。\n东君浑弗顾。\n红紫园林几许。\n横笛数声何处。\n桃涨连天归未去。\n客和春且驻。",
        "dynasty": "宋",
        "collection_info": null
    },
    {
        "uuid": "9b4183c3094ce9d2e953f56c2f2a315b",
        "title": "谒金门 春且驻",
        "author": "李曾伯",
        "content": "春且驻。\n休惜残红无主。\n柳色青青还未絮。\n牡丹犹待雨。\n金鸭沈烟一缕。\n人在纱窗觅句。\n仿佛家山三月暮。\n隔帘闻燕语。",
        "dynasty": "宋",
        "collection_info": null
    },
    {
        "uuid": "d142e83dad1de64a0c0f626a4d57af0a",
        "title": "水调歌头 今岁渝州热",
        "author": "李曾伯",
        "content": "今岁渝州热，过似岭南州。\n火流石铄如傲，尤更炽于秋。\n竟日襟常沾汗，中夕箑无停手，几至欲蕉头。\n世岂乏凉境，老向此山囚。\n赖苍灵，怜赤子，起龙秋。\n刹那顷耳，天瓢倾下足西畴。\n荡涤两间炎酷，苏醒一番枯槁，民瘼庶其廖。\n清入诗脾里，一笑解吾忧。",
        "dynasty": "宋",
        "collection_info": null
    },
    {
        "uuid": "d16bd436d80558d565dd29c25f3d5234",
        "title": "水调歌头 两岁是六帙",
        "author": "李曾伯",
        "content": "两岁是六帙，万里客他州。\n一眉新月西挂，又报桂花秋。\n想见吴中稚子，已办秫田数顷，更种橘千头。\n堪笑新亭酒，空效楚人囚。\n饭甘粗，衣任恶，卧从湫。\n世缘道眼看破，闻早问先畴。\n这服清凉散子，多在病坊弗悟，美疢甚时瘳。\n膏秣归盘去，无乐亦无忧。",
        "dynasty": "宋",
        "collection_info": null
    },
    {
        "uuid": "eeb15cba6bd8837f258403839690990c",
        "title": "沁园春 雪山有缘",
        "author": "李曾伯",
        "content": "雪山有缘，白首重来，信不偶然。\n怅怆凄未洗，平戎何策，英灵不绝，赖蜀多贤。\n耆旧二三，甲兵百万，力障狂澜回巨川。\n秋声静，共巍楼把酒，自足筹边。\n何人为我盏天。\n焉用此客星留井躔。\n正柴桑栗里，稻肥蟹健，松江笠泽，莼美鲈鲜。\n百计求闲，一归未得，便得归闲能几年。\n持公赋，待后堂新唱，夸语彭宣。",
        "dynasty": "宋",
        "collection_info": null
    },
    {
        "uuid": "bd381e01a91a89e051b1b6246c9c2801",
        "title": "一剪梅・一翦梅 人生能有几中秋",
        "author": "李曾伯",
        "content": "人生能有几中秋。\n人自多愁。\n月又何愁。\n老娥今夜为谁羞。\n云意悠悠。\n雨意悠悠。\n自怜踪迹等萍浮。\n去岁荆州。\n今岁渝州。\n可人谁与共斯楼。\n归去休休。\n睡去休休。",
        "dynasty": "宋",
        "collection_info": null
    },
    {
        "uuid": "6442941209d3b615fe1f169f69801fe8",
        "title": "沁园春 晚出千林",
        "author": "李曾伯",
        "content": "晚出千林，中立三秋，清哉此花。\n自鹫峰移下，碎成玉屑，蟾宫分到，缀作金葩。\n粟许来微，熏天声价，较楚蕙庾梅还韵些。\n真奇处，但餐沆瀣，不染繁华。\n酒边一笑婆娑。\n疑香醉山中尊者家。\n怅尘埃俗状，强颜羞对，风骚墨客，乐事堪夸。\n月照才清，露浓尤馥，饮待夜深应更佳。\n姑容我，胆瓶斜插，卧看窗纱。",
        "dynasty": "宋",
        "collection_info": null
    },
    {
        "uuid": "1a466b09bbb83a3f06c290e368678361",
        "title": "沁园春 一种孤荄",
        "author": "李曾伯",
        "content": "一种孤荄，四出清芬，半秋始花。\n只些儿肌骨，才逾一芥，许多韵度，迥压群葩。\n得雨相催，随风所到，较七里山樊尤远些。\n纷纷辈，笑渠侬桃李，徒竞春华。\n试容老子婆娑。\n恍身在广寒仙子家。\n任殷勤唤酒，恣从君赏，徘徊待月，剩向人夸。\n我有家林，旧栽岩壑，得归去相延方是佳。\n姑先约，拼共横船玉，教堕巾纱。",
        "dynasty": "宋",
        "collection_info": null
    },
    {
        "uuid": "31a26b09f2651ab3fe91a2963c2654a6",
        "title": "水龙吟 江头雨过黄花",
        "author": "李曾伯",
        "content": "江头雨过黄花，片帆催向春闱去。\n两年共我，风舟问峡，霜砧闻楚。\n定远从军，兹恩策第，岂堪同语。\n谩咨嗟人事，分明天意，广寒阙、待平步。\n健笔凌云如许。\n看新年、榜登龙虎。\n转头却笑，弓刀塞上，粗官何取。\n海阔鹏搏，途穷马老，不胜离绪。\n过旧游、人问征夫，烦为说、戌边苦。",
        "dynasty": "宋",
        "collection_info": null
    },
    {
        "uuid": "eb77a1da8dfa0dd7bd5188dfc761828f",
        "title": "水龙吟 天涯舍我先归",
        "author": "李曾伯",
        "content": "天涯舍我先归，还知我以何时去。\n浮生萍梗，南辕北旆，之吴之楚。\n岂偶然哉，祗堪一笑，无庸多语。\n向临歧赋别，丁宁祝望，竿百尺、进一步。\n其奈头颅如许。\n更藩篱、穴犹据虎。\n良机一失，付之谁手，探囊堪取。\n君对天庭，上咨西事，历陈条绪。\n问相如、汉指来宣，果何益、亦何苦。",
        "dynasty": "宋",
        "collection_info": null
    },
    {
        "uuid": "9add90d76f79074cee9ad8049c8c71d7",
        "title": "沁园春 二十年间",
        "author": "李曾伯",
        "content": "二十年间，黄州竹楼，共酬好春。\n记淮堧江表，群贤毕集，清明上巳，二美相并。\n一枕黄粱，满头白发，屈指旧游能几人。\n堪嗟处，怅光阴易老，犹困西尘。\n今朝又值良辰。\n空想像、长安天气新。\n问兰亭癸丑，雪堂壬戌，倏成畴昔，将似来今。\n觞泛流泉，茗烹新火，领略韶华聊啸吟。\n鹦洲去，有故人相问，为语归音。",
        "dynasty": "宋",
        "collection_info": null
    },
    {
        "uuid": "194919852d7f4c32d4573ac1884384b6",
        "title": "沁园春 咄咄衰翁",
        "author": "李曾伯",
        "content": "咄咄衰翁，向羽书中，又过一春。\n正老怀梦想，扁舟访剡，壮图惭负，万里城并。\n溟翼之上，冀群空矣，自此阳关无故人。\n岷江路，忆一番风浪，三月烟尘。\n美哉乐事良辰。\n正好趁东门官柳新。\n且舒晴慷慨，何须感旧，转头解后，未必犹今。\n问讯南楼，劳还西戌，君为楚歌侬越吟。\n眉黄近，怕洛涯催出，便有佳音。",
        "dynasty": "宋",
        "collection_info": null
    },
    {
        "uuid": "3e74f15d5b61fed5433521211ec1e62f",
        "title": "沁园春 万里戌边",
        "author": "李曾伯",
        "content": "万里戌边，八载去家，始遂一归。\n怅中年早历，虎头兵幕，平生屡建，豹尾神旗。\n岂得闲身，毋庸多议，感荷九重渊听知。\n当时事，似狂澜欲倒，孰障东之。\n天教狂虏灰飞。\n更莫问儿郎存血衣。\n把雪裘霜帽，绝交楚徼，雨蓑风笠，投老吴矶。\n径与松荒，人同鹤在，交友晓天星样稀。\n从今去，共曲生相约，愿乐清时。",
        "dynasty": "宋",
        "collection_info": null
    },
    {
        "uuid": "49ebd10fb8032d324871ebfed5d183e0",
        "title": "沁园春 极目江涛",
        "author": "李曾伯",
        "content": "极目江涛，不有人焉，其能国乎。\n伟故家风烈，激扬手段，平生践履，精密工夫。\n冰漕功成，月卿召入，小却犹当登从涂。\n斯行也，非纪网省闼，定引京都。\n猗欤。\n愿疾其驱。\n弹指顷暑收秋又初。\n向玉阶芳寸，亲承温问，金成十二，细述嘉谟。\n苕霅船边，藕花香里，念人在洞庭青草湖。\n它年事，约携东老酒，附洛英图。",
        "dynasty": "宋",
        "collection_info": null
    },
    {
        "uuid": "20b2ba2d5d5ebbeccfea24f5b9b5bbf5",
        "title": "沁园春 天目山房",
        "author": "李曾伯",
        "content": "天目山房，洪崖老仙，亲授一灯。\n自檄草参筹，宾筵领袖，鼎梅助味，省闼权衡。\n华国文章，立朝风力，犹有老成人典刑。\n如公样，盍夜趋宣室，昼对延英。\n乘轺惠我湘民。\n作翼轸中间一福星。\n正千飕漕玉，张颐西峤，单车把绣，将指南闽。\n过阙留中，历阶而上，方值汉朝更化新。\n南中事，若君王问及，老弗能胜。",
        "dynasty": "宋",
        "collection_info": null
    },
    {
        "uuid": "d8f1ad6a68cafa440e9e1c6b8385a6d3",
        "title": "满江红 明日生初",
        "author": "李曾伯",
        "content": "明日生初，还知否、明年六十。\n嗟老矣、满头都缟，寸心犹赤。\n三十载间尘土债，几千里外风涛役。\n赖君天、许放故山归，恩无极。\n出而作，入而息。\n美可茹，鲜可食。\n任浩书空咄，禹笑人寂。\n断国谋王非我事，抱孙弄子聊吾适。\n且从今、时复一中之，杯中物。",
        "dynasty": "宋",
        "collection_info": null
    },
    {
        "uuid": "894e35ee16d7be049f9f1b97ca4ac6ea",
        "title": "满江红 今岁潇湘",
        "author": "李曾伯",
        "content": "今岁潇湘，真个见、嘉平三白。\n圜阓里、无非和气，不知寒色。\n宇宙幻成清净境，了无一点红尘入。\n问太空、此瑞自何来，君王德。\n歌笑是，兔园客。\n辛苦是，鹅池役。\n任谢家儿女，赋嘲纷出。\n洗尽腥膻空万里，屏除螟螣深千尺。\n向此时、何以对梅花，呼欢伯。",
        "dynasty": "宋",
        "collection_info": null
    },
    {
        "uuid": "88bd9800d148e1326b7d49ec340eb0c9",
        "title": "满江红 蝶梦惊残",
        "author": "李曾伯",
        "content": "蝶梦惊残，仿佛似、东方才白。\n人报道、城疑不夜，界几无色。\n敲瓦微听冰线响，开窗倏放风花入。\n拥重貂、曾不觉寒侵，将何德。\n呼剡棹，行为客。\n平蔡垒，何能役。\n算争如、穷檐高卧，闭门毋出。\n安得松江江上去，一蓑独钓丝千尺。\n要不持、寸铁和前修，文章伯。",
        "dynasty": "宋",
        "collection_info": null
    },
    {
        "uuid": "e5db1f1f3581a28ce8dbc8239eb36c8c",
        "title": "满江红 立雪寒窗",
        "author": "李曾伯",
        "content": "立雪寒窗，照肝胆、了然明白。\n浑似得、齐宫气象，郢楼颜色。\n天籁无声随物应，阳春有脚从中入。\n与邦人、稽首谢天工，元冥德。\n人正作，潇湘客。\n谁谓有，蓝关役。\n对江天暮景，鹅溪描出。\n银浪卷飞鸥一片，玉枝擎重龙千尺。\n羡联镳、曾作岳峰游，前方伯。",
        "dynasty": "宋",
        "collection_info": null
    },
    {
        "uuid": "fb76d0c6719e72f9259c2bf544291f65",
        "title": "满江红 把绣成吟",
        "author": "李曾伯",
        "content": "把绣成吟，真压倒、古之元白。\n佳句有、雪车冰柱，曾无衿色。\n一点不留烟火气，时脾时有清风入。\n更岭边、多少活人恩，于公德。\n公自是，朝天客。\n应笑我，为人役。\n看时犹多事，公须一出。\n琅腹细披忠抱寸，龙颜密侍天威尺。\n借笔端、从此润皇猷，翰林伯。",
        "dynasty": "宋",
        "collection_info": null
    },
    {
        "uuid": "7d9a69a6dc2325c7591ab40cab1c1367",
        "title": "满江红 听彻惊乌",
        "author": "李曾伯",
        "content": "听彻惊乌，起览镜、顿添头白。\n曾不见、江南人寄，一枝春色。\n风卷龙鳞残甲下，山无虎迹新蹄入。\n罄冰天、桂海使同风，修文德。\n三十载，江湖客。\n千万里，关山役。\n且付之杯酒，何愁西出。\n天女花边浑似剪，志公杖上平如尺。\n把富贫、都作一般看，何什伯。",
        "dynasty": "宋",
        "collection_info": null
    },
    {
        "uuid": "9ac6ec89335526aff5974e5ac982fd68",
        "title": "满江红 草草春盘",
        "author": "李曾伯",
        "content": "草草春盘，那敢赋、丝青玉白。\n湘波动、雁怀归思，柳催行色。\n冻逐寒梢残雪解，暖随野烧轻烟入。\n举人间、无物不光辉，东皇德。\n莺燕报，朱门客。\n乌兔老，红尘役。\n羡翠轺多暇，彩花新出。\n捧日东城行应制，去天只隔城南尺。\n趁五更、桦烛向端闱，班常伯。",
        "dynasty": "宋",
        "collection_info": null
    },
    {
        "uuid": "0009bb8092adbcb2c3a5938fef0dac2d",
        "title": "满江红 春日何来",
        "author": "李曾伯",
        "content": "春日何来，深雪里、南枝先白。\n伊祈氏、一番陶冶，千林色香。\n弱柳眼回青尚浅，小桃腮晕红将入。\n笑渠侬、剪彩与裁花，夸闺德。\n九十日，春还客。\n数千里，官为役。\n看时来、雁随云去，鱼从冰出。\n一脉流通天造化，三杯扶植身关尺。\n对东皇、太乙续离骚，需词伯。",
        "dynasty": "宋",
        "collection_info": null
    },
    {
        "uuid": "1955d0b378746390a95a7efa1eb57040",
        "title": "满江红 万紫千红",
        "author": "李曾伯",
        "content": "万紫千红，都不似、玉奴一白。\n三数萼、有冰霜操，无脂粉色。\n长共竹君松友伴，岂容蝶使蜂媒人。\n似惠和、伊任与夷清，兼三德。\n能洁已，能娱客。\n成子后，调羹役。\n更岁寒风味，时然后出。\n春浅吹回羌管寸，夜阑吟费花笺尺。\n炯使皇、两两月黄昏，真诗伯。",
        "dynasty": "宋",
        "collection_info": null
    },
    {
        "uuid": "48bce7edf96fe95b844a8fe8c18c48f1",
        "title": "贺新郎 岭蜀天涯路",
        "author": "李曾伯",
        "content": "岭蜀天涯路。\n忆前年、担簦西上，旌麾南去。\n谁谓潇湘还解后，重对灯前笑语。\n挺乔木、森森犹故。\n梅外柳边官事了，记牢之、曾着元戎府。\n聊访问，旧游处。\n酒边不用伤南浦。\n为鄇亭、百年门户，正烦宗主。\n见说君王方旰食，借箸哺应为吐。\n这官职、二郎须做。\n若见时贤询小阮，愿早携、袯襫耕春雨。\n嗟矍铄，恐迟暮。",
        "dynasty": "宋",
        "collection_info": null
    },
    {
        "uuid": "dff88f92b4783054a721100dec1a3e32",
        "title": "贺新郎 日近长安路",
        "author": "李曾伯",
        "content": "日近长安路。\n喜骖鸾、带簪游戏，弓旌招去。\n闻道汉朝帷帏里，要问娵隅蛮语。\n嗟时事、尚兹多故。\n办取忠谋宜入告，见石洪、曾在乌公府。\n须细访，风寒处。\n左荆右岭中湘浦。\n愿扶持、东南温厚，老天张主。\n翘馆钦贤人共说，一饭每勤三吐。\n公此去、好官须做。\n从臾泾舟同共济，更绸缪、桑土先阴雨。\n灭此虏，直朝暮。",
        "dynasty": "宋",
        "collection_info": null
    },
    {
        "uuid": "2b3bfa3244d3498ca99e18e4ebcb98e4",
        "title": "贺新郎 老作星沙守",
        "author": "李曾伯",
        "content": "老作星沙守。\n问今年、平头六十，翁还知否。\n暑葛霜砧都历遍，还着回旋舞袖。\n奚所用、皤然一叟。\n欲觅金丹驻颜色，纵铁鞋、踏破终无有。\n空自诧，不龟手。\n西风又近中秋候。\n记相将、桂华开未，月儿圆又。\n弧矢四方男子事，争奈灰心也久。\n何以报、国恩深厚。\n了却宫痴归去好，有竹窗、蓬户生涯旧。\n姑一笑，付杯酒。",
        "dynasty": "宋",
        "collection_info": null
    },
    {
        "uuid": "0de5082209ffd38e8393f5905a7ae92a",
        "title": "贺新郎 问讯南州守",
        "author": "李曾伯",
        "content": "问讯南州守。\n怅吾生、今非昔比，后犹今否。\n涉尽风涛凭个甚，一瓣心香在袖。\n人竞说、顽哉此叟。\n识破荣途皆幻境，只形骸、已累它何有。\n姑勉尔，应之手。\n休烦太卜勤占候。\n怕漂零、江湖易老，光阴难又。\n兔魄初生人初度，期共婵娟长久。\n赖此月、于人犹厚。\n燕颔封侯非我事，早携书、归卧吾庐旧。\n渝此约，有如酒。",
        "dynasty": "宋",
        "collection_info": null
    },
    {
        "uuid": "5e6f2bce765dac4e6071989bf15f2dc0",
        "title": "水调歌头 宵旰轸先虑",
        "author": "李曾伯",
        "content": "宵旰轸先虑，岭海屈真儒。\n金城素有奇略，不待至才图。\n春满洲鹦楼鹤，天付簪山带水，驷马驾轻车。\n六月正炎热，吾肯缓吾驱。\n越蓬婆，逾邛筰，彼穹庐。\n其能涉我烟瘴，载籍以来无。\n联络五溪百粤，托柱南方半壁，中外保无虞。\n了此经营事，归去位钧枢。",
        "dynasty": "宋",
        "collection_info": null
    },
    {
        "uuid": "3fb722909eeef0868f56ec71791385fa",
        "title": "水调歌头 洞庭千古月",
        "author": "李曾伯",
        "content": "洞庭千古月，湘水一天秋。\n凉宵将傍三五，玩事若为酬。\n人立梧桐影下，身在桂花香里，疑是玉为州。\n宇宙大圆镜，沆瀣际空浮。\n傍谯城，瞻岳麓，有巍楼。\n不妨举酒，相与一笑作遨头。\n人已星星华发，月只团团素魄，几对老蟾羞。\n回首海天阔，心与水东流。",
        "dynasty": "宋",
        "collection_info": null
    },
    {
        "uuid": "8216c4ef884084ced5f2435b136d44c5",
        "title": "水调歌头 佳月四时有",
        "author": "李曾伯",
        "content": "佳月四时有，举世重中秋。\n金明水秀竞爽，互古景难酬。\n爝火繁星退敛，桂海冰天洞照，清影遍神州。\n万象自妍丑，一鉴碧虚浮。\n昔苏张，夸玉界，赋琼楼。\n素娥阅人多矣，不怕雪添头。\n只恐参横斗转，还又酒阑歌散，醉态醒堪羞。\n安得真仙术，兔魄驻西流。",
        "dynasty": "宋",
        "collection_info": null
    },
    {
        "uuid": "16ea570a21e7d34cd6e44b4f6c37fd50",
        "title": "水调歌头 敢问辽天月",
        "author": "李曾伯",
        "content": "敢问辽天月，历几亿春秋。\n老娥盍相刮目，无一语相酬。\n似讶经年间阔，类笑衰翁潦倒，岁岁客他州。\n清照五湖阔，倦影一萍浮。\n任渠侬，琴当户，酒当楼。\n人生适意，封君何似橘千头。\n月正圆时固好，人欲闲时须早，毋作陇西羞。\n多谢锦囊句，椽笔富清流。",
        "dynasty": "宋",
        "collection_info": null
    },
    {
        "uuid": "e027ad9b2388d82adb7ae19a7876aead",
        "title": "水调歌头 问讯中秋月",
        "author": "李曾伯",
        "content": "问讯中秋月，瞥见一眉弯。\n婆娑桂影，今年又向桂林看。\n蓬天桑弧初度，罗带玉簪旧识，俯仰十年间。\n记得老坡语，颓景薄西山。\n碧虚人，应笑我，已苍颜。\n岁寒耿耿，不改惟有寸心丹。\n目断风涛万里，梦绕烟霞一壑，老矣甚时闲。\n不愿酒泉郡，愿入玉门关。",
        "dynasty": "宋",
        "collection_info": null
    },
    {
        "uuid": "ab6200d1d8ba2da85a2daf73cbcab104",
        "title": "木兰花慢 渐吾乡秋近",
        "author": "李曾伯",
        "content": "渐吾乡秋近，正莼美、更鲈肥。\n顾安得相从，征帆衔尾，飞盖追随。\n南中眼前事势，正相持、边腹一枰棋。\n将谓灯明月暗，笑谈共和韩诗。\n谁知。\n催上王畿。\n无计可，挽留之。\n想翠微深处，倚楼日望，天际人归。\n中流江涛衮衮，藉烝徒、共楫属之谁。\n回首西风过雁，料君为我兴思。",
        "dynasty": "宋",
        "collection_info": null
    },
    {
        "uuid": "1046641cc32596502d08cce1cdc9a4d2",
        "title": "沁园春 六十衰翁",
        "author": "李曾伯",
        "content": "六十衰翁，更加二龄，此何等时。\n不退寻岩壑，相安耕钓，重来岭峤，犹事驱驰。\n绝类文渊，当年矍铄，上马据鞍奚所为。\n偏怜处，是难堪潦雾，水际鸢飞。\n云台铜柱空题。\n奈床下伊人心素疑。\n自古来如此，只须付酒，风光纵好，勿复言诗。\n莼菜美时，桂花香里，所愿少须臾乐之。\n西风外，喜羽书夜静，即是归期。",
        "dynasty": "宋",
        "collection_info": null
    },
    {
        "uuid": "6eec3c31e4b28a3eb384a7f494af6c9e",
        "title": "满江红 今岁垂弧",
        "author": "李曾伯",
        "content": "今岁垂弧，欲自寿、一辞莫措。\n何可拟、翁头如雪，香山白傅。\n首夏一番罹重病，去秋数月撄狂虏。\n赖天公、肯为保馀生，逢初度。\n今幸释，千钧负。\n尤可喜，归田去。\n但蹒跚勃窣，龙锺如许。\n薇柳诸关成底事，菊松三径犹堪主。\n办篮舆、尚可檄渔樵，盟鸥鹭。",
        "dynasty": "宋",
        "collection_info": null
    },
    {
        "uuid": "0cc11408044d57f7f8fd6a938722591e",
        "title": "水龙吟 西风涤尽炎歊",
        "author": "李曾伯",
        "content": "西风涤尽炎歊，连朝更值天无雨。\n笋舆轧轧，经行三日，碧篸无数。\n胜绝江山，余行天下，无如此处。\n任今来昔往，迎新送旧，风景在、只如许。\n谁谓阴山骄虏。\n去年冬、敢侵吾土。\n哀哀鸿雁，一番荡析，幸逢多黍。\n拜表出师，安南定北，岂无忠武。\n嗟病夫、老矣无能，促归棹，舣江渚。",
        "dynasty": "宋",
        "collection_info": null
    },
    {
        "uuid": "17428e35e9e3aaaaf2ee4b595b6ccc62",
        "title": "水调歌头 昨夜虽三五",
        "author": "李曾伯",
        "content": "昨夜虽三五，宝鉴未纯全。\n今宵既望，兔魄才是十分圆。\n又得平滩系缆，冷浸玻璃千顷，表里一壶天。\n扶惫蓬窗下，拼却夜深眠。\n想嫦娥，应笑我，鬓苍然。\n平生修玩，犹记历历旧山川。\n安得乘槎访斗，问讯广寒宫殿，怅未了尘缘。\n愿赐长生药，换我骨为仙。",
        "dynasty": "宋",
        "collection_info": null
    },
    {
        "uuid": "774651a92598bd183f077711dab943f4",
        "title": "八声甘州 数年来、揆度在南州",
        "author": "李曾伯",
        "content": "数年来、揆度在南州，今年在家山。\n叹平生踪迹，荆淮岭蜀，多少间关。\n幸对园林花竹，一笑且团栾。\n莫忆西风梦，驰志楼兰。\n赢得维摩多病，奈鬓毛剥落，步武蹒跚。\n神仙何处，遗我以金丹。\n愿明时、清平无事，放老翁、长伴白鸥闲。\n聊相与，桂花香里，满酌开颜。",
        "dynasty": "宋",
        "collection_info": null
    },
    {
        "uuid": "808f43ea98fa3af7ff42a5c358066090",
        "title": "水龙吟 此花迥绝他花",
        "author": "李曾伯",
        "content": "此花迥绝他花，湘中不减吴中盛。\n疑从太华，分来岳麓，根荄玉井。\n炬列千红，盖擎万绿，织成云锦。\n向壶天清暑，风梳露洗，尘不染、香成阵。\n好似一番雨过，似轻鬟、晚临妆镜。\n阿环浴罢，珠横翠乱，芳肌犹润。\n载月同游，隔花共语，酒边清兴。\n问六郎、凝伫多时，公不饮、俗几甚。",
        "dynasty": "宋",
        "collection_info": null
    },
    {
        "uuid": "2ef0f78bea31ebe240a6fb3f318d31d5",
        "title": "八六子 忆南洲",
        "author": "郑熏初",
        "content": "忆南洲。\n绀波萦绕，垂杨翠拂朱楼。\n念十载风流梦觉，满身花影人扶，旧曾暗游。\n无言空怆离忧。\n醉袖裛将红泪，吟笺写许清愁。\n试与问、杨琼解怜郎否，也应还是，旧家身价，而今艳质不来眼底，柔情终在心头。\n黯凝眸。\n黄昏月沈半钩。",
        "dynasty": "宋",
        "collection_info": null
    },
    {
        "uuid": "d5d59617c3ee7426c155bc94c39a1f75",
        "title": "乌夜啼 春江一望微茫",
        "author": "郑熏初",
        "content": "春江一望微茫。\n辨桅樯。\n无限青青麦里、菜花黄。\n今古恨，登临泪，几斜阳。\n不是寄奴住处、也凄凉。",
        "dynasty": "宋",
        "collection_info": null
    },
    {
        "uuid": "3d0cc9a15b59d10af912d26088900b48",
        "title": "氐州第一 开遍来禽",
        "author": "郑熏初",
        "content": "开遍来禽，春事过也，江南倦客心苦。\n料理花愁，销磨酒病，还是年时意绪。\n寒浅香轻，早一霎、朝来微雨。\n柳曲闻莺，河桥信马，旋题新句。\n漫道而今无贺铸。\n尽肠断、满帘飞絮。\n说似风流，除非小杜，妙绝夸能赋。\n黯相逢，俱有恨，空流落、江山好处。\n猛拍阑干，诉天知、声声杜宇。",
        "dynasty": "宋",
        "collection_info": null
    },
    {
        "uuid": "327c071c9d4ea7faa12dbfc9c4e794a3",
        "title": "一萼红 忆燕台",
        "author": "郑熏初",
        "content": "忆燕台。\n正倚帘吹絮，小立望郎来。\n擫管调丝，涂妆绾髻，密意曾托蜂媒。\n空恁误、湔裙暗约，最无奈、好梦易惊回。\n想见而今，浅颦双翠，沁破妆梅。\n沈带悄然宽尽，恨年时行处，红糁苍苔。\n前事重寻，幽欢难偶，钿合空委鸾钗。\n这一点、相思清泪，做心下、烦恼几时灰。\n数叠蛮笺怨歌，忍对花裁。",
        "dynasty": "宋",
        "collection_info": null
    },
    {
        "uuid": "535b776de0f0aedac2489690eddd45e1",
        "title": "瑞鹤仙 怪新来瘦损",
        "author": "余",
        "content": "怪新来瘦损。\n对镜台、霜华零乱鬓影。\n胸中恨谁省。\n正关山寂寞，暮天风景。\n貂裘渐冷。\n听梧桐、声敲露井。\n可无人、为向楼头，试问塞鸿音信。\n争忍。\n勾引愁绪，半掩金铺，雨欺灯晕。\n家僮困卧，呼不应，自高枕。\n待催他、天际银蟾飞上，唤取嫦娥细问。\n要干坤，表里光辉，照予醉饮。",
        "dynasty": "宋",
        "collection_info": null
    },
    {
        "uuid": "a35be70336dbf00d9131d265d093b413",
        "title": "如梦令 日日酒围花阵",
        "author": "赵崇嶓",
        "content": "日日酒围花阵。\n画阁红楼相近。\n残月醉归来，长是雨羞云困。\n低问。\n低问。\n独自绣帏睡稳。",
        "dynasty": "宋",
        "collection_info": null
    },
    {
        "uuid": "c9df3564fca2eea6f0d3d0585dc63ee7",
        "title": "如梦令 窗外燕娇莺妒",
        "author": "赵崇嶓",
        "content": "窗外燕娇莺妒。\n窗下梦魂无据。\n梦好却频惊，不到彩云深处。\n无绪。\n无绪。\n红重一帘花雨。",
        "dynasty": "宋",
        "collection_info": null
    },
    {
        "uuid": "357833227e7cd1dbf08f4c2c9dfdcffd",
        "title": "更漏子 玉搔头",
        "author": "赵崇嶓",
        "content": "玉搔头，金约臂。\n娇重不胜残醉。\n留粉黛，晕胭脂。\n浅寒生玉肌。\n待归来，浑未准。\n疑杀那回书信。\n春又好，思无穷。\n卷帘花露浓。",
        "dynasty": "宋",
        "collection_info": null
    },
    {
        "uuid": "88c346456f030d4ab3603ddd92cf782e",
        "title": "谒金门 春尚浅",
        "author": "赵崇嶓",
        "content": "春尚浅。\n江上柳梢风软。\n销尽玉梅春不管。\n冷香和梦远。\n脉脉绿窗新怨。\n花胜无心重翦。\n帘押护香闲不卷。\n卷帘芳事遍。",
        "dynasty": "宋",
        "collection_info": null
    },
    {
        "uuid": "172b4a957295e241fcd2829c7af6d3b2",
        "title": "谒金门 春意泄",
        "author": "赵崇嶓",
        "content": "春意泄。\n香重一枝梅雪。\n寒透玉壶冰暗结。\n玉奴情更劣。\n似语还羞奇绝。\n妒白怜红时节。\n酒力未醒双眼缬。\n一帘风弄月。",
        "dynasty": "宋",
        "collection_info": null
    },
    {
        "uuid": "9822854b9d07ceda5572afd174f32669",
        "title": "谒金门 晴意早",
        "author": "赵崇嶓",
        "content": "晴意早。\n帘外数声啼鸟。\n有约不来春梦杳。\n琐窗微弄晓。\n江上残梅未扫。\n叶底芳桃红小。\n天远断云尘不到。\n过春还草草。",
        "dynasty": "宋",
        "collection_info": null
    },
    {
        "uuid": "a8a06c91e73dbc49d717932ebf317885",
        "title": "谒金门 春意薄",
        "author": "赵崇嶓",
        "content": "春意薄。\n江上晚来风恶。\n帘外海棠花半落。\n睡深浑未觉。\n梦想当年行乐。\n新恨暗添金鹊。\n写就金笺无处托。\n去鸿天一角。",
        "dynasty": "宋",
        "collection_info": null
    },
    {
        "uuid": "1e016d10018b4d27d14f481f13063d9c",
        "title": "清平乐 莺歌蝶舞",
        "author": "赵崇嶓",
        "content": "莺歌蝶舞。\n池馆春多处。\n满架花云留不住。\n散作一川香雨。\n相思夜夜情悰。\n青衫泪满啼红。\n料想故园桃李，也应怨月愁风。",
        "dynasty": "宋",
        "collection_info": null
    },
    {
        "uuid": "41379e8c81ae01d29121ec538c0f91af",
        "title": "清平乐 妒红欺绿",
        "author": "赵崇嶓",
        "content": "妒红欺绿。\n轻浪潮温玉。\n鸾袖卷香金□□。\n娇怯未消寒粟。\n锦衾初罢承欢。\n宿妆微褪香弯。\n醉眼乍松还困，断云犹绕巫山。",
        "dynasty": "宋",
        "collection_info": null
    },
    {
        "uuid": "a9c4e4b1a53fcbb8ba522d5e9697cf94",
        "title": "南柯子・南歌子 丝发风轻掠",
        "author": "赵崇嶓",
        "content": "丝发风轻掠，酥胸冷不侵。\n背人小立卸瑶簪。\n一缕柔情、系得几人心。\n曲槛花方蓓，荷桥柳未阴。\n红羞绿困不能禁。\n恼乱东风、无计等春深。",
        "dynasty": "宋",
        "collection_info": null
    },
    {
        "uuid": "05508db8b3fd9f0d908daf8429e5d3fc",
        "title": "南柯子・南歌子 掩笑轻抬袖",
        "author": "赵崇嶓",
        "content": "掩笑轻抬袖，慵妆浅画眉。\n嫩晴帘箔玉梅飞。\n门外寒轻、疏柳趁黄时。\n绾带香罗结，交叉绿玉枝。\n看看又误踏青期。\n倚遍栏干、心事只春知。",
        "dynasty": "宋",
        "collection_info": null
    },
    {
        "uuid": "b659e8ef367a9fad3819268c4d5c8cf3",
        "title": "望海潮 轻云过雨",
        "author": "赵崇嶓",
        "content": "轻云过雨，炎晖初减，楼台片片馀霞。\n曲径通幽，小阑斜护，水天薄暮人家。\n暝色趣归鸦，竹风交立玉，清透窗纱。\n断岸涟漪，乱萍芳苇绕烟沙。\n依稀画艇莲娃。\n掩鲛绡微沁，急桨咿哑。\n香雾霏微，冷光摇曳，娅红深映低花。\n天际玉钩斜。\n矶边菱唱答，惊断鸣蛙。\n满棹白苹归去，幽兴绕天涯。",
        "dynasty": "宋",
        "collection_info": null
    },
    {
        "uuid": "a5ca16a359fa8c0aea7932fe95e1e641",
        "title": "沁园春 紫陌芳尘",
        "author": "赵崇嶓",
        "content": "紫陌芳尘，烟缕收寒，雨丝过云。\n羡交阴桃叶，窗前曲槛，认巢燕子，柳底朱门。\n回首年时，雾鬟风袖，袅袅娉娉娇上春。\n逢迎处，尽芳华缱绻，玉佩殷勤。\n谁知此际销魂。\n漫隐约人前笑语温。\n记掌中纤细，真成一梦，花时怨忆，应为双文。\n载酒心情，教眉诗句，空悔风流曾误人。\n凭谁去，待寄将恨事，两处平分。",
        "dynasty": "宋",
        "collection_info": null
    },
    {
        "uuid": "9c0dde3fe2582c1d376f4fcd298777e6",
        "title": "摸鱼儿 卷珠帘、几番花信",
        "author": "赵崇嶓",
        "content": "卷珠帘、几番花信。\n轻寒犹自成阵。\n一年芳事如朝梦，容易绿深红褪。\n寒食近。\n惟自有、断肠垂柳禁春困。\n琐窗深静。\n悄叠损缕衣，凝尘暗掩，金斗熨清润。\n章台恨。\n准拟芳期未稳。\n旧游细把重忖。\n鉴鸾钗凤平分久，留取年时心印。\n谁与问。\n待试写花笺，密寄教郎认。\n妒香怜粉。\n欲写却还羞，轻颦浅叹，字字揽方寸。",
        "dynasty": "宋",
        "collection_info": null
    },
    {
        "uuid": "f3edd92123861957465fa204bb96774c",
        "title": "过秦楼 隐枕轻潮",
        "author": "赵崇嶓",
        "content": "隐枕轻潮，拂尘疏雨，幽梦似真还断。\n莺雏燕婉，依约年时，花下试翻歌扇。\n憔悴鬓怯春寒，慢掠轻丝，柳风如箭。\n甚阳台渺邈，行云无准，楚天空远。\n应唤觉、当日琴心，祗今诗思，惆怅客衣尘染。\n钗留股玉，袜袭钩罗，荏苒腻寒香变。\n问讯多情，别后笑巧颦娇，对谁长倩。\n但晚来江上，眼迷心想，越山两点。",
        "dynasty": "宋",
        "collection_info": null
    },
    {
        "uuid": "3890f98925dbb842a91c52f07aac7a01",
        "title": "归朝欢 翠羽低飞帘半揭",
        "author": "赵崇嶓",
        "content": "翠羽低飞帘半揭。\n宝簟牙床凉似雪。\n窗虚云母澹无风，隔墙花动黄昏月。\n玉钗鸾坠发。\n盈盈白露侵罗袜。\n记逢迎，鸿惊燕婉，灯影弄明灭。\n蜀雨巫云愁断绝。\n罗带同心留绾结。\n交枝红豆雨中看，为君滴尽相思血。\n染衣香未歇。\n夜阑天净魂飞越。\n正销凝，一庭秋意，烟水浸空阔。",
        "dynasty": "宋",
        "collection_info": null
    },
    {
        "uuid": "76f054dca8a0bf84563c6208e967932b",
        "title": "恋绣衾 江烟如雾水满汀",
        "author": "赵崇嶓",
        "content": "江烟如雾水满汀。\n早梅花、偏占浅清。\n倚翠竹、寒无力，想潇湘、斜日暮云。\n几回梦断阳春面，问百花、犹隔几尘。\n趁月夜、霜风峭，约彩鸾、同载玉笙。",
        "dynasty": "宋",
        "collection_info": null
    },
    {
        "uuid": "afd42b2b289af3f4154cb8fa1b3bf750",
        "title": "蝶恋花 一翦微寒禁翠袂",
        "author": "赵崇嶓",
        "content": "一翦微寒禁翠袂。\n花下重开，旧燕添新垒。\n风旋落红香币地。\n海棠枝上莺飞起。\n薄雾笼春天欲醉。\n碧草澄波，的的情如水。\n料想红楼挑锦字。\n轻云淡月人憔悴。",
        "dynasty": "宋",
        "collection_info": null
    },
    {
        "uuid": "467dfbc3199b6a3a54e7e1ed7e091785",
        "title": "菩萨蛮 桃花相向东风笑",
        "author": "赵崇嶓",
        "content": "桃花相向东风笑。\n桃花忍放东风老。\n细草碧如烟。\n薄寒轻暖天。\n折钗鸾作股。\n镜里参差舞。\n破碎玉连环。\n卷帘春睡残。",
        "dynasty": "宋",
        "collection_info": null
    },
    {
        "uuid": "ab333d7df2fccf7c3a78088b4048c326",
        "title": "金明池 桂海云蒸",
        "author": "赵崇嶓",
        "content": "桂海云蒸，瘴山雾暖，片雪何曾到地。\n羡长日、岛仙清暑，自学得、剪冰裁□。\n把岁寒、五出工夫，别妆点熏风，尽成清致。\n尽虹雨翻晴，暮霞焦土，一种凄凉如洗。\n酝藉丰标浑无比。\n应似惜、潇湘蕙疏兰弃。\n纵未入、众芳题品，终自倚、一涯风味。\n待等闲、留取遗芬，伴檐匐芳菲，蔷薇清泚。\n看佩贯胡绳，心灰宝燎，到了未输兰蕙。",
        "dynasty": "宋",
        "collection_info": null
    },
    {
        "uuid": "c9b5e58fc97267b06094f2de429b9f13",
        "title": "满江红 说与梅花",
        "author": "方岳",
        "content": "说与梅花，且莫道、今年无雪。\n君不见、秋崖鬓底，茎茎骚屑。\n笔砚只催人老大，湖山不了诗愁绝。\n问笭箵、何事下矶来，抛云月。\n重省起，西山芴。\n终负却，东山屐。\n把草堂借与，鹭眠鸥歇。\n乌帽久闲苍藓石，青衫今作枯荷叶。\n笑人间、万事竟何如，从吾拙。",
        "dynasty": "宋",
        "collection_info": null
    },
    {
        "uuid": "c94bfd72d63c21f4b89498cb48d88974",
        "title": "满江红 且问黄花",
        "author": "方岳",
        "content": "且问黄花，陶令后、几番重九。\n应解笑、秋崖人老，不堪诗酒。\n宇宙一舟吾倦矣，山河两戒天知否。\n倚西风、无奈剑花寒，虬龙吼。\n江欲釂，谈天口。\n秋何负，持螯手。\n尽石鳞芜没，断烟衰柳。\n故国山围青玉案，何人印佩黄金斗。\n倘只消、江左管夷吾，终须有。",
        "dynasty": "宋",
        "collection_info": null
    },
    {
        "uuid": "852fb6da0b2dd53a346daca98334d948",
        "title": "满江红 苍石横筇",
        "author": "方岳",
        "content": "苍石横筇，松风外、自调龟息。\n浑不记、东皋秋事，西湖春色。\n底处未嫌吾辈在，此心说与何人得。\n向海棠、烂醉过清明，酬佳节。\n君莫道，江鲈忆。\n吾自爱，山泉激。\n尽月明夜半，杜鹃声急。\n人事略如春梦过，年光不啻惊弦发。\n怕醒来、失口问诸公，今何日。",
        "dynasty": "宋",
        "collection_info": null
    },
    {
        "uuid": "3999d71b6a87e4da12c34a08751e401c",
        "title": "水调歌头 左手紫螯蟹",
        "author": "方岳",
        "content": "左手紫螯蟹，右手绿螺杯。\n古今多少遗恨，俯仰已尘埃。\n不共青山一笑，不与黄花一醉，怀抱向谁开。\n举酒属吾子，此兴正崔嵬。\n夜何其，秋老矣，盍归来。\n试问先生归否，茅屋欲生苔。\n穷则箪瓢陋巷，达则鼎彝清庙，吾意两悠哉。\n寄语雪溪外，鸥鹭莫惊猜。",
        "dynasty": "宋",
        "collection_info": null
    },
    {
        "uuid": "54ffc56611f87140fdc4bdde2cab7446",
        "title": "水调歌头 秋雨一何碧",
        "author": "方岳",
        "content": "秋雨一何碧，山色倚晴空。\n江南江北愁思，分付酒螺红。\n芦叶蓬舟千重，菰菜莼羹一梦，无语寄归鸿。\n醉眼渺河洛，遗恨夕阳中。\n苹洲外，山欲暝，敛眉峰。\n人间俯仰陈迹，叹息两仙翁。\n不见当时杨柳，只是从前烟雨，磨灭几英雄。\n天地一孤啸，匹马又西风。",
        "dynasty": "宋",
        "collection_info": null
    },
    {
        "uuid": "d823a7f826bbe1246ec3cf7b6aa0c85d",
        "title": "水调歌头 醉我一壶玉",
        "author": "方岳",
        "content": "醉我一壶玉，了此十分秋。\n江涛还此，当日击楫渡中流。\n问讯重阳烟雨，俯仰人间今古，此意渺沧洲。\n天地几今夕，举白与君浮。\n旧黄花，新白发，笑重游。\n满船明月犹在，何日大刀头。\n谁跨扬州鹤去，已怨故山猿老，借箸欲前筹。\n莫倚阑干北，天际是神州。",
        "dynasty": "宋",
        "collection_info": null
    },
    {
        "uuid": "4f57db6394219fae5eb43dab778c2c63",
        "title": "满江红 甓社有明月",
        "author": "方岳",
        "content": "甓社有明月，夜半吐光寒。\n淮南草木飞动，秀出斗牛间。\n自有秦沙以后，试问少游而下，谁卷入毫端。\n补衮仲山甫，冰雪照云寰。\n霄汉近，绣衣去，锦衣还。\n江南且为梅醉，莫道岁将阑。\n三百六旬欲换，五百岁终才始，月月两循环。\n酌彼金错落，浇此碧琅絜。",
        "dynasty": "宋",
        "collection_info": null
    },
    {
        "uuid": "464fb64e7aff161d0ffaf33cc28c4d9c",
        "title": "水调歌头 明日又重午",
        "author": "方岳",
        "content": "明日又重午，搀借玉蒲香。\n劝金且尽杯酒，听我试平章。\n时事艰难甚矣，人物眇然如此，骚意满潇湘。\n醉问屈原子，烟水正微茫。\n溯层峦，浮叠嶂，碧云乡。\n眼中犹有公在，吾意亦差强。\n胸次甲兵百万，笔底天人三策，堪补舜衣裳。\n要及黑头耳，霖雨趁梅黄。",
        "dynasty": "宋",
        "collection_info": null
    },
    {
        "uuid": "7881b060f424f86fbcf8f852667366e0",
        "title": "水调歌头 剡曲一篷月",
        "author": "方岳",
        "content": "剡曲一篷月，乘兴到人间。\n蓬莱山在何处，鹤骨不禁寒。\n胸有云门禹穴，笔有禊亭晋帖，风露洗脾肝。\n秋入紫宸殿，磨玉写琅玕。\n问何如，趋琐闼，系狨鞍。\n江涛今已如此，可奈寸心丹。\n我宋与天无极，公寿如春难老，王气自龙蟠。\n勋业付浯石，留与世人看。",
        "dynasty": "宋",
        "collection_info": null
    },
    {
        "uuid": "59c072f16ce02419d0a3329830bbbd09",
        "title": "水调歌头 宇宙一杯酒",
        "author": "方岳",
        "content": "宇宙一杯酒，暝色倚重湖。\n青山杳杳何处，烟水泻愁予。\n别岸风涛喷薄，半夜鱼龙悲啸，能撼我诗无。\n李白醉不醒，唤起问何如。\n是耶非，天莽苍，雪模糊。\n苍颜白发如此，空复笑今吾。\n寄语鹭朋鸥侣，好在风餐水宿，底处不烟芜。\n吾亦从此逝，从我者谁欤。",
        "dynasty": "宋",
        "collection_info": null
    },
    {
        "uuid": "e79087450d8396c67b17a6bf030ff95d",
        "title": "沁园春 尽为春愁",
        "author": "方岳",
        "content": "尽为春愁，尽劝春归，直恁恨深。\n况雨急黄昏，寒欺客路，月明夜半，人梦家林。\n店舍无烟，楚乡寒食，一片花飞那可禁。\n小凝伫，黯红蔫翠老，江树阴阴。\n汀洲杜若谁寻。\n想朝鹤怨兮猿夜吟。\n甚连天芳草，凄迷离恨，拂帘香絮，撩乱深心。\n汝亦知乎，吾今倦矣，瓮有馀春可共斟。\n归来也，问渊明而后，谁是知音。",
        "dynasty": "宋",
        "collection_info": null
    },
    {
        "uuid": "3445c34c7bdcdd1c469bb57db32a42a7",
        "title": "沁园春 岁在永和",
        "author": "方岳",
        "content": "岁在永和，癸丑暮春，修禊兰亭。\n有崇山峻岭，茂林修竹，清流湍激，映带山阴。\n曲水流觞，群贤毕至，是日风和天气清。\n亦足以，供一觞一咏，畅叙幽情。\n悲夫一世之人。\n或放浪形骸遇所欣。\n虽快然自足，终期于尽，老之将至，后视犹今。\n随事情迁，所之既倦，俯仰之间迹已陈。\n兴怀也，将后之览者，有感斯文。",
        "dynasty": "宋",
        "collection_info": null
    },
    {
        "uuid": "c152ae38cab19d6e596fa42b96fcd415",
        "title": "沁园春 莺带春来",
        "author": "方岳",
        "content": "莺带春来，鹃唤春归，春总不知。\n恨杨花多事，杏花无赖，半随残梦，半惹晴丝。\n立尽碧云，寒江欲暮，怕过清明燕子时。\n春且住，待新雏熟了，却问行期。\n问春春竟何之。\n看紫态红情难语离。\n想芳韶犹剩，牡丹知处，也须些个，付与荼縻。\n唤取娉婷，劝教春醉，不道五更花漏迟。\n愁一饷，笑车轮生角，早已天涯。",
        "dynasty": "宋",
        "collection_info": null
    },
    {
        "uuid": "c721a4d065759458732890c416d21154",
        "title": "沁园春 蠢彼鼪鼯",
        "author": "方岳",
        "content": "蠢彼鼪鼯，嗟尔何为，敢瞰长淮。\n遣诗书元帅，又劳指画，神仙寿日，不放襟怀。\n略已三年，可曾一笑，天岂悭吾老子哉。\n诸人者，且携将雅颂，留待磨崖。\n我姑酌彼金罍。\n便小醉、宁辞鹦鹉杯。\n问今何时也，子其休矣，有如此酒，奚取吾侪。\n帝曰不然，政须卿辈，作我长城惟汝谐。\n凝望处，见红尘飞骑，捷羽东来。",
        "dynasty": "宋",
        "collection_info": null
    },
    {
        "uuid": "472c5738592403527de130adcc8eb343",
        "title": "沁园春 有美人兮",
        "author": "方岳",
        "content": "有美人兮，铁石心肠，寄春一枝。\n喜藓生龙甲，那因雪瘦，月横鹤膝，不受寒欺。\n云卧空山，梦回孤驿，生怕渠嗔未敢诗。\n江头路，问销魂几许，索笑何时。\n赋成字字明珠。\n君莫倚、家风旧解题。\n叹水曹安在，飘然欲去，逋仙已矣，其与谁归。\n烟雨愁予，江山老我，毕竟岁寒然后知。\n微酸在，尽危谯斜倚，残角孤吹。",
        "dynasty": "宋",
        "collection_info": null
    },
    {
        "uuid": "c52dba47e73a8d448d6244678d2b74d6",
        "title": "沁园春 把酒问花",
        "author": "方岳",
        "content": "把酒问花，茧栗梢头，春今几何。\n笑身居近侍，阶翻万玉，面丐菩萨，髻拥千螺。\n一一牙签，英英碧字，占定花间甲乙科。\n归来也，傍紫薇吟处，揉作阳和。\n祗今花事无多。\n看几许风烟付与他。\n待围将翡翠，怕蜂粘粉，织成云锦，遣凤衔梭。\n谁翦并刀，赠之燕玉，莫负双娥娇溜波。\n花应道，尽花强人面，底用能歌。",
        "dynasty": "宋",
        "collection_info": null
    },
    {
        "uuid": "bd38c6c9a02a9058f281907f6e7869bf",
        "title": "沁园春 子盍规夫",
        "author": "方岳",
        "content": "子盍规夫，商丘之木，有樗不才。\n纵斧斤睥睨，何妨雪立，风烟傲兀，怎问春回。\n老子似之，倦游久矣，归晒渔蓑羹芋魁。\n村锄外，闻韭今有子，芥已生台。\n天于我辈悠哉。\n纵作赋问天天亦猜。\n且醉无何有，酒徒陶陆，与二三子，诗友陈雷。\n正尔眠云，阿谁敲月，不是我曹不肯来。\n君且住，怕口生荆棘，胸有尘埃。",
        "dynasty": "宋",
        "collection_info": null
    },
    {
        "uuid": "8a05f43b505e6fb0e6fee7db655aa70f",
        "title": "望江南・忆江南 梅欲老",
        "author": "方岳",
        "content": "梅欲老，撑月过南徐。\n家口纵多难减鹤，路程不远易携书。\n只是废春锄。\n霜满袖，茶灶借僧庐。\n湖海甚豪今倦矣，丘山虽寿竟何如。\n一笑荐冰蔬。",
        "dynasty": "宋",
        "collection_info": null
    },
    {
        "uuid": "62a9b80bb7fe6b8dc8f3bbd2c43db80a",
        "title": "蝶恋花 雁落寒沙秋恻恻",
        "author": "方岳",
        "content": "雁落寒沙秋恻恻。\n明月芦花，共是江南客。\n骑鹤楼高边羽急。\n柔情不尽淮山碧。\n世路只催双鬓白。\n菰菜莼羹，正自怜人忆。\n归梦不知江水隔。\n烟帆飞过平如席。",
        "dynasty": "宋",
        "collection_info": null
    },
    {
        "uuid": "40ae84a502a57bd14cb98e7b6df3c462",
        "title": "蝶恋花 山抹修眉横绿净",
        "author": "方岳",
        "content": "山抹修眉横绿净。\n浦溆生寒，立尽梧桐影。\n香灺未消帘幕静。\n醉红如洗风吹醒。\n一夜秋声连玉井。\n梦落孤篷，已尽山阴兴。\n戍角凄凉清漏永。\n江南烟雨何堪省。",
        "dynasty": "宋",
        "collection_info": null
    },
    {
        "uuid": "72a3908c82a7aab5fe10b2e94f219bdd",
        "title": "蝶恋花 秋水涵空如镜净",
        "author": "方岳",
        "content": "秋水涵空如镜净。\n满镜清寒，倒碧摇山影。\n药户谁抨圆玉静。\n碧纱人怯黄昏醒。\n丛桂小山寒井井。\n唤起江南，一叶莼鲈兴。\n先自新愁愁夜永。\n不堪宋□重提省。",
        "dynasty": "宋",
        "collection_info": null
    },
    {
        "uuid": "49cb0bd56aa1e299ebc74856d181dbda",
        "title": "木兰花慢 慨晴江渺渺",
        "author": "方岳",
        "content": "慨晴江渺渺，乘风下、倚沧浪。\n问许大干坤，金焦两点，曾几兴亡。\n平章古人安在，但青山、烟水共微茫。\n不道鹭嘲鸥笑，归来鬓已苍苍。\n垂杨。\n舞尽斜阳。\n双燕语、尽渠忙。\n黯柔情不管，花深传漏，羽急飞觞。\n思量人间如梦，放半分、佯醉半佯狂。\n明日海棠犹旧，春风未老秋娘。",
        "dynasty": "宋",
        "collection_info": null
    },
    {
        "uuid": "654850f007332ccf0130310dae504545",
        "title": "如梦令 知是谁家燕子",
        "author": "方岳",
        "content": "知是谁家燕子。\n直恁惺松言语。\n深入绣帘来，无奈落花飞絮。\n春去。\n春去。\n且道干卿何事。",
        "dynasty": "宋",
        "collection_info": null
    },
    {
        "uuid": "f1b7162a4a246413417f2c8922dc4605",
        "title": "如梦令 雨洗海棠如雪",
        "author": "方岳",
        "content": "雨洗海棠如雪。\n又是清明时节。\n燕子几时来，只了为花愁绝。\n愁绝。\n愁绝。\n枉与春风分说。",
        "dynasty": "宋",
        "collection_info": null
    },
    {
        "uuid": "61819931b5827bf47d3d7ee75e84b837",
        "title": "贺新凉・贺新郎 霜月寒如洗",
        "author": "方岳",
        "content": "霜月寒如洗。\n问梅花、经年何事，尚迷烟水。\n梦着翠霞寻好句，新雪阑干独倚。\n见竹外、一枝横蕊。\n已占百花头上了，料诗情、不但江山耳。\n春已逗，有佳思。\n一香吹动人间世。\n奈何地、丛篁低碧，巧相亏蔽。\n尽让春风凡草木，便做云根石底。\n但留取、微酸滋味。\n除却林逋无人识，算岁寒、只是天知己。\n休弄玉，怨迟暮。",
        "dynasty": "宋",
        "collection_info": null
    },
    {
        "uuid": "bfd836cbae361ffd035089eb14adab9e",
        "title": "贺新凉・贺新郎 问讯江南客",
        "author": "方岳",
        "content": "问讯江南客。\n怕秋崖、苔荒诗屋，云侵山屐。\n留得钓竿西日手，梦落鸥傍鹭侧。\n倩传语、溪翁将息。\n四十飞腾斜暮景，笑双篷、一懒无他画。\n惟饱饭，散轻策。\n世间万事知何极。\n问干坤、待谁整顿，岂无豪杰。\n水驿山村还要我，料理松风竹雪。\n也不学、草颠诗白。\n自有春蓑黄犊在，尽诸公、宝马摇金勒。\n容我辈，醉云液。",
        "dynasty": "宋",
        "collection_info": null
    },
    {
        "uuid": "86fdb594d36f10f05a142ff782ec6237",
        "title": "贺新凉・贺新郎 雁向愁边落",
        "author": "方岳",
        "content": "雁向愁边落。\n渺汀洲、孤云细雨，暮天寒角。\n有美人兮山翠外，谁共霜桥月壑。\n想朋友、春猿秋鹤。\n竹屋一灯棋未了，问人间、局面如何着。\n风雨夜，更商略。\n六州铁铸从头错。\n笑归来、冰鲈堪脍，雪螯堪嚼。\n莫遣孤舟横浦溆，也怕浪狂风恶。\n且容把、钓纶收却。\n云外空山知何似，料清寒、只与梅花约。\n逋老句，底须作。",
        "dynasty": "宋",
        "collection_info": null
    },
    {
        "uuid": "825d835985befdd9121f690223f4898b",
        "title": "贺新凉・贺新郎 一笑君知否",
        "author": "方岳",
        "content": "一笑君知否。\n笑当年、山阴道士，行歌樵叟。\n五十到头公老矣，只可鹭朋鸥友。\n便富贵、何如杯酒。\n好在归来苍崖底，想月明、不负携锄手。\n谁共酌，翦霜韭。\n干坤许大山河旧。\n几多人、剑倚西风，笔惊南斗。\n俯仰之间成陈迹，亡是子虚乌有。\n渺烟草、不堪回首。\n隔坞筑亭开野迳，尽一筇、两履山前后。\n春且为，催花柳。",
        "dynasty": "宋",
        "collection_info": null
    },
    {
        "uuid": "5c85eadff496f115daa03ab0e6c4c132",
        "title": "贺新凉・贺新郎 天意然乎否",
        "author": "方岳",
        "content": "天意然乎否。\n待相携、风烟五亩，招邀迂叟。\n屋上青山花木野，尽可两朋三友。\n笑老子、只堪棋酒。\n似恁疏顽何为者，向人前、不解高叉手。\n宁学圃，种菘韭。\n春猿秋鹤皆依旧。\n怪吾今，鬓已成丝，胆还如斗。\n谁与庐山麾之去，尔辈何留之有。\n黯离绪、暮江搔首。\n非我督邮犹束带，这一归、更落渊明后。\n君试问，长亭柳。",
        "dynasty": "宋",
        "collection_info": null
    },
    {
        "uuid": "ec6f7f3af85131959c2b23a0110bf12b",
        "title": "西江月 茅屋何堪翠袖",
        "author": "方岳",
        "content": "茅屋何堪翠袖，芝田自有霓裳。\n一双雪舞碧云乡。\n富贵人家以上。\n竹外山童敲臼，梅边溪友传觞。\n青霞道服石炉香。\n便是寿星模样。",
        "dynasty": "宋",
        "collection_info": null
    },
    {
        "uuid": "cb0d9d211fe270c931c1953b0b1f76b4",
        "title": "西江月 燕子催将初度",
        "author": "方岳",
        "content": "燕子催将初度，梨花指定清明。\n春风可是太多情。\n乐事良辰一并。\n绛老从头甲子，楚骚几度庚寅。\n晴光不隔凤凰城。\n花底举头天近。",
        "dynasty": "宋",
        "collection_info": null
    },
    {
        "uuid": "f5e2c16fce957010fe0ab8ebb42269b0",
        "title": "西江月 蔬甲初肥雨润",
        "author": "方岳",
        "content": "蔬甲初肥雨润，茶枪小摘春明。\n野篱是处可诗情。\n打过下湖船并。\n捷报秋来旁午，贤关早晚同寅。\n绿杨连骑带春城。\n不问南山远近。",
        "dynasty": "宋",
        "collection_info": null
    },
    {
        "uuid": "29e5a90b36050ab7cbe8ea2c4804527d",
        "title": "一落索 瘦得黄花能小",
        "author": "方岳",
        "content": "瘦得黄花能小。\n一帘香杳。\n东篱云冷正愁予，犹幸是、西风少。\n叶下亭皋渺渺。\n秋何为者。\n无钱持蟹对黄花，又孤负、重阳也。",
        "dynasty": "宋",
        "collection_info": null
    },
    {
        "uuid": "07614005bc43e5092026d999ea528ee1",
        "title": "汉宫春 云涧之癯",
        "author": "方岳",
        "content": "云涧之癯，有诗盟未了，鸥泛江湖。\n一官直为仙耳，不受尘驱。\n高情逸韵，自兰亭、已后都无。\n准拟画、剡舟夜雪，与君相对成图。\n半竹苔寒如此，问谁欤来者，鹤伴熏炉。\n何如贮之天上，风露冰壶。\n江南春早，想梅花、不肯欺吾。\n疑便是，孤山之北，水乡月影林逋。",
        "dynasty": "宋",
        "collection_info": null
    },
    {
        "uuid": "8d2cdc812fc1459cf339c239dce1b1b2",
        "title": "汉宫春 问讯何郎",
        "author": "方岳",
        "content": "问讯何郎，怎春风未到，却月横枝。\n当年东阁诗兴，夫岂吾欺。\n云寒岁晚，便相逢、已负深期。\n烦说与、秋崖归也，留香更待何时。\n家住江南烟雨，想疏花开遍，野竹巴篱。\n遥怜水边石上，煞欠渠诗。\n月壶雪瓮，肯相从、舍我其谁。\n应自笑，生来孤峭，此心却有天知。",
        "dynasty": "宋",
        "collection_info": null
    },
    {
        "uuid": "f65c18c47803326360410b3198322db0",
        "title": "酹江月・念奴娇 问天何事",
        "author": "方岳",
        "content": "问天何事，雪垂垂欲下，又还晴却。\n春到梅梢香逗也，尽有心情行乐。\n剡曲舟回，灞桥诗在，一笑人如昨。\n此情分付，暮天寒月残角。\n谁道飞梦江南，群山如画，一一琼瑶琢。\n中有玉田三万顷，云是幼舆丘壑。\n招我归来，和春醉去，休跨扬州鹤。\n万花曾约，酒醒当有新作。",
        "dynasty": "宋",
        "collection_info": null
    },
    {
        "uuid": "21de18bad5d563a8fb7616274356e84d",
        "title": "酹江月・念奴娇 绿尊翠勺",
        "author": "方岳",
        "content": "绿尊翠勺，约秋风、一醉小楼先月。\n谁取宝奁奔帝所，深锁玉华宫阙。\n老桂香寒，疏桐云重，生怕金蛇掣。\n那知天柱，一峰别与天接。\n我欲飞佩重游，置之衣袖，照我襟怀雪。\n玉斧难藏修月手，待做明宵清绝。\n天地无尘，山河有影，了不遗毫发。\n举杯相属，唤谁笺与天说。",
        "dynasty": "宋",
        "collection_info": null
    },
    {
        "uuid": "e94ef612a973c02d89cc885cbe835aac",
        "title": "酹江月・念奴娇 幅巾云麓",
        "author": "方岳",
        "content": "幅巾云麓。\n笑人生瓮等，何时是足。\n莫道年来无好处，第一秫田新熟。\n孙息乘鸾，大儿荐鹗，翁已恩袍碌。\n笑谭戎幕，尽教岳也碌碌。\n是则江南江北，月明飞梦，认得溪桥屋。\n多少睡乡闲日月，不老柯山棋局。\n唱个曲儿，吃些酒子，检点茅檐竹。\n问梅开未，一枝初破寒玉。",
        "dynasty": "宋",
        "collection_info": null
    },
    {
        "uuid": "43371dc33d6e93c557b8d61d79c46f2f",
        "title": "酹江月・念奴娇 且拌春醉",
        "author": "方岳",
        "content": "且拌春醉。\n问人间、谁是十分如意。\n道不好来人又道，也有一分好处。\n管甚长贫，只消长健，切莫眉头聚。\n尽教江路，梅花依旧留住。\n儿辈虽不如人，有何不可，怎敢嫌迟暮。\n但喜吾翁躔度转，唤起烟霞深痼。\n否极而亨，剥馀而复，长至迎初度。\n龟图羲画，直从今日重数。",
        "dynasty": "宋",
        "collection_info": null
    },
    {
        "uuid": "2838fcfe0835a8dabf106fe70673efc7",
        "title": "酹江月・念奴娇 花风初逗",
        "author": "方岳",
        "content": "花风初逗，喜边亭依旧，春闲营柳。\n烟草隋宫歌舞地，谁遣万红围绣。\n结酒因缘，装春富贵，也要经纶手。\n笙箫声里，一江晴绿吹皱。\n是处羽箭如飞，那知鹤府，花压阑干昼。\n油幕文书谈笑了，馀事尽堪茶酒。\n报答东风，流连西日，绿外沈吟久。\n与春无负，醉归香满襟袖。",
        "dynasty": "宋",
        "collection_info": null
    },
    {
        "uuid": "a4fb7b0f50a456dd3fabd6050a395ea7",
        "title": "酹江月・念奴娇 槎牙诗骨",
        "author": "方岳",
        "content": "槎牙诗骨，想生来无分，史闱经幄。\n呵护九关多虎豹，谁道去天一握。\n奏赋两都，闻韶三月，雁远书难托。\n一寒如许，蟾枝莫倚高擢。\n空使满壑风烟，半村雪月，孤负梅花约。\n渺渺愁予初度也，山互同云垂幕。\n鹤帐何如，牛衣无恙，麦陇占优渥。\n不如归去，檐花深夜春酌。",
        "dynasty": "宋",
        "collection_info": null
    },
    {
        "uuid": "98dcdbadd54a66d95412dff9ea4e93da",
        "title": "酹江月・念奴娇 祈山底处",
        "author": "方岳",
        "content": "祈山底处，为二松千竹，肯题崖壁。\n雪洒谈犀麾雁骛，尔辈何烦涉笔。\n使者知乎，民其劳止，且莫闲耕织。\n片言金石，唤回春意无极。\n虽则王谢人家，一癯仙泽，面作苍烟色。\n茶炷笔床将雨屐，吟到梅花消息。\n贱子何为，老仙如问，莫道头今白。\n寒蓑几梦，研朱看点周易。",
        "dynasty": "宋",
        "collection_info": null
    },
    {
        "uuid": "89cfbf2dc7098e434f3d94afd71247cb",
        "title": "水龙吟 当年睡里闻香",
        "author": "方岳",
        "content": "当年睡里闻香，阿谁唤做花间瑞。\n巾飘沈水，笼熏古锦，拥青绫被。\n初日酣晴，柔风逗暖，十分情致。\n掩窗绡，待得香融酒醒，尽消受、这春思。\n从把万红排比。\n想较伊、更争些子。\n诗仙老手，春风妙笔，要题教似。\n十里扬州，三生杜牧，可曾知此。\n趁紫唇微绽，芳心半透，与骚人醉。",
        "dynasty": "宋",
        "collection_info": null
    },
    {
        "uuid": "1e2eef07be41116be0215d075811422c",
        "title": "水龙吟 昼长庭院深深",
        "author": "方岳",
        "content": "昼长庭院深深，春柔一枕流霞醉。\n蒙松欲醒，娇羞还困，锦屏围翠。\n豆寇初肥，樱桃微绽，玉阑同倚。\n记华清浴起，渭流波暖，红涨腻、弃脂水。\n燕子来时天气。\n尽韶风、与诗为地。\n芳丛雨歇，露痕日酽，英英仙意。\n莫恨无香，最怜有韵，天然情致。\n待问春能几，五更犹是，拌今宵睡。",
        "dynasty": "宋",
        "collection_info": null
    },
    {
        "uuid": "b3fdbf964156df53be80cfb88baf2271",
        "title": "满庭芳 半壳含黄",
        "author": "方岳",
        "content": "半壳含黄，双螯擘紫，风流浑是芦花。\n江头秋老，谁了酒生涯。\n玉质金相如许，怎消受、明月寒沙。\n橙香也，不闲左手，除是付诗家。\n草泥，行郭索，横戈曾怒，张翰浮夸。\n笑鲈鱼虽好，风味争些。\n醉嚼霜前松雪，江湖梦、不枉归槎。\n停杯问，余其负腹，是腹负余耶。",
        "dynasty": "宋",
        "collection_info": null
    },
    {
        "uuid": "2c2e93617505500c6744d4fc3c06a972",
        "title": "喜迁莺 淮山秋晓",
        "author": "方岳",
        "content": "淮山秋晓。\n问西风几度，雁云蛩草。\n铁色骢骄，金花袍窄，未觉塞垣寒早。\n笳鼓声中晴色，一羽不飞边报。\n君莫道，怎干坤许大，英雄能少。\n谈笑。\n鸣镝处，生缚胡雏，烽火传音耗。\n漠漠寒沙，荒荒残照，正空不劳深讨。\n但喜欢迎马首，犹是中原遗老。\n关何事，待归来细话，一尊倾倒。",
        "dynasty": "宋",
        "collection_info": null
    },
    {
        "uuid": "4ffb5f416d4812afdf27c37ff20677da",
        "title": "浣溪沙 半壳含潮带靥香",
        "author": "方岳",
        "content": "半壳含潮带靥香。\n双螯嚼雪迸脐黄。\n芦花洲渚夜来霜。\n短棹秋江清到底，长头春瓮醉为乡。\n风流不枉与诗尝。",
        "dynasty": "宋",
        "collection_info": null
    },
    {
        "uuid": "78827ec3704caf8729aab4c5da1ac13b",
        "title": "浣溪沙 夜醉渊明把菊图",
        "author": "方岳",
        "content": "夜醉渊明把菊图。\n宿酲扶晓又冰壶。\n秋香留得伴双凫。\n并日满浮金馨落，明年初赐玉茱萸。\n更书欲上有除书。",
        "dynasty": "宋",
        "collection_info": null
    },
    {
        "uuid": "0142f041f4a48f1318afff4e68adf803",
        "title": "齐天乐 孤篷夜傍低丛宿",
        "author": "方岳",
        "content": "孤篷夜傍低丛宿，萧萧雨声悲切。\n一岸霜痕，半江烟色，愁到沙头枯叶。\n澹云没灭。\n黯西风吹老，满汀新雪。\n天岂无情，离骚点点送归客。\n归去来兮怎得，尽鹭翅鸥倚，乍寒时节。\n秋晚山川，夕阳浦溆，赢得别肠千结。\n涛翻浪叠。\n那得似西来，一筇横绝。\n搔首江南，雁衔千里月。",
        "dynasty": "宋",
        "collection_info": null
    },
    {
        "uuid": "e7c3c1ad91eacf6e7420730b58d9de96",
        "title": "花心动 雪带边寒",
        "author": "方岳",
        "content": "雪带边寒，渺愁予、雪中谁抱奇节。\n逊在扬州，逋老孤山，芳信顿成消歇。\n江南茅屋今安在，疏影瘦、祗堪叹息。\n归来未，沙头立尽，暮天云碧。\n自笑梁园赋客。\n倚旧日鞍鞯，春风巾帻。\n问讯横枝，暖热新花，无处访寻诗阁。\n几年不见冰霜面，知谁共、批风支月。\n归来也，鸥盟不妨再结。",
        "dynasty": "宋",
        "collection_info": null
    },
    {
        "uuid": "c14585469a0fe848af7e58f44cd32193",
        "title": "风流子 小楼帘不卷",
        "author": "方岳",
        "content": "小楼帘不卷，花正闹、灯火竞春宵。\n想旧日何郎，飞金叵罗，三生杜牧，醉董娇饶。\n香尘路，云松鸾髻鬌，月衬马蹄骄。\n仿佛神仙，刘安鸡犬，分明富贵，子晋笙箫。\n人生行乐耳，君不见、迷楼春绿迢迢。\n二十四、经行处，旧月今桥。\n但索笑梅花，酒消新雪，纵情诗草，笔卷春潮。\n俯仰人间陈迹，莫惜金貂。",
        "dynasty": "宋",
        "collection_info": null
    },
    {
        "uuid": "6d2f8e66c0a746cfbb63224923a49c20",
        "title": "瑞鹤仙 一年寒尽也",
        "author": "方岳",
        "content": "一年寒尽也。\n问秦沙、梅放未也。\n幽寻者谁也。\n有何郎佳约，岁云除也。\n南枝暖也。\n正同云、商量雪也。\n喜东皇，一转洪钧，依旧春风中也。\n香也。\n骚情酿就，书味熏成，这些情也。\n玉堂深也。\n莫道年华归也。\n是循环、三百六旬六日，生意无穷已也。\n但丁宁，留取微酸，调商鼎也。",
        "dynasty": "宋",
        "collection_info": null
    },
    {
        "uuid": "2d08a797583ffa2994d1cf17627fd402",
        "title": "瑞鹤仙 中元才过节",
        "author": "方岳",
        "content": "中元才过节。\n正宇宙澄清，一天寒碧。\n凉飙动秋色。\n算佳辰恰是，下弦当日。\n天生俊杰。\n富文才、瑰奇挺特。\n看葱葱，和气熏城，共庆武夷仙伯。\n难得。\n钓鳌连六，虎傍登名，新题淡墨。\n从容莲幕。\n游花县，无邀隔。\n纵风流别驾，难淹紫诏，行对天颜咫尺。\n更堪夸，萱草长春，红衣交列。",
        "dynasty": "宋",
        "collection_info": null
    },
    {
        "uuid": "ba9b1a732d95285ca8ef1802a3edfc59",
        "title": "哨遍 月亦老乎",
        "author": "方岳",
        "content": "月亦老乎，劝尔一杯，听说平生事。\n吾问汝，开辟自何时。\n有干坤更应有尔。\n年几许。\n鸿荒邈哉遐已。\n吾今断自唐虞起。\n系帝曰放勋，甲辰践祚，数至今、宋嘉熙。\n凡三千五百二十年馀。\n嗟雨□风□几盈亏。\n老兔奔驰，痴蟆吞吐，定应衰矣。\n噫。\n月岂无悲。\n吾观人寿几期颐。\n炯炯双眸子，明清无过婴儿。\n但才到中年，昏然欲眊，那堪老矣知何似。\n试以此推之。\n吾言有理，不能不自疑耳。\n恐古时月与今时异。\n恨则恨今人不千岁。\n但见今、冰轮如洗。\n阿谁曾自前古，看到隋唐世。\n几时明洁，几时昏暗，毕竟少晴多雨。\n须臾月落夜何其。\n曰先生、审之姑醉。",
        "dynasty": "宋",
        "collection_info": null
    },
    {
        "uuid": "c01f50494d5ddfcbd96e4224686804ae",
        "title": "哨遍 月曰不然",
        "author": "方岳",
        "content": "月曰不然，君亦怎知，天上从前事。\n吾语汝，月岂有弦时。\n奈人间井观乃尔。\n休浪许。\n历家缪悠而已。\n谁云魄死生明起。\n又明死魄生，循环晦朔，有老兔、自熙熙。\n妄相传、月溯日光馀。\n嗟万古谁知了无亏。\n玉斧修成，银蟾奔去，此言荒矣。\n噫。\n世已堪悲。\n听君歌复解人颐。\n桂魄何曾死，寒光不减些儿。\n但与日相望，对如两镜，山河大地无疑似。\n待既望观之。\n冰轮渐侧，转斜才一钩耳。\n论本来不与中秋异。\n恐天问灵均未知此。\n又底用、咸池重洗。\n干坤一点英气。\n宁老人问世。\n飞上天来，摩挲月去，才信有晴无雨。\n人生圆缺几何其。\n且徘徊、与君同醉。",
        "dynasty": "宋",
        "collection_info": null
    },
    {
        "uuid": "c1dd34fa4839da848d3861584a60f21b",
        "title": "眼儿媚 雁带新霜几多愁",
        "author": "方岳",
        "content": "雁带新霜几多愁。\n和月落沧洲。\n桂花如许，菊花如许，怎不悲秋。\n江山例合闲人管，也白几分头。\n去年曾此，今年曾此，烟雨孤舟。",
        "dynasty": "宋",
        "collection_info": null
    },
    {
        "uuid": "833c36d5ea85ad5637490e46ac6d4b91",
        "title": "鹊桥仙 银河无浪",
        "author": "方岳",
        "content": "银河无浪，琼楼不暑。\n一点柔情如水。\n肯捐兰佩了渠愁，尽闲却、纤纤机杼。\n波心沁雪，鸥边分雨。\n翦得荷花能楚。\n天公煞自解风流，看得我、如何销汝。",
        "dynasty": "宋",
        "collection_info": null
    },
    {
        "uuid": "8940be8e1b88f8938464bc53454d955a",
        "title": "鹊桥仙 今朝廿九",
        "author": "方岳",
        "content": "今朝廿九，明朝初一。\n怎欠秋崖个生日。\n客中情绪老天知，道这月、不消三十。\n春盘缕翠，春缸摇碧。\n便泥做、梅花消息。\n雪边试问是耶非，笑今夕、不知何夕。",
        "dynasty": "宋",
        "collection_info": null
    },
    {
        "uuid": "4da2b622b3334c658b9f8225fdb61827",
        "title": "玉楼春 木犀过了诗憔悴",
        "author": "方岳",
        "content": "木犀过了诗憔悴。\n只有黄花开又未。\n秋风也不管人愁，到处相寻吹短袂。\n露滴碧觞谁共醉。\n肠断向来携手地。\n夜寒笺与月明看，未必月明知此意。",
        "dynasty": "宋",
        "collection_info": null
    },
    {
        "uuid": "b8134e63551592004be31fc09d71d74e",
        "title": "虞美人 鸥清眠醉晴溪月",
        "author": "方岳",
        "content": "鸥清眠醉晴溪月。\n几梦寒蓑雪。\n断桥篱落带人家。\n枝北枝南初着、两三花。\n曾于春底横孤艇。\n香似诗能冷。\n娟娟玉立载归壶。\n渺渺愁予肯入、楚骚无。",
        "dynasty": "宋",
        "collection_info": null
    },
    {
        "uuid": "34a66316ba6eac4e95d3b2f1a430825b",
        "title": "一剪梅・一翦梅 谁翦轻琼做物华",
        "author": "方岳",
        "content": "谁翦轻琼做物华。\n春绕天涯。\n水绕天涯。\n园林晓树恁横斜。\n道是梅花。\n不是梅花。\n宿鹭联拳倚断槎。\n昨夜寒些。\n今夜寒些。\n孤舟蓑笠钓烟沙。\n待不思家。\n怎不思家。",
        "dynasty": "宋",
        "collection_info": null
    },
    {
        "uuid": "22775c7fba7477b884747f3bfbc78261",
        "title": "烛影摇红 辇路融晴",
        "author": "方岳",
        "content": "辇路融晴，宫云逗晓青旗报。\n梅边香沁彩鞭寒，初信花风到。\n笑语谁家帘幕，镂冰丝、红粉绿闹。\n髻横玉燕，鬓颤琼幡，不能知掉。\n看见春来，曲尘微涨催兰棹。\n娇横拂略上柔条，等得莺眠觉。\n引出千花万草。\n喜搀先、椒盘竹爆。\n问谁天上，瑶帖初供，玉堂归儤。",
        "dynasty": "宋",
        "collection_info": null
    },
    {
        "uuid": "cd8044799338ddd271358ff56276cefc",
        "title": "最高楼 溪南北",
        "author": "方岳",
        "content": "溪南北，本自一渔舟。\n烟雨几盟鸥。\n白鱼不负鸬鹚杓，青蓑不减鹔鹴裘。\n怎无端，贪射策，觅封侯。\n既不似、古人能识字。\n又不似、今人能识事。\n空老去，自宜休。\n帝乡五十六朝暮，人间四十四春秋。\n问何如，茅一把，橘千头。",
        "dynasty": "宋",
        "collection_info": null
    },
    {
        "uuid": "9e6880cbb8416a021b1ed7203cbf1678",
        "title": "最高楼 朝元了",
        "author": "方岳",
        "content": "朝元了，万鹤放班回。\n携月下天来。\n初平家看青羊石，滕王阁醉绿螺杯。\n试鸣琴，花荡漾，玉崔嵬。\n前十日、鹊桥飞宝镫。\n后一月、兔奁开玉镜。\n秋色净，夜徘徊。\n申从五岳三光出，亥将二首六身排。\n问何其，餐沆瀣，燕蓬莱。",
        "dynasty": "宋",
        "collection_info": null
    },
    {
        "uuid": "12143dc000a7454aca9f34686f5bb494",
        "title": "最高楼 秋崖底",
        "author": "方岳",
        "content": "秋崖底，云卧欲生苔。\n无梦到公台。\n有月锄、晓带乌犍去，与烟蓑、夜钓白鱼来。\n问谁能，供酒料，办诗材。\n君莫笑、闲忙棋得势。\n也莫笑、浮湛渔得计。\n胸次老，雪崔嵬。\n付老夫、小小鸬鹚杓，尽诸公、衮衮凤凰台。\n且容侬，多种竹，剩栽梅。",
        "dynasty": "宋",
        "collection_info": null
    },
    {
        "uuid": "e80377a83663add27a6e2c181eb6709a",
        "title": "行香子 说与樵青",
        "author": "方岳",
        "content": "说与樵青。\n紧闭柴门。\n道先生检校东屯。\n阿戎安在，未扫愁痕。\n且免歌词，休载妓，莫携尊。\n梅自生春。\n雪立前村。\n道此杯、酒也须温。\n无穷身外，付与干坤。\n谁共耕山，闲钓水、饱窥园。",
        "dynasty": "宋",
        "collection_info": null
    },
    {
        "uuid": "945487d98b75a4d2fbeb70dab068842c",
        "title": "江神子・江城子 窗绡深隐护芳尘",
        "author": "方岳",
        "content": "窗绡深隐护芳尘。\n翠眉颦。\n越精神。\n几雨几晴，做得这些春。\n切莫近前轻着语，题品错，怕渠嗔。\n碧壶谁贮玉粼粼。\n醉香茵。\n晚风频。\n吹得酒痕，如洗一番新。\n只恨谪仙浑懒却，辜负那，倚阑人。",
        "dynasty": "宋",
        "collection_info": null
    },
    {
        "uuid": "44e23c92b8c06f49a0e049c650027442",
        "title": "江神子・江城子 梅花吹梦过溪桥",
        "author": "方岳",
        "content": "梅花吹梦过溪桥。\n路迢迢。\n雪初消。\n似恁天寒，诗瘦想无柳。\n听得草堂人有语，能几日，是生朝。\n乱云深处洗山瓢。\n鬓萧萧。\n酒红朝。\n回首六朝，南北黯魂销。\n纵使锺山青眼在，终不似，侣渔樵。",
        "dynasty": "宋",
        "collection_info": null
    },
    {
        "uuid": "93a8309f2825f93b24b61765d727cb3d",
        "title": "水调歌头 世不乏季子",
        "author": "方岳",
        "content": "世不乏季子，藉甚有休声。\n芝兰挺秀庭砌，广厦万间新。\n胸次金天爽豁，风骨玉堂清彻，才器更轮囷。\n劲节九秋斡，和气万家春。\n过中元，才两日，是生辰。\n瓣香西上，都向此夕颂殷勤。\n自有阴功天佑，合享人间长寿，不独我知君。\n从此见今日，丹桂伴灵椿。",
        "dynasty": "宋",
        "collection_info": null
    },
    {
        "uuid": "3bfcacf294fa2389bbf3d304bf969873",
        "title": "瑞鹧鸪 中元过后恰三朝",
        "author": "方岳",
        "content": "中元过后恰三朝。\n因甚庭闱喜气飘。\n李谪若非当此夕，甲生应是在今宵。\n满斟绿醑歌檀口，慢拍红牙舞柳腰。\n富贵荣华谁得似，祝公千岁乐逍遥。",
        "dynasty": "宋",
        "collection_info": null
    },
    {
        "uuid": "8f4e4498714b7749f462cfef0d5b66a1",
        "title": "酹江月・念奴娇 楚天秋早",
        "author": "方岳",
        "content": "楚天秋早，过中元拈指，蓂飞四荚。\n怪得千门佳气满，恰值生申时节。\n蓬矢当年，椒盘今夕，瑞木金炉艺。\n主人情重，酒红潮上双颊。\n且看戏彩□□，鼎分丹桂，兰玉同班列。\n更喜萱庭南极老，亲授长生秘诀。\n养浩颐然，后昌青紫，天报公阴德。\n年年盛会，祝延椿算千百。",
        "dynasty": "宋",
        "collection_info": null
    },
    {
        "uuid": "0d6ce7aa572c4d0ef6432fa0fc10f7b8",
        "title": "满庭芳 秋入西郊",
        "author": "方岳",
        "content": "秋入西郊，律调夷则，韩堂风露清凉。\n洞天昨夜，响动玉玎珰。\n朱户银寰放钥，长庚梦、应诞星郎。\n垂弧旦，蓂飞五荚，簪履共称觞。\n未施经济手，暂参雄府，公论声扬。\n便好趁昌辰，入辅吾皇。\n况是中兴启运，正当宁、梦想循良。\n从兹去，万年佐主，福寿总无疆。",
        "dynasty": "宋",
        "collection_info": null
    },
    {
        "uuid": "a8700bb2b7006cafd696126feddfcf9e",
        "title": "满庭芳 星昴呈祥",
        "author": "方岳",
        "content": "星昴呈祥，山川锺秀，果然生此真贤。\n精神莹澈，秋水共长天。\n况值西风初起，中元过、七日凉先。\n庭院爽，称觞贺客，车马看骈阗。\n开筵。\n称寿处，红袖歌舞，脆管繁弦。\n愿公与椿松，对阅天年。\n纵使平分风月，不容暂、吟醉苕川。\n龙光近，行看凤诏，促入秉钧权。",
        "dynasty": "宋",
        "collection_info": null
    },
    {
        "uuid": "9394159fadc38f1e96826b2ae2476aba",
        "title": "百字谣・念奴娇 河南灵地",
        "author": "方岳",
        "content": "河南灵地，信从生俊杰，皆由天佑。\n见说簪缨称世袭，复是青毡还旧。\n学海渊源，笔端锋镝，未逊谁居右。\n使台暂赞，直须黄阁环召。\n欣遇初度良辰，中原节过，九日方称寿。\n好看莱衣□舞处，尽羡一门三秀。\n名过河东，迭居宰职，复见韦平胄。\n祝君遐算，南山松柏长茂。",
        "dynasty": "宋",
        "collection_info": null
    },
    {
        "uuid": "f67db49446d6549e73accba9ec1f900a",
        "title": "八六子 喜椿庭",
        "author": "方岳",
        "content": "喜椿庭。\n近来强健，团栾雁序欢声。\n正柳絮帘栊清昼，牡丹栏槛新晴，缓飞翠觥。\n阿戎碌碌功名。\n但要无灾无难，何曾着公卿。\n且抖擞斑衣，笑供儿戏，共将乐事，细酬佳景，须知翠袖全盛绿黛，金章不换蓑青。\n松亭。\n中间顿个寿星。",
        "dynasty": "宋",
        "collection_info": null
    },
    {
        "uuid": "8fd0b10b6c2236e5c40b143c1857ad54",
        "title": "霜天晓角 月淡风轻",
        "author": "楼",
        "content": "月淡风轻。\n黄昏未是清。\n吟到十分清处，也不啻、二三更。\n晓钟天未明。\n晓霜人未行。\n只有城头残角，说得尽、我平生。",
        "dynasty": "宋",
        "collection_info": null
    },
    {
        "uuid": "e05976c042be40efef69ad4d956f395a",
        "title": "霜天晓角 翦雪裁冰",
        "author": "楼",
        "content": "翦雪裁冰。\n有人嫌太清。\n又有人嫌太瘦，都不是、我知音。\n谁是我知音。\n孤山人姓林。\n一自西湖别后，辜负我、到如今。",
        "dynasty": "宋",
        "collection_info": null
    },
    {
        "uuid": "e7d0cdf143baf192e60b92c2df35cb85",
        "title": "桂枝香 人间秋至",
        "author": "徐宝之",
        "content": "人间秋至。\n对暮雨满城，沈思如水。\n桐叶惊风，似语怨蛩齐起。\n南楼月冷曾多恨，怕而今、夜深横吹。\n那堪更听，萧萧摵摵，透窗摇睡。\n问楚梦、闲云何地。\n但手约轻绡，省人深意。\n红树池塘，谁见宿妆凝睇。\n旧时裘马行歌事，合都归、汀苹烟芷。\n思王渐老，休为明珰，沈吟洛涘。",
        "dynasty": "宋",
        "collection_info": null
    },
    {
        "uuid": "22ea0abaf460cd1fda68219574410280",
        "title": "沁园春 水榭春寒",
        "author": "徐宝之",
        "content": "水榭春寒，梅雪漫阶，竹云堕墙。\n数花时近也，采芳香径，旧情着处，看月西窗。\n十二楼中，玉妃卧冷，懒掬胭脂放海棠。\n层堤外，渺归鸿无数，江树苍苍。\n席藑夜礼东皇。\n剪蕙叶为笺当绿章。\n道杏晴三月，等莺啼晓，草烟万里，待鴂鸣芳。\n九十日春，三千丈发，如此愁来白更长。\n江南岸，正柳边无路，沙雨微茫。",
        "dynasty": "宋",
        "collection_info": null
    },
    {
        "uuid": "8c29791244bb090824d95703e41b6e16",
        "title": "莺啼序 荼䕷一番过雨",
        "author": "徐宝之",
        "content": "荼䕷一番过雨，洒残花似雪。\n向清晓、步入东风，细拾苔砌馀靥。\n有数片、飞沾翠柳，萦回半着双归蝶。\n悄无人、共立幽禽，昵昵能说。\n因念年华，最苦易失，对春愁暗结。\n叹自古、曾有佳人，长门深闭修洁。\n寄么弦、千言万语，闷满眼、欲弹难彻。\n靠珠栊，风雨微收，落花时节。\n春工渐老，绿草连天，别浦共一色。\n但暮霭、朝烟无际，尽日目极，江南江北，杜鹃叫裂。\n此时此意，危魂黯黯，渭城客舍青青树，问何人、把酒来看别。\n思量怎向，迟回独掩青扉，夕阳犹照南陌。\n春应记得，旧日疏狂，等受今磨折。\n便永谢、五湖烟艇，只有吟诗，曲坞煎茶，小窗眠月。\n春还自省，把融和事，长留芳昼人间世，与羁臣、恨妾销离恻。\n自题蕙叶回春，坐听蓬壶，漏声细咽。",
        "dynasty": "宋",
        "collection_info": null
    },
    {
        "uuid": "e243568a7f9bcca2464ee12daf54052c",
        "title": "水调歌・水调 了却意中事",
        "author": "徐宝之",
        "content": "了却意中事，卜筑快幽情。\n雨帘云栋深窈，歌笑霭春生。\n青嶂碧溪门户，暖翠浮岚衿席，前日展湘屏。\n种竹看霜节，栽菊待秋英。\n九世图，闲居赋，丽人行。\n名碑古画，贴遍东阁与西亭。\n庭下森兰洁玉，天外骧龙舞凤，心迹喜双清。\n频瀹炊茶鼎，听我扣门声。",
        "dynasty": "宋",
        "collection_info": null
    },
    {
        "uuid": "6bcd6883a64aab8d4bf16cfde444bdb8",
        "title": "水龙吟 紫貂南北分荣",
        "author": "祖吴",
        "content": "紫貂南北分荣，有人瑞凤池疏秀。\n月斧云斤，斫成三绝，辉华星斗。\n早岁从军，乌戎口伐，奇功立就。\n更题衡忠义，传家清白，人道外甥似舅。\n好看五经说后。\n步蟾宫、桂香盈袖。\n紫橐持荷，清班布武，履声依旧。\n回意刊山，当年垂棒，月明烟袖。\n隐岩清秀，露玉风金，岁岁祝千秋寿。",
        "dynasty": "宋",
        "collection_info": null
    },
    {
        "uuid": "01ea4e078f24dcd8c27d3ef02a69ad45",
        "title": "水调歌头 佳丽东阳境",
        "author": "祖吴",
        "content": "佳丽东阳境，瑞气晓笼晴。\n中元逾了十日，上相喜重生。\n四海文章宗匠，百里弦歌德化，官与水双清。\n恳切劝分意，赈恤活饥甿。\n幸依刘，空颂鲁，阻称觥。\n遥瞻快倚楼上，一点寿星明。\n闻道玺书将下，看取蓬瀛直造，指日秉钧衡。\n大展平戎略，谈笑复神京。",
        "dynasty": "宋",
        "collection_info": null
    },
    {
        "uuid": "61444a6259b140406e941f7f8f778c3d",
        "title": "沁园春 瑞应柯山",
        "author": "周申",
        "content": "瑞应柯山，昴宿储祥，嵩岳降神。\n羡堂堂玉莹，汪汪陂量，一襟风月，满腹经纶。\n试问丹砂，聊乘凫舄，来种锦江桃李春。\n弦歌地，看吏能绰着，荐墨争新。\n从兹大振家声。\n待京国来归专秉钧。\n想宸恩初拜，北门学士，都能尽道，东阁郎君。\n雨细丝轻，梅花金重，两荚宝阶呈瑞蓂。\n称觞庆，愿莱衣衮衮，长照庄椿。",
        "dynasty": "宋",
        "collection_info": null
    },
    {
        "uuid": "bccd1b88e5d7a81488c072fb82c3974d",
        "title": "壶中天・念奴娇 秋来两日",
        "author": "周申",
        "content": "秋来两日，因个甚、乌鹊侵晨传喜。\n却是常娥亲姊妹，降作人间佳丽。\n黛柳长青，官梅稳衬，镜里春明媚。\n花颜难老，寿杯频劝浮蚁。\n闻道潇洒才郎，天庭试罢，名挂登科记。\n昨夜凉风新过雁，还有音书来寄。\n千万楼台，三千粉黛，今在谁家醉。\n归来欢笑，一床真个双美。",
        "dynasty": "宋",
        "collection_info": null
    },
    {
        "uuid": "7209269deb35d891fba0c027e116beb3",
        "title": "沁园春 人道耻堂",
        "author": "赵汝腾",
        "content": "人道耻堂，直声劲气，胜如鹤山。\n记殿庭叱禹，风生九陛，都亭劾冀，影摄群奸。\n海内英豪，如公有几，此地相逢同左官。\n丹青阁，望烟云缥缈，曾共凭栏。\n忧时空见眉端。\n叹西事何由圣虑宽。\n使蜀居诸葛，兵屯自肃，朝留一范，贼胆须寒。\n天欲兴唐，昴应相汉，立取勋名久远看。\n秋香耐，笑菊潭胡广，污简何颜。",
        "dynasty": "宋",
        "collection_info": null
    },
    {
        "uuid": "9e629eac64f6155f58a7ae373ef276f7",
        "title": "沁园春 许大江山",
        "author": "赵孟坚",
        "content": "许大江山，镇临弹压，岂小任哉。\n从潘冢导漾，东倾注海，截然限止，南北天开。\n试向中流，回观铁瓮，万石层棱攒剑堆。\n金焦峙，号紫金浮玉，卷雪轰雷。\n君侯文武兼才。\n天有为生才南国来。\n□历二十年，筹边给饷，上流襟要，几为安排。\n今此雄藩，精明笳鼓，又唤金汤气象回。\n长淮北，望中原非远，更展恢规。",
        "dynasty": "宋",
        "collection_info": null
    },
    {
        "uuid": "04d8042d5e4534e88fe5be48cb417915",
        "title": "鹊桥仙 明金点染",
        "author": "赵孟坚",
        "content": "明金点染，枝头初见，四出如将刀翦。\n芳心才露一些儿，早以被、西风传遍。\n归来醉也，香凝襟袖，疑向广寒宫殿。\n便须着个胆瓶儿，夜深在、枕屏根畔。",
        "dynasty": "宋",
        "collection_info": null
    },
    {
        "uuid": "6cfb4914c7b8c2a3c1982fdc14c92d6a",
        "title": "沁园春 晓上画楼",
        "author": "赵孟坚",
        "content": "晓上画楼，望里笑惊，春到那家。\n便从臾闲情，安排醉事，寻芳唤友，行过平沙。\n最是堪怜，花枝清瘦，欲笑还羞寒尚遮。\n浓欢赏，待繁英春透，后会犹赊。\n归时月挂檐牙。\n见花影重重浸宝阶。\n□铜壶摧箭，兽环横钉，浓斟玉醑，芳漱琼芽。\n步绕曲廊，倦回芳帐，梦遍江南山水涯。\n谁知我，有墙头桂影，窗上梅花。",
        "dynasty": "宋",
        "collection_info": null
    },
    {
        "uuid": "8ae9ad3cb4daa28f0241c6f15b5dc21e",
        "title": "朝中措 担头看尽百花春",
        "author": "赵孟坚",
        "content": "担头看尽百花春。\n春事只三分。\n不似莺莺燕燕，相将红杏芳园。\n名缰易绊，征尘难浣，极目销魂。\n明日清明到也，柳条插向谁门。",
        "dynasty": "宋",
        "collection_info": null
    },
    {
        "uuid": "0eb0bf5e51b9f55242bb42c5689070a9",
        "title": "好事近 春早峭寒天",
        "author": "赵孟坚",
        "content": "春早峭寒天，客里倦怀尤恶。\n待起冷清清地，又孤眠不着。\n重温卯酒整瓶花，总待自霍索。\n忽听海棠初卖，买一枝添却。",
        "dynasty": "宋",
        "collection_info": null
    },
    {
        "uuid": "4d4553b4a0fd11a5dc265e56daef8fc4",
        "title": "感皇恩 官小宦游初",
        "author": "赵孟坚",
        "content": "官小宦游初，清贫如旧。\n小簇杯盘旋篘酒。\n虽然微禄，不比他们丰厚。\n也知惭愧是，皇恩受。\n富贵千般，享之惟寿。\n心地平时到头有。\n摩挲铜狄，祝望比他长久。\n鼎来荣贵待，通闺后。",
        "dynasty": "宋",
        "collection_info": null
    },
    {
        "uuid": "6b9e33ab5803d846519f30b3772b756b",
        "title": "感皇恩 一百二十年",
        "author": "赵孟坚",
        "content": "一百二十年，两番甲子。\n前番风霜饱谙矣。\n今番甲子，一似腊尽春至。\n程程有好在，应惭愧。\n莫道官贫，胜如无底。\n随分杯筵称家计。\n从今数去，尚有五十八生朝里。\n待儿官大，做奢遮会。",
        "dynasty": "宋",
        "collection_info": null
    },
    {
        "uuid": "35c91912b723171cf0f8227f6ec2ad0b",
        "title": "风流子 望极思悠悠",
        "author": "赵孟坚",
        "content": "望极思悠悠。\n江如练、籁息浪纹收。\n看帆卷帆舒，往来征艇，鹭飞鹭立，远近芳洲。\n逝波不舍山常好，祗白少年头。\n杜若满汀，离骚幽怨，鸱夷去国，烟浪遨游。\n江南知何许，青林晚，山断处、白云浮。\n怀古慨今，谁人似我闲愁。\n叹醉生浪迹，鲈乡蟹舍，殢红怨粉，莲棹菱舟。\n敲遍阑干，默然竟日凝眸。",
        "dynasty": "宋",
        "collection_info": null
    },
    {
        "uuid": "16d226465adb9de6bcd37c7efd3ec2b0",
        "title": "花心动 庭院深深",
        "author": "赵孟坚",
        "content": "庭院深深，正花飞零乱，蝶懒蜂稀。\n柳絮狂踪，轻入房栊，悄悄可有人知。\n画堂镇日闲晴昼，金炉冷、绣幕低垂。\n梁间燕，双双并翅，对舞高低。\n兰幌玉人睡起，情脉脉、无言暗敛双眉。\n斗帐半褰，六曲屏山，憔悴似不胜衣。\n一声笑语谁家女，秋千映、红粉墙西。\n断肠处，行人马上醉归。",
        "dynasty": "宋",
        "collection_info": null
    },
    {
        "uuid": "0ae292a9c0e02f22360731b635fc2397",
        "title": "蓦山溪 几年修绩",
        "author": "赵孟坚",
        "content": "几年修绩，总待荣亲老。\n每羡院南豪，向寿席、花花草草。\n如今惭愧，微胜十年前，聊尔办，杯盘了，一对慈颜笑。\n愿亲强健，绿鬓长长好。\n来岁在琴堂，想凡事、应微热闹。\n契天交道，只办好心肠，官尽大，尽荣亲，待受金花诰。",
        "dynasty": "宋",
        "collection_info": null
    },
    {
        "uuid": "cfa6e7e9b7f9cb069f8ccc01801f58d1",
        "title": "蓦山溪 桃花雨动",
        "author": "赵孟坚",
        "content": "桃花雨动，测测轻寒小。\n曲槛面危阑，对东风、伤春怀抱。\n酒边心事，花下旧闲情，流年度，芳尘杳，懊恼人空老。\n粉红题字，寄与分明道。\n消息燕归时，辗柔茵、连天芳草。\n琐窗孤影，夜卜烛花明，清漏断，月朦胧，挂在梅梢袅。",
        "dynasty": "宋",
        "collection_info": null
    },
    {
        "uuid": "4e597f5030d7c949e9c6ce91d4d7f253",
        "title": "东风第一枝 妒雪梅苏",
        "author": "赵崇霄",
        "content": "妒雪梅苏，迷烟柳醒，游丝轻扬新霁。\n卷帘看燕初归，步屧为花早起。\n春来犹浅，便做出、十分春意。\n喜凤钗、才卸珠幡，早换巧梳描翠。\n着数点、催花雨腻。\n更一番、递香风细。\n小莺忺暖调声，嫩蝶试晴舞翅。\n清欢易失，怕轻负、年芳流水。\n好趁闲、共整吟鞯，日日访桃寻李。",
        "dynasty": "宋",
        "collection_info": null
    },
    {
        "uuid": "ec30573dc5409da7323443e76a1f11ba",
        "title": "减字木兰花 多情多爱",
        "author": "马光祖",
        "content": "多情多爱。\n还了平生花柳债。\n好个檀郎。\n室女为妻也不妨。\n杰才高作。\n聊赠青蚨三百索。\n烛影摇红。\n记取媒人是马公。",
        "dynasty": "宋",
        "collection_info": null
    },
    {
        "uuid": "346d2081b3ee8603df03845e65ff5572",
        "title": "贺新郎 流落今如许",
        "author": "李南金",
        "content": "流落今如许。\n我亦三生杜牧，为秋娘着句。\n先自多愁多感慨，更值江南春暮。\n君看取、落花飞絮。\n也有吹来穿绣幌，有因风、飘坠随尘土。\n人世事，总无据。\n佳人命薄君休诉。\n若说与、英雄心事，一生更苦。\n且尽樽前今日意，休记绿窗眉妩。\n但春到、儿家庭户。\n幽恨一帘烟月晓，恐明年、雁亦无寻处。\n浑欲倩，莺留住。",
        "dynasty": "宋",
        "collection_info": null
    },
    {
        "uuid": "fd0656180ecc7d5a94b32df1f67f3457",
        "title": "朝中措 半山社雨欲黄昏",
        "author": "萧",
        "content": "半山社雨欲黄昏。\n燕子不过门。\n杨柳染深绿意，海棠啼损红痕。\n绮寮妆束，宝钗歌舞，玉枕温存。\n一段旧情有味，十分新恨无言。",
        "dynasty": "宋",
        "collection_info": null
    },
    {
        "uuid": "893742ee45f5b3524fd0bad32446c452",
        "title": "恋绣衣 倚阑闲看燕定巢",
        "author": "萧",
        "content": "倚阑闲看燕定巢。\n旧弹筝、因病久抛。\n画不尽、残眉黛，被东风、吹在柳梢。\n晓来暗理伤春曲，把金钗、枕畔细敲。\n书寄与、天涯去，并相思、红泪一包。",
        "dynasty": "宋",
        "collection_info": null
    },
    {
        "uuid": "30ae81ab240040e9b7030d0d5586d869",
        "title": "满江红 （和陈漕使仙湖韵）莫是西湖",
        "author": "萧",
        "content": "（和陈漕使仙湖韵）莫是西湖，分一派、残波剩碧。\n闲问着、莺仙丹事，老榕知得。\n荇水带长鸥踏损，柳风絮暖鱼吞入。\n只前山、依旧汉时青，晴还湿。\n亭疏好，何消密。\n花少好，无多植。\n听黄鹂三请，要诗翁出。\n消渴泉斟寒玉液，留题石剥苍苔色。\n叹而今、翻羡□南春，干坤窄。",
        "dynasty": "宋",
        "collection_info": null
    },
    {
        "uuid": "a62315e3841d3b26f8b880d10f22078f",
        "title": "霜天晓角 千霜万雪",
        "author": "萧泰来",
        "content": "千霜万雪。\n受尽寒磨折。\n赖是生来瘦硬，浑不怕、角吹彻。\n清绝。\n影也别。\n知心惟有月。\n原没春风情性，如何共、海棠说。",
        "dynasty": "宋",
        "collection_info": null
    },
    {
        "uuid": "08e1d849dd0940d8a655b84e3c362ba1",
        "title": "满江红 七十人稀",
        "author": "萧泰来",
        "content": "七十人稀，尝记得、少陵旧语。\n谁知道、五园庵主，寿今如许。\n书底青瞳如月样，镜中黑鬓无双处。\n与人间、世味不相投，神仙侣。\n文汉史，诗唐句。\n字晋帖，碑周鼓。\n这千年勋业，一年一部。\n晔晔紫芝商隐皓，猗猗绿竹淇瞻武。\n问先生、何处更高歌，凭椿树。",
        "dynasty": "宋",
        "collection_info": null
    },
    {
        "uuid": "c37b4ce32ccfbfae94f5204bfdc2e69a",
        "title": "城头月 城头月色明如昼",
        "author": "马天骥",
        "content": "城头月色明如昼。\n总是青霞有。\n酒醉茶醒，饥餐困睡，不把双眉皱。\n坎离龙虎勤交媾。\n炼得丹将就。\n借问罗浮鹤侣，还似先生否。",
        "dynasty": "宋",
        "collection_info": null
    },
    {
        "uuid": "7a75091c1e16303651d39b467266eb96",
        "title": "城头月 阳光子夜开清昼",
        "author": "黎道静",
        "content": "阳光子夜开清昼。\n照了无何有。\n弱水蓬莱，河车忽动，万顷金波皱。\n红铅墨汞相交媾。\n片饷丹成就。\n把握阴阳，一锺造化，此诀人知否。",
        "dynasty": "宋",
        "collection_info": null
    },
    {
        "uuid": "f083e88eeb19778e7c789a77057ede85",
        "title": "满庭芳 桃浪翻花",
        "author": "黄判院",
        "content": "桃浪翻花，柳风飘絮，翠蓂八叶呈芳。\n奎星初度，箕宿耀祥光。\n元是降神崧岳，生英杰、奇伟非常。\n文章士，青春未老，一鹗快飞黄。\n登瀛，平步上，鳌头独占，头角轩昂。\n主琼林宴席，荣冠绿衣郎。\n归侍彩俱庆，逢生旦、品上椒觞。\n从今去，公侯谈笑，福寿等天长。",
        "dynasty": "宋",
        "collection_info": null
    },
    {
        "uuid": "2fb067db917d85f6293f7cd9c39daeb1",
        "title": "青玉案 一盘消夜江南果",
        "author": "薛泳",
        "content": "一盘消夜江南果。\n吃果看书只清坐。\n罪过梅花料理我。\n一年心事，半生牢落，尽向今宵过。\n此身本是山中个。\n才出山来便希差。\n手种青松应是大。\n缚茅深处，抱琴归去，又是明年话。",
        "dynasty": "宋",
        "collection_info": null
    },
    {
        "uuid": "89cf6b5f1a58ad794f3740884609324e",
        "title": "满江红 似玉仙人",
        "author": "徐元杰",
        "content": "似玉仙人，三载相见，西湖清客。\n攧不碎、一团和气，只伊消得。\n雪里水中霜态度，腊前冬后春消息。\n看帘垂、清昼一张琴，中闲着。\n寒谷里，轻回脚。\n魁手段，堪描摸。\n唤东风吹上，兰台芸阁。\n只怕傅岩香不断，摩挲商鼎羹频作。\n管一番滋味一番新，今如昨。",
        "dynasty": "宋",
        "collection_info": null
    },
    {
        "uuid": "515eb0a92981a885b5649c09ba8bb310",
        "title": "沁园春 三学上书",
        "author": "国学生",
        "content": "三学上书，冤乎天哉，哲人已萎。\n自纲常一疏，为时太息，典刑诸老，尽力扶持。\n方哭南床，继伤右揆，死到先生事可知。\n伤心处，笑寒梅冷落，血泪淋漓。\n人心公论难欺。\n愿君父、明明悟此机。\n昔九龄疏谏，禄山必叛，更生累奏，王氏为危。\n变起范阳，祸成新室，说着当年人噬脐。\n君知否，但皇天祚宋，此事无之。",
        "dynasty": "宋",
        "collection_info": null
    },
    {
        "uuid": "7d94f7ec80548aadf8bbc1d955834f42",
        "title": "瑞鹤仙 湿云黏雁影",
        "author": "陆叡",
        "content": "湿云黏雁影。\n望征路愁迷，离绪难整。\n千金买光景。\n但疏钟催晓，乱鸦啼暝。\n花悰暗省。\n许多情、相逢梦境。\n便行云、都不归来，也合寄将音信。\n孤迥。\n盟鸾心在，跨鹤程高，后期无准。\n情丝待翦。\n翻惹得，旧时恨。\n怕天教何处，参差双燕，还染残朱剩粉。\n对菱花、与说相思，看谁瘦损。",
        "dynasty": "宋",
        "collection_info": null
    },
    {
        "uuid": "d790e8e574c91c8c0b7c73d3e768a289",
        "title": "八声甘州 问缠腰跨鹤",
        "author": "陆叡",
        "content": "问缠腰跨鹤，事如何，人生最风流。\n怕江边潮汐，世间歧路，只是离愁。\n白马青衫往事，赢得鬓先秋。\n目送红桥晚，几番行舟。\n兰佩空馀依黯，便南风吹水，人也难留。\n但从今别后，我亦似浮沤。\n敬亭上、半床琴月，记弹将、寒影落南州。\n秋声里，塞鸿来后，为而登楼。",
        "dynasty": "宋",
        "collection_info": null
    },
    {
        "uuid": "315eb867009dbb4c02722c23f19ae633",
        "title": "甘州・八声甘州 满清平世界庆秋成",
        "author": "陆叡",
        "content": "满清平世界庆秋成，看看斗三钱。\n论从来活国，论功第一，无过丰年。\n办得闲民一饱，馀事笑谈间。\n若问平戎策，微妙难传。\n玉帝要留公住，把西湖一曲，分入林园。\n有茶炉丹灶，更有钓鱼船。\n觉秋风、未曾吹着，但砌兰、长倚北堂萱。\n千千岁，上天将相，平地神仙。",
        "dynasty": "宋",
        "collection_info": null
    },
    {
        "uuid": "0741368d70050e19efd0d36216c3e863",
        "title": "声声慢 羞朱妒粉",
        "author": "史可堂",
        "content": "羞朱妒粉，染雾裁云，淡然苍佩仙裳。\n半额蜂妆，莫道梳洗家常。\n碧罗乱萦小带，翠虬寒、一架清香。\n春思苦，倚晴娇无力，如待韩郎。\n密幄笼芳吟夜，任露沾轻袖，月转空梁。\n弱骨柔姿，偏解勾引诗狂。\n遗钿碎金满地，恨无情、风送韶光。\n闲昼永，看青青、垂蔓过墙。",
        "dynasty": "宋",
        "collection_info": null
    },
    {
        "uuid": "13507adc2689b1ea256988ffc6cd2ca8",
        "title": "蓦山溪 危阑看月",
        "author": "史可堂",
        "content": "危阑看月，番做听秋雨。\n一滴一声愁，似相伴，离人悲苦。\n笼香袖冷，独立倚西风，红叶落，菊花残，都是关情处。\n如何排遣，赖有高阳侣。\n长啸酒垆边，且同赋、秋娘词句。\n山翁醉矣，一笛小楼空，思往事，看孤云，目断征鸿去。",
        "dynasty": "宋",
        "collection_info": null
    },
    {
        "uuid": "9b1dd601320eb234f575aff4a3389fb7",
        "title": "眼儿媚 鬓边一点似飞鸦",
        "author": "陈诜",
        "content": "鬓边一点似飞鸦。\n休把翠钿遮。\n二年三载，千拦百就，今日天涯。\n杨花又逐东风去，随分入人家。\n要不思量，除非酒醒，休照菱花。",
        "dynasty": "宋",
        "collection_info": null
    },
    {
        "uuid": "08e5493540a0d3fdafe3779d62a9b648",
        "title": "小桃红・连理枝 芳草连天暮",
        "author": "余桂英",
        "content": "芳草连天暮。\n斜日明汀渚。\n懊恨东风，恍如春梦，匆匆又去。\n早知人、酒病更诗愁，镇轻随飞絮。\n宝镜空留恨，筝雁浑无据。\n门外当时，薄情流水，如今何处。\n正相思、望断碧山云，又莺啼晚雨。",
        "dynasty": "宋",
        "collection_info": null
    },
    {
        "uuid": "b4666066e42f81408b725015d4233725",
        "title": "八声甘州 问岩云朵朵为谁飞",
        "author": "曾原郕",
        "content": "问岩云朵朵为谁飞，向来读何书。\n道江南名宦，掉头勿顾，彩服归与。\n无限山中风物，今古属潜夫。\n渺渺辽天鹤，应费招呼。\n谩说缁巾缟带，与豸冠犀剑，忧乐如何。\n渐桥横采石，国步已趑趄。\n想归来、顿成憔悴，叹季鹰、闻早忆莼鲈。\n丹泉冷，崖锺绝响，夕照啼乌。",
        "dynasty": "宋",
        "collection_info": null
    },
    {
        "uuid": "6b11be389479b7575644462697c033b1",
        "title": "木兰花・玉楼春 断崖抛雪瀑",
        "author": "曾原郕",
        "content": "断崖抛雪瀑，又潜溜、入山跟。\n听暗壁潺湲，山中紫雾，山下红云。\n当年七僧甚处，但空馀、老刹靠嶙峋。\n底事神粮不幻，翠窝剩积香尘。\n纷纷。\n结社种莲人。\n名氏已无闻。\n看银书般若，金陵故国，斜敕空存。\n争得十虚销殒，为让皇、冤魄脱沈沦。\n往事犹堪一笑，岩花乱点乌巾。",
        "dynasty": "宋",
        "collection_info": null
    },
    {
        "uuid": "6246469cbb11f7984ca8e839c076a932",
        "title": "三台春曲 昨夜微风细雨",
        "author": "许棐",
        "content": "昨夜微风细雨，今朝薄霁轻寒。\n檐外一声啼鸟，报知花柳平安。",
        "dynasty": "宋",
        "collection_info": null
    },
    {
        "uuid": "22cd73415eaa67f39f1473c79ffc0aa8",
        "title": "三台春曲 春是人间过客",
        "author": "许棐",
        "content": "春是人间过客，花随春不多时。\n人比花尤易老，那堪终日相思。",
        "dynasty": "宋",
        "collection_info": null
    },
    {
        "uuid": "ab22f599bb3a2d4a9628f9587bd654a8",
        "title": "谒金门 微雨后",
        "author": "许棐",
        "content": "微雨后。\n染得杏腮红透。\n春色好时人却瘦。\n镜寒妆不就。\n柳外一莺啼昼。\n约略情怀中酒。\n困起半弯眉袖。\n髻松簪玉溜。",
        "dynasty": "宋",
        "collection_info": null
    },
    {
        "uuid": "7ac44ede1deadbc46a15cfa95743f138",
        "title": "鹧鸪天 翠凤金鸾绣欲成",
        "author": "许棐",
        "content": "翠凤金鸾绣欲成。\n沈香亭下款新晴。\n绿随杨柳阴边去，红踏桃花片上行。\n莺意绪，蝶心情。\n一时分付小银筝。\n归来玉醉花柔困，月滤窗纱约半更。",
        "dynasty": "宋",
        "collection_info": null
    },
    {
        "uuid": "a855a4b2cbbd052e21e5da1a8d7c2907",
        "title": "柳枝・杨柳枝 冷迫春宵一半床",
        "author": "许棐",
        "content": "冷迫春宵一半床。\n懒熏香。\n不如屏里画鸳鸯。\n永成双。\n重叠衾罗犹未暖。\n红烛短。\n明朝春雨足池塘。\n落花忙。",
        "dynasty": "宋",
        "collection_info": null
    },
    {
        "uuid": "3656fb1b2cbdfa932c892ef92c1144dd",
        "title": "小重山 正是拈芳采艳时",
        "author": "许棐",
        "content": "正是拈芳采艳时。\n连朝风雨里，掩朱扉。\n强排春恨剪新词。\n词未就，莺唱缕金衣。\n云薄弄晴晖。\n试穿花迳去，拣双枝。\n紫香红腻着罗衣。\n簪不尽，瓶里顿将归。",
        "dynasty": "宋",
        "collection_info": null
    },
    {
        "uuid": "c7435adffb1e7415ca4ef6445601c143",
        "title": "满宫春 懒抟香",
        "author": "许棐",
        "content": "懒抟香，慵弄粉。\n犹带浅酲微困。\n金鞍何处掠新欢，偷倩燕寻莺问。\n柳供愁，花献恨。\n衮絮猎红成阵。\n碧楼能有几番春，又是一番春尽。",
        "dynasty": "宋",
        "collection_info": null
    },
    {
        "uuid": "464ef2c3fb12f45cf29d1c36c3b911c3",
        "title": "浣溪沙 欲把香缯暖缬裁",
        "author": "许棐",
        "content": "欲把香缯暖缬裁。\n玉箱金锁又慵开。\n一杯茶罢上春台。\n方向柳边揉碧缕，又从花畔并红腮。\n不知凝待阿谁来。",
        "dynasty": "宋",
        "collection_info": null
    },
    {
        "uuid": "c8d5eb2bd4db0965ae8f0bb7c58be17f",
        "title": "更漏子 泪淹红",
        "author": "许棐",
        "content": "泪淹红，腮褪粉。\n等得玉销花损。\n羞阮凤，怯筝鸾。\n指寒无好弹。\n一庭雪。\n半窗月。\n又是独眠时节。\n孤枕怨，小屏愁。\n天涯梦里游。",
        "dynasty": "宋",
        "collection_info": null
    },
    {
        "uuid": "5ea6fdb2abe9a712098e97fe4a602256",
        "title": "荷叶杯 鹊踏画檐双噪",
        "author": "许棐",
        "content": "鹊踏画檐双噪。\n书到。\n和笑拆封看。\n归程能隔几重山。\n远约数宵间。\n准备绣轮雕辔。\n游戏。\n说与百花知。\n莫教枝上一红飞。\n留伴玉东西。",
        "dynasty": "宋",
        "collection_info": null
    },
    {
        "uuid": "1fa6ffb84aa44e4323ae565900a7da82",
        "title": "夜行船 一辔东风留不住",
        "author": "许棐",
        "content": "一辔东风留不住。\n离歌断、日斜春暮。\n多事啼莺，妒情飞燕，一路送人归去。\n文君自被琴心误。\n却惆怅、落花飞絮。\n锦字机寒，玉炉烟冷，门外乱山无数。",
        "dynasty": "宋",
        "collection_info": null
    },
    {
        "uuid": "c66424827a0ab65770ca9b9f08088289",
        "title": "应天长 溅紫飘红风又雨",
        "author": "许棐",
        "content": "溅紫飘红风又雨。\n一刻韶芳留不住。\n燕吞声，莺谇语。\n待得晴来人已去。\n怯新歌，怜旧舞。\n冷落艳腔芳谱。\n要识此时情绪。\n豆梅酸更苦。",
        "dynasty": "宋",
        "collection_info": null
    },
    {
        "uuid": "f57ad561718285cd7371d3e0fda28ac3",
        "title": "喜迁莺 鸠雨细",
        "author": "许棐",
        "content": "鸠雨细，燕风斜。\n春悄谢娘家。\n一重帘外即天涯。\n何必暮云遮。\n钏金寒，钗玉冷。\n薄醉欲成还醒。\n一春梳洗不簪花。\n孤负几韶华。",
        "dynasty": "宋",
        "collection_info": null
    },
    {
        "uuid": "402915b12108719f79d4286f7abcebfb",
        "title": "虞美人 杏花窗底人中酒",
        "author": "许棐",
        "content": "杏花窗底人中酒。\n花与人相守。\n帘衣不肯护春寒。\n一声娇嚏两眉攒。\n拥衾眠。\n明朝又有秋千约。\n恐未忺梳掠。\n倩谁传语画楼风。\n略吹丝雨湿春红。\n绊游踪。",
        "dynasty": "宋",
        "collection_info": null
    },
    {
        "uuid": "20f36e3c51d4b23149719dd5ff87a4ba",
        "title": "清平乐 凤双鸾偶",
        "author": "许棐",
        "content": "凤双鸾偶。\n天上人间有。\n檐玉无声花影瘦。\n夜浅春浓时候。\n别来几度寒宵。\n六桥风月迢迢。\n灯下有谁相伴，一方红湿鲛绡。",
        "dynasty": "宋",
        "collection_info": null
    },
    {
        "uuid": "cff0a619cb6f275fe6d6a386c9b26793",
        "title": "山花子 挼柳揉花旋染衣",
        "author": "许棐",
        "content": "挼柳揉花旋染衣。\n丝丝红翠扑春辉。\n罗绮丛中无此艳，小西施。\n腰细最便围舞帊，袖寒时复罩香え。\n误点一痕残泪粉，怕人知。",
        "dynasty": "宋",
        "collection_info": null
    },
    {
        "uuid": "ad318f66f0a8b29441dd4af9d818f566",
        "title": "相思引 组绣盈箱锦满机",
        "author": "许棐",
        "content": "组绣盈箱锦满机。\n倩谁缝作护花衣。\n恐花飞去，无复上芳枝。\n已恨远山迷望眼，不须更画远山眉。\n正无聊赖，雨外一鸠啼。",
        "dynasty": "宋",
        "collection_info": null
    },
    {
        "uuid": "0a38b2501887e1bd58869160a1bd9eac",
        "title": "画堂春 一绡香暖看灯衣",
        "author": "许棐",
        "content": "一绡香暖看灯衣。\n领珠襟翠争辉。\n金球斜亸雪梅枝。\n着带都宜。\n桃艳妆成醉脸，柳娇移上歌眉。\n一轮蟾玉堕花西。\n携手同归。",
        "dynasty": "宋",
        "collection_info": null
    },
    {
        "uuid": "5072ccdafa9810b41b9030e07227bf57",
        "title": "相见欢 绣围春水锦笼山",
        "author": "许棐",
        "content": "绣围春水锦笼山。\n冶游天。\n可惜连朝中酒、怯秋千。\n妆楼暖。\n朱帘卷。\n燕斜穿。\n冲落两三花片、镜台边。",
        "dynasty": "宋",
        "collection_info": null
    },
    {
        "uuid": "b0e0c12cc34f771e526e471687953f13",
        "title": "后庭花 一春不识西湖面",
        "author": "许棐",
        "content": "一春不识西湖面。\n翠羞红倦。\n雨窗和泪摇湘管。\n意长笺短。\n知心惟有雕梁燕。\n自来相伴。\n东风不管琵琶怨。\n落花吹遍。",
        "dynasty": "宋",
        "collection_info": null
    },
    {
        "uuid": "129206ae760c7f46b16815f6b2031bfa",
        "title": "摸鱼儿 倚危梯、酹春怀古",
        "author": "陈策",
        "content": "倚危梯、酹春怀古，轻寒才转花信。\n江城望极多愁思，前事恼人方寸。\n湖海兴。\n算合付元龙，举白浇谈吻。\n凭高试问。\n问旧日王郎，依刘有地，何事赋幽愤。\n沙头路，休记家山远近。\n宾鸿一去无信。\n沧波渺渺空归梦，门外北风凄紧。\n乌帽整。\n便做得功名，难绿星星鬓。\n敲吟为稳。\n又白鹭飞来，垂杨自舞，谁与寄离恨。",
        "dynasty": "宋",
        "collection_info": null
    },
    {
        "uuid": "e8a17b61db30b511600d4084e1684184",
        "title": "满江红 倦绣人闲",
        "author": "陈策",
        "content": "倦绣人闲，恨春去、浅颦轻掠。\n章台路，雪黏飞燕，带芹穿幕。\n委地身如游子倦，随风命似佳人薄。\n叹此花、飞后更无花，情怀恶。\n心下事，谁堪托。\n怜老大，伤飘泊。\n把前回离恨，暗中描摸。\n又趁扁舟低欲去，可怜世事今非昨。\n看等闲、飞过女墙来，秋千索。",
        "dynasty": "宋",
        "collection_info": null
    },
    {
        "uuid": "a3b97b95ee18b9af06165f76fb6b6a3d",
        "title": "兰陵王 燕穿幕",
        "author": "李昴英",
        "content": "燕穿幕。\n春在深深院落。\n单衣试，龙沫旋熏，又怕东风晓寒薄。\n别来情绪恶。\n瘦得腰围柳弱。\n清明近，正似海棠，怯雨芳踪任飘泊。\n钗留去年约。\n恨易老娇莺，多误灵鹊。\n碧云杳渺天涯各。\n望不断芳草，更迷香絮，回文强写字屡错。\n泪欲注还阁。\n孤酌。\n住春脚。\n便彩局谁忺，宝轸慵学。\n阶除拾取飞花嚼。\n是多少春恨，等闲吞却。\n阑干猛拍，叹命薄，悔旧诺。",
        "dynasty": "宋",
        "collection_info": null
    },
    {
        "uuid": "4f415ae2b4e7fcf18140347e59113932",
        "title": "摸鱼儿 晓风痴、绣帘低舞",
        "author": "李昴英",
        "content": "晓风痴、绣帘低舞。\n霏霏香碎红雨。\n燕忙莺懒春无赖，懒为好花遮护。\n浑不顾。\n费多少工夫，做得芳菲聚。\n休颦百五。\n却自恨新年，游疏醉少，光景恁虚度。\n猊烟瘦，困起庭阴正午。\n游丝飞絮无据。\n千林湿翠须臾遍，难绿鬓根霜缕。\n愁绝处。\n怎忍听，声声杜宇深深树。\n东君寄语。\n道去也还来，后期长在，紫陌岁相遇。",
        "dynasty": "宋",
        "collection_info": null
    },
    {
        "uuid": "49800db47a321f67a0cd36414fb48082",
        "title": "摸鱼儿 敞茅堂、茂林环翠",
        "author": "李昴英",
        "content": "敞茅堂、茂林环翠，苔矶低蘸烟浦。\n青蓑混入渔家社，斜日断桥船聚。\n真乐处。\n坐芳草，瓦樽满酒频频注。\n皋禽自舞。\n惯松迳穿云，梅村踏雪，朗笑自来去。\n车乘坠，争似修筇稳步。\n前尘回首俱误。\n安闲得在中年好，抱瓮尚堪蔬圃。\n高眼觑。\n算不识、人间宠辱除巢许。\n风篁解语。\n应共笑群狙，无端喜怒，三四计朝暮。",
        "dynasty": "宋",
        "collection_info": null
    },
    {
        "uuid": "801e22ac58a7b31f853e044f9c16306b",
        "title": "摸鱼儿 绕西园、粉笼千雉",
        "author": "李昴英",
        "content": "绕西园、粉笼千雉，镜池屏石天造。\n主人意匠工收拾，华屋落成闻早。\n轮奂巧。\n望缥缈、五云深处移蓬岛。\n油幢羽葆。\n指貔虎长驱，鲸鲲网取，电走捷旗报。\n铙吹发，回庑连屯饮犒。\n海山波静烟扫。\n纶巾萧散环珠履，春满绿杨芳草。\n人境好。\n是握穗五翁，福地无尘到。\n芝书在道。\n便整顿干坤，经营万宇，栋国要元老。",
        "dynasty": "宋",
        "collection_info": null
    },
    {
        "uuid": "14310ffb52a8879189bdf8fbe81d9fb9",
        "title": "摸鱼儿 怪朝来、片红初瘦",
        "author": "李昴英",
        "content": "怪朝来、片红初瘦，半分春事风雨。\n丹山碧水含离恨，有脚阳春难驻。\n芳草渡。\n似叫住东君，满树黄鹂语。\n无端杜宇。\n报采石矶头，惊涛屋大，寒色要春护。\n阳关唱，画鹢徘徊东渚。\n相逢知又何处。\n摩挲老剑雄心在，对酒细评今古。\n君此去。\n几万里东南，只手擎天柱。\n长生寿母。\n更稳步安舆，三槐堂上，好看彩衣舞。",
        "dynasty": "宋",
        "collection_info": null
    },
    {
        "uuid": "c01e0ce3910dd4438b5ed506a73fb516",
        "title": "贺新郎 绣谷流明帜",
        "author": "李昴英",
        "content": "绣谷流明帜。\n稳飞舆、茵柔草碧，盖欹松翠。\n遨首意行穷绝顶，彩榭千年胜地。\n远峰断、莽苍烟水。\n护日晴云收午暑，飒长风、振叶生秋思。\n笼雾炷，飘霞袂。\n清明官府歌棠芾。\n且萧闲事外，下看玉城珠市。\n山色骄人逢此客，麈尾霏霏露碎。\n一笑又、羊衔新穗。\n田野欢声和气合，唤觥船、猛为鱼占喜。\n谁会得，醉翁意。",
        "dynasty": "宋",
        "collection_info": null
    },
    {
        "uuid": "32f807a278389f28dd9952981ab58a21",
        "title": "贺新郎 世羡官高大",
        "author": "李昴英",
        "content": "世羡官高大。\n又谁知、几多卿相，身荣名壤。\n我辈相逢无愧色，彼此苍颜健在。\n又荣易、分携越海。\n写出阳关离别恨，看一行、雁字斜飞界。\n天下宝，愿自爱。\n白衣苍狗须臾改。\n久冥心、鸡虫得失，鷃鹏迟快。\n君带貂蝉头上立，老我荷衣草带。\n肯此膝、向人雅拜。\n远饯元非趋炎者，二十年、相与形骸外。\n义金石，更坚耐。",
        "dynasty": "宋",
        "collection_info": null
    },
    {
        "uuid": "9ef36b398f2e391dea63cfe529995003",
        "title": "贺新郎 谁种蓝田玉",
        "author": "李昴英",
        "content": "谁种蓝田玉。\n碧云深、亭亭月上，水明溪曲。\n羞作时妆儿女态，冷淡冰餐露沐。\n出尘外、风标幽独。\n除了留侯无此貌，便何郎、傅粉终粗俗。\n意凝远，韵清淑。\n凉台向晚微风馥。\n讶银杯羽化，折取戏浮醽醁。\n安得梅花如许大，天遣辟除暑溽。\n浑不觉、鹭翘鸥浴。\n可恨妖妃污太液，只东林、社友追游熟。\n宜夜看，灿瑶烛。",
        "dynasty": "宋",
        "collection_info": null
    },
    {
        "uuid": "3494de896fae9d2d07269d96824c0625",
        "title": "贺新郎 细与黄花说",
        "author": "李昴英",
        "content": "细与黄花说。\n是天教、开遇重阳，玉裁金屑。\n老行要寻松竹伴，雅爱山翁鬓雪。\n任满插、追陪节物。\n惟有渊明吾臭味，傍东篱、盘薄芳丛撷。\n便无酒，也清绝。\n芒寒色正孤标洁。\n惯平生、餐霜饮露，倚风迎月。\n不比芙蓉偏妩媚，不比茱萸太烈。\n似隐者、萧闲岩穴。\n至老枝头犹健在，笑纷纷、红紫尘沙汨。\n香耐久，看晚节。",
        "dynasty": "宋",
        "collection_info": null
    },
    {
        "uuid": "5500caaffed727aa9a05eb46cae6ac3f",
        "title": "贺新郎 元日除书湿",
        "author": "李昴英",
        "content": "元日除书湿。\n到而今、西风老矣，驾轺初入。\n自是龙颜深注想，孤凤翔而后集。\n久父老、攀留原隰。\n庾岭经行梅亦喜，小奚奴、背底惟诗笈。\n冰雪操，又谁及。\n昨来容易风云翕。\n便三台两地，也只等闲如拾。\n天马不鸣凡马喑，百步何如五十。\n况汹汹、波涛方急。\n此去一言回天力，着高高、百尺竿头立。\n浇磊磈，快鲸吸。",
        "dynasty": "宋",
        "collection_info": null
    },
    {
        "uuid": "cf49157105354b9beb930915ac8512bb",
        "title": "贺新郎 过雨璇空湿",
        "author": "李昴英",
        "content": "过雨璇空湿。\n浩秋香、光浮桂菊，晓风吹入。\n柳系牙樯应小驻，草草还成胜集。\n又追趁、牡车原隰。\n照座玉人风骨耸，想胸蟠、蕊阙琳琅笈。\n真作者，世难及。\n远山云雾工开翕。\n共朱阑徙倚，总好锦囊收拾。\n老我祗今才思涩，知二争如知十。\n戛金缕、檀敲休急。\n访古夷犹行八境，忆朝阳、鸣凤台端立。\n笔也醉，砚池吸。",
        "dynasty": "宋",
        "collection_info": null
    },
    {
        "uuid": "d47ca6f3988315bcbbf474405ba4115c",
        "title": "贺新郎 天地中间大",
        "author": "李昴英",
        "content": "天地中间大。\n纵遨游、登山临水，散人一个。\n学易已来秋又六，肯趁名缰利锁。\n得日日、安闲笑过。\n金马玉堂也曾到，尽不妨、拍手溪头坐。\n风蒻笠，月兰舸。\n今朝记是初生我。\n近小春、黄菊犹葩，早梅将朵。\n拔宅危巅穷胜践，指点尘寰蚁磨。\n看涧底、飞泉珠颗。\n松柏苍苍俱寿相，更千年、雪鹤鸣相和。\n安期老，举杯贺。",
        "dynasty": "宋",
        "collection_info": null
    },
    {
        "uuid": "2574f9d68fb786081a3cb57dba38bb46",
        "title": "水龙吟 唱恭初意如何",
        "author": "李昴英",
        "content": "唱恭初意如何，朅来五十三年矣。\n犁锄颇熟，诗书粗解，簪绅聊耳。\n自信柴愚，真成汲戆，却无刘腻。\n向高秋初度，同时有菊，淡相对、风霜里。\n最癖登山临水。\n又何心、蜗名蝇利。\n俗缘未了，强教肉食，何曾知味。\n无事微吟，会心微笑，逢场微醉。\n把日生、只恁安排，领取百十二岁。",
        "dynasty": "宋",
        "collection_info": null
    },
    {
        "uuid": "0fd6801bcc1873262afdf59a52a9e580",
        "title": "水龙吟 驿飞稳驾高秋",
        "author": "李昴英",
        "content": "驿飞稳驾高秋，迎人满目清新景。\n秋还有色，芙蓉照水，晨妆对镜。\n雪卷寒芦，字横过雁，渡浮孤艇。\n是骚人行处，腔风调月，香满袖、过梅岭。\n断岸烟收人静。\n雨声干、桐疏枫冷。\n掀髯独笑，仙翁起舞，卧龙呼醒。\n近小阳春，为梅也合，迟迟鞭影。\n更郁孤、一笑追欢，料得坡翁首肯。",
        "dynasty": "宋",
        "collection_info": null
    },
    {
        "uuid": "947f65c37ee22bb597bc84cc72389e8e",
        "title": "水龙吟 碧潭新涨浮花",
        "author": "李昴英",
        "content": "碧潭新涨浮花，柳阴稠绿波痕腻。\n一声雷鼓，半空雪浪，双龙惊起。\n气压鲸鲵，怒掀鳞鬣，擘开烟水。\n算战争蛮触，雌雄汉楚，总皆一场如此。\n点额许教借一，得头筹、欢呼震地。\n翻嗤浮世，要津搀进，奔波逐利。\n斗了还休，倩渠衔寄，三闾角黍。\n会风云、快出为霖，可但颔明珠睡。",
        "dynasty": "宋",
        "collection_info": null
    },
    {
        "uuid": "761ff2e3390984a711fc09a4b5ffd106",
        "title": "水调歌头 郭外足幽胜",
        "author": "李昴英",
        "content": "郭外足幽胜，潮入涨溪流。\n舫斋小小一叶，老子日遨游。\n管领白苹红蓼，披戴绿蓑青箬，直钓任沈浮。\n玉楼胞鲈脍，雪阵狎沙鸥。\n个中眠，个中坐，个中讴。\n个中收拾诗料，觞客个中留。\n休羡乘槎博望，且听洞箫赤壁，乐处是瀛洲。\n日月荡双桨，天地一虚舟。",
        "dynasty": "宋",
        "collection_info": null
    },
    {
        "uuid": "a4509fbeb648b4ae2b5d94412f4338b3",
        "title": "水调歌头 万顷黄湾口",
        "author": "李昴英",
        "content": "万顷黄湾口，千仞白云头。\n一亭收拾，便觉炎海豁清秋。\n潮候朝昏来去，山色雨晴浓淡，天末送双眸。\n绝域远烟外，高浪舞连艘。\n风景别，胜滕阁，压黄楼。\n胡床老子，醉挥珠玉落南州。\n稳驾大鹏八极，叱起仙羊五石，飞佩过丹丘。\n一笑人间世，机动早惊鸥。",
        "dynasty": "宋",
        "collection_info": null
    },
    {
        "uuid": "2a865872b2de9c3d5931acaf7c708969",
        "title": "水调歌头 地位到公辅",
        "author": "李昴英",
        "content": "地位到公辅，耆艾过稀年。\n几人兼此二美，而况是名贤。\n松柏苍然长健，姜桂老来越辣，劲气九秋天。\n鲠鲠撄鳞语，不改铁心坚。\n说武夷，同此月，瑞三仙。\n公虽居后，瑰奇伟特却光前。\n续得紫阳脉络，了却西山事业，舟楫济商川。\n饮对黄花榭，一酌岁三千。",
        "dynasty": "宋",
        "collection_info": null
    },
    {
        "uuid": "31f7f3f6b8ada0164eeeaf895269fcb2",
        "title": "水调歌头 野趣在城市",
        "author": "李昴英",
        "content": "野趣在城市，崛起此台高。\n谁移蓬岛，冯夷夜半策灵鳌。\n十万人家甃碧，四面峰峦涌翠，远岫拍银涛。\n插汉笔双塔，簸两叶轻舠。\n我乘风，时一到，共嬉遨。\n江山无复偃蹇，弹压有诗豪。\n宝剑孤横星动，铁笛一声云裂，寒月冰宫袍。\n沧海一杯酒，世界眇鸿毛。",
        "dynasty": "宋",
        "collection_info": null
    },
    {
        "uuid": "942bb73c298d4a26cf8dbfbc06075da7",
        "title": "念奴娇 瑶池高会",
        "author": "李昴英",
        "content": "瑶池高会，见云香凤背，风柔鹤膝。\n天遣月卿来拜舞，新拜玺书增秩。\n有母能贤，生儿如此，总是前生佛。\n孙曾戏彩，慈颜一笑闲逸。\n曾向浑尺轩中，共评今古，手写王言绋。\n个里乃翁棠荫在，映得梅仙山碧。\n人爱黄堂，祝萱堂寿，拍拍欢声溢。\n明年宣劝，蟠桃火枣庭实。",
        "dynasty": "宋",
        "collection_info": null
    },
    {
        "uuid": "bbbf30861fc57c1b55bf58ea0bf13aff",
        "title": "念奴娇 麦秋时候",
        "author": "李昴英",
        "content": "麦秋时候，薄阴罩炎日，山行乘兴。\n筇屐追随多胜侣，青佩黄冠方领。\n坐石谈玄，听泉濯暑，直上千山顶。\n倚风长啸，籁鸣林谷相应。\n忽涌云气漫空。\n海吹急雨，觉冰綀微冷。\n洗尽人间名利障，便是蓬莱仙境。\n半日偷闲，一生清福，岂在荣钟鼎。\n青灯深夜，陶然独妙清圣。",
        "dynasty": "宋",
        "collection_info": null
    },
    {
        "uuid": "8f237cb9c1863e2f5f28cfe7d9a9657f",
        "title": "瑞鹤仙 玉城春不夜",
        "author": "李昴英",
        "content": "玉城春不夜。\n映月璧寒流，烛蕖光射。\n鳌山海云驾。\n拥遨头箫鼓，锦旗红亚。\n东风近也。\n趁乐岁、良辰多暇。\n想阳和、早遍南州，暖得柳娇桃冶。\n堪画。\n纱笼夹道，露重花珠，尘吹兰麝。\n歌朋舞社。\n玉梅转，闹蛾耍。\n且茧占先探，芋郎戏巧，又卜紫姑灯下。\n听欢声、犹自未归，钿车宝马。",
        "dynasty": "宋",
        "collection_info": null
    },
    {
        "uuid": "256247369f446d0aba592ea0c6bd73a0",
        "title": "沁园春 才到中年",
        "author": "李昴英",
        "content": "才到中年，节物浑闲，赏心顿轻。\n据随分东风，瓶簪柳雪，应时灯夜，棚缀莲星。\n自一家春，也三杯酒，巧茧堆香笑语声。\n又何须，听那西楼弦管，南陌箫笙。\n平生。\n黄卷青灯。\n肯珠翠奢华八尺檠。\n欲趁队闲嬉，雕鞍宝马，回头猛忆，破案囊萤。\n邻曲渔歌，庭除鹤舞，尘外冰轮彻骨清。\n人闲处，这炯然方寸，一点长明。",
        "dynasty": "宋",
        "collection_info": null
    },
    {
        "uuid": "754d2b1f39466ee5847fd718eb4cc6a5",
        "title": "满江红 薄冷催霜",
        "author": "李昴英",
        "content": "薄冷催霜，碧空豁、飞鸿斜度。\n□九日、御风绝顶，下看尘宇。\n滕阁芳筵笺笔妙，龙山胜践旌旗驻。\n料山灵、也要可人游，成佳趣。\n吹帽堕，羞千古。\n题饧字，非吾侣。\n却坐间着得，煮茶桑苎。\n万里寒云迷北斗，望远峰夕照频西顾。\n且满浮、大白送黄花，剑休舞。",
        "dynasty": "宋",
        "collection_info": null
    },
    {
        "uuid": "a6be4727ceaf9e5a14d9f71f19ba07c9",
        "title": "满江红 人似梅花",
        "author": "李昴英",
        "content": "人似梅花，峭玉立、岁寒风节。\n新圃辟、种梅千树，幻成南雪。\n池碎瀑声荷捧雨，径涵秋影篁筛月。\n唤石君、错落坐庭前，红尘绝。\n嫌聒耳，□筝戛。\n慵着眼，俳优狎。\n但一觞一咏，放怀开阔。\n涌地池亭工掩映，擎天柱石觇施设。\n待枝头、金颗可调羹，休轻折。",
        "dynasty": "宋",
        "collection_info": null
    },
    {
        "uuid": "d16f5350746989fc499039b6054f1b0f",
        "title": "菩萨蛮 云山叠叠双眸短",
        "author": "李昴英",
        "content": "云山叠叠双眸短。\n梦魂夜趁行人远。\n千里共襟期。\n吟风饮月时。\n碧溪穿翠峡。\n雪意蓬萧飒。\n安得翅飞来。\n冲寒同访梅。",
        "dynasty": "宋",
        "collection_info": null
    },
    {
        "uuid": "13f6a2d3bd732cd4eb012428eed9de75",
        "title": "渔家傲 重着夹罗犹怯冷",
        "author": "李昴英",
        "content": "重着夹罗犹怯冷。\n隔帘拜祝团圆镜。\n取片龙涎安古鼎。\n香阁静。\n横窗写出梅花影。\n寒鹊颤枝飞不定。\n回纹刺就更筹永。\n小玉欣眠呼不醒。\n霜气紧。\n丽谯吹动梅花引。",
        "dynasty": "宋",
        "collection_info": null
    },
    {
        "uuid": "5afc084629a525f5809e21bf5a9c4c9e",
        "title": "西江月 小鹢载池心月",
        "author": "李昴英",
        "content": "小鹢载池心月，长虹夸水中天。\n主人情重客留连。\n便欲乘风寒殿。\n霜竹且传秋信，镜蕖不作春妍。\n夜凉正好倒金船。\n朔饮而今再见。",
        "dynasty": "宋",
        "collection_info": null
    },
    {
        "uuid": "ea0068b5d82c7570b59eebaeb4a497eb",
        "title": "浣溪沙 笋玉纤纤拍扇纨",
        "author": "李昴英",
        "content": "笋玉纤纤拍扇纨。\n戏拈荷叶起文鸳。\n水亭初试小龙团。\n拜月深深频祝愿，花枝低压髻云偏。\n倩人解梦语喧喧。",
        "dynasty": "宋",
        "collection_info": null
    },
    {
        "uuid": "aae10a7db73fbc920187ae6c278645cf",
        "title": "城头月 工夫作用中宵昼",
        "author": "李昴英",
        "content": "工夫作用中宵昼。\n点化无中有。\n真气长存，童颜不改，底用呵磨皱。\n一身二五之精媾。\n积得婴儿就。\n试问霞翁，三亩田熟未，还解飞冲否。",
        "dynasty": "宋",
        "collection_info": null
    },
    {
        "uuid": "845adcc2db8d5cfccbde61d44736330d",
        "title": "琐窗寒 绀缕堆云",
        "author": "吴文英",
        "content": "绀缕堆云，清腮润玉，汜人初见。\n蛮腥未洗，海客一怀凄惋。\n渺征槎、去乘阆风，占香上国幽心展。\n□遗芳掩色，真姿凝澹，返魂骚畹。\n一盼。\n千金换。\n又笑伴鸱夷，共归吴苑。\n离烟恨水，梦杳南天秋晚。\n比来时、瘦肌更销，冷熏沁骨悲乡远。\n最伤情、送客咸阳，佩结西风怨。",
        "dynasty": "宋",
        "collection_info": null
    },
    {
        "uuid": "e0362fb595fb45847f5b1e1b20c3a86c",
        "title": "尉迟杯 垂杨径",
        "author": "吴文英",
        "content": "垂杨径。\n洞钥启，时见流莺迎。\n涓涓暗谷流红，应有缃桃千顷。\n临池笑靥，春色满、铜华弄妆影。\n记年时、试酒湖阴，褪花曾采新杏。\n蛛窗绣网玄经，才石砚开奁，雨润云凝。\n小小蓬莱香一掬，愁不到、朱娇翠靓。\n清尊伴、人闲永日，断琴和、棋声竹露冷。\n笑从前、醉卧红尘，不知仙在人境。",
        "dynasty": "宋",
        "collection_info": null
    },
    {
        "uuid": "40d6983ae711a4d54a35ca3a2dfcdbb1",
        "title": "渡江云三犯・渡江云 羞红颦浅恨",
        "author": "吴文英",
        "content": "羞红颦浅恨，晚风为落，片绣点重茵。\n旧堤分燕尾，桂棹轻鸥，宝勒倚残云。\n千丝怨碧，渐路入、仙坞迷津。\n肠漫回，隔花时见，背面楚腰身。\n逡巡。\n题门惆怅，堕履牵萦，数幽期难准。\n还始觉、留情缘眼，宽带因春。\n明朝事与孤烟冷，做满湖、风雨愁人。\n山黛暝，尘波澹绿无痕。",
        "dynasty": "宋",
        "collection_info": null
    },
    {
        "uuid": "d7f68014ec69dffc941927634237bead",
        "title": "三部乐 江鶃初飞",
        "author": "吴文英",
        "content": "江鶃初飞，荡万里素云，际空如沐。\n咏情吟思，不在秦筝金屋。\n夜潮上，明月芦花，傍钓蓑梦远，句清敲玉。\n翠罂汲晓，欸乃一声秋曲。\n越装片篷障雨，瘦半竿渭水，鹭汀幽宿。\n那知暖袍挟锦，低帘笼烛。\n鼓春波、载花万斛。\n帆鬣转、银河可掬。\n风定浪息，苍茫外、天浸寒绿。",
        "dynasty": "宋",
        "collection_info": null
    },
    {
        "uuid": "cb518787c497954308a7c41465fbef5c",
        "title": "霜叶飞 断烟离绪",
        "author": "吴文英",
        "content": "断烟离绪。\n关心事，斜阳红隐霜树。\n半壶秋水荐黄花，香噀西风雨。\n纵玉勒、轻飞迅羽。\n凄凉谁吊荒台古。\n记醉蹋南屏，彩扇咽、寒蝉倦梦，不知蛮素。\n聊对旧节传杯，尘笺蠹管，断阕经岁慵赋。\n小蟾斜影转东篱，夜冷残蛩语。\n早白发、缘愁万缕。\n惊飙从卷乌纱去。\n漫细将、茱萸看，但约明年，翠微高处。",
        "dynasty": "宋",
        "collection_info": null
    },
    {
        "uuid": "bd998399ed5b1b42c6fb6274e2adfc0a",
        "title": "瑞鹤仙 泪荷抛碎璧",
        "author": "吴文英",
        "content": "泪荷抛碎璧。\n正漏云筛雨，斜捎窗隙。\n林声怨秋色。\n对小山不迭，寸眉愁碧。\n凉欺岸帻。\n暮砧催、银屏翦尺。\n最无聊、燕去堂空，旧幕暗尘罗额。\n行客。\n西园有分，断柳凄花，似曾相识。\n西风破屐。\n林下路，水边石。\n念寒蛩残梦，归鸿心事，那听江村夜笛。\n看雪飞、苹底芦梢，未如鬓白。",
        "dynasty": "宋",
        "collection_info": null
    },
    {
        "uuid": "e4bdf38cf71c4fd508ca350116cb87b3",
        "title": "瑞鹤仙 晴丝牵绪乱",
        "author": "吴文英",
        "content": "晴丝牵绪乱。\n对沧江斜日，花飞人远。\n垂杨暗吴苑。\n正旗亭烟冷，河桥风暖。\n兰情蕙盼。\n惹相思、春根酒畔。\n又争知、吟骨萦销，渐把旧衫重翦。\n凄断。\n流红千浪，缺月孤楼，总难留燕。\n歌尘凝扇。\n待凭信，拌分钿。\n试挑灯欲写，还依不忍，笺幅偷和泪卷。\n寄残云、剩雨蓬莱，也应梦见。",
        "dynasty": "宋",
        "collection_info": null
    },
    {
        "uuid": "9abe4f86cfabcf756f276b019519e6bf",
        "title": "瑞鹤仙 藕心抽莹茧",
        "author": "吴文英",
        "content": "藕心抽莹茧。\n引翠针行处，冰花成片。\n金门从回辇。\n两玉凫飞上，绣绒尘软。\n丝絇侍宴。\n曳天香、春风宛转。\n傍星辰、直上无声，缓蹑素云归晚。\n奇践。\n平康得意，醉踏香泥，润红沾线。\n良工诧见。\n吴蚕唾，海沈楦。\n任真珠装缀，春申客屦，今日风流雾散。\n待宣供、禹步宸游，退朝燕殿。",
        "dynasty": "宋",
        "collection_info": null
    },
    {
        "uuid": "77bed2a0ac21c1fde7dbab9c0b83895e",
        "title": "瑞鹤仙 乱云生古峤",
        "author": "吴文英",
        "content": "乱云生古峤。\n记旧游惟怕，秋光不早。\n人生断肠草。\n叹如今摇落，暗惊怀抱。\n谁临晚眺。\n吹台高、霜歌缥缈。\n想西风、此处留情，肯着故人衰帽。\n闻道。\n萸香西市，酒熟东邻，浣花人老。\n金鞭騕袅。\n追吟赋，倩年少。\n想重来新雁，伤心湖上，销减红深翠窈。\n小楼寒、睡起无聊，半帘晚照。",
        "dynasty": "宋",
        "collection_info": null
    },
    {
        "uuid": "84e1d2049496fd519c0e52bd3b2bf0f2",
        "title": "瑞鹤仙 记年时茂苑",
        "author": "吴文英",
        "content": "记年时茂苑。\n正画堂凝香，璇奎初焕。\n天边岁华转。\n向九重春近，仙桃传宴。\n银罂翠管。\n宝香飞、蓬莱小殿。\n荷玉皇、恩重千秋，翠麓峻齐云汉。\n须看。\n鸿飞高处，地阔天宽，弋人空羡。\n梅清水暖。\n苕溪上，几吟卷。\n算金门听漏，玉墀班早，赢得风霜满面。\n总不如、绿野身安，镜重未晚。",
        "dynasty": "宋",
        "collection_info": null
    },
    {
        "uuid": "ad7c607c9aded308ab8ac9b852ce3b5b",
        "title": "瑞鹤仙 辘轳春又转",
        "author": "吴文英",
        "content": "辘轳春又转。\n记旋草新词，江头凭雁。\n乘槎上银汉。\n想车尘才踏，东华红软。\n何时赐见。\n漏声移、深宫夜半。\n问莼鲈、今岁西风，未觉岁华迟晚。\n一片。\n丹心白发，露滴研朱，雅陪清宴。\n班回柳院。\n蒲团底，小禅观。\n望罘罳明月，初圆此夕，应共婵娟茂苑。\n愿年年、玉兔长生，耸秋井干。",
        "dynasty": "宋",
        "collection_info": null
    },
    {
        "uuid": "add30747ab5247d9026653cccc34fb16",
        "title": "瑞鹤仙 夜寒吴馆窄",
        "author": "吴文英",
        "content": "夜寒吴馆窄。\n渐酒阑烛暗，犹分香泽。\n轻帆展为翮。\n送高鸿飞过，长安南陌。\n渔矶旧迹。\n有陈蕃、虚床挂壁。\n掩庭扉，蛛网黏花，细草摇春碧。\n还忆。\n洛阳年少，风露秋檠，岁华如昔。\n长吟堕帻。\n暮潮送，富春客。\n算玉堂不染，梅花清梦，宫漏声中夜直。\n正逋仙、清瘦黄昏，几时觅得。",
        "dynasty": "宋",
        "collection_info": null
    },
    {
        "uuid": "1de3c154d608542762baf4861c7f724b",
        "title": "瑞鹤仙 彩云栖翡翠",
        "author": "吴文英",
        "content": "彩云栖翡翠。\n听凤笙吹下，飞軿天际。\n晴霞翦轻袂。\n澹春姿雪态，寒梅清泚。\n东皇有意。\n旋安排、阑干十二。\n早不知、为雨为云，尽日建章门闭。\n堪比。\n红绡纤素，紫燕轻盈，内家标致。\n游仙旧事。\n星斗下，夜香里。\n□华峰□□，纸屏横幅，春色长供午睡。\n更醉乘、玉井秋风，采花弄水。",
        "dynasty": "宋",
        "collection_info": null
    },
    {
        "uuid": "c14d75d885343faf8650733e2813ea25",
        "title": "满江红 云气楼台",
        "author": "吴文英",
        "content": "云气楼台，分一派、沧浪翠蓬。\n开小景、玉盆寒浸，巧石盘松。\n风送流花时过岸，浪摇晴练欲飞空。\n算鲛宫、祗隔一红尘，无路通。\n神女驾、凌晓风。\n明月佩，响丁东。\n对两蛾犹锁，怨绿烟中。\n秋色未教飞尽雁，夕阳长是坠疏钟。\n又一声、欸乃过前岩，移钓篷。",
        "dynasty": "宋",
        "collection_info": null
    },
    {
        "uuid": "da19a3b04d10c801d65bc2efedf135b8",
        "title": "满江红 结束萧仙",
        "author": "吴文英",
        "content": "结束萧仙，啸梁鬼、依还未灭。\n荒城外、无聊闲看，野烟一抹。\n梅子未黄愁夜雨，榴花不见簪秋雪。\n又重罗、红字写香词，年时节。\n帘底事，凭燕说。\n合欢缕，双条脱。\n自香消红臂，旧情都别。\n湘水离魂菰叶怨，扬州无梦铜华阙。\n倩卧箫、吹裂晚天云，看新月。",
        "dynasty": "宋",
        "collection_info": null
    },
    {
        "uuid": "a5e6e287e2ff6ac81d1f849fbfa568a1",
        "title": "解连环 暮檐凉薄",
        "author": "吴文英",
        "content": "暮檐凉薄。\n疑清风动竹，故人来邈。\n渐夜久、闲引流萤，弄微照素怀，暗呈纤白。\n梦远双成，凤笙杳、玉绳西落。\n掩綀帷倦入，又惹旧愁，汗香阑角。\n银瓶恨沈断索。\n叹梧桐未秋，露井先觉。\n抱素影、明月空闲，早尘损丹青，楚山依约。\n翠冷红衰，怕惊起、西池鱼跃。\n记湘娥、绛绡暗解，褪花坠萼。",
        "dynasty": "宋",
        "collection_info": null
    },
    {
        "uuid": "014bd66e295308be6b2b60f7116952eb",
        "title": "解连环 思和云结",
        "author": "吴文英",
        "content": "思和云结。\n断江楼望睫，雁飞无极。\n正岸柳、衰不堪攀，忍持赠故人，送秋行色。\n岁晚来时，暗香乱、石桥南北。\n又长亭暮雪，点点泪痕，总成相忆。\n杯前寸阴似掷。\n几酬花唱月，连夜浮白。\n省听风、听雨笙箫，向别枕倦醒，絮扬空碧。\n片叶愁红，趁一舸、西风潮汐。\n叹沧波、路长梦短，甚时到得。",
        "dynasty": "宋",
        "collection_info": null
    },
    {
        "uuid": "069b8774ca86042196fed026b0ff0342",
        "title": "夜飞鹊・夜飞鹊慢 金规印遥汉",
        "author": "吴文英",
        "content": "金规印遥汉，庭浪无纹。\n清雪冷沁花熏。\n天衔曾醉美人畔，凉枝移插乌巾。\n西风骤惊散，念棱悬愁结，蒂翦离恨。\n中郎旧恨，寄横竹、吹裂哀云。\n空剩露华烟彩，人影断幽坊，深闭千门。\n浑似飞仙入梦，袜罗微步，流水青苹。\n轻冰润□，怅今朝、不共清尊。\n怕云槎来晚，流红信杳，萦断秋魂。",
        "dynasty": "宋",
        "collection_info": null
    },
    {
        "uuid": "24375338ebc995e6d446a239a1f3603a",
        "title": "一寸金 秋入中山",
        "author": "吴文英",
        "content": "秋入中山，臂隼牵卢纵长猎。\n见骇毛飞雪，章台献颖，臞腰束缟，汤沐疏邑。\n筤管刊琼牒。\n苍梧恨、帝娥暗泣。\n陶郎老、憔悴玄香，禁苑犹催夜俱入。\n自叹江湖，雕龙心尽，相携蠹鱼箧。\n念醉魂悠扬，折钗锦字，黠髯掀舞，流觞春帖。\n还倚荆溪楫。\n金刀氏、尚传旧业。\n劳君为、脱帽篷窗，寓情题水叶。",
        "dynasty": "宋",
        "collection_info": null
    },
    {
        "uuid": "37e3226275a0b58e443740cc51f427ac",
        "title": "一寸金 秋压更长",
        "author": "吴文英",
        "content": "秋压更长，看见姮娥瘦如束。\n正古花摇落，寒蛩满地，参梅吹老，玉龙横竹。\n霜被芙蓉宿。\n红绵透、尚欺暗烛。\n年年记、一种凄凉，绣幌金圆挂香玉。\n顽老情怀，都无欢事，良宵爱幽独。\n叹画图难仿，橘村砧思，笠蓑有约，莼洲渔屋。\n心景凭谁语，商弦重、袖寒转轴。\n疏篱下、试觅重阳，醉擘青露菊。",
        "dynasty": "宋",
        "collection_info": null
    },
    {
        "uuid": "a91aa5291798d7fb7ee4d21becd9ed6f",
        "title": "绕佛阁 夜空似水",
        "author": "吴文英",
        "content": "夜空似水，横汉静立，银浪声杳。\n瑶镜奁小。\n素娥乍起、楼心弄孤照。\n絮云未巧。\n梧韵露井，偏借秋早。\n晴暗多少。\n怕教彻胆，蟾光见怀抱。\n浪迹尚为客，恨满长安千古道。\n还记暗萤、穿帘街语悄。\n叹步影归来，人鬓花老。\n紫箫天渺。\n又露饮风前，凉堕轻帽。\n酒杯空、数星横晓。",
        "dynasty": "宋",
        "collection_info": null
    },
    {
        "uuid": "4916a21c5b09ad9f6aae9902f71ae28c",
        "title": "绕佛阁 蒨霞艳锦",
        "author": "吴文英",
        "content": "蒨霞艳锦，星媛夜织，河汉鸣杼。\n红翠万缕。\n送幽梦与、人闲绣芳句。\n怨宫恨羽。\n孤风剑漫倚，无限凄楚。\n□□□□。\n赋情缥缈、东风扬花絮。\n镜里半髯雪，向老春深莺晓处。\n长闭翠阴、幽坊杨柳户。\n看故苑离离，城外禾黍。\n短藜青屦。\n笑寄隐闲追，鸡社歌舞。\n最风流、垫巾沾雨。",
        "dynasty": "宋",
        "collection_info": null
    },
    {
        "uuid": "f8c1e743c81091486e83351ea9489f86",
        "title": "拜星月慢 绛雪生凉",
        "author": "吴文英",
        "content": "绛雪生凉，碧霞笼夜，小立中庭芜地。\n昨梦西湖，老扁舟身世。\n叹游荡，暂赏、吟花酌露尊俎，冷玉红香罍洗。\n眼眩魂迷，古陶洲十里。\n翠参差、澹月平芳砌。\n砖花滉、小浪鱼鳞起。\n雾盎浅障青罗，洗湘娥春腻。\n荡兰烟、麝馥浓侵醉。\n吹不散、绣屋重门闭。\n又怕便、绿减西风，泣秋檠烛外。",
        "dynasty": "宋",
        "collection_info": null
    },
    {
        "uuid": "74c9ef00b437d00cb424350d1171828c",
        "title": "水龙吟 艳阳不到青山",
        "author": "吴文英",
        "content": "艳阳不到青山，古阴冷翠成秋苑。\n吴娃点黛，江妃拥髻，空蒙遮断。\n树密藏溪，草深迷市，峭云一片。\n二十年旧梦，轻鸥素约，霜丝乱、朱颜变。\n龙吻春霏玉溅。\n煮银瓶、羊肠车转。\n临泉照影，清寒沁骨，客尘都浣。\n鸿渐重来，夜深华表，露零鹤怨。\n把闲愁换与，楼前晚色，棹沧波远。",
        "dynasty": "宋",
        "collection_info": null
    },
    {
        "uuid": "9989c94eb0493d5b94cb970cb9bfcea1",
        "title": "水龙吟 夜分溪馆渔灯",
        "author": "吴文英",
        "content": "夜分溪馆渔灯，巷声乍寂西风定。\n河桥径远，玉箫吹断，霜丝舞影。\n薄絮秋云，澹蛾山色，宦情归兴。\n怕烟江渡后，桃花又泛，宫沟上、春流紧。\n新句欲题还省。\n透香煤、重牒误隐。\n西园已负，林亭移酒，松泉荐茗。\n携手同归处，玉奴唤、绿窗春近。\n想骄骢、又踏西湖，二十四番花信。",
        "dynasty": "宋",
        "collection_info": null
    },
    {
        "uuid": "615a8620926e2b8890ad153a468f6038",
        "title": "水龙吟 有人独立空山",
        "author": "吴文英",
        "content": "有人独立空山，翠髯未觉霜颜老。\n新香秀粒，浓光绿浸，千年春小。\n布影参旗，障空云盖，沈沈秋晓。\n驷苍虬万里，笙吹凤女，骖飞乘、天风袅。\n般巧。\n霜斤不到。\n汉游仙、相从最早。\n皴鳞细雨，层阴藏月，朱弦古调。\n问讯东桥，故人南岭，倚天长啸。\n待凌霄谢了，山深岁晚，素心才表。",
        "dynasty": "宋",
        "collection_info": null
    },
    {
        "uuid": "3cd49b96bbf5755a2520b4f731b886ad",
        "title": "水龙吟 望中璇海波新",
        "author": "吴文英",
        "content": "望中璇海波新，泛槎又币银河转。\n金风细袅，龙枝声奏，钧箫秋远。\n南极飞仙，夜来催驾，祥光重见。\n紫霄承露掌，瑶池荫密，蟠桃秀、螽莲绽。\n新栋晴翚凌汉。\n半凉生、兰檠书卷。\n绣裳五色，昆台十二，香深帘卷。\n花萼楼高处，连清晓、千秋传宴。\n赐长生玉字，鸾回凤舞，下蓬莱殿。",
        "dynasty": "宋",
        "collection_info": null
    },
    {
        "uuid": "83065ae6dc18da6602a652db6f22faae",
        "title": "水龙吟 望春楼外沧波",
        "author": "吴文英",
        "content": "望春楼外沧波，旧年照眼青铜镜。\n炼成宝月，飞来天上，银河流影。\n绀玉钩帘处，横犀尘、天香分鼎。\n记殷云殿锁，裁花翦露，曲江畔、春风劲。\n槐省。\n红尘昼静，午朝回、吟生晚兴。\n春霖绣笔，莺边清晓，金狨旋整。\n阆苑芝仙貌，生绡对、绿窗深景。\n弄琼英数点，宫梅信早，占年光永。",
        "dynasty": "宋",
        "collection_info": null
    },
    {
        "uuid": "4ef5af21239b6b35864b99b77c281b67",
        "title": "水龙吟 几番时事重论",
        "author": "吴文英",
        "content": "几番时事重论，座中共惜斜阳下。\n今朝翦柳，东风送客，功名近也。\n约住飞花，暂听留燕，更攀情话。\n问千牙过阙，一封入奏，忠孝事、都应写。\n闻道兰台清暇。\n载鸱夷、烟江一舸。\n贞元旧曲，如今谁听，惟公和寡。\n儿骑空迎，舜瞳回盼，玉阶前借。\n便急回暖律，天边海上，正春寒夜。",
        "dynasty": "宋",
        "collection_info": null
    },
    {
        "uuid": "992c2e9de4289aca7bf75f160bfef34f",
        "title": "水龙吟 外湖北岭云多",
        "author": "吴文英",
        "content": "外湖北岭云多，小园暗碧莺啼处。\n朝回胜赏，墨池香润，吟船系雨。\n霓节千妃，锦帆一箭，携将春去。\n算归期未卜，青烟散后，春城咏、飞花句。\n黄鹤楼头月午。\n奏玉龙、江梅解舞。\n熏风紫禁，严更清梦，思怀几许。\n秋水生时，赋情还在，南屏别墅。\n看章台走马，长堤种取，柔丝千树。",
        "dynasty": "宋",
        "collection_info": null
    },
    {
        "uuid": "d2b2e601d4fd138d2988bb0716bd3273",
        "title": "水龙吟 澹云笼月微黄",
        "author": "吴文英",
        "content": "澹云笼月微黄，柳丝浅色东风紧。\n夜寒旧事，春期新恨，眉山碧远。\n尘陌飘香，绣帘垂户，趁时妆面。\n钿车催去急，珠囊袖冷，愁如海、情一线。\n犹记初来吴苑。\n未清霜、飞惊双鬓。\n嬉游是处，风光无际，舞葱歌蒨。\n陈迹征衫，老容华镜，欢悰都尽。\n向残灯梦短，梅花晓角，为谁吟怨。",
        "dynasty": "宋",
        "collection_info": null
    },
    {
        "uuid": "a47c3ae950a5ce1b9ffe9ed3809bb72e",
        "title": "水龙吟 杜陵折柳狂吟",
        "author": "吴文英",
        "content": "杜陵折柳狂吟，砚波尚湿红衣露。\n仙桃宴早，江梅春近，还催客句。\n宫漏传鸡，禁门嘶骑，宦情熟处。\n正黄编夜展，天香字暖，春葱翦、红蜜炬。\n宫帽鸾枝醉舞。\n思飘扬、臞仙风举。\n星罗万卷，云驱千阵，飞毫海雨。\n长寿杯深，探春腔稳，江湖同赋。\n又看看、便系金狨莺晓，傍西湖路。",
        "dynasty": "宋",
        "collection_info": null
    },
    {
        "uuid": "b37c32b4977c306733f082aed6068f3a",
        "title": "玉烛新 花穿帘隙透",
        "author": "吴文英",
        "content": "花穿帘隙透。\n向梦里销春，酒中延昼。\n嫩篁细掐，相思字、堕粉轻黏綀袖。\n章台别后，展绣络、红荐香旧。\n□□□，应数归舟，愁凝画阑眉柳。\n移灯夜语西窗，逗晓帐迷香，问何时又。\n素纨乍试，还忆是、绣懒思酸时候。\n兰清蕙秀。\n总为比、蛾眉螓首。\n谁诉与，惟有金笼，春簧细奏。",
        "dynasty": "宋",
        "collection_info": null
    },
    {
        "uuid": "35d98b11e4f3048235fcd72db4d78170",
        "title": "解语花 门横皱碧",
        "author": "吴文英",
        "content": "门横皱碧，路入苍烟，春近江南岸。\n暮寒如翦。\n临溪影、一一半斜清浅。\n飞霙弄晚。\n荡千里、暗香平远。\n端正看，琼树三枝，总似兰昌见。\n酥莹云容夜暖。\n伴兰翘清瘦，箫凤柔婉。\n冷云荒翠，幽栖久、无语暗申春怨。\n东风半面。\n料准拟、何郎词卷。\n欢未阑，烟雨青黄，宜昼阴庭馆。",
        "dynasty": "宋",
        "collection_info": null
    },
    {
        "uuid": "f52583b546251a783b318547a1e918b1",
        "title": "解语花 檐花旧滴",
        "author": "吴文英",
        "content": "檐花旧滴，帐烛新啼，香润残冬被。\n澹烟疏绮。\n凌波步、暗阻傍墙挑荠。\n梅痕似洗。\n空点点、年华别泪。\n花鬓愁，钗股笼寒，彩燕沾云腻。\n还斗辛盘葱翠。\n念青丝牵恨，曾试纤指。\n雁回潮尾。\n征帆去、似与东风相避。\n泥云万里。\n应翦断、红情绿意。\n年少时，偏爱轻怜，和酒香宜睡。",
        "dynasty": "宋",
        "collection_info": null
    },
    {
        "uuid": "28360d234d971e78ae510a40b5944d41",
        "title": "庆春宫・高阳台 春屋围花",
        "author": "吴文英",
        "content": "春屋围花，秋池沿草，旧家锦藉川原。\n莲花分津，桃边迷路，片红不到人间。\n乱篁苍暗，料惜把、行题共删。\n小晴帘卷，独占西墙，一镜清寒。\n风光未老吟潘。\n嘶骑征尘，祗付凭阑。\n鸣瑟传杯，辟邪翻烬。\n系船香斗春宽。\n晚林青外，乱鸦着、斜阳几山。\n粉消莫染，犹是秦宫，绿扰云鬟。",
        "dynasty": "宋",
        "collection_info": null
    },
    {
        "uuid": "67e38a0322ce0e43b13456ee5c44c385",
        "title": "庆春宫・高阳台 残叶翻浓",
        "author": "吴文英",
        "content": "残叶翻浓，馀香栖苦，障风怨动秋声。\n云影摇寒，波尘销腻，翠房人去深扃。\n昼成凄黯，雁飞过、垂杨转青。\n阑干横暮，酥印痕香，玉腕谁凭。\n菱花乍失娉婷。\n别岸围红，千艳倾城。\n重洗清杯，同追深夜，豆花寒落愁灯。\n近欢成梦，断云隔、巫山几层。\n偷相怜处，熏尽金篝，销瘦云英。",
        "dynasty": "宋",
        "collection_info": null
    },
    {
        "uuid": "05cefd1265d217a69763a3be810d887e",
        "title": "塞垣春 漏瑟侵琼管",
        "author": "吴文英",
        "content": "漏瑟侵琼管。\n润鼓借、烘炉暖。\n藏钩怯冷，画鸡临晓，怜语莺啭。\n殢绿窗、细咒浮梅盏。\n换蜜炬、花心短。\n梦惊回，林鸦起，曲屏春事天远。\n迎路柳丝裙，看争拜东风，盈灞桥岸。\n髻落宝钗寒，恨花胜迟燕。\n渐街帘影转。\n还似新年，过邮亭、一相见。\n南陌又灯火，绣囊尘香浅。",
        "dynasty": "宋",
        "collection_info": null
    },
    {
        "uuid": "d7b54f7873e5bd9072bc01842ce24045",
        "title": "宴清都 翠羽飞梁苑",
        "author": "吴文英",
        "content": "翠羽飞梁苑。\n连催发，暮樯留话江燕。\n尘街堕珥，瑶扉乍钥，彩绳双罥。\n新烟暗叶成阴，效翠妩、西陵送远。\n又趁得、蕊露天香，春留建章花晚。\n归来笑折仙桃，琼楼宴萼，金漏催箭。\n兰亭秀语，乌丝润墨，汉宫传玩。\n红敧醉玉天上，倩凤尾、时题画扇。\n问几时、重驾巫云，蓬莱路浅。",
        "dynasty": "宋",
        "collection_info": null
    },
    {
        "uuid": "d8aebd163230531027467c8b680d73d4",
        "title": "宴清都 绣幄鸳鸯柱",
        "author": "吴文英",
        "content": "绣幄鸳鸯柱。\n红情密，腻云低护秦树。\n芳根兼倚，花梢钿合，锦屏人妒。\n东风睡足交枝，正梦花、瑶钗燕股。\n障滟蜡、满照欢丛，嫠蟾冷落羞度。\n人间万感幽单，华清惯浴，春盎风露。\n连鬟并暖，同心共结，向承恩处。\n凭谁为歌长恨，暗殿锁、秋灯夜语。\n叙旧期、不负春盟，红朝翠暮。",
        "dynasty": "宋",
        "collection_info": null
    },
    {
        "uuid": "c2261eddfc31ac1cdaa4cfff565f5bee",
        "title": "宴清都 万壑蓬莱路",
        "author": "吴文英",
        "content": "万壑蓬莱路。\n非烟霁，五云城阙深处。\n璇源媲凤，瑶池种玉，练颜金姥。\n长虹梦入仙怀，便洗日、铜华翠渚。\n向瑞世、独占长春，蟠桃正饱风露。\n殷勤汉殿传卮，隔江云起，暗飞青羽。\n南山寿石，东周宝鼎，千秋巩固。\n何时地拂龙衣，待迎入、玉京阆圃。\n看□□、剩拥湖船，三千彩御。",
        "dynasty": "宋",
        "collection_info": null
    },
    {
        "uuid": "e37e3a0873cccc7500a28102517f185c",
        "title": "宴清都 翠匝西门柳",
        "author": "吴文英",
        "content": "翠匝西门柳。\n荆州昔，未来时正春瘦。\n如今剩舞，西风旧色，胜东风秀。\n黄粱露湿秋江，转万里、云樯蔽昼。\n正虎落、马静晨嘶，连营夜沈刁斗。\n含章换几桐阴，千官邃幄，韶凤还奏。\n席前夜久，天低宴密，御香盈袖。\n星槎信约长在，醉兴渺、银河赋就。\n对小弦、月挂南楼，凉浮桂酒。",
        "dynasty": "宋",
        "collection_info": null
    },
    {
        "uuid": "3b55475c7e90b4817e258b3a547c54c6",
        "title": "宴清都 柳色春阴重",
        "author": "吴文英",
        "content": "柳色春阴重。\n东风力，快将云雁高送。\n书檠细雨，吟窗乱雪，井寒笔冻。\n家林秀橘霜老，笑分得、蟾边桂种。\n应茂苑、斗转苍龙，唯潮献奇吴凤。\n玉眉暗隐华年，凌云气压，千载云梦。\n名笺澹墨，恩袍翠草，紫骝青鞚。\n飞香杏园新句，眩醉眼、春游乍纵。\n弄喜音、鹊绕庭花，红帘影动。",
        "dynasty": "宋",
        "collection_info": null
    },
    {
        "uuid": "6224fe6d24b8306978a83125b6427994",
        "title": "宴清都 万里关河眼",
        "author": "吴文英",
        "content": "万里关河眼。\n愁凝处，渺渺残照红敛。\n天低远树，潮分断港，路回淮甸。\n吟鞭又指孤店。\n对玉露金风送晚。\n恨自古、才子佳人，此景此情多感。\n吴王故苑。\n别来良朋雅集，空叹蓬转。\n挥毫记烛，飞觞赶月，梦销香断。\n区区去程何限。\n倩片纸、丁宁过雁。\n寄相思，寒雨灯窗，芙蓉旧院。",
        "dynasty": "宋",
        "collection_info": null
    },
    {
        "uuid": "f16a03f13bd3a12aac4fb1e909f17952",
        "title": "齐天乐 三千年事残鸦外",
        "author": "吴文英",
        "content": "三千年事残鸦外，无言倦凭秋树。\n逝水移川，高陵变谷，那识当时神禹。\n幽云怪雨。\n翠萍湿空梁，夜深飞去。\n雁起青天，数行书似旧藏处。\n寂寥西窗久坐，故人悭会遇，同翦灯语。\n积藓残碑，零圭断璧，重拂人间尘土。\n霜红罢舞。\n漫山色青青，雾朝烟暮。\n岸锁春船，画旗喧赛鼓。",
        "dynasty": "宋",
        "collection_info": null
    },
    {
        "uuid": "a8f75062a6c697fd061599a52b937ac0",
        "title": "齐天乐 芙蓉心上三更露",
        "author": "吴文英",
        "content": "芙蓉心上三更露，茸香漱泉玉井。\n自洗银舟，徐开素酌，月落空杯无影。\n庭阴未暝。\n度一曲新蝉，韵秋堪听。\n瘦骨侵冰，怕惊纹簟夜深冷。\n当时湖上载酒，翠云开处共，雪面波镜。\n万感琼浆，千茎鬓雪，烟锁蓝桥花径。\n留连暮景。\n但偷觅孤欢，强宽秋兴。\n醉倚修篁，晚风吹半醒。",
        "dynasty": "宋",
        "collection_info": null
    },
    {
        "uuid": "702a27afac794d2a118fb051feee791b",
        "title": "齐天乐 凌朝一片阳台影",
        "author": "吴文英",
        "content": "凌朝一片阳台影，飞来太空不去。\n栋与参横，帘钩斗曲，西北城高几许。\n天声似语。\n便阊阖轻排，虹河平溯。\n问几阴晴，霸吴平地漫今古。\n西山横黛瞰碧，眼明应不到，烟际沈鹭。\n卧笛长吟，层霾乍裂，寒月溟蒙千里。\n凭虚醉舞。\n梦凝白阑干，化为飞雾。\n净洗青红，骤飞沧海雨。",
        "dynasty": "宋",
        "collection_info": null
    },
    {
        "uuid": "4e107149e9502e48b7e5a793b27708f7",
        "title": "齐天乐 新烟初试花如梦",
        "author": "吴文英",
        "content": "新烟初试花如梦，疑收楚峰残雨。\n茂苑人归，秦楼燕宿，同惜天涯为旅。\n游情最苦。\n早柔绿迷津，乱莎荒圃。\n数树梨花，晚风吹堕半汀鹭。\n流红江上去远，翠尊曾共醉，云外别墅。\n澹月秋千，幽香巷陌，愁结伤春深处。\n听歌看舞。\n驻不得当时，柳蛮樱素。\n睡起恹恹，洞箫谁院宇。",
        "dynasty": "宋",
        "collection_info": null
    },
    {
        "uuid": "301e859547c82c831eb9c2b09ed845ba",
        "title": "齐天乐 竹深不放斜阳度",
        "author": "吴文英",
        "content": "竹深不放斜阳度，横披澹墨林沼。\n断莽平烟，残莎剩水，宜得秋深才好。\n荒亭旋扫。\n正着酒寒轻，弄花春小。\n障锦西风，半围歌袖半吟草。\n独游清兴易懒，景饶人未胜，乐事长少。\n柳下交车，尊前岸帻，同抚云根一笑。\n秋香未老。\n渐风雨西城，暗敧客帽。\n背月移舟，乱鸦溪树晓。",
        "dynasty": "宋",
        "collection_info": null
    },
    {
        "uuid": "b92d553a37a446a57f44ffc373420da0",
        "title": "齐天乐 曲尘犹沁伤心水",
        "author": "吴文英",
        "content": "曲尘犹沁伤心水，歌蝉暗惊春换。\n露藻清啼，烟萝澹碧，先结湖山秋怨。\n波帘翠卷。\n叹霞薄轻绡，泛人重见。\n傍柳追凉，暂疏怀袖负纨扇。\n南花清斗素靥，画船应不载，坡静诗卷。\n泛酒芳筒，题名蠹壁，重集湘鸿江燕。\n平芜未翦。\n怕一夕西风，镜心红变。\n望极愁生，暮天菱唱远。",
        "dynasty": "宋",
        "collection_info": null
    },
    {
        "uuid": "5749b65aa02a90b8ce4c2afe53a2d28e",
        "title": "齐天乐 烟波桃叶西陵路",
        "author": "吴文英",
        "content": "烟波桃叶西陵路，十年断魂潮尾。\n古柳重攀，轻鸥聚别，陈迹危亭独倚。\n凉飔乍起。\n渺烟碛飞帆，暮山横翠。\n但有江花，共临秋镜照憔悴。\n华堂烛暗送客，眼波回盼处，芳艳流水。\n素骨凝冰，柔葱蘸雪，犹忆分瓜深意。\n清尊未洗。\n梦不湿行云，漫沾残泪。\n可惜秋宵，乱蛩疏雨里。",
        "dynasty": "宋",
        "collection_info": null
    },
    {
        "uuid": "a633f6026403234e2470b33315733e4e",
        "title": "齐天乐 玉皇重赐瑶池宴",
        "author": "吴文英",
        "content": "玉皇重赐瑶池宴，琼筵第二十四。\n万象澄秋，群裾曳玉，清澈冰壶人世。\n鳌峰对起。\n许分得钧天，凤丝龙吹。\n翠羽飞来，舞鸾曾赋曼桃字。\n鹤胎曾梦电绕，桂根看骤长，玉干金蕊。\n少海波新，芳茅露滴，凉入堂阶彩戏。\n香霖乍洗。\n拥莲媛三千，羽裳风佩。\n圣姥朝元，炼颜银汉水。",
        "dynasty": "宋",
        "collection_info": null
    },
    {
        "uuid": "bab7b5addebff730a656cb7449d80d85",
        "title": "齐天乐 馀香才润鸾绡汗",
        "author": "吴文英",
        "content": "馀香才润鸾绡汗，秋风夜来先起。\n雾锁林深，蓝浮野阔，一笛渔蓑鸥外。\n红尘万里。\n就中决银河，冷涵空翠。\n岸觜沙平，水杨阴下晚初舣。\n桃溪人住最久，浪吟谁得到，兰蕙疏绮。\n砚色寒云，签声乱叶，蕲竹纱纹如水。\n笙歌醉里。\n步明月丁东，静传环佩。\n更展芳塘，种花招燕子。",
        "dynasty": "宋",
        "collection_info": null
    },
    {
        "uuid": "7608b41c88851242992a384f1fbee257",
        "title": "丹凤吟 丽景长安人海",
        "author": "吴文英",
        "content": "丽景长安人海，避影繁华，结庐深寂。\n灯窗雪户，光映夜寒东壁。\n心凋鬓改，镂冰刻水，缥简离离，风签索索。\n怕遣花虫蠹粉，自采秋芸熏架，香泛纤碧。\n更上新梯窈窕，暮山澹着城外色。\n旧雨江湖远，问桐阴门巷，燕曾相识。\n吟壶天小，不觉翠蓬云隔。\n桂斧月宫三万手，计元和通籍。\n软红满路，谁聘幽素客。",
        "dynasty": "宋",
        "collection_info": null
    },
    {
        "uuid": "5412bcd109692d870e02b5a5b6d83310",
        "title": "扫花游・扫地游 冷空澹碧",
        "author": "吴文英",
        "content": "冷空澹碧，带翳柳轻云，护花深雾。\n艳晨易午。\n正笙箫竞渡，绮罗争路。\n骤卷风埃，半掩长蛾翠妩。\n散红缕。\n渐红湿杏泥，愁燕无语。\n乘盖争避处。\n就解佩旗亭，故人相遇。\n恨春太妒。\n溅行裙更惜，凤钩尘污。\n酹入梅根，万点啼痕暗树。\n峭寒暮。\n更萧萧、陇头人去。",
        "dynasty": "宋",
        "collection_info": null
    },
    {
        "uuid": "b58c6a7f3d858788642f363b40ab68df",
        "title": "扫花游・扫地游 水云共色",
        "author": "吴文英",
        "content": "水云共色，渐断岸飞花，雨声初峭。\n步帷素袅。\n想玉人误惜，章台春老。\n岫敛愁蛾，半洗铅华未晓。\n舣轻棹。\n似山阴夜晴，乘兴初到。\n心事春缥缈。\n记遍地梨花，弄月斜照。\n旧时斗草。\n恨凌波路钥，小庭深窈。\n冻涩琼箫，渐入东风郢调。\n暖回早。\n醉西园、乱红休扫。",
        "dynasty": "宋",
        "collection_info": null
    },
    {
        "uuid": "24b22b10843d0ed950839ef9ee8d18fc",
        "title": "扫花游・扫地游 草生梦碧",
        "author": "吴文英",
        "content": "草生梦碧，正燕子帘帏，影迟春午。\n倦茶荐乳。\n看风签乱叶，老沙昏雨。\n古简蟫篇，种得云根疗蠹。\n最清楚。\n带明月自锄，花外幽圃。\n醒眼看醉舞。\n到应事无心，与闲同趣。\n小山有语。\n恨逋仙占却，暗香吟赋。\n暖通书床，带草春摇翠露。\n未归去。\n正长安、软红如雾。",
        "dynasty": "宋",
        "collection_info": null
    },
    {
        "uuid": "23e57ed53f74c71677be9de6a0a54ce4",
        "title": "扫花游・扫地游 水园沁碧",
        "author": "吴文英",
        "content": "水园沁碧，骤夜雨飘红，竟空林岛。\n艳春过了。\n有尘香坠钿，尚遗芳草。\n步绕新阴，渐觉交枝径小。\n醉深窈。\n爱绿叶翠圆，胜看花好。\n芳架雪未扫。\n怪翠被佳人，困迷清晓。\n柳丝系棹。\n问阊门自古，送春多少。\n倦蝶慵飞，故扑簪花破帽。\n酹残照。\n掩重城、暮钟不到。",
        "dynasty": "宋",
        "collection_info": null
    },
    {
        "uuid": "54f1cdf23852a9b4c6da1115243d40ad",
        "title": "扫花游・扫地游 暖波印日",
        "author": "吴文英",
        "content": "暖波印日，倒秀影秦山，晓鬟梳洗。\n步帷艳绮。\n正梁园未雪，海棠犹睡。\n藉绿盛红，怕委天香到地。\n画船系。\n舞西湖暗黄，虹卧新霁。\n天梦春枕被。\n和凤筑东风，宴歌曲水。\n海宫对起。\n灿骊光乍湿，杏梁云气。\n夜色瑶台，禁蜡初传翡翠。\n唤春醉。\n问人间、几番桃李。",
        "dynasty": "宋",
        "collection_info": null
    },
    {
        "uuid": "4cb4f1e7ec3e620241a4b013710298db",
        "title": "应天长 丽花斗靥",
        "author": "吴文英",
        "content": "丽花斗靥，清麝溅尘，春声遍满芳陌。\n竟路障空云幕，冰壶浸霞色。\n芙蓉镜，词赋客。\n竞绣笔、醉嫌天窄。\n素娥下，小驻轻镳，眼乱红碧。\n前事顿非昔，故苑年光，浑与世相隔。\n向暮巷空人绝，残灯耿尘壁。\n凌波恨，帘户寂。\n听怨写、堕梅哀笛。\n伫立久，雨暗河桥，谯漏疏滴。",
        "dynasty": "宋",
        "collection_info": null
    },
    {
        "uuid": "ca37e14e572bf895e02e0fe7a47c14bf",
        "title": "风流子 金谷已空尘",
        "author": "吴文英",
        "content": "金谷已空尘。\n熏风转、国色返春魂。\n半敧雪醉霜，舞低鸾翅，绛笼蜜炬，绿映龙盆。\n窈窕绣窗人睡起，临砌脉无言。\n慵整堕鬟，怨时迟暮，可怜憔悴，啼雨黄昏。\n轻桡移花市，秋娘渡、飞浪溅湿行裙。\n二十四桥南北，罗荐香分。\n念碎劈芳心，萦思千缕，赠将幽素，偷翦重云。\n终待凤池归去，催咏红翻。",
        "dynasty": "宋",
        "collection_info": null
    },
    {
        "uuid": "996422813b7604c0db5e873a276c9f32",
        "title": "风流子 温柔酣紫曲",
        "author": "吴文英",
        "content": "温柔酣紫曲，扬州路、梦绕翠盘龙。\n似日长傍枕，堕妆偏髻，露浓如酒，微醉敧红。\n自别楚娇天正远，倾国见吴宫。\n银烛夜阑，暗闻香泽，翠阴秋寂，重返春风。\n芳期嗟轻误，花君去、肠断妾若为容。\n惆怅舞衣叠损，露绮千重。\n料绣窗曲理，红牙拍碎，禁阶敲遍，白玉盂空。\n犹记弄花相谑，十二阑东。",
        "dynasty": "宋",
        "collection_info": null
    },
    {
        "uuid": "1d4c97927579fd44e37a0eaa2bd55113",
        "title": "过秦楼 藻国凄迷",
        "author": "吴文英",
        "content": "藻国凄迷，曲澜澄映，怨入粉烟蓝雾。\n香笼麝水，腻涨红波，一镜万妆争妒。\n湘女归魂，佩环玉冷无声，凝情谁诉。\n又江空月堕，凌波尘起，彩鸳愁舞。\n还暗忆、钿合兰桡，丝牵琼腕，见的更怜心苦。\n玲珑翠屋，轻薄冰绡，稳称锦云留住。\n生怕哀蝉，暗惊秋被红衰，啼珠零露。\n能西风老尽，羞趁东风嫁与。",
        "dynasty": "宋",
        "collection_info": null
    },
    {
        "uuid": "22ee3c9fb10d0d27bd324f6b46cc6fc7",
        "title": "法曲献仙音 风拍波惊",
        "author": "吴文英",
        "content": "风拍波惊，露零秋觉，断绿衰红江上。\n艳拂潮妆，澹凝冰靥，别翻翠池花浪。\n过数点斜阳雨，啼绡粉痕冷。\n宛相向。\n指汀洲、素云飞过，清麝洗、玉井晓霞佩响。\n寸藕折长丝，笑何郎、心似春荡。\n半掬微凉，听娇蝉、声度菱唱。\n伴鸳鸯秋梦，酒醒月斜轻帐。",
        "dynasty": "宋",
        "collection_info": null
    },
    {
        "uuid": "27f476f6dd78d89653a317ba72285756",
        "title": "法曲献仙音 落叶霞翻",
        "author": "吴文英",
        "content": "落叶霞翻，败窗风咽，暮色凄凉深院。\n瘦不关秋，泪缘轻别，情消鬓霜千点。\n怅翠冷搔头燕，那能语恩怨。\n紫箫远。\n记桃根、向随春渡，愁未洗、铅水又将恨染。\n粉缟涩离箱，忍重拈、灯夜裁翦。\n望极蓝桥，彩云飞、罗扇歌断。\n料莺笼玉锁，梦里隔花时见。",
        "dynasty": "宋",
        "collection_info": null
    },
    {
        "uuid": "d262cfccf6184db11988180511d8dfae",
        "title": "还京乐 宴兰溆",
        "author": "吴文英",
        "content": "宴兰溆，促奏丝萦管裂飞繁响。\n似汉宫人去，夜深独语，胡沙凄哽。\n对雁斜玫柱，琼琼弄月临秋影。\n凤吹远，河汉去杳，天风飘冷。\n泛清商竟。\n转铜壶敲漏，瑶床二八青娥，环佩再整。\n菱歌四碧无声，变须臾、翠翳红暝。\n叹梨园、今调绝音希，愁深未醒。\n桂楫轻如翼，归霞时点清镜。",
        "dynasty": "宋",
        "collection_info": null
    },
    {
        "uuid": "a5da8fcf3fc8d8f11db1be15039ff9c9",
        "title": "塞翁吟 草色新宫绶",
        "author": "吴文英",
        "content": "草色新宫绶，还跨紫陌骄骢。\n好花是，晚开红。\n冷菊最香浓。\n黄帘绿幕萧萧梦，灯外换几秋风。\n叙往约，桂花宫。\n为别翦珍丛。\n雕栊。\n行人去、秦腰褪玉，心事称、吴妆晕浓。\n向春夜、闰情赋就，想初寄、上国书时，唱入眉峰。\n归来共酒，窈窕纹窗，莲卸新蓬。",
        "dynasty": "宋",
        "collection_info": null
    },
    {
        "uuid": "73283eca36f93d5a64ef0ac5c45fba45",
        "title": "塞翁吟 有约西湖去",
        "author": "吴文英",
        "content": "有约西湖去，移棹晓折芙蓉。\n算才是，称心红。\n染不尽熏风。\n千桃过眼春如梦，还认锦叠云重。\n弄晚色，旧香中。\n旋撑入深丛。\n从容。\n情犹赋、冰车健笔，人未老、南屏翠峰。\n转河影、浮槎信早，素妃叫、海月归来，太液池东。\n红衣卸了，结子成莲，天劲秋浓。",
        "dynasty": "宋",
        "collection_info": null
    },
    {
        "uuid": "3682a35e200e8c639e88a2ba5fae1042",
        "title": "丁香结 香袅红霏",
        "author": "吴文英",
        "content": "香袅红霏，影高银烛，曾纵夜游浓醉。\n正锦温琼腻。\n被燕踏、暖雪惊翻庭砌。\n马嘶人散后，秋风换、故园梦里。\n吴霜融晓，陡觉暗动偷春花意。\n还似。\n海雾冷仙山，唤觉环儿半睡。\n浅薄朱唇，娇羞艳色，自伤时背。\n帘外寒挂澹月，向日秋千地。\n怀春情不断，犹带相思旧子。",
        "dynasty": "宋",
        "collection_info": null
    },
    {
        "uuid": "fe79d125e90698965a08d21d355475d1",
        "title": "六么令 露蛩初响",
        "author": "吴文英",
        "content": "露蛩初响，机杼还催织。\n婺星为情慵懒，伫立明河侧。\n不见津头艇子，望绝南飞翼。\n云梁千尺。\n尘缘一点，回首西风又陈迹。\n那知天上计拙，乞巧楼南北。\n瓜果几度凄凉，寂寞罗池客。\n人事回廊缥缈，谁见金钗擘。\n今夕何夕。\n杯残月堕，但耿银河漫天碧。",
        "dynasty": "宋",
        "collection_info": null
    },
    {
        "uuid": "6b2adeccc062465dab9db21d70ff4da7",
        "title": "蕙兰芳引 空翠染云",
        "author": "吴文英",
        "content": "空翠染云，楚山迥、故人南北。\n秀骨冷盈盈，清洗九秋涧绿。\n奉车旧畹，料未许、千金轻价。\n浅笑还不语，蔓草罗裙一幅。\n素女情多，阿真娇重，唤起空谷。\n弄野色烟姿，宜扫怨蛾澹墨。\n光风入户，媚香倾国。\n湘佩寒、幽梦小窗春足。",
        "dynasty": "宋",
        "collection_info": null
    },
    {
        "uuid": "b2bd9eec215cbd5b02326a10816b3e68",
        "title": "隔浦莲近・隔浦莲近拍 榴花依旧照眼",
        "author": "吴文英",
        "content": "榴花依旧照眼。\n愁褪红丝腕。\n梦绕烟江路，汀菰绿熏风晚。\n年少惊送远。\n吴蚕老、恨绪萦抽茧。\n旅情懒。\n扁舟系处，青帘浊酒须换。\n一番重午，旋买香蒲浮盏。\n新月湖光荡素练。\n人散。\n红衣香在南岸。",
        "dynasty": "宋",
        "collection_info": null
    },
    {
        "uuid": "edef90f027e407b1ace9e3b961d9606c",
        "title": "垂丝钓近・垂丝钓 听风听雨",
        "author": "吴文英",
        "content": "听风听雨，春残花落门掩。\n乍倚玉阑，旋翦夭艳。\n携醉靥。\n放溯溪游缆。\n波光撼。\n映烛花黯澹。\n碎霞澄水，吴宫初试菱鉴。\n旧情顿减。\n孤负深杯滟。\n衣露天香染。\n通夜饮。\n问漏移几点。",
        "dynasty": "宋",
        "collection_info": null
    },
    {
        "uuid": "2bde9f7a60dc0d0cd24ef2cf83a047c1",
        "title": "荔枝香近・荔枝香 锦带吴钩",
        "author": "吴文英",
        "content": "锦带吴钩，征思横雁水。\n夜吟敲落霜红，船傍枫桥系。\n相思不管年华，唤酒吴娃市。\n因话、驻马新堤步秋绮。\n淮楚尾。\n暮云送、人千里。\n细雨南楼，香密锦温曾醉。\n花谷依然，秀靥偷春小桃李。\n为语梦窗憔悴。",
        "dynasty": "宋",
        "collection_info": null
    },
    {
        "uuid": "98dfc6bacae68a19b96e4e72d62bb4ac",
        "title": "荔枝香近・荔枝香 睡轻时闻",
        "author": "吴文英",
        "content": "睡轻时闻，晚鹊噪庭树。\n又说今夕天津，西畔重欢遇。\n蛛丝暗锁红楼，燕子穿帘处。\n天上、未比人间更情苦。\n秋鬓改，妒月姊、长眉妩。\n过雨西风，数叶井梧愁舞。\n梦入蓝桥，几点疏星映朱户。\n泪湿沙边凝伫。",
        "dynasty": "宋",
        "collection_info": null
    },
    {
        "uuid": "7459a42b6c21b30bb0bc0ac862552d79",
        "title": "西河 春乍霁",
        "author": "吴文英",
        "content": "春乍霁。\n清涟画舫融泄。\n螺云万叠暗凝愁，黛蛾照水。\n漫将西子比西湖，溪边人更多丽。\n步危径、攀艳蕊。\n掬霞到手红碎。\n青蛇细折小回廊，去天半咫。\n画阑日暮起东风，棋声吹下人世。\n海棠藉雨半绣地。\n正残寒、初御罗绮。\n除酒销春何计。\n向沙头更续，残阳一醉。\n双玉杯和流花洗。",
        "dynasty": "宋",
        "collection_info": null
    },
    {
        "uuid": "d109de492ba7c90a2a6344e2d3ea68d3",
        "title": "浪淘沙慢 梦仙到、吹笙路杳",
        "author": "吴文英",
        "content": "梦仙到、吹笙路杳，度巘云滑。\n溪谷冰绡未裂。\n金铺昼锁乍掣。\n见竹静、梅深春海阔。\n有新燕、帘底低说。\n念汉履无声跨鲸远，年年谢桥月。\n曲折。\n折画阑尽日凭热。\n半蜃起玲珑楼阁畔，缥缈鸿去绝。\n飞絮扬东风，天外歌阕。\n睡红醉缬。\n还是催、寒食看花时节。\n花下苍苔盛罗袜。\n银烛短、漏壶易竭。\n料池柳、不攀春送别。\n倩玉兔、别捣秋香，更醉蹋、千山冷翠飞晴雪。",
        "dynasty": "宋",
        "collection_info": null
    },
    {
        "uuid": "f5face6f58ea342c99936bbc46298fa8",
        "title": "西平乐慢・西平乐 岸压邮亭",
        "author": "吴文英",
        "content": "岸压邮亭，路敧华表，堤树旧色依依。\n红索新晴，翠阴寒食，天涯倦客重归。\n叹废绿平烟带苑，幽渚尘香荡晚，当时燕子，无言对立斜晖。\n追念吟风赏月，十载事，梦惹绿杨丝。\n画船为市，夭妆艳水，日落云沈，人换春移。\n谁更与、苔根洗石，菊井招魂，漫省连车载酒，立马临花，犹认荐红傍路枝。\n歌断宴阑，荣华露草，冷落山丘，到此徘徊，细雨西城，羊昙醉后花飞。",
        "dynasty": "宋",
        "collection_info": null
    },
    {
        "uuid": "2759be0f3e7486c086971dd78f5255a3",
        "title": "瑞龙吟 堕虹际",
        "author": "吴文英",
        "content": "堕虹际。\n层观翠冷玲珑，五云飞起。\n玉虬萦结城根，澹烟半野，斜阳半市。\n瞰危睇。\n门巷去来车马，梦游宫蚁。\n秦鬟古色凝愁，镜中暗换，明眸皓齿。\n东海青桑生处，劲风吹浅，瀛洲清泚。\n山影泛出琼壶，碧树人世。\n枪芽焙绿，曾试云根味。\n岩流溅、涎香惯搅，娇龙春睡。\n露草啼清泪。\n酒香断到，文丘废隧。\n今古秋声里。\n情漫黯、寒鸦孤村流水。\n半空画角，落梅花地。",
        "dynasty": "宋",
        "collection_info": null
    },
    {
        "uuid": "2c8923792d74ea600c0fb8e11f8a3b23",
        "title": "瑞龙吟 黯分袖",
        "author": "吴文英",
        "content": "黯分袖。\n肠断去水流萍，住船系柳。\n吴宫娇月娆花，醉题恨倚，蛮江豆蔻。\n吐春绣。\n笔底丽情多少，眼波眉岫。\n新园锁却愁阴，露黄漫委，寒香半亩。\n还背垂虹秋去，四桥烟雨，一宵歌酒。\n犹忆翠微携壶，乌帽风骤。\n西湖到日，重见梅钿皱。\n谁家听、琵琶未了，朝骢嘶漏。\n印剖黄金籀。\n待来共凭，齐云话旧。\n莫唱朱樱口。\n生怕遣、楼前行云知后。\n泪鸿怨角，空教人瘦。",
        "dynasty": "宋",
        "collection_info": null
    },
    {
        "uuid": "48d62cd58fdb5d2e6bc924eda71d4d59",
        "title": "瑞龙吟 大溪面",
        "author": "吴文英",
        "content": "大溪面。\n遥望绣羽冲烟，锦棱飞练。\n桃花三十六陂，鲛宫睡起，娇雷乍转。\n去如箭。\n催趁戏旗游鼓，素澜雪溅。\n东风冷湿蛟腥，澹阴送昼，轻霏弄晚。\n洲上青苹生处，斗春不管，怀沙人远。\n残日半开一川，花影零乱。\n山屏醉缬，连棹东西岸。\n阑干倒、千红妆靥，铅香不断。\n傍暝疏帘卷。\n翠涟皱净，笙歌未散。\n簪柳门归懒。\n犹自有、玉龙黄昏吹怨。\n重云暗阁，春霖一片。",
        "dynasty": "宋",
        "collection_info": null
    },
    {
        "uuid": "466af1a2dcac19b969ee1df7084e7548",
        "title": "大 峭石帆收",
        "author": "吴文英",
        "content": "峭石帆收，归期差，林沼年销红碧。\n渔蓑樵笠畔，买佳邻翻盖，浣花新宅。\n地凿桃阴，天澄藻镜，聊与渔郎分席。\n沧波耕不碎，似蓝田初种，翠烟生璧。\n料情属新莲，梦惊春草，断桥相识。\n平生江海客。\n秀怀抱、云锦当秋织。\n任岁晚、陶篱菊暗，逋冢梅荒，总输玉井尝甘液。\n忍弃红香叶。\n集楚裳、西风催着。\n正明月、秋无极。\n归隐何处，门外垂杨天窄。\n放船五湖夜色。",
        "dynasty": "宋",
        "collection_info": null
    },
    {
        "uuid": "4e35ef8ec020d57be65eeb6abd79b519",
        "title": "解蹀躞 醉云又兼醒雨",
        "author": "吴文英",
        "content": "醉云又兼醒雨，楚梦时来往。\n倦蜂刚着梨花、惹游荡。\n还作一段相思，冷波叶舞愁红，送人双桨。\n暗凝想。\n情共天涯秋黯，朱桥锁深巷。\n会稀投得轻分、顿惆怅。\n此去幽曲谁来，可怜残照西风，半妆楼上。",
        "dynasty": "宋",
        "collection_info": null
    },
    {
        "uuid": "0949ba793b52e132b38d4fd6eea078d8",
        "title": "江神子・江城子 天街如水翠尘空",
        "author": "吴文英",
        "content": "天街如水翠尘空。\n建章宫。\n月明中。\n人未归来，玉树起秋风。\n宝栗万钉花露重，催赐带，过垂虹。\n夜凉沈水绣帘栊。\n酒香浓。\n雾蒙蒙。\n钗列吴娃，騕袅带金虫。\n三十六宫蟾观冷，留不住，佩丁东。",
        "dynasty": "宋",
        "collection_info": null
    },
    {
        "uuid": "c454b5fef9e482eef3c05147a989bc12",
        "title": "江神子・江城子 西风来晚桂开迟",
        "author": "吴文英",
        "content": "西风来晚桂开迟。\n月宫移。\n到东篱。\n簌簌惊尘，吹下半冰规。\n拟唤阿娇来小隐，金屋低，乱香飞。\n重阳还是隔年期。\n蝶相思。\n客情知。\n吴水吴烟，愁里更多诗。\n一夜看承应未别，秋好处，雁来时。",
        "dynasty": "宋",
        "collection_info": null
    },
    {
        "uuid": "4659165dc968edbeb84452e94c28fb89",
        "title": "江神子・江城子 西风一叶送行舟",
        "author": "吴文英",
        "content": "西风一叶送行舟。\n浅迟留。\n舣汀洲。\n新浴红衣，绿水带香流。\n应是离宫城外晚，人伫立，小帘钩。\n新归重省别来愁。\n黛眉头。\n半痕秋。\n天上人间，斜月绣针楼。\n湘浪莫迷花蝶梦，江上约，负轻鸥。",
        "dynasty": "宋",
        "collection_info": null
    },
    {
        "uuid": "4fc43bf993d2f1be8ec24f8780e043aa",
        "title": "沁园春 澄碧西湖",
        "author": "吴文英",
        "content": "澄碧西湖，软红南陌，银河地穿。\n见华星影里，仙棋局静，清风行处，瑞玉圭寒。\n斜谷山深，望春楼远，无此峥嵘小渭川。\n一泓地，解新波不涸，独障狂澜。\n老苏而后坡仙。\n继菊井嘉名相与传。\n试摩挲劲石，无令角折，丁宁明月，莫涴规圆。\n漫结鸥盟，那知鱼乐，心止中流别有天。\n无尘夜，听吾伊正在，秋水阑干。",
        "dynasty": "宋",
        "collection_info": null
    },
    {
        "uuid": "5f47af52487195ffa332bd96d9ee176b",
        "title": "江神子・江城子 情如之何",
        "author": "吴文英",
        "content": "情如之何，暮涂为客，忍堪送君。\n便江湖天远，中宵同月，关河秋近，何日清尘。\n玉尘生风，貂裘明雪，幕府英雄今几人。\n行须早，料刚肠肯殢，泪眼离颦。\n平生秀句清尊。\n到帐东风开自有神。\n听夜鸣黄鹤，楼高百尺，朝驰白马，笔扫千军。\n贾傅才高，岳家军在，好勒燕然石上文。\n松江上，念故人老矣，甘卧闲云。",
        "dynasty": "宋",
        "collection_info": null
    },
    {
        "uuid": "c6b2bbfc19081297630487979fb0a446",
        "title": "珍珠帘・真珠帘 蜜沈烬暖萸烟袅",
        "author": "吴文英",
        "content": "蜜沈烬暖萸烟袅。\n层帘卷、伫立行人官道。\n麟带压愁香，听舞箫云渺。\n恨缕情丝春絮远，怅梦隔、银屏难到。\n寒峭。\n有东风嫩柳，学得腰小。\n还近绿水清明，叹孤身如燕，将花平绕。\n细雨湿黄昏，半醉归怀抱。\n蠹损歌纨人去久，漫泪沾、香兰如笑。\n书杳。\n念客枕幽单，看看春老。",
        "dynasty": "宋",
        "collection_info": null
    },
    {
        "uuid": "35780789bfa1e77d2be39bac4f4f8613",
        "title": "风入松 春风吴柳几番黄",
        "author": "吴文英",
        "content": "春风吴柳几番黄。\n欢事小蛮窗。\n梅花正结双头梦，被玉龙、吹散幽香。\n昨夜灯前歌黛，今朝陌上啼妆。\n最怜无侣伴雏莺。\n桃叶已春江。\n曲屏先暖鸳衾惯，夜寒深、都是思量。\n莫道蓝桥路远，行云只隔幽坊。",
        "dynasty": "宋",
        "collection_info": null
    },
    {
        "uuid": "bb7715df4b3dfde09cb58b7b8682d482",
        "title": "风入松 听风听雨过清明",
        "author": "吴文英",
        "content": "听风听雨过清明。\n愁草瘗花铭。\n楼前绿暗分携路，一丝柳、一寸柔情。\n料峭春寒中酒，交加晓梦啼莺。\n西园日日扫林亭。\n依旧赏新晴。\n黄蜂频扑秋千索，有当时、纤手香凝。\n惆怅双鸳不到，幽阶一夜苔生。",
        "dynasty": "宋",
        "collection_info": null
    },
    {
        "uuid": "d2b5ce9949f475f8e3aa87d076d6728c",
        "title": "风入松 兰舟高荡涨波凉",
        "author": "吴文英",
        "content": "兰舟高荡涨波凉。\n愁被矮桥妨。\n暮烟疏雨西园路，误秋娘、浅约宫黄。\n还泊邮亭唤酒，旧曾送客斜阳。\n蝉声空曳别枝长。\n似曲不成商。\n御罗屏底翻歌扇，忆西湖、临水开窗。\n和醉重寻幽梦，残衾已断熏香。",
        "dynasty": "宋",
        "collection_info": null
    },
    {
        "uuid": "5c269258f45a4186098da3065c61d0f9",
        "title": "风入松 一番疏雨洗芙蓉",
        "author": "吴文英",
        "content": "一番疏雨洗芙蓉。\n玉冷佩丁东。\n辘轳听带秋声转，早凉生、傍井梧桐。\n欢宴良宵好月，佳人修竹清风。\n临池飞阁乍青红。\n移酒小垂虹。\n贞元供奉梨园曲，称十香、深蘸琼锺。\n醉梦孤云晓色，笙歌一派秋空。",
        "dynasty": "宋",
        "collection_info": null
    },
    {
        "uuid": "e142c171202e511eb607e8ecccc8a1e9",
        "title": "风入松 画船帘密不藏香",
        "author": "吴文英",
        "content": "画船帘密不藏香。\n飞作楚云狂。\n傍怀半卷金炉烬，怕暖销、春日朝阳。\n清馥晴熏残醉，断烟无限思量。\n凭阑心事隔垂杨。\n楼燕锁幽妆。\n梅花偏恼多情月，慰溪桥、流水昏黄。\n哀曲霜鸿凄断，梦魂寒蝶幽扬。",
        "dynasty": "宋",
        "collection_info": null
    },
    {
        "uuid": "8f2a73d632594a2cb3f18d049a05e216",
        "title": "莺啼序 天吴驾云阆海",
        "author": "吴文英",
        "content": "天吴驾云阆海，凝春空灿绮。\n倒银海、蘸影西城，四碧天镜无际。\n彩翼曳、扶摇宛转，雩龙降尾交新霁。\n近玉虚高处，天风笑语吹坠。\n清濯缁尘，快展旷眼，傍危阑醉倚。\n面屏障、一一莺花，薛萝浮动金翠。\n惯朝昏、晴光雨色，燕泥动、红香流水。\n步新梯，藐视年华，顿非尘世。\n麟翁衮舄，领客登临，座有诵鱼美。\n翁笑起、离席而语，敢诧京兆，以役为功，落成奇事。\n明良庆会，赓歌熙载，隆都观国多闲暇，遣丹青、雅饰繁华地。\n平瞻太极，天街润纳璇题，露床夜沈秋纬。\n清风观阙，丽日罘罳，正午长漏迟。\n为洗尽、脂痕茸唾，净卷曲尘，永昼低垂，绣帘十二。\n高轩驷马，峨冠鸣佩，班回花底修禊饮，御炉香、分惹朝衣袂。\n碧桃数点飞花，涌出宫沟，溯春万里。",
        "dynasty": "宋",
        "collection_info": null
    },
    {
        "uuid": "f6d962e763db7a8a5cc1807a8334fcde",
        "title": "莺啼序 残寒正欺病酒",
        "author": "吴文英",
        "content": "残寒正欺病酒，掩沈香绣户。\n燕来晚、飞入西城，似说春事迟暮。\n画船载、清明过却，晴烟冉冉吴宫树。\n念羁情游荡，随风化为轻絮。\n十载西湖，傍柳系马，趁娇尘软雾。\n溯红渐、招入仙溪，锦儿偷寄幽素。\n倚银屏、春宽梦窄，断红湿、歌纨金缕。\n暝堤空，轻把斜阳，总还鸥鹭。\n幽兰旋老，杜若还生，水乡尚寄旅。\n别后访、六桥无信，事往花委，瘗玉埋香，几番风雨。\n长波妒盼，遥山羞黛，渔灯分影春江宿，记当时、短楫桃根渡。\n青楼彷佛，临分败壁题诗，泪墨惨澹尘土。\n危亭望极，草色天涯，吹鬓侵半苎。\n暗点检、离痕欢唾，尚染鲛绡，亸凤迷归，破鸾慵舞。\n殷勤待写，书中长恨，蓝霞辽海沈过雁，漫相思、弹入哀筝柱。\n伤心千里江南，怨曲重招，断魂在否。",
        "dynasty": "宋",
        "collection_info": null
    },
    {
        "uuid": "af07a76491bcd1cb15ba38490fa36131",
        "title": "莺啼序 横塘棹穿艳锦",
        "author": "吴文英",
        "content": "横塘棹穿艳锦，引鸳鸯弄水。\n断霞晚、笑折花归，绀纱低护灯蕊。\n润玉瘦、冰轻倦浴，斜拖凤股盘云坠。\n听银床声细。\n梧桐渐搅凉思。\n窗隙流光，冉冉迅羽，诉空粱燕子。\n误惊起、风竹敲门，故人还又不至。\n记琅玕、新诗细掐，早陈迹、香痕纤指。\n怕因循，罗扇恩疏，又生秋意。\n西湖旧日，画舸频移，叹几萦梦寐。\n霞佩冷，叠澜不定，麝霭飞雨，乍湿鲛绡，暗盛红泪。\n綀单夜共，波心宿处，琼箫吹月霓裳舞，向明朝、未觉花容悴。\n嫣香易落，回头澹碧销烟，镜空画罗屏裹。\n残蝉度曲，唱彻西园，也感红怨翠。\n念省惯、吴宫幽憩。\n暗柳追凉，晓岸参斜，露零沤起。\n丝索寸藕，留连欢事。\n桃笙平展湘浪影，有昭华、秾李冰相倚。\n如今鬓点凄霜，半箧秋词，恨盈蠹纸。",
        "dynasty": "宋",
        "collection_info": null
    },
    {
        "uuid": "c8004318895e957f53dd0ce5142fd56e",
        "title": "天香 珠络玲珑",
        "author": "吴文英",
        "content": "珠络玲珑，罗囊闲斗，酥怀暖麝相倚。\n百和花须，十分风韵，半袭凤箱重绮。\n茜垂四角，慵未揭、流苏春睡。\n熏度红薇院落，烟销画屏沈水。\n温泉降绡乍试。\n露华侵、透肌兰泚。\n漫省浅溪月夜，暗浮花气。\n荀令如今老矣。\n但未减、韩郎旧风味。\n远寄相思，馀熏梦里。",
        "dynasty": "宋",
        "collection_info": null
    },
    {
        "uuid": "ff15503b9a9084f0273b7368852d5921",
        "title": "天香 蟫叶黏霜",
        "author": "吴文英",
        "content": "蟫叶黏霜，蝇苞缀冻，生香远带风峭。\n岭上寒多，溪头月冷，北枝瘦、南枝小。\n玉奴有姊，先占立、墙阴春早。\n初试宫黄澹薄，偷分寿阳纤巧。\n银烛泪深未晓。\n酒锺悭、贮愁多少。\n记得短亭归马，暮衙蜂闹。\n豆蔻钗梁恨袅。\n但怅望、天涯岁华老。\n远信难，吴云雁杳。",
        "dynasty": "宋",
        "collection_info": null
    },
    {
        "uuid": "25a1e27fb87dc38615b2344c4d6445a0",
        "title": "玉漏迟 雁边风讯小",
        "author": "吴文英",
        "content": "雁边风讯小，飞琼望杳，碧云先晚。\n露冷阑干，定怯藕丝冰腕。\n净洗浮空片玉，胜花影、春灯相乱。\n秦镜满。\n素娥未肯，分秋一半。\n每圆处既良宵，甚此夕偏饶，对歌临怨。\n万里蝉娟，几许雾屏云幔。\n孤免凄凉照水，晓风起、银河西转。\n摩泪眼。\n瑶台梦回人远。",
        "dynasty": "宋",
        "collection_info": null
    },
    {
        "uuid": "97de80bff062a6806b7e313b7578e027",
        "title": "金盏子 卜筑西湖",
        "author": "吴文英",
        "content": "卜筑西湖，种翠萝犹傍，软红尘裹。\n来往载清吟，为偏爱吾庐，画船频繁。\n笑携雨色晴光，入春明朝市。\n石桥锁，烟霞五百名仙，第一人是。\n临酒论深意。\n流光转、莺花任乱委。\n冷然九秋肺腑，应多梦、岩扃冷云空翠。\n漱流枕石幽情，写猗兰绿绮。\n专城处，他山小队登临，待西风起。",
        "dynasty": "宋",
        "collection_info": null
    },
    {
        "uuid": "f5ff62a9ad8322e92e7d8748d6630fd0",
        "title": "金盏子 赏月梧园",
        "author": "吴文英",
        "content": "赏月梧园，恨广寒宫树，晓风摇落。\n莓砌扫珠尘，空肠断、熏炉烬销残萼。\n殿秋尚有馀花，锁烟窗云幄。\n新雁又、无端送人江上，短亭初泊。\n篱角。\n梦依约。\n人一笑、惺忪翠袖薄。\n悠然醉魂唤醒，幽丛畔、凄香雾雨漠漠。\n晚吹乍颤秋声，早屏空金雀。\n明朝想，犹有数点蜂黄，伴我斟酌。",
        "dynasty": "宋",
        "collection_info": null
    },
    {
        "uuid": "f90d060dffd8318ceddfee4947a4ff43",
        "title": "永遇乐 春酌沈沈",
        "author": "吴文英",
        "content": "春酌沈沈，晚妆的的，仙梦游惯。\n锦溆维舟，青门倚盖，还被笼莺唤。\n裴郎归后，崔娘沈恨，漫客请传芳卷。\n联题在，频经翠袖，胜隔绀纱尘幔。\n桃根杏叶，胶黏缃缥，几回凭阑人换。\n峨髻愁云，兰香腻粉，都为多情褪。\n离巾拭泪，征袍染醉，强作酒朋花伴。\n留连怕，风姨浪妒，又吹雨断。",
        "dynasty": "宋",
        "collection_info": null
    },
    {
        "uuid": "88a29c999b6b9f9f2e2ee242ab0798ac",
        "title": "永遇乐 风拂尘徽",
        "author": "吴文英",
        "content": "风拂尘徽，雨侵凉榻，才动秋思。\n缓酒销更，移灯傍影，净洗芭蕉耳。\n铜华沧海，愁霾重嶂，燕北雁南天外。\n算阴晴，浑似几番，渭城故人离会。\n青楼旧日，高歌取醉，唤出玉人梳洗。\n红叶流光，苹花两鬓，心事成秋水。\n白凝虚晓，香吹轻烬，倚窗小瓶疏桂。\n问深宫，姮娥正在，妒云第几。",
        "dynasty": "宋",
        "collection_info": null
    },
    {
        "uuid": "624a41071a83457e426683402f69e320",
        "title": "永遇乐 阁雪云低",
        "author": "吴文英",
        "content": "阁雪云低，卷沙风急，惊雁失序。\n户掩寒宵，屏闲冷梦，灯飐唇似语。\n堪怜窗景，都闲刺绣，但续旧愁一缕。\n邻歌散，罗襟印粉，袖湿茜桃红露。\n西湖旧日，留连清夜，爱酒几将花误。\n遣袜尘销，题裙墨黯，天远吹笙路。\n吴台直下，缃梅无限，未放野桥香度。\n重谋醉，揉香弄影，水清浅处。",
        "dynasty": "宋",
        "collection_info": null
    },
    {
        "uuid": "4ec5983793995f583810f4127b247e58",
        "title": "玉胡蝶・玉蝴蝶 角断竿鸣疏点",
        "author": "吴文英",
        "content": "角断竿鸣疏点，倦萤透隙，低弄书光。\n一寸悲秋，生动万种凄凉。\n旧衫染、唾凝花碧，别泪想、妆洗蜂黄。\n楚魂伤。\n雁汀沙冷，来信微茫。\n都忘。\n孤山旧赏，水沈熨露，岸锦宜霜。\n败叶题诗，御沟应不到流湘。\n数客路、又随淮月，羡故人、还买吴航。\n两凝望。\n满城风雨，催送重阳。",
        "dynasty": "宋",
        "collection_info": null
    },
    {
        "uuid": "8f32b8bb17ecb8c91d41b84458eabd82",
        "title": "绛都春 香深雾暖",
        "author": "吴文英",
        "content": "香深雾暖。\n正人在、锦瑟华年深院。\n旧日汉宫，分得红兰滋吴苑。\n临池羞落梅花片。\n弄水月、初匀妆面。\n紫烟笼处，双鸾共跨，洞箫低按。\n歌管。\n红围翠袖，冻云外，似觉东风先转。\n绣畔昼迟，花底天宽春无限。\n仙郎骄马琼林宴。\n待卷上、珠帘教看。\n更传莺入新年，宝钗梦燕。",
        "dynasty": "宋",
        "collection_info": null
    },
    {
        "uuid": "3633025a31670ab7fa5bfd2d7ef8b95c",
        "title": "绛都春 羁云旅雁",
        "author": "吴文英",
        "content": "羁云旅雁。\n敛倦羽、寄楼墙阴年晚。\n问字翠尊，刻烛红笺悭曾展。\n冰滩鸣佩舟如箭。\n笑乌帻、临风重岸。\n傍邻垂柳，清霜万缕，送将人远。\n吴苑。\n千金未惜，买新赋、共赏文园词翰。\n流水翠微，明月清风平分半。\n梅深驿路香不断。\n万玉舞、罘罳东畔。\n料应花底春多，软红雾暖。",
        "dynasty": "宋",
        "collection_info": null
    },
    {
        "uuid": "96a512d45f61c7be73ac5c2ebc1a417e",
        "title": "绛都春 螺屏暖翠",
        "author": "吴文英",
        "content": "螺屏暖翠。\n正雾卷暮色，星河浮霁。\n路幕递香，街马冲尘东风细。\n梅槎凌海横鳌背。\n倩稳载、蓬莱云气。\n宝阶斜转，冰峨素影，夜清如水。\n应记。\n千秋化鹤，旧华表、认得山川犹是。\n暗解绣囊，争掷金钱游人醉。\n笙歌晓度晴霞外。\n又上苑、春生一苇。\n便教接宴莺花，万红镜裹。",
        "dynasty": "宋",
        "collection_info": null
    },
    {
        "uuid": "6eb7184c58f64d4efda370e2152018f6",
        "title": "绛都春 情黏舞线",
        "author": "吴文英",
        "content": "情黏舞线。\n怅驻马灞桥，天寒人远。\n旋翦露痕，移得春娇栽琼苑。\n流莺常语烟中怨。\n恨三月、飞花零乱。\n艳阳归后，红藏翠掩，小坊幽院。\n谁见。\n新腔按彻，背灯暗、共倚篔屏葱茜。\n绣被梦轻，金屋妆深沈香换。\n梅花重洗春风面。\n正溪上、参横月转。\n并禽飞上金沙，瑞香雾暖。",
        "dynasty": "宋",
        "collection_info": null
    },
    {
        "uuid": "2eddb6764a95c3b0348470698256e168",
        "title": "绛都春 南楼坠燕",
        "author": "吴文英",
        "content": "南楼坠燕。\n又灯晕夜凉，疏帘空卷。\n叶吹暮喧，花露晨晞秋光短。\n当时明月娉婷伴。\n怅客路、幽扃俱远。\n雾鬟依约，除非照影，镜空不见。\n别馆。\n秋娘乍识，似人处、最在双波凝盼。\n旧色旧香，闲雨闲云情终浅。\n丹青谁画真真面。\n便只作、梅花频看。\n更愁花变梨霙，又随梦散。",
        "dynasty": "宋",
        "collection_info": null
    },
    {
        "uuid": "bef4101bc05a4fe97bc5012c2e05d944",
        "title": "绛都春 春来雁渚",
        "author": "吴文英",
        "content": "春来雁渚。\n弄艳冶、又入垂杨如许。\n困舞瘦腰，啼湿宫黄池塘雨。\n碧沿苍藓云根路。\n尚追想、凌波微步。\n小楼重上，凭谁为唱，旧时金缕。\n凝伫。\n烟萝翠竹，欠罗袖、为倚天寒日暮。\n强醉梅边，招得花奴来尊俎。\n东风须惹春云住。\n□莫把、飞琼吹去。\n便教移取熏笼，夜温绣户。",
        "dynasty": "宋",
        "collection_info": null
    },
    {
        "uuid": "1ce63cf4563721243be72440adbe6a9f",
        "title": "惜秋华 细响残蛩",
        "author": "吴文英",
        "content": "细响残蛩，傍灯前、似说深秋怀抱。\n怕上翠微，伤心乱烟残照。\n西湖镜掩尘沙，翳晓影、秦鬟云扰。\n新鸿，唤凄凉、渐入红萸乌帽。\n江上故人老。\n视东篱秀色，依然娟好。\n晚梦趁、邻杵断，乍将愁到。\n秋娘泪湿黄昏，又满城、雨轻风小。\n闲了。\n看芙蓉、画船多少。",
        "dynasty": "宋",
        "collection_info": null
    },
    {
        "uuid": "2f6614130d023b717069311f7249e3ef",
        "title": "惜秋华 思渺西风",
        "author": "吴文英",
        "content": "思渺西风，怅行踪、浪逐南飞高雁。\n怯上翠微，危楼更堪凭晚。\n蓬莱对起幽云，澹野色山容愁卷。\n清浅。\n瞰沧波、静衔秋痕一线。\n十载寄吴苑。\n惯东篱深把，露黄偷翦。\n移暮影、照越镜，意销香断。\n秋娥赋得闲情，倚翠尊、小眉初展。\n深劝。\n待明朝、醉巾重岸。",
        "dynasty": "宋",
        "collection_info": null
    },
    {
        "uuid": "26e2d5d2f647b51a6917ab99ced12ea4",
        "title": "惜秋华 露罥蛛丝",
        "author": "吴文英",
        "content": "露罥蛛丝，小楼阴堕月，秋惊华鬓。\n宫漏未央，当时钿钗遗恨。\n人间梦隔西风，算天上、年华一瞬。\n相逢，纵相疏、胜却巫阳无准。\n和处动凉讯。\n听露井梧桐，楚骚成韵。\n彩云断、翠羽散，此情难问。\n银河万古秋声，但望中、婺星清润。\n轻俊。\n度金针、漫牵方寸。",
        "dynasty": "宋",
        "collection_info": null
    },
    {
        "uuid": "bc98a24a9b8277fad0dc48b8b8626ed8",
        "title": "惜秋华 数日西风",
        "author": "吴文英",
        "content": "数日西风，打秋林枣熟，还催人去。\n瓜果夜深，斜河拟看星度。\n葱葱便倒离尊，怅遇合、云销萍聚。\n留连，有残蝉韵晚，时歌金缕。\n绿水暂如许。\n奈南墙冷落，竹烟槐雨。\n此去杜曲，已近紫霄尺五。\n扁舟夜宿吴江，正水佩霓裳无数。\n眉妩。\n问别来、解相思否。",
        "dynasty": "宋",
        "collection_info": null
    },
    {
        "uuid": "eb4b1ed77bc65912a5d6952cf75317bd",
        "title": "惜秋华 路远仙城",
        "author": "吴文英",
        "content": "路远仙城，自王郎去后，芳卿憔悴。\n锦段镜空，重铺步障新绮。\n凡花瘦不禁秋，幻腻玉、腴红鲜丽。\n相携。\n试新妆乍毕，交扶轻醉。\n长记断桥外。\n骤玉骢过处，千娇凝睇。\n昨梦顿醒，依约旧时眉翠。\n愁边暮合碧云，倩唱入、六幺声里。\n风起。\n舞斜阳、阑干十二。",
        "dynasty": "宋",
        "collection_info": null
    },
    {
        "uuid": "50f27b0e2241e015506a8f0db90a6232",
        "title": "惜黄花慢 粉靥金裳",
        "author": "吴文英",
        "content": "粉靥金裳。\n映绣屏认得，旧日萧娘。\n翠微高处，故人帽底，一年最好，偏是重阳。\n避春祗怕春不远，望幽径、偷理秋妆。\n殢醉乡。\n寸心似翦，飘荡愁觞。\n潮腮笑入清霜。\n斗万花样巧，深染蜂黄。\n露痕千点，自怜旧色，寒泉半掬，百感幽香。\n雁声不到东篱畔，满城但、风雨凄凉。\n最断肠。\n夜深怨蝶飞狂。",
        "dynasty": "宋",
        "collection_info": null
    },
    {
        "uuid": "a739799cf70a42d2756a3ea8c737f0ec",
        "title": "惜黄花慢 送客吴皋",
        "author": "吴文英",
        "content": "送客吴皋。\n正试霜夜冷，枫落长桥。\n望天不尽，背城渐杳，离亭黯黯，恨水迢迢。\n翠香零落红衣老，暮愁锁、残柳眉梢。\n念瘦腰。\n沈郎旧日，曾系兰桡。\n仙人凤咽琼箫。\n怅断魂送远，九辨难招。\n醉鬟留盼，小窗翦烛，歌云载恨，飞上银霄。\n素秋不解随船去，败红趁、一叶寒涛。\n梦翠翘。\n怨鸿料过南谯。",
        "dynasty": "宋",
        "collection_info": null
    },
    {
        "uuid": "c59217d881d302dd35686116c3e41be8",
        "title": "十二郎・二郎神 素天际水",
        "author": "吴文英",
        "content": "素天际水，浪拍碎、冻云不凝。\n记晓叶题霜，秋灯吟雨，曾系长桥过艇。\n又是宾鸿重来后，猛赋得、归期才定。\n嗟绣鸭解言，香鲈堪钓，尚庐人境。\n幽兴。\n争如共载，越娥妆镜。\n念倦客依前，貂裘茸帽，重向淞江照影。\n酹酒苍茫，倚歌平远，亭上玉虹腰冷。\n迎醉面，暮雪飞花，几点黛愁山暝。",
        "dynasty": "宋",
        "collection_info": null
    },
    {
        "uuid": "04d59ef13f68e58b0696fb671e4525dc",
        "title": "醉蓬莱 望碧天书断",
        "author": "吴文英",
        "content": "望碧天书断，宝枕香留，泪痕盈袖。\n谁识秋娘，比行云纤瘦。\n象尺熏炉，翠针金缕，记倚床同绣。\n月亸琼梳，冰销粉汗，南花熏透。\n尽是当时，少年清梦，臂约痕深，帕绡红皱。\n凭鹊传音，恨语多轻漏。\n润玉留情，沈郎无奈，向柳阴期候。\n数曲催阑，双铺深掩，风环鸣兽。",
        "dynasty": "宋",
        "collection_info": null
    },
    {
        "uuid": "f1f1d53da10971fdbf53fbb32e757ded",
        "title": "烛影摇红 西子西湖",
        "author": "吴文英",
        "content": "西子西湖，赋情合载鸱夷棹。\n断桥直去是孤山，应为梅花到。\n几度吟昏醉晓。\n背东风、偷闲斗草。\n乱鸦啼后，解佩归来，春怀多少。\n千里蝉娟，茂园今夜同清照。\n樱脂茸唾听吟诗，争似还家好。\n昵昵西窗语笑。\n凤云深、琼箫缥缈。\n顾春如旧，柳带同心，花枝压帽。",
        "dynasty": "宋",
        "collection_info": null
    },
    {
        "uuid": "2fe8af45d136e03eddb7aefc6f570ce1",
        "title": "烛影摇红 新月侵阶",
        "author": "吴文英",
        "content": "新月侵阶，彩云林外笙箫透。\n银台双引绕花行，红坠香沾袖。\n不管签声转漏。\n更明朝、棋消永昼。\n静中闲看，倦羽飞还，游云出岫。\n随处春光，翠阴那只西湖柳。\n去年溪上牡丹时，还试长安酒。\n都把愁怀抖擞。\n笑流莺、啼春漫漫瘦。\n晓风恶尽，妒雪寒销，青梅如豆。",
        "dynasty": "宋",
        "collection_info": null
    },
    {
        "uuid": "86773db75e9e11f2e5d32cca1c3a7b70",
        "title": "烛影摇红 飞尽西园",
        "author": "吴文英",
        "content": "飞尽西园，晚秋却胜春天气。\n霜花开尽锦屏空，红叶新装缀。\n时放清杯泛水。\n暗凄凉、东风旧事。\n夜吟不绝，松影阑干，月笼寒翠。\n莫唱阳关，但凭彩袖歌千岁。\n秋星入梦隔明朝，十载吴宫会。\n一棹回潮度苇。\n正西窗、灯花报喜。\n柳蛮樱素，试酒争怜，不教不醉。",
        "dynasty": "宋",
        "collection_info": null
    },
    {
        "uuid": "3da7ec47a838aca9ca44c6e5350a5e38",
        "title": "烛影摇红 碧澹山姿",
        "author": "吴文英",
        "content": "碧澹山姿，暮寒愁沁歌眉浅。\n障泥南陌润轻酥，灯火深深院。\n入夜笙歌渐暖。\n彩旗翻、宜男舞遍。\n恣游不怕，素袜尘生，行裙红溅。\n银烛笼纱，翠屏不照残梅怨。\n洗妆清靥湿春风，宜带啼痕看。\n楚梦留情未散。\n素娥愁、天深信远。\n晓窗移枕，酒困香残，春阴帘卷。",
        "dynasty": "宋",
        "collection_info": null
    },
    {
        "uuid": "ce66daac5484bab193f04348e69f7af8",
        "title": "烛影摇红 天桂飞香",
        "author": "吴文英",
        "content": "天桂飞香，御花簇座千秋宴。\n笑从王母摘仙桃，琼醴双金盏。\n掌上龙珠照眼。\n映萝图、星晖海润。\n浮槎远到，水浅蓬莱，秋明河汉。\n宝月将弦，晚钩斜挂西帘卷。\n未须十日便中秋，争看清光满。\n净洗红尘障面。\n贺朝霖、催班正殿。\n喜回天上，紫府开筵，瑶池宣劝。",
        "dynasty": "宋",
        "collection_info": null
    },
    {
        "uuid": "8bf433c07a18505fa80c6dacc60d624f",
        "title": "烛影摇红 莓锁虹梁",
        "author": "吴文英",
        "content": "莓锁虹梁，稽山祠下当时见。\n横斜无分照溪光，珠网空凝遍。\n姑射青春对面。\n驾飞虬、罗浮路远。\n千年春在，新月苔池，黄昏山馆。\n花满河阳，为君羞褪晨妆茜。\n云根直下是银河，客老秋槎变。\n雨外红铅洗断。\n又晴匣、惊飞暮管。\n倚阑祗怕，弄水鳞生，乘东风便。",
        "dynasty": "宋",
        "collection_info": null
    },
    {
        "uuid": "be948fd67cf7de77de08dcb153b6d7a2",
        "title": "烛影摇红 秋入灯花",
        "author": "吴文英",
        "content": "秋入灯花，夜深檐影琵琶语。\n越娥青镜洗红埃，山斗秦眉妩。\n相问金茸翠亩。\n认城阴、春耕旧处。\n晚春相应，新稻炊香，疏烟林莽。\n清磬风前，海沈宿袅芙蓉炷。\n阿香秋梦起娇啼，玉女传幽素。\n人驾梅槎未渡。\n试梧桐、聊分宴俎。\n采菱别调，留取蓬莱，霎时云住。",
        "dynasty": "宋",
        "collection_info": null
    },
    {
        "uuid": "9ffd6d261341e878aa7ddf230fdb06b6",
        "title": "丑奴儿慢・采桑子慢 东风未起",
        "author": "吴文英",
        "content": "东风未起，花上纤尘无影。\n峭云湿，凝酥深，乍洗梅清。\n钓卷愁丝，冷浮虹气海空明。\n若耶门闭，扁舟去懒，客思鸥轻。\n几度问春，倡红冶翠，空媚阴晴。\n看真色、千岩一素，天澹无情。\n醒眼重开，玉钩帘外晓峰青。\n相扶轻醉，越王台上，更最高层。",
        "dynasty": "宋",
        "collection_info": null
    },
    {
        "uuid": "4b73773f6c47a9cad4d71e64d89e4d7e",
        "title": "丑奴儿慢・采桑子慢 空蒙乍敛",
        "author": "吴文英",
        "content": "空蒙乍敛，波影帘花晴乱。\n正西子、梳妆楼上，镜舞青鸾。\n润逼风襟，满湖山色入阑干。\n天虚鸣籁，云多易雨，长带秋寒。\n遥望翠凹，隔江时见，越女低鬟。\n算堪羡、烟沙白鹭，暮往朝远。\n歌管重城，醉花春梦半香残。\n乘杯对影，云海人闲。",
        "dynasty": "宋",
        "collection_info": null
    },
    {
        "uuid": "58e89154c4c335312feede18a3099ad9",
        "title": "木兰花慢 紫骝嘶冻草",
        "author": "吴文英",
        "content": "紫骝嘶冻草，晓云锁、岫眉颦。\n正蕙雪初销，松腰玉瘦，憔悴真真。\n轻藜渐穿险磴，步荒苔、犹认瘗花痕。\n千古兴亡旧恨，半丘残日孤云。\n开尊。\n重吊吴魂。\n岚翠冷、洗微醺。\n问几曾夜宿，月明起看，剑水星纹。\n登临总成去客，更软红、先有探芳人。\n回首沧波故苑，落梅烟雨黄昏。",
        "dynasty": "宋",
        "collection_info": null
    },
    {
        "uuid": "0039e8fd0b142c0c69619e9a798a4f6f",
        "title": "木兰花慢 步层丘翠莽",
        "author": "吴文英",
        "content": "步层丘翠莽，□□处、更春寒。\n渐晚色催阴，风花弄雨，愁起阑干。\n惊翰。\n带云去杳，任红尘、一片落人间。\n青冢麒麟有恨，卧听箫鼓游山。\n年年。\n叶外花前。\n腰艳楚、鬓成潘。\n叹宝奁瘗久，青萍共化，裂石空盘。\n尘缘。\n酒沾粉污，问何人、从此濯清泉。\n一笑掀髯付与，寒松瘦倚苍峦。",
        "dynasty": "宋",
        "collection_info": null
    },
    {
        "uuid": "e2caeaeaffa34f8a2d1eacff3d004b46",
        "title": "木兰花慢 送秋云万里",
        "author": "吴文英",
        "content": "送秋云万里，算舒卷、总何心。\n叹路转羊肠，人营燕垒，霜满蓬簪。\n愁侵。\n庾尘满袖，便封侯、那羡汉淮阴。\n一醉莼丝脍玉，忍教菊老松深。\n离音。\n又听西风，金井树、动秋吟。\n向暮江目断，鸿飞渺渺，天色沈沈。\n沾襟。\n四弦夜语，问杨琼、往事到寒砧。\n争似湖山岁晚，静梅香底同斟。",
        "dynasty": "宋",
        "collection_info": null
    },
    {
        "uuid": "cfdccb23f413655f198b4e7849b1c3a3",
        "title": "木兰花慢 酹清杯问水",
        "author": "吴文英",
        "content": "酹清杯问水，惯曾见、几逢迎。\n自越棹轻飞，秋莼归后，杞菊荒荆。\n孤鸣。\n舞鸥惯下，又渔歌、忽断晚烟生。\n雪浪闲销钓石，冷枫频落江汀。\n长亭。\n春恨何穷，目易尽、酒微醒。\n怅断魂西子，凌波去杳，环佩无声。\n阴晴。\n最无定处，被浮云、多翳镜华明。\n向晓东风霁色，绿杨楼外山青。",
        "dynasty": "宋",
        "collection_info": null
    },
    {
        "uuid": "817cff2f14b67f7ff595831623648c61",
        "title": "木兰花慢 润寒梅细雨",
        "author": "吴文英",
        "content": "润寒梅细雨，卷灯火、暗尘香。\n正万里胥涛，流花涨腻，春共东江。\n云樯。\n未传燕语，过罘罳、垂柳舞鹅黄。\n留取行人系马，软红深处闻莺。\n悠扬。\n霁月清风，凝望久、鄮山苍。\n又紫箫一曲，还吹别调，楚际吴旁。\n仙方。\n袖中秘宝，遣蓬莱、弱水变飞霜。\n寒食春城秀句，趁花飞入宫墙。",
        "dynasty": "宋",
        "collection_info": null
    },
    {
        "uuid": "38477e8ace9575f137137baf837bb370",
        "title": "木兰花慢 指罘罳晓月",
        "author": "吴文英",
        "content": "指罘罳晓月，动凉信、又催归。\n正玉涨松波，花穿画舫，无限红衣。\n青丝。\n傍桥浅系，问笛中、谁奏鹤南飞。\n西子冰销冷处，素娥宝镜圆时。\n清奇。\n好借秋光，临水色、写瑶卮。\n向醉中织就，天孙云锦，一杼新诗。\n依稀。\n数声禁漏，又东华、尘染帽檐缁。\n争似西风小队，便乘鲈脍秋肥。",
        "dynasty": "宋",
        "collection_info": null
    },
    {
        "uuid": "893eb1c604f1f2a4e8fd282a97d0fef1",
        "title": "木兰花慢 几临流送远",
        "author": "吴文英",
        "content": "几临流送远，渐荒落、旧邮亭。\n念西子初来，当时望眼，啼雨难晴。\n娉婷。\n素亭共载，到越吟、翻调倚吴声。\n得意东风去棹，怎怜会重离轻。\n云零。\n梦绕浮觞，流水畔、叙幽情。\n恨赋笔分携，江山委秀，桃李荒荆。\n经行。\n问春在否，过汀洲、暗忆百花名。\n莺缕争堪细折，御黄堤上重盟。",
        "dynasty": "宋",
        "collection_info": null
    },
    {
        "uuid": "791da307aea975cc6701fe861adcd877",
        "title": "喜迁莺 凡尘流水",
        "author": "吴文英",
        "content": "凡尘流水。\n正春在、绛阙瑶阶十二。\n暖日明霞，天香盘锦，低映晓光梳洗。\n故苑浣花沈恨，化作妖红斜紫。\n困无力，倚阑干，还倩东风扶起。\n公子。\n留意处，罗盖牙签，一一花名字。\n小扇翻歌，密围留客，云叶翠温罗绮。\n艳波紫金杯重，人倚妆台微醉。\n夜和露，翦残枝，点点花心清泪。",
        "dynasty": "宋",
        "collection_info": null
    },
    {
        "uuid": "e52f1f91308e94443cc576b14a4204d4",
        "title": "喜迁莺 烟空白鹭",
        "author": "吴文英",
        "content": "烟空白鹭。\n乍飞下、似呼行人相语。\n细縠春波，微痕秋月，曾认片帆来去。\n万顷素云遮断，十二红帘钩处。\n黯愁远，向虹腰，时送斜阳凝伫。\n轻许。\n孤梦到，海上玑宫，玉冷深窗户。\n遥指人间，隔江烟火，漠漠水葓摇暮。\n看葺断矶残钓，替却珠歌雪舞。\n吟未了，去匆匆，清晓一阑烟雨。",
        "dynasty": "宋",
        "collection_info": null
    },
    {
        "uuid": "328b2d9e462cf279da53ee9990428ae7",
        "title": "喜迁莺 江亭年暮",
        "author": "吴文英",
        "content": "江亭年暮。\n趁飞雁、又听，数声柔橹。\n蓝尾杯单，胶牙饧澹，重省旧时羁旅。\n雪舞野梅篱落，寒拥渔家门户。\n晚风峭，作初番花讯，春还知否。\n何处。\n围艳冶、红烛画堂，博簺良宵午。\n谁念行人，愁先芳草，轻送年华如羽。\n自剔短檠不睡，空索彩桃新句。\n便归好，料鹅黄，已染西池千缕。",
        "dynasty": "宋",
        "collection_info": null
    },
    {
        "uuid": "b4266dad9b263a02a136054ada464ea0",
        "title": "喜迁莺 冬分人别",
        "author": "吴文英",
        "content": "冬分人别。\n渡倦客晚潮，伤头俱雪。\n雁影秋空，蝶情春荡，几处路穷车绝。\n把酒共温寒夜，倚绣添慵时节。\n又底事，对愁云江国，离心还折。\n吴越。\n重会面，点检旧吟，同看灯花结。\n儿女相思，年华轻送，邻户断声噎。\n待移杖藜雪后，犹怯蓬莱寒阔。\n最起晚，任鸦林催晓，梅窗沈月。",
        "dynasty": "宋",
        "collection_info": null
    },
    {
        "uuid": "827db2046ca80ce26b77c7b747f04a69",
        "title": "探芳信 夜寒重",
        "author": "吴文英",
        "content": "夜寒重。\n见羽葆将迎，飞琼入梦。\n整素妆归处，中宵按瑶凤。\n舞春歌夜棠梨岸，月冷和云冻。\n画船中、太白仙人，锦袍初拥。\n应过语溪否，试笑挹中郎，还叩清弄。\n粉黛湖山，欠携酒、共飞鞚。\n洗杯时换铜觚水，待作梅花供。\n问何时、带雨锄烟自种。",
        "dynasty": "宋",
        "collection_info": null
    },
    {
        "uuid": "9860d570695a890ced69f60e398582c0",
        "title": "探芳信 暖风定",
        "author": "吴文英",
        "content": "暖风定。\n正卖花吟春，去年曾听。\n旋自洗幽兰，银瓶钓金井。\n斗窗香暖悭留客，街鼓还催暝。\n调雏莺、试遣深杯，唤将愁醒。\n灯市又重整。\n待醉勒游缰，缓穿斜径。\n暗忆芳盟，绡帕泪犹凝。\n吴宫十里吹笙路，桃李都羞靓。\n绣帘人、怕惹飞梅翳镜。",
        "dynasty": "宋",
        "collection_info": null
    },
    {
        "uuid": "383c16abeef65a2cb62e41a8b8ed7ac2",
        "title": "探芳信 为春瘦",
        "author": "吴文英",
        "content": "为春瘦。\n更瘦如梅花，花应知否。\n任枕函云坠，离怀半中酒。\n雨声楼阁春寒里，寂寞收灯后。\n甚年年、斗草心期，探花时候。\n娇懒强拈绣。\n暗背里相思，闲供晴昼。\n玉合罗囊，兰膏渍红豆。\n舞衣叠损金泥凤，妒折阑干柳。\n几多愁、两点天涯远岫。",
        "dynasty": "宋",
        "collection_info": null
    },
    {
        "uuid": "ecd9717c6dcf8192da69d93e6af488a4",
        "title": "探芳信 转芳径",
        "author": "吴文英",
        "content": "转芳径。\n见雾卷晴漪，鱼弄游影。\n旋解缨濯翠，临流抚菱镜。\n半林竹色香处，意足多新咏。\n试衣单、雁欲来时，旧寒才定。\n门巷对深静。\n但酒敌春浓，棋消日永。\n旧曲猗兰，待留向、月中听。\n藻池不通宫沟水，任泛流红冷。\n小阑干、笑拍东风醉醒。",
        "dynasty": "宋",
        "collection_info": null
    },
    {
        "uuid": "8c106012a16cf79dadfaca9b112653ad",
        "title": "探芳信 探春到",
        "author": "吴文英",
        "content": "探春到。\n见彩花钗头，玉燕来早。\n正紫龙眠重，明月弄清晓。\n夜尘不浸银河水，金盎供新澡。\n镇帷犀、护紧东风，秀藏芝草。\n星斗粲怀抱。\n问雾暖蓝田，玉长多少。\n禁苑传香，柳边语、听莺报。\n片云飞趁春潮去，红软长安道。\n试回头、一点蓬莱翠小。",
        "dynasty": "宋",
        "collection_info": null
    },
    {
        "uuid": "30bf4630d2e2ef1f065749bc969a788e",
        "title": "声声慢 蓝云笼晓",
        "author": "吴文英",
        "content": "蓝云笼晓，玉树悬秋，交加金钏霞枝。\n人起昭阳，禁寒粉栗生肌。\n浓香最无着处，渐冷香、风露成霏。\n绣茵展，怕空阶惊坠，化作萤飞。\n三十六宫愁重，问谁持金锸，和月都移。\n掣锁西厢，清尊素手重携。\n秋来鬓华多少，任乌纱、醉压花低。\n正摇落，叹淹留、客又未归。",
        "dynasty": "宋",
        "collection_info": null
    },
    {
        "uuid": "65815977ee44470127da71a108a8ae65",
        "title": "声声慢 云深山坞",
        "author": "吴文英",
        "content": "云深山坞，烟冷江皋，人生未易相逢。\n一笑灯前，钗行两两春容。\n清芳夜争真态，引生香、撩乱东风。\n探花手，与安排金屋，懊恼司空。\n憔悴敧翘委佩，恨玉奴销瘦，飞趁轻鸿。\n试问知心，尊前谁最情浓。\n连呼紫云伴醉，小丁香、才吐微红。\n还解语，待携归、行雨梦中。",
        "dynasty": "宋",
        "collection_info": null
    },
    {
        "uuid": "ea13c6923dd8564114078265b5150fe5",
        "title": "声声慢 檀栾金碧",
        "author": "吴文英",
        "content": "檀栾金碧，婀娜蓬莱，游云不蘸芳洲。\n露柳霜莲，十分点缀成秋。\n新弯画眉未稳，似含羞、低护墙头。\n愁送远，驻西台车马，共惜临流。\n知道池亭多宴，掩庭花、长是惊落秦讴。\n腻粉阑干，犹闻凭袖香留。\n输他翠涟拍甃，瞰新妆、时浸明眸。\n帘半卷，带黄花、人在小楼。",
        "dynasty": "宋",
        "collection_info": null
    },
    {
        "uuid": "60e91f5b653045cf92585df9a8491d87",
        "title": "声声慢 春星当户",
        "author": "吴文英",
        "content": "春星当户，眉月分心，罗屏绣幕围香。\n歌缓□□，轻尘暗簌文梁。\n秋桐泛商丝雨，恨未回、飘雪垂杨。\n连宝镜，更一家姊妹，曾入昭阳。\n莺燕堂深谁到，为殷勤、须放醉客疏狂。\n量减离怀，孤负蘸甲清觞。\n曲中倚娇佯误，算只图、一顾周郎。\n花镇好，驻年华、长在琐窗。",
        "dynasty": "宋",
        "collection_info": null
    },
    {
        "uuid": "207fe55c1b813fab1637a8a5196e9bf1",
        "title": "声声慢 寒筲惊坠",
        "author": "吴文英",
        "content": "寒筲惊坠，香豆初收，银妆一夜霜深。\n乱泻明珠，金盘来荐清斟。\n绿窗细剥檀皱，料水晶、微损春簪。\n风韵处，惹手香酥润，樱口脂侵。\n重省追凉前事，正风吟莎井，月碎苔阴。\n颗颗相思，无情漫搅秋心。\n银台翦花杯散，梦阿娇、金屋沈沈。\n甚时见，露十香、钗燕坠金。",
        "dynasty": "宋",
        "collection_info": null
    },
    {
        "uuid": "078f58bc91c81ffcc8659d37daf3cf85",
        "title": "声声慢 清漪衔苑",
        "author": "吴文英",
        "content": "清漪衔苑，御水分流，阿阶西北青红。\n朱栱浮云，碧窗宿雾蒙蒙。\n璇题净横秋影，笑南飞、不过新鸿。\n延桂影，见素娥梳洗，微步琼空。\n城外湖山十里，想无时长敞，罨画帘栊。\n暗柳回堤，何须系马金狨。\n莺花翰林千首，彩毫飞、海雨天风。\n凤池上，又相思、春夜梦中。",
        "dynasty": "宋",
        "collection_info": null
    },
    {
        "uuid": "f48dcecfd212e3ffe2362ae7ef9da273",
        "title": "声声慢 六铢衣细",
        "author": "吴文英",
        "content": "六铢衣细，一叶舟轻，黄芦堪笑浮槎。\n何处汀洲，云澜锦浪无涯。\n秋姿澹凝水色，艳真香、不染春华。\n笑归去，傍金波开户，翠屋为家。\n回施红妆青镜，与一川平绿，五月晴霞。\n赪玉杯中，西风不到窗纱。\n端的旧莲深薏，料采菱、新曲羞夸。\n秋潋滟，对年年、人胜似花。",
        "dynasty": "宋",
        "collection_info": null
    },
    {
        "uuid": "3b1bbce71043c3e67a513c4ae5454e62",
        "title": "声声慢 莺围橙径",
        "author": "吴文英",
        "content": "莺围橙径，鲈跃莼波，重来雨过中秋。\n酒市渔乡，西风胜似春柔。\n宿舂去年村墅，看黄云、还委西畴。\n凤池去，信吴人有分，借与迟留。\n应是香山续梦，又凝香追咏，重到苏州。\n青鬓江山，足成千岁风流。\n围腰御仙花底，衬月中、金粟香浮。\n夜宴久，揽秋云、平倚画楼。",
        "dynasty": "宋",
        "collection_info": null
    },
    {
        "uuid": "ff748d394b5588e0772304ec9ea08153",
        "title": "声声慢 旋移轻鹢",
        "author": "吴文英",
        "content": "旋移轻鹢，浅傍垂虹，还因送客迟留。\n泪雨横波，遥山眉上新愁。\n行人倚阑心事，问谁知、只有沙鸥。\n念聚散，几枫丹霜渚，莼绿春洲。\n渐近香菰炊黍，想红丝织字，未远青楼。\n寂寞渔乡，争如连醉温柔。\n西窗夜深翦烛，梦频生、不放云收。\n共怅望，认孤烟、起处是州。",
        "dynasty": "宋",
        "collection_info": null
    },
    {
        "uuid": "4d8f5ba6840640e49ce2981dd88b154f",
        "title": "高阳台 修竹凝妆",
        "author": "吴文英",
        "content": "修竹凝妆，垂杨驻马，凭阑浅画成图。\n山色谁题，楼前有雁斜书。\n东风紧送斜阳下，弄旧寒、晚酒醒馀。\n自销凝，能几花前，顿老相如。\n伤春不在高楼上，在灯前敧枕，雨外熏炉。\n怕舣游船，临流可奈清臞。\n飞红若到西湖底，搅翠澜、总是愁鱼。\n莫重来，吹尽香绵，泪满平芜。",
        "dynasty": "宋",
        "collection_info": null
    },
    {
        "uuid": "6e2bc4fff67bcbc35c78641d6c61825c",
        "title": "高阳台 宫粉雕痕",
        "author": "吴文英",
        "content": "宫粉雕痕，仙云堕影，无人野水荒湾。\n古石埋香，金沙锁骨连环。\n南楼不恨吹横笛，恨晓风、千里关山。\n半飘零，庭上黄昏，月冷阑干。\n寿阳空理愁鸾。\n问谁调玉髓，暗补香瘢。\n细雨归鸿，孤山无限春寒。\n离魂难倩招清些，梦缟衣、解佩溪边。\n最愁人，啼鸟晴明，叶底青圆。",
        "dynasty": "宋",
        "collection_info": null
    },
    {
        "uuid": "527d326ddedadf59838ef3922363f32d",
        "title": "高阳台 淝水秋寒",
        "author": "吴文英",
        "content": "淝水秋寒，淮堤柳色，别来几换年光。\n紫马行迟，才生梦草池塘。\n便乘丹凤天边去，禁漏催、春殿称觞。\n过松江，雪弄飞花，冰解鸣珰。\n芳洲酒社词场。\n赋高台陈迹，曾醉吴王。\n重上逋山，诗清月瘦昏黄。\n春风侍女篝畔，早鹊袍、已暖天香。\n到东园，应费新题，千树苔苍。",
        "dynasty": "宋",
        "collection_info": null
    },
    {
        "uuid": "50c06efb1e16aee4d67a332381637a5b",
        "title": "高阳台 风袅垂杨",
        "author": "吴文英",
        "content": "风袅垂杨，雪销蕙草，何如清润潘郎。\n风月襟怀，挥豪倚马成章。\n仙都观里桃千树，映曲尘、十里荷塘。\n未归来，应恋花洲，醉玉吟香。\n东风晴昼浓如酒，正十分皓月，一半春光。\n燕子重来，明朝传梦西窗。\n朝寒几暖金炉烬，料洞天、日月偏长。\n杏园诗，应待先题，嘶马平康。",
        "dynasty": "宋",
        "collection_info": null
    },
    {
        "uuid": "d38d62a5eda5f798617e9b4775801125",
        "title": "高阳台 帆落回潮",
        "author": "吴文英",
        "content": "帆落回潮，人归故国，山椒感慨重游。\n弓折霜寒，机心已堕沙鸥。\n灯前宝剑清风断，正五湖、雨笠扁舟。\n最无情，岩上闲花，腥染春愁。\n当时白石苍松路，解勒回玉辇，雾掩山羞。\n木客歌阑，青春一梦荒丘。\n年年古苑西风到，雁怨啼、绿水葓秋。\n莫登临，几树残烟，西北高楼。",
        "dynasty": "宋",
        "collection_info": null
    },
    {
        "uuid": "0c21fde1d2c93ec63282173de9bb2db9",
        "title": "倦寻芳 坠瓶恨井",
        "author": "吴文英",
        "content": "坠瓶恨井，分镜迷楼，空闲孤燕。\n寄别崔徽，清瘦画图春面。\n不约舟移杨柳系，有缘人映桃花见。\n叙分携，悔香瘢漫爇，绿鬟轻翦。\n听细语、琵琶幽怨。\n客鬓苍华，衫袖湿遍。\n渐老芙蓉，犹自带霜宜看。\n一缕情深朱户掩，两痕愁起青山远。\n被西风，又惊吹、梦云分散。",
        "dynasty": "宋",
        "collection_info": null
    },
    {
        "uuid": "9e3b757ec3db4d52c5a8f5237756c753",
        "title": "倦寻芳 海霞倒影",
        "author": "吴文英",
        "content": "海霞倒影，空雾飞香，天市催晚。\n暮靥宫梅，相对画楼帘卷。\n罗袜轻尘花笑语，宝钗争艳春心眼。\n乱箫声，正风柔柳弱，舞肩交燕。\n念窈窕、东邻深巷，灯外歌沈，月上花浅。\n梦雨离云，点点漏壶清怨。\n珠络香销空念往，纱窗人老羞相见。\n渐铜壶，闭春阴、晓寒人倦。",
        "dynasty": "宋",
        "collection_info": null
    },
    {
        "uuid": "e4cd30898320e87144bfac578b4594ef",
        "title": "倦寻芳 暮帆挂雨",
        "author": "吴文英",
        "content": "暮帆挂雨，冰岸飞梅，春思零乱。\n送客将归，偏是故宫离苑。\n醉酒曾同凉月舞，寻芳还隔江尘面。\n去难留，怅芙蓉路窄，绿杨天远。\n便系马、莺边清晓，烟草晴花，沙润香软。\n烂锦年华，谁念故人游倦。\n寒食相思堤上路，行云应在孤山畔。\n寄新吟，莫空回、五湖春雁。",
        "dynasty": "宋",
        "collection_info": null
    },
    {
        "uuid": "202101aceffad94a1a7980c5071f4bbf",
        "title": "三姝媚 吹笙池上道",
        "author": "吴文英",
        "content": "吹笙池上道。\n为王孙重来，旋生芳草。\n水石清寒，过半春犹自，燕沈莺悄。\n樨柳阑干，晴荡漾、禁烟残照。\n往事依然，争忍重听，怨红凄调。\n曲榭方亭初扫。\n印藓迹双鸳，记穿林窈。\n顿隔年华，似梦回花上，露晞平晓。\n恨遂孤鸿，客又去、清明还到。\n便鞚墙头归骑，青梅已老。",
        "dynasty": "宋",
        "collection_info": null
    },
    {
        "uuid": "b39770fe39229855aa7bbb54f57d2844",
        "title": "三姝媚 湖山经醉惯",
        "author": "吴文英",
        "content": "湖山经醉惯。\n溃春衫、啼痕酒痕无限。\n又客长安，叹断襟零袂，涴尘谁浣。\n紫曲门荒，沿败井、风摇青蔓。\n对语东邻，犹是曾巢，谢堂双燕。\n春梦人间须断。\n但怪得、当年梦缘能短。\n绣屋秦筝，傍海棠偏爱，夜深开宴。\n舞歇歌沈，花未减、红颜先变。\n伫久河桥欲去，斜阳泪满。",
        "dynasty": "宋",
        "collection_info": null
    },
    {
        "uuid": "3206be3c43ff06ee41a89fa092e8b626",
        "title": "三姝媚 酣春青镜里",
        "author": "吴文英",
        "content": "酣春青镜里。\n照晴波明眸，暮云愁髻。\n半绿垂丝，正楚腰纤瘦，舞衣初试。\n燕客飘零，烟树冷、青骢曾系。\n画馆朱楼，还把清尊，慰春憔悴。\n离苑幽芳深闭。\n恨浅薄东风，褪花销腻。\n彩箑翻歌，最赋情、偏在笑红颦翠。\n暗拍阑干，看散尽、斜阳船市。\n付与金衣清晓，花深未起。",
        "dynasty": "宋",
        "collection_info": null
    },
    {
        "uuid": "ef5d7fb59cd0d0ef634a5bce171e3e14",
        "title": "昼锦堂 舞影灯前",
        "author": "吴文英",
        "content": "舞影灯前，箫声酒外，独鹤华表重归。\n旧雨残云仍在，门巷都非。\n愁结春情迷醉眼，老怜秋鬓倚蛾眉。\n难忘处，犹恨绣笼，无端误放莺飞。\n当时。\n征路远，欢事差，十年轻负心期。\n楚梦秦楼相遇，共叹相违。\n泪香沾湿孤山雨，瘦腰折损六桥丝。\n何时向，窗下翦残红烛，夜杪参移。",
        "dynasty": "宋",
        "collection_info": null
    },
    {
        "uuid": "74c35d33acdf48b0b0416dad767f8c67",
        "title": "汉宫春 花姥来时",
        "author": "吴文英",
        "content": "花姥来时，带天香国艳，羞掩名姝。\n日长半娇半困，宿酒微苏。\n沈香槛北，比人间、风异烟殊。\n春恨重，盘云坠髻，碧花翻吐琼盂。\n洛苑旧移仙谱，向吴娃深馆，曾奉君娱。\n猩唇露红未洗，客鬓霜铺。\n兰词沁壁，过西园、重载双壶。\n休漫道，花扶人醉，醉花却要人扶。",
        "dynasty": "宋",
        "collection_info": null
    },
    {
        "uuid": "5bd1540ad293222e1aeb7279f67d4e78",
        "title": "汉宫春 名压年芳",
        "author": "吴文英",
        "content": "名压年芳，倚竹根新影，独照清漪。\n千年禹梁藓碧，重发南枝。\n冰凝素质，遣凡桃、羞濯尘姿。\n寒正峭，东风似海，香浮夜雪春霏。\n练鹊锦袍仙使，有青娥传梦，月转参移。\n逋山傍莺系马，玉翦新辞。\n宫妆镜裹，笑人间、花信都迟。\n春未了，红盐荐鼎，江南烟雨黄时。",
        "dynasty": "宋",
        "collection_info": null
    },
    {
        "uuid": "476b711dc7a2bf14ef2c5ce5cf9f39ea",
        "title": "汉宫春 怀得银符",
        "author": "吴文英",
        "content": "怀得银符，卷朝衣归袖，犹惹天香。\n星移太微几度，飞出西江。\n吴城驻马，趁鲈肥、腊蚁初尝。\n红雾底，金门候晓，争如小队春行。\n何用倚楼看镜，算橘中深趣，日月偏长。\n江山待吟秀句，梅靥催妆。\n东风水暖，弄烟娇、语燕飞墙。\n来岁醉，鹊楼胜处，轰围舞袖歌裳。",
        "dynasty": "宋",
        "collection_info": null
    },
    {
        "uuid": "7fad25b8f32b3f39707de5c0300cdebf",
        "title": "秋霁 一水盈盈",
        "author": "吴文英",
        "content": "一水盈盈，汉影隔游尘，净洗寒绿。\n秋沐平烟，日回西照，乍惊饮虹天北。\n彩阑翠馥。\n锦云直下花成屋。\n试纵目。\n空际、醉乘风露跨黄鹄。\n追想缥缈，钓雪松江，恍然烟蓑，秋梦重续。\n问何如、临池脍玉，扁舟空舣洞庭宿。\n也胜饮湘然楚竹。\n夜久人悄，玉妃唤月归来，桂笙声裹，水宫六六。",
        "dynasty": "宋",
        "collection_info": null
    },
    {
        "uuid": "3347268e081e1510e7e1ddad10275366",
        "title": "花心动 入眼青红",
        "author": "吴文英",
        "content": "入眼青红，小玲珑、飞檐度云微湿。\n绣槛展春，金屋宽花，谁管采菱波狭。\n翠深知是深多少，不都放、夕阳红入。\n待装缀，新漪涨翠，小圜荷叶。\n此去春风满箧。\n应时锁蛛丝，浅虚尘榻。\n夜雨试灯，晴雪吹梅，趁取玳簪重盍。\n卷帘不解招新燕，春须笑、酒悭歌涩。\n半窗掩，日长困生翠睫。",
        "dynasty": "宋",
        "collection_info": null
    },
    {
        "uuid": "8d92f568f734269818c1411880e657de",
        "title": "花心动 十里东风",
        "author": "吴文英",
        "content": "十里东风，袅垂杨、长似舞时腰瘦。\n翠馆朱楼，紫陌青门，处处燕莺晴昼。\n乍看摇曳金丝细，春浅映、鹅黄如酒。\n嫩阴裹，烟滋露染，翠娇红溜。\n此际雕鞍去久。\n空追念邮亭，短枝盈首。\n海角天涯，寒食清明，泪点絮花沾袖。\n去年折赠行人远，今年恨、依然纤手。\n断肠也，羞眉画应未就。",
        "dynasty": "宋",
        "collection_info": null
    },
    {
        "uuid": "4d6544aa5938be01d30a2795ff0e6516",
        "title": "龙山会 石径幽云冷",
        "author": "吴文英",
        "content": "石径幽云冷，步障深深，艳锦青红亚。\n小桥和梦过，仙佩杳、烟水茫茫城下。\n何处不秋阴，问谁借、东风艳冶。\n最娇娆，愁侵醉颊，泪销红洒。\n摇落翠莽平沙，竞挽斜阳，驻短亭车马。\n晓妆羞未堕。\n沈恨起、金谷魂飞深夜。\n惊雁落清歌，酹花倩、觥船快泻。\n去未舍。\n待月向井梧梢上挂。",
        "dynasty": "宋",
        "collection_info": null
    },
    {
        "uuid": "fc3148f25a66f2ba0cc0362d42ef72fe",
        "title": "八声甘州 渺空烟四远",
        "author": "吴文英",
        "content": "渺空烟四远，是何年、青天坠长星。\n幻苍崖云树，名娃金屋，残霸宫城。\n箭径酸风射眼，腻水染花腥。\n时靸双鸳响，廊叶秋声。\n宫里吴王沈醉，倩五湖倦客，独钓醒醒。\n问苍波无语，华发奈山青。\n水涵空、阑干高处，送乱鸦、斜日落渔汀。\n连呼酒，上琴台去，秋与云平。",
        "dynasty": "宋",
        "collection_info": null
    },
    {
        "uuid": "1fad97155018e8d811ad3323bdd6e086",
        "title": "八声甘州 步晴霞倒影",
        "author": "吴文英",
        "content": "步晴霞倒影，洗闲愁、深杯滟风漪。\n望越来清浅，吴歈杳霭，江雁初飞。\n辇路凌空九险，粉冷濯妆池。\n歌舞烟霄顶，乐景沈晖。\n别是青红阑槛，对女墙山色，碧澹宫眉。\n问当时游鹿，应笑古台非。\n有谁招、扁舟渔隐，但寄情、西子却题诗。\n闲风月，暗销磨尽，浪打鸥矶。",
        "dynasty": "宋",
        "collection_info": null
    },
    {
        "uuid": "70d3df7d05a6a297fb2d661ea1d41c1b",
        "title": "八声甘州 记行云梦影",
        "author": "吴文英",
        "content": "记行云梦影，步凌波、仙衣翦芙蓉。\n念杯前烛下，十香搵袖，玉暖屏风。\n分种寒花旧盎，藓土蚀吴蛩。\n人远云槎渺，烟海沈蓬。\n重访樊姬邻里，怕等闲易别，那忍相逢。\n试潜行幽曲，心荡□匆匆。\n井梧凋、铜铺低亚，映小眉、瞥见立惊鸿。\n空惆怅，醉秋香畔，往事朦胧。",
        "dynasty": "宋",
        "collection_info": null
    },
    {
        "uuid": "43eac463e60f7cbafc5490f843ef40ff",
        "title": "新雁过妆楼 梦醒芙蓉",
        "author": "吴文英",
        "content": "梦醒芙蓉。\n风檐近、挥疑佩玉丁东。\n翠微流水，都是惜别行踪。\n宋玉秋花相比瘦，赋情更苦似秋浓。\n小黄昏，绀云暮合，不见征鸿。\n宜城当时放客，认燕泥旧迹，返照楼空。\n夜阑心事，灯外败壁哀蛩。\n江寒夜枫怨落，怕流作题情肠断红。\n行云远，料澹蛾人在，秋香月中。",
        "dynasty": "宋",
        "collection_info": null
    },
    {
        "uuid": "96167de6692074fdff97a7287e439133",
        "title": "新雁过妆楼 阆苑高寒",
        "author": "吴文英",
        "content": "阆苑高寒。\n金枢动、冰宫桂树年年。\n翦秋一半，难破万户连环。\n织锦相思楼影下，细钗暗约小帘间。\n共无眠。\n素娥惯得，西坠阑干。\n谁知壶中自乐，正醉围夜玉，浅斗婵娟。\n雁风自劲，云气不上凉天。\n红牙润沾素手，听一曲清歌双雾鬟。\n徐郎老，恨断肠声在，离镜孤鸾。",
        "dynasty": "宋",
        "collection_info": null
    },
    {
        "uuid": "f5e120407e056ffc945d120a1b23c881",
        "title": "凄凉犯 空江浪阔",
        "author": "吴文英",
        "content": "空江浪阔。\n清尘凝、层层刻碎冰叶。\n水边照影，华裾曳翠，露搔泪湿。\n湘烟暮合。\n□尘袜、凌波半涉。\n怕临风、□欺瘦骨，护冷素衣叠。\n樊姊玉奴恨，小细疏唇，洗妆轻怯。\n汜人最苦，粉痕深、几重愁靥。\n花隘香浓，猛熏透、霜绡细摺。\n倚瑶台，十二金钱晕半掐。",
        "dynasty": "宋",
        "collection_info": null
    },
    {
        "uuid": "5d3418130c1b3afb77dc5cf62eaad28d",
        "title": "尾犯 翠被落红妆",
        "author": "吴文英",
        "content": "翠被落红妆，流水腻香，犹共吴越。\n十载江枫，冷霜波成缬。\n灯院静、凉花乍翦，桂园深、幽香旋折。\n醉云吹散，晚树细蝉，时替离歌咽。\n长亭曾送客，为偷赋、锦雁留别。\n泪接孤城，渺平芜烟阔。\n半菱镜、青门重售，采香堤、秋兰共结。\n故人憔悴，远梦越来溪畔月。",
        "dynasty": "宋",
        "collection_info": null
    },
    {
        "uuid": "e2b9a23e7742d6438c98ca850d110be2",
        "title": "尾犯 绀海掣微云",
        "author": "吴文英",
        "content": "绀海掣微云，金井暮凉，梧韵风急。\n何处楼高，想清光先得。\n江汜冷、冰绡乍洗，素娥忺，菱花再拭。\n影留人去，忍向夜深，帘户照陈迹。\n竹房苔径小，对日暮、数尽烟碧。\n露蓼香泾，记年时相识。\n二十五、声声秋点，梦不认、屏山路窄。\n醉魂幽扬，满地桂阴无人惜。",
        "dynasty": "宋",
        "collection_info": null
    },
    {
        "uuid": "47433c75e58039d7688d581e37d2b81c",
        "title": "东风第一枝 倾国倾城",
        "author": "吴文英",
        "content": "倾国倾城，非花非雾，春风十里独步。\n胜如西子妖娆，更比太真澹泞。\n铅华不御。\n漫道有、巫山洛浦。\n似恁地、标格无双，镇锁画楼深处。\n曾被风、容易送去。\n曾被月、等闲留住。\n似花翻使花羞，似柳任从柳妒。\n不教歌舞。\n恐化作、彩云轻举。\n信下蔡、阳城俱迷，看取宋玉词赋。",
        "dynasty": "宋",
        "collection_info": null
    },
    {
        "uuid": "02990f5acac15be1fc109dbd8495f410",
        "title": "夜合花 柳暝河桥",
        "author": "吴文英",
        "content": "柳暝河桥，莺晴台苑，短策频惹春香。\n当时夜泊，温柔便入深乡。\n词韵窄，酒杯长。\n翦蜡花、壶箭催忙。\n共追游处，凌波翠陌，连棹横塘。\n十年一梦凄凉。\n似西湖燕去，吴馆巢荒。\n重来万感，依前唤酒银罂。\n溪雨急，岸花狂。\n趁残鸦、飞过苍茫。\n故人楼上，凭谁指与，芳草斜阳。",
        "dynasty": "宋",
        "collection_info": null
    },
    {
        "uuid": "42a5bdd9d1c1b46bfd07d2ea67aaca5a",
        "title": "探春慢 径苔深",
        "author": "吴文英",
        "content": "径苔深，念断无故人，轻敲幽户。\n细草春回，目送流光一羽。\n重云冷，哀雁断，翠微空，愁蝶舞。\n荡鸣澌，游蓬小，梦枕残云惊寤。\n还识西湖醉路。\n向柳下并鞍，银袍吹絮。\n事影难追，那负灯床闻雨。\n冰溪凭谁照影，有明月、乘兴去。\n暗相思，梅孤瘦、共江亭暮。",
        "dynasty": "宋",
        "collection_info": null
    },
    {
        "uuid": "874c2505b8f073be3c110c40a8f9fe4d",
        "title": "柳梢青 断梦游轮",
        "author": "吴文英",
        "content": "断梦游轮。\n孤山路杳，越树阴新。\n流水凝酥，征衫沾泪，都是离痕。\n玉屏风冷愁人。\n醉烂漫、梅花翠云。\n傍夜船回，惜春门掩，一镜香尘。",
        "dynasty": "宋",
        "collection_info": null
    },
    {
        "uuid": "dea1a818757871270fabeebb1bf308a0",
        "title": "生查子 暮云千万重",
        "author": "吴文英",
        "content": "暮云千万重，寒梦家乡远。\n愁见越溪娘，镜里梅花面。\n醉情啼枕冰，往事分钗燕。\n三月灞陵桥，心翦东风乱。",
        "dynasty": "宋",
        "collection_info": null
    },
    {
        "uuid": "8516cfd63ca7251084c5d74be32e9469",
        "title": "一翦梅 远目伤心楼上山",
        "author": "吴文英",
        "content": "远目伤心楼上山。\n愁里长眉，别后峨鬟。\n暮云低压小阑干。\n教问孤鸿，因甚先还。\n瘦倚溪桥梅夜寒。\n雪欲消时，泪不禁弹。\n翦成钗胜待归看。\n春在西窗，灯火更阑。",
        "dynasty": "宋",
        "collection_info": null
    },
    {
        "uuid": "a722b175db96fb807b9a0bb178cea80d",
        "title": "点绛唇 春未来时",
        "author": "吴文英",
        "content": "春未来时，酒携不到千岩路。\n瘦还如许。\n晚色天寒处。\n无限新愁，难对风前语。\n行人去。\n暗消春素。\n横笛空山暮。",
        "dynasty": "宋",
        "collection_info": null
    },
    {
        "uuid": "ef56235d8960dd7bb64e6526bfe92b74",
        "title": "西江月 枝袅一痕雪在",
        "author": "吴文英",
        "content": "枝袅一痕雪在，叶藏几豆春浓。\n玉奴最晚嫁东风。\n来结梨花幽梦。\n香力添熏罗被，瘦肌犹怯冰绡。\n绿阴青子老溪桥。\n羞见东邻娇小。",
        "dynasty": "宋",
        "collection_info": null
    },
    {
        "uuid": "997f4347316a03e29779544bd501508a",
        "title": "桃源忆故人 越山青断西陵浦",
        "author": "吴文英",
        "content": "越山青断西陵浦。\n一片密阴疏雨。\n潮带旧愁生暮。\n曾折垂杨处。\n桃根桃叶当时渡。\n呜咽风前柔橹。\n燕子不留春住。\n空寄离樯语。",
        "dynasty": "宋",
        "collection_info": null
    },
    {
        "uuid": "c40f594efb4205af0b026ba60cf8bd3b",
        "title": "木兰花慢 记琼林宴起",
        "author": "吴文英",
        "content": "记琼林宴起，软红路、几西风。\n想汉影千年，荆江万顷，槎信长通。\n金狨。\n锦韀赐马，又霜横、汉节枣仍红。\n细柳春阴喜色，四郊秋事年丰。\n从容。\n岁晚玉关，长不闭、静边鸿。\n访五昌旧垒，山川相缪，日费诗筒。\n兰宫。\n系书翠羽，带天香、飞下玉芙蓉。\n明月瑶笙奏彻，倚楼黄鹤声中。",
        "dynasty": "宋",
        "collection_info": null
    },
    {
        "uuid": "112fbc2b94d6786784b35e3c6074efd4",
        "title": "夜行船 碧甃清漪方镜小",
        "author": "吴文英",
        "content": "碧甃清漪方镜小。\n绮疏净、半尘不到。\n古鬲香深，宫壶花换，留取四时春好。\n楼上眉山云窈窕。\n香衾梦、镇疏清晓。\n并蒂莲开，合欢屏暖，玉漏又催朝早。",
        "dynasty": "宋",
        "collection_info": null
    },
    {
        "uuid": "2efbc2c85d431abe6c4c183547daf9cb",
        "title": "朝中措 吴山相对越山青",
        "author": "吴文英",
        "content": "吴山相对越山青。\n湘水一春平。\n粉字情深题叶，红波香染浮萍。\n朝云暮雨，玉壶尘世，金屋瑶京。\n晚雨西陵潮讯，沙鸥不似身轻。",
        "dynasty": "宋",
        "collection_info": null
    },
    {
        "uuid": "ca61b1376b78fafa462813a21c3233ae",
        "title": "风入松 一帆江上暮潮平",
        "author": "吴文英",
        "content": "一帆江上暮潮平。\n骑鹤过瑶京。\n湘波山色青天外，红香荡、玉佩东丁。\n西圃仍圆夜月，南风微弄秋声。\n阿咸才俊玉壶冰。\n王母最怜生。\n万年枝上千年叶，垂杨鬓、春共青青。\n连唤碧筒传酒，云回一曲双成。",
        "dynasty": "宋",
        "collection_info": null
    },
    {
        "uuid": "259b2c8c725bd1deb012595107d8d972",
        "title": "西江月 清梦重游天上",
        "author": "吴文英",
        "content": "清梦重游天上，古香吹下云头。\n箫声三十六宫愁。\n高处花惊风骤。\n客路羁情不断，阑干晚色先收。\n千山浓绿未成秋。\n谁见月中人瘦。",
        "dynasty": "宋",
        "collection_info": null
    },
    {
        "uuid": "1d3f64a6c7bff5076fd2b907bac97a04",
        "title": "朝中措 殷云凋叶晚晴初",
        "author": "吴文英",
        "content": "殷云凋叶晚晴初。\n篱落认奚奴。\n才近西窗灯火，旋收残夜琴书。\n秋深露重，天空海阔，玉界香浮。\n木落秦山清瘦，西风几许工夫。",
        "dynasty": "宋",
        "collection_info": null
    },
    {
        "uuid": "1fce268a7f58cb474cc60668d1926075",
        "title": "声声慢 凭高入梦",
        "author": "吴文英",
        "content": "凭高入梦，摇落关情，寒香吹尽空岩。\n坠叶消红，欲题秋讯难缄。\n重阳正隔残照，趁西风、不响云尖。\n乘半暝、看残山濯翠，剩水开奁。\n暗省长安年少，几传杯吊甫，把菊招潜。\n身老江湖，心随飞雁天南。\n乌纱倩谁重整，映风林、钓玉纤纤。\n漏声起，乱星河、入影画檐。",
        "dynasty": "宋",
        "collection_info": null
    },
    {
        "uuid": "4b33b603aaba950c2787a9ea1db802a5",
        "title": "点绛唇 金井空阴",
        "author": "吴文英",
        "content": "金井空阴，枕痕历尽秋声闹。\n梦长难晓。\n月树愁鸦悄。\n梅压檐梢，寒蝶寻香到。\n窗黏了。\n翠池春小。\n波冷鸳鸯觉。",
        "dynasty": "宋",
        "collection_info": null
    },
    {
        "uuid": "356f24fa0ddb96b7c3e82b3237451bdf",
        "title": "点绛唇 明月茫茫",
        "author": "吴文英",
        "content": "明月茫茫，夜来应照南桥路。\n梦游熟处。\n一枕啼秋雨。\n可惜人生，不向吴城住。\n心期误。\n雁将秋去。\n天远青山暮。",
        "dynasty": "宋",
        "collection_info": null
    },
    {
        "uuid": "dc495009e4ebe3a367205a2b1dadd9bd",
        "title": "玉楼春 阑干独倚天涯客",
        "author": "吴文英",
        "content": "阑干独倚天涯客。\n心影暗雕风叶寂。\n千山秋入雨中青，一雁暮随云去急。\n霜花强弄春颜色。\n相吊年光浇大白。\n海烟沈处倒残霞，一杼鲛绡和泪织。",
        "dynasty": "宋",
        "collection_info": null
    },
    {
        "uuid": "fc0dcdbb2773325f103995a8b6fa0fd7",
        "title": "柳梢青 翠嶂围屏",
        "author": "吴文英",
        "content": "翠嶂围屏。\n留连讯景，花外油亭。\n澹色烟昏，浓光清晓，一幅闲情。\n辋川落日渔罾。\n写不尽、人间四并。\n亭上秋声，莺笼春语，难入丹青。",
        "dynasty": "宋",
        "collection_info": null
    },
    {
        "uuid": "efc3e4818242e418d919d3b52e2bb4b1",
        "title": "浣溪沙 秦黛横愁送暮云",
        "author": "吴文英",
        "content": "秦黛横愁送暮云。\n越波秋浅暗啼昏。\n空庭春草绿如裙。\n彩扇不歌原上酒，青门频返月中魂。\n花开空忆倚阑人。",
        "dynasty": "宋",
        "collection_info": null
    },
    {
        "uuid": "ee143f37c0ca1648d6e7679ce3aebfc3",
        "title": "浣溪沙 一曲鸾箫别彩云",
        "author": "吴文英",
        "content": "一曲鸾箫别彩云。\n燕钗尘涩镜华昏。\n灞桥舞色褪蓝裙。\n湖上醉迷西子梦，江头春断倩离魂。\n旋缄红泪寄行人。",
        "dynasty": "宋",
        "collection_info": null
    },
    {
        "uuid": "c2ca3288541f13bce41ce1eae5ebb82b",
        "title": "一翦梅 老色频生玉镜尘",
        "author": "吴文英",
        "content": "老色频生玉镜尘。\n雪澹春姿，越看精神。\n溪桥人去几黄昏。\n流水泠泠，都是啼痕。\n烟雨轻寒暮掩门。\n萼绿灯前，酒带香温。\n风情谁道不因春。\n春到一分，花瘦一分。",
        "dynasty": "宋",
        "collection_info": null
    },
    {
        "uuid": "8f1168b746a22fd802fff5b40940c07f",
        "title": "燕归梁 一片游尘拂镜湾",
        "author": "吴文英",
        "content": "一片游尘拂镜湾。\n素影护梅残。\n行人无语看春山。\n背东风、两苍颜。\n梦飞不到梨花外，孤馆闭、五更寒。\n谁怜消渴老文园。\n听溪声、泻冰泉。",
        "dynasty": "宋",
        "collection_info": null
    },
    {
        "uuid": "e368dc3fad53b93250a65571637ace24",
        "title": "乌夜啼 醉痕深晕潮红",
        "author": "吴文英",
        "content": "醉痕深晕潮红。\n睡初浓。\n寒食来时池馆，旧东风。\n银烛换。\n月西转。\n梦魂中。\n明日春和人去，绣屏空。",
        "dynasty": "宋",
        "collection_info": null
    },
    {
        "uuid": "8def8cffd7c6c3fad8795e2a407a970c",
        "title": "浪淘沙 绿树越溪湾",
        "author": "吴文英",
        "content": "绿树越溪湾。\n过雨云殷。\n西陵人去暮潮还。\n铅泪结成红粟颗，封寄长安。\n别味带生酸。\n愁忆眉山。\n小楼灯外栋花寒。\n衫袖醉痕花睡在，犹染微丹。",
        "dynasty": "宋",
        "collection_info": null
    },
    {
        "uuid": "07b68f3557d90b87ba20f5bc37935503",
        "title": "蹋莎行・踏莎行 润玉笼绡",
        "author": "吴文英",
        "content": "润玉笼绡，檀樱倚扇。\n绣圈犹带脂香浅。\n榴心空叠舞裙红，艾枝应压愁鬟乱。\n午梦千山，窗阴一箭。\n香瘢新褪红丝腕。\n隔江人在雨声中，晚风菰叶生秋怨。",
        "dynasty": "宋",
        "collection_info": null
    },
    {
        "uuid": "b30d53b7f58b892f084ef1e66a0bb6d3",
        "title": "浪淘沙 山远翠眉长",
        "author": "吴文英",
        "content": "山远翠眉长。\n高处凄凉。\n菊花清瘦杜秋娘。\n净洗绿杯牵露井，聊荐幽香。\n乌帽压吴霜。\n风力偏狂。\n一年佳节过西厢。\n秋色雁声愁几许，都在斜阳。",
        "dynasty": "宋",
        "collection_info": null
    },
    {
        "uuid": "08ee977969a11466c5cbbf7d7539f20e",
        "title": "思佳客 钗燕拢云睡起时",
        "author": "吴文英",
        "content": "钗燕拢云睡起时。\n隔墙折得杏花枝。\n青春半面妆如画，细雨三更花又飞。\n轻爱别，旧相知。\n断肠青冢几斜晖。\n断红一任风吹起，结习空时不点衣。",
        "dynasty": "宋",
        "collection_info": null
    },
    {
        "uuid": "f200e26cffb38400f91cc4abe33d9bd1",
        "title": "满江红 竹下门敲",
        "author": "吴文英",
        "content": "竹下门敲，又呼起、胡蝶梦清。\n闲里看、邻墙梅子，几度仁生。\n灯外江湖多夜雨，月边河汉独晨星。\n向草堂、清晓卷琴书，猿鹤惊。\n宫漏静，朝马鸣。\n西风起，已关情。\n料希音不在，女瑟娲笙。\n莲荡折花香未晚，野舟横渡水初晴。\n看高鸿、飞上碧云中，秋一声。",
        "dynasty": "宋",
        "collection_info": null
    },
    {
        "uuid": "53e40da3716258ec20fe4e3959182b11",
        "title": "极相思 玉纤风透秋痕",
        "author": "吴文英",
        "content": "玉纤风透秋痕。\n凉与素怀分。\n乘鸾归后，生绡净翦，一片冰云。\n心事孤山春梦在，到思量、犹断诗魂。\n水清月冷，香消影瘦，人立黄昏。",
        "dynasty": "宋",
        "collection_info": null
    },
    {
        "uuid": "25a87c4ff445c7f54b5b758c951081f3",
        "title": "思佳客 丹桂花开第二番",
        "author": "吴文英",
        "content": "丹桂花开第二番。\n东篱展却宴期宽。\n人间宝镜离仍合，海上仙槎去复还。\n分不尽，半凉天。\n可怜闲剩此婵娟。\n素娥未隔三秋梦，赢得今宵又倚阑。",
        "dynasty": "宋",
        "collection_info": null
    },
    {
        "uuid": "b45acaa007efad6cf9a7beca1f0224a2",
        "title": "醉落魄・一斛珠 春温红玉",
        "author": "吴文英",
        "content": "春温红玉。\n纤衣学翦娇鸦绿。\n夜香烧短银屏烛。\n偷掷金钱，重把寸心卜。\n翠深不碍鸳鸯宿。\n采菱谁记当时曲。\n青山南畔红云北。\n一叶波心，明灭澹妆束。",
        "dynasty": "宋",
        "collection_info": null
    },
    {
        "uuid": "d445cb31741babadd99498158734dee6",
        "title": "朝中措 楚皋相遇笑盈盈",
        "author": "吴文英",
        "content": "楚皋相遇笑盈盈。\n江碧远山青。\n露重寒香有恨，月明秋佩无声。\n银灯炙了，金炉烬暖，真色罗屏。\n病起十分清瘦，梦阑一寸春情。",
        "dynasty": "宋",
        "collection_info": null
    },
    {
        "uuid": "7308f3cb223fddebdf65d0eaa7aa093c",
        "title": "杏花天 蛮姜豆蔻相思味",
        "author": "吴文英",
        "content": "蛮姜豆蔻相思味。\n算却在、春风舌底。\n江清爱与消残醉。\n悴憔文园病起。\n停嘶骑、歌眉送意。\n记晓色、东城梦里。\n紫檀晕浅香波细。\n肠断垂杨小市。",
        "dynasty": "宋",
        "collection_info": null
    },
    {
        "uuid": "b76560ae5eaddffd02ab420916a82333",
        "title": "满江红 露浥初英",
        "author": "吴文英",
        "content": "露浥初英，早遗恨、参差九日。\n还却笑、萸随节过，桂凋无色。\n杯面寒香蜂共泛，篱根秋讯蛩催织。\n爱玲珑、筛月水屏风，千枝结。\n芳井韵，寒泉咽。\n霜着处，微红湿。\n共评花索句，看谁先得。\n好漉乌巾连夜醉，莫愁金细无人拾。\n算遗踪、犹有枕囊留，相思物。",
        "dynasty": "宋",
        "collection_info": null
    },
    {
        "uuid": "e87ea11d054be263b638f4d968ccf978",
        "title": "朝中措 海东明月锁云阴",
        "author": "吴文英",
        "content": "海东明月锁云阴。\n花在月中心。\n天外幽香轻漏，人间仙影难寻。\n并刀翦叶，一枝晓露，绿鬓曾簪。\n惟有别时难忘，冷烟疏雨秋深。",
        "dynasty": "宋",
        "collection_info": null
    },
    {
        "uuid": "b9cfecaecf2f27f349b42383286e5310",
        "title": "梦行云 簟波皱纤縠",
        "author": "吴文英",
        "content": "簟波皱纤縠。\n朝炊熟。\n眠未足。\n青奴细腻，未拌真珠斛。\n素莲幽怨风前影，搔头斜坠玉。\n画阑枕水，垂杨疏雨，青丝乱、如乍沐。\n娇笙微韵，晚蝉理秋曲。\n翠阴明月胜花夜，那愁春去速。",
        "dynasty": "宋",
        "collection_info": null
    },
    {
        "uuid": "677c140bd9101737fb83729235424f37",
        "title": "天香 碧藕藏丝",
        "author": "吴文英",
        "content": "碧藕藏丝，红莲并蒂，荷塘水暖香斗。\n窈窕文窗，深沈书幔，锦瑟岁华依旧。\n洞箫韵里，同跨鹤、青田碧岫。\n菱镜妆台挂玉，芙蓉艳褥铺绣。\n西邻障蓬澡手。\n共华朝、梦兰分秀。\n未冷绮帘犹卷，浅冬时候。\n秋到霜黄半亩。\n便准拟、携花就君酒。\n花酒年华，天长地久。",
        "dynasty": "宋",
        "collection_info": null
    },
    {
        "uuid": "392b095fa47a7fe9aa647c217e938fe6",
        "title": "谒金门 鸡唱晚",
        "author": "吴文英",
        "content": "鸡唱晚。\n斜照西窗白暖。\n一沈午酲幽梦远。\n素衾春絮软。\n紫燕红楼歌断。\n锦瑟华年一箭。\n偷果风流输曼倩。\n昼际生绣线。",
        "dynasty": "宋",
        "collection_info": null
    },
    {
        "uuid": "82f30ab81036a1614c18579e6fa2a30c",
        "title": "点绛唇 香泛罗屏",
        "author": "吴文英",
        "content": "香泛罗屏，夜寒着酒宜偎倚。\n翠偏红坠。\n唤起芙蓉睡。\n一曲伊州，秋色芭蕉里。\n娇和醉。\n眼情心事。\n愁隔湘江水。",
        "dynasty": "宋",
        "collection_info": null
    },
    {
        "uuid": "caeb1ceae5201130a963b69d342bb86f",
        "title": "夜游宫 人去西楼雁杳",
        "author": "吴文英",
        "content": "人去西楼雁杳。\n叙别梦、扬州一觉。\n云澹星疏楚山晓。\n听啼乌，立河桥，话未了。\n雨外蛩声早。\n细织就、霜丝多少。\n说与萧娘未知道。\n向长安，对秋灯，几人老。",
        "dynasty": "宋",
        "collection_info": null
    },
    {
        "uuid": "a527c219c33db32c7dc9fd2467c0f2ab",
        "title": "瑶华 秋风采石",
        "author": "吴文英",
        "content": "秋风采石，羽扇挥兵，认紫骝飞跃。\n江蓠塞草，应笑春、空锁凌烟高阁。\n胡歌奏陇，问铙鼓、新词谁作。\n有秀荪、来染吴香，瘦马青刍南陌。\n冰澌细响长桥，荡波底蛟腥，不涴霜锷。\n乌丝醉墨，红袖暖、十里湖山行乐。\n老仙何处，算洞府、光阴如昨。\n想地宽、多种桃花，艳锦东风成幄。",
        "dynasty": "宋",
        "collection_info": null
    },
    {
        "uuid": "23bc021386a6b2bed9492e289046688c",
        "title": "思佳客 自唱新词送岁华",
        "author": "吴文英",
        "content": "自唱新词送岁华。\n鬓丝添得老生涯。\n十年旧梦无寻处，几度新春不在家。\n衣懒换，酒难赊。\n可怜此夕看梅花。\n隔年昨夜青灯在，无限妆楼尽醉哗。",
        "dynasty": "宋",
        "collection_info": null
    },
    {
        "uuid": "a2a742003ed9623b9d65c4a0c06e61df",
        "title": "六丑 渐新鹅映柳",
        "author": "吴文英",
        "content": "渐新鹅映柳，茂苑锁、东风初掣。\n馆娃旧游，罗襦香未灭。\n玉夜花节。\n记向留连处，看街临晚，放小帘低揭。\n星河潋艳春云热。\n笑靥敧梅，仙衣舞缬。\n澄澄素娥宫阙。\n醉西楼十二，铜漏催彻。\n红消翠歇。\n叹霜簪练发。\n过眼年光，旧情尽别。\n泥深厌听啼鴂。\n恨愁霏润沁，陌头尘袜。\n青鸾杳、细车音绝。\n却因甚、不把欢期，付与少年华月。\n残梅瘦、飞趁风雪。\n向夜永，更说长安梦，灯花正结。",
        "dynasty": "宋",
        "collection_info": null
    },
    {
        "uuid": "04c42377dece2517f1f85c65bcbd90fc",
        "title": "青玉案 东风客雁溪边道",
        "author": "吴文英",
        "content": "东风客雁溪边道。\n带春去、随春到。\n认得踏青香径小。\n伤高怀远，乱云深处，目断湖山杳。\n梅花似惜行人老。\n不忍轻飞送残照。\n一曲秦娥春态少。\n幽香谁采，旧寒犹在，归梦啼莺晓。",
        "dynasty": "宋",
        "collection_info": null
    },
    {
        "uuid": "7bffdd26e0e3da42d7f87b61fc359831",
        "title": "采桑子 茜罗结就丁香颗",
        "author": "吴文英",
        "content": "茜罗结就丁香颗，颗颗相思。\n犹记年时。\n一曲春风酒一卮。\n彩鸾依旧乘云到，不负心期。\n清睡浓时。\n香趁银屏胡蝶飞。",
        "dynasty": "宋",
        "collection_info": null
    },
    {
        "uuid": "26e49776955b3ffd749874f227bfd3a7",
        "title": "水龙吟 好山都在西湖",
        "author": "吴文英",
        "content": "好山都在西湖，斗城转北多流水。\n屋边五亩，桥通双沼，平烟蘸翠。\n旋叠云根，半开竹径，鸥来须避。\n四时长把酒，临花傍月，无一日、不春意。\n独乐当时高致。\n醉吟篇、如今还继。\n举头见日，葵心倾□，□□归计。\n浮碧亭□，泛红波迥，桃源人世。\n待天香□□，开时又胜，翠阴青子。",
        "dynasty": "宋",
        "collection_info": null
    },
    {
        "uuid": "97c2d9042f0d689324969c4ef97afca1",
        "title": "望江南・忆江南 三月暮",
        "author": "吴文英",
        "content": "三月暮，花落更情浓。\n人去秋千闲挂月，马停杨柳倦嘶风。\n堤畔画船空。\n恹恹醉，长日小帘栊。\n宿燕夜归银烛外，啼莺声在绿阴中。\n无处觅残红。",
        "dynasty": "宋",
        "collection_info": null
    },
    {
        "uuid": "3bdfffab3003935acef7adcf4d4498ea",
        "title": "采桑子 水亭花上三更月",
        "author": "吴文英",
        "content": "水亭花上三更月，扇与人闲。\n弄影阑干。\n玉燕重抽拢坠簪。\n心期偷卜新莲子，秋入眉山。\n翠破红残。\n半簟湘波生晓寒。",
        "dynasty": "宋",
        "collection_info": null
    },
    {
        "uuid": "362db754125ee4329a2fad3445c171ed",
        "title": "清平乐 柔柯翦翠",
        "author": "吴文英",
        "content": "柔柯翦翠。\n胡蝶双飞起。\n谁堕玉细花径里。\n香带熏风临水。\n露红滴□秋枝。\n金泥不染禅衣。\n结得同心成了，任教春去多时。",
        "dynasty": "宋",
        "collection_info": null
    },
    {
        "uuid": "7417a790cb009ca076176ae660f1a697",
        "title": "燕归梁 白玉搔头坠髻松",
        "author": "吴文英",
        "content": "白玉搔头坠髻松。\n怯冷翠裙重。\n当时离佩解丁东。\n澹云低、暮江空。\n青丝结带鸳鸯盏，岁华晚、又相逢。\n绿尘湘水避春风。\n步归来、月宫中。",
        "dynasty": "宋",
        "collection_info": null
    },
    {
        "uuid": "fc928468c839645742d8f34b1de51003",
        "title": "西江月 江上桃花流水",
        "author": "吴文英",
        "content": "江上桃花流水，天涯芳草青山。\n楼台春锁碧湾。\n都入行人望眼。\n一镜波平鸥去，千林日落鸦还。\n天风袅袅送轻帆。\n蓦过星槎银汉。",
        "dynasty": "宋",
        "collection_info": null
    },
    {
        "uuid": "f5d26bdc25263a3eb8d89595d90975f6",
        "title": "满江红 翠暮深庭",
        "author": "吴文英",
        "content": "翠暮深庭，露红晚、闲花自发。\n春不断、亭台成趣，翠阴蒙密。\n紫燕雏飞帘额静，金鳞影转池心阔。\n有花香、竹色赋闲情，供吟笔。\n闲问字，评风月。\n时载酒，调冰雪。\n似初秋入夜，浅凉欺葛。\n人境不教车马近，醉乡莫放笙歌歇。\n倩双成、一曲紫云回，红莲折。",
        "dynasty": "宋",
        "collection_info": null
    },
    {
        "uuid": "bc6095714e0f100eb15df53f152badfd",
        "title": "夜行船 鸦带斜阳归远树",
        "author": "吴文英",
        "content": "鸦带斜阳归远树。\n无人听、数声钟暮。\n日与愁长，心灰香断，月冷竹房扃户。\n画扇青山吴苑路。\n傍怀袖、梦飞不去。\n忆别西池，红绡盛泪，肠断粉莲啼路。",
        "dynasty": "宋",
        "collection_info": null
    },
    {
        "uuid": "974112ace33766eb567982cfc3ec5e10",
        "title": "好事近 翠冷石床云",
        "author": "吴文英",
        "content": "翠冷石床云，海上偷传新曲。\n弹作一檐风雨，碎芭蕉寒绿。\n冰泉轻泻翠筒香，林果荐红玉。\n早是一分秋意，到临窗修竹。",
        "dynasty": "宋",
        "collection_info": null
    },
    {
        "uuid": "acc308c1e8d782bf0ba9baa92f095a74",
        "title": "鹧鸪天 池上红衣伴倚阑",
        "author": "吴文英",
        "content": "池上红衣伴倚阑。\n栖鸦常带夕阳还。\n殷云度雨疏桐落，明月生凉宝扇闲。\n乡梦窄，水天宽。\n小窗愁黛澹秋山。\n吴鸿好为传归信，杨柳阊门屋数间。",
        "dynasty": "宋",
        "collection_info": null
    },
    {
        "uuid": "924a8d6a9de752cbeaff820417e48582",
        "title": "虞美人影・桃源忆故人 黄包先着风霜劲",
        "author": "吴文英",
        "content": "黄包先着风霜劲。\n独占一年佳景。\n点点吴盐雪凝。\n玉脍和齑冷。\n洋园谁识黄金径。\n一棹洞庭秋兴。\n香荐兰皋汤鼎。\n残酒西窗醒。",
        "dynasty": "宋",
        "collection_info": null
    },
    {
        "uuid": "df7cf0ffd7f2017b4ea57e25a18eac1d",
        "title": "花上月令 文园消渴爱江清",
        "author": "吴文英",
        "content": "文园消渴爱江清。\n酒肠怯，怕深觥。\n玉舟曾洗芙蓉水，泻清冰。\n秋梦浅，醉云轻。\n庭竹不收帘影去，人睡起，月空明。\n瓦瓶汲井和秋叶，荐吟醒。\n夜深重，怨遥更。",
        "dynasty": "宋",
        "collection_info": null
    },
    {
        "uuid": "40c9648092e1eaa69489ca3b1f82aee7",
        "title": "卜算子 凉挂晓云轻",
        "author": "吴文英",
        "content": "凉挂晓云轻，声度西风小。\n井上梧桐应未知，一叶云鬟袅。\n来雁带书迟，别燕归程早。\n频探秋香开未开，恰似春来了。",
        "dynasty": "宋",
        "collection_info": null
    },
    {
        "uuid": "b19ddbcfbb75a1609bf2ec075de85d2b",
        "title": "凤栖梧・蝶恋花 开过南枝花满院",
        "author": "吴文英",
        "content": "开过南枝花满院。\n新月西楼，相约同针线。\n高树数声蝉送晚。\n归家梦向斜阳断。\n夜色银河情一片。\n轻账偷欢，银烛罗屏怨。\n陈迹晓风吹雾散。\n帘钩空带蛛丝卷。",
        "dynasty": "宋",
        "collection_info": null
    },
    {
        "uuid": "b93a1008c2f454852c88117de73f536c",
        "title": "霜天晓角 烟林褪叶",
        "author": "吴文英",
        "content": "烟林褪叶。\n红藉游人屧。\n十里秋声松路，岚云重、翠涛涉。\n伫立。\n闲素箑。\n画屏萝嶂叠。\n明月双成归去，天风里、凤笙浃。",
        "dynasty": "宋",
        "collection_info": null
    },
    {
        "uuid": "3e4b7e7a31a8cf1920c6216bc6636151",
        "title": "乌夜啼 西风先到岩扃",
        "author": "吴文英",
        "content": "西风先到岩扃。\n月笼明。\n金露啼珠滴翠，小银屏。\n一颗颗，一星星。\n是秋情。\n香裂碧窗烟破，醉魂醒。",
        "dynasty": "宋",
        "collection_info": null
    },
    {
        "uuid": "9c78f5211b4d0c2c6ff30bc2b758d8b5",
        "title": "夜行船 逗晓阑干沾露水",
        "author": "吴文英",
        "content": "逗晓阑干沾露水。\n归期杳、画檐鹊喜。\n粉汗馀香，伤秋中酒，月落桂花影里。\n屏曲巫山和梦倚。\n行云重、梦飞不起。\n红叶中庭，绿尘斜□，应是宝筝慵理。",
        "dynasty": "宋",
        "collection_info": null
    },
    {
        "uuid": "6e0d8704117d7840da1d8a3065db28ee",
        "title": "凤栖梧・蝶恋花 湘水烟中相见早",
        "author": "吴文英",
        "content": "湘水烟中相见早。\n罗盖低笼，红拂犹娇小。\n妆镜明星争晚照。\n西风日送凌波杳。\n惆怅来迟羞窈窕。\n一霎留连，相伴阑干悄。\n今夜西池明月到。\n馀香翠被空秋晓。",
        "dynasty": "宋",
        "collection_info": null
    },
    {
        "uuid": "019c544979df90c54a8f67efb60c428c",
        "title": "生查子 当楼月半奁",
        "author": "吴文英",
        "content": "当楼月半奁，曾买菱花处。\n愁影背阑干，素发残风露。\n神前鸡酒盟，歌断秋香户。\n泥落画梁空，梦想青春语。",
        "dynasty": "宋",
        "collection_info": null
    },
    {
        "uuid": "6d3849f504173152d3a5c54f07470700",
        "title": "霜天晓角 香莓幽径滑",
        "author": "吴文英",
        "content": "香莓幽径滑。\n索绕秋曲折。\n帘额红摇波影，鱼惊坠、暗吹沫。\n浪阔。\n轻棹拨。\n武陵曾话别。\n一点烟红春小，桃花梦、半林月。",
        "dynasty": "宋",
        "collection_info": null
    },
    {
        "uuid": "fda6c525edb02c183c92ad3c200e10aa",
        "title": "西江月 添线绣床人倦",
        "author": "吴文英",
        "content": "添线绣床人倦，翻香罗暮烟斜。\n五更箫鼓贵人家。\n门外晓寒嘶马。\n帽压半檐朝雪，镜开千靥春霞。\n小帘沽酒看梅花。\n梦到林逋山下。",
        "dynasty": "宋",
        "collection_info": null
    },
    {
        "uuid": "b12207367b3227b31ab508b847331429",
        "title": "恋绣衾 频摩书眼怯细文",
        "author": "吴文英",
        "content": "频摩书眼怯细文。\n小窗阴、天气似昏。\n兽炉暖、慵添困，带茶烟、微润宝熏。\n少年娇马西风冷，旧春衫、犹涴酒痕。\n梦不到、梨花路，断长桥、无限暮云。",
        "dynasty": "宋",
        "collection_info": null
    },
    {
        "uuid": "7b9d4e1c1373b6828b70cb20a0a6e019",
        "title": "杏花天 鬓棱初翦玉纤弱",
        "author": "吴文英",
        "content": "鬓棱初翦玉纤弱。\n早春入、屏山四角。\n少年买困成欢谑。\n人在浓香绣幄。\n霜丝换、梅残梦觉。\n夜寒重、长安紫陌。\n东风入户先情薄。\n吹老灯花半萼。",
        "dynasty": "宋",
        "collection_info": null
    },
    {
        "uuid": "e088facbe8d2f84013253b557ce3064c",
        "title": "醉桃源・阮郎归 五更枥马静无声",
        "author": "吴文英",
        "content": "五更枥马静无声。\n邻鸡犹怕惊。\n日华平晓弄春明。\n暮寒愁翳生。\n新岁梦，去年情。\n残宵半酒醒。\n春风无定落梅轻。\n断鸿长短亭。",
        "dynasty": "宋",
        "collection_info": null
    },
    {
        "uuid": "b56ec8d555cdef888fde6e852111a6b5",
        "title": "唐多令 何处合成愁",
        "author": "吴文英",
        "content": "何处合成愁。\n离人心上秋。\n纵芭蕉、不雨也飕飕。\n都道晚凉天气好，有明月、怕登楼。\n年事梦中休。\n花空烟水流。\n燕辞归、客尚淹留。\n垂柳不萦裙带住，漫长是、系行舟。",
        "dynasty": "宋",
        "collection_info": null
    },
    {
        "uuid": "e1422a647bf3a77560d3f13b7f89dd04",
        "title": "好事近 雁外雨丝丝",
        "author": "吴文英",
        "content": "雁外雨丝丝，将恨和愁都织。\n玉骨西风添瘦，减尊前歌力。\n袖香曾枕醉红腮，依约唾痕碧。\n花下凌波入梦，引春雏双鶒。",
        "dynasty": "宋",
        "collection_info": null
    },
    {
        "uuid": "57c0b30b54289507d131703ee92a56e3",
        "title": "忆旧游 送人犹未苦",
        "author": "吴文英",
        "content": "送人犹未苦，苦送春、随人去天涯。\n片红都飞尽，正阴阴润绿，暗裹啼鸦。\n赋情顿雪双鬓，飞梦逐尘沙。\n叹病渴凄凉，分香瘦减，两地看花。\n西湖断桥路，想系马垂杨，依旧敧斜。\n葵麦迷烟处，问离巢孤燕，飞过谁家。\n故人为写深怨，空壁扫秋蛇。\n但醉上吴台，残阳草色归思赊。",
        "dynasty": "宋",
        "collection_info": null
    },
    {
        "uuid": "7dc041d092ce6a10c1e6b76e5ec5c512",
        "title": "宴清都 病渴文园久",
        "author": "吴文英",
        "content": "病渴文园久。\n梨花月，梦残春故人旧。\n愁弹枕雨，衰翻帽雪，为情僝僽。\n千金醉跃骄骢，试问取、朱桥翠柳。\n痛恨不、买断斜阳，西湖酝入春酒。\n吴宫乱水斜烟，留连倦客，慵更回首。\n幽蛩韵苦，哀鸿叫绝，断音难偶。\n题红泛叶零乱，想夜冷、江枫暗瘦。\n付与谁、一半悲秋，行云在否。",
        "dynasty": "宋",
        "collection_info": null
    },
    {
        "uuid": "742ccb7603f6f6776beb22e3fe270f11",
        "title": "金缕歌・贺新郎 乔木生云气",
        "author": "吴文英",
        "content": "乔木生云气。\n访中兴、英雄陈迹，暗追前事。\n战舰东风悭借便，梦断神州故里。\n旋小筑、吴宫闲地。\n华表月明归夜鹤，叹当时、花竹今如此。\n枝上露，溅清泪。\n遨头小簇行春队。\n步苍苔、寻幽别坞，问梅开未。\n重唱梅边吸度曲，催发寒梢冻蕊。\n此心与、东君同意。\n后不如今非昔，两无言、相对沧浪水。\n怀此恨，寄残醉。",
        "dynasty": "宋",
        "collection_info": null
    },
    {
        "uuid": "82af05ce3d791f97917585c51cb9d2d4",
        "title": "醉落魄・一斛珠 柔怀难托",
        "author": "吴文英",
        "content": "柔怀难托。\n老天如水人情薄。\n烛痕犹刻西窗约。\n歌断梨云，留梦绕罗幕。\n寒更唱遍吹梅角。\n香消臂趁弓弰削。\n主家衣在羞重着。\n独掩营门，春尽柳花落。",
        "dynasty": "宋",
        "collection_info": null
    },
    {
        "uuid": "4764a0103bf8820d034d89f359c7ff6a",
        "title": "朝中措 晚妆慵理瑞云盘",
        "author": "吴文英",
        "content": "晚妆慵理瑞云盘。\n针线傍灯前。\n燕子不归帘卷，海棠一夜孤眠。\n踏青人散，遗细满路，雨打秋千。\n尚有落花寒在，绿杨未褪春绵。",
        "dynasty": "宋",
        "collection_info": null
    },
    {
        "uuid": "b04af2f956d07c703ff2522596e49c92",
        "title": "青玉案 短亭芳草长亭柳",
        "author": "吴文英",
        "content": "短亭芳草长亭柳。\n记桃叶，烟江口。\n今日江村重载酒。\n残杯不到，乱红青冢，满地闲春绣。\n翠阴曾摘梅枝嗅。\n还忆秋千玉葱手。\n红索倦将春去后。\n蔷薇花落，故园胡蝶，粉薄残香瘦。",
        "dynasty": "宋",
        "collection_info": null
    },
    {
        "uuid": "3e5c180e7e695a888ec8f34e3e0dc9c3",
        "title": "青玉案 新腔一唱双金斗",
        "author": "吴文英",
        "content": "新腔一唱双金斗。\n正霜落、分甘手。\n已是红窗人倦绣。\n春词裁烛，夜香温被，怕减银壶漏。\n吴天雁晓云飞后。\n百感情怀顿疏酒。\n彩扇何时翻翠袖。\n歌边拌取，醉魂和梦，化作梅边瘦。",
        "dynasty": "宋",
        "collection_info": null
    },
    {
        "uuid": "1f97074b5f6fbc5fb16297fb24d907a1",
        "title": "好事近 飞露洒银床",
        "author": "吴文英",
        "content": "飞露洒银床，叶叶怨梧啼碧。\n蕲竹粉连香汗，是秋来陈迹。\n藕丝空缆宿湖船，梦阔水云窄。\n还系鸳鸯不在，老红香月白。",
        "dynasty": "宋",
        "collection_info": null
    },
    {
        "uuid": "c14bb55ab3c031697d45eb2e9c17eb70",
        "title": "杏花天 幽欢一梦成炊黍",
        "author": "吴文英",
        "content": "幽欢一梦成炊黍。\n知绿暗、汀菰几度。\n竹西歌断芳尘去。\n宽尽经年臂缕。\n梅黄后、林梢更雨。\n小池面、啼红怨暮。\n当时明月重生处。\n楼上宫眉在否。",
        "dynasty": "宋",
        "collection_info": null
    },
    {
        "uuid": "e8710219f9ea99f4a7f63244c9f2ac0d",
        "title": "浪淘沙 灯火雨中船",
        "author": "吴文英",
        "content": "灯火雨中船。\n客思绵绵。\n离亭春草又秋烟。\n似与轻鸥盟未了，来去年年。\n往事一潸然。\n莫过西园。\n凌波香断绿苔钱。\n燕子不知春事改，时立秋千。",
        "dynasty": "宋",
        "collection_info": null
    },
    {
        "uuid": "da1568045f4cc140b550c8b001b98c75",
        "title": "思佳客 迷蝶无踪晓梦沈",
        "author": "吴文英",
        "content": "迷蝶无踪晓梦沈。\n寒香深闭小庭心。\n欲知湖上春多少，但看楼前柳浅深。\n愁自遣，酒孤斟。\n一帘芳景燕同吟。\n杏花宜带斜阳看，几阵东风晚又阴。",
        "dynasty": "宋",
        "collection_info": null
    },
    {
        "uuid": "dd9eac4ad15b5ce48a46ad9a3dd79655",
        "title": "采桑子慢 桐敲露井",
        "author": "吴文英",
        "content": "桐敲露井，残照西窗人起。\n怅玉手、曾携乌纱，笑整风敧。\n水叶沈红，翠微云冷雁慵飞。\n楼高莫上，魂消正在，摇落江蓠。\n走马断桥，玉台妆榭，罗帕香遗。\n叹人老、长安灯外，愁换秋衣。\n醉把茱萸，细看清泪湿芳枝。\n重阳重处，寒花怨蝶，新月东篱。",
        "dynasty": "宋",
        "collection_info": null
    },
    {
        "uuid": "c10b9e2a80d76e7de4a3061841bc74e7",
        "title": "古香慢 怨娥坠柳",
        "author": "吴文英",
        "content": "怨娥坠柳，离佩摇荭，霜讯南圃。\n漫忆桥扉，倚竹袖寒日暮。\n还问月中游，梦飞过、金风翠羽。\n把残云、剩水万顷，暗熏冷麝凄苦。\n渐浩渺、凌山高处。\n秋澹无光，残照谁主。\n露粟侵肌，夜约羽林轻误。\n翦碎惜秋心，更肠断、珠尘藓路。\n怕重阳，又催近、满城细雨。",
        "dynasty": "宋",
        "collection_info": null
    },
    {
        "uuid": "70853cdde48515ad5e14d969e0495e36",
        "title": "蹋莎行・踏莎行 杨柳风流",
        "author": "吴文英",
        "content": "杨柳风流，蕙花清润。\n苹□未数张三影。\n沈香倚醉调清平，新辞□□□□□。\n鲛室裁绡，□□□□。\n□□白雪争歌郢。\n西湖同结杏花盟，东风休赋丁香恨。",
        "dynasty": "宋",
        "collection_info": null
    },
    {
        "uuid": "6b17a9e5cc5e84c078320a50f5a290ff",
        "title": "失调名 霜杵敲寒",
        "author": "吴文英",
        "content": "霜杵敲寒，风灯摇梦。",
        "dynasty": "宋",
        "collection_info": null
    },
    {
        "uuid": "ebdea7c245fab0091da9edcb67a3119d",
        "title": "烛影摇红 蜀锦华堂",
        "author": "翁元龙",
        "content": "蜀锦华堂，宝筝频送花前酒。\n妖娆全在半开时，人试单衣后。\n花面围春竞秀。\n如红潮、玉腮微透。\n欲苏还坠，浅醉扶头，朦胧晴昼。\n金屋名姝，眼情空伫闲眉岫。\n世间还有此娉婷，拼尽珠量斗。\n真艳可令消受。\n倩莺催、天香共袖。\n冷烟庭院，淡月梨花，空教春瘦。",
        "dynasty": "宋",
        "collection_info": null
    },
    {
        "uuid": "bc976fbf2714870409d9a4829feea12e",
        "title": "齐天乐 曲廊连苑吹笙道",
        "author": "翁元龙",
        "content": "曲廊连苑吹笙道，重来暗尘都满。\n种石生云，移花带月，犹欠藏春庭院。\n年华过眼。\n便梅谢兰销，舞沈歌断。\n露井寒蛩，为谁清夜诉幽怨。\n人生乐事最少，有时得意处，光阴偏短。\n树色凝红，山眉弄碧，不与朱颜相恋。\n临风念远。\n叹蝶梦难追，鹭盟重换。\n一片斜阳，送人归骑晚。",
        "dynasty": "宋",
        "collection_info": null
    },
    {
        "uuid": "f4f43cf514bf5e585f54fe0358c58706",
        "title": "菩萨蛮 春心莫共花争发",
        "author": "翁元龙",
        "content": "春心莫共花争发。\n花开不管连环缺。\n梦断小楼空。\n杜鹃啼晓红。\n眼看连理树。\n纤手移筝柱。\n调遍错成声。\n无人知此情。",
        "dynasty": "宋",
        "collection_info": null
    },
    {
        "uuid": "e1fb2fa5bcfc66c70200f660b94bc866",
        "title": "菩萨蛮 玉纤闲捻花间集",
        "author": "翁元龙",
        "content": "玉纤闲捻花间集。\n赤阑干对芭蕉立。\n薤叶晚生凉。\n竹阴移小床。\n拗莲牵藕线。\n藕断丝难断。\n弹水没鸳鸯。\n教寻波底香。",
        "dynasty": "宋",
        "collection_info": null
    },
    {
        "uuid": "00f9f73e2c9e2c7853b504c47b926c87",
        "title": "倦寻芳 燕帘挂晚",
        "author": "翁元龙",
        "content": "燕帘挂晚。\n莺槛迷晴，花思零乱。\n试觅娉婷，日日傍湖亭苑。\n掷果墙阴窥驻马，采香深迳抛春扇。\n醉归来，任钗云半落，绣帘慵卷。\n念灿锦、年华如旧，飞絮游丝，萦恨难翦。\n蜀羽无情，早带怨红啼断，厚约轻辞寒食夜，行云空梦梨花院。\n莫凭阑，正斜阳、淡烟平远。",
        "dynasty": "宋",
        "collection_info": null
    },
    {
        "uuid": "66839f2926d7669b0866acd52559a7b2",
        "title": "瑞龙吟 清明近",
        "author": "翁元龙",
        "content": "清明近。\n还是递趱东风，做成花讯。\n芳时一刻千金，半晴半雨、酬春未准。\n雁归尽。\n离字向人欲写，暗云难认。\n西园猛忆逢迎，翠纨障面，花间笑隐。\n曲径池莲平砌，绛裙曾与，濯香湔粉。\n无奈燕幕莺帘，轻负娇俊。\n青榆巷陌，蹋马红成寸。\n十年梦、秋千吊影，袜罗尘褪。\n事往凭谁问。\n昼长病酒添新恨。\n烟冷斜阳紧。\n山黛远、曲曲阑干凭损。\n柳丝万尺，不如轻鬓。",
        "dynasty": "宋",
        "collection_info": null
    },
    {
        "uuid": "313a5ba43c4f06942d1589e7c767433e",
        "title": "隔浦莲近・隔浦莲近拍 街檐插缀翠柳",
        "author": "翁元龙",
        "content": "街檐插缀翠柳。\n憔悴清明后。\n泪蜡堆香径，一夜海棠中酒。\n枝上酸似豆。\n莺声骤。\n恨软弹筝手。\n搵眉袖。\n嘶骢过尽平芜，绿衬飞绣。\n沈红入水，渐做小莲离藕。\n亭冷沈香梦似旧。\n花瘦。\n欲留春住时候。",
        "dynasty": "宋",
        "collection_info": null
    },
    {
        "uuid": "a6f9e00dee8c483267c6318988094c98",
        "title": "玲珑四犯 窗外啼莺",
        "author": "翁元龙",
        "content": "窗外啼莺，报数日西园，花事都空。\n绣屋专房，姚魏渐邀新宠。\n葱翠试剪春畦，羞对酒、夜寒犹重。\n误暗期、绿架香洞。\n月黯小阶云冻。\n算春将揽邮亭鞚。\n柳成圈、记人迎送。\n蜀魂怨染岩花色，泥径红成陇。\n楼上半揭画帘，料看雨、玉笙寒拥。\n怕骤晴，无事消遣，日长清梦。",
        "dynasty": "宋",
        "collection_info": null
    },
    {
        "uuid": "b1b35f63f5772c56ec8bf39eaf86e415",
        "title": "风流子 天阔玉屏空",
        "author": "翁元龙",
        "content": "天阔玉屏空。\n轻阴弄、淡墨画秋容。\n正凉挂半蟾，酒醒窗下，露催新雁，人在山中。\n又一片，好秋花占了，香换却西风。\n箫女夜归，帐栖青凤，镜娥妆冷，钗坠金虫。\n西湖花深窈，闲庭砌、曾占席地歌钟。\n载取断云归去，几处房栊。\n恨小帘灯暗，粟肌消瘦，熏炉烟减，珠袖玲珑。\n三十六宫清梦，还与谁同。",
        "dynasty": "宋",
        "collection_info": null
    },
    {
        "uuid": "023f73ed1eaf1dda8e81d1357b308b58",
        "title": "西江月 山色低衔小苑",
        "author": "翁元龙",
        "content": "山色低衔小苑，春云暗宿空庭。\n秋千无月冷双绳。\n闲却画栏人静。\n一夜海棠如梦，半窗银烛多情。\n好花留不到清明。\n日日阴晴无定。",
        "dynasty": "宋",
        "collection_info": null
    },
    {
        "uuid": "12be25f44f3002d617b1b2673aada9e0",
        "title": "忆秦娥 三月时",
        "author": "翁元龙",
        "content": "三月时。\n杨花飞尽无花飞。\n无花飞。\n不教春去，争得春归。\n高楼望断黄金羁。\n绿窗眉黛伤新离。\n伤新离。\n好将别后，长做归时。",
        "dynasty": "宋",
        "collection_info": null
    },
    {
        "uuid": "64afb6814643a713c64345036d1a52a5",
        "title": "恋绣衾 兽炉烟重火半焦",
        "author": "翁元龙",
        "content": "兽炉烟重火半焦。\n卷帘时、雪意又销。\n过数点、残鸦外，想梅花、寒在灞桥。\n谢娘春恨深如柳，未东风、先遣絮飘。\n且莫把、冰丝剪，有灯球、红绣未描。",
        "dynasty": "宋",
        "collection_info": null
    },
    {
        "uuid": "4e7ad0c012650bcc8a3611e3f56a5121",
        "title": "水龙吟 画楼红湿斜阳",
        "author": "翁元龙",
        "content": "画楼红湿斜阳，素妆褪出山眉翠。\n街声暮起，尘侵灯户，月来舞地。\n宫柳招莺，水荭飘雁，隔年春意。\n黯梨云，散作人间好梦，琼箫在、锦屏底。\n乐事轻随流水。\n暗兰消、作花心计。\n情丝万轴，因春织就，愁罗恨绮。\n昵沈迷香，占帘看夜，旧游轻醉。\n任孤山、剩雪残梅，渐懒跨、东风骑。",
        "dynasty": "宋",
        "collection_info": null
    },
    {
        "uuid": "5f7f8a821b0d9099b314a9d0cb78fc58",
        "title": "醉桃源・阮郎归 千丝风雨万丝晴",
        "author": "翁元龙",
        "content": "千丝风雨万丝晴。\n年年长短亭。\n暗黄看到绿成阴。\n春由他送迎。\n莺思重，燕愁轻。\n如人离别情。\n绕湖烟冷罩波明。\n画船移玉笙。",
        "dynasty": "宋",
        "collection_info": null
    },
    {
        "uuid": "7e9039b3ed4e6204091f1d95c7e95125",
        "title": "谒金门 莺树暖",
        "author": "翁元龙",
        "content": "莺树暖。\n弱絮欲成芳茧。\n流水惜花流不远。\n小桥红欲满。\n原上草迷离苑。\n金勒晚风嘶断。\n等得日长春又短。\n愁深山翠浅。",
        "dynasty": "宋",
        "collection_info": null
    },
    {
        "uuid": "7dc32a2fd217531c535f518766444408",
        "title": "绛都春 花娇半面",
        "author": "翁元龙",
        "content": "花娇半面。\n记蜜烛夜阑，同醉深院。\n衣袖粉香，犹未经年如年远。\n玉颜不趁秋容换。\n但换却、春游同伴。\n梦回前度，邮亭倦客，又拈笺管。\n慵按。\n梁州旧曲，怕离柱断弦，惊破金雁。\n霜被睡浓，不比花前良宵短。\n秋娘羞占东篱畔。\n待说与、深宫幽怨。\n恨他情淡陶郎，旧缘较浅。",
        "dynasty": "宋",
        "collection_info": null
    },
    {
        "uuid": "6e75fc915b7682e192290cbc2388d516",
        "title": "江城子 一年箫鼓又疏钟",
        "author": "翁元龙",
        "content": "一年箫鼓又疏钟。\n爱东风。\n恨东风。\n吹落灯花，移在杏梢红。\n玉靥翠钿无半点，空湿透，绣罗弓。\n燕魂莺梦渐惺松。\n月帘栊。\n影迷蒙。\n催趁年华，都在艳歌中。\n明日柳边春意思，便不与，夜来同。",
        "dynasty": "宋",
        "collection_info": null
    },
    {
        "uuid": "2d9ae23ec6e9e3f93e612b08065300b7",
        "title": "西江月 画阁换黏春贴",
        "author": "翁元龙",
        "content": "画阁换黏春贴，宝筝抛学银钩。\n东风轻滑玉钗流。\n织就燕纹莺绣。\n隔帐灯花微笑，倚窗云叶低收。\n双鸳刺罢底尖头。\n剔雪闲寻豆蔻。",
        "dynasty": "宋",
        "collection_info": null
    },
    {
        "uuid": "fb3218249b77ae17aa77ce145957c0fc",
        "title": "朝中措 花情偏与夜相投",
        "author": "翁元龙",
        "content": "花情偏与夜相投。\n心事鬓边羞。\n熏醒半床凉梦，能消几个开头。\n风轮慢卷，冰壶低架，香雾飕飕。\n更着月华相恼，木犀淡了中秋。",
        "dynasty": "宋",
        "collection_info": null
    },
    {
        "uuid": "5ed125534001c4d1bef6d10231dfa8c7",
        "title": "鹊桥仙 天长地久",
        "author": "翁元龙",
        "content": "天长地久，风流云散，惟有离情无算。\n从分金镜不成圆，到此夜、年年一半。\n轻罗暗网，蛛丝得意，多似妆楼针线。\n晓看玉砌淡无痕，但吹落、梧桐几片。",
        "dynasty": "宋",
        "collection_info": null
    },
    {
        "uuid": "0d8a97ebaaa9cfb4a490f056ec20148f",
        "title": "烛影摇红 楼倚春城",
        "author": "翁孟寅",
        "content": "楼倚春城，锁窗曾共巢春燕。\n人生好梦比春风，不似杨花健。\n旧事如天渐远。\n奈情缘、素丝未断。\n镜尘埋恨，带粉栖香，曲屏寒浅。\n环佩空归，故园羞见桃花面。\n轻烟残照下阑干，独自疏帘卷。\n一信狂风又晚。\n海棠花、随风满院。\n乱鸦归后，杜宇啼时，一声声怨。",
        "dynasty": "宋",
        "collection_info": null
    },
    {
        "uuid": "5d6bb7f3c686be274a44ed9e1445519d",
        "title": "阮郎归 月高楼外柳花明",
        "author": "翁孟寅",
        "content": "月高楼外柳花明。\n单衣怯露零。\n小桥灯影落残星。\n寒烟蘸水萍。\n歌袖窄，舞鬟轻。\n梨花梦满城。\n落红啼鸟两无情。\n春愁添晓酲。",
        "dynasty": "宋",
        "collection_info": null
    },
    {
        "uuid": "fd4b51df503681701d7dc8db160cd14a",
        "title": "齐天乐 幽香不受春料理",
        "author": "翁孟寅",
        "content": "幽香不受春料理，青青尚馀秋鬓。\n磵曲岩隈，烟梳露浴，甘与菰蒲共隐。\n芳标瘦迥。\n看缨结丁香，带萦晴荇。\n恨水东流，楚江憔悴乱云暝。\n凄凉梦游故苑，纵妒花风暴，吹梦难醒。\n艳李妖桃，纡青佩紫，争似广文官冷。\n尘波万顷。\n算谁是同心，自怜孤影。\n收敛风流，素弦清夜永。",
        "dynasty": "宋",
        "collection_info": null
    },
    {
        "uuid": "58424bfd4253c9305d8fc20b41b8ea48",
        "title": "齐天乐 红香十里铜驼梦",
        "author": "翁孟寅",
        "content": "红香十里铜驼梦，如今旧游重省。\n节序飘零，欢娱老大，慵立灯光蟾影。\n伤心对景。\n怕回首东风，雨晴难准。\n曲巷幽坊，管弦一片笑声近。\n飞棚浮动翠葆，看金钗半溜，春妒红粉。\n凤辇鳌山，云收雾敛，迤逦铜壶漏迥。\n霜风渐紧。\n展一幅青绡，净悬孤镜。\n带醉扶归，晓酲春梦稳。",
        "dynasty": "宋",
        "collection_info": null
    },
    {
        "uuid": "829e3865af232a965006c5a3e059e5df",
        "title": "摸鱼儿 卷西风、方肥塞草",
        "author": "翁孟寅",
        "content": "卷西风、方肥塞草，带钩何事东去。\n月明万里关河梦，吴楚几番风雨。\n江上路。\n二十载头颅，凋落今如许。\n凉生弄尘。\n叹江左夷吾，隆中诸葛，谈笑已尘土。\n寒汀外，还见来时鸥鹭。\n重来应是春暮。\n轻裘岘首陪登眺，马上落花飞絮。\n拼醉舞。\n谁解道，断肠贺老江南句。\n沙津少驻。\n举目送飞鸿，幅巾老子，楼上正凝伫。",
        "dynasty": "宋",
        "collection_info": null
    },
    {
        "uuid": "0f29099cb9d1e0c4294e6abc241ab139",
        "title": "蝶恋花 啼鴂一声云榭晚",
        "author": "万俟绍之",
        "content": "啼鴂一声云榭晚。\n好梦惊回，蓬岛疑行遍。\n无绪东风帘自卷。\n香苞云压荼䕷院。\n似有还无烟色展。\n絮暖鱼肥，时复吹池面。\n扇影着花蜂蝶见。\n药栏春静红尘远。",
        "dynasty": "宋",
        "collection_info": null
    },
    {
        "uuid": "23f2511b6fea29b5ed2ccb9984ca791c",
        "title": "风入松 一春心事与谁同",
        "author": "万俟绍之",
        "content": "一春心事与谁同。\n绿聚眉峰。\n小楼彻夜听鸣雨，想西园、锦绣成空。\n栏漾金鱼池水，钩闲紫燕帘风。\n年时忻折海棠红。\n来比芳容。\n如今玉减香销似，怕轻寒、懒出房栊。\n尘满谢娘吟卷，从教飞絮蒙蒙。",
        "dynasty": "宋",
        "collection_info": null
    },
    {
        "uuid": "5573288a979f94eaa879a289f984c7e0",
        "title": "贺新郎 决眦入飞鸟",
        "author": "万俟绍之",
        "content": "决眦入飞鸟。\n正江南、梅雨初晴，乱山浮晓。\n凤去台空箫声断，惟有疏林鸦噪。\n但空锁、吴时花草。\n指点中原青山外，奈征尘、迷望愁云绕。\n佳丽地，谩凝眺。\n清风助我舒长啸。\n问其中、虚帘曲槛，阅人多少。\n风景不殊江山在，况是英雄未老。\n且拚与、尊前一笑。\n欲说前朝兴亡事，唤谪仙、来共传清醥。\n归路晚，月明照。",
        "dynasty": "宋",
        "collection_info": null
    },
    {
        "uuid": "c1a3e6726beca11ccdbd256cadcd8d7b",
        "title": "江神子・江城子 十年心事上眉端",
        "author": "万俟绍之",
        "content": "十年心事上眉端。\n梦惊残。\n琐窗寒。\n云絮随风，千里度关山。\n琴里知音无觅处，妆粉淡，钏金宽。\n瑶箱吟卷懒重看。\n忆前欢。\n泪偷弹。\n我已相将，飞棹过长安。\n为说崔徽憔悴损，须觅取，锦笺还。",
        "dynasty": "宋",
        "collection_info": null
    },
    {
        "uuid": "c26217ca1a4fb5ed2f21de73f71531e6",
        "title": "水龙吟 雁风吹裂云痕",
        "author": "丁宥",
        "content": "雁风吹裂云痕，小楼一线斜阳影。\n残蝉抱柳，寒蛩入户，凄音忍听。\n愁不禁秋，梦还惊客，青灯孤枕。\n未更深，早是梧桐泫露，那更度、兰宵永。\n空叹银屏金井。\n醉乡醒、温柔乡冷。\n征尘倦扑，闲花谩舞，何心管领。\n葱指冰弦，蕙怀春锦，楚梅风韵。\n怅芙蓉城杳，蓝云依黯，锁巫峰暝。",
        "dynasty": "宋",
        "collection_info": null
    },
    {
        "uuid": "47dba4bc50d40db35bc02d00686895a5",
        "title": "法曲献仙音 蝉碧句花",
        "author": "丁宥",
        "content": "蝉碧句花，雁红攒月。",
        "dynasty": "宋",
        "collection_info": null
    },
    {
        "uuid": "029aef366e9596e201e25a7a99dab6e2",
        "title": "失调名 疏绮笼寒",
        "author": "丁宥",
        "content": "疏绮笼寒，浅云栖月。",
        "dynasty": "宋",
        "collection_info": null
    },
    {
        "uuid": "72d1196579eaa3af4af594cbcc21518b",
        "title": "六么令 清阴一架",
        "author": "丁宥",
        "content": "清阴一架，颗颗蒲萄醉花碧。",
        "dynasty": "宋",
        "collection_info": null
    },
    {
        "uuid": "9dd761728721bab7935d4c462c757305",
        "title": "瑞鹤仙 画楼帘卷翠",
        "author": "周氏",
        "content": "画楼帘卷翠。\n正柳约东风，摇荡春霁。\n缃桃雨才洗。\n似妆临宝镜。\n脂凝铅水。\n云偏髻子。\n坠钗梁、羞看燕垒。\n最堪怜，锦绣香中，早有片红飘砌。\n闲记。\n琴弹古调，曲按清商，旧年时事。\n屏山画里。\n江南信，梦中寄。\n感春浓怀抱，午酲初解，浅酌依然又醉。\n傍阑干、犹怯馀寒，倦和袖倚。",
        "dynasty": "宋",
        "collection_info": null
    },
    {
        "uuid": "761e8cec34056e165a3c9cf05f58e843",
        "title": "水龙吟 （上缺）玉带悬鱼",
        "author": "潘牥",
        "content": "（上缺）玉带悬鱼，黄金铸印，侯封万户。\n待从头，缴纳君王，觅取爱卿归去。",
        "dynasty": "宋",
        "collection_info": null
    },
    {
        "uuid": "30c842b82aca5c33454bdd2381f2b7e9",
        "title": "南乡子 生怕倚阑干",
        "author": "潘牥",
        "content": "生怕倚阑干。\n阁下溪声阁外山。\n惟有旧时山共水，依然。\n暮雨朝云去不远。\n应是蹑飞鸾。\n月下时时整佩环。\n月又渐低霜又下，更阑。\n折得梅花独自看。",
        "dynasty": "宋",
        "collection_info": null
    },
    {
        "uuid": "f2c756101704a70e7878f5a4b78d8a6d",
        "title": "乌夜啼 无端小雪廉纤",
        "author": "潘牥",
        "content": "无端小雪廉纤。\n入平檐。\n金鸭旋添龙饼，莫开帘。\n寻梅约。\n开还落。\n可曾忺。\n合作一年春恨，上眉尖。",
        "dynasty": "宋",
        "collection_info": null
    },
    {
        "uuid": "d06cdc3ffbfa3e1230001897b41bbc80",
        "title": "满江红 筑室依崖",
        "author": "潘牥",
        "content": "筑室依崖，春风送、一帘山色。\n沙岛外，渔樵而已，别无闲客。\n醉后和友眠犊背，醒来瀹茗寻泉脉。\n把心情、分付陇头云，溪边石。\n身未老，头先白。\n人不见，山空碧。\n约钓竿共把，自惭钩直。\n相蜀吞吴成底事，何如只抱隆中膝。\n漫长歌、歌罢悄无言，看青壁。",
        "dynasty": "宋",
        "collection_info": null
    },
    {
        "uuid": "4ea3e72e175799464abecd8473f8efb5",
        "title": "洞仙歌 雕檐绮户",
        "author": "潘牥",
        "content": "雕檐绮户，倚晴空如画。\n曾是吴王旧台榭。\n自浣纱去后，落日平芜，行云断，几见花开花谢。\n凄凉阑干外，一簇江山，多少图王共争霸。\n莫闲愁、金杯潋滟，对酒当歌，欢娱地、梦中兴亡休话。\n渐倚遍、西风晚潮生，明月里、鹭鹚背人飞下。",
        "dynasty": "宋",
        "collection_info": null
    },
    {
        "uuid": "aa6e155b67c12483864ec2683d8cedb7",
        "title": "霜天晓角 姮娥戏剧",
        "author": "赵希��",
        "content": "姮娥戏剧。\n手种长生粒。\n宝干婆娑千古，飘芳吹满虚碧。\n韵色。\n檀露滴。\n人间秋第一。\n金粟如来境界，谁移在、小亭侧。",
        "dynasty": "宋",
        "collection_info": null
    },
    {
        "uuid": "067d163b23ddb3ab9b3d655805db39c8",
        "title": "秋蕊香 髻稳冠宜翡翠",
        "author": "赵希□",
        "content": "髻稳冠宜翡翠。\n压鬓彩丝金蕊。\n远山碧浅蘸秋水。\n香暖榴裙衬地。\n亭亭二八馀年纪。\n恼春意。\n玉云凝重步尘细。\n独立花阴宝砌。",
        "dynasty": "宋",
        "collection_info": null
    },
    {
        "uuid": "4fac368dff052889fddeb182bdf239ee",
        "title": "摸鱼儿 八窗空、展宽秋影",
        "author": "孙吴会",
        "content": "八窗空、展宽秋影，长江流入尊俎。\n天围绀碧低群岫，斜日去鸿堪数。\n沈别浦。\n但目断、烟芜莽苍连平楚。\n晨钟暮鼓。\n算触景多愁，关人底事，倚槛听鸣橹。\n英雄恨，赢得名存北府。\n寄奴今寄何所。\n西风依旧潮来去，山海颉颃吞吐。\n霜月古。\n直耐冷、相随燕我瑶芝圃。\n掀髯起舞。\n看羱伏苍苔，龙吟翠葆，天籁奏韶舞。",
        "dynasty": "宋",
        "collection_info": null
    },
    {
        "uuid": "ac5e2f03114cc347a621693ee6c98e37",
        "title": "临江仙 堤曲朱墙近远",
        "author": "赵溍",
        "content": "堤曲朱墙近远，山明碧瓦高低。\n好风二十四花期。\n骄骢穿柳去，文艗挟春飞。\n箫鼓晴雷殷殷，笑歌香雾霏霏，闲情不受酒禁持。\n断肠无立处，斜日欲归时。",
        "dynasty": "宋",
        "collection_info": null
    },
    {
        "uuid": "411a96c8b0ae52da912ea51a82c6fdfa",
        "title": "吴山青・长相思 金璞明",
        "author": "赵溍",
        "content": "金璞明。\n玉璞明。\n小小杯柈翠袖擎。\n满将春色盛。\n仙佩鸣。\n玉佩鸣。\n雪月花中过洞庭。\n此时人独清。",
        "dynasty": "宋",
        "collection_info": null
    },
    {
        "uuid": "29a112b3d0e024ce90cab0784fccfb90",
        "title": "庆宫春・高阳台 春翦绿波",
        "author": "刘澜",
        "content": "春翦绿波，日明金渚，镜光尽浸寒碧。\n喜溢双蛾，迎风一笑，两情依旧脉脉。\n那时同醉，锦袍湿、乌纱敧侧。\n英雄何在，满目青山，飞下孤白。\n片帆谁上天门，我亦明朝，是天门客。\n平生高兴，青莲一叶，从此飘然八极。\n矶头绿树，见白马、书生破敌。\n百年前事，欲问东风，酒醒长笛。",
        "dynasty": "宋",
        "collection_info": null
    },
    {
        "uuid": "f0337fd25b53c1b0bb156a73f7cfcbda",
        "title": "瑞鹤仙 向阳看未足",
        "author": "刘澜",
        "content": "向阳看未足。\n更露立阑干，日高人独。\n江空佩鸣玉。\n问烟鬟霞脸，为谁膏沐。\n情闲景淑。\n嫁东风、无媒自卜。\n凤台高，贪伴吹笙，惊下九天霜鸪。\n红蹙。\n花开不到，杜老溪庄，已公茅屋。\n山城水国。\n欢易断，梦难续。\n记年时马上，人酣花醉，乐奏开元旧曲。\n夜归来，驾锦漫天，绛纱万烛。",
        "dynasty": "宋",
        "collection_info": null
    },
    {
        "uuid": "6b5bf97aacc1621eb9ca075c68b732e2",
        "title": "齐天乐 玉钗分向金华后",
        "author": "刘澜",
        "content": "玉钗分向金华后，回头路迷仙苑。\n落翠惊风，流红逐水，谁信人间重见。\n花深半面。\n尚歌得新词，柳家三变。\n绿叶阴阴，可怜不似那时看。\n刘郎今度更老，雅怀都不到，书带题扇。\n花信风高，苕溪月冷，明日云帆天远。\n尘缘较短。\n怪一梦轻回，酒阑歌散。\n别鹤惊心，感时花泪溅。",
        "dynasty": "宋",
        "collection_info": null
    },
    {
        "uuid": "89039fbf4059b8480e16256890bd57d6",
        "title": "买陂塘・摸鱼儿 御风来、翠乡深处",
        "author": "刘澜",
        "content": "御风来、翠乡深处，连天云锦平远。\n卧游已动蓬舟兴，那在芙蓉城畔。\n巾懒岸。\n任压顶嵯峨，满鬓丝零乱。\n飞吟水殿。\n载十丈青青，随波弄粉，菰雨泪如霰。\n斜阳外，也有新妆半面。\n无言应对花怨。\n西湖千顷腥尘暗。\n更忆鉴湖一片。\n何日见。\n试折藕占丝，丝与肠俱断。\n遐征渐倦。\n当颍尾湖头，绿波彩笔，相伴老坡健。",
        "dynasty": "宋",
        "collection_info": null
    },
    {
        "uuid": "18e99c47bbbf04e64051c11bdf737c78",
        "title": "水调歌头 璧月挂银汉",
        "author": "魏庭玉",
        "content": "璧月挂银汉，冷浸一江秋。\n天公付我清赏，仙籍桂香浮。\n极目江山如画，际晚云烟凝紫，秋色豁羁愁。\n领看上雄观，波影动帘钩。\n雁排空，渔唱晚，楚天幽。\n湖阴一曲千载，成败倩谁筹。\n试问谪仙何处，唤起于湖同醉，小为作遨头。\n老子欲起舞，摆脱利名休。",
        "dynasty": "宋",
        "collection_info": null
    },
    {
        "uuid": "30e97dcc6db47548711a6e9afb58bedc",
        "title": "贺新凉・贺新郎 暮雨初收霁",
        "author": "魏庭玉",
        "content": "暮雨初收霁。\n凭阑干、一江新绿，远山凝翠。\n漠漠春阴添客思，怅望天涯无际。\n又猛省、平生行止。\n楚尾吴头多少恨，付吟边、醉里消磨矣。\n浮世事，只如此。\n阳关三叠徒劳耳。\n也何须、琵琶江上，掩青衫泪。\n一斗百篇乘逸兴，要借青天为纸。\n儿辈诧、龙蛇飞起。\n今夜月明呼酒处，待明朝、酒醒帆千里。\n且为我，唱新制。",
        "dynasty": "宋",
        "collection_info": null
    },
    {
        "uuid": "97ed990b3498e5dec150da17f054ea07",
        "title": "晴偏好 平湖百顷生芳草",
        "author": "李霜涯",
        "content": "平湖百顷生芳草。\n芙蓉不照红颠倒。\n东坡道。\n波光潋滟晴偏好。",
        "dynasty": "宋",
        "collection_info": null
    },
    {
        "uuid": "ff245c0f3d07e868bb4261ac3dd0bfdd",
        "title": "渔父词・渔父 兰芷流来水亦香",
        "author": "王谌",
        "content": "兰芷流来水亦香。\n满汀鸥鹭动斜阳。\n声诶乃，间鸣榔。\n侬家只合岸西旁。",
        "dynasty": "宋",
        "collection_info": null
    },
    {
        "uuid": "fda8f1984aa2544ce3667ac2b07b5bac",
        "title": "渔父词・渔父 翁妪齐眉妇亦贤",
        "author": "王谌",
        "content": "翁妪齐眉妇亦贤。\n小姑颜貌正笄年。\n头发乱，髻鬟偏。\n爱把花枝立舵前。",
        "dynasty": "宋",
        "collection_info": null
    },
    {
        "uuid": "01fe106c2bdb1e9e5994b6df460fe5f0",
        "title": "渔父词・渔父 湘妃泪染竹痕斑",
        "author": "王谌",
        "content": "湘妃泪染竹痕斑。\n风雨连朝下钓难。\n春浪急，石矶寒。\n买得茅柴味亦酸。",
        "dynasty": "宋",
        "collection_info": null
    },
    {
        "uuid": "6d6e53fcfcebc459aec60998f6fe2e58",
        "title": "渔父词・渔父 满湖飞雪搅长空",
        "author": "王谌",
        "content": "满湖飞雪搅长空。\n急起呼儿上短蓬。\n箬笠具，画图同。\n铁笛声长曲未终。",
        "dynasty": "宋",
        "collection_info": null
    },
    {
        "uuid": "466b92e8010aa162d17794430bc92f73",
        "title": "渔父词・渔父 离骚读罢怨声声",
        "author": "王谌",
        "content": "离骚读罢怨声声。\n曾向江边问屈平。\n醒还醉，醉还醒。\n笑指沧浪可濯缨。",
        "dynasty": "宋",
        "collection_info": null
    },
    {
        "uuid": "77213d094da286bee33a06a3dd07f55f",
        "title": "渔父词・渔父 白发髼松不记年",
        "author": "王谌",
        "content": "白发髼松不记年。\n扁舟泊在荻花边。\n天上月，水中天。\n夜夜烟波得意眠。",
        "dynasty": "宋",
        "collection_info": null
    },
    {
        "uuid": "10e87406d8fa7c9fe7834e2923d054ee",
        "title": "渔父词・渔父 只在青山可卜邻",
        "author": "王谌",
        "content": "只在青山可卜邻。\n妻儿笑语意全真。\n休识字，莫嫌贫。\n方是安闲第一人。",
        "dynasty": "宋",
        "collection_info": null
    },
    {
        "uuid": "e1537440efcd5074442152d620de0833",
        "title": "万年欢 卫武期颐",
        "author": "厉寺正",
        "content": "卫武期颐，与文公福艾，俱号贤相。\n今我元台，齿德又居其上。\n玉立擎天一柱，似泰华、气凌秋庄。\n明良会，千载风云，长为龙衮凭仗。\n清知孔山叠嶂。\n有猿吟鹤舞，日俟鸠杖。\n无忝苍生依依，未容高尚。\n待整顿、干坤了当，与蓬岛、神仙来往。\n摩铜狄，点检笙歌，菊浮香泛新酿。",
        "dynasty": "宋",
        "collection_info": null
    },
    {
        "uuid": "350be3f944c67614b0a8427ac76dcbff",
        "title": "摸鱼儿 柳蒙茸、暗凌波路",
        "author": "施枢",
        "content": "柳蒙茸、暗凌波路。\n烟飞惨淡平楚。\n七香车驻猊环掩，遥认翠华云母。\n芳景暮。\n鸳甃悄、铢衣来按飞琼舞。\n凄凉洛浦。\n渐玉漏沈沈，清阴满地，乘月步虚去。\n销凝处。\n谁说三生小杜。\n翔螭声断箫鼓。\n情知禁苑酥尘涴，羞与倡红同谱。\n春几度。\n想依旧、苔痕长印唐昌土。\n风流千古。\n人在小红楼，朱帘半卷，香注玉壶露。",
        "dynasty": "宋",
        "collection_info": null
    },
    {
        "uuid": "25b37a282d7e2cef7d132b8a744f784c",
        "title": "疏影 低枝亚实",
        "author": "施枢",
        "content": "低枝亚实。\n望翠阴护晓，幽梦难觅。\n凄楚霓裳，琼阙瑶台，经年暗锁清逸。\n春风似怪重门掩，未许入、玉堂吟笔。\n想寿阳，却厌新妆，倦抹粉花宫额。\n还记孤山旧路，未应便负了，波冷蟾白。\n莫寄相思，惟有寒烟，伴我骚人闲寂。\n东君须自怜疏影，又何待、山前雪积。\n好试敲、羯鼓声催，与约鼎羹消息。",
        "dynasty": "宋",
        "collection_info": null
    },
    {
        "uuid": "adb152feef317857da066507299563e3",
        "title": "柳梢青 飞露初霜",
        "author": "施枢",
        "content": "飞露初霜。\n冷侵金井，响到银床。\n懊恨碧梧，不留一叶，月占纱窗。\n雁声做尽凄凉。\n又陡顿、衾寒夜长。\n曲曲屏山，重重客梦，无限思量。",
        "dynasty": "宋",
        "collection_info": null
    },
    {
        "uuid": "f4cd75a5ea1e0aa44ce66228d32a4bce",
        "title": "齐天乐 东风一夜吹寒食",
        "author": "储泳",
        "content": "东风一夜吹寒食，枝头片红犹恋。\n宿酒初醒，新吟未稳，凭久栏杆留暖。\n将春买断。\n恨苔径榆阶，翠钱难贯。\n陌上秋千，相逢谁认旧时伴。\n轻衫粉痕褪了，丝缘馀梦在，良宵偏短。\n柳线经烟，莺梭织雾，一片旧愁新怨。\n慵拈象管。\n待寄与深情，难凭双燕。\n不似杨花，解随人去远。",
        "dynasty": "宋",
        "collection_info": null
    },
    {
        "uuid": "85cb93d7bed79a04c05291886d8855f8",
        "title": "西江月 壁断何人旧字",
        "author": "储泳",
        "content": "壁断何人旧字，炉寒隔岁残香。\n洞天人去海茫茫。\n玩世仙翁已往。\n西日长安道远，春风赵国台荒。\n行人谁不悟黄粮。\n依旧红尘陌上。",
        "dynasty": "宋",
        "collection_info": null
    },
    {
        "uuid": "a94d444228e7a537f77c0dbdf77c7b11",
        "title": "念奴娇 一门相种",
        "author": "刘子实",
        "content": "一门相种，剩河英岳粹，共扶昌录。\n夹辅正宜资鲁卫，左右秉持钧轴。\n缓驾轻车，任回虎节，何事劳山国。\n东民欲靖，作新少借康叔。\n况是鸑鷟佳辰，雪霜深处，秀孕椿松绿。\n天意特教荣晚节，挺挺世臣乔木。\n绣斧功成，衮衣促觐，莫恨公归速。\n一陶和气，要令天下蒙福。",
        "dynasty": "宋",
        "collection_info": null
    },
    {
        "uuid": "b80df27aaef9e562cbfb697dffc622df",
        "title": "沁园春 腊后寒收",
        "author": "刘子实",
        "content": "腊后寒收，柳眼青归，梅花笑生。\n正阳和有脚，日边送暖，洪钧换轴，天上回星。\n试巧春盘，介眉春酒，生意从头乐意新。\n须知道，是东风近也，玉燕逢辰。\n举头阊阖开明。\n便稳驾轻车熟路行。\n向玉堂青琐，从容洒翰，长淮赤壁，谈笑麾兵。\n周洛犹尘，商岩未雨，天下苍生望太平。\n休盘涧，任清溪九曲，不放舟横。",
        "dynasty": "宋",
        "collection_info": null
    },
    {
        "uuid": "f0a3175390f12f3e9cb3e5006a84e693",
        "title": "贺新郎 世事今如许",
        "author": "翁合",
        "content": "世事今如许。\n祗先生、寿身寿国，尚堪撑拄。\n一脉宽仁忠厚意，留到如今可数。\n问谁是、擎天一柱。\n名节难全官职易，这娥眉、肯效争妍妒。\n几而作，色斯举。\n沧州万顷舟横渡。\n对和风、桃花流水，一蓑烟雨。\n亲得紫阳传正印，且作斯文宗主。\n世望皋夔伊傅。\n天意须酬平治愿，抚参同、一卷长生谱。\n平治了，仙为侣。",
        "dynasty": "宋",
        "collection_info": null
    },
    {
        "uuid": "91c7c3ba681d6663020d22c06656039e",
        "title": "卜算子 口诵百中经",
        "author": "翁合",
        "content": "口诵百中经，手运周天数。\n试问薇垣一小星，谁知是、韩王普。\n知得客星来，知得贤人聚。\n我若乘槎犯斗牛，莫向常人语。",
        "dynasty": "宋",
        "collection_info": null
    },
    {
        "uuid": "d14d197cbaea3ef448d87599d351a0d5",
        "title": "贺新郎 满劝黄封酒",
        "author": "王庚",
        "content": "满劝黄封酒。\n是年年、春色长绕，径花宫柳。\n碧水丹山添清气，岁月兰亭癸丑。\n看枢极、光腾台斗。\n细数中书堂壁记，自欧韩、富范题名后，还有似、我公否。\n好知天意生贤候，正造化安排，孕出五阳之秀。\n何物一阴犹踯躅，尽决还公只手。\n这一着、邦家之寿。\n宰相时来须教做，算人间、是处鱼羹有。\n名与节，久轩久。",
        "dynasty": "宋",
        "collection_info": null
    },
    {
        "uuid": "6a7649d1e44348d0e0c27100b516988d",
        "title": "小重山 凉入秋檐雨意长",
        "author": "黄铸",
        "content": "凉入秋檐雨意长。\n竹深啼络纬，响虚堂。\n一枝灯影耿昏黄。\n疏帘外，风度木樨香。\n心事易成伤。\n燕支坡下路，语如簧。\n定仙螺子玉钗梁。\n鸳屏梦，应到旧韦郎。",
        "dynasty": "宋",
        "collection_info": null
    },
    {
        "uuid": "7a8e968854bed0c4df577a02cf2f9aeb",
        "title": "秋蕊香令 花外数声风定",
        "author": "黄铸",
        "content": "花外数声风定。\n烟际一痕月净。\n水晶屏小敧醉枕。\n院静鸣蛩相应。\n香销斜掩青铜镜。\n背灯影。\n寒砧夜半和雁阵。\n秋在刘郎绿鬓。",
        "dynasty": "宋",
        "collection_info": null
    },
    {
        "uuid": "1a57c4d6b600c3d3e7e1aaea1bf6be0d",
        "title": "庆清朝 碧玉云深",
        "author": "李宏模",
        "content": "碧玉云深，彤绡雾薄，芳丛乱迷秋渚。\n重城傍水，中有吹箫俦侣。\n应是琼楼夜冷，月明谁伴乘鸾女。\n仙游处。\n翠帟障尘，红绮随步。\n别岸玉容伫倚，爱浅抹蜂黄，淡笼纨素。\n娇羞未语，脉脉悲烟泣露。\n彩扇何人，妙笔丹青，招得花魂住。\n歌声暮。\n梦入锦江，香里归路。",
        "dynasty": "宋",
        "collection_info": null
    },
    {
        "uuid": "344917b81732c63fea864a078444b38c",
        "title": "木兰花慢 紫凋红落后",
        "author": "杨子咸",
        "content": "紫凋红落后，忽十丈，玉虬横。\n望众绿帏中，蓝田璞碎，鲛室珠倾。\n柔条系风无力，更不禁、连日峭寒清。\n空与蝶圆香梦，枉教莺诉春情。\n深深。\n苔径悄无人。\n栏槛湿香尘。\n叹宝髻髼松，粉铅狼藉，谁管飘零。\n不愁素云易散，恨此花、开后更无春。\n安得胡床月夜，玉醅满蘸瑶英。",
        "dynasty": "宋",
        "collection_info": null
    },
    {
        "uuid": "4752e3ff1079fbcff24745d040bdd51b",
        "title": "临江仙 莫怪钱神容易致",
        "author": "太学士人",
        "content": "莫怪钱神容易致，钱神尽是愚夫。\n为何此鬼却相于。\n只因频展义，长是泣穷途。\n韩氏有文曾饯汝，临行慎莫踌躇。\n青灯双点照平湖。\n蕉船从此逝，相共送陶朱。",
        "dynasty": "宋",
        "collection_info": null
    },
    {
        "uuid": "641463fe5f10f820b10b84c0924a2580",
        "title": "失调名 愿得年年",
        "author": "李之问",
        "content": "愿得年年，长共我儿解粽。",
        "dynasty": "宋",
        "collection_info": null
    },
    {
        "uuid": "fd41544bb2956f676917582f7c0b74f0",
        "title": "失调名 御符争带",
        "author": "吴敏德",
        "content": "御符争带，更有天师神咒。",
        "dynasty": "宋",
        "collection_info": null
    },
    {
        "uuid": "d2c7a2eda9c4695ada5e1fb3f394b921",
        "title": "失调名 清晓开庭",
        "author": "郭子正",
        "content": "清晓开庭，茱萸初佩。",
        "dynasty": "宋",
        "collection_info": null
    },
    {
        "uuid": "39b23aeb5b3502a51be17251cfebf370",
        "title": "舜韶新 香满西风",
        "author": "郭子正",
        "content": "香满西风，催岁晚东篱，黄花争吐。\n嫩英细蕊，金艳繁、妆点高秋偏富。\n寒地花媒少，算自结、多情烟雨。\n每年年妆面，谢他拒霜相顾。\n宝马王孙，休笑孤芳，陶令因谁，便思归去。\n负春何事，此恨惟、才子登高能赋。\n千古风流在，占定泛、重阳芳醑。\n堪吟看醉赏，何须杏园深处。",
        "dynasty": "宋",
        "collection_info": null
    },
    {
        "uuid": "6f4853b5fd9ea8b954435363bdd431b9",
        "title": "望海潮 云收飞脚",
        "author": "鄱阳护…",
        "content": "云收飞脚，日祛怒暑，新蝉高柳鸣时。\n兰佩紫囊，蒲抽碧剑，吴丝两腕双垂。\n闻道五陵儿。\n蛟龙吼波面，冲碎琉璃。\n画鼓声中，锦标争处飐红旗。\n使君冠盖追。\n正霞翻酒浪，翠敛歌眉。\n扇动水风生玉宇，微凉透入单衣。\n日暮楚天低。\n金蛇掣电漾，千顷霜溪。\n宴罢休燃宝蜡，凭月照人归。",
        "dynasty": "宋",
        "collection_info": null
    },
    {
        "uuid": "009d70530c137eb632e0b9ef0ae0964b",
        "title": "西江月 韩愈文章盖世",
        "author": "尹词客",
        "content": "韩愈文章盖世，谢安才貌风流。\n良辰开宴在西楼。\n敢劝一卮芳酒。\n记得南宫高第，弟兄都占鳌头。\n金炉玉殿瑞香浮。\n名在甲科第九。",
        "dynasty": "宋",
        "collection_info": null
    },
    {
        "uuid": "957d79865987776102a646b2469fc5ba",
        "title": "玉楼春 浣花溪上风光主",
        "author": "尹词客",
        "content": "浣花溪上风光主。\n燕集瀛洲开幕府。\n商岩本是作霖人，也使闲花沾雨露。\n谁怜氏族传簪组。\n狂迹偶为风月误。\n愿教朱户柳藏春，免作飘零堤上絮。",
        "dynasty": "宋",
        "collection_info": null
    },
    {
        "uuid": "5b46383a2e0cb22e912a7b7b6240d2aa",
        "title": "菩萨蛮 横湖十顷琉璃碧",
        "author": "王氏",
        "content": "横湖十顷琉璃碧。\n画桥百步通南北。\n沙暖睡鸳鸯。\n春风花草香。\n闲来撑小艇。\n划破楼台影。\n四面望青山。\n浑如蓬莱间。",
        "dynasty": "宋",
        "collection_info": null
    },
    {
        "uuid": "412d119e19313658996ee35c17875228",
        "title": "水调歌头 憔悴朔家种",
        "author": "虞㠭",
        "content": "憔悴朔家种，零落雪边枝。\n淡妆素艳，无桃笑面柳眉低。\n懒向深宫点额，甘与孤山结社，照影水之湄。\n不怨风霜虐，我本岁寒姿。\n谢东君。\n开冷蕊，弄斜晖。\n强颜红紫同□，皎洁性难移。\n祗好竹篱茅舍，若话玉堂金鼎，老恐负心期。\n歌罢饮先醉，残月坠深卮。",
        "dynasty": "宋",
        "collection_info": null
    },
    {
        "uuid": "a48c84ade36ed5e3dc42c32b8361ac4d",
        "title": "月华清 花影摇春",
        "author": "洪瑹",
        "content": "花影摇春，虫声吟暮，九霄云幕初卷。\n谁驾冰蟾，拥出桂轮天半。\n素魄映、青琐窗前，皓彩散、画阑干畔。\n凝眄。\n见金波滉漾，分辉鹊殿。\n况是风柔夜暖。\n正燕子新来，海棠微绽。\n不似秋光，只照离人肠断。\n恨无奈、利锁名缰，谁为唤、舞裙歌扇。\n吟玩。\n怕铜壶催晓，玉绳低转。",
        "dynasty": "宋",
        "collection_info": null
    },
    {
        "uuid": "1d01d7746da87b2467f04c3730e2a775",
        "title": "水龙吟 经年不见书来",
        "author": "洪瑹",
        "content": "经年不见书来，后期杳杳从谁问。\n柳英蜡小，柳枝金嫩，艳阳春近。\n罗幕风柔，泛红浮绿，连朝花信。\n念平生多少，情条恨叶，镇长使、芳心困。\n可是风流薄命。\n镜台前、松松蝉鬓。\n茜桃凝粉，熏兰涨腻，翠愁红损。\n纵使归来，灯前月下，恐难相认。\n卷重帘憔悴，残妆泪洗，把罗襟搵。",
        "dynasty": "宋",
        "collection_info": null
    },
    {
        "uuid": "27d48cad54af4647cbbd447f04ce4196",
        "title": "蓦山溪 潮平风稳",
        "author": "洪瑹",
        "content": "潮平风稳，行色催津鼓。\n回首望重城，但满眼、红云紫雾。\n分香解佩，空记小楼东，银烛暗，绣帘垂，昵昵凭肩语。\n关山千里，垂柳河桥路。\n燕子又归来，但惹得、满身花雨。\n彩笺不寄，兰梦更无凭，灯影下，月明中，魂断金钗股。",
        "dynasty": "宋",
        "collection_info": null
    },
    {
        "uuid": "b20450fcbef7de90ec3381e7b26d97c0",
        "title": "齐天乐 辘轳声破银床冻",
        "author": "洪瑹",
        "content": "辘轳声破银床冻，霜寒又侵鸳被。\n皓月疏钟，悲风断漏，惊起画楼人睡。\n银屏十二。\n叹尘满丝簧，暗消金翠。\n可恨风流，故人迢递隔千里。\n相思情绪最苦，旧欢无续处，魂梦空费。\n断雁无情，离鸾有恨，空想吴山越水。\n花憔玉悴。\n但翠黛愁横，红铅泪洗。\n待剪江梅，倩人传此意。",
        "dynasty": "宋",
        "collection_info": null
    },
    {
        "uuid": "ee066daf809ab1e5eee216ac0f07ce9a",
        "title": "菩萨蛮 断虹远饮横江水",
        "author": "洪瑹",
        "content": "断虹远饮横江水。\n万山紫翠斜阳里。\n系马短亭西。\n丹枫明酒旗。\n浮生长客路。\n事逐孤鸿去。\n又是月黄昏。\n寒灯人闭门。",
        "dynasty": "宋",
        "collection_info": null
    },
    {
        "uuid": "88a472065a6f480075eac434d1e73bed",
        "title": "菩萨蛮 吴姬压酒浮红蚁",
        "author": "洪瑹",
        "content": "吴姬压酒浮红蚁。\n少年未饮心先醉。\n驻马绿阳阴。\n酒楼三月春。\n相看成一笑。\n遗恨知多少。\n回首欲魂销。\n长桥连断桥。",
        "dynasty": "宋",
        "collection_info": null
    },
    {
        "uuid": "cff20a0a81525f55d67fd519a737f1d6",
        "title": "踏莎行 满满金杯",
        "author": "洪瑹",
        "content": "满满金杯，垂垂玉筋。\n离歌不放行人去。\n醉中扶上木兰船，醒来忘却桃源路。\n带绾同心，钗分一股。\n断魂空草高唐赋。\n秋山万叠水云深，茫茫无着相思处。",
        "dynasty": "宋",
        "collection_info": null
    },
    {
        "uuid": "f9576f5802647e22d31015b08cabda71",
        "title": "瑞鹤仙 听梅花吹动",
        "author": "洪瑹",
        "content": "听梅花吹动，凉夜何其，明星有烂。\n相看泪如霰。\n问而今去也，何时会面。\n匆匆聚散。\n恐便作、秋鸿社燕。\n最伤情、夜来枕上，断云零雨何限。\n因念。\n人生万事，回首悲凉，都成梦幻。\n芳心缱绻。\n空惆怅，巫阳馆。\n况船头一转，三千馀里，隐隐高城不见。\n恨无情、春水连天，片帆似箭。",
        "dynasty": "宋",
        "collection_info": null
    },
    {
        "uuid": "e74fa8c80e2594b2e83f76de78aacb68",
        "title": "浪淘沙 花雾涨冥冥",
        "author": "洪瑹",
        "content": "花雾涨冥冥。\n欲雨还晴。\n薄罗衫子正宜春。\n无奈今宵鸳帐里，身是行人。\n别酒不须斟。\n难洗离情。\n丝鞘如电紫骝鸣。\n肠断画桥芳草路，月晓风清。",
        "dynasty": "宋",
        "collection_info": null
    },
    {
        "uuid": "b5e83c2c5477a24a1f3daaa3a4945a21",
        "title": "南柯子・南歌子 柳浪摇晴沼",
        "author": "洪瑹",
        "content": "柳浪摇晴沼，荷风度晚檐。\n碧天如水印新蟾。\n一罅清光斜露、玉纤纤。\n宝镜微开匣，金钩半押帘。\n西楼今夜有人忺。\n应傍妆台低照、画眉尖。",
        "dynasty": "宋",
        "collection_info": null
    },
    {
        "uuid": "1eda6fe3fde04d8f819f7e1647d84795",
        "title": "永遇乐 歌雪徘徊",
        "author": "洪瑹",
        "content": "歌雪徘徊，梦云溶曳，欲劝春住。\n薄幸杨花，无端杜宇，抵死催教去。\n参差烟岫，千回百匝，不解禁春归路。\n病厌厌，那堪更听，小楼一夜风雨。\n金钗斗草，玉盘行菜，往事了无凭据。\n合数松儿，分香帕子，总是牵情处。\n小桃朱户，题诗在否，尚忆去年崔护。\n绿阴中，莺莺燕燕，也应解语。",
        "dynasty": "宋",
        "collection_info": null
    },
    {
        "uuid": "21259fe484986eb60b86d900f84f283e",
        "title": "谒金门 风共雨",
        "author": "洪瑹",
        "content": "风共雨。\n催尽乱红飞絮。\n百计留春春不住。\n杜鹃声更苦。\n细柳官河狭路。\n几被婵娟相误。\n空忆坠鞭遗扇处。\n碧窗眉语度。",
        "dynasty": "宋",
        "collection_info": null
    },
    {
        "uuid": "24b7a154c60b7d88d16439564eabe03c",
        "title": "菩萨蛮 玉琴不疗文园病",
        "author": "洪瑹",
        "content": "玉琴不疗文园病。\n对花长抱深深恨。\n恨入鬓霜边。\n才情输少年。\n蛾眉梳坠马。\n翠袖熏兰麝。\n醉梦未全醒。\n绿窗啼晓莺。",
        "dynasty": "宋",
        "collection_info": null
    },
    {
        "uuid": "39d07ae2d66087fe4de21075c30ea2c8",
        "title": "阮郎归 东风吹破藻池冰",
        "author": "洪瑹",
        "content": "东风吹破藻池冰。\n晴光开五云。\n绿情红意两逢迎。\n扶春来远林。\n花艳艳，玉英英。\n罗衣金缕明。\n闹蛾儿簇小蜻蜓。\n相呼看试灯。",
        "dynasty": "宋",
        "collection_info": null
    },
    {
        "uuid": "bca945e45870fee1cb083ceac4c891bb",
        "title": "行香子 楚楚精神",
        "author": "洪瑹",
        "content": "楚楚精神。\n杨柳腰身。\n是风流、天上飞琼。\n凌波微步，罗袜生尘。\n有许多娇，许多韵，许多情。\n十年心事，两字眉婚。\n问何时、真个行云。\n秋衾半冷，窗月窥人。\n想为人愁，为人瘦，为人颦。",
        "dynasty": "宋",
        "collection_info": null
    },
    {
        "uuid": "8b2e6081e8b24ed693844a0ba2306f79",
        "title": "鹧鸪天 意态婵娟画不如",
        "author": "洪瑹",
        "content": "意态婵娟画不如。\n莹然初日照芙蕖。\n笑捐琼佩遗交甫，肯把文梭掷幼舆。\n花上蝶，水中凫。\n芳心密意两相于。\n情知不作庭前柳，到得秋来日日疏。",
        "dynasty": "宋",
        "collection_info": null
    },
    {
        "uuid": "32a80b40e7d98c1056961e9bd56e3b95",
        "title": "水龙吟 素蛾洗尽繁妆",
        "author": "楼枎",
        "content": "素蛾洗尽繁妆，夜深步月秋千地。\n轻腮晕玉，柔肌笼粉，缁尘敛避。\n霁雪留香，晓云同梦，昭阳宫闭。\n怅仙园路杳，曲栏人寂，疏雨湿、盈盈泪。\n未放游峰叶底。\n怕春归、不禁狂吹。\n象床困倚，冰魂微醒，莺声唤起。\n愁对黄昏，恨催寒食，满襟离思。\n想千红过尽，一枝独冷，把梅花比。",
        "dynasty": "宋",
        "collection_info": null
    },
    {
        "uuid": "e2a0250044f1ec4dc9bb0993324ebac9",
        "title": "菩萨蛮 丝丝杨柳莺声近",
        "author": "楼枎",
        "content": "丝丝杨柳莺声近。\n晚风吹过秋千影。\n寒色一帘轻。\n灯残梦不成。\n耳边消息在。\n笑指花梢待。\n又是不归来。\n满庭花自开。",
        "dynasty": "宋",
        "collection_info": null
    },
    {
        "uuid": "9ed249d519fd78e71c34a4f0f9c8011f",
        "title": "沁园春 开辟以来",
        "author": "楼枎",
        "content": "开辟以来，便有此山，独当怒涛。\n正秋空万里，寒催雁信，尘寰一簇，轻等鸿毛。\n小可诗情，寻常酒量，到此应须分外豪。\n难为水，算平生未有，此番登高。\n飘飘。\n身踏金鳌。\n笑终日风波无限劳。\n看樯乌缥缈，帆归远浦，廛鱼杂沓，网带馀潮。\n待约诗人，相将月夜，取次携杯持蟹螯。\n乘桴意，问谁人领解，空立亭皋。",
        "dynasty": "宋",
        "collection_info": null
    },
    {
        "uuid": "ed9c58496d4eaf4026a18992874fe77b",
        "title": "念奴娇 垂杨得地",
        "author": "章谦亨",
        "content": "垂杨得地，在楼台侧畔，无人攀折。\n不似津亭舟系处，只伴客愁离别。\n丝过摇金，带铺新翠，雅称莺调舌。\n芳筵相映，最宜斜挂残月。\n却得连日春寒，未教轻滚，一片庭前雪。\n应恨张郎今老去，难比风流时节。\n醉眼浑醒，愁眉都展，舞困腰肢怯。\n有时微笑，把伊绾个双结。",
        "dynasty": "宋",
        "collection_info": null
    },
    {
        "uuid": "ca0b313e59473173d8c55c1b33b00ab5",
        "title": "步蟾宫 团圞小酌醺醺醉",
        "author": "章谦亨",
        "content": "团圞小酌醺醺醉。\n厮捱着、没人肯睡。\n呼卢直到五更头，便铺了妆台梳洗。\n庭前鼓吹喧人耳。\n蓦忽地、又添一岁。\n休嫌不足少年时，有多少、老如我底。",
        "dynasty": "宋",
        "collection_info": null
    },
    {
        "uuid": "964ad28443c3864d5784fa3181b1250f",
        "title": "摸鱼儿 想先生、跨鹤归去",
        "author": "章谦亨",
        "content": "想先生、跨鹤归去。\n依然上界官府。\n胸中邱壑经营巧，留下午桥别墅。\n堪爱处。\n山对起、飞来万马平坡驻。\n带湖鸥鹭。\n犹不忍寒盟，时寻门外，一片芰荷浦。\n秋水观，环绕滔滔瀑布。\n参天林木奇古。\n云烟只在阑干角，生出晚来微雨。\n东道主。\n爱宾客、梅花烂漫开樽俎。\n满怀尘土。\n扫荡已无馀，□□时上，玉峤翠瀛语。",
        "dynasty": "宋",
        "collection_info": null
    },
    {
        "uuid": "97272328e50c7b3bf9a524706ce7257b",
        "title": "念奴娇 画楼侧畔",
        "author": "章谦亨",
        "content": "画楼侧畔，试与君、管领南枝风物。\n影浸西湖清浅水，旁倚云崖烟壁。\n艾纳全披，檀心俱露，一片前村雪。\n碧松修竹，岁寒真是三杰。\n长向酒欲冰时，魁英相放，不待阳和发。\n一任无情风又雨，毕竟清香难灭。\n幻玉精神，添酥标致，羞上萧萧发。\n脆圆可爱，更看春二三月。",
        "dynasty": "宋",
        "collection_info": null
    },
    {
        "uuid": "e99d8afdacff87f06bbc385fd7cb3007",
        "title": "浪淘沙 台上凭阑干",
        "author": "章谦亨",
        "content": "台上凭阑干。\n犹怯春寒。\n被谁偷了最高山。\n将谓六丁移取去，不在人间。\n却是晓云闲。\n特地遮拦。\n与天一样白漫漫。\n喜得东风收卷尽，依旧追还。",
        "dynasty": "宋",
        "collection_info": null
    },
    {
        "uuid": "dca4cd1820af701018fb69613ef1076d",
        "title": "小重山 久雨初晴天气佳",
        "author": "章谦亨",
        "content": "久雨初晴天气佳。\n远峰犹□被，乱峰遮。\n更无一朵路旁花。\n春归也，光景只桑麻。\n山径曲如蛇。\n□□□□□，□□□。\n薄醪邀客去程赊。\n都输与，鹥鹭立平沙。",
        "dynasty": "宋",
        "collection_info": null
    },
    {
        "uuid": "151ba2dbaf672f60594514b26c7c449e",
        "title": "石州引・石州慢 半角庭阴",
        "author": "章谦亨",
        "content": "半角庭阴，弓月映眉，珠露侵靸。\n花棚倒挂风枝，低罥鬓唇ぢ叶。\n凭肩笑问，甚日罢织流黄，泥人无语吟虫答。\n灯近悄分携，溜钗钿犀合。\n一霎。\n莲丝易折。\n未稳栖鸳，陡惊弹鸭。\n几度空阶，宵永笛声孤擫。\n玉腰烟瘦，□□梨梦香消，醒来凉袖阑干压。\n不尽度檐云，写闲愁千叠。",
        "dynasty": "宋",
        "collection_info": null
    },
    {
        "uuid": "d083ad01745228667f85a82d90dd3f48",
        "title": "水调歌头 解变西昆体",
        "author": "章谦亨",
        "content": "解变西昆体，一赋冠群英。\n清风峡畔，至今堂以读书名。\n富贵轻于尘土，孝义重于山岳，惜不大其成。\n陵谷纵迁改，草木亦光荣。\n与仇香，穿阮屐，试同登。\n石龛虽窄，可容一几短檠灯。\n千仞苍崖如削，四面翠屏不断，云雾镇长生。\n最爱岩前水，犹作诵弦声。",
        "dynasty": "宋",
        "collection_info": null
    },
    {
        "uuid": "18aeb48504b9ddbc9df3bcc24a33c343",
        "title": "画堂春 连朝檐溜几曾干",
        "author": "章谦亨",
        "content": "连朝檐溜几曾干。\n韶华一似衰颜。\n牡丹开尽木香残。\n忆家山，愁倚危阑。",
        "dynasty": "宋",
        "collection_info": null
    },
    {
        "uuid": "c9eb764c34b7446a5a26f791d926f4d7",
        "title": "阮郎归 一帘疏雨细于尘",
        "author": "王同祖",
        "content": "一帘疏雨细于尘。\n春寒愁杀人。\n桐花庭院近清明。\n新烟浮旧城。\n寻蝶梦，怯莺声。\n柳丝如妾情。\n丙丁帖子画教成。\n妆台求晚晴。",
        "dynasty": "宋",
        "collection_info": null
    },
    {
        "uuid": "bf30e1708ce0ad665debcd37a4a8980d",
        "title": "摸鱼儿 记年时、荔枝香里",
        "author": "王同祖",
        "content": "记年时、荔枝香里，深红一片成阵。\n迎风浴露精神爽，谁似阿娇丰韵。\n黄昏近。\n望翠幕玳席，粉面云鬟映。\n娇波微瞬。\n向烛影交相，歌声闲绕，私语画阑并。\n佳期事，好处天还悭吝。\n莺啼燕语无定。\n一轮明月人千里，空梦云温雨润。\n萧郎病。\n恨天阔鸿稀，杳杳沈芳讯。\n日长人静。\n但时把好山，学他媚妩，偷就眉峰印。",
        "dynasty": "宋",
        "collection_info": null
    },
    {
        "uuid": "6451d85129cc4e841fecde9915f6a7ec",
        "title": "西江月 往事星移物换",
        "author": "王同祖",
        "content": "往事星移物换，旧游雨冷云沈。\n真娘墓草几回青。\n问着寒潮不应。\n何处芙蓉别馆，依前杨柳离亭。\n东风吹泪入重扃。\n为唤香魂教醒。",
        "dynasty": "宋",
        "collection_info": null
    },
    {
        "uuid": "33d7e611ca92e09dffdd1e3ea2fd0e11",
        "title": "踏莎行 梅观初花",
        "author": "杨伯",
        "content": "梅观初花，蕙庭残叶。\n当时惯听山阴雪。\n东风吹梦到清都，今年雪比年前别。\n重酿宫醪，双钩官帖。\n伴翁一笑成三绝。\n夜深何用对青藜，窗前一片蓬莱月。",
        "dynasty": "宋",
        "collection_info": null
    },
    {
        "uuid": "2517ab48e503ddf8fb1e294cdbbc1ba1",
        "title": "木兰花慢 正千门系柳",
        "author": "李彭老",
        "content": "正千门系柳，赐宫烛、散青烟。\n看秀靥芳唇，涂妆晕色，试尽春妍。\n田田。\n满阶榆荚，弄轻阴、浅冷似秋天。\n随处饧香杏暖，燕飞斜亸秋千。\n朱弦。\n几换华年。\n扶浅醉、落花前。\n记旧时游冶，灯楼倚扇，水院移船。\n吟边。\n梦云飞远，有题红、都在薛涛笺。\n听绝残箫倦笛，夜堂明月窥帘。",
        "dynasty": "宋",
        "collection_info": null
    },
    {
        "uuid": "56a9af9d81efcf2b3d51bd383fffffdb",
        "title": "壶中天・念奴娇 素飙荡碧",
        "author": "李彭老",
        "content": "素飙荡碧，喜云飞寥廓，清透凉宇。\n倦鹊惊翻台榭迥，叶叶秋声归树。\n珠斗斜河，冰轮辗雾，万里青冥路。\n香深屏翠，桂边满袖风露。\n烟外冷逼玻璃，渔郎歌渺，击空明归去。\n怨鹤知更莲漏悄，竹里筛金帘户。\n短发吹寒，闲情吟远，弄影花前舞。\n明年今夜，玉樽知醉何处。",
        "dynasty": "宋",
        "collection_info": null
    },
    {
        "uuid": "511ce4bddc41d367fdc9866f1d6ac647",
        "title": "高阳台 飘粉杯宽",
        "author": "李彭老",
        "content": "飘粉杯宽，盛香袖小，青青半掩苔痕。\n竹里遮寒，谁念灭尽芳云。\n么凤叫晚吹晴雪，料水空、烟冷西泠。\n感雕零。\n残缕遗钿，迤逦成尘。\n东园曾趁花前约，记按筝筹酒，戏挽飞琼。\n环佩无声，草暗台榭春深。\n欲倩怨笛传清谱，怕断霞、难返吟魂。\n转消凝。\n点点随波，望极江亭。",
        "dynasty": "宋",
        "collection_info": null
    },
    {
        "uuid": "1fcd500bded094f17176cb7915825247",
        "title": "法曲献仙音 云木槎桠",
        "author": "李彭老",
        "content": "云木槎桠，水荭摇落，瘦影半临清浅。\n翠羽迷空，粉容羞晓，年华柱弦频换。\n甚何逊、风流在，相逢共寒晚。\n总依黯。\n念当时、看花游冶，曾锦缆移舟，宝筝随辇。\n池苑锁荒凉，嗟事逐、鸿飞天远。\n香径无人，甚苍藓、黄尘自满。\n听鸦啼春寂，暗雨萧萧吹怨。",
        "dynasty": "宋",
        "collection_info": null
    },
    {
        "uuid": "138ea957b8ca093a9f97e9a125013c4e",
        "title": "一萼红 过蔷薇",
        "author": "李彭老",
        "content": "过蔷薇。\n正风暄云淡，春去未多时。\n古岸停桡，单衣试酒，满眼芳草斜晖。\n故人老、经年赋别，灯晕里、相对夜何其。\n泛剡清愁，买花芳事，一卷新诗。\n流水孤帆渐远，想家山猿鹤，喜见重归。\n北阜寻幽，青津问钓，多情杨柳依依。\n最难忘、吟边旧雨，数菖蒲、花老是来期。\n几夕相思梦蝶，飞绕苹溪。",
        "dynasty": "宋",
        "collection_info": null
    },
    {
        "uuid": "3aa156571206951e31eb789cc46f33a1",
        "title": "高阳台 石笋埋云",
        "author": "李彭老",
        "content": "石笋埋云，风篁啸晚，翠微高处幽居。\n缥简云签，人间一点尘无。\n绿深门户啼鹃外，看堆床、宝晋图书。\n尽萧闲，浴砚临池，滴露研朱。\n旧时曾写桃花扇，弄霏香秀笔，春满西湖。\n松菊依然，柴桑自爱吾庐。\n冰弦玉柱风流在，更秋兰、香染衣裾。\n照窗明，小字珠玑，重见欧虞。",
        "dynasty": "宋",
        "collection_info": null
    },
    {
        "uuid": "f874bda998aabaef1325ec91bf316354",
        "title": "探芳讯 对芳昼",
        "author": "李彭老",
        "content": "对芳昼。\n甚怕冷添衣，伤春疏酒。\n正绯桃如火，相看自依旧。\n闲帘深掩梨花雨，谁问东阳瘦。\n几多时，涨绿莺枝，坠红鸳甃。\n堤上宝鞍骤。\n记草色熏晴，波光摇岫。\n苏小门前，题字尚存否。\n繁华短梦随流水，空有诗千首。\n更休言，张绪风流似柳。",
        "dynasty": "宋",
        "collection_info": null
    },
    {
        "uuid": "f98d5551f5941fb8e0b9503ac78beb1e",
        "title": "祝英台近 杏花吹",
        "author": "李彭老",
        "content": "杏花吹，梅花过，时节又春半。\n帘影飞梭，轻阴小庭院。\n旧时月底秋千，吟香醉玉，曾细听、歌珠一串。\n忍重见。\n描金小字题情，生绡合欢扇。\n老了刘郎，天远玉箫伴。\n几番莺外斜阳，阑干倚遍，恨杨柳、遮愁不断。",
        "dynasty": "宋",
        "collection_info": null
    },
    {
        "uuid": "4d0d99ebe2c90012337da108c38abdad",
        "title": "踏莎行 紫曲迷香",
        "author": "李彭老",
        "content": "紫曲迷香，绿窗梦月。\n芳心如对春风说。\n蛮笺象管写新声，几番曾试琼壶觖。\n庾信书愁，江淹赋别。\n桃花红雨梨花雪。\n周郎先自足风流，何须更拟秦箫咽。",
        "dynasty": "宋",
        "collection_info": null
    },
    {
        "uuid": "86e4a072cc10ed09e6693a53fa8a61f4",
        "title": "浪淘沙 泼火雨初晴",
        "author": "李彭老",
        "content": "泼火雨初晴。\n草色青青。\n傍檐垂柳卖春饧。\n画舫载花花解语，绾燕吟莺。\n箫鼓入西泠。\n一片轻阴。\n钿车罗盖竞归城。\n别有水窗人唤酒，弦月初生。",
        "dynasty": "宋",
        "collection_info": null
    },
    {
        "uuid": "778a547983d3e20a7c3f1e4906dcd869",
        "title": "四字令・醉太平 兰汤晚凉",
        "author": "李彭老",
        "content": "兰汤晚凉。\n鸾钗半妆。\n红巾腻雪初香。\n擘莲房赌双。\n罗纨素珰。\n冰壶露床。\n月移花影西厢。\n数流萤过墙。",
        "dynasty": "宋",
        "collection_info": null
    },
    {
        "uuid": "b1eb64a235a3f5b8afa1590eeca4c551",
        "title": "生查子 罗襦隐绣茸",
        "author": "李彭老",
        "content": "罗襦隐绣茸，玉合消红豆。\n深院落梅钿，寒峭收灯后。\n心事卜金钱，月上鹅黄柳。\n拜了夜香休，翠被听春漏。",
        "dynasty": "宋",
        "collection_info": null
    },
    {
        "uuid": "5665b85e35d59861776b7ad1ec8a3532",
        "title": "壶中天・念奴娇 水西云北",
        "author": "李彭老",
        "content": "水西云北，记前回同载，高阳伴侣。\n一色荷花香十里，偷把秋期频数。\n脆管排云，轻桡喷雪，不信催诗雨。\n碧筒呼酒，秀笺题遍新句。\n谁念病损文园，岁华摇落，事与孤鸿去。\n露井邀凉吹短发，梦入苹洲菱浦。\n暗草飞萤，乔枝翻鹊，看月山中住。\n一声清唱，醉乡知有仙路。",
        "dynasty": "宋",
        "collection_info": null
    },
    {
        "uuid": "668ff0f315cac705c1a359946b5fe365",
        "title": "木兰花慢 折秦淮露柳",
        "author": "李彭老",
        "content": "折秦淮露柳，带明月、倚归船。\n看佩玉纫兰，囊诗贮锦，江满吴天。\n吟边。\n唤回梦蝶，想故山、薇长已多年。\n草得梅花赋了，棹歌远和离舷。\n风弦。\n尽入吟篇。\n伤倦客、对秋莲。\n过旧经行处，渔乡水驿，一路闻蝉。\n留连。\n漫听燕语，便江湖、夜语隔灯前。\n潮返浔阳暗水，雁来好寄瑶笺。",
        "dynasty": "宋",
        "collection_info": null
    },
    {
        "uuid": "8ecae7bff902de5398263ea1dea756c9",
        "title": "祝英台近 载轻寒、低鸣橹",
        "author": "李彭老",
        "content": "载轻寒、低鸣橹。\n十里杏花雨。\n露草迷烟，萦绿过前浦。\n青青陌上垂杨，绾丝摇佩，渐遮断、旧曾吟处。\n听莺语。\n吹笙人远天长，谁翻水西谱。\n浅黛凝愁，远岫带眉妩。\n画阑闲倚多时，不成春醉，趁几点、白鸥归去。",
        "dynasty": "宋",
        "collection_info": null
    },
    {
        "uuid": "185b440994b8aba911b80a369dfb3864",
        "title": "清平乐 合欢扇子",
        "author": "李彭老",
        "content": "合欢扇子。\n扑蝶花阴里。\n半醉海棠扶不起。\n淡日秋千闲倚。\n宝筝弹向谁听。\n一春能几番晴。\n帐底柳绵吹满，不教好梦分明。",
        "dynasty": "宋",
        "collection_info": null
    },
    {
        "uuid": "112d5d18556a31857cc764a805a878f3",
        "title": "章台月・一斛珠 露轻风细",
        "author": "李彭老",
        "content": "露轻风细。\n中庭夜色凉如水。\n荷香柳影成秋意。\n萤冷无光，凉入树声碎。\n玉箫金缕西楼醉。\n长吟短舞花阴地。\n素娥应笑人憔悴。\n漏歇帘空，低照半床睡。",
        "dynasty": "宋",
        "collection_info": null
    },
    {
        "uuid": "b32c6660ca481f0a68f529237ff1c4be",
        "title": "青玉案 楚峰十二阳台路",
        "author": "李彭老",
        "content": "楚峰十二阳台路。\n算只有、飞红去。\n玉合香囊曾暗度。\n榴裙翻酒，杏帘吹粉，不识愁来处。\n燕忙莺懒青春暮。\n蕙带空留断肠句。\n草色天涯情几许。\n荼䕷开尽，旧家池馆，门掩风和雨。",
        "dynasty": "宋",
        "collection_info": null
    },
    {
        "uuid": "008be9a4c890aa1ca0e59b721b4503ec",
        "title": "浣溪沙 玉雪庭心夜色空",
        "author": "李彭老",
        "content": "玉雪庭心夜色空。\n移花小槛斗春红。\n轻衫短帽醉歌重。\n彩扇旧题烟雨外，玉箫新谱燕莺中。\n阑干到处是春风。",
        "dynasty": "宋",
        "collection_info": null
    },
    {
        "uuid": "d0ddb27e2309c381f729c529b05b82d5",
        "title": "天香 捣麝成尘",
        "author": "李彭老",
        "content": "捣麝成尘，熏薇注露，风酣百和花气。\n品重云头，叶翻蕉样，共说内家新制。\n波浮海沫，谁唤觉、鲛人春睡。\n清润俱饶片脑，芬馡半是沈水。\n相逢酒边花外。\n火初温、翠炉烟细。\n不似宝珠金缕，领巾红坠。\n荀令如今憔悴。\n消未尽、当时爱香意。\n炉暖灯寒，秋声素被。",
        "dynasty": "宋",
        "collection_info": null
    },
    {
        "uuid": "2bd39610ce1ea550b0b7b358203872d6",
        "title": "摸鱼子 过垂虹、四桥飞雨",
        "author": "李彭老",
        "content": "过垂虹、四桥飞雨，沙痕初涨春水。\n腥波十里吴歈远，绿蔓半萦船尾。\n连复碎。\n爱滑卷青绡，香袅冰丝细。\n山人隽味。\n笑杜老无情，香羹碧涧，空只赋芹美。\n归期早，谁似季鹰高致。\n鲈鱼相伴菰米。\n红尘如海丘园梦，一叶又秋风起。\n湘湖外。\n看采撷、芳条际晓随鱼市。\n旧游漫记。\n但望里江南，秦鬟贺镜，渺渺隔烟翠。",
        "dynasty": "宋",
        "collection_info": null
    },
    {
        "uuid": "cc42450b0f2d02c196cb5aa27c3763eb",
        "title": "失调名 暗雨敲花",
        "author": "李彭老",
        "content": "暗雨敲花，柔风过柳。",
        "dynasty": "宋",
        "collection_info": null
    },
    {
        "uuid": "4924d59171cb5e444e36774d2903b104",
        "title": "惜红衣 笛送西泠",
        "author": "李莱老",
        "content": "笛送西泠，帆过杜曲。\n昼阴芳绿。\n门巷清风，还寻故人屋。\n苍华发冷，笑瘦影、相看如竹。\n幽谷。\n烟树晚莺，诉经年愁独。\n残阳古木。\n书画归船，匆匆又南北。\n苹洲鸥鹭素熟。\n旧盟续。\n甚日浩歌招隐，听雨弁阳同宿。\n料重来时候，香荡几湾红玉。",
        "dynasty": "宋",
        "collection_info": null
    },
    {
        "uuid": "c680971b9658c93a4840062ccf0e0a72",
        "title": "青玉案 吟情老尽江南句",
        "author": "李莱老",
        "content": "吟情老尽江南句。\n几千万、垂丝缕。\n花冷絮飞寒食路。\n渔烟鸥雨，燕昏莺晓，总入昭华谱。\n红衣妆靓凉生渚。\n环碧斜阳旧时树。\n拈叶分题觞咏处。\n荀香犹在，庾愁何许，云冷西湖赋。",
        "dynasty": "宋",
        "collection_info": null
    },
    {
        "uuid": "78b6e8e166f2078c10004bddcff36306",
        "title": "扬州慢 玉倚风轻",
        "author": "李莱老",
        "content": "玉倚风轻，粉凝冰薄，土花祠冷无人。\n听吹箫月底，传暮草金城。\n笑红紫、纷纷成雨，溯空如蝶，恐堕珠尘。\n叹而今、杜郎还见，应赋悲春。\n佩环何许，纵无情、莺燕犹惊。\n怅朱槛香消，绿屏梦渺，肠断瑶琼。\n九曲迷楼依旧，沈沈夜、想觅行云。\n但荒烟幽翠，东风吹作秋声。",
        "dynasty": "宋",
        "collection_info": null
    },
    {
        "uuid": "40fab5c116fed2ebfd7d99e2cad66cbb",
        "title": "谒金门 春意态",
        "author": "李莱老",
        "content": "春意态。\n闲却远山横黛。\n香径莓苔嗟粉坏。\n凤靴双斗彩。\n折得花枝懒戴。\n犹恋鸳鸯飞盖。\n旧恨新愁都只在。\n东风吹柳带。",
        "dynasty": "宋",
        "collection_info": null
    },
    {
        "uuid": "2d91e56d2d9c3fb93a3f77da8055b254",
        "title": "浪淘沙 榆火换新烟",
        "author": "李莱老",
        "content": "榆火换新烟。\n翠柳朱檐。\n东风吹得落花颠。\n帘影翠梭悬绣带，人倚秋千。\n犹忆十年前。\n西子湖边。\n斜阳吹入画楼船。\n归醉夜堂歌舞月，拼却春眠。",
        "dynasty": "宋",
        "collection_info": null
    },
    {
        "uuid": "24b1939336e47181d21f9ea693cdcb1d",
        "title": "生查子 妾情歌柳枝",
        "author": "李莱老",
        "content": "妾情歌柳枝，郎意怜桃叶。\n罗带绾同心，谁信愁千结。\n楼上数残更，马上看新月。\n绣被怨春寒，怕学鸳鸯叠。",
        "dynasty": "宋",
        "collection_info": null
    },
    {
        "uuid": "95ac3f17cdfbd368ec94bfc4d7281d06",
        "title": "高阳台 门掩香残",
        "author": "李莱老",
        "content": "门掩香残，屏摇梦冷，珠细糁缀芳尘。\n临水搴花，流来疑是行云。\n藓梢空挂凄凉月，想鹤归、犹怨黄昏。\n黯消凝。\n人老天涯，雁影沈沈。\n断肠不在听横笛，在江皋解佩，翳玉飞琼。\n烟湿荒村，背春无限愁深。\n迎风点点飘寒粉，怅秋娘、燕袖啼痕。\n更关情。\n青子悬枝，绿树成阴。",
        "dynasty": "宋",
        "collection_info": null
    },
    {
        "uuid": "023ff0f4f38f73841a210a5bbcdffd07",
        "title": "木兰花慢 向烟霞堆里",
        "author": "李莱老",
        "content": "向烟霞堆里，着吟屋、最高层。\n望海日翻红，林霏散白，猿鸟幽深。\n双岑。\n倚天翠湿，看浮云、收尽雨还晴。\n晓色千松逗冷，照人眼底长青。\n闲情。\n玉尘风生。\n摹茧字，校鹅经。\n爱静翻缃帙，芸台棐几，荷制兰缨。\n分明。\n晋人旧隐，掩岩扉、月午籁沈沈。\n三十六梯树杪，溯空遥想登临。",
        "dynasty": "宋",
        "collection_info": null
    },
    {
        "uuid": "27e7ceef566ca8c10605d17dace4c524",
        "title": "清平乐 绿窗初晓",
        "author": "李莱老",
        "content": "绿窗初晓。\n枕上闻啼鸟。\n不恨王孙归不早。\n只恨天涯芳草。\n锦书红泪千行。\n一春无限思量。\n折得垂杨寄与，丝丝都是愁肠。",
        "dynasty": "宋",
        "collection_info": null
    },
    {
        "uuid": "f9984c5e4b23b69038aa69097a25feee",
        "title": "台城路・齐天乐 半空河影流云碎",
        "author": "李莱老",
        "content": "半空河影流云碎，亭皋嫩凉收雨。\n井叶还惊，江莲乱落，弦月初生商素。\n堂深几许。\n渐爽入云帱，翠绡千缕。\n纨扇恩疏，晚萤光冷照窗户。\n文园憔悴顿老，又西风暗换，丝鬓无数。\n灯外残砧，琴边瘦枕，一一情伤迟暮。\n故人倦旅。\n料渭水长安，感时吟苦。\n正自多愁，砌蛩终夜语。",
        "dynasty": "宋",
        "collection_info": null
    },
    {
        "uuid": "72fb266172818200a8bcb2ad6f1e703d",
        "title": "浪淘沙 宝押绣帘斜",
        "author": "李莱老",
        "content": "宝押绣帘斜。\n莺燕谁家。\n银筝初试合琵琶。\n柳色春罗裁袖小，双戴桃花。\n芳草满天涯。\n流水韶华。\n晚风杨柳绿交加。\n闲倚阑干无藉在，数尽归鸦。",
        "dynasty": "宋",
        "collection_info": null
    },
    {
        "uuid": "ec789f9bf927860e23e791e10ae8503a",
        "title": "杏花天 年时中酒风流病",
        "author": "李莱老",
        "content": "年时中酒风流病。\n正雨暗、蘼芜深径。\n人家寒食烟初禁。\n狼藉梨花雪影。\n西湖梦、红沈翠冷。\n记舞板、歌裙厮趁。\n斜阳苦与黄昏近。\n生怕画船归尽。",
        "dynasty": "宋",
        "collection_info": null
    },
    {
        "uuid": "f5c2ffcd3232b7f50fb49a03eb526e82",
        "title": "小重山 画檐簪柳碧如城",
        "author": "李莱老",
        "content": "画檐簪柳碧如城。\n一帘风雨里，近清明。\n吹箫门巷冷无声。\n梨花月，今夜负中庭。\n远岫敛修颦。\n春愁吟入谱，付莺莺。\n红尘没马翠埋轮。\n西泠曲，欢梦絮飘零。",
        "dynasty": "宋",
        "collection_info": null
    },
    {
        "uuid": "87e7641eeba5569e63d99eacfe3a9b0f",
        "title": "倦寻芳 缭墙黏藓",
        "author": "李莱老",
        "content": "缭墙黏藓，糁径飞梅，春绪无赖。\n绣压垂帘，骨有许多寒在。\n宝幄香消龙麝饼，钿车尘冷鸳鸯带。\n想西园，被一程风雨，群芳都碍。\n逗晓色、莺啼人起，倦倚银屏，愁沁眉黛。\n待拼千金，却恨好榷难买。\n翠苑欢游孤解佩。\n青门佳约妨挑菜。\n柳初黄，罩池塘、万丝愁霭。",
        "dynasty": "宋",
        "collection_info": null
    },
    {
        "uuid": "7608e8959c922d835acbedd1b68d349d",
        "title": "点绛唇 绿染春波",
        "author": "李莱老",
        "content": "绿染春波，袖罗金缕双鸂鶒。\n小桃匀碧。\n香衬蝉云湿。\n舞带歌钿，闲傍秋千立。\n情何极。\n燕莺尘迹。\n芳草斜阳笛。",
        "dynasty": "宋",
        "collection_info": null
    },
    {
        "uuid": "ab49b725158fb67c02e4b9df3697040f",
        "title": "西江月 绿染晓云冉冉",
        "author": "李莱老",
        "content": "绿染晓云冉冉，红酣晴雾冥冥。\n银簪悬烛锦官城。\n困倚墙头半影。\n雨后遍饶艳冶，燕来同作清明。\n更深犹唤玉靴笙。\n不管西池露冷。",
        "dynasty": "宋",
        "collection_info": null
    },
    {
        "uuid": "111a51bb0d41b0d5a89f1912b821e2d1",
        "title": "清平乐 日寒风细",
        "author": "李莱老",
        "content": "日寒风细。\n庭馆浮花气。\n白发潘郎吟欲醉。\n绿暗シ芜千里。\n西园南浦东城。\n一春多少闲情。\n日暮采苹歌远，梦回唤得愁生。",
        "dynasty": "宋",
        "collection_info": null
    },
    {
        "uuid": "c363317d4bfc5ef5e942d9ef63d5c7e4",
        "title": "念奴娇 干坤开辟",
        "author": "黄应武",
        "content": "干坤开辟，桂林有、元气自来融结。\n石磴盘空行木杪，天柱屹然中立。\n窟宅幽深，泉源清远，不是灵神擘。\n潜通后洞，张刘万古遗迹。\n输我长剑凌虚，六尘尽扫，银海秋波碧。\n志气飘飘游物外，惟有清风知得。\n唤起白龙，护持飙驭，稽首朝金阙。\n山灵欣喜，紫云已在诗壁。",
        "dynasty": "宋",
        "collection_info": null
    },
    {
        "uuid": "5e2558078c2843d8deb6d6c7e7ecbc0b",
        "title": "满庭芳 吾乃当涂",
        "author": "如愚居士",
        "content": "吾乃当涂，弃儒奉道，遵行圣诲多年。\n已逾三纪，截灭六尘缘。\n因习业、自营度日，未尝谒见豪贤。\n般若力，掀翻烦恼，坦荡独け然。\n来斯，十四载，装銮佛像，塔宇尽光鲜。\n造遮晹石道，直至水□边。\n都系束修己镪，舍为助道安禅。\n知惭愧，了无所得，本觉性明圆。",
        "dynasty": "宋",
        "collection_info": null
    },
    {
        "uuid": "6054f32274dc9559940ae00f74480a45",
        "title": "满江红 十载扁舟",
        "author": "林革",
        "content": "十载扁舟，几来往、三吾溪上。\n天宝事，一回看着，一回惆怅。\n笔画模糊犹雅健，文章褒贬添悲壮。\n枉教人、字字费沈吟，评轻重。\n西北望，情无量。\n东南气，真长王。\n想忠臣应读，宋中兴颂。\n主圣自然皆乐土，时平正合储良将。\n笑此身、老大尚奔驰，知何用。",
        "dynasty": "宋",
        "collection_info": null
    },
    {
        "uuid": "73e381f68ff7455c33ab13ac1ac47574",
        "title": "水调歌头 风月无尽藏",
        "author": "曾宏正",
        "content": "风月无尽藏，泉石有膏肓。\n古今桂岭奇胜，骚客费平章。\n不假鬼谋神运，自是地藏天作，圆魂镇相望。\n举首吸空翠，赤脚踏沧浪。\n惊龙卧，攀栖鹘，翳鸾凰。\n秋爽一天凉露，桂子更飘香。\n坐我水精宫阙，呼彼神仙伴侣，大杓挹琼浆。\n主醉客起舞，今夕是何乡。",
        "dynasty": "宋",
        "collection_info": null
    },
    {
        "uuid": "0841872459c56c4e03746ed7d38b1930",
        "title": "沁园春 再上高台",
        "author": "吴景伯",
        "content": "再上高台，访谪仙兮，仙何所之。\n但石城西踞，潮平白鹭，浮图南峙，云淡乌衣。\n凤鸟不来，长安何处，惟有碧梧三数枝。\n兴亡事，对江山休说，谁是谁非。\n庭花飘尽胭脂。\n算结绮、繁华能几时。\n问何人重向，新亭挥泪，何人更到，别墅围棋。\n笑拍阑干，功名未了，宁肯绿蓑寻钓矶。\n深深饮，任玉山醉倒，明月扶归。",
        "dynasty": "宋",
        "collection_info": null
    },
    {
        "uuid": "ce509b3afc7d0d6b8e3b7d294d91103d",
        "title": "点绛唇 卷上珠帘",
        "author": "邓有功",
        "content": "卷上珠帘，晚来一阵东风恶。\n客怀萧索。\n看尽残花落。\n自把银瓶，买酒成孤酌。\n伤漂泊。\n知音难托。\n闷倚阑干角。",
        "dynasty": "宋",
        "collection_info": null
    },
    {
        "uuid": "42ce00be3bb97cd9d11af9ea86e7993c",
        "title": "过秦楼 燕蹴飞红",
        "author": "邓有功",
        "content": "燕蹴飞红，莺迁新绿，几阵晚来风急。\n谢家池馆，金谷园林，还又把春虚掷。\n年时恨雨愁云，物换星移，有谁曾忆。\n把一尊试酹，落花芳草，总成尘迹。\n频自笑、流浪孤萍，沾泥弱絮，有底困春无力。\n银屏香暖，宝簟波寒，又负月明今夕。\n往事梦里，沈思惟有罗襟，泪痕犹湿。\n奈垂杨万缕，不系西风白日。",
        "dynasty": "宋",
        "collection_info": null
    },
    {
        "uuid": "68ebcd72579f742a2d5274a4cf407985",
        "title": "浪淘沙 春在画桥西",
        "author": "李振祖",
        "content": "春在画桥西。\n画舫轻移。\n粉香何处度涟漪。\n认得一船杨柳外，帘影垂垂。\n谁倚碧阑低。\n酒晕双眉。\n鸳鸯并浴燕交飞。\n一片闲情春水隔，斜日人归。",
        "dynasty": "宋",
        "collection_info": null
    },
    {
        "uuid": "47bd299d62a9ff158de986660ddf26cd",
        "title": "二郎神 琐窗睡起",
        "author": "汤恢",
        "content": "琐窗睡起，闲伫立、海棠花影。\n记翠楫银塘，红牙金缕，杯泛梨花冷。\n燕子衔来相思字，道玉瘦、不禁春病。\n应蝶粉半销，鸦云斜坠，暗尘侵镜。\n还省。\n香痕碧唾，春衫都凝。\n悄一似荼䕷，玉肌翠帔，消得东风唤醒。\n青杏单衣，杨花小扇，闲却晚春风景。\n最苦是、蝴蝶盈盈弄晚，一帘风静。",
        "dynasty": "宋",
        "collection_info": null
    },
    {
        "uuid": "b9b842d519958cbc7c82608046d7ba2a",
        "title": "倦寻芳 饧箫吹暖",
        "author": "汤恢",
        "content": "饧箫吹暖，蜡烛分烟，春思无限。\n风到楝花，二十四番吹遍。\n烟湿浓堆杨柳色，昼长闲坠梨花片。\n悄帘栊，听幽禽对语，分明如翦。\n记旧日、西湖行乐，载酒寻春，十里尘软。\n背后腰肢，彷佛画图曾见。\n宿粉残香随梦冷，落花流水和天远。\n但如今，病厌厌、海棠池馆。",
        "dynasty": "宋",
        "collection_info": null
    },
    {
        "uuid": "ff43d9f220a354845b45899345034c65",
        "title": "满江红 小院无人",
        "author": "汤恢",
        "content": "小院无人，正梅粉、一阶狼藉。\n疏雨过，溶溶天气，早如寒食。\n啼鸟惊回芳草梦，峭风吹浅桃花色。\n漫玉炉、沈水熨春衫，花痕碧。\n绿縠水，红香陌。\n紫桂棹，黄金勒。\n怅前欢如梦，后游何日。\n酒醒香消人自瘦，天空海阔春无极。\n又一林、新月照黄昏，梨花白。",
        "dynasty": "宋",
        "collection_info": null
    },
    {
        "uuid": "9aaddab30ad0a42ac929ce21cc61c149",
        "title": "祝英台近 宿酲苏",
        "author": "汤恢",
        "content": "宿酲苏，春梦醒，沈水冷金鸭。\n落尽桃花，无人扫红雪。\n渐催煮酒园林，单衣庭院，春又到、断肠时节。\n恨离别。\n长忆人立荼䕷，珠帘卷香月。\n几度黄昏，琼枝为谁折。\n都将千里芳心，十年幽梦，分付与、一声啼鴂。",
        "dynasty": "宋",
        "collection_info": null
    },
    {
        "uuid": "c654241623520af997933be4c37afab0",
        "title": "祝英台近 月如冰",
        "author": "汤恢",
        "content": "月如冰，天似水，冷浸画阑湿。\n桂树风前，醲香半狼藉。\n此翁对此良宵，别无可恨，恨只恨、古人头白。\n洞庭窄。\n谁道临水楼台，清光最先得。\n万里干坤，原无片云隔。\n不妨彩笔云笺，翠尊冰酝，自管领、一庭秋色。",
        "dynasty": "宋",
        "collection_info": null
    },
    {
        "uuid": "0fbdf5671a57a7de85b52a82c6f721ef",
        "title": "八声甘州 摘青梅荐酒",
        "author": "汤恢",
        "content": "摘青梅荐酒，甚残寒、犹怯苎萝衣。\n正柳腴花瘦，绿云冉冉，红雪霏霏。\n隔屋秦筝依约，谁品春词。\n回首繁华梦，流水斜晖。\n寄隐孤山山下，但一瓢饮水，深掩苔扉。\n羡青山有思，白鹤忘机。\n怅年华、不禁搔首，又天涯、弹泪送春归。\n销魂远，千山啼鴂，十里荼䕷。",
        "dynasty": "宋",
        "collection_info": null
    },
    {
        "uuid": "643ad23fc3fdae458da075e6c0c72b24",
        "title": "失调名 绾燕吟莺",
        "author": "汤恢",
        "content": "绾燕吟莺。",
        "dynasty": "宋",
        "collection_info": null
    },
    {
        "uuid": "1beadd440819201b2154b3ce03166103",
        "title": "二郎神 碧崖倒影",
        "author": "汤恢",
        "content": "碧崖倒影，浸一片、寒江如练。\n正岸岸柳花，村村修竹，唤醒春风笔砚。\n溯水舟轻轻如叶，只消得、溪风一箭。\n看水部雄文，太师健笔，月寒波卷。\n游倦。\n片云孤鹤，江湖都遍。\n慨金屋藏妖，绣屏包祸，欲与三郎痛辩。\n回首前朝，断魂残照，几度山花崖藓。\n无限都付窊尊，漠漠水天远。",
        "dynasty": "宋",
        "collection_info": null
    },
    {
        "uuid": "d43ca8a09ce9882fd916af02ebe52f73",
        "title": "八声甘州 想当年、龙舟凤艒",
        "author": "汤恢",
        "content": "想当年、龙舟凤艒，乐宸游、摇曳锦帆斜。\n伤心是，御香染处，树树栖鸦。",
        "dynasty": "宋",
        "collection_info": null
    },
    {
        "uuid": "48f4115bac82b8bf8c17f15ac64c9f74",
        "title": "摸鱼儿 又西风、四桥疏柳",
        "author": "李演",
        "content": "又西风、四桥疏柳，惊蝉相对秋语。\n琼荷万笠花云重，袅袅红衣如舞。\n鸿北去。\n渺岸芷汀芳，几点斜阳字。\n吴亭旧树。\n又系我扁舟，渔乡钓里，秋色淡归鹭。\n长干路。\n草莽疏烟断墅。\n商歌如写羁旅。\n丹溪翠岫登临事，苔屐尚黏苍土。\n鸥且住。\n怕月冷吟魂，婉冉空江暮。\n明灯暗浦。\n更短笛衔风，长云弄晚，天际画秋句。",
        "dynasty": "宋",
        "collection_info": null
    },
    {
        "uuid": "91816df959baf677a148667e271ff246",
        "title": "声声慢 轻鞯绣谷",
        "author": "李演",
        "content": "轻鞯绣谷。\n柔屐烟堤，六年遗赏新续。\n小舫重来，惟有寒沙鸥熟。\n徘徊旧情易冷，但溶溶、翠波如縠。\n愁望远，甚云销月老，暮山自绿。\n嚬笑人生悲乐，且听我尊前，渔歌樵曲。\n旧阁尘封，长得树阴如屋。\n凄凉五桥归路，载寒秀、一枝疏玉。\n翠袖薄，晚无言、空倚修竹。",
        "dynasty": "宋",
        "collection_info": null
    },
    {
        "uuid": "a838c359692989b30719006d4b8b89ca",
        "title": "醉桃源・阮郎归 双鸳初放步云轻",
        "author": "李演",
        "content": "双鸳初放步云轻。\n香帘蒸未晴。\n杏熔暗泪结红冰。\n留春蝴蝶情。\n寒薄薄，日阴阴。\n锦鸠花底鸣。\n春怀一似草无凭。\n东风吹又生。",
        "dynasty": "宋",
        "collection_info": null
    },
    {
        "uuid": "cbb96e69caf4c932a2134ea8c33bd916",
        "title": "南乡子 芳水戏桃英",
        "author": "李演",
        "content": "芳水戏桃英。\n小滴燕支浸绿云。\n待觅琼觚藏彩信，流春。\n不似题红易得沈。\n天上许飞琼。\n吹下蓉笙染玉尘。\n可惜素鸾留不得，更深。\n误剪灯花断了心。",
        "dynasty": "宋",
        "collection_info": null
    },
    {
        "uuid": "e64c340c1e980fd9cb3603748b264ac5",
        "title": "八六子 乍鸥边、一番腴绿",
        "author": "李演",
        "content": "乍鸥边、一番腴绿，流红又怨苹花。\n看晚吹、约晴归路，夕阳分落渔家。\n轻云半遮。\n萦情芳草无涯。\n还报舞香一曲，玉瓢几许春华。\n正细柳青烟，旧时芳陌，小桃朱户，去年人面，谁知此日重来系马，东风淡墨敧鸦。\n黯窗纱。\n人归绿阴自斜。",
        "dynasty": "宋",
        "collection_info": null
    },
    {
        "uuid": "a04ad666c33089b82b0ff3265be927b7",
        "title": "祝英台近 采芳苹",
        "author": "李演",
        "content": "采芳苹，萦去舻。\n归步翠微雨。\n柳色如波，萦恨满烟浦。\n东君若是多情，未应花老，心已在、绿成阴处。\n困无语。\n柔被褰损梨云，间修牡丹谱。\n妒粉争香，双燕为谁舞。\n年年红紫如尘，五桥流水，知送了、几番愁去。",
        "dynasty": "宋",
        "collection_info": null
    },
    {
        "uuid": "83c9fe3330c2f5cedb933d7d70189f12",
        "title": "贺新凉・贺新郎 笛叫东风起",
        "author": "李演",
        "content": "笛叫东风起。\n弄尊前、杨花小扇，燕毛初紫。\n万点淮峰孤角外，惊下斜阳似绮。\n又婉娩、一番春意。\n歌舞相缪愁自猛，卷长波、一洗空人世。\n闲热我，醉时耳。\n绿芜冷叶瓜州市。\n最怜予、洞箫声尽，阑干独倚。\n落落东南墙一角，谁护山河万里。\n问人在、玉关归未。\n老矣青山灯火客，抚佳期、漫洒新亭泪。\n歌哽咽，事如水。",
        "dynasty": "宋",
        "collection_info": null
    },
    {
        "uuid": "8ddcb39a36fb1520660d91da4c45ccb6",
        "title": "水调歌头 风雨卷春去",
        "author": "卫宗武",
        "content": "风雨卷春去，绿紫总无馀。\n窈窕一川芳渚，软草接新蒲。\n杨柳垂垂飘絮，桑柘阴阴成幄，殷绿正棻敷。\n迁木莺呼友，营垒燕将雏。\n金蕉举，珠樱累，豆梅腴。\n寿乡歌舞，樽前暂得皱眉舒。\n往事南柯印绶，晚岁北山杖屦，寂寞笑今吾。\n幸作耆年侣，写入洛英图。",
        "dynasty": "宋",
        "collection_info": null
    },
    {
        "uuid": "0ea30dbb241f2b662f9ed9ba0ea6e18e",
        "title": "摸鱼儿 小林峦、一年芳事",
        "author": "卫宗武",
        "content": "小林峦、一年芳事，乱红还又飞雨。\n生香冉冉花阴转，云擘满空晴絮。\n游宴处。\n看乐意相关，庭下胎仙舞。\n歌声缓度。\n任圆玉敲寒，飞觞传晓，未许放春去。\n闲中趣。\n明月清风当户。\n莘莘容屋陈俎。\n翦裁妙语频赓唱，巧胜郢斤般斧。\n心自许。\n拼凋景颓龄，为莺俦燕侣。\n同盟会取。\n共花下小车，竹间三径，长作老宾主。",
        "dynasty": "宋",
        "collection_info": null
    },
    {
        "uuid": "88502025c25692a8daf4d51abb4ade98",
        "title": "摸鱼儿 见春来、又将春尽",
        "author": "卫宗武",
        "content": "见春来、又将春尽，狂风那更痴雨。\n一番芳径催人老，回首绿杨飘絮。\n欢会处。\n有小小池亭，止欠妙歌舞。\n光阴梭度。\n对草木幽姿，候禽雅奏，客至未应去。\n十年里，冷落翟公庭户。\n朋来草草樽俎。\n投闲赢得浮生乐，肯羡油幢绣斧。\n春几许。\n任洛谱名葩，留宴耆英侣。\n浮荣竞取。\n纵带玉围腰，印金系肘，争似莺花主。",
        "dynasty": "宋",
        "collection_info": null
    },
    {
        "uuid": "e62e7a461838cbd6f6bd58b7f76a1b82",
        "title": "木兰花慢 聚林园芳景",
        "author": "卫宗武",
        "content": "聚林园芳景，尽输韩圃陶篱。\n任雨虐风饕，露凝霜压，丛木离披。\n正色幽香不减，与冬兰、并秀结心知。\n天赋花中名节，不教桃李同时。\n清奇。\n秋后尤宜。\n浮卉尽、尚芬菲。\n称处士庭除，先生简册，声续吾伊。\n便好竹间松下，擅晚芳、长伴岁寒姿。\n懊恨携樽已晚，明年来把花枝。",
        "dynasty": "宋",
        "collection_info": null
    },
    {
        "uuid": "05cc3945587697d84485e725e0edca9e",
        "title": "酹江月・念奴娇 露华凝聚",
        "author": "卫宗武",
        "content": "露华凝聚，夜更长、寒压一床衾重。\n局缩龟藏灯幌悄，明灭银釭欲冻。\n鼻观流珠，肌纹浮粟，敧枕难成梦。\n明蟾交映，一窗清影梅弄。\n晓见黄陨丹空，但琼华点缀，万梢森耸。\n橘柚香来分好景，书后尽堪题送。\n青女呈工，玉妃传信，渐六霙飞动。\n瑞花盈尽，看看叠嶂银涌。",
        "dynasty": "宋",
        "collection_info": null
    },
    {
        "uuid": "f483339e59de00f5b851723c9961e5fc",
        "title": "酹江月・念奴娇 暮云凝冻",
        "author": "卫宗武",
        "content": "暮云凝冻，耸玉楼、拈断冰髯知几。\n今岁天公悭破白，未放六霙呈瑞。\n瘗马发祥，妖麋应祷，终解从人意。\n腊前三白，瑶光一瞬千里。\n便好翦刻漫空，落花飞絮，滚滚随风起。\n莫待东皇催整驾，点点消成春水。\n巧思裁云，新词胜雪，引动眉间喜。\n欺梅压竹，看看还助吟醉。",
        "dynasty": "宋",
        "collection_info": null
    },
    {
        "uuid": "cd99fd0ed5768e864d3850ef1ef26f8b",
        "title": "满江红 屑玉飞霙",
        "author": "卫宗武",
        "content": "屑玉飞霙，正堪称、冯夷展布。\n空几度、痴云凝聚，狂风掀舞。\n点点抛扬珠作霰，纤纤断续丝垂雨。\n借银河、翦刻六花飘，天应许。\n水漠漠，斜桥渡。\n烟淡淡，长亭路。\n望寒莎衰草，总成愁绪。\n坡老新堤须好在，逋仙孤屿犹堪去。\n共寻梅、止欠雪双清，烦青女。",
        "dynasty": "宋",
        "collection_info": null
    },
    {
        "uuid": "ed28f8fc0d4f74c1fb7bc372998928dc",
        "title": "满江红 弧矢开祥",
        "author": "卫宗武",
        "content": "弧矢开祥，喜从此、旬兼九日。\n新岁改、椒盘献颂，齐头七十。\n渐入唐人诸老画，可追洛社耆英集。\n有陶潜、三径健吟哦，贫而适。\n摘仙桂，探蟾窟。\n敛洪藻，归麟笔。\n总古先传记，讥评得失。\n不朽芬芳垂简册，浮荣土苴轻簪笏。\n看年如、卫武粲成章，诗传抑。",
        "dynasty": "宋",
        "collection_info": null
    },
    {
        "uuid": "f6b06abbc2d7d73aaa23eb555b2e97d4",
        "title": "天仙子 搭宅亭园虽不大",
        "author": "卫宗武",
        "content": "搭宅亭园虽不大。\n花木成阴难论价。\n豪端点缀有珠玑，竹一带。\n梅一派。\n明月清风何用买。\n子子孙孙纡寿彩。\n家庆成图和蔼蔼。\n更添三岁古来稀，酒满斝。\n诗满架。\n直到耆颐年未艾。",
        "dynasty": "宋",
        "collection_info": null
    },
    {
        "uuid": "b5e964139827a5044559207a103c9d3e",
        "title": "水龙吟 桑蓬扫尽闲愁",
        "author": "卫宗武",
        "content": "桑蓬扫尽闲愁，未应人比梅花瘦。\n眉峰顿展，恰如云卷，北山□九。\n萦锦绣肠，袖丝纶手，骎骎希有。\n□□□博取，巍科□□，儒冠于我何负。\n初度年来年去，喜称觞、腊前还又。\n安时委命，金鱼玉带，傥来斯受。\n傍屋园林，抚松对竹，共朋三寿。\n且逍遥、安乐窝中，岁岁进、长生酒。",
        "dynasty": "宋",
        "collection_info": null
    },
    {
        "uuid": "be448bb3ed6aa9f88ecb47ec88695a63",
        "title": "金缕曲・贺新郎 强半秋澄穆",
        "author": "卫宗武",
        "content": "强半秋澄穆。\n半月弦、南极躔高，寿星明煜。\n今岁户庭殊旧岁，洗尽闲愁千斛。\n沸春夏、欢声相续。\n兰已种成香满砌，更蕣华、得偶颜如玉。\n双捧劝，寿齐祝。\n郗枝芳映庄椿绿。\n觉这番、初度称觞，桂增芬馥。\n生子生孙从此始，剩有人传祖笏。\n看八座、青毡须复。\n两两闺中俱秀质，待子平、婚嫁人人足。\n碧桃下，跨青鹿。",
        "dynasty": "宋",
        "collection_info": null
    },
    {
        "uuid": "b455c354f2ae4979bf0a1c1f19cf1bd5",
        "title": "沁园春 南渡盛时",
        "author": "李敬则",
        "content": "南渡盛时，壬寅之秋，生此伟人。\n是皇家柱石，端平君子，吾儒宗主，意一先生。\n自起丹山，晋登紫府，天下欣然望太平。\n至夷狄，亦慕吾中国，司马声名。\n愿君为尧舜之君。\n举一世民皆尧舜民。\n羡当年三渐，直声已着，近来四蜀，先虑尤深。\n事验平凉，眷隆当宁，指日须还公秉钧。\n愿公寿，以寿吾国脉，以寿斯文。",
        "dynasty": "宋",
        "collection_info": null
    },
    {
        "uuid": "2e5026f0ae26e981699dee2e8a14834d",
        "title": "玉楼春 玉楼春信梅传早",
        "author": "吴益",
        "content": "玉楼春信梅传早。\n三八芳辰阳复后。\n称觞喜对一椿高，莱庭双桂森兰茂。\n惭无好语为公寿。\n富贵荣华公自有，请歌诗雅祝遐龄，永如松柏如山阜。",
        "dynasty": "宋",
        "collection_info": null
    },
    {
        "uuid": "80a798bafea85905a2ec4486aa648b51",
        "title": "绿头鸭・多丽 晚春天",
        "author": "利登",
        "content": "晚春天。\n柳丝初透晴烟。\n黯离怀、绿房深处，艳游曾记当年。\n衬龙绡、亭亭玉树，步鸯褥、窄窄金莲。\n烧蜜调蜂，翦花挑蝶，香云微湿绿弯鬟。\n嬉游困，倚郎私语，还爱抚郎肩。\n共携手，海棠院左，翡翠帘边。\n恨无情、锦笼鹦鹉，等闲轻语花前。\n昔相怜、关山咫尺，今相望、咫尺关山。\n是妾心阑，是郎意懒，是郎无分妾无缘。\n都休问、金枝云里，何日跨金鸾。\n深盟在，香囊暗解，终值双鸳。",
        "dynasty": "宋",
        "collection_info": null
    },
    {
        "uuid": "12d5638af884b3158c835054b9777035",
        "title": "菩萨蛮 玉阑干外重帘晚",
        "author": "利登",
        "content": "玉阑干外重帘晚。\n流云欲度长天远。\n花草不知名。\n春来各自春。\n绿鞍游冶客。\n何处垂杨陌。\n不信不归来。\n海棠花又开。",
        "dynasty": "宋",
        "collection_info": null
    },
    {
        "uuid": "ec03a9d2b43fff933630c0ef13110410",
        "title": "玉楼春 夹帘不卷重堂暮",
        "author": "利登",
        "content": "夹帘不卷重堂暮。\n白骑少年何处去。\n云根稚藕已胜花，烟外子松今作树。\n金Ι月涩知无与。\n宝瑟风惊犹自语。\n斜河一道界相思，横隔天心寒似雾。",
        "dynasty": "宋",
        "collection_info": null
    },
    {
        "uuid": "ec136880bba2fefd9c6d2e64acc94eb5",
        "title": "水调歌头 日月换飞涧",
        "author": "利登",
        "content": "日月换飞涧，风雨老孤松。\n千岩万壑秋重，白气接长空。\n一笑掀髯徐起，苍佩腰间相照，犹自涌晴虹。\n桑海几番覆，人尚醉春风。\n横白石，结绿绮，送飞鸿。\n十年梦事消歇，长剑吼青龙。\n却笑人间多事，一壳蜗涎光景，颠倒死英雄。\n云日空蒙里，玉鹤任西东。",
        "dynasty": "宋",
        "collection_info": null
    },
    {
        "uuid": "c3aabd29bf70ca91ea9f98c6808870d3",
        "title": "洞仙歌 弄香吹粉",
        "author": "利登",
        "content": "弄香吹粉，记前回酒困。\n绿露沈沈转花影。\n翠帘深，隐隐红雾依人，荷月静，新样双鸾交映。\n如今谁念省。\n短雨长云，曾托琵琶再三问。\n最苦绿屏孤，夜久星寒，无处顿、风流心性。\n又莫是偷香寄韩郎，到漏泄春风，一枝花信。",
        "dynasty": "宋",
        "collection_info": null
    },
    {
        "uuid": "b208c12fcfee536dc5aa988690b6508b",
        "title": "过秦楼 眉黛山分",
        "author": "利登",
        "content": "眉黛山分，靥朱星合，郁郁夜堂初见。\n芙蓉寄隐，豆蔻传香，便许翠鬟偷剪。\n迎夜易羞，欲晨先怯，风流楚楚未惯。\n正流苏帐掩，绿玉屏深，红香自暖。\n谁信道、媚月难留，惊云易散，从此三桥路远。\n巢燕春归，剪花词在，难寄红题一片。\n料想伊家，如今羞傍琴窗，慵题花院。\n但碧桃影下，应对流红自叹。",
        "dynasty": "宋",
        "collection_info": null
    },
    {
        "uuid": "b5096636d7106de2d163515b4eeb1b29",
        "title": "齐天乐 淡云荒草秋汀暮",
        "author": "利登",
        "content": "淡云荒草秋汀暮，归心又寒烟水。\n论槛移花，量船载酒，寂寞当年情味。\n孤蓬夜闭。\n听四壁松声，欲高还细。\n似近如遥，露鸿声乱楚天外。\n蓝桥人断岁久，旧家曾共赏，九华花事。\n艳雪初融，生香自暖，消得金莲贴地。\n相思破睡。\n谩一点琴心，暗关千里。\n愁怯潮生，晓帆风又起。",
        "dynasty": "宋",
        "collection_info": null
    },
    {
        "uuid": "dd5c813a24d1082583e12b1eb3d6579d",
        "title": "鹧鸪天 凤尾鬟香再叠梳",
        "author": "利登",
        "content": "凤尾鬟香再叠梳。\n藕丝衫嫩蹙双鱼。\n闲收末利熏藤枕，自插芙蓉绕翠幮。\n新浴后，浅妆初。\n卫夫人帖学行书。\n西窗一霎黄昏雨，笑问新凉饮酒无。",
        "dynasty": "宋",
        "collection_info": null
    },
    {
        "uuid": "6bbf2638cf71bd4659e18df277e72e97",
        "title": "风流子 梨园花柳地",
        "author": "利登",
        "content": "梨园花柳地，扶残醉、曾记问妖娆。\n叹惹住轻烟，柔丝未改，霏零疏雨，腻粉先飘。\n更低道，花无三日艳，柳有一年娇。\n卷翠未迟，醉红易失，共偎香影，同赏良宵。\n如今知何处，三山远，云水一望迢迢。\n傍砌青鸾好在，谁送归飚。\n但花下红云，尚通夕照，柳边白月，自落寒潮。\n最是无端，子规啼破寒梢。",
        "dynasty": "宋",
        "collection_info": null
    },
    {
        "uuid": "c322d4c0b30095b534c7256ccf9fa828",
        "title": "风入松 断芜幽树际烟平",
        "author": "利登",
        "content": "断芜幽树际烟平。\n山外又山青。\n天南海北知何极，年年是、匹马孤征。\n看尽好花成子，暗惊新笋抽林。\n岁华情事苦相寻。\n弱雪鬓毛侵。\n十千斗酒悠悠醉，斜河界、白日云心。\n孤鹤尽边天阔，清猿咽处山深。",
        "dynasty": "宋",
        "collection_info": null
    },
    {
        "uuid": "a8021059df900f4213a2d659f63cd99a",
        "title": "水调歌头 相聚不知好",
        "author": "利登",
        "content": "相聚不知好，相别始知愁。\n笋舆伊轧，穿尽斜照古平州。\n今夜荒风脱木，明夜山长水远，后夜已他州。\n转觉家山远，何计去来休。\n酒堪沽，花可买，月能留。\n相思酒醒，花落五更头。\n长记疏梅影底，一笛紫云飞动，相对大江流。\n此别无一月，一月一千秋。",
        "dynasty": "宋",
        "collection_info": null
    },
    {
        "uuid": "8a058df7a96b1331380954afdc933f5b",
        "title": "失调名 花外潮回",
        "author": "利登",
        "content": "花外潮回，剑边虹去，抚寒江千里。",
        "dynasty": "宋",
        "collection_info": null
    },
    {
        "uuid": "beb23a996b05a7ded7aa320425ca1677",
        "title": "虞美人 当时养士知何许",
        "author": "利登",
        "content": "当时养士知何许。\n总把降幡去。\n汉家王气塞干坤。\n一树盈盈、不为汉家春。",
        "dynasty": "宋",
        "collection_info": null
    },
    {
        "uuid": "f4e2958ca22d1834d50c81bfa1f7bef3",
        "title": "沁园春 碧瓦霜融",
        "author": "吴势卿",
        "content": "碧瓦霜融，绣阁寒经，春浮寿杯。\n羡华年七帙，人生稀有，新阳七日，天意安排。\n丹凤门开，黄麾仗立，此际应须召促回。\n人道是，却暂时绣斧，索笑盐梅。\n旴江假守非才，犹记得当时传庾台。\n算良机再会，抠衣来久，归鞭何速，祝寿方才。\n应与邦人，传为佳话，只为先生诞日来。\n明年看，是侬方九曲，公已三台。",
        "dynasty": "宋",
        "collection_info": null
    },
    {
        "uuid": "65750709b9fda05bd6b0d5c21eeadea4",
        "title": "满江红 岳渎储精",
        "author": "刘浩",
        "content": "岳渎储精，冰壶里、精神可掬。\n三万卷、龙蛇落纸，琅玕撑腹。\n便合弹冠登要路。\n如何袖手缄空谷。\n又谁知、天独授先生，长生箓。\n鹤易怨，龟多缩。\n竹太瘦，梅偏独。\n算人间何物，可传心曲。\n但愿君如天上月，年年此夜团如玉。\n更有人、千里共蝉娟，偷香祝。",
        "dynasty": "宋",
        "collection_info": null
    },
    {
        "uuid": "e9ad8ce4a0253e4ed7e572706b6826ba",
        "title": "沁园春 持节浙东",
        "author": "赵希汰",
        "content": "持节浙东，六十年前，紫阳老师。\n看粟移七郡，功深到处，棠阴一道，民尚思之。\n心印亲传，雨岩来括，寅岁幸无庚子饥。\n仁同视，更备存先具，仓积千斯。\n青州阴德天知。\n只此事堪为崧岳祈。\n与太夫人寿，相看华发，转中书令，长着斑衣。\n岁岁梅花，樽前索笑，霜月先圆两夜规。\n称觞了，报春风千里，班觐龙墀。",
        "dynasty": "宋",
        "collection_info": null
    },
    {
        "uuid": "a74518fba22af5c7ed37e85bac27aca5",
        "title": "西江月 曲折迷春院宇",
        "author": "徐俨夫",
        "content": "曲折迷春院宇，参差近水楼台。\n吹箫人去燕归来。\n空有落梅香在。\n花底三更过雨，酒阑一枕惊雷。\n明朝飞梦隔天涯。\n肠断流莺声碎。",
        "dynasty": "宋",
        "collection_info": null
    },
    {
        "uuid": "3566943f0e57039bb7b6ac89784b7bbb",
        "title": "宝鼎现 神鳌谁断",
        "author": "陈合",
        "content": "神鳌谁断，几千年再，干坤初造。\n算当日、枰棋如许，争一着、吾其衽左。\n谈笑顷、又十年生聚，处处豳风葵枣。\n江如镜，楚氛馀几，猛听甘泉捷报。\n天衣细意从头补。\n烂山龙、华虫黼藻。\n宫漏永、千门鱼钥，截断红尘飞不到。\n街九轨，看千貂避路，庭院五侯深锁。\n好一部、太平六典，一一周公手做。\n赤舄绣裳，消得道、斑斓衣好。\n尽庞眉鹤发，天上千秋难老。\n甲子平头才一过，未说汾阳考。\n看金盘，露滴瑶池，龙尾放班回早。",
        "dynasty": "宋",
        "collection_info": null
    },
    {
        "uuid": "4ae9820f4b81bc404f1f4c57e9a19a6b",
        "title": "木兰花慢 占西风早处",
        "author": "李芸子",
        "content": "占西风早处，一番雨，一番秋。\n记故国斜阳，去年今日，落叶林幽。\n悲歌几回激烈，寄疏狂、酒令与诗筹。\n遗恨清商易改，多情紫燕难留。\n嗟休。\n触绪茧丝抽。\n旧事续何由。\n奈予怀渺渺，羁愁郁郁，归梦悠悠。\n生平不如老杜，便如它、飘泊也风流。\n寄语庭柯径竹，甚时得棹孤舟。",
        "dynasty": "宋",
        "collection_info": null
    },
    {
        "uuid": "6a00b399922806f946ca86ab268fdc7d",
        "title": "洞仙歌 花泥絮浪",
        "author": "张韫",
        "content": "花泥絮浪，殢春怀如酒。\n书卷炉熏梦清昼。\n唤玉京稳携手松乔，飞光里，笑傲白云林岫。\n仙人犹狡狯，洒雪吹冰，声落星河翠蛟走。\n问箬下留丹，别已千年，华表鹤、亦归来否。\n有洞口、桃花识刘郎，共一笑相迎，朱颜如旧。",
        "dynasty": "宋",
        "collection_info": null
    },
    {
        "uuid": "f35355a6725863853fd12429addf5fbc",
        "title": "念奴娇 暑尘收尽",
        "author": "游子西",
        "content": "暑尘收尽，快晚来急雨，一番初过。\n是处凉飙回爽气，直把残云吹破。\n星律飞流，银河摇荡，只恐冰轮堕。\n云梯稳上，琼楼今夜无锁。\n便觉浮世卑沈，回翔偃薄，似蚁空旋磨。\n想得九天高绝处，不比人间更火。\n独立干坤，浩歌春雪，可惜无人和。\n广寒宫里，有谁潇洒如我。",
        "dynasty": "宋",
        "collection_info": null
    },
    {
        "uuid": "90672b15d40dc3cc58e84744cd7ae87e",
        "title": "清平乐 风消云缕",
        "author": "施乘之",
        "content": "风消云缕。\n一碧无今古。\n欲坏上元天不许。\n晴了晚来些雨。\n莫言冷落山家。\n山翁本厌繁华。\n试问莲灯千炬，何如月上梅花。",
        "dynasty": "宋",
        "collection_info": null
    },
    {
        "uuid": "b1f446e7eb7bcf629e2d9516f2ba067e",
        "title": "八声甘州 有干坤、清气入诗脾",
        "author": "周济川",
        "content": "有干坤、清气入诗脾，随龙散神仙。\n蘸西湖和墨，长空为纸，几度诗圆。\n消得宫妃捧砚，夜烛照金莲。\n试问隔屏坐，谁后谁先。\n长是花香柳色，更风清月白，天入吟笺。\n自霞觞误覆，谪下玉皇边。\n笑随归、山中随隐，且醉拼、斗酒写新篇。\n天应笑，呼来时后，记上襟船。",
        "dynasty": "宋",
        "collection_info": null
    },
    {
        "uuid": "c163e798ed5dc2d46d19be8fdde2364b",
        "title": "点绛唇 雪意娇春",
        "author": "应次蘧",
        "content": "雪意娇春，腊前妆点春风面。\n粉痕冰片。\n一笑重相见。\n倚竹偎松，谁道罗浮远。\n寒更转。\n楚骚为伴。\n韵绕香篝暖。",
        "dynasty": "宋",
        "collection_info": null
    },
    {
        "uuid": "942ebde7ba9ef0df98a8cc5dd2279ffc",
        "title": "水龙吟 腰刀首帕从军",
        "author": "李璮",
        "content": "腰刀首帕从军，戍楼独倚闲凝眺。\n中原气象，狐居兔穴，暮烟残照。\n投笔书怀，枕戈待旦，陇西年少。\n叹光阴掣电，易生髀肉，不如易腔改调。\n世变沧海成田，奈群生、几番惊扰。\n干戈烂漫，无时休息，凭谁驱扫。\n眼底山河，胸中事业，一声长啸。\n太平时、相将近也，稳稳百年燕赵。",
        "dynasty": "宋",
        "collection_info": null
    },
    {
        "uuid": "a121e3f4781a01a806b9fb2a301658a4",
        "title": "贺新郎 倦整摩天翼",
        "author": "黄升",
        "content": "倦整摩天翼。\n笑归来、点画亭台，按行泉石。\n落落元龙湖海气，更着高楼百尺。\n收揽尽、水光山色。\n曾驾飚车蟾宫去，几回批、借月支风敕。\n斯二者，惯相识。\n玲珑窗户青红湿。\n夜深时、寒光爽气，洗清肝膈。\n似此交游真洒落，判与升堂入室。\n有万象、来为宾客。\n不用笙歌轻点涴，看仙翁手搦虹霓笔。\n吟思远，两峰碧。",
        "dynasty": "宋",
        "collection_info": null
    },
    {
        "uuid": "8eed2e2a1e93220fe84c66d3e4d64071",
        "title": "贺新郎 风送行春步",
        "author": "黄升",
        "content": "风送行春步。\n渐行行、山回路转，入云深处。\n问讯花梢春几许，半在诗人杖屦。\n点点是、祥烟膏露。\n中有瑶池千岁种，整严妆、来作巢仙侣。\n相妩媚，试凝伫。\n风流坐上挥谈尘。\n更多情、多才多调，缓歌金缕。\n趁取芳时同宴赏，莫惜清樽缓举。\n有明月、随人归去。\n从此一春须一到，愿东君、长与花为主。\n泉共石，闻斯语。",
        "dynasty": "宋",
        "collection_info": null
    },
    {
        "uuid": "23840ec09dc1ba793102513c217fa83f",
        "title": "贺新郎 莫恨黄花瘦",
        "author": "黄升",
        "content": "莫恨黄花瘦。\n正千林、风霜摇落，暮秋时候。\n晚节相看元不恶，采采东篱独秀。\n试揽结、幽香盈手。\n几劫修来方得到，与渊明、千载为知旧。\n同冷淡，比兰友。\n柴桑心事君知否。\n把人间、功名富贵，付之尘垢。\n不肯折腰营口腹，一笑归欤五柳。\n怅此意、而今安有。\n若得风流如此老，也何妨、相对无杯酒。\n诗自可，了重九。",
        "dynasty": "宋",
        "collection_info": null
    },
    {
        "uuid": "a630a271459be1cbec3cda6c7f2decae",
        "title": "贺新郎 自扫梅花下",
        "author": "黄升",
        "content": "自扫梅花下。\n问梢头、冷蕊疏疏，几时开也。\n间者阔焉今久矣，多少幽怀欲写。\n有谁是、孤山流亚。\n香月一联真绝唱，与诗人、千载为嘉话。\n馀兴味，付来者。\n清癯不恋华亭榭。\n待与君、白发相亲，竹篱茅舍。\n喜甚今年无酒禁，溜溜小槽压蔗。\n已准拟、雪天霜夜。\n自醉自吟仍自笑，任解冠、落佩从嘲骂。\n书此意，寄同社。",
        "dynasty": "宋",
        "collection_info": null
    },
    {
        "uuid": "3deded29b3c215cbf6891737cd2e08e2",
        "title": "木兰花慢 自沈香梦断",
        "author": "黄升",
        "content": "自沈香梦断，风雨外、失馀春。\n怅袍锦淋漓，金銮论奏，四海无人。\n蛾眉古来见妒，奈昭阳、飞燕亦成尘。\n惟有空梁落月，至今能为传神。\n神游八表跨长鲸。\n谁是再来身。\n爱云月溪头，玉环一曲，笔力千钧。\n人间不堪着眼，但香名、百世尚如新。\n乞我九霞蜚佩，梯空共上秋旻。",
        "dynasty": "宋",
        "collection_info": null
    },
    {
        "uuid": "a7f767330b76bc24e5bdd972d47e15dc",
        "title": "木兰花慢 问潘郎两鬓",
        "author": "黄升",
        "content": "问潘郎两鬓，更禁得、几番秋。\n怅病骨臞臞，幽怀渺渺，短发飕飕。\n云边一声长笛，这风情、多属赵家楼。\n敧枕困寻药裹，熏衣慵讯香篝。\n悠悠。\n老矣复焉求。\n何止赋三休。\n念少日书癖，中年酒病，晚岁诗愁。\n已攀桂花作证，便从今、把笔一齐勾。\n只有烟霞痼疾，相陪风月交游。",
        "dynasty": "宋",
        "collection_info": null
    },
    {
        "uuid": "24998bb033db44b7567e4efde6f2fb16",
        "title": "木兰花慢 问春春不语",
        "author": "黄升",
        "content": "问春春不语，谩新绿、满芳洲。\n记历历前游，看花南陌，命酒西楼。\n东风翠红围绕，把功名、一笑付糟丘。\n醉里了忘身世，吟边自负风流。\n风流。\n莫莫复休休。\n白发渐盈头。\n怅十载重来，略无欢意，惟有闲愁。\n多情向人似旧，但小桃、婀娜柳纤柔。\n望断残霞落日，水天拍拍飞鸥。",
        "dynasty": "宋",
        "collection_info": null
    },
    {
        "uuid": "96dc7f14babfa19aff9023463b30ca6a",
        "title": "南柯子・南歌子 天上传新火",
        "author": "黄升",
        "content": "天上传新火，人间试夹衣。\n定巢新燕觅香泥。\n不为绣帘朱户、说相思。\n侧帽吹飞絮，凭栏送落晖。\n粉痕销淡锦书稀。\n怕见山南山北、子规啼。",
        "dynasty": "宋",
        "collection_info": null
    },
    {
        "uuid": "815e2876e060109af0c20ba2d000e5f8",
        "title": "南柯子・南歌子 兰佩秋风冷",
        "author": "黄升",
        "content": "兰佩秋风冷，茱囊晓露新。\n多情多感怯芳辰。\n强折黄花来照、碧粼粼。\n落帽参军醉，空樽靖节贫。\n世间那复有斯人。\n目送归鸿西去、一伤神。",
        "dynasty": "宋",
        "collection_info": null
    },
    {
        "uuid": "26d6dd9d3f938d3fe054d040ac9c6eb8",
        "title": "行香子 寒意方浓",
        "author": "黄升",
        "content": "寒意方浓。\n暖信才通。\n是晴阳、暗拆花封。\n冰霜作骨，玉雪为容。\n看体清癯，香淡伫，影朦胧。\n孤城小驿，断角残钟。\n又无边、散与春风。\n芳心一点，幽恨千重。\n任雪霏霏，云漠漠，月溶溶。",
        "dynasty": "宋",
        "collection_info": null
    },
    {
        "uuid": "5a06ea5527b1168b0c903f68904a8204",
        "title": "卖花声 莺蝶太匆匆",
        "author": "黄升",
        "content": "莺蝶太匆匆。\n恼杀衰翁。\n牡丹开尽状元红。\n俯仰之间增感慨，花事成空。\n垂柳绿阴中。\n粉絮蒙蒙。\n多情多病转疏慵。\n不是东风孤负我，我负东风。",
        "dynasty": "宋",
        "collection_info": null
    },
    {
        "uuid": "3c2128a0aaae5bb72f8299f1605478d7",
        "title": "卖花声 秋色满层霄",
        "author": "黄升",
        "content": "秋色满层霄。\n剪剪寒飚。\n一襟残照两无聊。\n数尽归鸦人不见，落木萧萧。\n往事欲魂消。\n梦想风标。\n春江绿涨水平桥。\n侧帽停鞭沽酒处，柳软莺娇。",
        "dynasty": "宋",
        "collection_info": null
    },
    {
        "uuid": "b6ed19c57216c2ad17841393f3a8d7e2",
        "title": "长相思 天悠悠",
        "author": "黄升",
        "content": "天悠悠。\n水悠悠。\n月印金枢晓未收。\n笛声人倚楼。\n芦花秋。\n蓼花秋。\n催得吴霜点鬓稠。\n香笺莫寄愁。",
        "dynasty": "宋",
        "collection_info": null
    },
    {
        "uuid": "d5144249e746611a43a0cd45c92d6b1a",
        "title": "长相思 砧声齐",
        "author": "黄升",
        "content": "砧声齐。\n杵声齐。\n金井栏边败叶飞。\n夜寒乌不栖。\n风凄凄。\n露凄凄。\n影转梧桐月已西。\n花冠窗外啼。",
        "dynasty": "宋",
        "collection_info": null
    },
    {
        "uuid": "05125f3cd64eb83f53af0cae6956fc4c",
        "title": "长相思 惜春归",
        "author": "黄升",
        "content": "惜春归。\n爱春归。\n脱了罗衣着苎衣。\n绿阴黄鸟啼。\n酒醒时。\n梦醒时。\n清簟疏帘一局棋。\n丁东风马儿。",
        "dynasty": "宋",
        "collection_info": null
    },
    {
        "uuid": "3118741d2952894de1fed469b1e73719",
        "title": "感皇恩 骑鹤上扬州",
        "author": "黄升",
        "content": "骑鹤上扬州，腰缠十万。\n拈起诗人旧公案。\n看山看水，此去胜游须遍。\n烦君收拾取，归吟卷。\n少日风流，暮年萧散。\n佳处何妨小留款。\n沙河塘上，落日绣帘争卷。\n也须拂拭起，看花眼。",
        "dynasty": "宋",
        "collection_info": null
    },
    {
        "uuid": "3f8af5c8cbb06602fedb582590b0bd0b",
        "title": "蝶恋花 百计留春春不住",
        "author": "黄升",
        "content": "百计留春春不住。\n褪粉吹香，日日催教去。\n心事欲凭莺语诉。\n流莺划地无凭据。\n绿玉阑干围绮户。\n一点柔红，应在深深处。\n想倚翠帘吹柳絮。\n浅颦惆怅芳期误。",
        "dynasty": "宋",
        "collection_info": null
    },
    {
        "uuid": "a6b00505981318f4804a83e3bc1a00ef",
        "title": "月照梨花・河传 昼景",
        "author": "黄升",
        "content": "昼景。\n方永。\n重帘花影。\n好梦犹酣，莺声唤醒。\n门外风絮交飞。\n送春归。\n修蛾画了无人问。\n几多别恨。\n泪洗残妆粉。\n不知郎马何处嘶。\n烟草萋迷。\n鹧鸪啼。",
        "dynasty": "宋",
        "collection_info": null
    },
    {
        "uuid": "0001538f1c79e5fbc6a3f480572f5f74",
        "title": "摸鱼儿 问山中、小桃开后",
        "author": "黄升",
        "content": "问山中、小桃开后，曾经多少晴雨。\n遥知载酒花边去，唱我旧歌金缕。\n行乐处。\n正蝶绕蜂围，锦绣迷无路。\n风光有主。\n想倚杖西阡，停杯北望，望断碧云暮。\n花知道，应倩蜚鸿寄语。\n年来老子安否。\n一春一到成虚约，不道树犹如此。\n烦说与。\n但岁岁、东风妆点红云坞。\n刘郎老去。\n待有日重来，同君一笑，拈起看花句。",
        "dynasty": "宋",
        "collection_info": null
    },
    {
        "uuid": "819b85511a7794679128932760263754",
        "title": "水龙吟 少年有志封侯",
        "author": "黄升",
        "content": "少年有志封侯，弯弓欲挂扶桑外。\n一朝敛缩，萧然清兴，了无拘碍。\n袖里阴符，枕中鸿宝，功名蝉蜕。\n看舌端霹雳，剧谈玄妙，人间世、疑无对。\n阆苑醉乡佳处，想当年、绿阴犹在。\n群仙寄语，不须点勘，鬼神功罪。\n碧海千寻，赤城万丈，风高浪快。\n待踞龟食蛤，相期汗漫，与烟霞会。",
        "dynasty": "宋",
        "collection_info": null
    },
    {
        "uuid": "f269b28e8958a928d882380ec33932b9",
        "title": "西河 天似洗",
        "author": "黄升",
        "content": "天似洗。\n残秋未有寒意。\n何人短笛弄西风，数声壮伟。\n倚栏感慨展双眸，离离烟树如荠。\n少年事，成梦里。\n客愁付与流水。\n笔床茶具老空山，未妨肆志。\n世间富贵要时贤，深居宜有馀味。\n大江东去日西坠。\n想悠悠千古兴废。\n此地阅人多矣。\n且挥弦寄兴、氛埃之外。\n目送蜚鸿归天际。",
        "dynasty": "宋",
        "collection_info": null
    },
    {
        "uuid": "25c6274251c296c3dfb953556527206a",
        "title": "清平乐 珠帘寂寂",
        "author": "黄升",
        "content": "珠帘寂寂。\n愁背银缸泣。\n记得少年初选入。\n三十六宫第一。\n当年掌上承恩。\n而今冷落长门。\n又是羊车过也，月明花落黄昏。",
        "dynasty": "宋",
        "collection_info": null
    },
    {
        "uuid": "f7b40d850a2a84ac9cbc07c97be0b6b7",
        "title": "清平乐 深深禁篽",
        "author": "黄升",
        "content": "深深禁篽。\n霁日明莺羽。\n风动槐龙交翠舞。\n恰恰花阴亭午。\n一帘暖絮悠扬。\n金炉旋炷沈香。\n天子方看谏疏，内人休斗新妆。",
        "dynasty": "宋",
        "collection_info": null
    },
    {
        "uuid": "2a90b99ce91d9a2bd99fbdd931a39980",
        "title": "酹江月・念奴娇 玉林何有",
        "author": "黄升",
        "content": "玉林何有，有一弯莲沼，数间茅宇。\n断堑疏篱聊补葺，那得粉墙朱户。\n禾黍秋风，鸡豚晓日，活脱田家趣。\n客来茶罢，自挑野菜同煮。\n多少甲第连云，十眉环座，人醉黄金坞。\n回首邯郸春梦破，零落珠歌翠舞。\n得似衰翁，萧然陋巷，长作溪山主。\n紫芝可采，更寻岩谷深处。",
        "dynasty": "宋",
        "collection_info": null
    },
    {
        "uuid": "90be609c127a5d5cb0e721815b8f3078",
        "title": "酹江月・念奴娇 西风解事",
        "author": "黄升",
        "content": "西风解事，为人间、洗尽三庚烦暑。\n一枕新凉宜客梦，飞入藕花深处。\n冰雪襟怀，琉璃世界，夜气清如许。\n划然长啸，起来秋满庭户。\n应笑楚客才高，兰成愁悴，遗恨传千古。\n作赋吟诗空自好，不直一杯秋露。\n淡月阑干，微云河汉，耿耿天催曙。\n此情谁会，梧桐叶上疏雨。",
        "dynasty": "宋",
        "collection_info": null
    },
    {
        "uuid": "56362435cbc94aa2134960c765d52bd3",
        "title": "浣沙溪・浣溪沙 锺磬泠泠夜未央",
        "author": "黄升",
        "content": "锺磬泠泠夜未央。\n梨花庭院月如霜。\n步虚声里拜瑶章。\n紫极清都云渺渺，红尘浊世事茫茫。\n未知谁有返魂香。",
        "dynasty": "宋",
        "collection_info": null
    },
    {
        "uuid": "b3f54cbecf0aee2950b8dc1f258f7c04",
        "title": "鹧鸪天 沈水香销梦半醒",
        "author": "黄升",
        "content": "沈水香销梦半醒。\n斜阳恰照竹间亭。\n戏临小草书团扇，自拣残花插净瓶。\n莺宛转，燕丁宁。\n晴波不动晚山青。\n玉人只怨春归去，不道槐云绿满庭。",
        "dynasty": "宋",
        "collection_info": null
    },
    {
        "uuid": "27455033cd662b20c418a968275404e5",
        "title": "鹧鸪天 雨过芙蕖叶叶凉",
        "author": "黄升",
        "content": "雨过芙蕖叶叶凉。\n摩挲短发照横塘。\n一行归鹭拖秋色，几树鸣蝉饯夕阳。\n花侧畔，柳旁相。\n微云澹月又昏黄。\n风流不在谈锋胜，袖手无言味最长。",
        "dynasty": "宋",
        "collection_info": null
    },
    {
        "uuid": "1d0ef966c4e512dcea11808baba30b59",
        "title": "秦楼月・忆秦娥 心如结",
        "author": "黄升",
        "content": "心如结。\n西风老尽黄花节。\n黄花节。\n塞鸿声断，冷烟凄月。\n汉朝陵庙唐宫阙。\n兴衰万变从谁说。\n从谁说。\n千年青史，几人华发。",
        "dynasty": "宋",
        "collection_info": null
    },
    {
        "uuid": "e53efa1222d25752987b5463e76a9a4a",
        "title": "重叠金・菩萨蛮 西风半夜惊罗扇",
        "author": "黄升",
        "content": "西风半夜惊罗扇。\n蛩声入梦传幽怨。\n碧藕试初凉。\n露痕啼粉香。\n清冰凝簟竹。\n不许双鸳宿。\n又是五更钟。\n鸦啼金井桐。",
        "dynasty": "宋",
        "collection_info": null
    },
    {
        "uuid": "ee69708af3469e04e35468b312d3d437",
        "title": "重叠金・菩萨蛮 南山未解松梢雪",
        "author": "黄升",
        "content": "南山未解松梢雪。\n西山已挂梅梢月。\n说似玉林人。\n人间无此清。\n此身元是客。\n小住娱今夕。\n拍手凭阑干。\n霜风吹鬓寒。",
        "dynasty": "宋",
        "collection_info": null
    },
    {
        "uuid": "76fb413ecf22399df5c0952b07e2e39c",
        "title": "重叠金・菩萨蛮 银幡彩胜参差剪",
        "author": "黄升",
        "content": "银幡彩胜参差剪。\n东风吹上钗头燕。\n一笑绕花身。\n小桃先报春。\n新春今日是。\n明日新年至。\n擘茧莫探官。\n人间行路难。",
        "dynasty": "宋",
        "collection_info": null
    },
    {
        "uuid": "b844fb77d02e1dbb835a9f9f32b06772",
        "title": "谒金门 花事浅",
        "author": "黄升",
        "content": "花事浅。\n方费化工匀染。\n墙角红梅开未遍。\n小桃才数点。\n人在暮寒庭院。\n闲续茶经香传。\n酒思如冰诗思懒。\n雨声帘不卷。",
        "dynasty": "宋",
        "collection_info": null
    },
    {
        "uuid": "793db036aaee8f93d3d9fa719416e9c7",
        "title": "南乡子 多病带围宽",
        "author": "黄升",
        "content": "多病带围宽。\n未到衰年已鲜欢。\n梦破小楼风马响，珊珊。\n缺月无情转画栏。\n凉入苎衾单。\n起探灯花夜欲阑。\n书册满床空伴睡，慵观。\n拈得渔樵笛谱看。",
        "dynasty": "宋",
        "collection_info": null
    },
    {
        "uuid": "2194d306ef40667c992e0600c04c205e",
        "title": "南乡子 万籁寂无声",
        "author": "黄升",
        "content": "万籁寂无声。\n衾铁棱棱近五更。\n香断灯昏吟未稳，凄清。\n只有霜华伴月明。\n应是夜寒凝。\n恼得梅花睡不成。\n我念梅花花念我，关情。\n起看清冰满玉瓶。",
        "dynasty": "宋",
        "collection_info": null
    },
    {
        "uuid": "963e7007caea3429cbf163a23899e023",
        "title": "花发沁园春 晓燕传情",
        "author": "黄升",
        "content": "晓燕传情，午莺喧梦，起来检校芳事。\n荼䕷褪雪，杨柳吹绵，迤逦麦秋天气。\n翻阶傍砌。\n看芍药、新妆娇媚。\n正凤紫匀染绡裳，猩红轻透罗袂。\n昼暖朱阑困倚。\n是天姿妖娆，不减姚魏。\n随蜂惹粉，趁蝶栖香，引动少年情味。\n花浓酒美。\n人正在、翠红围里。\n问谁是、第一风流，折花簪向云髻。",
        "dynasty": "宋",
        "collection_info": null
    },
    {
        "uuid": "08e05fcf3d43e64708dcac0c4da9fc09",
        "title": "阮郎归 粉香吹暖透单衣",
        "author": "黄升",
        "content": "粉香吹暖透单衣。\n金泥双凤飞。\n闲来花下立多时。\n春风酒醒迟。\n桃叶曲，柳枝词。\n芳心空自知。\n湘皋月冷佩声微。\n雁归人不归。",
        "dynasty": "宋",
        "collection_info": null
    },
    {
        "uuid": "cd516d8d2f02cc5747dbbe3cffce1e0d",
        "title": "鹊桥仙 青林雨歇",
        "author": "黄升",
        "content": "青林雨歇，珠帘风细，人在绿阴庭院。\n夜来能有几多寒，已瘦了、梨花一半。\n宝钗无据，玉琴难托，合造一襟幽怨。\n云窗雾阁事茫茫，试与问、杏梁双燕。",
        "dynasty": "宋",
        "collection_info": null
    },
    {
        "uuid": "10c04a010d302476a3894bbbeca45d99",
        "title": "鹧鸪天 天气清和仅两旬",
        "author": "黄升",
        "content": "天气清和仅两旬。\n一旬前是佛生辰。\n当年来应徐卿梦，此夕遥瞻寿宿明。\n拼一笑，对诸贤。\n山翁何以祝龟龄。\n蟠桃瓜枣皆虚诞，愿把阴功福后人。",
        "dynasty": "宋",
        "collection_info": null
    },
    {
        "uuid": "7728d256ac984fd3d598eaa7913105a0",
        "title": "瑞龙吟 城南路",
        "author": "杨泽民",
        "content": "城南路。\n凝望映竹摇风，酒旗标树。\n郊原游子停车，问山崦里，人家甚处。\n去还伫。\n徐见画桥流水，小窗低户。\n深沈绿满垂杨，芳阴娅姹，娇莺解语。\n多谢佳人情厚，卷帘羞得，庭花飘舞。\n可谓望风知心，倾盖如故。\n犹殢香玉，休赋断肠句。\n堪怜处、生尘罗袜，凌波微步。\n底事匆匆去。\n为他系绊，离情万绪。\n空有愁如缕。\n忆桃李春风，梧桐秋雨。\n又还过却，落花飘絮。",
        "dynasty": "宋",
        "collection_info": null
    },
    {
        "uuid": "735fae69721285659716464c23b79da6",
        "title": "琐窗寒 倦拂鸳衾",
        "author": "杨泽民",
        "content": "倦拂鸳衾，羞临鹊鉴，懒开窗户。\n韶华暗度，又过妒花风雨。\n掩熏炉、怕闻旧香，柳阴只有黄莺语。\n似向人、欲说离愁，因念未归行旅。\n春暮。\n知何处。\n便不念芳年，正当三五。\n轻衫快马，去逐狂朋怪侣。\n便罗帷、香阁顿忘，枕边要语曾记否。\n趁芳时、即早归来，尚可殢清俎。",
        "dynasty": "宋",
        "collection_info": null
    },
    {
        "uuid": "c79049a73f1a20211463705d118ae4bf",
        "title": "风流子 佳胜古钱塘",
        "author": "杨泽民",
        "content": "佳胜古钱塘。\n帝居丽、金屋对昭阳。\n有风月九衢，凤皇双阙，万年芳树，千雉宫墙。\n户十万，家家堆锦绣，处处鼓笙簧。\n三竺胜游，两峰奇观，涌金仙舸，丰乐霞觞。\n芙蓉城何似，楼台簇中禁，帘卷东厢。\n盈望虎貔分列，鸳鹭成行。\n向玉宇夜深，时闻天乐，绛霄风软，吹下炉香。\n惟恨小臣资浅，朝觐犹妨。",
        "dynasty": "宋",
        "collection_info": null
    },
    {
        "uuid": "71c95a39df2c436594eb672d715f6e68",
        "title": "渡江云 渔乡回落照",
        "author": "杨泽民",
        "content": "渔乡回落照，晚风势急，骛鹭集汀沙。\n解鞍将憩息，细径疏篱，竹隐两三家。\n山肴野蔌，竞素朴、都没浮华。\n回望时，绕村流水，万点舞寒鸦。\n休嗟。\n明年秋暮，一叶扁舟，望平川北下。\n应免劳、尘巾乌帽，宵炬红纱。\n青蓑短棹长江碧，弄几曲、羌管吹葭。\n人借问，鸣桹便入芦花。",
        "dynasty": "宋",
        "collection_info": null
    },
    {
        "uuid": "c9ef82f62ef55a426b7adfcec02f595a",
        "title": "应天长 夭桃弄粉",
        "author": "杨泽民",
        "content": "夭桃弄粉，繁杏透香，依然旧日颜色。\n奈彼妒花风雨，连阴过寒食。\n金钗试寻妙客。\n正昼永、院深人寂。\n善歌更解舞，传闻触处声藉。\n当日俊游时，屡向平康，吟咏共题壁。\n自后纵经回曲，难寻阿姨宅。\n芳华苑，罗绮陌。\n怎断得、怪踪狂迹。\n惯来往，柳外花间，莺燕都识。",
        "dynasty": "宋",
        "collection_info": null
    },
    {
        "uuid": "bf4af36f0f80b445d45fedb704a2a6a0",
        "title": "荔枝香 瞰水自多佳处",
        "author": "杨泽民",
        "content": "瞰水自多佳处。\n春未去。\n绣桷斗起凌空，隐隐笼轻雾。\n已飞画栋朝云，又卷西山雨。\n相与。\n共煮新茶取花乳。\n开宴处。\n俯北榭、临南浦。\n迤扁逦舟，双浆棹歌齐举。\n座上嘉宾，妙句无非赋鹦鹉。\n莫惜高烧蜡炬。",
        "dynasty": "宋",
        "collection_info": null
    },
    {
        "uuid": "54c9300c5c8700b07f28336234e06f4f",
        "title": "荔枝香 未论离亭话别",
        "author": "杨泽民",
        "content": "未论离亭话别，涕先泫。\n旋涤瑶觯，深挹芳醪，凝愁满眼。\n偎人大白须卷。\n歌遍。\n三劝。\n记得当时送□远。\n素蟾屡明晦，彩云易散。\n后约难知，又却似、阳关宴。\n乌丝写恨，帕子分香为郎翦。\n愿郎安信频遣。",
        "dynasty": "宋",
        "collection_info": null
    },
    {
        "uuid": "2b1c971ddd7fe399c3ff0bb3db45d650",
        "title": "还京乐 春光至",
        "author": "杨泽民",
        "content": "春光至，欲访清歌妙舞重为理。\n念莺轻燕怯媚容，百斛明珠须费。\n算枕前盟誓。\n深诚密约堪凭委。\n意正美，娇眼又洒，梨花春泪。\n记罗帷底。\n向鸳鸯、灯畔相偎，共把前回，词语咏味。\n无端浪迹萍蓬，奈区区、又催行李。\n忍重看、小岸柳梳风，江梅鉴水。\n待学鹣鹣翼，从他名利荣悴。",
        "dynasty": "宋",
        "collection_info": null
    },
    {
        "uuid": "c6e6ebbe8c351a260bae021865efd3f4",
        "title": "扫花游・扫地游 素秋渐老",
        "author": "杨泽民",
        "content": "素秋渐老，正叶落吴江，雁横南楚。\n暮霞散缕。\n听寒蝉断续，乱鸦鼓舞。\n客舍凄清，那更西风送雨。\n又东去。\n过野杏小桥，都在元处。\n心事天未许。\n似误出桃源，再寻仙路。\n去年燕俎。\n记芳腮妒李，细腰束素。\n事没双全，自古瓜甜蒂苦。\n欲停伫。\n奈江头、早催行鼓。",
        "dynasty": "宋",
        "collection_info": null
    },
    {
        "uuid": "1b2899480f5504781fb60c5c61c6304d",
        "title": "解连环 塞鸿难托",
        "author": "杨泽民",
        "content": "塞鸿难托。\n奈云深雾阔，水遥山邈。\n感两情、浑若连环，念恩爱厚深，利名浮薄。\n便好归来，怎禁得、许多萧索。\n免恹恹瘦减，漫滞寝饘，枉费汤药。\n伊心料应未若。\n对香消兽吻，月转楼角。\n凭便是、铁石心肠，有当日盟言，怎忍辜却。\n冶叶倡条，尚自得、连枝双萼。\n不成将、异葩艳卉，便教谢落。",
        "dynasty": "宋",
        "collection_info": null
    },
    {
        "uuid": "bfa2a5babaf3fbcfe1e5216b7dd5160b",
        "title": "玲珑四犯 韵胜江梅",
        "author": "杨泽民",
        "content": "韵胜江梅，笑杏俗桃粗，空眩妖艳。\n尽屏铅华，天赋翠眉丹脸。\n门闭昼永春长，看燕子、并飞撩乱。\n叹岁华若箭频换。\n深院有谁能见。\n夜来初得同相荐。\n便门阑、瑞烟葱茜。\n天然素质真颜色，直是惊人眼。\n曾向众里较量，似六个、骰儿六点。\n应自来恨闷，和想忆，都消散。",
        "dynasty": "宋",
        "collection_info": null
    },
    {
        "uuid": "f9fe248999ae44045e327604e7c4e931",
        "title": "丹凤吟 荏苒秋光虚度",
        "author": "杨泽民",
        "content": "荏苒秋光虚度，玩月池台，登高楼阁。\n风传霜信，遍送晓寒侵幕。\n凄凉细雨，洒窗飘户，漏永更长，枕单衾薄。\n梦里惊鸿唤起，坐对寒釭，犹听晨漏残角。\n先自宿酲似病，共愁造合滋味恶。\n虽有丁宁语，怕旁人多口，还类金铄。\n如斯情绪，戚戚怎禁牢落。\n纵欲凭江鱼寄往，漫霜毫频握。\n几时得见，诸事都记着。",
        "dynasty": "宋",
        "collection_info": null
    },
    {
        "uuid": "45a88c5274d7c28fdac4cd8b8054e524",
        "title": "满江红 袅娜身材",
        "author": "杨泽民",
        "content": "袅娜身材，经行处、金莲涉足。\n晨妆罢，黛眉新晕，素腰如束。\n丹脸匀红香在臂，秀肌腻滑凉生肉。\n记那回、同赌选花图，赢全局。\n相思病，休殢卜。\n辜负却，杨枝曲。\n漫榴花堆火，翠阴笼屋。\n菡萏方池闲艳蕊，画堂未许归云宿。\n任利名、踪迹久尘埃，教谁扑。",
        "dynasty": "宋",
        "collection_info": null
    },
    {
        "uuid": "4d20d774c2194767adc9e2dcd3409bfb",
        "title": "瑞鹤仙 依山仍负郭",
        "author": "杨泽民",
        "content": "依山仍负郭。\n有松桂扶疏，烟霞渺漠。\n一年自成落。\n奈孤踪还系，蝇头蜗角。\n休嗤句弱。\n赋郊居、何让沈约。\n记乡人过我，傩立阼阶，酒行先酌。\n远映江山奇胜，下瞰重湖，上飞高阁。\n风帘絮幕。\n筑新槛，种花药。\n幸瓜期已近，秋风归去，免得奔驰味恶。\n待开池、剩起林亭，共同宴乐。",
        "dynasty": "宋",
        "collection_info": null
    },
    {
        "uuid": "a9480996e9cbd98c66c6e292fe06dd81",
        "title": "西平乐 圃韭畦蔬",
        "author": "杨泽民",
        "content": "圃韭畦蔬，嫩鸡野腊，邻酝稚子能赊。\n罗幕新裁，画楼高耸，松梧柳竹交遮。\n应便作归休计去，高揖渊明，下视林逋，到此如何，又走风沙。\n都为啼号累我，思量事、未遂即咨嗟。\n连年奔逐，旁州外邑，舟楫轻扬，鞭□倾斜。\n仍冒触、烟岚邃险，风雪纵横，每值初寒在路，炎暑登车，空向长途度岁华。\n消减少年，英豪气宇，潇洒襟怀，似此施为，纵解封侯，宁如便早还家。",
        "dynasty": "宋",
        "collection_info": null
    },
    {
        "uuid": "09e0b962c957f1104c6f91e2b87cae7f",
        "title": "浪淘沙慢 禁城外",
        "author": "杨泽民",
        "content": "禁城外，青青细柳，翠拂高堞。\n征鼓催人骤发。\n长亭渐觉宴阕。\n情绪似丁香千百结。\n忍重看、手简亲折。\n听怨举离歌寄深意，新声更清绝。\n心切。\n暮天塞草烟阔。\n正乍裛轻尘，新睛后，汨汨清渭咽。\n闻西度阳关，风致全别。\n玉杯屡竭。\n思故人千里，唯同明月。\n扶上雕鞍还三叠。\n那堪第四声未歇。\n念蟾魄、能圆还解缺。\n况人事、莫苦悲伤悴艳色。\n归来复见头应雪。",
        "dynasty": "宋",
        "collection_info": null
    },
    {
        "uuid": "e453a933a3eeb4e4cb3a128ca31e834a",
        "title": "忆旧游 念区区远宦",
        "author": "杨泽民",
        "content": "念区区远宦，带月侵晨，燃烛中宵。\n在昔曾游遍，过三湘下浙，二水通潇。\n小舟暂辍兰棹，羸马复鞭摇。\n但旧日雄图，平生壮气，往往潜消。\n迢迢。\n向年事，记艳质平堤，曾共听镖。\n醉□游沙市，被疏狂伴侣，朝暮相招。\n怎知后约难再，牛女隔星桥。\n待远结双成，他时去窃千岁桃。",
        "dynasty": "宋",
        "collection_info": null
    },
    {
        "uuid": "66e8698887a537611e36838ea91a1b4a",
        "title": "蓦山溪 当年苏小",
        "author": "杨泽民",
        "content": "当年苏小，家住苕溪尾。\n一棹采莲归，悄羞得、鸳鸯飞避。\n苹洲蓼岸，花脸两难分，崖半倚。\n风乍起。\n荡漾烟光里。\n平生强项，未肯轻鱼水。\n溪上偶相逢，这一段、风情怎已。\n纫兰解佩，不负有情人，金尊侧，罗帐底。\n占尽人间美。",
        "dynasty": "宋",
        "collection_info": null
    },
    {
        "uuid": "093b47fb22e6e5e17eb82e911c8a7ac1",
        "title": "少年游 金炉喷兽枕敧山",
        "author": "杨泽民",
        "content": "金炉喷兽枕敧山。\n衾帐不知寒。\n数片飞花，初临窗外，犹作堕梅看。\n明年此际应东去，藤轿逐征鞍。\n山水屏中，莺花堆里，相与下临安。",
        "dynasty": "宋",
        "collection_info": null
    },
    {
        "uuid": "762f1968eea417c0a2fd56097a07a5e8",
        "title": "少年游 三分芳髻拢青丝",
        "author": "杨泽民",
        "content": "三分芳髻拢青丝。\n花下见仙姿。\n殢雨情怀，沾风踪迹，相见恨欢迟。\n能言艳色如桃李，曾折最先枝。\n冶叶丛中，闲花堆里，那有者相知。",
        "dynasty": "宋",
        "collection_info": null
    },
    {
        "uuid": "89371af51738cf59a3145e23f22a1439",
        "title": "秋蕊香 向晓银瓶香暖",
        "author": "杨泽民",
        "content": "向晓银瓶香暖。\n宿蕊犹残娇面。\n风尘一缕透窗眼。\n恨入春山黛浅。\n短书封了凭金线。\n系双燕。\n良人贪逐利名远。\n不忆幽花静院。",
        "dynasty": "宋",
        "collection_info": null
    },
    {
        "uuid": "d84ba45a17b7db25095beae61849b8db",
        "title": "渔家傲 秾李素华曾缟昼",
        "author": "杨泽民",
        "content": "秾李素华曾缟昼。\n当年独冠群芳秀。\n今日再来眉暗斗。\n谁人后。\n追思恰似章台柳。\n先自病来迟唧溜。\n肌肤瘦减宽襟袖。\n已是无聊仍断酒。\n徘徊久。\n者番枉走长亭候。",
        "dynasty": "宋",
        "collection_info": null
    },
    {
        "uuid": "c35a8fe1f4c7fe08e5e6ca61e8142775",
        "title": "渔家傲 未把金杯心已恻",
        "author": "杨泽民",
        "content": "未把金杯心已恻。\n少年病酒还成积。\n一昨宦游来水国。\n心知得。\n陶陶大醉何人识。\n日近偶然频燕客。\n尊前巾帽时敧仄。\n致得沈疴盟枕席。\n吾方适。\n从今更不尝涓滴。",
        "dynasty": "宋",
        "collection_info": null
    },
    {
        "uuid": "d8c29b0b1a3a095701504e4b06d76e91",
        "title": "南乡子 乘月上高楼",
        "author": "杨泽民",
        "content": "乘月上高楼。\n一片清光浩莫收。\n帘卷好风知客意，飕飕。\n山自纵横水自流。\n却绕古城头。\n尘事匆匆得少休。\n遥送征鸿千里外，明眸。\n消尽人间万种愁。",
        "dynasty": "宋",
        "collection_info": null
    },
    {
        "uuid": "6802560294cdf1b2f7ea04e67ffcc7a1",
        "title": "望江南・忆江南 寻胜去",
        "author": "杨泽民",
        "content": "寻胜去，驱马上南堤。\n信脚不知人远近，醉眠犹劝玉东西。\n归帽任冲泥。\n春雨过，农事在瓜蹊。\n野卉无名随路满，山禽着意傍人啼。\n鼓角已悲凄。",
        "dynasty": "宋",
        "collection_info": null
    },
    {
        "uuid": "bae630a0f7d790ac47bdd99403e34d33",
        "title": "浣溪沙 芳蕊鬅松夹道垂",
        "author": "杨泽民",
        "content": "芳蕊鬅松夹道垂。\n珠幢玉节下瑶池。\n异香团就小花儿。\n应念裴航佳句好，休论白傅送行悲。\n月娥亲自送仙衣。",
        "dynasty": "宋",
        "collection_info": null
    },
    {
        "uuid": "f2ae43ec4552efc7c334b4acf1f8230b",
        "title": "浣溪沙 原上芳华已乱飞",
        "author": "杨泽民",
        "content": "原上芳华已乱飞。\n林间佛日却晖晖。\n一花六叶殿春归。\n身外色香空荏苒，鼻端消息正霏微。\n禅林曲几坐忘时。",
        "dynasty": "宋",
        "collection_info": null
    },
    {
        "uuid": "be60072843c922ccd5b3c16693d4fa25",
        "title": "浣溪沙 金粟蒙茸翠叶垂",
        "author": "杨泽民",
        "content": "金粟蒙茸翠叶垂。\n月宫仙种下天涯。\n儿曹攀折有云梯。\n枕畔幽芳醒睡思，炉中换骨脱金泥。\n待持金翦怕儿啼。",
        "dynasty": "宋",
        "collection_info": null
    },
    {
        "uuid": "06c9fa25025bb1ae4a917da46e9275b9",
        "title": "迎春乐 池边刺竹初成屋",
        "author": "杨泽民",
        "content": "池边刺竹初成屋。\n拨芳瓮、酒初熟。\n奈巾车秣马催人速。\n还又伴、孤云宿。\n蜗角蝇头相窘束。\n满眼地、水青山绿。\n要解别来愁，除是再偎香玉。",
        "dynasty": "宋",
        "collection_info": null
    },
    {
        "uuid": "27c6f1df61f166e2f490161823585e1e",
        "title": "迎春乐 沈吟暗想狂踪迹",
        "author": "杨泽民",
        "content": "沈吟暗想狂踪迹。\n亲曾作、燕堂客。\n赏春风、共醉垂杨陌。\n云鬓亸、金钗侧。\n对酒何曾辞大白。\n十年后、音尘俱息。\n今日走江西，空怅望、荆湖北。",
        "dynasty": "宋",
        "collection_info": null
    },
    {
        "uuid": "67023bb11285aa759e52943c6f4e7524",
        "title": "点绛唇 流水泠泠",
        "author": "杨泽民",
        "content": "流水泠泠，闭门时候廉纤雨。\n菱歌齐举。\n风暖飘香絮。\n一叶扁舟，过尽莺啼处。\n空凝伫。\n到头辛苦。\n暮色闻津鼓。",
        "dynasty": "宋",
        "collection_info": null
    },
    {
        "uuid": "613a41d2533e843327f4aea28eff8526",
        "title": "一落索 水与东风俱秀",
        "author": "杨泽民",
        "content": "水与东风俱秀。\n一池春皱。\n满庭花卉尽芳菲，只有朵、江梅瘦。\n谱里知名自久。\n真情难有。\n纵然时下有真情，又还似、章台柳。",
        "dynasty": "宋",
        "collection_info": null
    },
    {
        "uuid": "60e337a3b0b541a2fd14c7cc86439b7b",
        "title": "一落索 识尽人间甘苦",
        "author": "杨泽民",
        "content": "识尽人间甘苦。\n不如归去。\n先来孤馆客愁多，更倾下、连宵雨。\n尽日登山绕树。\n禄非尺素。\n竹鸡啼了杜鹃啼，甚都在、人愁处。",
        "dynasty": "宋",
        "collection_info": null
    },
    {
        "uuid": "345285b10aa70ca49e48fa05d5b1b0e1",
        "title": "满庭芳 春过园林",
        "author": "杨泽民",
        "content": "春过园林，雨馀池沼，嫩荷点点青圆。\n昼长人静，芳树欲生烟。\n一径幽通邃竹，松风漱、石齿溅溅。\n平生志，功名未就，先觅五湖船。\n不如，归去好，良田二顷，茅舍三椽。\n任高歌月下，痛饮花前。\n果解忘情寄意，又何在、频抚无弦。\n烟波友，扁舟过我，相伴白鸥眠。",
        "dynasty": "宋",
        "collection_info": null
    },
    {
        "uuid": "e8b13f56462aa5556f449e0ba412974a",
        "title": "隔浦莲近拍 桑阴柔弄羽葆",
        "author": "杨泽民",
        "content": "桑阴柔弄羽葆。\n莲渚芳容窈。\n翠叶浓障屋，绵蛮时啭黄鸟。\n闲步挼嫩草。\n鱼儿闹。\n作队游苹沼。\n画屏小。\n纱厨簟枕，接挼沈醉犹倒。\n华胥境界，燕子几声催晓。\n携手兰房未步到。\n还觉。\n衷情知向谁表。",
        "dynasty": "宋",
        "collection_info": null
    },
    {
        "uuid": "886a7b7ac7210f8431b9f82f3217cb14",
        "title": "法曲献仙音 汀蓼收红",
        "author": "杨泽民",
        "content": "汀蓼收红，井梧凋绿，呖呖征鸿南度。\n静听寒砧，闷敧孤枕，蟾光夜深窥户。\n露暗滴、芭蕉重，潇潇本非雨。\n砌蛩语。\n怎知人、漏长无寐，因念游子，路修道又阻。\n早起懒晨妆，自秋来、眉黛谁妩。\n净几明窗，但无憀、空对蛮素。\n早知伊、别后恁久，悔教伊去。",
        "dynasty": "宋",
        "collection_info": null
    },
    {
        "uuid": "260b3f06e56d17b175e3046a76b67f76",
        "title": "选官子・选冠子 塞雁呼云",
        "author": "杨泽民",
        "content": "塞雁呼云，寒蝉噪晚，绕砌夜蛩凄断。\n迢迢玉宇，耿耿银河，明月又歌团扇。\n行客暮泊邮亭，孤枕难禁，一窗风箭。\n念松荒三迳，门低五柳，故山犹远。\n堪叹处。\n对敌风光，题评景物，恶句斐然挥染。\n风埃世路，冷暖人情，一瞬几分更变。\n唯有芳姿为人，歌意尤深，笑容偏倩。\n把新词拍段，偎人低唱，凤鞋轻点。",
        "dynasty": "宋",
        "collection_info": null
    },
    {
        "uuid": "eed026be9899097aa1a0a1a308528020",
        "title": "侧犯 九衢艳质",
        "author": "杨泽民",
        "content": "九衢艳质，看来怎比他闲靓。\n清韵。\n似照水横斜暮临镜。\n林间顿画阁，花底藏芳径。\n幽静。\n将绛烛、高烧照双影。\n琼瑶皓素，未及肌肤莹。\n伊试省。\n我从今、还肯再孤另。\n记取兰房，夜深人迥。\n窗外月照，一方天井。",
        "dynasty": "宋",
        "collection_info": null
    },
    {
        "uuid": "fe2e52ed9dcd23466dce9764b68ddcd0",
        "title": "塞翁吟 院宇临池水",
        "author": "杨泽民",
        "content": "院宇临池水，桥边绕水胧□。\n桥左右，水西东。\n水木两芙蓉。\n低疑洛浦凌波步，高如弄玉凌空。\n叶百叠，蕊千重。\n更都染轻红。\n冲冲。\n能消尽，忧心似结，看艳色、浑如梦中。\n为爱惜芳容未尽，好移去，满插家园，特与培封。\n年年对赏美质，朝朝披玩香风。",
        "dynasty": "宋",
        "collection_info": null
    },
    {
        "uuid": "9f83f9de33c45685d43e1276aecc8cea",
        "title": "苏幕遮 日烘晴",
        "author": "杨泽民",
        "content": "日烘晴，风却暑。\n帘幕中间，紫燕呢喃语。\n嫩竹新荷初沐雨。\n曲栏幽轩，四面明窗举。\n夏初临，春又去。\n不愿封侯，祗怕为羁旅。\n溪上故人无恙否。\n欲唱菱歌，发棹归南浦。",
        "dynasty": "宋",
        "collection_info": null
    },
    {
        "uuid": "f2f4d936f7c7bca04723deef88863297",
        "title": "浣溪沙 南国幽花比并香",
        "author": "杨泽民",
        "content": "南国幽花比并香。\n直从初夏到秋凉。\n素馨茉莉占时光。\n梅□正寒方着蕊，芙蓉过暑即空塘。\n个中春色最难量。",
        "dynasty": "宋",
        "collection_info": null
    },
    {
        "uuid": "2f2a63e33d7f2d6c341a116a50047509",
        "title": "浣溪沙 一径栽培九畹成",
        "author": "杨泽民",
        "content": "一径栽培九畹成。\n丛生幽谷免敧倾。\n异芳止合在林亭。\n馥郁国香难可拟，纷纭俗眼不须惊。\n好风披拂雨初晴。",
        "dynasty": "宋",
        "collection_info": null
    },
    {
        "uuid": "0fa88da9c8d5f2ee89070849156e2082",
        "title": "浣溪沙 仙子何年下太空",
        "author": "杨泽民",
        "content": "仙子何年下太空。\n凌波微步笑芙蓉。\n水风残月助惺忪。\n矾弟梅兄都在眼，银台金盏正当胸。\n为伊一醉酒颜红。",
        "dynasty": "宋",
        "collection_info": null
    },
    {
        "uuid": "07d189f833c47ccfcd178b93ad7dd745",
        "title": "浣溪沙 风递馀花点素缯",
        "author": "杨泽民",
        "content": "风递馀花点素缯。\n日烘芳炷下萝藤。\n为谁雕琢碎春冰。\n玉蕊观中犹得誉，木樨岩下尚驰声。\n何如高架任伊凭。",
        "dynasty": "宋",
        "collection_info": null
    },
    {
        "uuid": "28767f29864322a8b0104f34949f87d6",
        "title": "点绛唇 雨歇方塘",
        "author": "杨泽民",
        "content": "雨歇方塘，清圆一一风荷举。\n舣舟南浦。\n忘却来时路。\n醉拍春衫，便欲随君去。\n犹回顾。\n阿蛮樊素。\n更有留人处。",
        "dynasty": "宋",
        "collection_info": null
    },
    {
        "uuid": "ac15b42026e61eb30238db7b920f475f",
        "title": "诉衷情 眼前时果漫堆盘",
        "author": "杨泽民",
        "content": "眼前时果漫堆盘。\n莫是又贪酸。\n因何近来销减，微褪脸霞丹。\n还只为，枕衾闲。\n泪痕斑。\n我能医疗，一服收功，只霎时间。",
        "dynasty": "宋",
        "collection_info": null
    },
    {
        "uuid": "afeb00013ac1eaa06bc1eb0f141401b1",
        "title": "风流子 行乐平生志",
        "author": "杨泽民",
        "content": "行乐平生志，方从事、未出已思归。\n叹欢宴会同，类多暌阻，冶游踪迹、还又参差。\n年华换，利名虚岁月，交友半云泥。\n休忆旧游，免成春瘦，莫怀新恨，恐惹秋悲。\n惟思行乐处，几思为春困，醉枕罗衣。\n何事暗辜芳约，偷负佳期。\n念待月西厢，花阴浅浅，倚楼南陌，云意垂垂。\n别后顿成消黯，伊又争知。",
        "dynasty": "宋",
        "collection_info": null
    },
    {
        "uuid": "40dae136b0c1e55487457e216018cc60",
        "title": "华胥引 征车将动",
        "author": "杨泽民",
        "content": "征车将动，愁不成歌，对颦翠叶。\n静掩兰房，香铺卧鸭烟罢唼。\n别后羞看霓裳，更把筝休轧。\n频数更筹，乍寒孤枕偏怯。\n尝为霜髭，弄纤纤、向人轻镊。\n旧词新句，幽窗时时并阅。\n药饵衣衾，愁顿放、一番行箧。\n朝晚归家，又烦春笋重叠。",
        "dynasty": "宋",
        "collection_info": null
    },
    {
        "uuid": "81ff3ddbcf47e77e2d8464c46e7efac4",
        "title": "宴清都 早作听晨鼓",
        "author": "杨泽民",
        "content": "早作听晨鼓。\n征车动、画桥乘月先度。\n邻鸡唱晓，人家未起，尚扃柴户。\n沙边塞雁声遥，料不见、当时伴侣。\n似怎地、满眼愁悲，秋如宋玉难赋。\n休论爱合暌离，微官系缚，期会良苦。\n封侯万里，金堆北斗，不如归去。\n欢娱渐入佳趣，算画在、屏帏邃处。\n仗小词、说与相思，伊还会否。",
        "dynasty": "宋",
        "collection_info": null
    },
    {
        "uuid": "743c0f695d1f892bf86a4c099e22e3d1",
        "title": "四园竹 残霞殿雨",
        "author": "杨泽民",
        "content": "残霞殿雨，皞气入窗扉。\n井梧堕叶，寒砌叫蛩，秋满屏帏。\n罗袖匆匆叙别，凄凉客里，异乡谁更相知。\n念伊其。\n当时芍药同心，谁知又爽佳期。\n直待金风到后，红叶秋时。\n细写情辞。\n何用纸。\n又却恐、秋深叶渐稀。",
        "dynasty": "宋",
        "collection_info": null
    },
    {
        "uuid": "89be9794803f617a28d02f401516c29b",
        "title": "齐天乐 护霜云澹兰皋暮",
        "author": "杨泽民",
        "content": "护霜云澹兰皋暮，行人怕临昏晚。\n皓月明楼，梧桐雨叶，一片离愁难翦。\n殊乡异景，奈频易寒暄，屡更茵簟。\n案牍纷纭，夜深犹看两三卷。\n平川回棹未久，简书还授命，又催程限。\n贡浦南游，桃江西下，还是水行陆转。\n天寒雁远。\n但独拥兰衾，枕檀谁荐。\n再促征车，月华犹未敛。",
        "dynasty": "宋",
        "collection_info": null
    },
    {
        "uuid": "9f265ada64a8b5fd91883cad49a89f97",
        "title": "木兰花・玉楼春 奇容压尽群芳秀",
        "author": "杨泽民",
        "content": "奇容压尽群芳秀。\n枕臂浓香犹在袖。\n自从草草为传杯，但觉厌厌长病酒。\n堤上路长官柳瘦。\n愁在月明霜落后。\n须知斗帐夜寒多，早趁西风回鹢首。",
        "dynasty": "宋",
        "collection_info": null
    },
    {
        "uuid": "83254f6217748c86b861981c35ce48a7",
        "title": "霜叶飞 朔风严紧",
        "author": "杨泽民",
        "content": "朔风严紧，长空布、同云低黯天表。\n更堪中夕振寒威，敧枕风声悄。\n望皓洁、窗纱向晓。\n珠帘才上银钩小。\n听美人都惊□，老尽群山，远近相照。\n深意劝客金尊，皑皑千里，琼台瑶圃重到。\n绮罗香暖恣欢娱，暂尔宽怀抱。\n更几朵、梅花开了。\n巡檐聊与花相调。\n算瑞气、丰穰兆。\n来岁强如，旧年多少。",
        "dynasty": "宋",
        "collection_info": null
    },
    {
        "uuid": "d514ac57eb700d4156c23604d093c9f3",
        "title": "蕙兰芳・蕙兰芳引 池亭小",
        "author": "杨泽民",
        "content": "池亭小，帘幕初下，散飞凫骛。\n乍风约云开，遥障几眉横绿。\n画桥架月，映四岸、垂杨遮屋。\n绕翠栏满槛，尽是新栽花竹。\n风送荷香，凉生冰簟，岂畏炎燠。\n便催唤双成，看舞相时丽曲。\n及瓜虽近，要娱我目。\n教后人行乐，亦非吾独。",
        "dynasty": "宋",
        "collection_info": null
    },
    {
        "uuid": "ddda4d27e7fe0e378872e512f953a949",
        "title": "塞垣春 绣阁临芳野",
        "author": "杨泽民",
        "content": "绣阁临芳野。\n向晚把、花枝卸。\n世间寻觅，除是图画。\n这欢娱已系人心也。\n更翰墨、新挥洒。\n展蛮笺、明窗底，把□心事都写。\n谢女与檀郎，清才对、真态俱雅。\n凤枕乐春宵，绛帷度秋夜。\n便同云黯淡，冰霰纵横，也并眠鸳衾下。\n假使过炎暑，共将罗扇把。",
        "dynasty": "宋",
        "collection_info": null
    },
    {
        "uuid": "cf49a5cbf1629b58b83050d7c7db5163",
        "title": "丁香结 梅雨犹清",
        "author": "杨泽民",
        "content": "梅雨犹清，冷风乘急，遥送万丝斜陨。\n听水翻雷迅。\n冒雾湿，但觉衣裘皆润。\n乱山烟嶂外，轻寒透、未免强忍。\n崎岖危石，耸峭峻岭，都齐行尽。\n指引。\n看负弩旌旗，谩卷空、排素阵。\n向晚收云，黎明见日，渐生红晕。\n堪叹萍泛浪迹，□事无长寸。\n但新来纤瘦，谁信非因病损。",
        "dynasty": "宋",
        "collection_info": null
    },
    {
        "uuid": "5d1fb0745b310770df28a8466c2ab864",
        "title": "氐州第一 潇潇寒庭",
        "author": "杨泽民",
        "content": "潇潇寒庭，深院绣盖，佳人就中娇小。\n半额装成，纤腰浴罢，初着铢衣缥缈。\n徐整鸾钗，向凤鉴、低徊斜照。\n情态方浓，憨痴不管，绿稀红老。\n阆苑春回花枝少。\n漫微步、芳丛频绕。\n密意难窥，幽欢未讲，时把琵琶抱。\n但多才强傅粉，何须用、千金买笑。\n一枕春酲，笑巫阳、朝云易晓。",
        "dynasty": "宋",
        "collection_info": null
    },
    {
        "uuid": "4cd035fab3f7f20e79c77a070e597677",
        "title": "解蹀躞 一掬金莲微步",
        "author": "杨泽民",
        "content": "一掬金莲微步。\n堪向盘中舞。\n主人开阖，呼来慰行旅。\n暂时略得舒怀，事如橄榄，馀甘卒难回苦。\n惹愁绪。\n便□偎人低唱，如何当奇遇。\n怎生真得、欢娱效云雨。\n有计应不为难，待□押出门时，却教休去。",
        "dynasty": "宋",
        "collection_info": null
    },
    {
        "uuid": "da6d3e8aea550ad6aca845ef20876fe7",
        "title": "少年游 鸾胎麟角",
        "author": "杨泽民",
        "content": "鸾胎麟角，金盘玉箸，芳果荐香橙。\n洛浦佳人，缑山仙子，高会共吹笙。\n挥毫便扫千章曲，一字不须更。\n绛阙瑶台，星桥云帐，全胜少年行。",
        "dynasty": "宋",
        "collection_info": null
    },
    {
        "uuid": "2e96c096868134a720fcaf921b45700a",
        "title": "庆春宫・高阳台 曲渚澜生",
        "author": "杨泽民",
        "content": "曲渚澜生。\n遥峰云敛，据鞍又出江城。\n青子垂枝，翠阴遮道，乍闻一两蝉声。\n素蟾犹在，但惟有、长庚殿星。\n征夫前路，应怪劳生，尘事相萦。\n年来厌逐时迎。\n千里追寻，两鬓凋零。\n佳景良辰，无憀虚度，谁怜客里凄清。\n不如归去，任儿辈、功名遂成。\n旧欢重理，莫笑渊明，却赋闲情。",
        "dynasty": "宋",
        "collection_info": null
    },
    {
        "uuid": "35834e424163404443e25992624244e5",
        "title": "醉桃源・阮郎归 十年依旧破衫青",
        "author": "杨泽民",
        "content": "十年依旧破衫青。\n空书制敕绫。\n但知心似玉壶冰。\n牛衣休涕零。\n聊蹇傲，莫升腾。\n毋为附骥蝇。\n前山可数且徐行。\n不须催去程。",
        "dynasty": "宋",
        "collection_info": null
    },
    {
        "uuid": "ac334e312544eebc065cc519ec90262c",
        "title": "醉桃源・阮郎归 大都修炼似蒸沙",
        "author": "杨泽民",
        "content": "大都修炼似蒸沙。\n阴阳失两家。\n正如飞鳖舞长蛇。\n宁知饮月华。\n回老貌，假群娃。\n熏蒸成绛霞。\n但教心地不倾斜。\n巢中能养鸦。",
        "dynasty": "宋",
        "collection_info": null
    },
    {
        "uuid": "4d57c4cfd75c9572793bc3822ac5f7cd",
        "title": "点绛唇 岸草离离",
        "author": "杨泽民",
        "content": "岸草离离，暮天雨过添清润。\n小舟移近。\n怕得江头信。\n无奈风高，雁字难成阵。\n思排闷。\n管弦难趁。\n怎解心头恨。",
        "dynasty": "宋",
        "collection_info": null
    },
    {
        "uuid": "a03bbc754c1f028f582fc99c20a1d397",
        "title": "夜游宫 一叶飘然下水",
        "author": "杨泽民",
        "content": "一叶飘然下水。\n船头转、已行十里。\n冷落杯盘荐梅子。\n又经过，岭边村，江上市。\n那更轻帆底。\n一路上、翠飘红坠。\n深夜方眠五更起。\n说相思，试挥毫，还满纸。",
        "dynasty": "宋",
        "collection_info": null
    },
    {
        "uuid": "af2f787faa4fe2b7732a6a1503df8e79",
        "title": "夜游宫 泪眼偎人强敛",
        "author": "杨泽民",
        "content": "泪眼偎人强敛。\n鲛绡上、尚馀斑点。\n别后何愁不相见。\n只愁伊，被旁人，施暗箭。\n致得心肠转。\n教令得、神魂撩乱。\n那更日疏又日远。\n恁时节，想难为，看我面。",
        "dynasty": "宋",
        "collection_info": null
    },
    {
        "uuid": "d82ee5898cfb06c8b3bd234a72907961",
        "title": "诉衷情 侵晨呵手怯清霜",
        "author": "杨泽民",
        "content": "侵晨呵手怯清霜。\n闲写两三行。\n都将旧游新恨，收拾入行装。\n人乍别，路尤长。\n漫嗟伤。\n不如归去，只者温柔，便是仙乡。",
        "dynasty": "宋",
        "collection_info": null
    },
    {
        "uuid": "bc70208dd9b3bebfacdc46080c4ea03f",
        "title": "伤情怨・清商怨 娇痴年纪尚小",
        "author": "杨泽民",
        "content": "娇痴年纪尚小。\n试晚妆初了。\n自戴黄花，开奁还自照。\n临岐离思浩渺。\n道未寒、须管来到。\n记取叮咛，教人归且早。",
        "dynasty": "宋",
        "collection_info": null
    },
    {
        "uuid": "c782f0878e089973fdc8042df8a655fc",
        "title": "红林擒近 轻有鹅毛体",
        "author": "杨泽民",
        "content": "轻有鹅毛体，白如龙脑香。\n琼笋缀飞桷，冰壶鉴方塘。\n浑如瑶台阆苑，更无茅舍蓬窗。\n画阁自有梅装。\n贪耍罢弹簧。\n鼓舞沽酒市，蓑笠钓鱼乡。\n遐观自乐，吾心何必濠梁。\n待乔木都冻，千山尽老，更烦玉指劝羽觞。",
        "dynasty": "宋",
        "collection_info": null
    },
    {
        "uuid": "213afb5f1fae0fbe1256944b7a01d225",
        "title": "红林擒近 梅信初回暖",
        "author": "杨泽民",
        "content": "梅信初回暖，风棱犹壮寒。\n禾稼响圭璧，帘旌隐琅玕。\n门外群山尚满，窗前数片馀残。\n冻底潜有鱼翻。\n东风渐生澜。\n杖策扶半醉，燕寝有馀欢。\n儿童自捧，皑皑调蜜盈盘。\n兆丰穰和气，来呈美瑞，莫同轻薄飞絮看。",
        "dynasty": "宋",
        "collection_info": null
    },
    {
        "uuid": "8ed059bb7bb129b0b44b7354ac640ce9",
        "title": "满路花・促拍满路花 双眼滟秋波",
        "author": "杨泽民",
        "content": "双眼滟秋波，两脸凝春雪。\n尊前初见处，琴心绝。\n千磨百难，石上琼簪折。\n人非天样阔。\n车马难通，奈何没个关节。\n深盟密约，啮臂曾流血。\n须知弦断有，鸾胶接。\n别离日久，转觉归心切。\n先把新词说。\n憔悴相容，怕伊相见难别。",
        "dynasty": "宋",
        "collection_info": null
    },
    {
        "uuid": "041b254e36d7a632a2ff998b1a31cd0e",
        "title": "解语花 星桥夜度",
        "author": "杨泽民",
        "content": "星桥夜度，火树宵开，灯月光交射。\n翠檐铜瓦。\n相辉映、隐隐绛霞飘下。\n风流艳雅。\n向柳陌、纤纤共把。\n筵宴时、频酌香醪，宝鸭喷沈麝。\n已是欢娱尽夜。\n对芳时堪画，条倡叶冶。\n鸳灯诗帕。\n嬉游看、到处骤轮驰马。\n十千换也。\n惟好事、寸心难谢。\n听九衢、三市行歌，到晓钟才罢。",
        "dynasty": "宋",
        "collection_info": null
    },
    {
        "uuid": "196f4d75e8ace9357a27e3ca70248a52",
        "title": "倒犯 黛眉新扫",
        "author": "杨泽民",
        "content": "黛眉新扫。\n芳容衬缟。\n佳人在、翠帘深窈。\n逡巡遽赠诗语，因询屏帏悄。\n道自有、蓝桥美质诚堪表。\n倩纤纤、捧芳醥。\n琴剑度关，望玉京人，迢迢天样窵。\n下马叩靖宇，见仙女、云英小。\n算冠绝、人间好。\n饮刀圭、神丹同得道。\n感向日，夫人指示相垂照。\n寿齐天后老。",
        "dynasty": "宋",
        "collection_info": null
    },
    {
        "uuid": "85c5b3081323e31b0699c8155b55b79d",
        "title": "大酺 渐雨回春",
        "author": "杨泽民",
        "content": "渐雨回春，风清夏，垂柳凉生芳屋。\n馀花犹满地，引蜂游蝶戏，慢飞轻触。\n院宇深沈，帘栊寂静，苍玉时敲疏竹。\n雕梁新来燕，恣呢喃不住，似曾相熟。\n但双去并来，漫萦幽恨，枕单衾独。\n仙郎去又速。\n料今在、何许停双毂。\n任梦想、频登台榭，遍倚阑干，水云千里空流目。\n纵遇双鱼客，难尽写、别来心曲。\n媚容幸倾城国。\n今日何事，还又难分麰菽。\n寸心天上可烛。",
        "dynasty": "宋",
        "collection_info": null
    },
    {
        "uuid": "af5399d025c85711cd83a43552021be5",
        "title": "玉烛新 梨花寒食后",
        "author": "杨泽民",
        "content": "梨花寒食后。\n被丽日和风，一时开就。\n蒙蒙雨歇，香犹嫩、渐觉芳心彰漏。\n墙头月下，似旧日莺莺相候。\n纤手为、攀折翘枝，轻盈露沾红袖。\n风流出浴杨妃，向海上何人，更询安否。\n百花任斗。\n应粉艳、未减杏粗梅瘦。\n肤丰肉秀。\n□可与群芳推首。\n□方待、酣饮花前，轻歌缓奏。",
        "dynasty": "宋",
        "collection_info": null
    },
    {
        "uuid": "9b97151770a26346ee2227be39298a88",
        "title": "花犯 百花中",
        "author": "杨泽民",
        "content": "百花中，夭桃秀色，堪餐作珍味。\n武陵溪上，□宋玉墙头，全胜姝丽。\n去年此日佳人倚。\n凝情心暗喜。\n恨未得、合欢鸳帐，归来犹半被。\n寻春记前约因□，题诗算怎耐、相思憔悴。\n攀玩对、东君道，莫教轻坠。\n尖纤向、鬓边戴秀，芳艳在、多情云翠里。\n看媚脸、与花争好，休夸空觅水。",
        "dynasty": "宋",
        "collection_info": null
    },
    {
        "uuid": "bc1a4b5233913d72f5e3ccd8b149f6a3",
        "title": "丑奴儿・采桑子 冰姿冠绝人间世",
        "author": "杨泽民",
        "content": "冰姿冠绝人间世，傲雪凌霜。\n蕊点檀黄。\n更看红唇间素妆。\n清芬不是先桃李，桃李无香。\n回出林塘。\n万木丛中独秉阳。",
        "dynasty": "宋",
        "collection_info": null
    },
    {
        "uuid": "25220648aadbe5acab82f80087e7fd01",
        "title": "水龙吟 腻金匀点繁英",
        "author": "杨泽民",
        "content": "腻金匀点繁英，好风更与花为地。\n梅魂蕙魄，素馨□长，酴醿请避。\n拍塞清香，远闻十里，如何藏闭。\n笑东篱嫩菊，空攒细蕊，祗供得、重阳泪。\n争似青青叶底。\n傍西窗、时复轻吹。\n玉炉换骨，宝瓶熏梦，幽人睡起。\n管领秋光，留连佳景，几多新意。\n怕姮娥、不□蟾宫桂种，□高枝比。",
        "dynasty": "宋",
        "collection_info": null
    },
    {
        "uuid": "f7b945fa0fd08e142265464b0ad725e9",
        "title": "六丑 叹浓欢易散",
        "author": "杨泽民",
        "content": "叹浓欢易散，便忍把、恩情抛掷。\n恁时寸心，惟思生翅翼。\n别后踪迹。\n不定如萍泛，暂抛江沔，又留连京国。\n芳容料见尤光泽。\n共赏青楼，同游绮陌。\n皆曾痛怜深惜。\n纵鳞鸿托意，云水犹隔。\n兰房深寂。\n映轻红淡碧。\n翠竹名花底、同燕息。\n杯盘屡肯留客。\n见真诚厚爱，意深情极。\n乌纱翦为新冠帜。\n谁知道、荏苒尘埃带抹，任他倾侧。\n朝云信、且候潮汐。\n但寸心、未改伊人在，应须近得。",
        "dynasty": "宋",
        "collection_info": null
    },
    {
        "uuid": "765e796ab16177fea34a232b6a2aa55d",
        "title": "虞美人 层层楼阁熏风暖",
        "author": "杨泽民",
        "content": "层层楼阁熏风暖。\n花里香苞短。\n清芬不逐火云消。\n看了一重姿媚、一重娇。\n几回池上寻芳径。\n惊见波中影。\n似将千叶再苞封。\n肠断昭阳一笑、付飞鸿。",
        "dynasty": "宋",
        "collection_info": null
    },
    {
        "uuid": "75299e0da0b292613aa2b89969674d22",
        "title": "虞美人 小池芳蕊初开遍",
        "author": "杨泽民",
        "content": "小池芳蕊初开遍。\n恰似新妆面。\n扁舟一叶过吴门。\n只向花间高卧、度朝昏。\n浮萍点缀因风絮。\n更共鸳鸯语。\n花间有女恰如云。\n不惜一生常作、采花人。",
        "dynasty": "宋",
        "collection_info": null
    },
    {
        "uuid": "cca0107855a806ebbd2a9e0ed5dc348e",
        "title": "兰陵王 翠竿直",
        "author": "杨泽民",
        "content": "翠竿直。\n一叶扁舟漾碧。\n澄江上、几度啸日迎风，怡怡钓秋色。\n渔乡共水国。\n都属沧浪傲客。\n烟波外，风笠雨蓑，才掷丝纶便千尺。\n飘然去无迹。\n恣脚扣双船，帆挂轻席。\n盈钩香饵鱼争食。\n更拨棹葭岸，放篙菱浦，才过新栅又旧驿。\n占江南江北。\n堪恻。\n利名积。\n算纵有豪华，难比清寂。\n须知此乐天无极。\n有一斗芳酒，数声横笛。\n芦花深夜，半醉里、任露滴。",
        "dynasty": "宋",
        "collection_info": null
    },
    {
        "uuid": "8641070550cec14b6d8b6d87568579ca",
        "title": "蝶恋花 蜡尽江南梅发后",
        "author": "杨泽民",
        "content": "蜡尽江南梅发后。\n万点黄金，娇眼初窥牖。\n曾见渭城人劝酒。\n嫩条轻拂传杯手。\n料峭东风寒欲透。\n暗点轻烟，便觉添疏秀。\n莫道故人今白首。\n人虽有故心无旧。",
        "dynasty": "宋",
        "collection_info": null
    },
    {
        "uuid": "2d7d14569ac79c7822b56e10a4e671e5",
        "title": "蝶恋花 初过元宵三五后",
        "author": "杨泽民",
        "content": "初过元宵三五后。\n曲槛依依，终日摇金牖。\n瘦损舞腰非为酒。\n长条聊赠垂鞭手。\n几叶小梅春已透。\n信是风流，占尽人间秀。\n走马章台还举首。\n可人标韵强如旧。",
        "dynasty": "宋",
        "collection_info": null
    },
    {
        "uuid": "91c1467563a283ae76435ed7227392fa",
        "title": "蝶恋花 寂寞春残花谢后",
        "author": "杨泽民",
        "content": "寂寞春残花谢后。\n落絮轻盈，点点穿风牖。\n浓绿阴中人买酒。\n凉生午扇都停手。\n叶密啼莺飞不透。\n要咏清姿，除是凭才秀。\n往日周郎为唱首。\n今将高韵重翻旧。",
        "dynasty": "宋",
        "collection_info": null
    },
    {
        "uuid": "00d74d3d49fa3fa779c0c5fb590bd9f6",
        "title": "蝶恋花 百卉千花都绽后",
        "author": "杨泽民",
        "content": "百卉千花都绽后。\n浥露依风，翠影笼芳牖。\n杏脸桃腮匀着酒。\n青红相映如携手。\n一段帘丝风约透。\n妆点亭台，表里俱清秀。\n几度长提频矫首。\n青青颜色新如旧。",
        "dynasty": "宋",
        "collection_info": null
    },
    {
        "uuid": "902fe4952232024462bc3f80dca2d332",
        "title": "西河 形势地",
        "author": "杨泽民",
        "content": "形势地。\n岳阳事见图记。\n因山峭拔耸孤城，画楼涌起。\n楚吴巨泽坼东南，惊涛浮动空际。\n半天楼栏翠倚。\n记人凤舸难系。\n空馀细草没章华，但存故垒。\n二妃祠宇隔黄陵，精魂遥接云水。\n蟹鱼橘柚渐上市。\n是当年屈宋乡里。\n别有老仙高世。\n袖青蛇屡入，都无人对。\n唯有枯松城南里。",
        "dynasty": "宋",
        "collection_info": null
    },
    {
        "uuid": "378374ffddc138c0b14fef08d4ec9be6",
        "title": "三部乐 浓绿丛中",
        "author": "杨泽民",
        "content": "浓绿丛中，露半坼芳苞，自然奇绝。\n水亭风槛，正是蕤宾之月。\n固知道、春色无多，但绛英数点，照眼先发。\n为君的皪，尽是重心千叶。\n红巾又成半蹙。\n试寻双寄意，向丽人低说。\n但将一枝，插着翠环丝发。\n映秋波、艳云近睫。\n知厚意、深情更切。\n赏玩未已，看叶下、珍味还结。",
        "dynasty": "宋",
        "collection_info": null
    },
    {
        "uuid": "f4e45a3db03fcf3eb631fa20b0723b41",
        "title": "菩萨蛮 吟风敲遍阑干曲",
        "author": "杨泽民",
        "content": "吟风敲遍阑干曲。\n极目澄江千顷绿。\n长笛下扁舟。\n一声人倚楼。\n床头醅正发。\n帐底人如雪。\n月色夜来看。\n可堪霜信寒。",
        "dynasty": "宋",
        "collection_info": null
    },
    {
        "uuid": "148e8aa1217b844ef71c27809fb92930",
        "title": "品令 日长风静",
        "author": "杨泽民",
        "content": "日长风静。\n浓香在、珠帘花影。\n棋具对着明窗近。\n未排角势，鸦鹭先分阵。\n双叠远山非有恨。\n正藏机休问。\n便如喝采争堂印。\n局番无定。\n有幸君须尽。",
        "dynasty": "宋",
        "collection_info": null
    },
    {
        "uuid": "48204bfa4bef67b4e1115316cd855dcf",
        "title": "玉楼春 笔端点染相思泪",
        "author": "杨泽民",
        "content": "笔端点染相思泪。\n尽写别来无限意。\n祗知香阁有离愁，不信长途无好味。\n行轩一动须千里。\n王事催人难但已。\n床头酒熟定归来，明月一庭花满地。",
        "dynasty": "宋",
        "collection_info": null
    },
    {
        "uuid": "e4fa8b1c7ae8c85bbc9611a90b976f0e",
        "title": "满路花・促拍满路花 愁得鬓丝斑",
        "author": "杨泽民",
        "content": "愁得鬓丝斑，没得心肠破。\n上梢恩共爱，忒过火。\n一床锦被，将为都包裹。\n刚被旁人隔，不似鸳鸯，等闲常得双卧。\n非无意智，触事应偏左。\n那堪名与利，相羁锁。\n一番记着，一夜还难过。\n伊还思念我。\n等得归来，恁时早早来呵。",
        "dynasty": "宋",
        "collection_info": null
    },
    {
        "uuid": "085ca1f30753647069c845680ae9c43e",
        "title": "声声慢 澄空初霁",
        "author": "陈郁",
        "content": "澄空初霁，暑退银塘，冰壶雁程寥寞。\n天阙清芬，何事早飘岩壑。\n花神更裁丽质，涨红波、一奁梳掠。\n凉影里，算素娥仙队，似曾相约。\n闲把两花商略。\n开时候、羞趁观桃阶药。\n绿幕黄帘，好顿胆瓶儿着。\n年年粟金万斛，拒严霜、绵丝围幄。\n秋富贵，又何妨、与民同乐。",
        "dynasty": "宋",
        "collection_info": null
    },
    {
        "uuid": "bf7b266d4633e5767b0187d53b825e6a",
        "title": "宝鼎现 虞弦清暑",
        "author": "陈郁",
        "content": "虞弦清暑，佳气葱郁，非烟非雾。\n人正在、东闱堂上，分瑞祥辉腾翠渚。\n奉玉斝，总欢呼称颂，争羡神光葆聚。\n庆诞节、弥生二佛，接踵瑶池仙母。\n最好英慧由天赋。\n有仁慈宽厚襟宇。\n每留念、修身忱意，博问谦勤亲保傅。\n染宝翰、镇规随宸画，心授家传有素。\n更吟咏、形容雅颂，隐隐赓歌风度。\n恩重汉殿传觞，宣付祝、恭承天语。\n对南熏初试，宫院笙箫竞举。\n但长愿，际升平世，万载皇基因睹。\n问寝日，俟鸡鸣舞拜，龙楼深处。",
        "dynasty": "宋",
        "collection_info": null
    },
    {
        "uuid": "05c289797309dffe7c1ab192f499e22a",
        "title": "绛都春 晴天媚晓",
        "author": "陈郁",
        "content": "晴天媚晓。\n正禁苑乍暖，莺声娇小。\n柳拂玉阑，花映朱帘韶光早。\n熙朝多暇舒长昼。\n庆圣主、新颁飞诏。\n贻谋恩重，齐家有训，万邦仪表。\n偏称宫闱欢笑。\n酿和气共结，天香缭绕。\n侍宴回车，韶部将迎金莲照。\n鸡鸣警戒丁宁了。\n但管取、咸常同道。\n东皇先报宜男，已生瑞草。",
        "dynasty": "宋",
        "collection_info": null
    },
    {
        "uuid": "f5cb77093df4e302d2cdfed103d800c8",
        "title": "念奴娇 没巴没鼻",
        "author": "陈郁",
        "content": "没巴没鼻，霎时间、做出漫天漫地。\n不论高低并上下，平白都教一例。\n鼓动滕六，招邀巽二，一任张威势。\n识他不破，只今道是祥瑞。\n却恨鹅鸭池边，三更半夜，误了吴元济。\n东郭先生都不管，关上门儿稳睡。\n一夜东风，三竿暖日，万事随流水。\n东皇笑道，山河原是我底。",
        "dynasty": "宋",
        "collection_info": null
    },
    {
        "uuid": "13eaf93cd640a3c6d96152169e9e277a",
        "title": "玉连环・解连环 谪仙往矣",
        "author": "冯伟寿",
        "content": "谪仙往矣，问当年、饮中俦侣，于今谁在。\n叹沈香醉梦，胡尘日月，流浪锦袍宫带。\n高吟三峡动，舞剑九州隘。\n玉皇归觐，半空遗下，诗囊酒佩。\n云月仰挹清芬，揽虬须、尚友千载。\n晋宋颓波，羲皇春梦，尊前一慨。\n待相将共蹑，龙肩鲸背。\n海山何处，五云叆叆。",
        "dynasty": "宋",
        "collection_info": null
    },
    {
        "uuid": "7f224665a492e02db9a6216058677df3",
        "title": "春风袅娜 被梁间双燕",
        "author": "冯伟寿",
        "content": "被梁间双燕，话尽春愁。\n朝粉谢，午花柔。\n倚红阑故与，蝶围蜂绕，柳绵无数，飞上搔头。\n凤管声圆，蚕房香暖，笑挽罗衫须少留。\n隔院兰馨趁风远，邻墙桃影伴烟收。\n些子风情未减，眉头眼尾，万千事、欲说还休。\n蔷薇露，牡丹球。\n殷勤记省，前度绸缪。\n梦里飞红，觉来无觅，望中新绿，别后空稠。\n相思难偶，叹无情明月，今年已是，三度如钩。",
        "dynasty": "宋",
        "collection_info": null
    },
    {
        "uuid": "f8ba4df338cfa93586a5b48a11c6a2de",
        "title": "春云怨 春风恶劣",
        "author": "冯伟寿",
        "content": "春风恶劣。\n把数枝香锦，和莺吹折。\n雨重柳腰娇困，燕子欲扶扶不得。\n软日烘烟，干风吹雾，芍药荼䕷弄颜色。\n帘幕轻阴，图书清润，日永篆香绝。\n盈盈笑靥宫黄额。\n试红鸾小扇，丁香双结。\n团凤眉心倩郎贴。\n教洗金罍，共看西堂，醉花新月。\n曲水成空，丽人何处，往事暮云万叶。",
        "dynasty": "宋",
        "collection_info": null
    },
    {
        "uuid": "b513fbe9794cca2d8aa2a1c36951cc0a",
        "title": "云仙引 紫凤台高",
        "author": "冯伟寿",
        "content": "紫凤台高，红鸾镜里，馡馡几度秋馨。\n黄金重，绿云轻。\n丹砂鬓边滴粟，翠叶玲珑烟剪成。\n含笑出帘，月香满袖，天雾萦身。\n年时花下逢迎。\n有游女、翩翩如五云。\n乱掷芳英，为簪斜朵，事事关心。\n长向金风，一枝在手，嗅蕊悲歌双黛颦。\n绕临溪树，对初弦月，露下更深。",
        "dynasty": "宋",
        "collection_info": null
    },
    {
        "uuid": "0cc55e73f9935dbd57ecb8318191e502",
        "title": "眼儿媚 自颦双黛听啼鸦",
        "author": "冯伟寿",
        "content": "自颦双黛听啼鸦。\n帘外翠烟斜。\n社前风雨，已归燕子，未入人家。\n鞋儿试着无人看，莫是忒宽些。\n想它楼上，闷拈箫管，憔悴莺花。",
        "dynasty": "宋",
        "collection_info": null
    },
    {
        "uuid": "d4d87adee2af5fc2650e62b809a3af19",
        "title": "木兰花慢 酒醒人世换",
        "author": "冯伟寿",
        "content": "酒醒人世换，碧桃靓、海山春。\n任青鸟沈沈，紫鳞杳杳，有玉林人。\n宫袍掉头未爱，爱荷衣、不染市朝尘。\n仙样蓬莱翰墨，云间鸾凤精神。\n笑呼银汉入金鲸。\n琼苑自由身。\n羡咳唾成章，香熏花雾，音和韵钧。\n六丁夜来捧去，便天人、也自叹尖新。\n那得金笺飞洒，浩歌飞步苍旻。",
        "dynasty": "宋",
        "collection_info": null
    },
    {
        "uuid": "1f2adf29dedeb7f3980d6fd1163bc623",
        "title": "失调名 一年一度春来",
        "author": "陈无咎",
        "content": "一年一度春来，何时是了。\n花落花开浑是梦，只解把人引调。\n可怜浮世，等闲过日，却不识，绿水青山，四时都好。\n遇笔题诗，逢人饮酒，世间万事，看尽多多少少。\n怎得似、羽扇纶巾，云屏烟障，几曾受些儿烦恼。\n便乘风归去小蓬莱，听门外、猿啼鹤啸。",
        "dynasty": "宋",
        "collection_info": null
    },
    {
        "uuid": "39ec875f32560338ae6920ad5bc916b3",
        "title": "沁园春 霜剥枯崖",
        "author": "陈草阁",
        "content": "霜剥枯崖，何处邮亭，玉龙夜呼。\n唤经年幽梦，悠然独觉，参横璇汉，漏彻铜壶。\n漠漠风烟，昏昏水月，醉耸诗肩骑瘦驴。\n孤吟处，更寻香吊影，搔首踟蹰。\n古心落落如予。\n悄独立高寒凌万夫。\n对荒烟野草，浅溪沙路，班荆三嗅，此意谁如。\n高卧南阳，归来彭泽，借问风光还似无。\n难穷处，待凭将妙手，作岁寒图。",
        "dynasty": "宋",
        "collection_info": null
    },
    {
        "uuid": "75ffa699cf8374acba36ceb162078b43",
        "title": "木兰香・减字木兰花 一帘疏雨",
        "author": "徐介轩",
        "content": "一帘疏雨。\n道是无情还有思。\n坐久魂销。\n风动珠唇点点娇。\n生平浩气。\n静乐机关随处是。\n熏透寒衾。\n蝴蝶休萦万里心。",
        "dynasty": "宋",
        "collection_info": null
    },
    {
        "uuid": "0d052aa6bfe9a3311bf589ff7c5479c9",
        "title": "步蟾宫 未开大如木犀蕊",
        "author": "章耐轩",
        "content": "未开大如木犀蕊。\n开后是、梅花小底。\nけ然只欲住山林，肯容易、结根城市。\n叶儿又与冬青比。\n算何止、香闻七里。\n不因山谷品题来，谁知道、是水仙兄弟。",
        "dynasty": "宋",
        "collection_info": null
    },
    {
        "uuid": "82794d825a8e0b4e02c0fa9fc7c84169",
        "title": "浣溪沙 的皪堪为席上珍",
        "author": "昭顺老人",
        "content": "的皪堪为席上珍。\n银铛百沸麝脐熏。\n萧娘欲饵意中人。\n拈处玉纤笼蚌颗，剥时琼齿嚼香津。\n仙郎入口即轻身。",
        "dynasty": "宋",
        "collection_info": null
    },
    {
        "uuid": "3e3f65eadf0dbe4d97710d8435e858f4",
        "title": "南柯子・南歌子 德祖家珍熟",
        "author": "陈舜翁",
        "content": "德祖家珍熟，钱塘五月中。\n碧梧桐盖翠筠笼。\n倾向水晶盘内、斗尝空。\n绛粟成团小，清甜笑蜜浓。\n微酸犹解惨人容。\n最是玉纤拈处、染轻红。",
        "dynasty": "宋",
        "collection_info": null
    },
    {
        "uuid": "ba29cc6e2af71122b2df33fcabfee6d3",
        "title": "浪淘沙 上苑又春残",
        "author": "洪子大",
        "content": "上苑又春残。\n樱颗如丹。\n明光宫里水晶盘。\n想得退朝花底散，宣赐千官。\n往事记金銮。\n荔子难攀。\n多情更有酪浆寒。\n蜀客筠笼相赠处，愁忆长安。",
        "dynasty": "宋",
        "collection_info": null
    },
    {
        "uuid": "24e38bad049981726e44d25bfc760733",
        "title": "八声甘州 渐莺声近也",
        "author": "郑子玉",
        "content": "渐莺声近也，探年芳、河畔扼轻轮。\n旋东风染绿，绵绵平野，无际烟春。\n最苦夕阳天外，愁损倚阑人。\n无奈潇湘杳，留滞王孙。\n冷落池塘残梦，是送君归后，南浦消魂。\n赖东君能客，醉卧展香茵。\n尽教更、行人远，也相伴、连水复连云。\n关山道，算无今古，客恨长新。",
        "dynasty": "宋",
        "collection_info": null
    },
    {
        "uuid": "143073c0c22b71f74c75960c7dc8f88b",
        "title": "虞美人 歌唇乍启尘飞处",
        "author": "文珏",
        "content": "歌唇乍启尘飞处。\n翠叶轻轻举。\n似通舞态逞妖容。\n嫩条纤丽玉玲珑。\n怯秋风。\n虞姬珠碎兵戈里。\n莫认埋魂地。\n只应遗恨寄芳丛。\n露和清泪湿轻红。\n古今同。",
        "dynasty": "宋",
        "collection_info": null
    },
    {
        "uuid": "506e9f99d834e47a18fad70000eb34ba",
        "title": "虞美人 帐前草草军情变",
        "author": "顾卞",
        "content": "帐前草草军情变。\n月下旗旌乱。\n褫衣推枕惜离情。\n远风吹下楚歌声。\n正三更。\n抚鞍欲上重相顾。\n艳态花无主。\n手中莲萼凛秋霜。\n九泉归路是仙乡。\n恨茫茫。",
        "dynasty": "宋",
        "collection_info": null
    },
    {
        "uuid": "005e58302ff9c944e9493046604e73ad",
        "title": "壶中天・念奴娇 江邮湘驿",
        "author": "陈景沂",
        "content": "江邮湘驿。\n问暮年何事，暮冬行役。\n马首摇摇经历处，多少山南溪北。\n冷着烟扉，孤芳云掩，瞥见如相识。\n相逢相劳，如痴如诉如忆。\n最是近晓霜浓，初弦月挂，傅粉金鸾侧。\n冷淡生涯忧忘乐，不管冰檐雪壁。\n魁榜虚夸，调羹浪语，那里求真的。\n暗香来历，自家还要知得。",
        "dynasty": "宋",
        "collection_info": null
    },
    {
        "uuid": "c5182f3a5f8bc2c73ef16f3f86fc2cd7",
        "title": "点绛唇 今古凡花",
        "author": "陈景沂",
        "content": "今古凡花，词人尚作词称庆。\n紫薇名盛。\n似得花之圣。\n为底时人，一曲稀流咏。\n花端正。\n花无郎病。\n病亦归之命。",
        "dynasty": "宋",
        "collection_info": null
    },
    {
        "uuid": "173d1d9dbebeec2728d54b886b9eb1bf",
        "title": "水龙吟 阶前砌下新凉",
        "author": "陈景沂",
        "content": "阶前砌下新凉，嫩姿弱质婆娑小。\n仙家甚处，凤雏飞下，化成窈窕。\n尖叶参差，柔枝袅娜，体将玉造。\n自川葵放后，堂萱谢了，是圆苑、无花草。\n自恨西风太早。\n逞芳容、紫围绯绕。\n管里低昂，篦头约略，空成懊恼。\n圆胎结就，小铃垂下，直开临□。\n□凡间谪堕，不如西帝，曾关宸抱。",
        "dynasty": "宋",
        "collection_info": null
    },
    {
        "uuid": "a4aeeccf1a5f7372b85e887e7ca414cf",
        "title": "念奴娇 麦场桑陇",
        "author": "松洲",
        "content": "麦场桑陇，道都是、六代宫城遗迹。\n梦里江山经几觉，还似堠旁征驿。\n燕去燕来，花开花谢，那个成端的。\n人烟牢落，晚风何处羌笛。\n堪叹挥泪新亭，算兴亡莫补、万分之一。\n到我凭阑，休更向酒畔，是今非昔。\n击楫誓清，闻鸡起舞，毕竟英难得。\n伤心残照，塔尖遥露秋碧。",
        "dynasty": "宋",
        "collection_info": null
    },
    {
        "uuid": "96e36c2b146caa80e3b9d36e8a88c7e9",
        "title": "浣溪沙 潇洒梧桐几度秋",
        "author": "韩准",
        "content": "潇洒梧桐几度秋。\n凤凰飞去旧山幽。\n风景不殊人物换，恨悠悠。\n衰草远从烟际合，夕阳空趁水西流。\n恰好凭楼便回首，怕生愁。",
        "dynasty": "宋",
        "collection_info": null
    },
    {
        "uuid": "b0475897c2b1f0f76ff20a2a6d68221b",
        "title": "沁园春 四十君王",
        "author": "王云焕",
        "content": "四十君王，三百载间，兴亡一家。\n叹幕府峰高，生涯社燕，胭脂井暗，富贵飞花。\n山骨呈羞，江声带恨，磨尽英雄岁月赊。\n君知否，是枋头霸上，着数全差。\n倚空长剑吁嗟。\n奈争战年来似乱麻。\n但苍陵古冢，白杨啼鴂，荒园废沼，青草鸣蛙。\n旗盖东南，风涛天堑，难比兴亡隙地些。\n休凝伫，望长安路杳，夕照愁鸦。",
        "dynasty": "宋",
        "collection_info": null
    },
    {
        "uuid": "9869c8cf6fe85fa504b1361d7ed38779",
        "title": "满江红 踏遍江南",
        "author": "王淮",
        "content": "踏遍江南，予岂为、解衣推食。\n谩赢得、烟波短棹，月楼长笛。\n看剑功名心已死，积薪涕泪今谁滴。\n想中原、一望一伤情，英雄客。\n形势地，还如昔。\n谈笑里，封侯觅。\n岂有于前代，无于今日。\n龙豹莫藏韬略手，犬羊快扫腥膻迹。\n看诸公、事业卜枭卢，何劳掷。",
        "dynasty": "宋",
        "collection_info": null
    },
    {
        "uuid": "d7dce2f04182d0d03f131278002d89e4",
        "title": "莺啼序 离骚困吟梦醒",
        "author": "叶润",
        "content": "离骚困吟梦醒，访台城旧路。\n问流水、东入沧溟，还解流转西否。\n乌衣梦、浪传故国，晴烟冉冉宫墙树。\n念吟魂凄断，待随燕子来去。\n回首十年，阑锦花场，趁吟云赋雨。\n可曾对、宝瑟知音，高轩为谁轻驻。\n倚东风、愁长笑短，水云深、春江日暮。\n伴羁怀，唯有征衫，贮寒半缕。\n高情谩赋，蕙带兰襟，蛾眉古来相妒。\n英雄到、江南易老。\n后来谁更，风景伤心，泪沾樽俎。\n登山宴水，横江酹酒，倾将慷慨酬形势，付兴亡、一笑翻歌舞。\n独醒难继山公，上马旌旗动，又还惊起鸥鹭。\n危亭恨极，落尽寒香，怕道断肠句。\n有多少、行星翠点，春浅寒深，孕粉藏香，蝶清蜂瘦。\n因孤彩笔芳笺，拟待倩取游丝，系却离绪。\n旋□□、写入鸣弦柱。\n曲高调古。\n更人何在，谁比和、此幽素。",
        "dynasty": "宋",
        "collection_info": null
    },
    {
        "uuid": "1d523581855f4f0530a92c292a82cb3d",
        "title": "柳梢青 燕里花深",
        "author": "张杜",
        "content": "燕里花深，鹭汀云澹，客梦江皋。\n日日言归，淮山笑我，尘锁征袍。\n几回把酒凭高。\n阑干外、魂飞暮涛。\n只有南园，一番风雨，过了樱桃。",
        "dynasty": "宋",
        "collection_info": null
    },
    {
        "uuid": "d0baaec263431a476641c95a7fda57d3",
        "title": "风流子 东风长是客",
        "author": "王泳祖",
        "content": "东风长是客，帘栊静、燕子一双飞。\n看花坞日高，翠阴护晓，柳塘风细，绿涨浮漪。\n肠断处，渭城春树远，江国暮云低。\n芳径听莺，暗惊心事，画檐闻鹊，试卜归期。\n小楼凝伫地，疏窗下，几度对说相思。\n记得菱花交照，素手曾携。\n有新恨两眉，向谁说破，芳心一点，惟我偏知。\n休为多情瘦却，重有来时。",
        "dynasty": "宋",
        "collection_info": null
    },
    {
        "uuid": "df6c2215c3df8b57a78f5d061fb8cc0e",
        "title": "氐州第一 冰缩寒流",
        "author": "刘天游",
        "content": "冰缩寒流，川凝冻霭，前回鹭渚冬晚。\n燕阁红炉，驼峰翠釜，曾忆花柔酒软。\n云海沧洲，甚又寄、南来客雁。\n洒雪朱门，回桡剡曲，镜华霜满。\n万里银霄凝望眼。\n恁吟袖、画阑空暖。\n树带潮墟，笳鸣古戍，簇仲宣幽怨。\n想愁思、春近也，随宫绣、时宽一线。\n昨夜扁舟，梦湖山、眉横黛浅。",
        "dynasty": "宋",
        "collection_info": null
    },
    {
        "uuid": "48f22d2ecfe0893a5306cf9dc1157301",
        "title": "摸鱼儿 问长江、几分秋色",
        "author": "柴望",
        "content": "问长江、几分秋色，三分浑在烟雨。\n何人折尽丝丝柳，此日送君南浦。\n帆且驻。\n试说着、羊裘钓雪今何许。\n鱼虾自舞。\n但一舸芦花，数声霜笛，鸥鹭自来去。\n年年事，流水朝朝暮暮。\n天涯长叹飘聚。\n衾寒不转钧天梦，楼外谁歌白纻。\n君莫诉。\n君试按、秦筝未必如锺吕。\n乡心最苦。\n算只有娟娟，马头皓月，今夜照归路。",
        "dynasty": "宋",
        "collection_info": null
    },
    {
        "uuid": "8e44795ccc66a9ab09cd116d5266106e",
        "title": "齐天乐 青青杨柳丝丝雨",
        "author": "柴望",
        "content": "青青杨柳丝丝雨，他乡又逢寒食。\n几度刘郎，当年曼倩，迢递水村烟驿。\n寻踪访迹。\n正马上相逢，杏花狼藉。\n惟有沙边，旧时鸥鹭似相识。\n天涯流浪最久，十年何所事，幽愫历历。\n换字鹅归，看梅鹤去，回首征衫泪渍。\n新欢旧忆。\n笑客处如归，归处如客。\n独倚危阑，乱山无数碧。",
        "dynasty": "宋",
        "collection_info": null
    },
    {
        "uuid": "9caafdc6708ba5de6bb593264e1de635",
        "title": "祝英台・祝英台近 小船儿",
        "author": "柴望",
        "content": "小船儿，双去橹。\n红湿海棠雨。\n燕子归时，芳草暗南浦。\n自从翠袖香消，明珰声断，怕回首、旧寻芳处。\n向谁语。\n可怜金屋无人，冷落凤箫谱。\n翠入菱花，蛾眉为谁妩。\n断肠明月天涯，春风海角，恨不做、杨花飞去。",
        "dynasty": "宋",
        "collection_info": null
    },
    {
        "uuid": "7adb34a4060f028fa1598f01477aed6f",
        "title": "阳关三叠 西风吹鬓",
        "author": "柴望",
        "content": "西风吹鬓，残发早星星。\n叹故国斜阳，断桥流水，荣悴本无凭。\n但朝朝、才雨又晴。\n人生飘聚等浮萍。\n谁知桃叶，千古是离情。\n正无奈、黯黯离情。\n渡头烟暝，愁杀渡江人。\n伤情处，送君且待江头月，人共月、千里难并。\n笳鼓发，戍云平。\n此夜思君，肠断不禁。\n尽思君送君。\n立尽江头月，奈此去、君出阳关，纵有明月，无酒酌故人。\n奈此去、君出阳关，明朝无故人。",
        "dynasty": "宋",
        "collection_info": null
    },
    {
        "uuid": "deae316325c28bcbf7ef39ea98aae67c",
        "title": "摸鱼儿 这情怀、怎生消遣",
        "author": "柴望",
        "content": "这情怀、怎生消遣。\n思量只是凄怨。\n一春长为花和柳，风雨又还零乱。\n君试看。\n便杜牧风流，也则肠先断。\n更深漏短。\n更听得杜宇，一声声切，流水画桥畔。\n人间世，本只阴晴易换。\n斜阳衰草何限。\n悲欢毕竟年年事，千古漫嗟修短。\n无处问。\n是闲倚帘栊，尽日厌厌闷。\n浮名尽懒。\n但笑拍阑干，连呼大白，心事付归燕。",
        "dynasty": "宋",
        "collection_info": null
    },
    {
        "uuid": "4f1d1369f672cb7036b1eaede8ad9521",
        "title": "念奴娇 匆匆别去",
        "author": "柴望",
        "content": "匆匆别去，算别来、又是几番春暮。\n酒债不偿还似可，负了若干吟句。\n渭北春天，江南夜雨，总是伤情处。\n黯然消歇，绿杨一阵莺语。\n空记十载嬉游，如今蓦地，两处成离阻。\n纵是相逢天涯路，难觅年时欢侣。\n寄语东君，岁华不驻，谁为留春住。\n小楼昨夜，东风依旧飞絮。",
        "dynasty": "宋",
        "collection_info": null
    },
    {
        "uuid": "c08f2dba71256e360299b6d2537141e3",
        "title": "摸鱼儿 便无他、杜鹃催去",
        "author": "柴望",
        "content": "便无他、杜鹃催去，匆匆春事能几。\n看来不见春归路，飞絮又随流水。\n留也是。\n怎禁得、东风红紫还飘坠。\n天涯万里。\n怅燕子人家，沈沈夜雨，添得断肠泪。\n嬉游事。\n早觉相如倦矣。\n谢娘庭院犹记。\n闲情已付孤鸿去，依旧被莺呼起。\n谁料理。\n正乍暖还寒，未是晴天气。\n无言自倚。\n想旧日桃花，而今人面，都是梦儿里。",
        "dynasty": "宋",
        "collection_info": null
    },
    {
        "uuid": "2413f70094cae7d25ba5770768e8248f",
        "title": "满江红 载酒何人",
        "author": "柴望",
        "content": "载酒何人，登临处、沧洲空阔。\n凭阑外、晴杨两岸，晚烟泼□。\n水鸟不知梁燕去，溪山半属冬青阁。\n有小舟、隐约载歌姝，调新曲。\n留与去，如何得。\n风又雨，催行色。\n共白苹红蓼，好生飘泊。\n别后三年重会面，人生几度三年别。\n正乡心、客梦两绸缪，城头角。",
        "dynasty": "宋",
        "collection_info": null
    },
    {
        "uuid": "e75ea71576bc5030afbc7befcd46d7d1",
        "title": "贺新郎 满酌西湖酒",
        "author": "柴望",
        "content": "满酌西湖酒。\n觉湖山、依然未老，游人如旧。\n数过清明才六日，欲暖未晴时候。\n正画舫、春明波透。\n记得名园曾驻马，锦鞍鞯、浅映堤桥柳。\n寻胜赏，重回首。\n不妨旋摘枝头有。\n喜青青、垂丸带子，脆圆如豆。\n想是和羹消息近，报与醉翁太守。\n道玉铉、有人启奏。\n红药当阶明似锦，觉娇莺、舞燕皆称寿。\n唱此曲，付红袖。",
        "dynasty": "宋",
        "collection_info": null
    },
    {
        "uuid": "970a87b818193248837b9fb72a9cfdcf",
        "title": "念奴娇 登高回首",
        "author": "柴望",
        "content": "登高回首，叹山河国破，于今何有。\n台上金仙空已去，零落逋梅苏柳。\n双塔飞云，六桥流水，风景还依旧。\n凤笙龙管，何人肠断重奏。\n闻道凝碧池边，宫槐叶落，舞马衔杯酒。\n旧恨春风吹不断，新恨重重还又。\n燕子楼高，乐昌镜远，人比花枝瘦。\n伤情万感，暗沾啼血襟袖。",
        "dynasty": "宋",
        "collection_info": null
    },
    {
        "uuid": "819d89f9772f5323c23d5d40f64a61e3",
        "title": "念奴娇 春来多困",
        "author": "柴望",
        "content": "春来多困，正日移帘影，银屏深闭。\n唤梦幽禽烟柳外，惊断巫山十二。\n宿酒初醒，新愁半解，恼得成憔悴。\n髼松云鬓，不忺鸾镜梳洗。\n门外满地香风，残梅零乱，玉糁苍苔碎。\n乍暖乍寒浑莫拟，欲试罗衣犹未。\n斗草雕阑，买花深院，做踏青天气。\n晴鸠鸣处，一池昨夜春水。",
        "dynasty": "宋",
        "collection_info": null
    },
    {
        "uuid": "12ca218b6b945e8a0e9353042a44b934",
        "title": "桂枝香 今宵月色",
        "author": "柴望",
        "content": "今宵月色。\n叹暗水流花，年事非昨。\n潇洒江南似画，舞枫飘柞。\n谁家又唱江南曲，一番听、一番离索。\n孤鸿飞去，残霞落尽，怨深难托。\n又肠断、丁香画雀。\n记牡丹时候，归燕帘幕。\n梦里襄王，想念王孙飘泊。\n如今雪上萧萧鬓，更相思、连夜花发。\n柘枝犹在，春风那似，旧时宋玉。",
        "dynasty": "宋",
        "collection_info": null
    },
    {
        "uuid": "cb54144eaff5739f98cc75e31959ee9c",
        "title": "齐天乐 凄凄杨柳潇潇雨",
        "author": "柴望",
        "content": "凄凄杨柳潇潇雨，悄窗怎禁滴沥。\n思里传螀，愁边落雁，多少东吴山色。\n知他恨极。\n料为我窗前，强鸣刀尺。\n竟日西风，那堪无寐更邻笛。\n黄花开遍未也，花开应笑我，年少难觅。\n灞上长安，河边渭水，都把韶华暗掷。\n何人碎璧。\n尚衰草连天，暮烟凝碧。\n怕说相思，撼枫喧夜寂。",
        "dynasty": "宋",
        "collection_info": null
    },
    {
        "uuid": "05a129c4e776eece6cec2a72397175ce",
        "title": "朝中措 杨花绕昼暖风多",
        "author": "王玉",
        "content": "杨花绕昼暖风多。\n晴云点池波。\n戏数翠萍几靥，零星未碍圆荷。\n软人天气，半如溽暑，半似清和。\n说与香篝缊火，酒痕梅却衣罗。",
        "dynasty": "宋",
        "collection_info": null
    },
    {
        "uuid": "2907fc52794e0dd5606db121d77055ae",
        "title": "菩萨蛮 东风忽骤无人见",
        "author": "张桂",
        "content": "东风忽骤无人见。\n玉塘烟浪浮花片。\n步湿下香阶。\n苔黏金凤鞋。\n翠鬟愁不整。\n临水闲窥影。\n摘得野蔷薇。\n游蜂相趁归。",
        "dynasty": "宋",
        "collection_info": null
    },
    {
        "uuid": "e01ef218c42c93e0edcdb2e452ada2ce",
        "title": "浣溪沙 雨压杨花路半干",
        "author": "张桂",
        "content": "雨压杨花路半干。\n蜂遗花粉在阑干。\n牡丹开尽正春寒。\n懒品么弦金雁并，瘦惊双钏玉鱼宽。\n新愁不放翠眉间。",
        "dynasty": "宋",
        "collection_info": null
    },
    {
        "uuid": "86c8629ec0014375e10df9ed8230e007",
        "title": "瑞鹤仙 卷帘人睡起",
        "author": "张枢",
        "content": "卷帘人睡起。\n放燕子归来，商量春事。\n风光又能几。\n减芳菲、都在卖花声里。\n吟边眼底。\n被嫩绿、移红换紫。\n甚等闲、半委东风，半委小桥流水。\n还是。\n苔痕湔雨，竹影留云，待晴犹未。\n兰舟静舣。\n西湖上、多少歌吹。\n粉蝶儿、守定落花不去，湿重寻香两翅。\n怎知人、一点新愁，寸心万里。",
        "dynasty": "宋",
        "collection_info": null
    },
    {
        "uuid": "0147db6c3c772a5eb22adc91c84a614b",
        "title": "风入松 春寒懒下碧云楼",
        "author": "张枢",
        "content": "春寒懒下碧云楼。\n花事等闲休。\n红绵湿透秋千索，记伴仙、曾倚娇柔。\n重叠黄金约臂，玲珑翠玉搔头。\n熏炉谁熨暖衣篝。\n消遣酒醒愁。\n旧巢未着新来燕，任珠帘、不上琼钩。\n何处东风院宇，数声揭调甘州。",
        "dynasty": "宋",
        "collection_info": null
    },
    {
        "uuid": "e4cdabfa35269593054f820e05350e28",
        "title": "谒金门 春梦怯",
        "author": "张枢",
        "content": "春梦怯。\n人静玉闺平帖。\n睡起眉心端正贴。\n绰枝双杏叶。\n重整金泥蹀躞。\n红皱石榴裙褶。\n款步花阴寻蛱蝶。\n玉纤和粉捻。",
        "dynasty": "宋",
        "collection_info": null
    },
    {
        "uuid": "48a62707d740efffb3c45d0096c33682",
        "title": "庆宫春・高阳台 斜日明霞",
        "author": "张枢",
        "content": "斜日明霞，残虹分雨，软风浅掠苹波。\n声冷瑶笙，情疏宝扇，酒醒无奈秋何。\n彩云轻散，漫敲缺、铜壶浩歌。\n眉痕留怨，依约远峰，学敛双蛾。\n银床露洗凉柯。\n屏掩香销，忍扫裀罗。\n楚驿梅边，吴江枫畔，庾郎从此愁多。\n草蛩喧砌，料催织、回文凤棱。\n相思遥夜，帘卷翠楼，月冷星河。",
        "dynasty": "宋",
        "collection_info": null
    },
    {
        "uuid": "362d66dcb8cdb50bfaaa49b75cfa95b8",
        "title": "壶中天・念奴娇 雁横迥碧",
        "author": "张枢",
        "content": "雁横迥碧，渐烟收极浦，渔唱催晚。\n临水楼台乘醉倚，云引吟情闲远。\n露脚飞凉，山眉锁暝，玉宇冰奁满。\n平波不动，桂华底印清浅。\n应是琼斧修成，铅霜捣就，舞霓裳曲遍。\n窈窕西窗谁弄影，红冷芙蓉深苑。\n赋雪词工，留云歌断，偏惹文箫怨。\n人归鹤唳，翠帘十二空卷。",
        "dynasty": "宋",
        "collection_info": null
    },
    {
        "uuid": "57a86ed929a7a92b249f2893007a8c61",
        "title": "恋绣衾 屏绡裛润惹篆烟",
        "author": "张枢",
        "content": "屏绡裛润惹篆烟。\n小窗闲、人泥昼眠。\n正雪暖、荼䕷架，奈愁春、尘锁雁弦。\n杨花做了香云梦，化池萍、犹泛翠钿。\n自不怨、东风老，怨东风、轻信杜鹃。",
        "dynasty": "宋",
        "collection_info": null
    },
    {
        "uuid": "4011318dbe2c22be565f1e643fd470b6",
        "title": "清平乐 凤楼人独",
        "author": "张枢",
        "content": "凤楼人独。\n飞尽罗心烛。\n梦绕屏山三十六。\n依约水西云北。\n晓奁懒试脂铅。\n一緺鸾髻微偏。",
        "dynasty": "宋",
        "collection_info": null
    },
    {
        "uuid": "7c7a58449dea9944d5a05ed64af0a50e",
        "title": "木兰花慢 歌尘凝燕垒",
        "author": "张枢",
        "content": "歌尘凝燕垒，又软语、在雕梁。\n记剪烛调弦，翻香校谱，学品伊凉。\n屏山梦云正暖，放东风、卷雨入巫阳。\n金冷红绦孔雀，翠间彩结鸳鸯。\n银缸。\n焰冷小兰房。\n夜悄怯更长。\n待采叶题诗，含情赠远，烟水茫茫。\n春妍尚如旧否，料啼痕、暗里浥红妆。\n须觅流莺寄语，为谁老却刘郎。",
        "dynasty": "宋",
        "collection_info": null
    },
    {
        "uuid": "168304dd3c7f829d84d315d456983086",
        "title": "惜花春起早 琐窗明",
        "author": "张枢",
        "content": "琐窗明。",
        "dynasty": "宋",
        "collection_info": null
    },
    {
        "uuid": "ddf3a806fa8600ea645fbea8a55b36e4",
        "title": "失调名 金谷移春",
        "author": "张枢",
        "content": "金谷移春，玉壶贮暖。",
        "dynasty": "宋",
        "collection_info": null
    },
    {
        "uuid": "42054c869f4a707c61f7cccae77b861e",
        "title": "失调名 拥石池台",
        "author": "张枢",
        "content": "拥石池台，约花阑槛。",
        "dynasty": "宋",
        "collection_info": null
    },
    {
        "uuid": "f1b90dcc34f57ab636f983b7e602b70c",
        "title": "兰陵王 大堤直",
        "author": "叶隆礼",
        "content": "大堤直。\n袅袅游云蘸碧。\n兰舟上，曾记那回，拂粉涂黄弄春色。\n施颦托倾国。\n金缕尊前劝客。\n阳台路，烟树万重，空有相思寄鱼尺。\n飘零叹萍迹。\n自懒展罗衾，羞对瑶席。\n折钗分镜盟难食。\n看桃叶迎笑，柳枝垂结。\n萋萋芳草暗水驿。\n肠断画阑北。\n寒恻。\n泪痕积。\n想柱雁尘侵，笼羽声寂。\n天涯流水情何极。\n悲沈约宽带，马融怨笛。\n那堪灯幌，听夜雨，镇暗滴。",
        "dynasty": "宋",
        "collection_info": null
    },
    {
        "uuid": "81f5ebd0d140c92347f77b0e1f83004b",
        "title": "水调歌头 瀛台居北界",
        "author": "家铉翁",
        "content": "瀛台居北界，觌面是重城。\n老龙蹲踞不动，潭影净无尘。\n此地高阳胜处，天付仙翁为主，那肯借闲人。\n暂挂西堂锡，仍同旦过宾。\n六年里，五迁舍，得比邻。\n儒馆豆笾于粲，弦诵有遗音。\n甚喜黄冠为侣，更得青衿来伴，应不叹飘零。\n夜宿东华榻，朝餐泮水芹。",
        "dynasty": "宋",
        "collection_info": null
    },
    {
        "uuid": "38acd816989db02da0a31b83e22b6764",
        "title": "念奴娇 神仙何处",
        "author": "家铉翁",
        "content": "神仙何处，人尽道、我州三神之一。\n为问何年飞到此，拔地倚天无迹。\n缥缈琼宫，溟茫朱户，不与尘寰隔。\n翩然鹤下，时传云外消息。\n露冷风清夜阑，梦高人过我，欢如畴昔。\n道骨仙风谁得似，谈笑云生几席。\n共踏银虬，迫随绛节，恍遇群仙集。\n云韶九奏，不类人间金石。",
        "dynasty": "宋",
        "collection_info": null
    },
    {
        "uuid": "d1e4c494f6aafcb0f84f9ced4fc705de",
        "title": "念奴娇 南来数骑",
        "author": "家铉翁",
        "content": "南来数骑，问征尘、正是江头风恶。\n耿耿孤忠磨不尽，惟有老天知得。\n短棹浮淮。\n轻毡渡汉，回首觚棱泣。\n缄书欲上，惊传天外清跸。\n路人指示荒台，昔汉家使者，曾留行迹。\n我节君袍雪样明，俯仰都无愧色。\n送子先归，慈颜未老，三径有馀乐。\n逢人问我，为说肝肠如昨。",
        "dynasty": "宋",
        "collection_info": null
    },
    {
        "uuid": "87fc66bee8ed60cb5991c12917dbe077",
        "title": "清平乐 香摇穗碧",
        "author": "石正伦",
        "content": "香摇穗碧。\n梅巧红酥滴。\n云涴宝钗蝉坠翼。\n娇小争禁酒力。\n绣窗芳思迟迟。\n无端又敛双眉。\n贪把兰亭学字，一冬忘了弹棋。",
        "dynasty": "宋",
        "collection_info": null
    },
    {
        "uuid": "327590edfba76192067bcf16b1e0a04d",
        "title": "绮寮怨 绿野春浓停骑",
        "author": "石正伦",
        "content": "绿野春浓停骑，暖风飘醉襟。\n渐触目、景物凄悲，花无语、曲径沈沈。\n重檐缭垣静锁，丹青暗、断轴尘半侵。\n叹绛纱、玉臂封时，何期掩、夜泉流恨深。\n已矣霜凋蕙心。\n兰昌旧事，云容好信难寻。\n伫立孤吟。\n怕凤履、有遗音。\n今宵佩环奏月，知倦客、若登临。\n惊飞翠禽。\n松杉弄碎影、晴又阴。",
        "dynasty": "宋",
        "collection_info": null
    },
    {
        "uuid": "9e8b72fe090d6b9d0d26270915f32fb5",
        "title": "渔家傲 春入桃腮生妩媚",
        "author": "石正伦",
        "content": "春入桃腮生妩媚。\n妆成日日行云意。\n贪听新声翻歇指。\n工尺字。\n窗前自品琼箫试。\n玉碾鸾钗珠结桂。\n金泥络缝干红袂。\n从把画图夸绝世。\n金莲地。\n六朝未识双鸳细。",
        "dynasty": "宋",
        "collection_info": null
    },
    {
        "uuid": "827c647f089a2717eeb709811a4f5335",
        "title": "霓裳中序第一 凭高快醉目",
        "author": "石正伦",
        "content": "凭高快醉目。\n翠拂遥峰相对簇。\n千丈涟漪泻谷。\n爱溶漾坠红，染波芬馥。\n何人笑掬。\n想温泉、初卸绡縠。\n春风荡，六宫丽质，那日赐汤沐。\n双浴。\n绣凫飘逐。\n恍记展、江南数幅。\n而今鬓边渐鹄。\n阮洞音稀，懒访仙躅。\n系船桥畔宿。\n听静夜、泠泠奏曲。\n长安远，渭流香腻，暗忆晚鬟绿。",
        "dynasty": "宋",
        "collection_info": null
    },
    {
        "uuid": "b770a209078044d78774bd4a5edf3a48",
        "title": "宝鼎现 玉宸凝眷",
        "author": "陈着",
        "content": "玉宸凝眷。\n要得培□，神皋根本。\n天赋与、经纶好手，门外红尘谈笑遣。\n任草色、遍空庭交翠，月往风来自便。\n但纸帐、时供小憩，长理灯窗公案。\n五行俱下流光电。\n笔如神、毫发都见。\n是则是、霜严雪劲，到底春风生意满。\n唤得应、雨和晴恰好，旗舞粳艘百万。\n更社鼠城狐扫影，雁鹜惊人避箭。\n最是满腹精神，担负处、浑身皆胆。\n又谁知、条理元在，规模里面。\n天下事、又何难办。\n待副苍生愿。\n渺宇宙、多少关心，留取功名久远。",
        "dynasty": "宋",
        "collection_info": null
    },
    {
        "uuid": "343ebbb0d9dcbb03a591367db21babdb",
        "title": "真珠帘 纶巾古貌尘寰表",
        "author": "陈着",
        "content": "纶巾古貌尘寰表。\n风流处、别是英雄才调。\n胸次着干坤，触景皆诗料。\n金碧楼台新筑就，傍翠麓、旋添花草。\n仙棹。\n更逍遥来访，十洲三岛。\n遮眼富贵人多，算如公有子，人间应少。\n看膝下功名，共月林清皎。\n象简绯袍亲侍策，且胜赏、先春独笑。\n都道。\n馆中书就养，云翘偕老。",
        "dynasty": "宋",
        "collection_info": null
    },
    {
        "uuid": "f6a47926a952bbeacd9cf378d2740fbd",
        "title": "大酺 把雪冰心",
        "author": "陈着",
        "content": "把雪冰心，钧韶手，飞上青云时早。\n红尘难染着，十年前曾坐，凤池鳌岛。\n晕锦锵环，重金压带，相去能争多少。\n从容何心问，到如今都领，绣春花草。\n算耐处光阴，淡中滋味，世人那晓。\n笺天新有稿。\n要归去、盘礴山阴道。\n便整顿、随琴霜鹤，带石秋兰，约松乔、倚风清啸。\n争奈俞音杳。\n明月棹、又还停了。\n但珍重、经纶料。\n时来须做，休管急流人笑。\n功名尽迟尽好。",
        "dynasty": "宋",
        "collection_info": null
    },
    {
        "uuid": "d49594c6684daf0aa626ad9f50a0c51b",
        "title": "大酺 问大江东",
        "author": "陈着",
        "content": "问大江东，长淮上，缘分如何修到。\n轻裘还熟局，第三番又是，五年春了。\n菜饭工夫，露香心事，惟靠天公分晓。\n林泉琴书梦，算飞笺觅去，不知多少。\n奈雅意难酬，又还留住，口衔新诏。\n都无他嗜好。\n玉麟静、公事供谈笑。\n满眼是、风花飘忽，惟有长松，雪霜里、插天苍老。\n休忆家山好。\n安乐处、便成蓬岛。\n正春雨、秧畴饱。\n边城如画，处处绿杨芳草。\n青溪不妨寄傲。",
        "dynasty": "宋",
        "collection_info": null
    },
    {
        "uuid": "20afc8b82f9eafb8667d021b85c08219",
        "title": "大酺 自有干坤",
        "author": "陈着",
        "content": "自有干坤，扶人极，宗主须还人物。\n今为何时节，满红尘富贵，絮花飘忽。\n抵障狂澜，提携正印，一柱天擎突兀。\n平生分明处，是从容处□，不差毫发。\n把朝市山林，一般看了，无边风月。\n深衣清到骨。\n紫枢府、谁信曾簪笏。\n炊脱粟、黄鸡白酒，补菊栽梅，碧溪绕、竹篱茅屋。\n无限轻描貌。\n都说道、诏书催发。\n想回首、招黄鹄。\n微微自笑，惟有赤松衣钵。\n相陪对门石佛。",
        "dynasty": "宋",
        "collection_info": null
    },
    {
        "uuid": "2c0644365733dd4a3eba3430bcc9e195",
        "title": "沁园春 潇洒书斋",
        "author": "陈着",
        "content": "潇洒书斋，香清缕直，灯冷晕圆。\n忽惊窗鸣瓦，霰如筛下，裁冰翦玉，片似花鲜。\n深怕妨梅，也愁折竹，才作还休亦偶然。\n更深也，漫题窗记瑞，诗思绵绵。\n闻君礼佛日千。\n浪说道繁华不值钱。\n想鸳衾底下，都将命乞，蒲龛里畔，未必心安。\n兜率天宫，清凉境界，总是由心不是缘。\n雪山上，自有人坐了，不到君边。",
        "dynasty": "宋",
        "collection_info": null
    },
    {
        "uuid": "ddb05c11a1c82fc5add412b2bacfc9f2",
        "title": "沁园春 出禁城西",
        "author": "陈着",
        "content": "出禁城西，湖光自别，唤醒两瞳。\n有画桥几处，通人南北，绿堤十里，分水西东。\n问柳旗亭，簇山梵所，空翠烟飞半淡浓。\n偏奇处，看笙歌千舫，泛绮罗宫。\n从容。\n莫问城中。\n是则是繁华九市通。\n奈一番雨过，沾衣泥黑，三竿日上，扑面尘红。\n那壁喧器，这边清丽，咫尺中间敻不同。\n休归去，便舣舟荷外，梦月眠风。",
        "dynasty": "宋",
        "collection_info": null
    },
    {
        "uuid": "5ba1f98b9c1802d844d25125066083e1",
        "title": "沁园春 潇洒纶巾",
        "author": "陈着",
        "content": "潇洒纶巾，风流野服，红尘外身。\n向南窗听雨，澜翻墨客，北亭恋月，笔走诗神。\n倚竹听琴，逢花倒磕，更得放晴游冠春。\n清闲好，算东洲人物，难得如君。\n华堂瑞气如云。\n西风到帘帷才一分。\n喜星桥鹊语，佳传依旧，缑山鹤舞，仙样翻新。\n箫玉香中，烛花影里，听取捧觞低祝人。\n千千岁，看功名事业，都在儿孙。",
        "dynasty": "宋",
        "collection_info": null
    },
    {
        "uuid": "98d03373c7f7b7daec4d6514f554d3c5",
        "title": "沁园春 月旦评中",
        "author": "陈着",
        "content": "月旦评中，有如公者，更谁与俦。\n看纷纷仁意，春风和气，堂堂义事，砥柱中流。\n已重物轻，身穷道泰，却占人间第一筹。\n回头笑，彼纷纷名利，过影浮沤。\n夷犹。\n庭户清幽。\n算此境神仙别一洲。\n但烧香挂画，呼童扫地，对山揖水，共客登楼。\n付与儿孙，只将方寸，此外无求百不忧。\n宜多寿，自今开八帙，到八千秋。",
        "dynasty": "宋",
        "collection_info": null
    },
    {
        "uuid": "bcc12fed85496333222d44877dd5cddf",
        "title": "沁园春 小枕屏儿",
        "author": "陈着",
        "content": "小枕屏儿，面儿素净，吾自爱之。\n向春晴欲晓，低斜半展，夜寒如水，屈曲深围。\n消得题诗，不须作画，潇洒风流未易涯。\n人间世，但此身安处，是十分奇。\n笑他富贵家儿。\n这长物何为着意□。\n便绮罗六扇，何如玉洁，丹青万状，都是钱痴。\n假托伊来，遮阑便了，免得惊风侵梦时。\n何须泥，要物常随我，不物之随。",
        "dynasty": "宋",
        "collection_info": null
    },
    {
        "uuid": "b356f09182ef3d7210ec825567b455c1",
        "title": "沁园春 运在东南",
        "author": "陈着",
        "content": "运在东南，温厚气锺，吾葺芷翁。\n羡檠窗学问，迂斋正印，玉堂词翰，攻愧流风。\n制胜枢庭，参谋政府，一片平心扶大中。\n黄扉近，却翻然东顾，归宴方蓬。\n潘舆日奉从容。\n全胜□貂蝉趋汉宫。\n如名山镇静，出云相望，大川渟蓄，有水皆宗。\n吾道胚腪，诸贤命脉，阴受春风和气浓。\n宜多寿，与瑶图同庆，绿竹歌公。",
        "dynasty": "宋",
        "collection_info": null
    },
    {
        "uuid": "e16376c21811fbf75e2c0c4b4f6feb7a",
        "title": "沁园春 吾竹窗兄",
        "author": "陈着",
        "content": "吾竹窗兄，吾能评者，只将竹看。\n是丹山佳气，胚腪茂直，嵩溪润脉，滋养清坚。\n雪虐霜凌，风饕雨恶，撼顿侵欺今几年。\n元无损，这虚心实节，却自依然。\n人间。\n输此君贤。\n可曾向红尘里着鞭。\n称翩翩侣凤，舞依翡翠，昂昂雏鹤，立倚琅玕。\n动处非情，静中自韵，全得生来潇洒天。\n须长在，在月窗窗北，石涧东边。",
        "dynasty": "宋",
        "collection_info": null
    },
    {
        "uuid": "d4962006e496ec57f9508358c4d8fda4",
        "title": "沁园春 吾菊坡兄",
        "author": "陈着",
        "content": "吾菊坡兄，细观花□，元来一般。\n是鄮山佳气，胚腪长茂，鄞江润脉，滋养清妍。\n移傍云霄，浓沾雨露，曾亚百花头上班。\n谁知道，待芬香透了，收敛东边。\n笑他红紫纷然。\n算眼底何曾长久看。\n这秋芳自韵，不争春艳，霜根难老，偏耐风寒。\n占得清名，尊为寿客，晚节谁能如此全。\n千千岁，把黄金正色，照映人间。",
        "dynasty": "宋",
        "collection_info": null
    },
    {
        "uuid": "a072258811772fdeb58eba2f8026592d",
        "title": "水龙吟 玉麟堂上神仙",
        "author": "陈着",
        "content": "玉麟堂上神仙，算来便合归廊庙。\n天教且住，堂堂裘带，舒舒旗纛。\n一笑谈中，遍江淮上，太平花草。\n待金瓯揭了，黄扉坐处，祗依此、规模好。\n恰似虹流节后，庆生申、佳期还到。\n干坤开泰，君臣相遇，机缘恁巧。\n谁信苍生，举头凝望，锋车催召。\n向芜湖，更有无言桃李，顾春风早。",
        "dynasty": "宋",
        "collection_info": null
    },
    {
        "uuid": "0c7caf87fc466d5fc628298f5e9710bc",
        "title": "水龙吟 玉鳌头上蓬莱",
        "author": "陈着",
        "content": "玉鳌头上蓬莱，十分好处饶松壑。\n无边风月，阴阴乔木，重重华萼。\n秋水门庭，淡交簪履，随宜斟酌。\n向西风回首，双旌缥缈，从天下、招琴鹤。\n是则阳春有脚。\n被金华、洞天留着。\n相传好语，新来初见，分明鼓角。\n田里相安，裤襦歌了，却来持橐。\n称年年，橘绿橙黄时节，与松乔约。",
        "dynasty": "宋",
        "collection_info": null
    },
    {
        "uuid": "541df5bbcd18e4a5c7add44177da8caa",
        "title": "瑞鹤仙 云无心出岫",
        "author": "陈着",
        "content": "云无心出岫。\n游戏间、声名掀揭宇宙。\n红尘事看透。\n任高官惟有，鹤随诗瘦。\n溪山如绣。\n小轩亭、篘新话旧。\n想时时，梦到家林，但未有归时候。\n知否。\n分明世界，多少经纶，莫轻回首。\n平生抱负。\n金銮殿，有新奏。\n便相扶君相，从头做去，他又谁能出手。\n看明年、此日传宣，赐酴醿酒。",
        "dynasty": "宋",
        "collection_info": null
    },
    {
        "uuid": "f3b378a1eec3ba0b50acb7ee4d9154af",
        "title": "摸鱼儿 碧油幢、一开藩后",
        "author": "陈着",
        "content": "碧油幢、一开藩后，便思量早归去。\n工夫着紧新城好，风月万家笙鼓。\n游宴处。\n要管领春光，补种花无数。\n何须更驻。\n只画了潇湘，扁舟径发，挥手谢南楚。\n江帆卸、撑入清溪绿树。\n家山三两程路。\n安排小马随猿鹤，勾引诗朋酒侣。\n潇洒处。\n是则是初心，只恐难留驻。\n忙须着句。\n把泉石烟霞，平章一遍，回首凤纶舞。",
        "dynasty": "宋",
        "collection_info": null
    },
    {
        "uuid": "35442481ab73b356f69243d8362c87fc",
        "title": "洞仙歌 冰肌玉骨",
        "author": "陈着",
        "content": "冰肌玉骨，自清凉无汗。\n云影鬅鬙翠山远。\n颤金莲缓步，手托珠帘，风微透，扇底荷花香满。\n归檐双飞燕，流盼消凝，微带羞红上娇面。\n又还黄昏近，一片闲情，天涯去、云也遮阑不断。\n回首处、沈思梦时曾，对十二屏山，怕拈秦阮。",
        "dynasty": "宋",
        "collection_info": null
    },
    {
        "uuid": "e7b5d0ab09959604fcd365dd4651e4ee",
        "title": "洞仙歌 冰肌玉骨",
        "author": "陈着",
        "content": "冰肌玉骨，自清凉无汗，午梦醒来盼娇满。\n扇轻拈又放，浅炷兰熏，微笑处、吹着烟丝散乱。\n凉亭还独步，曾是凭阑，携手心盟指云汉。\n碧云斜阳外，信有如今，音书杳、寸肠千转。\n漫伫立、无言对荷花，看转眼秋风，翠移红换。",
        "dynasty": "宋",
        "collection_info": null
    },
    {
        "uuid": "57dd32dfac82f5c1d765c1ce0b04e330",
        "title": "念奴娇 洛阳地脉",
        "author": "陈着",
        "content": "洛阳地脉，是谁人、缩到海涯天角。\n绿树成阴芳雾底，得见当年台阁。\n园杏贵客，海棠姬侍，拥入青油幕。\n人间那有，风流天上标格。\n如困如懒如羞，夜来应梦入，西瑶仙宅。\n为你闲风轻过去，□□不教妨却。\n娇不能行，笑还无语，惟把香狼藉。\n花花听取，年年无负春约。",
        "dynasty": "宋",
        "collection_info": null
    },
    {
        "uuid": "29620225c18257028ea6b1f8b8f45051",
        "title": "念奴娇 轻衫短旆",
        "author": "陈着",
        "content": "轻衫短旆，几年来、游遍江南江北。\n扰扰浮生争富贵，金碧楼台满目。\n厦屋千间，夜床八尺，此理谁能烛。\n翩然归去，家山是事都足。\n笑指旧隐逍遥，分猿鹤地，云顶栽花竹。\n乘兴生涯随处好，卜市心□新筑。\n山色窥帘，杏阴依户，门外从尘俗。\n朱颜雪鬓，清闲十二分福。",
        "dynasty": "宋",
        "collection_info": null
    },
    {
        "uuid": "e58612fb28f6e5500ab3140f073e05c9",
        "title": "念奴娇 暑天向晚",
        "author": "陈着",
        "content": "暑天向晚，最相宜、一簇凉生新竹。\n潇洒轩窗还此景，此景真非凡俗。\n猿鹤相随，烟霞自在，与我交情熟。\n人生如梦，个中堪把心卜。\n休叹乌兔如飞，功名富贵，有分终须足。\n不管他非非是是，不管他荣和辱。\n净几明窗，残编断简，且恁闲劳碌。\n流萤过去，文章如在吾目。",
        "dynasty": "宋",
        "collection_info": null
    },
    {
        "uuid": "6454f3c4ce8545e966bd52c813cdc510",
        "title": "念奴娇 紧头上立",
        "author": "陈着",
        "content": "紧头上立，问如何、犹向清溪盘礴。\n应为春防须熟局，且借轻裘弹压。\n野聚晴炊，烟波暖唱，尽出江南北。\n从容归衮，三年功满棋柝。\n真个福比南山，谁无富贵，无此团圞乐。\n锦瑟瑶琴清对处，青紫诸郎参错。\n楚楚孙枝，温温婿玉，帘幕欢声拍。\n抠衣小子，寿公也趁龟鹤。",
        "dynasty": "宋",
        "collection_info": null
    },
    {
        "uuid": "e943908f7226fef30c6c2a7692365423",
        "title": "满江红 落枕鸿声",
        "author": "陈着",
        "content": "落枕鸿声，龙山梦、蓦然惊觉。\n还堪喜、木樨香底，鹊声翻晓。\n弄雨未成霜意懒，望寒先怯山容老。\n最难逢、无一点西风，惊乌帽。\n竹叶酒，倾杯小。\n橙齑鲙，银盆好。\n称良辰欢宴，及今年少。\n须信从来黄菊寿，未应便放青霜恼。\n但看花、日日是重阳，金尊倒。",
        "dynasty": "宋",
        "collection_info": null
    },
    {
        "uuid": "1de8dbe4781ada44d649e824555993b4",
        "title": "满江红 越水稽山",
        "author": "陈着",
        "content": "越水稽山，清明气、锺为人极。\n彯缨早、□中学问，从头施设。\n不受尘来霜壁立，常生意处春流活。\n与世间、别是一规模，师夔契。\n仙岛上，分风月。\n苍梧下，怀冰雪。\n更双亲犹是，朱颜时节。\n熏业要从青鬓上，干坤如许丹山折。\n看凤衔、芝诏下层霄，朝金阙。",
        "dynasty": "宋",
        "collection_info": null
    },
    {
        "uuid": "1c6fdc89e969e6e9fbc40ee3e831bc1b",
        "title": "满江红 修茂堂深",
        "author": "陈着",
        "content": "修茂堂深，芳尘满、沈烟一朵。\n帘半卷，好风催晓，晴光才破。\n新润顿教萱草鬯，轻寒未放酴醿过。\n称鱼轩、容与寿如山，群仙贺。\n琴帏底，声调和。\n庭阶下，儿孙大。\n喜新来咿喔，又还添个。\n总是人生如意处，休将时事关眉锁。\n趁莺花、时节绮罗筵，年年作。",
        "dynasty": "宋",
        "collection_info": null
    },
    {
        "uuid": "b45f9217a7f1136ba99e5e17cce9f608",
        "title": "烛影摇红 风月堂中",
        "author": "陈着",
        "content": "风月堂中，画屏不动香猊吐。\n珠翘环拥蕊宫仙，双鬓青如许。\n相对童颜寿侣。\n看庭前、绯袍拜舞。\n十洲三岛，柳探春时，梅欺雪处。\n甲子花周，自从今日重新数。\n碧瑶杯重翠涛深，笑领飞琼语。\n此去华筵喜聚。\n听传宣、云间紫府。\n万分如意，凤诏便蕃，香轩容与。",
        "dynasty": "宋",
        "collection_info": null
    },
    {
        "uuid": "337c3464c412089f1f358157189b021c",
        "title": "水调歌头 风骨最魁岸",
        "author": "陈着",
        "content": "风骨最魁岸，宇宙更宽平。\n□人皆道，天上南极寿星精。\n随意后园花木，满眼家山松竹，尽可适平生。\n门外底须问，好占菊轩清。\n听乡评，义方训，莫如兄。\n元方既玉就□，更要季方成。\n不使尘劳顿挫，他日功名入手，当不负椿庭。\n不见窦谏议，教子有馀荣。",
        "dynasty": "宋",
        "collection_info": null
    },
    {
        "uuid": "32cd6fa8e06845bfdad2e2f3b5fe9128",
        "title": "水调歌头 身到紫枢府",
        "author": "陈着",
        "content": "身到紫枢府，一蹴凤池间。\n何妨到头富贵，却自恋家山。\n多少名缰利锁，尘满霜髯雪鬓，役役不知还。\n桃李竞春事，坡菊自清闲。\n绿杨边，门径小，似僧关。\n吟情饮兴相将，二十载优闲。\n无限功名事业，分付儿孙纵靶，青镜尽朱颜。\n一语劝公酒，天下达尊三。",
        "dynasty": "宋",
        "collection_info": null
    },
    {
        "uuid": "46773f041b8ae2365cf275352705adc9",
        "title": "千秋岁 燕前莺底",
        "author": "陈着",
        "content": "燕前莺底。\n一日春犹在。\n香雾晓，祥云霁。\n烟交槐影重，风约花尘卸。\n当此际。\n桃源不是人间世。\n彩袖环庭砌。\n华裾纷珂佩。\n欢声洽，童颜醉。\n金丹功已到，绿发生须再。\n箫鼓沸。\n飞琼来祝千千岁。",
        "dynasty": "宋",
        "collection_info": null
    }
]