[
    {
        "title": "句  其一九",
        "author": "楼楚材",
        "content": "除屏簇外少青山。",
        "dynasty": "宋",
        "collection_info": null
    },
    {
        "title": "句  其二○",
        "author": "楼楚材",
        "content": "矮婆娑地却禁霜。",
        "dynasty": "宋",
        "collection_info": null
    },
    {
        "title": "句  其二一",
        "author": "楼楚材",
        "content": "又欲其生树上苔。",
        "dynasty": "宋",
        "collection_info": null
    },
    {
        "title": "句  其二二",
        "author": "楼楚材",
        "content": "器量不争正二月。",
        "dynasty": "宋",
        "collection_info": null
    },
    {
        "title": "句  其二三",
        "author": "楼楚材",
        "content": "云掌月阴晴。",
        "dynasty": "宋",
        "collection_info": null
    },
    {
        "title": "句  其二四",
        "author": "楼楚材",
        "content": "野花香胜名。",
        "dynasty": "宋",
        "collection_info": null
    },
    {
        "title": "句  其二五",
        "author": "楼楚材",
        "content": "窠花盆是地，巢燕屋为天。",
        "dynasty": "宋",
        "collection_info": null
    },
    {
        "title": "句  其二六",
        "author": "楼楚材",
        "content": "天晴常网湿，船窄自心宽。",
        "dynasty": "宋",
        "collection_info": null
    },
    {
        "title": "句  其二七",
        "author": "楼楚材",
        "content": "不须忧暑气，有我便无它。",
        "dynasty": "宋",
        "collection_info": null
    },
    {
        "title": "句  其二八",
        "author": "楼楚材",
        "content": "要满地卑处，常鸣石激时。",
        "dynasty": "宋",
        "collection_info": null
    },
    {
        "title": "句  其二九",
        "author": "楼楚材",
        "content": "着马轻鞍重，随僧皂衲斑。",
        "dynasty": "宋",
        "collection_info": null
    },
    {
        "title": "句",
        "author": "方至",
        "content": "缺多圆少人如月，盛极衰来物易秋。",
        "dynasty": "宋",
        "collection_info": null
    },
    {
        "title": "夏暑",
        "author": "吴倧",
        "content": "旧闻有西山，松风六月寒。\n明当整襟屦，舒笑青云端。\n招手尘外人，瀹泉采芳荪。",
        "dynasty": "宋",
        "collection_info": null
    },
    {
        "title": "句  其一",
        "author": "吴倧",
        "content": "老去渐同嫫母丑，归来免效贾胡留。",
        "dynasty": "宋",
        "collection_info": null
    },
    {
        "title": "句  其二",
        "author": "吴倧",
        "content": "两生更肯从绵蕞，高祖规模又不同。",
        "dynasty": "宋",
        "collection_info": null
    },
    {
        "title": "句  其三",
        "author": "吴倧",
        "content": "吴市终身避言耳，去家岂是去为仙。",
        "dynasty": "宋",
        "collection_info": null
    },
    {
        "title": "句  其四",
        "author": "吴倧",
        "content": "杨柳池深鱼乍出，桑麻土润燕初归。\n一年春草风前绿，万点桃花雨后红。",
        "dynasty": "宋",
        "collection_info": null
    },
    {
        "title": "句  其五",
        "author": "吴倧",
        "content": "渔携网近鸥斜去，人过桥东影倒行。",
        "dynasty": "宋",
        "collection_info": null
    },
    {
        "title": "句  其六",
        "author": "吴倧",
        "content": "岸近田多损，潭深石迭平。\n村舂林外急，钓艇柳阴横。",
        "dynasty": "宋",
        "collection_info": null
    },
    {
        "title": "句  其七",
        "author": "吴倧",
        "content": "竹牖迎风翻贝叶，铜炉温火养龙涎。",
        "dynasty": "宋",
        "collection_info": null
    },
    {
        "title": "问田夫",
        "author": "刘光",
        "content": "清晨出柴扉，偶遇耕田夫。\n为问尔田间，近曾得雨无。\n田夫欣欣言，旱势早已苏。\n昨午云四合，一雨半日余。\n高下粗沾溉，芃然蔼菑畬。\n老夫闻此言，欣怿当何如。",
        "dynasty": "宋",
        "collection_info": null
    },
    {
        "title": "句  其一",
        "author": "刘光",
        "content": "满地残红惊不见，晓风吹上石榴枝。",
        "dynasty": "宋",
        "collection_info": null
    },
    {
        "title": "句  其二",
        "author": "刘光",
        "content": "仙馆无人春寂寂，一林红日炼樱丹。",
        "dynasty": "宋",
        "collection_info": null
    },
    {
        "title": "句  其三",
        "author": "刘光",
        "content": "晓来多谢梁间燕，尽把春愁举似人。",
        "dynasty": "宋",
        "collection_info": null
    },
    {
        "title": "句  其四",
        "author": "刘光",
        "content": "山翁何事衝寒往，知有梅花在隔溪。",
        "dynasty": "宋",
        "collection_info": null
    },
    {
        "title": "句  其五",
        "author": "刘光",
        "content": "归路夕阳收，山翠染襟袖。",
        "dynasty": "宋",
        "collection_info": null
    },
    {
        "title": "东城",
        "author": "滕塛",
        "content": "东城有高楼，峩峩冠城阙。\n我来属昏暮，见此初上月。\n遥天罗江山，极目如霁雪。\n江山秀如此，岂不生豪杰。\n临风一高歌，达曙何由歇。",
        "dynasty": "宋",
        "collection_info": null
    },
    {
        "title": "溪村",
        "author": "滕塛",
        "content": "独步溪村午，时时一二家。\n绿波浮锦鸭，翠草点黄花。\n钓石临溪古，连山绕径斜。\n幽人吟未极，西日散平沙。",
        "dynasty": "宋",
        "collection_info": null
    },
    {
        "title": "拜岳将军墓",
        "author": "滕塛",
        "content": "大坟老树列其中，小冢旁堆树亦同。\n不世孝忠惟父子，极天愤痛在英雄。\n上方有剑谁能请，中国输金使不通。\n相对含悲石翁仲，老衰无泪落秋风。",
        "dynasty": "宋",
        "collection_info": null
    },
    {
        "title": "饮酒",
        "author": "赵必岊",
        "content": "穷居无与娱，弱子戏我右。\n宁知千载前，不是桑榆友。\n今为骨肉亲，结爱岂不厚。\n不知后千载，当復如此否。\n且尽人间事，幽远非所叩。",
        "dynasty": "宋",
        "collection_info": null
    },
    {
        "title": "题蒋诗翁故居",
        "author": "郑会龙",
        "content": "诗翁仙去旧坛荒，云满空山花自香。\n老尽游人春不问，杜鹃声裏几斜阳。",
        "dynasty": "宋",
        "collection_info": null
    },
    {
        "title": "宫词十首  其一",
        "author": "张枢",
        "content": "尧殿融春大宴开，山呼纔了乐声催。\n侍臣宣劝君恩重，宰相亲王对举杯。",
        "dynasty": "宋",
        "collection_info": null
    },
    {
        "title": "宫词十首  其二",
        "author": "张枢",
        "content": "观堂钟响待催班，步入朱廊十二间。\n宣坐赐茶开讲席，花砖咫尺对天颜。",
        "dynasty": "宋",
        "collection_info": null
    },
    {
        "title": "宫词十首  其三",
        "author": "张枢",
        "content": "月笼梅影夜深时，白玉排箫索独吹。\n传得官家暗宣赐，黄金约臂翠花枝。",
        "dynasty": "宋",
        "collection_info": null
    },
    {
        "title": "宫词十首  其四",
        "author": "张枢",
        "content": "翠枝斜插滴金花，特髻低蟠贴水荷。\n应奉人多宣唤少，海棠花下看飞梭。",
        "dynasty": "宋",
        "collection_info": null
    },
    {
        "title": "宫词十首  其五",
        "author": "张枢",
        "content": "笙歌散后归深院，花柳阴中过曲廊。\n静掩金铺三十六，黄昏处处爇衙香。",
        "dynasty": "宋",
        "collection_info": null
    },
    {
        "title": "宫词十首  其六",
        "author": "张枢",
        "content": "灿锦堂西过夕阳，水风吹起芰荷香。\n内监催扫池边地，准备官家纳晚凉。",
        "dynasty": "宋",
        "collection_info": null
    },
    {
        "title": "宫词十首  其七",
        "author": "张枢",
        "content": "晚凉开院近中秋，香染金风倚桂楼。\n花月新篇初唱彻，内人传旨索歌头。",
        "dynasty": "宋",
        "collection_info": null
    },
    {
        "title": "宫词十首  其八",
        "author": "张枢",
        "content": "银簧乍靘参差竹，玉轴新调尺合絃。\n奏罢六么花十八，水晶帘底赐金钱。",
        "dynasty": "宋",
        "collection_info": null
    },
    {
        "title": "宫词十首  其九",
        "author": "张枢",
        "content": "迴廊隔树帘帘捲，曲水穿桥路路通。\n禁漏滴斜花外日，御香熏暖柳边风。",
        "dynasty": "宋",
        "collection_info": null
    },
    {
        "title": "宫词十首  其一○",
        "author": "张枢",
        "content": "紫阁深严邃殿西，书林飞白揭宸奎。\n黄封缴进昇平奏，直笔夫人看内批。",
        "dynasty": "宋",
        "collection_info": null
    },
    {
        "title": "游大涤",
        "author": "张枢",
        "content": "一曲朱栏百尺余，仙人自是爱楼居。\n松风不动千山静，月满天坛人步虚。",
        "dynasty": "宋",
        "collection_info": null
    },
    {
        "title": "茅山",
        "author": "张枢",
        "content": "今古茅山是胜游，秀峰突兀绕沧洲。\n云含老树迷还散，石拥甘泉咽復留。\n未见岩风晨下鹤，祇闻涧月夜鸣蜩。\n道人不是悲秋客，黄菊丹枫相对愁。",
        "dynasty": "宋",
        "collection_info": null
    },
    {
        "title": "登书楼有感和秋思韵",
        "author": "钱默",
        "content": "坐拥遗衾百尺楼，湘帘高捲不胜秋。\n半窗凉月三更梦，一枕凄风万斛愁。",
        "dynasty": "宋",
        "collection_info": null
    },
    {
        "title": "溪上",
        "author": "钱槱",
        "content": "秋老芦花冉冉飞，晓天寒气袭人衣。\n轻桡棹入鸥群去，钓得鲈鱼带雨归。",
        "dynasty": "宋",
        "collection_info": null
    },
    {
        "title": "赠内",
        "author": "刘玉",
        "content": "春风休记旧繁华，举案园林乐事赊。\n月引池光归座榻，云含花气入窗纱。\n鹿门本是庞公宅，栗里谁寻旧令家。\n相对莫论终岁计，酒狂诗癖自生涯。",
        "dynasty": "宋",
        "collection_info": null
    },
    {
        "title": "路入武阳",
        "author": "赵祎",
        "content": "路入武阳信马行，野花香好不知名。\n官卑无补公家事，时向田间问耦耕。",
        "dynasty": "宋",
        "collection_info": null
    },
    {
        "title": "春晚书怀",
        "author": "赵祎",
        "content": "三分春色二分休，是处红稀绿已稠。\n芳草池边空有思，落花亭畔不胜愁。\n人情似昔犹难合，身世于今岂易谋。\n若欲忘忧须是酒，醉乡安稳胜封侯。",
        "dynasty": "宋",
        "collection_info": null
    },
    {
        "title": "横山耸翠",
        "author": "柳叙",
        "content": "兰阴山跨瀔破峰颜三月三。\n松柏森森翻野籁，竹梧隠隠扑晴岚。\n高摩云汉千寻路，倒浸峰峦百尺潭。\n此外未知谁洞府，试春游骑必停骖。",
        "dynasty": "宋",
        "collection_info": null
    },
    {
        "title": "殿院曾渊子宅酒酣放歌",
        "author": "廖应淮",
        "content": "禽声兮啾啾，草色兮幽幽。\n风𤍿𤍿兮火怒，泉殷殷兮血流。\n屋将焚兮燕呢喃以未已，鼎沸兮虱婆娑其不休。\n归去来兮，不归兮焉求。",
        "dynasty": "宋",
        "collection_info": null
    },
    {
        "title": "上崔中丞古意二首  其一",
        "author": "何梦桂",
        "content": "明月堕我檐，白云生我屋。\n明发起振衣，出户聊踯躅。\n青冥下輶轩，皇华照幽谷。\n干坤散清气，固不在恶木。",
        "dynasty": "宋",
        "collection_info": null
    },
    {
        "title": "上崔中丞古意二首  其二",
        "author": "何梦桂",
        "content": "岩岩南山石，上有孤生竹。\n结根不择地，天地聊自足。\n卷耳不盈筐，绿刍不盈掬。\n愿言勿采采，留此媚幽独。",
        "dynasty": "宋",
        "collection_info": null
    },
    {
        "title": "赠方星翁",
        "author": "何梦桂",
        "content": "忆别二十年，再见惊莽渺。\n黔髮上星霜，红颜化枯槁。\n隔世或相逢，往事漫不考。\n季子舌尚存，长卿心未老。\n妙算出星躔，穷搜入冥窅。\n病质愧衰迟，高论惊绝倒。\n天地两无情，大化长浩浩。\n逝者如川流，朝露溘春草。\n行行重行行，贞名以为宝。",
        "dynasty": "宋",
        "collection_info": null
    },
    {
        "title": "入夏初晴",
        "author": "何梦桂",
        "content": "屏翳盗天权，丰隆据天宇。\n沴阴抗六阳，入夏苦旬雨。\n炼石无娲皇，天漏谁与补。\n羲和驾赤轮，倏覩朝旭吐。\n泥虫起踯躅，淖羽鼓掀舞。\n倚杖拟郊行，脱屣始出户。\n喜气薄林峦，生意溢蘅杜。\n天公本无心，造物谁实主。\n今昔倏变化，阴晴孰吹煦。\n我欲叫苍苍，叩阍挝天鼓。\n苍生在巅崖，何时脱辛苦。",
        "dynasty": "宋",
        "collection_info": null
    },
    {
        "title": "赠唐乐天星翁",
        "author": "何梦桂",
        "content": "有客傲今世，去古见是人。\n得姓遗唐谱，自号乐天民。\n毋乃香山老，重来现后身。\n问君何能解，满口谈天星。\n术高价难酬，索诗抵千金。\n我政坐诗穷，敢以穷累君。\n君谓穷不忧，诗赋乐我贫。\n不见石友死，锦帆不敛形。\n不见邓侯饿，铜山化为尘。\n命固受于天，谁能跃陶钧。\n外物不可必，吾已反吾真。\n君看世上儿，疾走方纭纭。",
        "dynasty": "宋",
        "collection_info": null
    },
    {
        "title": "送自然子夏德甫",
        "author": "何梦桂",
        "content": "子以自然名，诘我自然理。\n至理本无言，有言已非是。\n畏隹时怒号，厉风从何起。\n晚得復怒生，春雨果谁使。\n使然与不然，万化谁与纪。\n君诘我不知，不如两忘已。\n君苟未忘言，请问柱下史。",
        "dynasty": "宋",
        "collection_info": null
    },
    {
        "title": "送天约子胡子春",
        "author": "何梦桂",
        "content": "世人方熙熙，我独处落落。\n世人方昭昭，我独混浊浊。\n我行世固疑，世弃我自乐。\n马蹄践霜雪，宁期受刻雒。\n彘尻登俎豆，何如食糟粕。\n不知帝悬解，甘受人犍韄。\n回首观环中，干坤本寥廓。",
        "dynasty": "宋",
        "collection_info": null
    },
    {
        "title": "赠天游子潘知非",
        "author": "何梦桂",
        "content": "浩浩天上水，悠悠天际云。\n静观万物化，谁使之芸芸。\n吾道在宇宙，与物同涬溟。\n牛马谁毁誉，龙蠖自屈伸。\n浮游寄一世，傥然忘我人。\n究竟弗可诘，与子俱愚芚。",
        "dynasty": "宋",
        "collection_info": null
    },
    {
        "title": "赠天台陈道人",
        "author": "何梦桂",
        "content": "山中老希夷，长抱白云睡。\n睡觉呼蹇馿，悠然出山去。\n道上忽相逢，为问天下事。\n长笑不復言，不言有深意。\n苍生在巅崖，感此泪如雨。",
        "dynasty": "宋",
        "collection_info": null
    },
    {
        "title": "方钓隠挟星学求诗且业医",
        "author": "何梦桂",
        "content": "骈拇不碍履，枝指不害持。\n两者各自适，意其天所为。\n决之足反蹇，龁之手反萎。\n万物固有命，劝君休说医。",
        "dynasty": "宋",
        "collection_info": null
    },
    {
        "title": "赠杨古澹",
        "author": "何梦桂",
        "content": "南山有岑楼，岑楼高落星。\n娟娟楼上女，悠悠抚朱绳。\n高年猗兰操，翻作长短清。\n世无千古人，惟遗千古心。\n心长韵愈远，疏越难可闻。\n曲尽无人听，月高风满城。",
        "dynasty": "宋",
        "collection_info": null
    },
    {
        "title": "和徐榷院唐佐见寄七首  其一",
        "author": "何梦桂",
        "content": "苒苒岁月晚，悠悠美人思。\n皎皎在天月，娟娟落水涯。\n相思何所寄，日莫折琼枝。\n哀鸿翅翎短，苦为稻粱縻。\n愿言化为云，长与龙相随。",
        "dynasty": "宋",
        "collection_info": null
    },
    {
        "title": "和徐榷院唐佐见寄七首  其二",
        "author": "何梦桂",
        "content": "白云古树杪，下有山人家。\n与君曾读易，探索入圣涯。\n盘桓坐白石，汲泉烧鼎茶。\n至今山中儿，羡我两客嘉。\n客去不復来，屋上凝朝霞。\n有时抚孤琴，猿鹤听无譁。\n何当赋招隠，共驾青牛车。",
        "dynasty": "宋",
        "collection_info": null
    },
    {
        "title": "和徐榷院唐佐见寄七首  其三",
        "author": "何梦桂",
        "content": "月冷岸葭苍，风劲山木震。\n捣砧谁家妇，声急心绪紊。\n为问声何哀，声声怨时运。\n何许从英皇，苍梧叫虞舜。",
        "dynasty": "宋",
        "collection_info": null
    },
    {
        "title": "和徐榷院唐佐见寄七首  其四",
        "author": "何梦桂",
        "content": "孟冬寒气至，蟋蟀入床下。\n我早索衣裘，妇尚繫裙布。\n时序倏改变，悽惨感霜露。\n姑老远行役，鞠子谁乳哺。\n夜半山壑移，人生况旅寓。\n伤心重伤心，江空岁华暮。",
        "dynasty": "宋",
        "collection_info": null
    },
    {
        "title": "和徐榷院唐佐见寄七首  其五",
        "author": "何梦桂",
        "content": "南山有高楼，青云可俯践。\n楼上有佳人，当年惯识面。\n忽觉在他乡，绰约思目见。\n绿绮无知音，心长曲未遍。\n青云在山头，将去还復恋。\n人生不如云，欲见万里远。\n恃有青铜镜，与君各分半。\n忽来双鲤鱼，白璧何足羡。",
        "dynasty": "宋",
        "collection_info": null
    },
    {
        "title": "和徐榷院唐佐见寄七首  其六",
        "author": "何梦桂",
        "content": "望有玉山果，细实如房蜂。\n世味羞桃李，弃此盘盎巾。\n肤顽味更涩，仅能杀三虫。\n頼以着微绩，始袭炎帝封。\n不意得君采，致身愿相从。",
        "dynasty": "宋",
        "collection_info": null
    },
    {
        "title": "和徐榷院唐佐见寄七首  其七",
        "author": "何梦桂",
        "content": "人怀千岁忧，常苦百年速。\n千岁与百年，黄泉总相逐。\n漆园何诞妄，养生託缘督。\n邯郸非渺茫，梦觉惊黍熟。\n生死如彼何，爱恶亦徒欲。\n俛仰宇宙间，吾姑抱吾独。",
        "dynasty": "宋",
        "collection_info": null
    },
    {
        "title": "和卢可庵悲秋十首  其一",
        "author": "何梦桂",
        "content": "秋风来庭际，奄忽老蓐收。\n夜寒耿无寐，起坐焚膏油。\n孤灯照我影，对坐自倡酬。\n偈参意未竟，参横转西楼。",
        "dynasty": "宋",
        "collection_info": null
    },
    {
        "title": "和卢可庵悲秋十首  其二",
        "author": "何梦桂",
        "content": "秋风来高楼，楼上栋云飞。\n登楼杳西望，阴阴天云垂。\n天阔渺无极，游子去不归。\n不归在何许，意采南山芝。",
        "dynasty": "宋",
        "collection_info": null
    },
    {
        "title": "和卢可庵悲秋十首  其三",
        "author": "何梦桂",
        "content": "秋风来户牖，出户天地宽。\n俯仰何跼蹐，天地犹盘盘。\n况復中间人，机险一黄间。\n毋怀千岁忧，且尽百年欢。",
        "dynasty": "宋",
        "collection_info": null
    },
    {
        "title": "和卢可庵悲秋十首  其四",
        "author": "何梦桂",
        "content": "秋风来木末，忽忽吹晚晴。\n木落雁南归，呖呖多悲声。\n少壮老復至，岁月方遄奔。\n我欲歌秋风，愁听箫鼓鸣。",
        "dynasty": "宋",
        "collection_info": null
    },
    {
        "title": "和卢可庵悲秋十首  其五",
        "author": "何梦桂",
        "content": "秋风来万壑，蜴蜥吐冰雹。\n雷吼弹丸飞，四海冱阴浊。\n谁能弯天弧，与我一矢落。\n奈何山岳移，回头已非昨。",
        "dynasty": "宋",
        "collection_info": null
    },
    {
        "title": "和卢可庵悲秋十首  其六",
        "author": "何梦桂",
        "content": "秋风来岩谷，万窍生寂虚。\n畏隹忽怒号，披拂其谁居。\n天地等一马，逝者无停车。\n君看郭外冢，荒丘无人锄。",
        "dynasty": "宋",
        "collection_info": null
    },
    {
        "title": "和卢可庵悲秋十首  其七",
        "author": "何梦桂",
        "content": "秋风来江皋，槌鼓谁载酒。\n徒羡谪仙人，百篇醉一斗。\n将军告身在，尚可易醇酎。\n万事休皱眉，一笑且开口。",
        "dynasty": "宋",
        "collection_info": null
    },
    {
        "title": "和卢可庵悲秋十首  其八",
        "author": "何梦桂",
        "content": "秋风来天河，天河浅且清。\n天孙抚机杼，终日织不成。\n自从夫君去，听尽金鸡鸣。\n妾身倘未死，妾心百炼精。",
        "dynasty": "宋",
        "collection_info": null
    },
    {
        "title": "和卢可庵悲秋十首  其九",
        "author": "何梦桂",
        "content": "秋风来大地，万里成丘墟。\n床头何所有，惟有一卷书。\n曳纵朗长诵，环堵乐有余。\n自笑饭颗山，少陵真腐儒。",
        "dynasty": "宋",
        "collection_info": null
    },
    {
        "title": "和卢可庵悲秋十首  其一○",
        "author": "何梦桂",
        "content": "秋风来太虚，逍遥浮大庭。\n吾身与天地，等如水上萍。\n弄丸閒往来，意行还微吟。\n吟尽无人听，惟遗空外音。",
        "dynasty": "宋",
        "collection_info": null
    },
    {
        "title": "上夹谷书隠先生六首  其一",
        "author": "何梦桂",
        "content": "堪舆渺无极，俯仰慨古初。\n皇风战涿鹿，草野伤血涂。\n勋华袭文明，不肯私均朱。\n誓命缵王业，侵伐纷霸图。\n春秋二百祀，已矣吾道孤。\n天不生夫子，民极谁其扶。",
        "dynasty": "宋",
        "collection_info": null
    },
    {
        "title": "上夹谷书隠先生六首  其二",
        "author": "何梦桂",
        "content": "反袂叹麟折，过门伤凤衰。\n奠楹不復作，世丧礼乐隳。\n世丧道不丧，文岂不在兹。\n千载而有人，三代犹可追。\n吾闻夹谷翁，文献尚有遗。\n斯世微斯人，皇皇吾安归。",
        "dynasty": "宋",
        "collection_info": null
    },
    {
        "title": "上夹谷书隠先生六首  其三",
        "author": "何梦桂",
        "content": "锦峰有使星，光芒夜烛天。\n闻道绣衣来，上应此星躔。\n儿童争迎拜，不敢持一钱。\n一钱不足云，爱心重留连。\n辄持一盂水，滴滴钓台前。",
        "dynasty": "宋",
        "collection_info": null
    },
    {
        "title": "上夹谷书隠先生六首  其四",
        "author": "何梦桂",
        "content": "衣冠堕涂炭，血肉膏斤斧。\n喜闻使车来，犹歌来何暮。\n苍生在颠崖，惟恐隔风雨。\n谁为埋车轮，浑家白云住。\n下有羊裘翁，清风清万古。",
        "dynasty": "宋",
        "collection_info": null
    },
    {
        "title": "上夹谷书隠先生六首  其五",
        "author": "何梦桂",
        "content": "平生学屠龙，终乃成履豨。\n国亡身未殡，戮死竟何如。\n衣带日以缓，鬓髮日以疏。\n晨风怀苦心，不能高奋飞。\n独抱三圣易，终焉老吾庐。",
        "dynasty": "宋",
        "collection_info": null
    },
    {
        "title": "上夹谷书隠先生六首  其六",
        "author": "何梦桂",
        "content": "骥老不适用，狐首復何几。\n身名与世隔，谁以告彼姝。\n衷肠远难诉，载诉出户衣。\n出户亦不辞，疑我故步非。\n袖中怀绿绮，自伤知音稀。\n为君试一弹，霑襟涕涟濡。",
        "dynasty": "宋",
        "collection_info": null
    },
    {
        "title": "拟古五首  其一",
        "author": "何梦桂",
        "content": "木落不离根，菊槁不离枝。\n人怀父母心，岂愿生别离。\n皇路謇幽蔽，民用婴百罹。\n南枝栖越鸟，忍逐北风飞。\n北风藐万里，分此无回期。\n骨朽化为尘，魂魄将南归。",
        "dynasty": "宋",
        "collection_info": null
    },
    {
        "title": "拟古五首  其二",
        "author": "何梦桂",
        "content": "生为结髮婚，死为同穴鬼。\n岂意冰上缘，沦没隔万里。\n半镜随尘沙，嫁衣在巾笥。\n红丝倘未绝，白首尚归止。\n心随碣石云，泪落铜盘水。\n云飞会南来，水流还北注。\n此生不可期，心期勖来世。",
        "dynasty": "宋",
        "collection_info": null
    },
    {
        "title": "拟古五首  其三",
        "author": "何梦桂",
        "content": "万马萧萧来，万矢的的鸣。\n蛾眉逐羁馽，泪尽眦血零。\n偷生愧夫天，宁死化鬼燐。\n昭质誓不污，九死志靡征。\n红玉随剑光，晶荧贯列星。\n遗胔葬蝼蚁，冢墓高娲陵。",
        "dynasty": "宋",
        "collection_info": null
    },
    {
        "title": "拟古五首  其四",
        "author": "何梦桂",
        "content": "封狼藐万里，风雪饶阴山。\n地荒走蛇豕，俘絷去不还。\n高门谁氏子，受驱牧猳犍。\n去时纨袴敝，毡毳不蔽寒。\n夜夜望北斗，不逐南箕旋。\n父母生我初，拊我掌股间。\n岂意越在兹，抚身空自怜。",
        "dynasty": "宋",
        "collection_info": null
    },
    {
        "title": "拟古五首  其五",
        "author": "何梦桂",
        "content": "杞国天柱倾，哀我鞠子疚。\n苍鹅飞冲天，妖星大如斗。\n帘下玉床移，山摧石鰲负。\n河南弔遗黎，原野骨未朽。\n北邙望孤陵，古木叫猿狖。\n朔风吹尘沙，天寒薄翠袖。\n南云山万重，去去莫回首。",
        "dynasty": "宋",
        "collection_info": null
    },
    {
        "title": "岳帅寄烈女古意和韵答之",
        "author": "何梦桂",
        "content": "一琴久絃绝，孤操谁与同。\n罗帏长白髮，燕子楼已空。\n夫君邈万里，目断随冥鸿。\n鸿飞不南来，乱鸟啼朔风。\n宁死化为石，石上生虬松。",
        "dynasty": "宋",
        "collection_info": null
    },
    {
        "title": "赋风花  其一",
        "author": "何梦桂",
        "content": "玄化浩无极，岂为万物私。\n燕坐观物化，荣悴故有时。\n春林着寒葩，犹记去年枝。\n日暮还復殒，委运不可羁。\n天机自高下，时命非所知。\n变化纷万感，逝者长如斯。\n谁能渺独立，终古以为期。",
        "dynasty": "宋",
        "collection_info": null
    },
    {
        "title": "赋风花  其二",
        "author": "何梦桂",
        "content": "大钧播万物，静观自森着。\n倏见朝华荣，夕陨亦何遽。\n升沈信天机，高下两无据。\n世眼空纷籍，往事逐飞絮。\n今年花上枝，去年花落处。\n开落无常期，年来復年去。",
        "dynasty": "宋",
        "collection_info": null
    },
    {
        "title": "雪楼程御史次方山房韵见寄用韵答赋三首  其一",
        "author": "何梦桂",
        "content": "万物委桥运，逝水无回波。\n美人渺何许，道远空寤歌。\n愿言结瑶佩，乘虬下阳阿。\n阳阿有瑶草，为我起宿痾。\n行行望高台，日暮将奈何。",
        "dynasty": "宋",
        "collection_info": null
    },
    {
        "title": "雪楼程御史次方山房韵见寄用韵答赋三首  其二",
        "author": "何梦桂",
        "content": "青楼有蛾眉，翳袖渺独处。\n日暮赋摽梅，愧我求彼士。\n谁家操孤鸾，感此中夜起。\n明河落天西，玉绳低欲轾。\n结言藉媒劳，恩重报无地。\n明珠在罗襦，谁能谅心事。",
        "dynasty": "宋",
        "collection_info": null
    },
    {
        "title": "雪楼程御史次方山房韵见寄用韵答赋三首  其三",
        "author": "何梦桂",
        "content": "思君隔山陂，矢心誓白水。\n夔蚿各自怜，人生贵适意。\n马头黄金羁，不易牛背睡。\n白髮难再玄，百子空自许。\n南山或可移，愚公有孙子。\n堪舆浩无穷，俯仰一寤寐。",
        "dynasty": "宋",
        "collection_info": null
    },
    {
        "title": "远游丞樵隠王德甫寄诗辄和二章以谢  其一",
        "author": "何梦桂",
        "content": "白日过驹隙，玄髮成衰翁。\n升天无八翼，苦志怀晨风。\n晨风不可企，下界尘冥蒙。\n去去藐八极，安能离彀中。\n为马或为牛，吾将安适从。",
        "dynasty": "宋",
        "collection_info": null
    },
    {
        "title": "远游丞樵隠王德甫寄诗辄和二章以谢  其二",
        "author": "何梦桂",
        "content": "宿昔梦见君，晨起得诗册。\n诗中意如何，闵我远行役。\n上言久别离，下言长寤擗。\n世无鲁阳戈，谁能迴白日。\n白髮一夜生，为君隠陫侧。",
        "dynasty": "宋",
        "collection_info": null
    },
    {
        "title": "和夹谷书隠先生寄题蛟峰石峡书院三十韵",
        "author": "何梦桂",
        "content": "堪舆运玄化，万物品彙分。\n狉狉鹿豕羣，中有五色麟。\n圣哲不出世，郊囿可能驯。\n粤从光岳分，鸿灵咸纠纷。\n征役石渐渐，战伐车辚辚。\n诗亡春秋作，三嘆悲圣人。\n西狩折其足，反袂那能闻。\n而况千载下，遗轶已绝尘。\n木铎响不振，安能此身亲。\n冥冥晦暮夜，高燎谁炀晨。\n纵横纷季子，法律惨商君。\n吾道成说辐，君子叹伐轮。\n时无郢人鼻，谁运匠石斤。\n世丧道未丧，气盛化自神。\n无道固耻谷，有道亦耻贫。\n蛟翁世耆俊，皇华重诹询。\n次公早识面，次第以礼宾。\n乃闻抗高谊，木石将终身。\n云间有山峡，劫火不得焚。\n石间有书室，雪迹犹未陈。\n当路风诗书，出此屋壁文。\n青青集衿风，勖尔小子勤。\n斯道未坠地，百世知所因。\n苞栩成集鸨，白茅尚包麕。\n终期人皋稷，相与帝华勋。\n中立天地极，再还风俗淳。\n愿言放巢许，使得老辕申。\n吾为混沌氏，抑为葛天民。\n俯仰慨今古，悠悠秋復春。\n夜半舟壑移，故者谁其新。",
        "dynasty": "宋",
        "collection_info": null
    },
    {
        "title": "寄谢夹谷书隠先生四十四韵",
        "author": "何梦桂",
        "content": "粤从太极分，大块溟涬洩。\n人生于其间，三才位成列。\n人极苟不立，清宁将竭裂。\n厥初始断鰲，万古功卓绝。\n谁触不周山，地摧天柱折。\n娲皇不炼石，方圆成陷缺。\n九载困怀襄，东柱至西碣。\n乘载微司空，斯民化鱼鳖。\n上下三千年，世变几更迭。\n谁与持风轮，不至人类灭。\n鲁庙祠太牢，汉庭定绵蕝。\n泽国访羊裘，东都树名节。\n斯道无存亡，惟人善显设。\n先后虽殊途，彼此有同辙。\n山冢摧且倾，川流沸将竭。\n托身止彷徨，劳心苦忡惙。\n时无武城偃，谁知堂下蔑。\n吏来方叫嚣，我行方蹩躠。\n宾主成寇雠，樽俎化缧绁。\n楚市愧受钳，山东羞折頞。\n无处吁旻天，甘心死岩穴。\n维北有星躔，煌煌西柄揭。\n皇帝哀不辜，分符理司臬。\n令出风霆行，章分云汉抉。\n垂光烛幽壤，万里悉昭晰。\n汲绠出深渊，千仞藉提挈。\n自顾此身微，天地一瓮蠛。\n自笑往事非，古今一剑吷。\n鸟卵来仪羽，骏骨致汗血。\n犁然心自孚，难以口腾说。\n衣冠出藻色，诗书响木舌。\n从此公道开，起我庶士揭。\n不图老辕申，復见人稷卨。\n苍生在巅崖，寄命方杌陧。\n山下豺狼多，况復昼噬囓。\n皇皇倘无归，惸惸靡遗孑。\n四海望公来，久旱望霓切。\n惟有此西人，谓私我西浙。\n永言誓澄清，且为沃焦热。\n次第雨八荒，宁久民望觖。\n严濑有男子，苦心头半雪。\n受恩口难言，寤叹惟契契。\n延伫羌思君，解佩愿遗玦。\n遗玦不可得，采芳聊薄撷。",
        "dynasty": "宋",
        "collection_info": null
    },
    {
        "title": "送野塘王经历三十韵",
        "author": "何梦桂",
        "content": "世变浩无极，俯仰长吁嘻。\n人情恩与雠，相值每不期。\n邯郸至受兵，何与鲁酒醨。\n弄丸本无心，乃解两家围。\n怀古意未竟，伤今有余悲。\n世无武城宰，偃室有谁归。\n世无吴兴令，牛屋奚敢辞。\n不虞涉吾地，叫嚣且突隳。\n樽俎化桎梏，宾主生戎夷。\n范雎几拉骼，蔡泽成颔颐。\n自怜还自笑，此物至奚宜。\n犁牛受鞭絷，文貍坠阱机。\n此岂物有罪，罪在角与皮。\n安之若有命，虽死无悔追。\n俄闻天际星，一夕躔次移。\n光芒照人间，是为使者车。\n翩然下青冥，持斧衣绣衣。\n文章星斗烂，号令雷霆威。\n幕府遴高选，分遣羽檄飞。\n君来山水县，草木生光辉。\n洗手奉三尺，不肯枉毫釐。\n登山缚虎兕，入水擒蛟螭。\n斯民久疮痏，妪喣以母慈。\n遂使斯道福，溥及山泽癯。\n盘水无先容，倾盖无素知。\n南北风马牛，何以极至斯。\n生物不言功，固匪天地私。\n寸草犹有心，那得报春晖。\n临行持杯水，劝君重踌躇。\n为我更持献，端谢夹谷师。",
        "dynasty": "宋",
        "collection_info": null
    },
    {
        "title": "和耜岩讚易传来韵",
        "author": "何梦桂",
        "content": "三釜养弗违，五斗腹已餍。\n归无买山银，聊占白石崦。\n崦西有斗室，草色青入帘。\n有时独悲歌，白云低覆檐。\n心劳髮成丝，不敢开镜奁。\n纯鈎未曾试，敢谓铅刀铦。\n行行行復止，恐为世猜嫌。\n俯仰宇宙窄，吾姑养吾恬。\n濯髮餐沆瀣，载魄吞玉蟾。\n世味纷浊浊，食鱼谁溉鬵。\n君来此山中，相逢一掀髯。\n议论不苟同，咸酸惟梅盐。\n探索卦爻赜，抉发天地潜。\n君思方浩浩，我足愧霑霑。\n未竟先天奥，已报归邮籤。\n重来诘玄秘，试与君一拈。\n精神寄四圣，后学未易觇。\n堪舆物最巨，蝡动物至纤。\n雷震与风行，水润復火炎。\n孰匪阴阳用，岂待蓍策占。\n吾身亦具足，谁能减与添。\n六画无一辞，三才道已兼。\n大象不可名，小言徒詹詹。\n九师易已病，安得恶石砭。\n况復坐井窞，周旋类鮧鮎。\n独以嗜成癖，食苦自谓甜。\n方此愧施孟，敢自比伊濂。\n雄玄倘犹白，墨突空不黔。\n阿谁登负丘，赤手捕长蚺。\n泠然御风至，瞪目不可瞻。\n大声忽挥绰，皇荂俱口箝。\n窃意吾道孤，四海谋无佥。\n安知太皡虚，前奔有飞廉。\n参同合左契，机迅留无淹。\n忆昔世道衰，九侯已醢腌。\n作易为忧患，九卦首履谦。\n子云卒投阁，拟易空噞噞。\n君子观遯象，恶在不恶严。\n心易写不尽，恨无千丈缣。\n书空只一画，自向笔端粘。\n君如会此意，此节真锤钳。\n君肯来南山，相从效比鹣。",
        "dynasty": "宋",
        "collection_info": null
    },
    {
        "title": "和何逢原寄韵",
        "author": "何梦桂",
        "content": "世界归大壑，人事如奔淙。\n浮生萃草木，万变成飘风。\n触蛮两蜗国，王侯一蚁封。\n下观黔首愚，咄嗟书虚空。\n怒攘亦蠢蠢，羣飞何梦梦。\n失手弄刀剑，转眼生兵戎。\n万骑彀弓矢，千夫驾临衝。\n原野肆尸血，道路哀离鸿。\n帅师有丈人，在师得师中。\n不辜多全活，不与羣丑同。\n师克未为绩，不杀真肤公。\n干坤一胞与，感此重戚容。\n涿鹿始争战，千古开武功。\n春秋书战伐，三復为惙忡。\n南风鼓虞氏，吾谁与王通。\n击磬斯已矣，荷蒉犹可宗。\n无用媿社栎，浪出羞涧松。\n君谓叔孙智，人笑郦生庸。\n未能半分补，政堕一动凶。\n归来友石友，相对仲与翁。\n抱神慎守一，吾欲师崆峒。",
        "dynasty": "宋",
        "collection_info": null
    },
    {
        "title": "和刘府判寄诗",
        "author": "何梦桂",
        "content": "那有贤贰车，抗节今无侪。\n拄笏看千峰，冷风散虚斋。\n庄陵一丝绝，白云锁双崖。\n曷时从君游，聊以纾余怀。",
        "dynasty": "宋",
        "collection_info": null
    },
    {
        "title": "赠术士邵易庵",
        "author": "何梦桂",
        "content": "易道皆万变，万彙寄一易。\n大道降九流，至理散方术。\n譬犹八面窗，八方可从入。\n譬犹九达衢，九轨所由出。\n道术虽二致，殊途极归一。\n得医为仓扁，得法为轨革。\n郭氏探锦囊，甘心步璇历。\n勿谓所执微，垂名等籍籍。\n易庵挟四技，每技探易赜。\n技分易不精，君独精以密。\n我愧绝韦编，所得止一画。\n一画未为病，错出已什伯。\n四事君尽兼，惧君苦形役。\n持此应世间，化身须百亿。",
        "dynasty": "宋",
        "collection_info": null
    },
    {
        "title": "赠何觉山",
        "author": "何梦桂",
        "content": "昔有二道士，学道隠此山。\n一觉径超诣，脱屣遗人寰。\n石影未灭没，半出林峦间。\n空山以名存，高踪那能攀。\n下有可人翁，老去双鬓斑。\n天涯蹇行足，日暮倦鸟还。\n神交藐千古，试为问丸丹。",
        "dynasty": "宋",
        "collection_info": null
    },
    {
        "title": "题邵古香干坤一亭",
        "author": "何梦桂",
        "content": "一亭亦直寄，作者知为谁。\n结薜开户牖，柱桂辛夷楣。\n百年此宴乐，常恐生忧悲。\n天地一传舍，过客安可羁。\n唐肆欲求马，万事隙决驹。\n白云亭上山，流水亭下池。\n夜半抚朱绳，美人生白髭。",
        "dynasty": "宋",
        "collection_info": null
    },
    {
        "title": "送淳安括田省委贾都事",
        "author": "何梦桂",
        "content": "白马何方来，青丝红锦鞯。\n手持省府檄，身着从事衫。\n分麾莅属邑，衔命司括田。\n一见为鸾凤，不肯为鹰鹯。\n视民如有疾，见客似无官。\n疲民得贾父，僻壤戴苏天。\n群情有欲愬，百口难具宣。\n君来五阅月，熟察民颠连。\n严为浙偏垒，淳在严万山。\n按图览舆地，邑境若斗然。\n一分布阡陌，九分奠山川。\n垦亩杂沙砾，斸土见水泉。\n桑不给茧丝，农不供粥饘。\n耕凿地力尽，租税民用殚。\n江南享有国，钱塘余百年。\n地偏费实浩，额外赋益繁。\n和买非正绢，茶役皆赢钱。\n民穷未忍死，上慈政令宽。\n三年输未足，一榜逋悉蠲。\n遗黎戴白叟，尚能话兴元。\n天朝大一统，地域跨八埏。\n中邦定成赋，远氓均受廛。\n吁嗟天地仁，岂使雨露偏。\n君归勿委蛇，禁中需牧颇。\n愿言述民劳，海表同恩波。\n相彼西人好，东人争奈何。",
        "dynasty": "宋",
        "collection_info": null
    },
    {
        "title": "感怀再和山房韵",
        "author": "何梦桂",
        "content": "幽人癖好山，结屋山北方。\n于菟出绕屋，宁復劬秃当。\n岩溜晴霢霂，野烧夕炖煌。\n疗饥采紫芝，不救病髮苍。\n何人赋小山，静听心茫茫。\n倚歌和招隠，意长曲未央。\n夜梦衣云锦，乘虬朝帝旁。\n钧天听未了，玄运不可常。\n百年少壮心，时醉歌并凉。\n层城闭青蛾，无处觅玄霜。\n亡羊两得失，奚择谷与臧。\n齿舌谁堕在，宁计彼软刚。\n千古云山高，歃泉酹严光。",
        "dynasty": "宋",
        "collection_info": null
    },
    {
        "title": "慰严溪张君贡士",
        "author": "何梦桂",
        "content": "朝日景曈曈，湛露溘已晞。\n日暮风凄凄，啼鸟失其雏。\n时迈感物化，抚事成伤悲。\n严溪子张子，有儿读父书。\n年少隽且文，亲颜悦以怡。\n一朝成鬼录，登台空望归。\n望归不归来，泪尽双目眵。\n嬴博招尔魂，忍抚游子衣。\n生子期养亲，安知亲哭儿。\n古伤邓伯道，天道不可知。\n穆伯有收子，暮年良可期。",
        "dynasty": "宋",
        "collection_info": null
    },
    {
        "title": "赠相士许松坡",
        "author": "何梦桂",
        "content": "天地委尔形，祸福唯所命。\n夭颜寿盗跖，穷宪富猗顿。\n阴阳气不齐，所受各有分。\n司造秘不言，谁能作天问。\n君今挟相术，两目烱清镜。\n开口说是非，窃弄司造柄。\n富贵闻者喜，贫贱闻者愠。\n分定不可移，喜愠两皆病。\n朝暮芧四三，空使众狙竞。\n安知鸠与鹏，小大各适性。\n劝君且归休，吾方游神廷。",
        "dynasty": "宋",
        "collection_info": null
    },
    {
        "title": "旌表陈节妇古意",
        "author": "何梦桂",
        "content": "庭隅堕缺月，慈乌惊夜啼。\n哀啼心独苦，抱雏耿孤栖。\n孤栖不自恤，怀人在中闺。\n嫠纬织不成，抚杼羌憯悽。\n茕茕守孤儿，覆额髮未齐。\n矢心负螟蠃，两手各持携。\n廪粟不自富，岁以粒遗黎。\n大火化劫运，终然完白圭。\n邅迴蹇吾道，三纲坠涂泥。\n鬚眉众妇女，媿死一寡妻。\n徽名表贞节，光彩生门题。\n斲雪灵山山，濯清沙溪溪。\n三唱卫柏舟，天横斗柄低。",
        "dynasty": "宋",
        "collection_info": null
    },
    {
        "title": "饯于高士",
        "author": "何梦桂",
        "content": "狙公穷四三，羸马疲鈎百。\n归来南山南，扫门谢俗客。\n有客扣我扃，猿鹤惊褫魄。\n行行杖青藜，吹烟照琴册。\n双頄凝丹霞，秋水入瞳碧。\n极谈造玄玄，对坐忘岸帻。\n山巅有老杞，枯槁无液泽。\n夜半出精怪，尚或闻犬咋。\n祇今吾丧我，谁能逐辙迹。\n一笑客出门，山空霜月白。",
        "dynasty": "宋",
        "collection_info": null
    },
    {
        "title": "次山房赠阮尉烛诗韵",
        "author": "何梦桂",
        "content": "翩翩佳公子，青丝络白颠。\n黄绶映春花，来作吏隠仙。\n鸣琴镇白下，赋剑起通泉。\n谁分读书烛，良价重蜡鞭。\n官烛不以照，持此当坐前。\n釜炊陋贵习，炬围嗤少年。\n东壁得余光，夜绩长不眠。\n好留待他日，列照修史编。",
        "dynasty": "宋",
        "collection_info": null
    },
    {
        "title": "次山房岐丝吟韵",
        "author": "何梦桂",
        "content": "南北本同归，何人泣异岐。\n玄黄本同质，何人悲素丝。\n悲泣不自已，吾故悯翟朱。\n圣贤急救世，犹或与心违。\n二子救世心，岂愿戾厥初。\n兼爱与为我，本昧善恶几。\n贼人视兼爱，残忍终罔知。\n失己视为我，流荡返故迟。\n安得二子心，不为世道思。\n吾将责二子，一世将焉知。",
        "dynasty": "宋",
        "collection_info": null
    },
    {
        "title": "次山房见寄韵",
        "author": "何梦桂",
        "content": "怀人夜寤擗，彼美天西方。\n世变急三峡，吾道蹇两当。\n起坐观列纬，翕箕正煌煌。\n游云起碧落，反覆变白苍。\n两仪浩无际，万期归渺茫。\n感此不成寐，振衣夜未央。\n思君见梁月，忽若堕我旁。\n月明照我心，知心岂寻常。\n浩歌自起舞，宵景何苍凉。\n墓梅萃彼鸮，葭露化为霜。\n鸡虫两得失，奚用论否臧。\n日月此昭质，天地吾直刚。\n愿言勖本心，百世垂耿光。",
        "dynasty": "宋",
        "collection_info": null
    },
    {
        "title": "感怀追和前韵",
        "author": "何梦桂",
        "content": "寒冰不附炭，圆枘岂纳方。\n心同媒易合，分隔意难当。\n膏火不昼耀，夕暮长煌煌。\n松柏无春华，霜雪自苍苍。\n万物何定极，百世终混茫。\n瞻彼巢林隼，胡为水中央。\n夜梦衣云锦，乘虬朝帝旁。\n钧天听未了，玄运不可常。\n百年少壮心，时醉歌并凉。\n层城闭青蛾，无处觅玄霜。\n亡羊两得失，奚择谷与臧。\n齿舌谁堕在，岂计彼软刚。\n千年青铜镜，宁为垢损光。",
        "dynasty": "宋",
        "collection_info": null
    },
    {
        "title": "次山房韵古意四首  其一",
        "author": "何梦桂",
        "content": "思君吹参差，幽路蹇离绝。\n绿蓝不盈襜，芙蓉在木末。\n采蝱解我忧，忧思谁察识。\n世态反覆手，况復问宿昔。\n鞴鹰岂思扬，辙鲋固相沫。\n得时与失势，离附奚足惑。\n耳余难为交，管鲍易全德。\n伐木无良朋，白驹有佳客。",
        "dynasty": "宋",
        "collection_info": null
    },
    {
        "title": "次山房韵古意四首  其二",
        "author": "何梦桂",
        "content": "佳人藐中洲，倚竹翠袖寒。\n捐玦属蹇修，脉脉一水间。\n夜半下云旗，逸驾欻可攀。\n结言永为好，矢报念急难。\n君有金错刀，我媿白玉盘。\n终然盐梅心，死不易咸酸。\n往事化蜩翼，徂生遗鼠肝。\n永言岁寒心，寤擗长起叹。",
        "dynasty": "宋",
        "collection_info": null
    },
    {
        "title": "次山房韵古意四首  其三",
        "author": "何梦桂",
        "content": "牵牛饮天河，河水清可挹。\n天孙抚机杼，终日不成织。\n相望空寤言，无人谅心迹。\n人生窘良会，百年倏朝夕。\n朝夕不可期，来世固罔极。\n无金铸钟子，鼓瑟逝安适。\n帝子竚不来，采芳翳庭实。\n悠悠万古心，俛仰三嘆息。",
        "dynasty": "宋",
        "collection_info": null
    },
    {
        "title": "次山房韵古意四首  其四",
        "author": "何梦桂",
        "content": "夜舟不藏壑，川流无回波。\n百年逐忧乐，昼夜相戛摩。\n逝者不復来，皓首成蹉跎。\n谁欤伤凤衰，毋乃楚狂歌。\n兹世固难免，纵有朝与鮀。\n猗兰曲易弹，祇恐听者讹。\n折杨杂黄荂，每与俚耳和。\n感此歌晨风，忘我将如何。",
        "dynasty": "宋",
        "collection_info": null
    },
    {
        "title": "再和  其一",
        "author": "何梦桂",
        "content": "采芳遗所思，所思道幽绝。\n濯髮沐兰膏，卷然在髮末。\n鴂啼众芳萎，微物固先识。\n我方行迈迈，我载歌昔昔。\n操舟入觞深，被髮出梁沫。\n至人本神游，讵知见者惑。\n畏途窘善步，变境乏全德。\n委顺天地间，谁主復谁客。",
        "dynasty": "宋",
        "collection_info": null
    },
    {
        "title": "再和  其二",
        "author": "何梦桂",
        "content": "火鼠不畏热，冰蚕不畏寒。\n未能蹈冰火，吾姑袭人间。\n徒骇广可泳，太行巍可攀。\n世路蹇幽蔽，邅迴行路难。\n君坐歌三调，我起舞七盘。\n歌苦舞未终，观者心未酸。\n矢言浩无极，恐彼隔肺肝。\n无言赋悄悄，永夜长寤叹。",
        "dynasty": "宋",
        "collection_info": null
    },
    {
        "title": "再和  其三",
        "author": "何梦桂",
        "content": "渴不待醴酒，行潦聊可挹。\n寒不待罗襦，短布聊自织。\n人生志富贵，役役死尘迹。\n天鸡报明晨，暮钟送归夕。\n万化迭故新，来者未终极。\n百年无定期，余日姑自适。\n拟学种蟠桃，谁能待花实。\n海鸥倦长风，低徊此休息。",
        "dynasty": "宋",
        "collection_info": null
    },
    {
        "title": "再和  其四",
        "author": "何梦桂",
        "content": "劫池出墨灰，厄海腾洪波。\n阴阳互勃蚀，天地相激摩。\n人生寿能几，百岁易蹉跎。\n毋用戚戚忧，且赋浩浩歌。\n鸴鸠渐溟鹏，修鲸渺沙鮀。\n物性各有极，相企成舛讹。\n顺天以全德，安土以敦和。\n及时且娱乐，不乐将奈何。",
        "dynasty": "宋",
        "collection_info": null
    },
    {
        "title": "三用韵  其一",
        "author": "何梦桂",
        "content": "大钧播万彙，运化元不绝。\n芸芸方归根，倏见上枝末。\n年华逐流波，去去人不识。\n少壮几何时，忽霍异今昔。\n林荫美鸠乳，水滑羡鱼沫。\n鬒髮忽成霜，乍见忽惊惑。\n玄化不吾常，吾姑守玄德。\n千古万古人，等如传舍客。",
        "dynasty": "宋",
        "collection_info": null
    },
    {
        "title": "三用韵  其二",
        "author": "何梦桂",
        "content": "琼楼藐层云，绝栋天风寒。\n阿谁吹玉龙，哀响落云间。\n插羽欲相从，百尺那可攀。\n脉脉隔绮窗，欲语两俱难。\n当年古铜人，夜半失露盘。\n露寒湿如水，见者为悲酸。\n谁能铸铁关，镵石为肠肝。\n已夫已矣夫，无言付长叹。",
        "dynasty": "宋",
        "collection_info": null
    },
    {
        "title": "三用韵  其三",
        "author": "何梦桂",
        "content": "贫女伤莫年，有泪不可挹。\n秦川五色锦，半世劳独织。\n织花空过眼，新故总尘迹。\n抚机悲岁年，颜貌非故夕。\n妾心比锦丝，丝长恨无极。\n绣衾双鸳鸯，抱此欲谁适。\n沃桑叹黄陨，尚肯赋梅实。\n悠悠世上儿，何处堪食息。",
        "dynasty": "宋",
        "collection_info": null
    },
    {
        "title": "三用韵  其四",
        "author": "何梦桂",
        "content": "何年铸铜柱，请为问伏波。\n蓟子去不远，金狄谁再摩。\n世变落莽渺，吾意成蹉跎。\n盗跖饫肝脍，孔圣厄絃歌。\n祸福吾欲问，当世无史鮀。\n问天天匪高，祇恐民听讹。\n形骸天委质，性命天委和。\n吾固闻诸天，如何復如何。",
        "dynasty": "宋",
        "collection_info": null
    },
    {
        "title": "用侄炜之山行韵",
        "author": "何梦桂",
        "content": "惜花急晨游，起坐旦未达。\n骑马去踏花，朝雨马蹄滑。\n落花委尘泥，花香在罗袜。\n猗兰觅余春，牡丹迟未发。\n游子何时归，使我幽愤豁。\n目断回雁书，遥遥楚天阔。",
        "dynasty": "宋",
        "collection_info": null
    },
    {
        "title": "诫子",
        "author": "何梦桂",
        "content": "鲁语诲时习，商书称时敏。\n一字该二义，学者盍重省。\n又日新其德，成汤常自儆。\n三月不违仁，颜子独深领。\n今日或因循，明日澡即新。\n前月或断续，此月復即仁。\n圣贤惜分阴，于此犹兢兢。\n学者能用力，其名曰竞辰。\n人有一大时，一去不復仍。\n十五入大学，明德与新民。\n二十曰弱冠，既冠责成人。\n勤怠只数年，贤愚系终身。\n过此为失时，人不再青春。\n譬之农力穑，春耕而夏耘。\n耕耘苟失时，无復望秋成。\n父母上俱存，兄弟下无故。\n饱食无用心，白日任虚度。\n幼壮老復至，一朝忽反顾。\n对人语不了，握笔书辄误。\n龙鳞映犬豕，面目可憎恶。\n哀哉復哀哉，追悔已迟暮。\n及此尚可图，勉旃须早悟。",
        "dynasty": "宋",
        "collection_info": null
    },
    {
        "title": "题林同舍初心诗集",
        "author": "何梦桂",
        "content": "与君别一世，忽见疑梦境。\n感往双泪悬，华髮各垂领。\n青灯对白酒，相勖敦暮景。\n别后诗逾佳，朗歌竟夜永。",
        "dynasty": "宋",
        "collection_info": null
    },
    {
        "title": "赠徐教谕爱兰",
        "author": "何梦桂",
        "content": "朝采水中芹，莫采水中茆。\n采采不盈掬，意不在寸草。\n顾瞻尔子衿，忧思鬰中抱。\n濯江暴秋阳，岂不日杲杲。\n杲杲虽丽天，寒荄易枯槁。\n君来升文堂，钟鼓试击考。\n轰霆起羣蛰，沈淖頼雪澡。\n以中养不中，宽慈以为宝。\n惟皇均降衷，三代此直道。\n迪教敦民彝，端拜谢师造。",
        "dynasty": "宋",
        "collection_info": null
    },
    {
        "title": "赠天台遇仙翁",
        "author": "何梦桂",
        "content": "天台华顶飞丹霞，飞梁绝壁仙人家。\n刘郎归去不復返，千年药径生蠙蛙。\n老翁家住山谷口，入山往往逢青华。\n授之长生不死药，山头采采札与砂。\n炼养火鼎成黄芽，日虀蔓菁饭胡麻。\n方瞳丹颊生鼎花，犹为人世忧龙蛇。\n下游汗漫周八遐，手持药管青牛车。\n更资易数余齿牙，占步祸福百不差。\n朅来访我一舍蜗，剧谈世事长吁嗟。\n我语君，君试听，劝君不用六十四卦推天星。\n但愿得君肘后之丹经，普度百万亿生灵。\n君不见安期生、李少君，一匕神楼生羽翎。\n入无间，升苍冥。\n造物虽有数，不能囿无形。\n人人绝粒餐琼英，免堕巅崖受苦辛。",
        "dynasty": "宋",
        "collection_info": null
    },
    {
        "title": "和寄可庵卢教谕",
        "author": "何梦桂",
        "content": "平生浪说齐谐志，杞国有天惊堕地。\n不周摧折天柱倾，咄咄古今真怪事。\n元气不死桥运兴，千古日月长悬奔。\n照见可庵一片心脾真硉兀，挥斥八极游天根。\n两眼痴蟇不能食，坐观蝡动自形色。\n独吸泠风饮沆瀣，去向南溟六月息。\n不学神仙慕安期，陶潜旷达其庶几。\n卜筑前窀从与老，太行世路从颠危。\n桓魋石椁嘻未达，昭陵玉匣荒丘垤。\n东门树槚四时青，独对青山问明月。\n孤山梅，逋仙一去唤不回。\n三径竹，空怀二仲人如玉。\n处士松，世无郑老遗高风。\n何如及今收拾千岩万壑秀，飞廉道前丰隆后。\n美人服薜带女萝，自起傞傞舞长袖。\n得时为鸣凤，失时为卧龙，且问君王乞三峰。\n百年三万六千日，倏忽起灭天际虹。\n散髮披襟任坦率，时浇磊磈斟寒碧。\n眼高一世四海空，婢膝奴颜死人役。\n君不见乌栖曲、白纻歌，长绳不繫白日梭，时耶命耶将奈何。\n前有香山翁，后有洛阳老。\n嘉会不数逢，千载谁復道。\n蛟翁此来游，三珠烱相照。\n凭谁画作五老图，着我坐隅添一笑。",
        "dynasty": "宋",
        "collection_info": null
    },
    {
        "title": "赠徐霞锦",
        "author": "何梦桂",
        "content": "昔日山阴老魏仙，丹成飞去三千年。\n倒影灭没不可得，谁驾玉犬骖云骈。\n当年从事君家祖，独向炉边得丹谱。\n刀圭入口羽翰生，至今去作羣仙父。\n丹砂散地无人收，聚作丹霞如锦毬。\n腾腾五采狎猎起，夜半精光衝斗牛。\n问君从事适孙子，浑家住坐丹霞裏。\n夜窥璇玑落星躔，昼负丹囊踏山水。\n有时卖易挂白钱，醉卧圯桥堕双履。\n问君何事落人间，谪业已尽当復还。\n人间处处风雨恶，不如归去蓬莱山。\n山上朝霞犹可餐。",
        "dynasty": "宋",
        "collection_info": null
    },
    {
        "title": "汾阳徐祥英还家",
        "author": "何梦桂",
        "content": "君不见当年原上武陵家，有人随水觅桃花。\n桃花未落君归去，到得重来无觅处。\n又不见石室山中一局棋，有谁采樵不知归。\n斧柯烂尽俗缘起，归到人间长孙子。\n君今采药入山中，一笑相逢樽酒同。\n鸟啼花落隔人世，不知世上谁雌雄。\n令威千年化作鹤，回头犹念旧城郭。\n城郭虽故人民非，归去归去遄高飞。",
        "dynasty": "宋",
        "collection_info": null
    },
    {
        "title": "赠星学叶冰壶",
        "author": "何梦桂",
        "content": "祝融掷火驱六龙，火轮吐焰烧长空。\n彤云挂树凝翠歇，九根灼烂红炉中。\n黑菟喘啸风不起，紫蛟嗔卧潜幽宫。\n燕然山高倚绝壁，下有凌阴厚千尺。\n阿谁琢雪开琼花，贮向玉壶寒照骨。\n层冰底下浴蚕虫，口吐茧丝成五色。\n冰姿入火热不焦，那识人间烁金石。\n苍生病暍死道途，左拥右扇唤不苏。\n愿化冰蚕作冰茧，上天下地成冰壶。",
        "dynasty": "宋",
        "collection_info": null
    },
    {
        "title": "得雨行",
        "author": "何梦桂",
        "content": "万井泉枯民徙市，谁碾火轮烧海底。\n蛇翳堕瓮鞭弗灵，丰隆困卧屏翳死。\n天驱鬼格啄黔氓，神龙蓄雨不敢行。\n万树翠干禾赤熛，田田兆坼龟纵横。\n卜侯闵雨无处祷，下问三老及五更。\n为言乌龙有圣水，绝顶一泓如鑑平。\n寻常澍雨多芳沼，颇怪年来云气少。\n有时掣电现光怪，或见盘空形攫矫。\n猩鼯藜藿人不经，侯往愿乞水一瓶。\n得水入城甫三日，一夕载雨来江亭。\n生来不识此山状，见说人行蹑云上。\n殷雷下界婴儿声，培塿千峰那可望。\n山高地迥生神灵，莫嫌潴水纔盆盎。\n鬃头一滴落人间，平地鲸鲵生巨浪。\n世事春花与秋叶，野马红尘云起灭。\n龙山万古龙常存，年年幻变生鳞鬣。\n敛藏神用潜幽宫，畜眼草草那识龙。\n贤侯异政今鲁恭，此心直与神龙通。\n吁嗟疲民隔天日，那值岁祲十六七。\n麦烂蚕死谷復饥，沟壑委填忧旦夕。\n及今雨足稻粱红，预期一饱吹豳风。\n龙不有功归我公，公不復有归太空。\n谁解作颂美形容，发微抉眇声金舂。\n老我击壤歌山中，瓣香敬为曾南丰。",
        "dynasty": "宋",
        "collection_info": null
    },
    {
        "title": "饭牛歌为胡子徽作",
        "author": "何梦桂",
        "content": "朝饭牛，饭牛原上草。\n夜饭牛，饭牛霜下藁。\n草香藁软牛饱肥，黄犊跳梁犍卧噍。\n烟蓑雨笠犊鼻裈，髫龀饭牛今已老。\n有时扣角苦劳碌，人世触蛮等双角。\n古今名利成战场，不似倒骑牛背乐。\n君不见齐宁戚，长夜饭牛歌白石。\n漫漫待旦骭衣单，待旦未明何嗟及。\n又不见百里奚未遇时，未遇饭牛人不知。\n平生爵禄不入心，何故要秦五羊皮。\n老翁牵牛傍流水，水不饮牛宁洗耳。\n入去山中深更深，芦管一声千古意。\n干坤旦暮不曾知，那问人间荣辱事。",
        "dynasty": "宋",
        "collection_info": null
    },
    {
        "title": "知卢可庵教谕鼓歌",
        "author": "何梦桂",
        "content": "崇牙枞枞，贲鼓逢逢。\n始作之以荆衡底贡之新革，试叩之以巴蜀故产之孤桐。\n雷震一声草木拆，蠖信其屈龙起蛰。\n天地欣合万物苏，阳气宣声阴屏迹。\n蒙瞍一鼓歌辟雍，始与斯民发童蒙。\n大胥再鼓征学士，復与学者开天聪。\n当其俎豆前陈，甫掖山立。\n缀兆序位，登降终日。\n吾故鼓之以相礼，所以作尔之强力。\n乃若冠盖孔孟，佩服程朱。\n鷄鸣而起，亦步亦趋。\n吾故鼓之以戒晨，所以觉尔之迷途。\n至若理欲昏明，义利白黑。\n夕惕不谨，日省何益。\n吾故鼓之以谨昏，所以使尔非心之必斥。\n呜呼，鼓人职废周礼湮，方叔入汉鼓收声。\n举世聩聩呼不应，千载孔堂丝竹音。\n镗然一鼓惊雷霆，撼动天地众耳醒。\n昌黎老死石鼓裂，愧我才薄争奈此鼓文。",
        "dynasty": "宋",
        "collection_info": null
    },
    {
        "title": "蛟龙歌",
        "author": "何梦桂",
        "content": "生物具角齿，每每与物抗。\n蹈阱虎以刚，触籓羊以壮。\n世间怪物有蛟龙，三百六十虫之长。\n神灵出嘘吸，变化互来往。\n布爪层云兴，鼓鬐歘电放。\n无欲不受刘累驯，假形岂被叶公诳。\n时飞则飞潜则潜，所以随时知得丧。\n莫道鱼虾性不灵，相依喣沫岂敢嗔。\n江濆鳣鲸久失水，闻此鼓舞咸相亲。\n世无刑醢受，时非法网秦。\n然匪藉余荫，安能逃世人。\n亡象齿与革，亡猩血与唇。\n有身即有患，谁能无其身。\n安得此身化为云，随龙上下云无心。",
        "dynasty": "宋",
        "collection_info": null
    },
    {
        "title": "希有鸟吟",
        "author": "何梦桂",
        "content": "穹壤纷众羽，固有仁不仁。\n鸮凤虽异性，同为阴阳根。\n惟彼希有鸟，于禽集大成。\n力可振海岳，翂翐似无能。\n鲲鹏侈变化，比予尔何曾。\n羣鷇偃下风，举受翼卵恩。\n万里不足飞，千载始一鸣。\n远之不可疏，即之不可亲。\n地维缺不震，天柱拆不惊。\n安得以宠辱，而能累其身。\n世固有大物，天地间气生。\n卑卑局耳目，夫谁识其真。\n道大固难同，安能抗世情。\n何如任毁誉，徜然忘我人。\n不谐众人口，而谐万世心。",
        "dynasty": "宋",
        "collection_info": null
    },
    {
        "title": "愚石歌",
        "author": "何梦桂",
        "content": "大块初分生怪石，曾与不周山作骨。\n山崩地缺天柱摧，片石耆姿转奇崛。\n娲皇炼石补天工，化作五星成五色。\n地下为石天上星，顽质变化生神灵。\n一朝天狼啮蚀五星陨，陨石宋野犹有光晶荧。\n何人夜负入海屿，错杂昆吾无觅处。\n中间块石独𡼭嵚，住在锦溪溪上浒。\n石润可以砚，石文可以屏。\n赑屃或刳鼎，廉栗或劖铭。\n不然云母与紫英，否则丹砂和空青。\n尔材于用百不适，空有千尺高棱层。\n暴流没马不加减，霜降石出不加增。\n火不焦，水不凝。\n刻桐扣不鸣，饮羽射不惊。\n世间至智不能化，而我安敢逃愚名。\n人闻愚恶闻智喜，君谓我愚真知己。\n筑室招子愿结交，更请柳溪作愚记。\n我笑己愚君更愚，世有两愚适相值。\n江流东去夕阳西，千古相看只如此。\n当年三品不点头，况被旁人鞭得起。",
        "dynasty": "宋",
        "collection_info": null
    },
    {
        "title": "芸窗集画图",
        "author": "何梦桂",
        "content": "天马不生韩干死，崔白翎毛落蒿里。\n虎头妙笔夜通灵，主爵郎中羞画史。\n杨君画眼空四海，剩把金奁贮奇诡。\n榆关牧马边草秋，一骑一纵骅与骝。\n阿谁青骢嚼金勒，拔剑奔逐髯怒虬。\n提弓空捍鸣镝尽，尘沙马耳风飕飕。\n篔筜谷中一梢出，冷蕊相看冰雪骨。\n葵花二色空争妍，没骨丹青翰水墨。\n猿猱两两雄顾雌，獐鼠伎伎母趁儿。\n水禽并下照秋水，足踏枯荷浸莲漪。\n人间清景能几许，野马战场祇尺咫。\n芸窗一幅水沉烟，俛仰干坤千古意。",
        "dynasty": "宋",
        "collection_info": null
    },
    {
        "title": "赠梅谷高士",
        "author": "何梦桂",
        "content": "去年无方老瞿昙，授我云门一札禅。\n今年羽衣梅谷仙，丹法葛翁口谈玄。\n无方是兄仲梅谷，误堕凡胎投母腹。\n岂非江郎三石人，两石飞来化双玉。\n君今一字透锋机，札断三关鬼莫窥。\n掇取玄珠入蓬阙，自携灵母养婴儿。\n寒山梨枣霜中熟，碧莲池边结茅屋。\n蛾眉白髮两潇疎，夜抱寒蟾成独宿。\n相逢丹鼎问金砂，笑灌玉泉餐紫霞。\n昆崙瑶树渺何许，辽海白鹤还归家。\n归去无方问何其，为说此行奇更奇。",
        "dynasty": "宋",
        "collection_info": null
    },
    {
        "title": "和南山弟虎图行",
        "author": "何梦桂",
        "content": "高堂突兀生崇冈，于菟眼电牙磨霜。\n古言市虎人不信，谁信挟一来座傍。\n众犬僵仆儿辈走，猛士腰弩成蹶张。\n老翁卒见亦惊怪，便欲骑取参西皇。\n干坤戾气产尤物，谁为驱雷入神笔。\n古树萧萧风刁刁，阴崖幽幽云墨墨。\n横行屃赑不畏人，弄子庭除成穴窟。\n蓝田饮羽惊夜行，今乃捋鬚当白日。\n画图画虎心自知，触目或疑犹喘息。\n世间多少涪村民，毛爪未完心已易。",
        "dynasty": "宋",
        "collection_info": null
    },
    {
        "title": "赠方云卿地理",
        "author": "何梦桂",
        "content": "金仙顶门一隻眼，五眼通神识无限。\n云卿留得眼一隻，眼力最高人不识。\n眼裏青囊一卷经，照破山川无遁形。\n口谈祸福句句验，人谓先生真鬼灵。\n自言好眼与人别，当年点得白龟睛上血。\n龟存双眼我双眼，两眼精明光电掣。\n有时采珠撼龙宫，有时捋鬚探虎穴。\n独眼独眼真地仙，一角灵犀妙莫传。\n谁知一眼二眼化千眼，笑杀时师空眼穿。",
        "dynasty": "宋",
        "collection_info": null
    },
    {
        "title": "观慈乌反哺",
        "author": "何梦桂",
        "content": "有鸟有鸟名慈乌，羣儿哑哑争相呼。\n羽毛甫集思反哺，为报父母恩劳劬。\n民彝天理久沦斁，闻此肝胆为昭苏。\n禽虫微物岂知义，乌性至孝由中孚。\n枭獍雏成躯为裂，伯劳雏长肉已刳。\n天地生物无不仁，何至善恶相悬殊。\n禽中孝子尔乌是，世上逆子彼二雏。\n父母爱子恩罔极，子心能似父母无。\n人生谁实空桑出，为感物类长嗟吁。\n嗟吁不足日云暮，老乌抱雏宿夜树。",
        "dynasty": "宋",
        "collection_info": null
    },
    {
        "title": "赠秋蓬王相士",
        "author": "何梦桂",
        "content": "秋蓬秋蓬，我不愿爵三公，亦不愿禄万钟。\n君谟骨相祇如此，休向蓬州问李翁。\n迂叟病齿落半空，岂是天食蛙骨虫。\n但愿壶中乞方匕，齿髮復出还婴童。\n潄石清溪歌九曲，饱饭黄精羹杞菊。",
        "dynasty": "宋",
        "collection_info": null
    },
    {
        "title": "有客曰孤梅访予于易庵孤山之下与之坐夜未半孤月在天笑谓孤梅曰维此山与月与子是三孤者为不孤矣因相与酾酒更诵逋仙疏影暗香之句声满天地酒酣又从而歌之歌曰",
        "author": "何梦桂",
        "content": "蹇西山之孤竹兮，商周二君。\n藐三径之孤松兮，晋宋一人。\n天地冰霜兮，木落归根。\n遗万物而独立兮，吾梅兄其仅存。\n夫孤高不易抗兮，故多以落落而遭世之闷闷。\n孤洁不易保兮，故多以皎皎而受人之昏昏。\n惟湼而不缁兮，梅质之清。\n磨而不磷兮，梅操之贞。\n嗟梅之爱兮，旷世无闻。\n将梅有心兮，千古谁论。",
        "dynasty": "宋",
        "collection_info": null
    },
    {
        "title": "昨日王德父何昭德回后曝背于庵后大山上甚乐因成数语效大山体亦皆写景聊以寄似",
        "author": "何梦桂",
        "content": "碧旻收云兮，秋气肃清。\n万籁声沉兮，秋日晶荧。\n青山崟崟兮，白石瑛瑛。\n麋鹿跂跂兮出高陵，野鸟活活兮两岑对鸣。\n黄犍湿湿兮逐羝羣，或讹或寝兮于野于垧。\n吾忘吾独兮，吾与禽兽兮为邻。\n违市朝兮不与世撄，利名不入兮宠辱忘惊。\n聊遗吾形兮放吾情，美背曝兮不可以遗君。\n时分吾席坐兮，采樵负苓。\n吾其徜徉乎此山以终吾生兮，其乐无央。",
        "dynasty": "宋",
        "collection_info": null
    },
    {
        "title": "逐妇吟",
        "author": "何梦桂",
        "content": "妾生不辰兮命孤奇，妾嫁夫君兮尚髫垂。\n被谗放逐兮，妾不復归。\n欲出门兮，心重悲。\n心重悲，非别离。\n夫与姑，命相依。\n愿姑谨携持，山有豺狼水有螭。",
        "dynasty": "宋",
        "collection_info": null
    },
    {
        "title": "偶书塔坞水中石",
        "author": "何梦桂",
        "content": "白石兮磷磷，清泉兮泠泠。\n岸有蒲兮水有芹。\n敲竹筇兮金石声，长啸歌兮惊鬼神。\n世间岂无宦海之可航，仕路之可骋兮，不如此壑之安且平。\n鱼自泳兮鸟自鸣，花自开兮木自荣。\n任我心兮流水，等世事兮浮萍。\n上下天地兮，吾併忘乎吾身。",
        "dynasty": "宋",
        "collection_info": null
    },
    {
        "title": "和蛟峰先生熟睡吟",
        "author": "何梦桂",
        "content": "幕苍天，席大地，睡去不知人世事。\n觉来榻上总埃尘，口不能言睡中义。\n古今万事昼夜同，万八千年祇一寐。\n荣辱事，真梦裏，黄粱一枕邯郸市。\n北窗谩说晋朝臣，周公不见吾衰矣。\n日高丈五闭柴门，不知身世华胥氏。\n不毡不被老希夷，山上白云霞流水。\n得失事，真梦裏，鹿蕉翻覆终成戏。\n人言夜半息如雷，我纵行行还美睡。",
        "dynasty": "宋",
        "collection_info": null
    },
    {
        "title": "和仙诗友鹤吟",
        "author": "何梦桂",
        "content": "当年隻鹤扬州去，羽衣虹裳灭烟雾。\n千年华表不归来，来时忘却邯郸路。\n短篷月白起酸风，天阴鬼哭战场空。\n黄昏欲望城西东，乱山青处白云中。\n谁解歌离骚，我自斟酌酒。\n一醉醉百年，无梦到浙右。\n插我羽翼两臂间，顶丹蜕尽毛骨凡。\n下天上天随君去，不与人世同悲欢。\n星星有语说未已，夕阳西去东流水。\n一声嘹唳入苍冥，青冢纍纍呼不起。",
        "dynasty": "宋",
        "collection_info": null
    },
    {
        "title": "鹃啼曲",
        "author": "何梦桂",
        "content": "蚕丛鳖灵两丘土，玉垒灵关一荒莽。\n杜鹃衔哀诉千古，万里游魂腥血污。\n冤声无路叫天公，吻血洒地花为红。\n巴江东下流无极，目断巴山归不得。\n此身岂是无羽翰，天梯石栈云漫漫。\n落花冉冉江城暮，年年客梦乡关路。\n丈夫志气笑沐猴，安知狐死还首丘。\n沛公击筑歌汤沐，钱王锦衣衣林木。\n寄巢生子傍他谁，众鸟虽怜祇自悲。\n哀号力尽飞不归，老尽遗民城郭非。",
        "dynasty": "宋",
        "collection_info": null
    },
    {
        "title": "赠地理钱季实",
        "author": "何梦桂",
        "content": "神仙地理无多诀，未用寻龙先看峡。\n次看峡内有明堂，外峡内堂垣气结。\n交结深时垣气牢，交结浅时垣气洩。\n回看远障起星峰，认得星峰是祖宗。\n祖宗派下分嫡庶，庶是旁枝嫡正龙。\n足趾未曾登绝顶，如何辨认嫡庶踪。\n庶是旁枝为外从，嫡子必居堂奥中。\n此是大法论嫡庶，未是穷源寻极致。\n眼前大法既能明，更看嫡枝辨臧否。\n譬如人家有嫡儿，或贤或否不易知。\n贤者起家不肖败，嫡枝还更有妍媸。\n到此须是牢着眼，切莫泥取嫡谓奇。\n龙到成形方结穴，若不成形总虚设。\n倾欹破碎缩肿粗，杂乱摆窜瘦死绝。\n凡属此类不劳看，认得正龙成丑拙。\n认形既真穴亦真，真形真穴自天成。\n左右必有真缠护，真案真朝无异情。\n地真气象自然别，山必绸缪水迴折。\n葱葱鬰鬰日回环，入眼精神俱焕发。\n设从流派问源头，定是祖宗真骨血。\n虽然龙真穴自真，或隠或显多误人。\n正结人人能识得，不识偏颇闪侧情。\n地有怪穴无怪局，认局方知穴法精。\n毫釐之缪隔千里，万水千山差一指。\n横斜直曲跬步间，撼动山川泣神鬼。\n一山入脉百山随，尺寸高低认玄秘。\n穴真节节自相符，若不相符穴是虚。\n龙真穴假祸福异，误杀世人徒信书。\n眼力不在书纸上，泥书空画葫芦样。\n扫除万卷总虚谈，收入灵犀一点间。",
        "dynasty": "宋",
        "collection_info": null
    },
    {
        "title": "山房约会于黄滩别后寄似",
        "author": "何梦桂",
        "content": "玉堂佳人佩琼英，月下乍见心眼明。\n贞心野雪压不死，幽韵天风吹逾清。\n玉龙声高夜漏下，绿衣舞短天鸡鸣。\n岁寒一见苦易别，安得白头敦弟兄。",
        "dynasty": "宋",
        "collection_info": null
    },
    {
        "title": "和张按察秋山二首 赋杭州",
        "author": "何梦桂",
        "content": "三百余年卧甲兵，天低雨露此生成。\n万家都会楼台矗，千顷平湖舸舰轻。\n环佩玉堂人楚楚，靓妆珠箔女盈盈。\n回头万事俱尘土，惟有湖痕岁岁平。",
        "dynasty": "宋",
        "collection_info": null
    },
    {
        "title": "和张按察秋山二首 赋孤山",
        "author": "何梦桂",
        "content": "钱塘日夜水东流，回首孤山绿尚稠。\n千载老仙随鹤去，百年此地少人游。\n相逢柳色还青眼，说着梅花总白头。\n身后閒名推不去，当年误识薛杭州。",
        "dynasty": "宋",
        "collection_info": null
    },
    {
        "title": "见田察使",
        "author": "何梦桂",
        "content": "玉节星轺御史冠，邦人多少路旁观。\n半空寒月千峰榭，一歃清泉七里滩。\n天地鸢鱼春鼓舞，山林鸡犬夜平安。\n好须借得长年住，截断车轮挽佩珊。",
        "dynasty": "宋",
        "collection_info": null
    },
    {
        "title": "赠冯樵隠琴棋",
        "author": "何梦桂",
        "content": "纹楸漫灭㸑桐焦，赢得无何醉浊醪。\n别墅功随淮上水，广陵人化里中蒿。\n知音那似无絃好，当局何如不着高。\n寻取旧樵归隠处，坐看尘世戏儿曹。",
        "dynasty": "宋",
        "collection_info": null
    },
    {
        "title": "寄王南叟寓江乡",
        "author": "何梦桂",
        "content": "歌尽骊驹落日寒，相思无处问平安。\n客愁白髮三千丈，世路青泥百八盘。\n夜月梅花频入梦，秋风菰米强加餐。\n高山如故丝絃在，懒向旁人取次弹。",
        "dynasty": "宋",
        "collection_info": null
    },
    {
        "title": "挽劲轩郑府理",
        "author": "何梦桂",
        "content": "东林冠盖旧耆英，百尺丰碑志墓茔。\n经济志高官职小，睦姻义重货财轻。\n永平仓下遗红粟，仁寿堂前有紫荆。\n夜半山舟谁负去，盖棺犹是昔簪缨。",
        "dynasty": "宋",
        "collection_info": null
    },
    {
        "title": "灯夕乐舞",
        "author": "何梦桂",
        "content": "天碧星河欲下来，东风吹月上楼台。\n玉梅雪柳千家闹，火树银花十里开。\n紫凤笙繁声曼衍，黄龙舞缦影徘徊。\n香车匝地红尘软，莫遣铜壶漏箭催。",
        "dynasty": "宋",
        "collection_info": null
    },
    {
        "title": "饯竹所叔赴庆元征官和韵",
        "author": "何梦桂",
        "content": "正好山中赋草堂，老龙谁唤起南阳。\n青衫华髮剑三尺，白犬丹鸡酒一觞。\n尘世功名蕉下鹿，半生爵禄梦中羊。\n年来处处波涛险，莫趁风帆上海艎。",
        "dynasty": "宋",
        "collection_info": null
    },
    {
        "title": "寄王提举",
        "author": "何梦桂",
        "content": "地到偏方苦雪霜，苍生寒谷望春阳。\n一麾使节来天上，万口行碑在路傍。\n里役庄成民弛担，关征法简旅行粮。\n祇今骑鹤扬州去，剩得新诗富锦囊。",
        "dynasty": "宋",
        "collection_info": null
    },
    {
        "title": "答杨冰崖寄韵问注西铭",
        "author": "何梦桂",
        "content": "勘破西铭识本真，添来注脚又重新。\n父天母地元同体，物与民胞总是春。\n放荡异端黄老佛，纷争战国楚齐秦。\n要知俯仰皆无愧，请向圣贤求事亲。",
        "dynasty": "宋",
        "collection_info": null
    },
    {
        "title": "邑庠杏坛初成诸老倡和见寄因次韵",
        "author": "何梦桂",
        "content": "双杏坛前花自春，登坛宛见仲尼心。\n千年此树几寒暑，一綫生机无古今。\n西狩事非成反袂，缁林曲在尚鸣琴。\n閒花满地干坤老，三嘆遗风感慨深。",
        "dynasty": "宋",
        "collection_info": null
    },
    {
        "title": "和宋英叟先茔建亭作",
        "author": "何梦桂",
        "content": "谁表新阡瞰石关，要将孝义轨人寰。\n千年永宅归元亮，百尺丰碑葬鲁山。\n旌旐尚存青槚外，亭台半在白云间。\n儿孙自是骅骝种，早入君王十二闲。",
        "dynasty": "宋",
        "collection_info": null
    },
    {
        "title": "和宋英叟二首  其一",
        "author": "何梦桂",
        "content": "圯上编书未出奇，有来相问重相规。\n桑蓬自笑平生志，泡露谁能万世基。\n閒去带鉏编露朮，醉来呼酒赋江蓠。\n青门待得瓜成熟，不似西山老伯夷。",
        "dynasty": "宋",
        "collection_info": null
    },
    {
        "title": "和宋英叟二首  其二",
        "author": "何梦桂",
        "content": "不堪血泪望长陵，回首松楸又几春。\n荒壠牛眠何处是，古经狐首僞邪真。\n固知迁墓疑非礼，幸有周棺可芘身。\n若向防丘逢孔父，尚遗马鬣诏今人。",
        "dynasty": "宋",
        "collection_info": null
    },
    {
        "title": "徐仲修寄诗次韵",
        "author": "何梦桂",
        "content": "一枕邯郸午梦醒，好风吹信入轩櫺。\n溟抟六月鹏先化，胎孕千年鹤已灵。\n气囿阴阳元有数，道超天地妙无形。\n何时共作缑山隠，滴露松萝写易经。",
        "dynasty": "宋",
        "collection_info": null
    },
    {
        "title": "赠尹巽斋易数",
        "author": "何梦桂",
        "content": "万有滋荄隠混蒙，谁开玄窍洩神工。\n易经四圣羲周孔，数贯三天先后中。\n执筴不须谈管辂，太玄休復问扬雄。\n只今风起从何入，知得风来是巽翁。",
        "dynasty": "宋",
        "collection_info": null
    },
    {
        "title": "高县丞不负堂诗",
        "author": "何梦桂",
        "content": "闲丞八品一官卑，许赞男邦问便宜。\n议论是非晴雨异，刑囚出入重轻疑。\n案头涉笔余心愧，松下哦诗官事隳。\n丞得君来真不负，祇应百姓与天知。",
        "dynasty": "宋",
        "collection_info": null
    },
    {
        "title": "寄夹谷书隠  其一",
        "author": "何梦桂",
        "content": "巅崖一落费攀跻，汲绠千寻重挈提。\n往事雪中鸿印迹，旧恩堂上燕衔泥。\n钱塘东去江涛远，银汉西流斗柄低。\n天地秋风黄叶老，年年春在故桃溪。",
        "dynasty": "宋",
        "collection_info": null
    },
    {
        "title": "寄夹谷书隠  其二",
        "author": "何梦桂",
        "content": "当年曾忆赋高唐，回首邯郸事渺茫。\n黄阁故人千里月，青山老我半头霜。\n交情脉脉园中柳，忧思悠悠陌上桑。\n吹断参差天欲暮，薄言兰芷寄衡湘。",
        "dynasty": "宋",
        "collection_info": null
    },
    {
        "title": "九日偕府城诸贵人游南山寺分韵和杜工部九日诗",
        "author": "何梦桂",
        "content": "饭山吟瘦带围宽，过得秋来一日欢。\n谩道高风怜破帽，还应衰髮恋南冠。\n黄花几度今人老，蓝水千年时梦寒。\n日暮归来成醉倒，南山风雨不堪看。",
        "dynasty": "宋",
        "collection_info": null
    },
    {
        "title": "有感寄唐月心",
        "author": "何梦桂",
        "content": "日暮佳人雪满簪，不堪重听楚骚吟。\n游豚吹浪江风恶，穴蚁坯封山雨深。\n遯世敢谈枰外着，济时空抱梦中心。\n閒花满地将军老，莫向东风更鼓琴。",
        "dynasty": "宋",
        "collection_info": null
    },
    {
        "title": "贺徐提管可大得子",
        "author": "何梦桂",
        "content": "四十生儿得宁馨，试教啼看是真英。\n五文凤自云间落，一角麟从天上生。\n积善家应长孙子，读书种定作公卿。\n他年大耋还推子，谩道同年我是兄。",
        "dynasty": "宋",
        "collection_info": null
    },
    {
        "title": "饯何君元赴汾阳儒谕",
        "author": "何梦桂",
        "content": "雪月堂前冷掾厅，况如此邑甚于冰。\n行移太白西边次，去占高青最上层。\n毡冷不然官舍烛，俸凉自籴太仓升。\n诗书莫道同刍狗，尚见宫墙践豆登。",
        "dynasty": "宋",
        "collection_info": null
    },
    {
        "title": "上张察使老山  其一",
        "author": "何梦桂",
        "content": "元是公侯孝友门，及今几代见礽孙。\n便遗柱下持天宪，暂住都亭洗物冤。\n花影月边吟子野，木从窗外访南轩。\n汉庭羽翼须良计，谁是商山老绮园。",
        "dynasty": "宋",
        "collection_info": null
    },
    {
        "title": "上张察使老山  其二",
        "author": "何梦桂",
        "content": "玉节星轺浙水边，好将疾苦问愚黔。\n十羊九牧鞭俱毙，一鼠羣鸮肉未餍。\n地处覆盆遮日月，天教持斧拯闾阎。\n吴山不逐行人老，留取勋名众具瞻。",
        "dynasty": "宋",
        "collection_info": null
    },
    {
        "title": "赓曾省斋旧题凤翔空壁",
        "author": "何梦桂",
        "content": "沧溟陵陆起黄埃，荐福碑惊半夜雷。\n玄鹤归迟生墓草，白鸥飞尽上矶苔。\n寒泉辱井留脂水，黑土夷陵出烬灰。\n往事兴亡浑一梦，高名千古党碑魁。",
        "dynasty": "宋",
        "collection_info": null
    },
    {
        "title": "寄田察使",
        "author": "何梦桂",
        "content": "尊酒长亭忆别离，参差吹断竟谁思。\n我怀知己惭鬷蔑，公喜逢人说项斯。\n一坞烟霞双鬓老，数椽风雨二天私。\n钱塘日暮长江阔，薄撷芳馨结桂枝。",
        "dynasty": "宋",
        "collection_info": null
    },
    {
        "title": "山居",
        "author": "何梦桂",
        "content": "短短檐楹小小亭，先生家住绿杨阴。\n轩前乐意青山色，桥上行人流水心。\n半醉半醒时自舞，独行独坐更微吟。\n青鸾有约孤云外，立尽阑干到夜深。",
        "dynasty": "宋",
        "collection_info": null
    },
    {
        "title": "送李县尹",
        "author": "何梦桂",
        "content": "河阳桃李是谁栽，怕说春归迭鼓催。\n正好鸣琴看锦水，俄惊飞诰下金台。\n一堤烟柳离亭路，两岸风花送客杯。\n百里桑麻正生意，为言来者好栽培。",
        "dynasty": "宋",
        "collection_info": null
    },
    {
        "title": "和方耜岩见寄",
        "author": "何梦桂",
        "content": "世事兴亡转脚跟，长安处处战场尘。\n种桃一去非秦世，采菊犹传有晋人。\n已矣覆蕉成梦鹿，谁欤被髮趁骑麟。\n千年尚记辽东路，肯向城头访旧民。",
        "dynasty": "宋",
        "collection_info": null
    },
    {
        "title": "感兴",
        "author": "何梦桂",
        "content": "剩得田园归去来，江南两度见黄梅。\n轩窗有侣余松竹，墙壁无人半藓苔。\n独抱丹心徒自苦，相逢白首不须哀。\n人间万事不可极，一梦蘧蘧心已灰。",
        "dynasty": "宋",
        "collection_info": null
    },
    {
        "title": "赠边县尹  其一",
        "author": "何梦桂",
        "content": "君家久富五经储，更有儿孙读祖书。\n事究麟经明亥豕，理穷羲易得筌鱼。\n枳丛不是栖鸾处，花县来观展骥初。\n北道主人今有托，华山应得老骑馿。",
        "dynasty": "宋",
        "collection_info": null
    },
    {
        "title": "赠边县尹  其二",
        "author": "何梦桂",
        "content": "声价中州第一流，双鳬飞下锦溪头。\n隠微去处求民瘼，潜伏中间破吏偷。\n暮雨烟村无吠犬，去年荒土有耕牛。\n昼帘余暇浑无事，好去栽花待胜游。",
        "dynasty": "宋",
        "collection_info": null
    },
    {
        "title": "和勉斋侄二首  其一",
        "author": "何梦桂",
        "content": "谩学狂吟试笔毡，惭无风度似僧虔。\n五车不作黄金屋，方寸犹存白玉田。\n万事混茫随梦境，一关玄牝透真筌。\n北窗人在羲皇上，占得清风一榻眠。",
        "dynasty": "宋",
        "collection_info": null
    },
    {
        "title": "和勉斋侄二首  其二",
        "author": "何梦桂",
        "content": "有鸟千年去不归，归来沧海劫尘飞。\n白杨北郭行人少，青草中原战马肥。\n喑噫阴阳成物累，浮游天地寄身微。\n老来尽弃人间事，犹占江头白鹭矶。",
        "dynasty": "宋",
        "collection_info": null
    },
    {
        "title": "观禽鸟哺雏有感赋诗三首示诸子侄  其一",
        "author": "何梦桂",
        "content": "父母人心物岂无，静观禽鸟见中孚。\n自来择木心劳瘁，到得成巢口卒瘏。\n囝翅渐长郎罢短，仔身已壮阿㜷癯。\n人间恩义尚如此，几个林中反哺乌。",
        "dynasty": "宋",
        "collection_info": null
    },
    {
        "title": "观禽鸟哺雏有感赋诗三首示诸子侄  其二",
        "author": "何梦桂",
        "content": "考叔分羹我独无，不如鸣鹤自相孚。\n世途跋涉牛先喘，仕路驰驱马已瘏。\n弗逮子舆三釜养，空余颜氏一箪癯。\n蓼莪诗废遗躯在，愧死林中孝义乌。",
        "dynasty": "宋",
        "collection_info": null
    },
    {
        "title": "观禽鸟哺雏有感赋诗三首示诸子侄  其三",
        "author": "何梦桂",
        "content": "万事空花过眼无，到无言处自心孚。\n践头苏爨刍何用，垂耳盐车马以瘏。\n野鹤不须惊客去，山雌一任笑人癯。\n他年史氏求遗稿，幸免台中道噤乌。",
        "dynasty": "宋",
        "collection_info": null
    },
    {
        "title": "和山房夹谷佥事韵二首  其一",
        "author": "何梦桂",
        "content": "一家南北混车书，谁使斯民耳目涂。\n昔日簪缨今役户，朝时絃诵暮征夫。\n迩来风雨无完屋，何处干坤着腐儒。\n不意斯文天未丧，凤凰来后见河图。",
        "dynasty": "宋",
        "collection_info": null
    },
    {
        "title": "和山房夹谷佥事韵二首  其二",
        "author": "何梦桂",
        "content": "苍生下土望天仙，乞得君恩易地然。\n绣斧聿来霄汉上，丹书先到浙江边。\n学徒免隶夫征法，官品宁输户役钱。\n愧死支离疑效报，不妨鼓筴乐天年。",
        "dynasty": "宋",
        "collection_info": null
    },
    {
        "title": "贺蛟峰先生入宅",
        "author": "何梦桂",
        "content": "富贵朱门盖里闾，先生斸石此山居。\n一区自足子云宅，三径何妨靖节庐。\n万壑风云生几席，四山花木入庭除。\n干淳岂少高官爵，自是寒泉要着书。",
        "dynasty": "宋",
        "collection_info": null
    },
    {
        "title": "和王石涧儒免韵",
        "author": "何梦桂",
        "content": "鸮林何处听遗音，三叹斯文试共论。\n梁木梦非千圣往，瓜丘烟断六经存。\n悠悠沧海东流远，耿耿中天北极尊。\n吾道未亡邹鲁在，肯教失脚落他门。",
        "dynasty": "宋",
        "collection_info": null
    },
    {
        "title": "和方大山寄韵",
        "author": "何梦桂",
        "content": "老去庄陵一钓竿，钓鱼犹胜乞粗官。\n十年事业閒中过，千载功名死后看。\n往事危枰休下着，交情枯木独知寒。\n相逢一笑双蓬鬓，还倩何人斲鼻端。",
        "dynasty": "宋",
        "collection_info": null
    },
    {
        "title": "贺中斋黄大卿得子",
        "author": "何梦桂",
        "content": "闻说南山孕凤雏，崭然头角见嵚㠌。\n月宫仙桂託根异，海岛蟠桃生子迟。\n七秩高年堂上父，一生足事膝间儿。\n朱颜白髮方强壮，要看梧孙长碧枝。",
        "dynasty": "宋",
        "collection_info": null
    },
    {
        "title": "唐昌地理王生求诗",
        "author": "何梦桂",
        "content": "千古青囊破六丁，太原衣钵在心经。\n天教文字留心印，世有儿孙振说铃。\n跨断九龙行地脉，踏翻八卦撼天星。\n灵犀一点无传诀，莫向山头泥鬼灵。",
        "dynasty": "宋",
        "collection_info": null
    },
    {
        "title": "輓方宫使",
        "author": "何梦桂",
        "content": "鼎湖弓堕赋归来，地拆天分泰华颓。\n膝上二雏兵血燐，楼头万卷劫池灰。\n百年豪杰埋荒草，半世功名落大槐。\n身后有孙酹松柏，桥陵金粟暗苍苔。",
        "dynasty": "宋",
        "collection_info": null
    },
    {
        "title": "哭桥陵",
        "author": "何梦桂",
        "content": "百年弓剑入桥陵，岂料三泉化劫尘。\n空有鱼灯照荒土，忍将玉轴问遗民。\n苍梧日落啼丹雀，金粟云深卧石麟。\n寒食家家上丘冢，六宗盂饭属何人。",
        "dynasty": "宋",
        "collection_info": null
    },
    {
        "title": "和岳文二公西湖韵",
        "author": "何梦桂",
        "content": "昆明灰出海扬尘，老去英雄白髮新。\n宫阙崔嵬千里月，楼台牢落十年春。\n血流杜宇悲游子，梦断梅花忆故人。\n立尽断桥寒日薄，回头何处望天津。",
        "dynasty": "宋",
        "collection_info": null
    },
    {
        "title": "弔岳文二公二首  其一",
        "author": "何梦桂",
        "content": "拟弔英雄酒一觞，二公肝胆一冰霜。\n金人未殄将军死，宋事无成国士亡。\n湖上黄埃寒柏惨，沙场青血夜燐光。\n生刍一束新亭泪，千古兴亡说未央。",
        "dynasty": "宋",
        "collection_info": null
    },
    {
        "title": "弔岳文二公二首  其二",
        "author": "何梦桂",
        "content": "如此光阴冉冉何，青萍失手意蹉跎。\n门前流水溪山在，帘外落花风雨多。\n百岁身名头半雪，十年世事泪悬河。\n相逢莫问升沉事，且对尊前听浩歌。",
        "dynasty": "宋",
        "collection_info": null
    },
    {
        "title": "弔维扬琼花",
        "author": "何梦桂",
        "content": "隻鹤扬州问故家，一尊后土弔琼花。\n人间惊破霓裳舞，天上征回玉女车。\n死蘗记曾霑雨露，落英誓不污泥沙。\n后庭玉树今谁主，犹得台城葬丽华。",
        "dynasty": "宋",
        "collection_info": null
    },
    {
        "title": "和文山先生",
        "author": "何梦桂",
        "content": "坐对烟煤冷麝脐，一窗风雨懒幽栖。\n蚕丛国破鹃啼血，王谢堂空燕落泥。\n华表有时归老鹤，桃都何处听天鸡。\n十年往事俱尘土，莫上扬州唱竹西。",
        "dynasty": "宋",
        "collection_info": null
    },
    {
        "title": "丁亥清明和昭德侄孙韵",
        "author": "何梦桂",
        "content": "风吹苦楝结轻寒，干石青精屋半间。\n泼火雨收春树绿，踏青人出画帘閒。\n红颜白髮悲欢事，旧日新年梦觉关。\n满地落花啼鸟急，天涯游子几时还。",
        "dynasty": "宋",
        "collection_info": null
    },
    {
        "title": "和石庵洪府理金沙酴醾牡丹二首  其一",
        "author": "何梦桂",
        "content": "金沙开遍牡丹忙，更簇酴醾上架芳。\n霞绮罗纨围国色，玉堂金屋拥君王。\n妆成三月春光富，留得一年花事长。\n昨夜紫薇红药裏，诏君题品是谁香。",
        "dynasty": "宋",
        "collection_info": null
    },
    {
        "title": "和石庵洪府理金沙酴醾牡丹二首  其二",
        "author": "何梦桂",
        "content": "洛花欲放趁春忙，一架花添两样芳。\n倚槛白红多侍女，临轩黄紫是真王。\n只愁吴苑馆娃老，无奈唐宫春恨长。\n说与天公须爱惜，莫教风雨委泥香。",
        "dynasty": "宋",
        "collection_info": null
    },
    {
        "title": "再和张秋山杭州孤山二首  其一",
        "author": "何梦桂",
        "content": "歌舞钱塘厌说兵，悠悠往事竟何成。\n钱镠铁箭千年在，伍子鸱夷一死轻。\n湖上园亭春代谢，江头潮汐月亏盈。\n相逢白首休相问，见说宫门草树平。",
        "dynasty": "宋",
        "collection_info": null
    },
    {
        "title": "再和张秋山杭州孤山二首  其二",
        "author": "何梦桂",
        "content": "处士横桥野水流，先生家住暮云稠。\n百年故国成尘梦，千古青山忆旧游。\n林下客盟寒白鹤，梅边诗稿问苍头。\n公来但扫坟前竹，莫载虚名入帝州。",
        "dynasty": "宋",
        "collection_info": null
    },
    {
        "title": "和汪子雨问易",
        "author": "何梦桂",
        "content": "玄白纷纷老子云，那从覆瓿觅遗文。\n六爻本自画前具，三极都从心上分。\n未许诸儒将见见，只应四圣自闻闻。\n浪谈正堕负苓笑，况敢持芹更献君。",
        "dynasty": "宋",
        "collection_info": null
    },
    {
        "title": "寄和竹所叔摄慈溪税官二首  其一",
        "author": "何梦桂",
        "content": "莫向扬州唱竹西，枯桑海水自相知。\n笼中老鹤千年翅，冰下寒蚕五色丝。\n官小暂淹山谷驾，庭閒好和老坡诗。\n凌风更上丹山顶，应笑人间蚁垤卑。",
        "dynasty": "宋",
        "collection_info": null
    },
    {
        "title": "寄和竹所叔摄慈溪税官二首  其二",
        "author": "何梦桂",
        "content": "半夜愚翁挟北山，头衔休系旧时官。\n风云失手剑光冷，霜雪满头衣带宽。\n归去荒园三径菊，相期晏岁九皋兰。\n年年江上风涛恶，不上严陵七里滩。",
        "dynasty": "宋",
        "collection_info": null
    },
    {
        "title": "和牛知事",
        "author": "何梦桂",
        "content": "白首相逢叹暮年，楝花风后草连天。\n单车载月来林下，樽酒移春入座边。\n野老争持寒涧水，山灵尽扫暮庭烟。\n从君去后柴门闭，惟有閒云绕屋椽。",
        "dynasty": "宋",
        "collection_info": null
    },
    {
        "title": "招隠三首  其一",
        "author": "何梦桂",
        "content": "昔年有约共投簪，回首红尘白髮新。\n物外烟霞逢野逸，山中风雨望佳人。\n好凭野鹤寻和靖，莫待山灵唤孔宾。\n迟暮不来松荫落，飞柯恐解折车轮。",
        "dynasty": "宋",
        "collection_info": null
    },
    {
        "title": "招隠三首  其二",
        "author": "何梦桂",
        "content": "别后频惊束带宽，相逢亦復笑苍颜。\n祇今岁月青牛老，何处烟波白鸟閒。\n千古心期寒绿绮，十年世事堕黄间。\n修篁倚遍空江暮，枉杀招呼费小山。",
        "dynasty": "宋",
        "collection_info": null
    },
    {
        "title": "招隠三首  其三",
        "author": "何梦桂",
        "content": "回头五十九年非，千里晨风翼倦飞。\n门外黄尘时事改，樽前白髮故人稀。\n金河沙暖春鸿去，朱雀桥空海燕归。\n惟有严陵滩下路，年年潮水上渔矶。",
        "dynasty": "宋",
        "collection_info": null
    },
    {
        "title": "邑水南夜归即景",
        "author": "何梦桂",
        "content": "郊原踏遍拾芳蘅，归听城头打二更。\n野渡无人舟早宿，山蹊有月马迟行。\n人家灯落半江影，僧寺钟来隔岸声。\n世路百年双屐底，青山不老白头生。",
        "dynasty": "宋",
        "collection_info": null
    },
    {
        "title": "和毅斋喜雪",
        "author": "何梦桂",
        "content": "阿滕试手下祥霙，散入郊原一尺盈。\n春近园林先富贵，夜深天地更分明。\n懒随柳絮夸安石，浪入梅花妬广平。\n明日诗坛期白战，莫将点墨污瑶琼。",
        "dynasty": "宋",
        "collection_info": null
    },
    {
        "title": "和表露石庵韵",
        "author": "何梦桂",
        "content": "干坤不固夜舟藏，去跨青鸾觅玉霜。\n东野诗随山月堕，龙门洒落冢泥香。\n生传嘉佑皇储疏，死葬贞元绿绶章。\n九些招魂招不返，黄昏豺虎啸山墙。",
        "dynasty": "宋",
        "collection_info": null
    },
    {
        "title": "和闽人龚玉峰韵  其一",
        "author": "何梦桂",
        "content": "猛拍阑干赋感伤，十年往事几回肠。\n宁能璧与头俱碎，安得车将臂怒当。\n太傅长沙悲鵩鸟，中郎北海牧羝羊。\n天荒地老英雄尽，万古青山只故常。",
        "dynasty": "宋",
        "collection_info": null
    },
    {
        "title": "和闽人龚玉峰韵  其二",
        "author": "何梦桂",
        "content": "病鹤衰翎叹折伤，惟余芝草疗饥肠。\n阵图死不忘鱼復，江舰生难候马当。\n自分无帷埋畜狗，尚怜有肆返屠羊。\n头颅老尽心犹在，夜半钧天梦太常。",
        "dynasty": "宋",
        "collection_info": null
    },
    {
        "title": "挽袁安人徐氏",
        "author": "何梦桂",
        "content": "政自伤悲叹纬嫠，可堪重赋柏舟诗。\n鸠怜隻影营巢瘁，乌喜孤雏返哺慈。\n半世苦心生自媚，百年贞节死方知。\n曼曼世路成孤愤，惭愧山前读墓碑。",
        "dynasty": "宋",
        "collection_info": null
    },
    {
        "title": "和李经历见寄韵",
        "author": "何梦桂",
        "content": "白水轻烟古辋川，满山红叶稻平田。\n悠悠客梦孤云外，落落诗情夕照边。\n天阔风高黄鹤影，江空岁暮白鸥缘。\n推敲不任骑馿去，却讶昌黎识浪仙。",
        "dynasty": "宋",
        "collection_info": null
    },
    {
        "title": "李郎中有诗谢寄藤杖仍次韵答之",
        "author": "何梦桂",
        "content": "海南觅得古藤枝，持与诗人杜牧之。\n紫贝斑文鞭更烂，赤龙苍骨蜕尤奇。\n路无夷险终全节，用有行藏一任时。\n非但与君扶脚力，鏦蛟剸虎要支持。",
        "dynasty": "宋",
        "collection_info": null
    },
    {
        "title": "和方山房韵寄李郎中",
        "author": "何梦桂",
        "content": "世路悠悠水上萍，相看谁与眼长青。\n千年彝鼎观勋业，一代图球见典型。\n谩道石能生白璧，自知竹已化青宁。\n绝怜驿路梅花句，肯落空江杜若汀。",
        "dynasty": "宋",
        "collection_info": null
    },
    {
        "title": "梅杖诗",
        "author": "何梦桂",
        "content": "曾向孤山劚薜萝，根株栗栉试摩挲。\n持身惯历风波路，回首还怜雪月坡。\n铁骨自将惟世用，赤心不偶奈时何。\n会寻苍竹成龙去，莫向葛陂深处过。",
        "dynasty": "宋",
        "collection_info": null
    },
    {
        "title": "夜坐有感",
        "author": "何梦桂",
        "content": "银汉无声玉漏沉，楼高风露入衣襟。\n洞龙睡熟云归岫，枝鹊啼干月满林。\n瓮裏故书前世梦，匣中孤剑少年心。\n征鸿目断阑干角，吹尽参差到夜深。",
        "dynasty": "宋",
        "collection_info": null
    },
    {
        "title": "存厨徐君征生挽歌",
        "author": "何梦桂",
        "content": "一厨聊寄等归藏，荷锸携壶毕此乡。\n逆旅不归前路恶，盖棺未了后期长。\n圹中酣饮自忘癖，道上哀歌人笑狂。\n千古心存千古事，青山流水付于塘。",
        "dynasty": "宋",
        "collection_info": null
    },
    {
        "title": "偶成  其一",
        "author": "何梦桂",
        "content": "一卷南华一炷香，身閒随处是仙乡。\n竹声侵户朝眠觉，花影移阶昼坐忘。\n杜曲自耕贫亦乐，柴桑可葬死何妨。\n悠悠往事俱尘土，剩得头颅上雪霜。",
        "dynasty": "宋",
        "collection_info": null
    },
    {
        "title": "偶成  其二",
        "author": "何梦桂",
        "content": "沉水烟销宝鸭香，山窝人在水云乡。\n鱼非惠子同鱼乐，蝶化庄周併蝶忘。\n心了固知身是寄，物齐宁与道相妨。\n清明即是神仙界，不用丹炉炼玉霜。",
        "dynasty": "宋",
        "collection_info": null
    },
    {
        "title": "小有山中即事",
        "author": "何梦桂",
        "content": "閒随鹤影步山蹊，摘草归来养竹鸡。\n水带平沙流涧浅，云将落照压山低。\n覆阶乱叶凭风扫，护径丛筠借鹭栖。\n万物不言皆自得，此心触处见端倪。",
        "dynasty": "宋",
        "collection_info": null
    },
    {
        "title": "偶成寄王德甫",
        "author": "何梦桂",
        "content": "休休万事总归休，犹占青山对白头。\n籁寂干坤机落落，境忘身世梦悠悠。\n孤云野水辽天鹤，明月清风露地牛。\n此意不知谁会得，一声铁笛万山秋。",
        "dynasty": "宋",
        "collection_info": null
    },
    {
        "title": "和王德甫见寿二律  其一",
        "author": "何梦桂",
        "content": "百年閒梦寄山窝，世态人情任唯阿。\n竹裹贞心经岁老，梅开白眼看人多。\n身从野叟分樵牧，莫遣山灵扫桂萝。\n黄阁朱崖身外事，一蓑牛背夕阳歌。",
        "dynasty": "宋",
        "collection_info": null
    },
    {
        "title": "和王德甫见寿二律  其二",
        "author": "何梦桂",
        "content": "竈堕丹飞昔未仙，重来人世了前缘。\n自怜白髮随孤影，空抚青萍忆少年。\n黄菊秋余花尚耐，玄梨霜后果初圆。\n问君何以为翁寿，但诵黄庭内外篇。",
        "dynasty": "宋",
        "collection_info": null
    },
    {
        "title": "挽新城徐岘山",
        "author": "何梦桂",
        "content": "骑鸾一去藐尘寰，万里天风杳佩环。\n江海十年生白浪，星霜七秩陨朱颜。\n瑶池月堕梦中梦，翠岘云归山外山。\n身世到头秋露尽，吟魂犹自在人间。",
        "dynasty": "宋",
        "collection_info": null
    },
    {
        "title": "道汾阳不及访逢原蒙寄诗次韵",
        "author": "何梦桂",
        "content": "浮槎曾误客星占，屐齿空传遍好山。\n弱水方壶三万里，武夷玉女九重关。\n蹇馿有径穿花外，短棹无人出苇间。\n不是钟山真勒驾，自惭松桂莫能攀。",
        "dynasty": "宋",
        "collection_info": null
    },
    {
        "title": "王石涧赋小有洞天之诗邵青溪和之辄次韵奉谢",
        "author": "何梦桂",
        "content": "自怜恶石狠难鞭，归去渔樵结老缘。\n野鹤分无轩上禄，酰鸡粗足瓮中天。\n病来摩诘非真佛，睡去希夷已半仙。\n僻好自耽如嗜酒，醉乡休与醒人传。",
        "dynasty": "宋",
        "collection_info": null
    },
    {
        "title": "和韵问魏石川疾  其一",
        "author": "何梦桂",
        "content": "谩道无丹蜕骨凡，绣襦不换嫁时衫。\n老天倘未忘周孔，巫鬼何须问抵咸。\n身健加餐亲鼎饪，眼明减药认囊椷。\n山中吠犬千年杞，采采犹堪餍吻馋。",
        "dynasty": "宋",
        "collection_info": null
    },
    {
        "title": "和韵问魏石川疾  其二",
        "author": "何梦桂",
        "content": "不是尘中骨相凡，蓉裳蕙带芰荷衫。\n勿疑有疾淫成蛊，须信无心感是咸。\n裹药曾经丹竈火，裁书祇欠土奁椷。\n病余努力加蔬饭，莫笑篔筜太守馋。",
        "dynasty": "宋",
        "collection_info": null
    },
    {
        "title": "和韵问魏石川疾  其三",
        "author": "何梦桂",
        "content": "灵山何许问巫凡，狭地知难旋舞衫。\n枕上病虽忧白傅，床前教肯媿陈咸。\n君宜借力宽诗课，我亦埋头事药椷。\n种朮养鳬随分足，岂因富贵堕涎馋。",
        "dynasty": "宋",
        "collection_info": null
    },
    {
        "title": "赠董君竹梧亭",
        "author": "何梦桂",
        "content": "买得园亭乐赋归，一庭翠碧映参差。\n自怜封户培新笋，更喜添孙养嫩枝。\n翠袖倚看云影乱，银床坐对月阴移。\n沉香栏北花如故，富贵无心懒赋诗。",
        "dynasty": "宋",
        "collection_info": null
    },
    {
        "title": "山窝适兴",
        "author": "何梦桂",
        "content": "剩得閒身镇自怜，更怜閒占此山泉。\n满阶碧草客稀到，半榻白云人对眠。\n窗影枝摇知雀踏，壁痕苔湿认蜗涎。\n日长静看辛夷树，落尽閒花忘宿缘。",
        "dynasty": "宋",
        "collection_info": null
    },
    {
        "title": "感兴  其一",
        "author": "何梦桂",
        "content": "坐断干坤老一窝，修篁翠袖自婆娑。\n半生梦觉青山在，万世期长白日过。\n云影对人閒裏好，禽声入耳静边多。\n舞雩不是真狂者，乐上心来可奈何。",
        "dynasty": "宋",
        "collection_info": null
    },
    {
        "title": "感兴  其二",
        "author": "何梦桂",
        "content": "拟将物化问渔樵，妙裏无形本寂寥。\n大地云生千嶂雨，中天月上九溟潮。\n山河劫运九中化，世界尘缘座上销。\n此意到头谁会得，任他人道似逍遥。",
        "dynasty": "宋",
        "collection_info": null
    },
    {
        "title": "次山房韵  其一",
        "author": "何梦桂",
        "content": "天教龙马现河图，尽把先天授伏羲。\n三极都从九裏出，六爻只向一中推。\n易如可毁干坤熄，神本无方昼夜知。\n三圣有忧辞已赘，寥寥千载復何时。",
        "dynasty": "宋",
        "collection_info": null
    },
    {
        "title": "次山房韵  其二",
        "author": "何梦桂",
        "content": "易寂无为有感几，几存万物未生时。\n阴阳理向极中看，天地心从復处知。\n潮上海门探月窟，日迴地户濯咸池。\n何时骑鹤研朱露，共勘经图叩古羲。",
        "dynasty": "宋",
        "collection_info": null
    },
    {
        "title": "次山房韵  其三",
        "author": "何梦桂",
        "content": "西狩事非文殆丧，舂陵书出道宁孤。\n六经有舌存先圣，千古留心付后儒。\n杲日丽天随处见，逝川行地几时无。\n斋居珍重赓歌意，即此全吞太极图。",
        "dynasty": "宋",
        "collection_info": null
    },
    {
        "title": "己卯春过西湖",
        "author": "何梦桂",
        "content": "世事谁家屋上乌，重来犹认旧西湖。\n风帘隔岸自高下，烟寺前山半有无。\n野水菰蒲飞属玉，夕阳栏槛唤提壶。\n十年不记梅花梦，试向孤山问老逋。",
        "dynasty": "宋",
        "collection_info": null
    },
    {
        "title": "再用前韵和诸公",
        "author": "何梦桂",
        "content": "白髮星星纱帽乌，怕随年少过西湖。\n清明上冢行人少，寒食开门宫使无。\n半世行藏随杖屦，百年悲乐寄樽壶。\n归来第五桥边路，半树残阳噪毕逋。",
        "dynasty": "宋",
        "collection_info": null
    },
    {
        "title": "和昭德孙燕子韵  其一",
        "author": "何梦桂",
        "content": "飘零短翅叹谁同，犹记当年繫足红。\n人事合离梦槐国，岁时来去旅新丰。\n新楼绿幕无巢地，故国乌衣隔海风。\n说尽兴亡人不识，春风双泪白鬚翁。",
        "dynasty": "宋",
        "collection_info": null
    },
    {
        "title": "和昭德孙燕子韵  其二",
        "author": "何梦桂",
        "content": "说着兴亡事不同，且斟玄玉驻颜红。\n云轩梦断宫花逝，綵缕盟寒墓草丰。\n处处社时茅屋雨，年年春后楝花风。\n人间不是无栖处，要认当年旧媪翁。",
        "dynasty": "宋",
        "collection_info": null
    },
    {
        "title": "和梅镜寄韵",
        "author": "何梦桂",
        "content": "未能生翼化鲲鱼，谁御泠风问太初。\n十载青衫关洛客，半生白首楚桥书。\n蹇馿岂解思长道，病鹤徒知恋旧庐。\n世有二程精说易，皋比何事到横渠。",
        "dynasty": "宋",
        "collection_info": null
    },
    {
        "title": "和郦佥事见寄韵  其一",
        "author": "何梦桂",
        "content": "诗书无用戏侏儒，两序今犹见璧图。\n末路弟兄知己少，中原人物似君无。\n曲终湘水丝绳绝，书入昭陵笔砚芜。\n珍重江南春信早，暗随梅萼到西湖。",
        "dynasty": "宋",
        "collection_info": null
    },
    {
        "title": "和郦佥事见寄韵  其二",
        "author": "何梦桂",
        "content": "半世虚名我误儒，樊中短翅倦南图。\n黄尘世路千年改，白髮心期四海无。\n绩纺妇慵麻褐短，耕锄儿懦豆田芜。\n老来万事心灰尽，只愿君王赐镜湖。",
        "dynasty": "宋",
        "collection_info": null
    },
    {
        "title": "病起有感",
        "author": "何梦桂",
        "content": "声干木铎说铃非，天地无情世运奇。\n吾道悠悠川水逝，人才落落晓星稀。\n百年身后千年远，万个人中一个知。\n一曲汾亭弹未尽，却教渔父洩天机。",
        "dynasty": "宋",
        "collection_info": null
    },
    {
        "title": "汾阳诸公招徐祥叔归代之答谢  其一",
        "author": "何梦桂",
        "content": "富贵男儿昼锦衣，天涯漂泊众心违。\n人情鈎饵惊鱼去，世界瓶罗碍雀飞。\n隠去甘从山鬼唤，狎游宁堕海翁机。\n草堂犹在终归去，只恐风尘白髮微。",
        "dynasty": "宋",
        "collection_info": null
    },
    {
        "title": "汾阳诸公招徐祥叔归代之答谢  其二",
        "author": "何梦桂",
        "content": "涧陵望断忆玄晖，一片春云渭水涯。\n洞裏桃开成隔世，山中柯烂忘来时。\n归休韦曲应无頼，隠去玄真那有诗。\n松菊相逢如见问，此心欲寄已忘辞。",
        "dynasty": "宋",
        "collection_info": null
    },
    {
        "title": "和何宁谷韵",
        "author": "何梦桂",
        "content": "一曲樽前浩浩歌，流年容易隙驹过。\n眼前白髮故人少，郭外青枫古冢多。\n流水不弹嗟老矣，雍门欲听奈愁何。\n回头城阙应非昔，还记千年老鹤么。",
        "dynasty": "宋",
        "collection_info": null
    },
    {
        "title": "归途再得八句併寄",
        "author": "何梦桂",
        "content": "石田归去醉时歌，白日飞帆送客过。\n舞袖低旋兼地狭，出门长啸觉天多。\n子卿朔漠知存否，武帝秋风奈老何。\n极目西陵台下路，漳河东去復来么。",
        "dynasty": "宋",
        "collection_info": null
    },
    {
        "title": "何逢原寄和章再和前韵",
        "author": "何梦桂",
        "content": "日暮归来弹铗歌，诗筒何处又相过。\n人生百岁乐时少，春色三分尘土多。\n愧乏丹砂修浑沌，且拚樽酒醉无何。\n近来江上风涛恶，还有閒鸥似我么。",
        "dynasty": "宋",
        "collection_info": null
    },
    {
        "title": "和昭德孙闻鹃",
        "author": "何梦桂",
        "content": "平生抵掌志伊吾，闻着鹃声泪血枯。\n故国蚕丛千古恨，雾关熊耳一身孤。\n自从飞去啼痕在，纵不归来有梦无。\n莫向延秋门上叫，门楼无数白头乌。",
        "dynasty": "宋",
        "collection_info": null
    },
    {
        "title": "和抱瓮冯提学二首  其一",
        "author": "何梦桂",
        "content": "吁嗟世事落黄间，倦矣人间行路难。\n流水已随钟子老，仙舟徒羡李膺观。\n从来豪杰为时出，到底功名耐久看。\n大厦将成要梁栋，雪深方见玉龙寒。",
        "dynasty": "宋",
        "collection_info": null
    },
    {
        "title": "和抱瓮冯提学二首  其二",
        "author": "何梦桂",
        "content": "山人日卧岭云长，扣户诗书枉纪纲。\n多病半生双白鬓，相思一日九迴肠。\n人情取舍成刍狗，世事兴亡化石羊。\n明日相逢且拚醉，转头三万六千场。",
        "dynasty": "宋",
        "collection_info": null
    },
    {
        "title": "闻琴一首",
        "author": "何梦桂",
        "content": "自呼浊酒赋江蓠，一曲朱绳万感随。\n沙漠美人青冢恨，关河壮士北邙噫。\n无人流水音谁赏，老我雍门听转悲。\n夜半月明天籁寂，飞乌犹自绕南枝。",
        "dynasty": "宋",
        "collection_info": null
    },
    {
        "title": "赠乔县尹",
        "author": "何梦桂",
        "content": "神君当日蔼民谣，復见君来试割刀。\n花下帘栊閒讼牒，柳边亭榭见旌旄。\n农桑课最茧丝殿，刍秣征宽马骨高。\n泉出后田浑不饮，恐他滴滴是民膏。",
        "dynasty": "宋",
        "collection_info": null
    },
    {
        "title": "寄方龙溪",
        "author": "何梦桂",
        "content": "欲扣玄关访偓佺，人间无路铁鞋穿。\n琅邪旧约惊千载，嵩岳新来下二仙。\n肯把丹砂分药鼎，便将白玉种芝田。\n瓣香欲谢双岩过，却道龙溪合受拳。",
        "dynasty": "宋",
        "collection_info": null
    },
    {
        "title": "乐意",
        "author": "何梦桂",
        "content": "真乐攻心无奈何，自行自坐自讴歌。\n云收雨浄天无滓，月朗渊澄水不波。\n更把新诗勾野兴，时将浊酒发天和。\n傍人笑我荒唐甚，真乐攻心无奈何。",
        "dynasty": "宋",
        "collection_info": null
    },
    {
        "title": "挽宁谷居士何公三首  其一",
        "author": "何梦桂",
        "content": "英雄千古入泉台，八十余龄死更哀。\n隠谷云归龙已老，吟坛月堕鹤空回。\n黄花满地诗人老，青槚成阡弔客来。\n白髮盖棺公事了，朔风世路正黄埃。",
        "dynasty": "宋",
        "collection_info": null
    },
    {
        "title": "挽宁谷居士何公三首  其二",
        "author": "何梦桂",
        "content": "天寒白月堕西湖，血泪啼枯听薤歌。\n食子俱亡收子在，近孙犹少远孙多。\n北邙有地存诗窖，后圃无人负鞠窠。\n欲志鲁山惭四绝，空遗陈迹照松萝。",
        "dynasty": "宋",
        "collection_info": null
    },
    {
        "title": "挽宁谷居士何公三首  其三",
        "author": "何梦桂",
        "content": "鼠绕枯藤嚙未休，得如此老死何求。\n翁踰八十媪黄髮，孙见曾玄儿白头。\n身世幅巾归茧室，岁时盂饭洒狐丘。\n百年心事无人识，分付黄花满地秋。",
        "dynasty": "宋",
        "collection_info": null
    },
    {
        "title": "挽閤门唐中斋",
        "author": "何梦桂",
        "content": "英州别驾老昭陵，尚有钱塘八代孙。\n三略兵书生未识，百篇诗史死犹存。\n羊公岘首行人泪，白傅龙门过客樽。\n盂饭寝园谁是主，凤亭霜露有鸡豚。",
        "dynasty": "宋",
        "collection_info": null
    },
    {
        "title": "挽吏部刘谦山",
        "author": "何梦桂",
        "content": "犹记青原白鹭盟，转头宿草上新茔。\n屋梁月落丹心在，海水天寒白髮生。\n樽酒十年儿女泪，篇诗两地弟兄情。\n盖棺事了君无愧，未死遑知身后名。",
        "dynasty": "宋",
        "collection_info": null
    },
    {
        "title": "感寓二首  其一",
        "author": "何梦桂",
        "content": "西风落日怕登楼，倚遍阑干万古愁。\n衰汉竟成三国误，秣陵不盖六朝羞。\n江山有恨留青史，天地无情送白头。\n击碎唾壶歌不尽，荒台残雨梦扬州。",
        "dynasty": "宋",
        "collection_info": null
    },
    {
        "title": "感寓二首  其二",
        "author": "何梦桂",
        "content": "试向昆明问劫灰，几看麋鹿上苏台。\n閒中历日生青草，梦裏干坤化大槐。\n塞雁南归春又去，江潮东下暮还来。\n临平山尽啼鹃歇，可是征人唤不回。",
        "dynasty": "宋",
        "collection_info": null
    },
    {
        "title": "挽太学正节先生徐应镳",
        "author": "何梦桂",
        "content": "国破君亡一死宜，绝怜儿女死如饴。\n龙池久负娲皇誓，蛙坎空遗烈士悲。\n洗骨不污唐六馆，沥心无愧赵孤儿。\n北行多少生还客，休向梯云读墓碑。",
        "dynasty": "宋",
        "collection_info": null
    },
    {
        "title": "寄淳安括田省委贾都事",
        "author": "何梦桂",
        "content": "括田驰檄遍封提，分得清官照锦衣。\n百里春风生几案，千村甘雨自锄犁。\n江南地狭人民伙，燕北天遥日月低。\n归觐九重如顾问，尚歌云汉劳遗黎。",
        "dynasty": "宋",
        "collection_info": null
    },
    {
        "title": "送平石侄孙还杭",
        "author": "何梦桂",
        "content": "东风吹雨湿平芜，三迭阳关醉唾壶。\n往事尽随尘世界，新来祇怪老头颅。\n百年祖父留汤沐，千里儿孙有饭盂。\n目断长亭休折柳，斜阳山外是西湖。",
        "dynasty": "宋",
        "collection_info": null
    },
    {
        "title": "送严郡知事石绣回乡",
        "author": "何梦桂",
        "content": "三年幕府鬓成霜，剩得行歌载道傍。\n瓜戍春浓官又满，莲池人好水尤香。\n燕然碣石去程远，江水云山看日长。\n倚遍修篁衣袖薄，长亭无路折垂杨。",
        "dynasty": "宋",
        "collection_info": null
    },
    {
        "title": "送入都佥事",
        "author": "何梦桂",
        "content": "天教持斧下钱塘，来为苍生涤痏疮。\n胸次对天悬日月，笔端随地转冰霜。\n云山有分高名在，江水无情清议长。\n临别折梅嫌太俗，斲将冰雪荐琼觞。",
        "dynasty": "宋",
        "collection_info": null
    },
    {
        "title": "和尉衙落成赠阮梅仙",
        "author": "何梦桂",
        "content": "梅仙贵介出侯门，庭砌犹传有紫荆。\n黄绶铜章官小试，青溪花县室初成。\n公衙好作三年计，少府香留百代名。\n田野近闻多犬吠，夜深刁鼓要分明。",
        "dynasty": "宋",
        "collection_info": null
    },
    {
        "title": "挽吴静轩",
        "author": "何梦桂",
        "content": "手摩铭碣弔延陵，落日青山昨梦惊。\n狭世路危行却曲，浮生事了去分明。\n竹林熠耀飞台榭，石壁鈎辀叫冢茔。\n珠雁玉龙今在否，漆灯千古照佳城。",
        "dynasty": "宋",
        "collection_info": null
    },
    {
        "title": "赤壁梦鹤",
        "author": "何梦桂",
        "content": "辽海千年约未寒，一樽还酹大江干。\n夜深睡熟忘身世，天阔归迟化羽翰。\n满界红尘飞不下，半船明月笑相看。\n起来开户无人迹，数尽枝乌吊老瞒。",
        "dynasty": "宋",
        "collection_info": null
    },
    {
        "title": "和雪",
        "author": "何梦桂",
        "content": "天上琼楼一夜开，云林先约意徘徊。\n灵河剪水急飞落，色界凭风缓下来。\n霓舞未阑离月殿，蛾妆初试度阳台。\n自矜颜色难为偶，嫁得梅花却占魁。",
        "dynasty": "宋",
        "collection_info": null
    },
    {
        "title": "送胡簿秩满归",
        "author": "何梦桂",
        "content": "佐邑三年去后思，祇今无奈送行时。\n不谐白雪皇荂耳，谩指清风恶木枝。\n台府无心空裏镜，士民有口路傍碑。\n锦溪流下严陵濑，八月潮来有转期。",
        "dynasty": "宋",
        "collection_info": null
    },
    {
        "title": "承书言别再寄",
        "author": "何梦桂",
        "content": "一曲离鸾感寄心，此心谁解试分明。\n百年耆旧閒中话，千古溪山去后名。\n双鲤尺书儿女泪，隻鸡斗酒弟兄情。\n男儿须勒燕然石，归拜堂谖始是荣。",
        "dynasty": "宋",
        "collection_info": null
    },
    {
        "title": "寄赠潘氏积善堂",
        "author": "何梦桂",
        "content": "市义今无古孟尝，不图近见郑公乡。\n布金地已成祇树，箪食人应遍翳桑。\n身享九龄耆寿福，眼看五世子孙昌。\n天公有耳长聪听，多少行碑在路傍。",
        "dynasty": "宋",
        "collection_info": null
    },
    {
        "title": "灞桥骑馿",
        "author": "何梦桂",
        "content": "小骊买得最便宜，好是河梁古柳涯。\n风急吹沙长耳峻，雪深没板蹇蹄迟。\n据鞍吟透肩双耸，敲镫歌狂帽半欹。\n道上莫教逢大尹，推敲句裏不曾知。",
        "dynasty": "宋",
        "collection_info": null
    },
    {
        "title": "送陈治中勿斋二首  其一",
        "author": "何梦桂",
        "content": "天台万丈下灵光，便合乘旗翳凤凰。\n身在金台天北阙，手提铜柱地南荒。\n一生许国心如铁，万里封侯鬓未霜。\n别驾小淹元不恶，公来私得海沂康。",
        "dynasty": "宋",
        "collection_info": null
    },
    {
        "title": "送陈治中勿斋二首  其二",
        "author": "何梦桂",
        "content": "箳篂三载诵贤侯，折柳邮亭菊又秋。\n无翼解随云北去，有心长注海东流。\n千崖雨意留行旆，七里滩头送去舟。\n早为苍生题福笔，尚回麾节顾沧洲。",
        "dynasty": "宋",
        "collection_info": null
    },
    {
        "title": "挽徐子愚母",
        "author": "何梦桂",
        "content": "萱花落尽北堂空，龙颔碑铭百尺丰。\n鄹纥晚婚无征在，孟光不嫁有梁鸿。\n一官得子荣身后，四世看孙满眼中。\n三酹生刍人似玉，故丘狐首此封崇。",
        "dynasty": "宋",
        "collection_info": null
    },
    {
        "title": "挽方中立同舍",
        "author": "何梦桂",
        "content": "回首炉亭梦已非，英雄老尽壮心违。\n钧天云散苍龙堕，华表风寒白鹤归。\n往事悠悠川水逝，故人落落曙星稀。\n乐天无子留孙在，多少龙门客泪挥。",
        "dynasty": "宋",
        "collection_info": null
    },
    {
        "title": "又代人",
        "author": "何梦桂",
        "content": "一曲哀歌老泪垂，英雄不偶数孤奇。\n百年事堕槐安国，半世名成荐福碑。\n无禄逮亲生自憾，有孙表墓死何悲。\n黄门靖节均生死，清议无情更属谁。",
        "dynasty": "宋",
        "collection_info": null
    },
    {
        "title": "送阮梅仙",
        "author": "何梦桂",
        "content": "佐邑三年吏隠仙，声名留照锦江边。\n才高不受青衫束，官小聊将綵仗悬。\n流沫吕梁游十仞，抟风溟海上三千。\n沙头双玉难为别，一曲离歌约暮年。",
        "dynasty": "宋",
        "collection_info": null
    },
    {
        "title": "赠电目相士",
        "author": "何梦桂",
        "content": "知君说相压南州，相我空贻白髮羞。\n但得羊裘归钓泽，安知燕颔去封侯。\n穷通有分都休问，出处难言已自谋。\n一笑相看出山去，逢人莫道见壶丘。",
        "dynasty": "宋",
        "collection_info": null
    },
    {
        "title": "挽汝南袁君  其一",
        "author": "何梦桂",
        "content": "一曲哀歌行道难，满堂试听一潸然。\n两儿青紫开荣路，五世曾玄送暮年。\n乔木受风危易撼，孤舟排浪险终全。\n故丘狐首君无憾，寒食年年洒墓阡。",
        "dynasty": "宋",
        "collection_info": null
    },
    {
        "title": "挽汝南袁君  其二",
        "author": "何梦桂",
        "content": "黄金不铸百年身，世变相劘白髮亲。\n龙角墓碑生古藓，砥如亭路落缁尘。\n明时事业留诸子，前代衣冠见似人。\n得失鸡虫都莫问，故丘抔土是全真。",
        "dynasty": "宋",
        "collection_info": null
    },
    {
        "title": "挽汝南袁君  其三",
        "author": "何梦桂",
        "content": "桐木山西送落晖，百年耆旧数他谁。\n畏途几历青泥险，往事惟余白髮知。\n今代衣冠遗此老，前朝簪笏付吾儿。\n明朝归葬西邙路，五世哀思百尺碑。",
        "dynasty": "宋",
        "collection_info": null
    },
    {
        "title": "挽检院吴对山",
        "author": "何梦桂",
        "content": "岝崿山前弔隠君，招魂九些泪霑巾。\n风云失势丹心死，天地无情白髮新。\n西洛衣冠遗一老，东篱诗酒是全人。\n盖棺事了应无媿，消得新阡号逸民。",
        "dynasty": "宋",
        "collection_info": null
    },
    {
        "title": "挽南坡章知县章运使子家则堂志",
        "author": "何梦桂",
        "content": "丰碑二绝照新阡，节义成名得象贤。\n善政人能书宰邑，宽恩民尚诵公田。\n家翁不负心传印，冢嗣能忘手泽编。\n仕学一生行未了，后来好为拂青毡。",
        "dynasty": "宋",
        "collection_info": null
    },
    {
        "title": "挽邵青溪二章  其一",
        "author": "何梦桂",
        "content": "尊酒生刍弔旧游，白髭老泪故山秋。\n百年勋业黄粱枕，一代文章白玉楼。\n豪杰雕零天地老，山河牢落古今愁。\n行人不歃青溪水，付与閒翁对白鸥。",
        "dynasty": "宋",
        "collection_info": null
    },
    {
        "title": "挽邵青溪二章  其二",
        "author": "何梦桂",
        "content": "贞元一曲泪霑巾，耆旧今能有几存。\n斗酒隻鸡空酹冢，缟衣匹马尚招魂。\n百年身后事终定，千古眼前谁共论。\n试问故侯瓜熟未，青门犹自有儿孙。",
        "dynasty": "宋",
        "collection_info": null
    },
    {
        "title": "山居即事",
        "author": "何梦桂",
        "content": "分得南窗与世违，坐消白昼乐清时。\n楼头秋意一声笛，镜裏岁华双鬓丝。\n绿水放教通竹径，清风招不下梧枝。\n心期自得难为说，白鸟青山是己知。",
        "dynasty": "宋",
        "collection_info": null
    },
    {
        "title": "赠旧同舍王景阳",
        "author": "何梦桂",
        "content": "何许相逢客路岐，相看鬚鬓各成丝。\n两年衰病苦牢落，千里故人伤别离。\n江月不遗流水逝，天风未起老桑知。\n人生百岁先朝露，惟有贞名死不隳。",
        "dynasty": "宋",
        "collection_info": null
    },
    {
        "title": "送高参政",
        "author": "何梦桂",
        "content": "声名盖世古人豪，天遣西来展六韬。\n狐鼠何能婴虎旅，鲸鲵犹合避龙刀。\n将坛七拜功增重，省府重登官转高。\n他日中书勋第一，汾阳应只是儿曹。",
        "dynasty": "宋",
        "collection_info": null
    },
    {
        "title": "送马高参政",
        "author": "何梦桂",
        "content": "瘦骨丰棱产渥洼，几年俛首服盐车。\n穿花久失青丝辔，莝豆谁怜白鼻騧。\n汗血浪夸空北冀，风蹄犹惯步东华。\n锦鄣不肯污泥水，好去侯门逐五花。",
        "dynasty": "宋",
        "collection_info": null
    },
    {
        "title": "寄寿王直卿省郎二亲年八十诗二首  其一",
        "author": "何梦桂",
        "content": "金盘玉筯脯麒麟，荣福堂前寿二亲。\n白髮宋州老司马，红颜晋国太夫人。\n生时曾结同年会，见世重来两佛身。\n庭下有儿归省掾，执鞭时自导双轮。",
        "dynasty": "宋",
        "collection_info": null
    },
    {
        "title": "寄寿王直卿省郎二亲年八十诗二首  其二",
        "author": "何梦桂",
        "content": "二老婆娑出寿筵，绿衣人好舞蹁跹。\n餐桃阿母脸犹玉，食杞仙翁头返玄。\n堂上相看新八秩，尊前重话旧同年。\n累茵列鼎人间有，安得亲庭此乐全。",
        "dynasty": "宋",
        "collection_info": null
    },
    {
        "title": "上留尚书",
        "author": "何梦桂",
        "content": "昆明池劫化灵缁，梦觉功名忝一炊。\n钟子未将南操变，庾公空抱北朝悲。\n归来眼底湖山在，去后心期浙水知。\n白髮门生怜未死，青袍留得裹遗骴。",
        "dynasty": "宋",
        "collection_info": null
    },
    {
        "title": "挽何此园",
        "author": "何梦桂",
        "content": "南窗一枕梦槐安，咽鼓悲笳生暮寒。\n寿极星移堕芒角，诗仙身蜕失丸丹。\n扶藜记与渔樵话，种菊留教孙子看。\n归去休休言不尽，残阳木末乱鸦盘。",
        "dynasty": "宋",
        "collection_info": null
    },
    {
        "title": "偶成",
        "author": "何梦桂",
        "content": "唤醒邯郸出梦关，悠悠身世隔尘寰。\n飞鸿落照琴三迭，流水寒花屋半间。\n老不如人甘遯世，闲谁似我得看山。\n干坤许大双蜗角，消得人间战触蛮。",
        "dynasty": "宋",
        "collection_info": null
    },
    {
        "title": "和访使徐容斋西湖韵寄县尹赵文玉二首  其一",
        "author": "何梦桂",
        "content": "一幅西湖画，谁将淡墨挥。\n水浮孤屿出，山约五云飞。\n雨洞猿啼湿，烟林鸟度微。\n龙舟双翠檝，曾此夜游归。",
        "dynasty": "宋",
        "collection_info": null
    },
    {
        "title": "和访使徐容斋西湖韵寄县尹赵文玉二首  其二",
        "author": "何梦桂",
        "content": "满目湖山恨，凭栏泪雨挥。\n泉寒龙已化，云尽鹤犹飞。\n楼影摇波乱，钟声隠岫微。\n谁家航十锦，歌舞夜深归。",
        "dynasty": "宋",
        "collection_info": null
    },
    {
        "title": "和徐云屿寄徐清溪",
        "author": "何梦桂",
        "content": "平生经济事，宁与世沉沦。\n日暮倦行客，天寒却扫门。\n百年双白髮，四海一缁尘。\n欲相壶丘子，深惭见地文。",
        "dynasty": "宋",
        "collection_info": null
    },
    {
        "title": "为友人解无妻之嘲",
        "author": "何梦桂",
        "content": "自甘为牧犊，何不娶巫臣。\n鱼目长凄断，雉飞徒苦辛。\n远衣无与寄，孤枕有谁亲。\n毋惜蛾眉买，黄金未是贫。",
        "dynasty": "宋",
        "collection_info": null
    },
    {
        "title": "寄月岩黄高士",
        "author": "何梦桂",
        "content": "有客扣松扃，重来问宿盟。\n青山尘世梦，玄鹤故人情。\n柯烂棋犹在，垆寒药未成。\n鼎边无好句，惭愧谢弥明。",
        "dynasty": "宋",
        "collection_info": null
    },
    {
        "title": "和文公见寄降笔",
        "author": "何梦桂",
        "content": "玉垒失元戎，关河惨北风。\n中原残照外，故国梦魂中。\n往事随流水，余生叹转蓬。\n唾壶歌未已，飞雁落江空。",
        "dynasty": "宋",
        "collection_info": null
    },
    {
        "title": "和可庵见寄韵",
        "author": "何梦桂",
        "content": "蜃境平生梦，名场逝水川。\n相逢惊白髮，一醉仰青天。\n浪出疑鸥笑，遄归伴鹤眠。\n故人知道意，珍重寄诗篇。",
        "dynasty": "宋",
        "collection_info": null
    },
    {
        "title": "倚栏即景",
        "author": "何梦桂",
        "content": "落日青山外，寒烟古树头。\n犬声隔村落，渔火半汀洲。\n兴废江郊屋，行藏野渡舟。\n夜深风雨恶，人尚倚层楼。",
        "dynasty": "宋",
        "collection_info": null
    },
    {
        "title": "挽汾阳何北园二首  其一",
        "author": "何梦桂",
        "content": "宇宙千年暮，丘山一老遗。\n头因忧世白，体为哭亲羸。\n明月落何处，清风归去时。\n英魂招不返，回首北邙噫。",
        "dynasty": "宋",
        "collection_info": null
    },
    {
        "title": "挽汾阳何北园二首  其二",
        "author": "何梦桂",
        "content": "五十年来梦，邯郸黍一炊。\n传家无长物，志墓有丰碑。\n落日江湖泪，西风里巷悲。\n故园吟不尽，千古付他谁。",
        "dynasty": "宋",
        "collection_info": null
    },
    {
        "title": "登天台巾山",
        "author": "何梦桂",
        "content": "寸碧倚苍旻，孤城俯可吞。\n人行平木杪，帆去入云根。\n月榻留僧梦，风松弔鹤魂。\n江心千古石，岁岁记潮痕。",
        "dynasty": "宋",
        "collection_info": null
    },
    {
        "title": "到石宝岩下二绝  其一",
        "author": "何梦桂",
        "content": "十里矗巉岩，移来指顾间。\n相逢曾识面，元不隔重关。",
        "dynasty": "宋",
        "collection_info": null
    },
    {
        "title": "到石宝岩下二绝  其二",
        "author": "何梦桂",
        "content": "相望各天涯，相看又恐差。\n朅来山下路，端的到君家。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其一",
        "author": "何梦桂",
        "content": "白水龙飞帝运开，先生梦不到云台。\n当时已笑占星误，岂易虚名落后来。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其二",
        "author": "何梦桂",
        "content": "当年江上一竿青，老尽羊裘两鬓星。\n往事成尘遗迹在，石痕齿齿水泠泠。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其三",
        "author": "何梦桂",
        "content": "龙信蛇屈各升沉，白髮朱颜亦故今。\n出处两难人不识，云山江水是知心。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其四",
        "author": "何梦桂",
        "content": "误出山来亟已还，绝尘逸驾竟难攀。\n狂奴不了宫中事，剩得閒身宇宙间。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其五",
        "author": "何梦桂",
        "content": "咄咄相逢话故交，不嫌万乘友渔樵。\n当初未有玄纁至，只好收纶学弃瓢。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其六",
        "author": "何梦桂",
        "content": "汉事如舟要着篙，诸公已共济风涛。\n勋华终不臣巢许，莫道先生索价高。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其七",
        "author": "何梦桂",
        "content": "逝水滔滔七里滩，高情聊寄一丝竿。\n无鱼可钓浑閒事，脚底龙眠尽自安。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其八",
        "author": "何梦桂",
        "content": "苔藓碑漫字断章，休将汉事费评量。\n兴亡付与东流水，留得荒祠一瓣香。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其九",
        "author": "何梦桂",
        "content": "双台绝壁锁林霏，每恨跻攀足力微。\n今日重来问鸥鹭，绝无人迹上苔矶。",
        "dynasty": "宋",
        "collection_info": null
    },
    {
        "title": "和夹谷佥事题钓台十首  其一○",
        "author": "何梦桂",
        "content": "观风祠下谒先生，隔世相知重感情。\n归向中州诸老说，且休拈出此山名。",
        "dynasty": "宋",
        "collection_info": null
    },
    {
        "title": "桃源三首  其一",
        "author": "何梦桂",
        "content": "误逐桃花去访春，当年犹有种桃人。\n相逢休问秦时事，世上兴亡又几春。",
        "dynasty": "宋",
        "collection_info": null
    },
    {
        "title": "桃源三首  其二",
        "author": "何梦桂",
        "content": "洞裏栽桃不记时，世间秦晋是邪非。\n落花落地青春老，千载渔郎去不归。",
        "dynasty": "宋",
        "collection_info": null
    },
    {
        "title": "桃源三首  其三",
        "author": "何梦桂",
        "content": "牧歌樵唱自朝昏，白首何曾出洞门。\n一度草青添一岁，如今世代长儿孙。",
        "dynasty": "宋",
        "collection_info": null
    },
    {
        "title": "梦中作",
        "author": "何梦桂",
        "content": "草浓阡陌眠黄犊，沙暖汀洲浴翠禽。\n一径梧桐花落后，半江春水绿阴阴。",
        "dynasty": "宋",
        "collection_info": null
    },
    {
        "title": "赠地理章月岩",
        "author": "何梦桂",
        "content": "世事兴亡千古意，山花开落几番春。\n年年惟有岩头月，照尽今人与古人。",
        "dynasty": "宋",
        "collection_info": null
    },
    {
        "title": "赠张月斋",
        "author": "何梦桂",
        "content": "斸尽青瑶补缺光，暂持玉斧下青苍。\n相逢一笑乘鸾去，颜色犹疑在屋梁。",
        "dynasty": "宋",
        "collection_info": null
    },
    {
        "title": "挽林公坐化",
        "author": "何梦桂",
        "content": "一枕黄粱透梦关，独留蝉蜕在人间。\n有时欲见公颜色，木落枝枯月万山。",
        "dynasty": "宋",
        "collection_info": null
    },
    {
        "title": "题川无竭寄傲窗二首  其一",
        "author": "何梦桂",
        "content": "远公招不到渊明，莲社千年迹已陈。\n莫道先生曾傲己，如今更傲世间人。",
        "dynasty": "宋",
        "collection_info": null
    },
    {
        "title": "题川无竭寄傲窗二首  其二",
        "author": "何梦桂",
        "content": "南山有路滑如苔，多少人从半岭回。\n不是老僧空傲世，世人自不上山来。",
        "dynasty": "宋",
        "collection_info": null
    },
    {
        "title": "和王樵隠阻雨二首  其一",
        "author": "何梦桂",
        "content": "春水连天雨载涂，春江无处认平芜。\n茫茫世路风波恶，留得湘潭橘渚无。",
        "dynasty": "宋",
        "collection_info": null
    },
    {
        "title": "和王樵隠阻雨二首  其二",
        "author": "何梦桂",
        "content": "偶出山来得半閒，桃花落尽水潺潺。\n早知人世多风雨，只好当初莫下山。",
        "dynasty": "宋",
        "collection_info": null
    },
    {
        "title": "赠谈命月斋",
        "author": "何梦桂",
        "content": "万古缘空一镜磨，移来一室影婆娑。\n垂光照尽人间事，只恐年来风雨多。",
        "dynasty": "宋",
        "collection_info": null
    },
    {
        "title": "桔槔",
        "author": "何梦桂",
        "content": "片片龙鳞蜕老苍，有时伊轧卷沧浪。\n真机动处何容力，自是旁人脚手忙。",
        "dynasty": "宋",
        "collection_info": null
    },
    {
        "title": "晨起",
        "author": "何梦桂",
        "content": "晨起窗前日未晞，玉梅霜后半开时。\n梅花与我两无语，寒雀相喧堕树枝。",
        "dynasty": "宋",
        "collection_info": null
    },
    {
        "title": "送儒医童达可",
        "author": "何梦桂",
        "content": "干坤四塞五行淫，利欲颠狂蛊入心。\n黄帝不生岐伯死，祇今谁下顶门鍼。",
        "dynasty": "宋",
        "collection_info": null
    },
    {
        "title": "赠童笔生",
        "author": "何梦桂",
        "content": "毛生归去罢中书，谁肯相从问字奇。\n近日长鎗多东阁，策勋依旧逊毛锥。",
        "dynasty": "宋",
        "collection_info": null
    },
    {
        "title": "石室和尚作航亭名江湖稳处闻梅境有作因寄题",
        "author": "何梦桂",
        "content": "当年舟子吃拳时，失脚波涛万丈危。\n归去好寻休歇处，莫教再被八风吹。",
        "dynasty": "宋",
        "collection_info": null
    },
    {
        "title": "王德甫索归一诗留之",
        "author": "何梦桂",
        "content": "一叶扁舟雪夜来，尚期东阁共吟梅。\n长亭柳色不堪折，怕杀阳关迭迭催。",
        "dynasty": "宋",
        "collection_info": null
    },
    {
        "title": "赠姜益斋",
        "author": "何梦桂",
        "content": "种得莲花入宝池，曾参惠远得锋机。\n东林无酒渊明老，故出山来访白衣。",
        "dynasty": "宋",
        "collection_info": null
    },
    {
        "title": "赠谈命月鑑",
        "author": "何梦桂",
        "content": "高悬一镜倚天边，要与人间照丑妍。\n天怕万形无遁处，故教多缺少团圆。",
        "dynasty": "宋",
        "collection_info": null
    },
    {
        "title": "题桥亭",
        "author": "何梦桂",
        "content": "翠巘千重水一湾，小桥数板屋三间。\n此中竟日无车马，时听樵歌落半山。",
        "dynasty": "宋",
        "collection_info": null
    },
    {
        "title": "和李尹",
        "author": "何梦桂",
        "content": "朅来老我差嫫母，忽听佳人赋莫愁。\n欲折芳馨聊寄似，只忧疏绮隔层楼。",
        "dynasty": "宋",
        "collection_info": null
    },
    {
        "title": "赠章生",
        "author": "何梦桂",
        "content": "廷珪老死客卿亡，楮国丘墟笔冢荒。\n双脊龙文埋不得，百年犹自出玄光。",
        "dynasty": "宋",
        "collection_info": null
    },
    {
        "title": "和山房寺簿见寄韵",
        "author": "何梦桂",
        "content": "巨蝮磨牙血万家，天边有鼓许民挝。\n雷公手执腾云斧，不到移文宥毒蛇。",
        "dynasty": "宋",
        "collection_info": null
    },
    {
        "title": "题王德甫樵隠堂",
        "author": "何梦桂",
        "content": "自入山来不记时，棋边痴坐老年衣。\n劝君柯烂休归去，归到人间世事非。",
        "dynasty": "宋",
        "collection_info": null
    },
    {
        "title": "赠古歙汪恕斋",
        "author": "何梦桂",
        "content": "自笑家鸡学未精，枕中书法岂能真。\n劝君珍重临池诀，莫遣儿童太逼人。",
        "dynasty": "宋",
        "collection_info": null
    },
    {
        "title": "赠毛道人",
        "author": "何梦桂",
        "content": "人言诸佛在真经，我向经中无处寻。\n说偈不曾留四句，教心那去觅三心。",
        "dynasty": "宋",
        "collection_info": null
    },
    {
        "title": "赠地理张松溪",
        "author": "何梦桂",
        "content": "赤松当日秘青囊，圯上谁知授子房。\n千古遗编无觅处，君家独得壁中藏。",
        "dynasty": "宋",
        "collection_info": null
    },
    {
        "title": "题武强陈公灵宝会序",
        "author": "何梦桂",
        "content": "金轮持世业风多，渺渺萧台正鬰罗。\n昨夜宝珠平地现，浮黎碧落听空歌。",
        "dynasty": "宋",
        "collection_info": null
    },
    {
        "title": "寄平江灵岩寺至道和尚二首  其一",
        "author": "何梦桂",
        "content": "睦州山下几重山，片板千金一担担。\n好着蒲鞋牢繫脚，上肩容易下肩难。",
        "dynasty": "宋",
        "collection_info": null
    },
    {
        "title": "寄平江灵岩寺至道和尚二首  其二",
        "author": "何梦桂",
        "content": "说法灵岩席未寒，重来拈出祖师禅。\n入门一喝真奇特，不似回头面壁看。",
        "dynasty": "宋",
        "collection_info": null
    },
    {
        "title": "和乔尹四绝  其一",
        "author": "何梦桂",
        "content": "兰枻藤桡桂作舟，锦江江上泛春流。\n自怜野燕翅翎短，空望江头鹳雀楼。",
        "dynasty": "宋",
        "collection_info": null
    },
    {
        "title": "和乔尹四绝  其二",
        "author": "何梦桂",
        "content": "谁驾沧浪万斛舟，风涛未济正中流。\n同舟不用妨吟笑，自有舟师把舵楼。",
        "dynasty": "宋",
        "collection_info": null
    },
    {
        "title": "和乔尹四绝  其三",
        "author": "何梦桂",
        "content": "千古兴亡夜壑舟，悠悠世事水东流。\n閒花落尽无人管，飞过垂杨十二楼。",
        "dynasty": "宋",
        "collection_info": null
    },
    {
        "title": "和乔尹四绝  其四",
        "author": "何梦桂",
        "content": "剩得閒身野渡舟，风霜两鬓岁华流。\n人间万事邯郸梦，休记行藏去倚楼。",
        "dynasty": "宋",
        "collection_info": null
    },
    {
        "title": "赠桐江于处士",
        "author": "何梦桂",
        "content": "吮墨含丹各衒奇，解衣盘礴有谁知。\n须臾信笔出天巧，自此人间无画师。",
        "dynasty": "宋",
        "collection_info": null
    },
    {
        "title": "赠东山诗僧信老",
        "author": "何梦桂",
        "content": "曾透西来最上机，尚余习气学诗痴。\n寻常好句从何得，翠竹黄花总是诗。",
        "dynasty": "宋",
        "collection_info": null
    },
    {
        "title": "赠陈桂山二首  其一",
        "author": "何梦桂",
        "content": "曾为将军试控弦，马陵坡下死庞涓。\n如今老大心犹壮，时射星标夺锦缠。",
        "dynasty": "宋",
        "collection_info": null
    },
    {
        "title": "赠陈桂山二首  其二",
        "author": "何梦桂",
        "content": "曾抉青囊指玉幖，嘱君一语记须牢。\n他年若卜嫖姚冢，筑取祁连一样高。",
        "dynasty": "宋",
        "collection_info": null
    },
    {
        "title": "赠何相士",
        "author": "何梦桂",
        "content": "逆旅鸢肩终遇主，将军猿臂不封侯。\n相逢一笑休閒语，老去无心觅虎头。",
        "dynasty": "宋",
        "collection_info": null
    },
    {
        "title": "尝令陈生作木苍龙头甚肖似因求赠言",
        "author": "何梦桂",
        "content": "谁试鸾刀作老龙，浑疑沟断出神工。\n明朝雷雨急飞去，莫遣天龙骇叶公。",
        "dynasty": "宋",
        "collection_info": null
    },
    {
        "title": "赠云屋王相士",
        "author": "何梦桂",
        "content": "满榻尘埃不下山，白云堆裏老陈抟。\n山中若见种明逸，休说樵夫是达官。",
        "dynasty": "宋",
        "collection_info": null
    },
    {
        "title": "赠虚谷倪医士",
        "author": "何梦桂",
        "content": "采药山中不记秋，朅来卖药驾青牛。\n劝君莫入长安市，恐被旁人识伯休。",
        "dynasty": "宋",
        "collection_info": null
    },
    {
        "title": "赠巅峰术士",
        "author": "何梦桂",
        "content": "孱颜突出万峯间，禹穴龙门蚁垤环。\n夜半扪参穷绝处，半山风雨隔人寰。",
        "dynasty": "宋",
        "collection_info": null
    },
    {
        "title": "赠玉峰方画士",
        "author": "何梦桂",
        "content": "妙画今无顾虎头，休论韩马戴嵩牛。\n玉峯住近山中寺，好画维摩施比丘。",
        "dynasty": "宋",
        "collection_info": null
    },
    {
        "title": "赠梅友胡丈",
        "author": "何梦桂",
        "content": "开遍南枝雪未干，阿谁吹玉并栏干。\n相看不为和羹事，要把贞心伴岁寒。",
        "dynasty": "宋",
        "collection_info": null
    },
    {
        "title": "赠枯崖郑高士三绝  其一",
        "author": "何梦桂",
        "content": "孤撑突出万山高，几度曾经劫火烧。\n天遣五丁移不去，须知立处脚跟牢。",
        "dynasty": "宋",
        "collection_info": null
    },
    {
        "title": "赠枯崖郑高士三绝  其二",
        "author": "何梦桂",
        "content": "历尽冰霜几践更，皮毛剥落骨峥嵘。\n从前野烧閒花草，莫遣春风吹復生。",
        "dynasty": "宋",
        "collection_info": null
    },
    {
        "title": "赠枯崖郑高士三绝  其三",
        "author": "何梦桂",
        "content": "人于崖下送君还，回首人间梦觉关。\n谁识巅崖隔风雨，一重山外一重山。",
        "dynasty": "宋",
        "collection_info": null
    },
    {
        "title": "答文公索玉楼赋二绝  其一",
        "author": "何梦桂",
        "content": "闻说当年白玉楼，有人秉笔侍宸游。\n如今世上无长吉，谁敢乘云驾赤虬。",
        "dynasty": "宋",
        "collection_info": null
    },
    {
        "title": "答文公索玉楼赋二绝  其二",
        "author": "何梦桂",
        "content": "鼎中铅汞未成丹，血肉那能化羽翰。\n待得千年玄鹤去，上皇方御玉阑干。",
        "dynasty": "宋",
        "collection_info": null
    },
    {
        "title": "赠南谷倪高士",
        "author": "何梦桂",
        "content": "试向山中觅许玄，朅来采药已千年。\n相逢不乞神楼散，问我丹台第几仙。",
        "dynasty": "宋",
        "collection_info": null
    },
    {
        "title": "题栖岩",
        "author": "何梦桂",
        "content": "青嶂千重水一湾，白云半坞屋三间。\n王孙归去休招隠，免被移文笑北山。",
        "dynasty": "宋",
        "collection_info": null
    },
    {
        "title": "梅边",
        "author": "何梦桂",
        "content": "江南何处美人家，认似梅花尚恐差。\n近向梅边得春信，始知人好似梅花。",
        "dynasty": "宋",
        "collection_info": null
    },
    {
        "title": "和潘汝勉三绝  其一",
        "author": "何梦桂",
        "content": "招隠今无古小山，晨风倦翼暮飞还。\n青山白髮人如昨，千古仙风愧莫攀。",
        "dynasty": "宋",
        "collection_info": null
    },
    {
        "title": "和潘汝勉三绝  其二",
        "author": "何梦桂",
        "content": "几度桃源青草生，相逢犹自说秦嬴。\n山中不识兴亡事，千载咸阳未息兵。",
        "dynasty": "宋",
        "collection_info": null
    },
    {
        "title": "和潘汝勉三绝  其三",
        "author": "何梦桂",
        "content": "潮去钱塘王气收，西风黄叶故山秋。\n杀身报国男儿志，皓首偷生妾妇羞。",
        "dynasty": "宋",
        "collection_info": null
    },
    {
        "title": "岳帅降笔命作画屏四景诗 寒山拾得",
        "author": "何梦桂",
        "content": "形模丑陋髮鬅鬙，留得生来面目真。\n拍手问谁能笑我，祇今笑杀世间人。",
        "dynasty": "宋",
        "collection_info": null
    },
    {
        "title": "岳帅降笔命作画屏四景诗 钟吕二仙",
        "author": "何梦桂",
        "content": "葫芦有药剑通灵，南北东西物外身。\n相对不知谈底事，到头半语不传人。",
        "dynasty": "宋",
        "collection_info": null
    },
    {
        "title": "岳帅降笔命作画屏四景诗 工部游春",
        "author": "何梦桂",
        "content": "饭山吟得两肩癯，破帽东风白髮微。\n好是春衣都典却，醉来骑得蹇馿归。",
        "dynasty": "宋",
        "collection_info": null
    },
    {
        "title": "岳帅降笔命作画屏四景诗 西湖",
        "author": "何梦桂",
        "content": "柳堤花港落红尘，独鹤归来日半曛。\n惟有五云山下路，至今人说岳王坟。",
        "dynasty": "宋",
        "collection_info": null
    },
    {
        "title": "答文山谢诗序",
        "author": "何梦桂",
        "content": "岣嵝神奇字已漫，昌黎去后孰跻攀。\n平生有道碑无愧，幸託先生翰墨间。",
        "dynasty": "宋",
        "collection_info": null
    },
    {
        "title": "记梦",
        "author": "何梦桂",
        "content": "万木萧疏老翠高，此身惭愧独坚牢。\n编书未了留侯事，何处仙源可种桃。",
        "dynasty": "宋",
        "collection_info": null
    },
    {
        "title": "赠云庵董道人",
        "author": "何梦桂",
        "content": "一坞寒云暝不开，茅檐低压半苍苔。\n近来云出不成雨，莫遣无心出岫来。",
        "dynasty": "宋",
        "collection_info": null
    },
    {
        "title": "见本路赵府判二绝  其一",
        "author": "何梦桂",
        "content": "君来种竹两楼前，风月平分入坐边。\n尽日千峯吹不尽，官清惟饮钓台泉。",
        "dynasty": "宋",
        "collection_info": null
    },
    {
        "title": "见本路赵府判二绝  其二",
        "author": "何梦桂",
        "content": "半生白髮老南州，一见屏星万户侯。\n归去山中诧猿鹤，浪歌白石饭黄牛。",
        "dynasty": "宋",
        "collection_info": null
    },
    {
        "title": "赠紫岩周相士",
        "author": "何梦桂",
        "content": "梦觉邯郸事谬悠，祇今瘦绝饭山头。\n鸢肩莫问三公相，老去青门是故侯。",
        "dynasty": "宋",
        "collection_info": null
    },
    {
        "title": "赠秋谷杨相士",
        "author": "何梦桂",
        "content": "负郭穷居陈户牖，牧奴困死卫长平。\n公侯骨相皆如此，谁具神仙碧眼睛。",
        "dynasty": "宋",
        "collection_info": null
    },
    {
        "title": "赠月波相士",
        "author": "何梦桂",
        "content": "人心如面万参差，觌面相逢未易知。\n惟有天边一轮月，千江长与月相随。",
        "dynasty": "宋",
        "collection_info": null
    },
    {
        "title": "赠宋道人无心",
        "author": "何梦桂",
        "content": "赤水珠光犹在海，丰城剑气已衝天。\n世人畜眼那知宝，吏掾元来有隠仙。",
        "dynasty": "宋",
        "collection_info": null
    },
    {
        "title": "赠林龙岩二首  其一",
        "author": "何梦桂",
        "content": "坐挹岚光翠入帘，出门俯槛弄清泉。\n夜深滴露点周易，辽鹤归时骨已仙。",
        "dynasty": "宋",
        "collection_info": null
    },
    {
        "title": "赠林龙岩二首  其二",
        "author": "何梦桂",
        "content": "昔时曾共探玄玄，一落红尘十二年。\n君隠好听西涧雨，我归亦歃北山泉。",
        "dynasty": "宋",
        "collection_info": null
    },
    {
        "title": "度查木岭",
        "author": "何梦桂",
        "content": "一径羊肠蹑岭腰，鸟飞灭没叫猿猱。\n回头下界人如蚁，尚觉山随脚步高。",
        "dynasty": "宋",
        "collection_info": null
    },
    {
        "title": "重到森溪桥二首  其一",
        "author": "何梦桂",
        "content": "往事惊心白髮翁，重来雪迹印飞鸿。\n勋名未了将军老，空负鞬囊二石弓。",
        "dynasty": "宋",
        "collection_info": null
    },
    {
        "title": "重到森溪桥二首  其二",
        "author": "何梦桂",
        "content": "武陵深处隔黄埃，怪杀渔郎误入来。\n早识落花流水去，当初好莫把桃栽。",
        "dynasty": "宋",
        "collection_info": null
    },
    {
        "title": "感兴",
        "author": "何梦桂",
        "content": "芳草长亭春寂寂，白鸥沧海梦悠悠。\n百年空负干坤责，应被青山笑白头。",
        "dynasty": "宋",
        "collection_info": null
    },
    {
        "title": "和管雪堂劝农之什  其一",
        "author": "何梦桂",
        "content": "五马将春出劝农，春风散入万山中。\n山人未识君侯面，每向村田问老翁。",
        "dynasty": "宋",
        "collection_info": null
    },
    {
        "title": "和管雪堂劝农之什  其二",
        "author": "何梦桂",
        "content": "公堂无事化羲农，閒揖青山入坐中。\n人羡君侯得诗好，元来杜陆是诗翁。",
        "dynasty": "宋",
        "collection_info": null
    },
    {
        "title": "和管雪堂劝农之什  其三",
        "author": "何梦桂",
        "content": "学剑无成去学农，学农更落惰农中。\n邦侯慈惠征徭简，喜课儿耕替阿翁。",
        "dynasty": "宋",
        "collection_info": null
    },
    {
        "title": "和管雪堂劝农之什  其四",
        "author": "何梦桂",
        "content": "凝香坐啸有弘农，更得冰壶照幕中。\n人道千峯多好事，好宾尤好主人翁。",
        "dynasty": "宋",
        "collection_info": null
    },
    {
        "title": "和管雪堂劝农之什  其五",
        "author": "何梦桂",
        "content": "山北山南听老农，袴襦歌已满城中。\n邦人愿得三年住，翻恐朝廷识弱翁。",
        "dynasty": "宋",
        "collection_info": null
    },
    {
        "title": "达摩乘芦图",
        "author": "何梦桂",
        "content": "杨子江涛百丈深，黄芦一叶是梁津。\n嵩山壁观浑闲事，恐有山前立雪人。",
        "dynasty": "宋",
        "collection_info": null
    },
    {
        "title": "毛女",
        "author": "何梦桂",
        "content": "自出阿房鬌绿云，耻将歌舞乐他人。\n华阴梦断咸阳远，隔世逢人莫问秦。",
        "dynasty": "宋",
        "collection_info": null
    },
    {
        "title": "芙蓉",
        "author": "何梦桂",
        "content": "柳老荷枯菊蕊干，写生红粉尚孤妍。\n马嵬坡下芙蓉面，犹觊君王轴上看。",
        "dynasty": "宋",
        "collection_info": null
    },
    {
        "title": "辋川图",
        "author": "何梦桂",
        "content": "休官归去问田园，华子冈前竹裏村。\n麦饭葵羹春酿熟，辛夷亭下弄儿孙。",
        "dynasty": "宋",
        "collection_info": null
    },
    {
        "title": "题集画卷尾",
        "author": "何梦桂",
        "content": "门外黄埃没马头，山中花木自春秋。\n尘忙恐被禽猿笑，尽日看图不下楼。",
        "dynasty": "宋",
        "collection_info": null
    },
    {
        "title": "追记题诗助楼",
        "author": "何梦桂",
        "content": "独自吟诗独倚楼，江山与我两悠悠。\n诗成更不知诗力，烟雨栏干看暮鸥。",
        "dynasty": "宋",
        "collection_info": null
    },
    {
        "title": "赠地理从玉峰",
        "author": "何梦桂",
        "content": "铁鞋踏破问眠牛，茧足归来已倦游。\n四世五公身后事，前冈已分首狐丘。",
        "dynasty": "宋",
        "collection_info": null
    },
    {
        "title": "赠安禅僧如师",
        "author": "何梦桂",
        "content": "一庵许大且休休，世界三千海一鸥。\n大地山河容不得，住持只在一毛头。",
        "dynasty": "宋",
        "collection_info": null
    },
    {
        "title": "赠同舍生",
        "author": "何梦桂",
        "content": "炉亭曾忆看梅花，摇落江湖两鬓华。\n梦断罗浮寒月堕，见梅不认是谁家。",
        "dynasty": "宋",
        "collection_info": null
    },
    {
        "title": "饯林子敬还闽葬母",
        "author": "何梦桂",
        "content": "几度思亲不见亲，连江万里见南云。\n归来云逐江潮去，却负江头土作坟。",
        "dynasty": "宋",
        "collection_info": null
    },
    {
        "title": "春日出行",
        "author": "何梦桂",
        "content": "浅涧沙平泉脉脉，芳林风软雨垂垂。\n无情落絮知谁管，得意鸣禽各自私。",
        "dynasty": "宋",
        "collection_info": null
    },
    {
        "title": "约徐云屿游山中",
        "author": "何梦桂",
        "content": "曾拟幽寻采蕙蘅，开樽奈有主人争。\n明朝重约呼猿鹤，到处云山得散行。",
        "dynasty": "宋",
        "collection_info": null
    },
    {
        "title": "翌日以触热不及如约再用韵寄之",
        "author": "何梦桂",
        "content": "招得秋风入杜蘅，阴阳金火尚相争。\n雪山冰井清凉界，应笑人间苦热行。",
        "dynasty": "宋",
        "collection_info": null
    },
    {
        "title": "三用韵",
        "author": "何梦桂",
        "content": "荪壁辛楣屋缭蘅，閒人一榻少人争。\n君来特地平分破，镇断山云不敢行。",
        "dynasty": "宋",
        "collection_info": null
    },
    {
        "title": "赠寿岩星学",
        "author": "何梦桂",
        "content": "甘石谈天学不传，谁从太史访星躔。\n阶符色正欃枪伏，试把璇玑测盖天。",
        "dynasty": "宋",
        "collection_info": null
    },
    {
        "title": "赠无方普禅师  其一",
        "author": "何梦桂",
        "content": "一喝雷奔万镜空，河沙诸佛落机锋。\n顶门隻眼人难觑，山色溪声处处逢。",
        "dynasty": "宋",
        "collection_info": null
    },
    {
        "title": "赠无方普禅师  其二",
        "author": "何梦桂",
        "content": "一札当头奇復奇，箭锋不堕有无机。\n踢翻玉女头盆水，夜半泥牛跨海归。",
        "dynasty": "宋",
        "collection_info": null
    },
    {
        "title": "禅机四首 俊鹰搏兔",
        "author": "何梦桂",
        "content": "霜风一掣下云霄，两翅雷奔眼电牢。\n狡兔当场难軃避，却教大地鬼神号。",
        "dynasty": "宋",
        "collection_info": null
    },
    {
        "title": "禅机四首 一箭双鵰",
        "author": "何梦桂",
        "content": "当风札断二边机，背手乌号鬼莫窥。\n一箭双鵰俱堕落，古梅枝上雪参差。",
        "dynasty": "宋",
        "collection_info": null
    },
    {
        "title": "禅机四首 一剑倚天",
        "author": "何梦桂",
        "content": "将军一剑倚天开，镇断三军不许回。\n转盼剎那都丧命，机锋直指万人摧。",
        "dynasty": "宋",
        "collection_info": null
    },
    {
        "title": "禅机四首 金钲一击",
        "author": "何梦桂",
        "content": "一声钲响弭弓刀，万旅归营寂不嚣。\n霜月满城天正午，悠悠旌旆马萧萧。",
        "dynasty": "宋",
        "collection_info": null
    },
    {
        "title": "伤春志感  其一",
        "author": "何梦桂",
        "content": "陌上花飞春又归，春归人老髮垂垂。\n离鸾一去无归路，岁岁花开上故枝。",
        "dynasty": "宋",
        "collection_info": null
    },
    {
        "title": "伤春志感  其二",
        "author": "何梦桂",
        "content": "春归陌上落花多，往事伤心可奈何。\n此意寻常禁不得，九仙山下那堪歌。",
        "dynasty": "宋",
        "collection_info": null
    },
    {
        "title": "感兴",
        "author": "何梦桂",
        "content": "梨花院宇十分春，一片飞花减一分。\n不似山翁头上髮，年年添雪上黟云。",
        "dynasty": "宋",
        "collection_info": null
    },
    {
        "title": "望夫石二首  其一",
        "author": "何梦桂",
        "content": "夫君千里妾重闱，哭尽秋天无雁飞。\n夫不归来身化石，朝朝风雨望夫归。",
        "dynasty": "宋",
        "collection_info": null
    },
    {
        "title": "望夫石二首  其二",
        "author": "何梦桂",
        "content": "夫不归来误妾身，望夫心未化为尘。\n归来不见生前面，空向山头哭石人。",
        "dynasty": "宋",
        "collection_info": null
    },
    {
        "title": "送分水簿领高君  其一",
        "author": "何梦桂",
        "content": "山泉洗耳澈琼莹，解听行碑说政声。\n君到汲泉聊一歃，此泉的的似君清。",
        "dynasty": "宋",
        "collection_info": null
    },
    {
        "title": "送分水簿领高君  其二",
        "author": "何梦桂",
        "content": "谁向清溪种柳林，年年送客短长亭。\n亭前繫马人多少，独到君来眼倍青。",
        "dynasty": "宋",
        "collection_info": null
    },
    {
        "title": "早梦初回",
        "author": "何梦桂",
        "content": "天籁刁刁万窍间，几回欲听隔千山。\n蓦然入耳知何处，撞破三生梦觉关。",
        "dynasty": "宋",
        "collection_info": null
    },
    {
        "title": "安乐窝吟  其一",
        "author": "何梦桂",
        "content": "安乐山前安乐窝，问君安乐意如何。\n黄粱饭饱葵根滑，山北山南听牧歌。",
        "dynasty": "宋",
        "collection_info": null
    },
    {
        "title": "安乐窝吟  其二",
        "author": "何梦桂",
        "content": "安乐山前安乐窝，一窝深处白云多。\n云来云去无人管，閒看虚檐燕葺窠。",
        "dynasty": "宋",
        "collection_info": null
    },
    {
        "title": "寄邵琴山",
        "author": "何梦桂",
        "content": "百岁颓波去不还，谁人能铸铁门关。\n世间只有閒中福，不许忙人得自閒。",
        "dynasty": "宋",
        "collection_info": null
    },
    {
        "title": "偶成",
        "author": "何梦桂",
        "content": "坐定炉烟歇麝煤，落花飞絮自徘徊。\n闭门尽扫无人迹，尚放营巢燕子来。",
        "dynasty": "宋",
        "collection_info": null
    },
    {
        "title": "赠姜墨卿",
        "author": "何梦桂",
        "content": "老尽头颅被墨磨，到头墨更被磨多。\n满堂玉玦今磨尽，尚有閒年买石螺。",
        "dynasty": "宋",
        "collection_info": null
    },
    {
        "title": "赠李梅仙谈命",
        "author": "何梦桂",
        "content": "老树孤根占一坡，雪霜奈此白头何。\n自怜南北枝先后，更看人间冷暖多。",
        "dynasty": "宋",
        "collection_info": null
    },
    {
        "title": "入庵偶成  其一",
        "author": "何梦桂",
        "content": "满园桃李手亲栽，开遍东风藉绿苔。\n惟有木兰情意重，留花犹待主人来。",
        "dynasty": "宋",
        "collection_info": null
    },
    {
        "title": "入庵偶成  其二",
        "author": "何梦桂",
        "content": "去年燕到主归迟，今日人来燕亦归。\n岁岁成家长孙子，更将短翅傍谁飞。",
        "dynasty": "宋",
        "collection_info": null
    },
    {
        "title": "入庵偶成  其三",
        "author": "何梦桂",
        "content": "春色三分过二分，归来触目见山青。\n鸣鸠乳燕村村闹，不似山中好细听。",
        "dynasty": "宋",
        "collection_info": null
    },
    {
        "title": "入庵偶成  其四",
        "author": "何梦桂",
        "content": "如此春光冉冉何，青山亦笑髮皤皤。\n门前修竹独欢舞，今岁儿孙长最多。",
        "dynasty": "宋",
        "collection_info": null
    },
    {
        "title": "又四閒  其一",
        "author": "何梦桂",
        "content": "世间万事不如山，老入山来得懒閒。\n岩日三竿纔睡觉，不知山外有人寰。",
        "dynasty": "宋",
        "collection_info": null
    },
    {
        "title": "又四閒  其二",
        "author": "何梦桂",
        "content": "世间万事不如山，趁得渔樵似我閒。\n山上拾薪山下钓，青簑篛笠暮歌还。",
        "dynasty": "宋",
        "collection_info": null
    },
    {
        "title": "又四閒  其三",
        "author": "何梦桂",
        "content": "世间万事不如山，输与山中事事閒。\n薇菜藤羹南烛饭，落花涧底弄潺湲。",
        "dynasty": "宋",
        "collection_info": null
    },
    {
        "title": "又四閒  其四",
        "author": "何梦桂",
        "content": "世间万事不如山，分得心閒眼更閒。\n终日看云閒不去，暮云阅尽鸟飞还。",
        "dynasty": "宋",
        "collection_info": null
    },
    {
        "title": "四禽吟 雁",
        "author": "何梦桂",
        "content": "云水悠悠万里身，芦花明月落江城。\n从来不带苏郎信，莫与人间受浪名。",
        "dynasty": "宋",
        "collection_info": null
    },
    {
        "title": "四禽吟 鸥",
        "author": "何梦桂",
        "content": "海边元不为鱼来，力怯江风薄岸回。\n白水苍烟随分足，连云鸷鸟不须猜。",
        "dynasty": "宋",
        "collection_info": null
    },
    {
        "title": "四禽吟 燕",
        "author": "何梦桂",
        "content": "羽翮冲天势转危，衔泥莫笑尔身卑。\n风雕要避云中箭，祇託梁间不用疑。",
        "dynasty": "宋",
        "collection_info": null
    },
    {
        "title": "四禽吟 山鸡",
        "author": "何梦桂",
        "content": "自分皋林饮啄宜，犹怜锦绶锦毛衣。\n文华恐被虞罗妬，莫向山前照水飞。",
        "dynasty": "宋",
        "collection_info": null
    },
    {
        "title": "木兰",
        "author": "何梦桂",
        "content": "木兰元是女郎身，千载香魂落软尘。\n曾学男儿解征战，祇今相见似羞人。",
        "dynasty": "宋",
        "collection_info": null
    },
    {
        "title": "柬王德甫  其一",
        "author": "何梦桂",
        "content": "自入重云深处深，山寒云出已无心。\n自怜鹤骨今憔悴，欲制颓龄少朮参。",
        "dynasty": "宋",
        "collection_info": null
    },
    {
        "title": "柬王德甫  其二",
        "author": "何梦桂",
        "content": "蛾眉霜雪隔重闱，采采云英望未归。\n青鸟不来春又去，门前数尽落花飞。",
        "dynasty": "宋",
        "collection_info": null
    },
    {
        "title": "柬王德甫  其三",
        "author": "何梦桂",
        "content": "闻说平安倚竹听，裁书无雁寄云程。\n加餐愿得身强健，尚见藜烟照夜明。",
        "dynasty": "宋",
        "collection_info": null
    },
    {
        "title": "警世",
        "author": "何梦桂",
        "content": "花颜云鬓眼波秋，元是虚皮裹髑髅。\n黄壤纷纷青草窟，少年曾共醉红楼。",
        "dynasty": "宋",
        "collection_info": null
    },
    {
        "title": "自述",
        "author": "何梦桂",
        "content": "妄从缘起本非真，妄裏求真妄转深。\n真妄等来无一物，如如自在是真心。",
        "dynasty": "宋",
        "collection_info": null
    },
    {
        "title": "见李察判竹溪四首  其一",
        "author": "何梦桂",
        "content": "十年江浙说明公，节钺青冥山万重。\n春住钱塘还有脚，新年移得到千峯。",
        "dynasty": "宋",
        "collection_info": null
    },
    {
        "title": "见李察判竹溪四首  其二",
        "author": "何梦桂",
        "content": "千古双台一钓竿，台前阅尽过关船。\n公来满载西湖水，清似山头十九泉。",
        "dynasty": "宋",
        "collection_info": null
    },
    {
        "title": "见李察判竹溪四首  其三",
        "author": "何梦桂",
        "content": "十载风霜敝黑裘，悠悠身世逐浮鸥。\n东陵老去瓜田熟，敢向人间说故侯。",
        "dynasty": "宋",
        "collection_info": null
    },
    {
        "title": "见李察判竹溪四首  其四",
        "author": "何梦桂",
        "content": "百不如人万事休，白头独欠识荆州。\n相逢不觅封侯印，但问君王乞一丘。",
        "dynasty": "宋",
        "collection_info": null
    },
    {
        "title": "和何逢原寿母六诗  其一",
        "author": "何梦桂",
        "content": "申国家庭作世程，教儿元不为肥轻。\n高堂鹤髮需荣养，捧檄归来一笑生。",
        "dynasty": "宋",
        "collection_info": null
    },
    {
        "title": "和何逢原寿母六诗  其二",
        "author": "何梦桂",
        "content": "九霞斟玉醉淋漓，芝草琅玕青鹿肥。\n庭下阿儿寿慈母，簪花拜舞笑牵衣。",
        "dynasty": "宋",
        "collection_info": null
    },
    {
        "title": "和何逢原寿母六诗  其三",
        "author": "何梦桂",
        "content": "春风霞袂玉堂前，绿髮童颜谢自然。\n令子重孙拜家庆，阿㜷迎笑掷金钱。",
        "dynasty": "宋",
        "collection_info": null
    },
    {
        "title": "和何逢原寿母六诗  其四",
        "author": "何梦桂",
        "content": "千钟三釜异甘酸，此事难同肉眼看。\n多少有羹无母遗，隻鸡羞馔亦檀栾。",
        "dynasty": "宋",
        "collection_info": null
    },
    {
        "title": "和何逢原寿母六诗  其五",
        "author": "何梦桂",
        "content": "一官覊缚阻称觞，千里归来足力强。\n潘令閒居元不恶，摘蔬沽酪钓池塘。",
        "dynasty": "宋",
        "collection_info": null
    },
    {
        "title": "和何逢原寿母六诗  其六",
        "author": "何梦桂",
        "content": "六诗称寿祝期颐，子和孙书更两宜。\n四世相看真乐事，他年补作白华诗。",
        "dynasty": "宋",
        "collection_info": null
    },
    {
        "title": "和何逢原南山八咏 观颐堂",
        "author": "何梦桂",
        "content": "南山住对北山阳，十亩皋田种稻粱。\n粗饭浊醪随分足，焚香读易日偏长。",
        "dynasty": "宋",
        "collection_info": null
    },
    {
        "title": "和何逢原南山八咏 遐观楼",
        "author": "何梦桂",
        "content": "閒倚阑干水竹间，浮云尽处见青山。\n山前万古行人老，日日林鸦入暮还。",
        "dynasty": "宋",
        "collection_info": null
    },
    {
        "title": "和何逢原南山八咏 涌泉庵",
        "author": "何梦桂",
        "content": "一泓寒碧浸青天，夜静天虚月在泉。\n洗耳莫听人世事，自弹流水和潺湲。",
        "dynasty": "宋",
        "collection_info": null
    },
    {
        "title": "和何逢原南山八咏 濯缨亭",
        "author": "何梦桂",
        "content": "清泉白石此丘隅，谁解尘缨漱玉壶。\n歌罢沧浪千古意，祇今曾见似人无。",
        "dynasty": "宋",
        "collection_info": null
    },
    {
        "title": "和何逢原南山八咏 月坡",
        "author": "何梦桂",
        "content": "一镜天公妬不容，妖蟇食堕此山中。\n琼楼玉宇知何在，空忆明皇到月宫。",
        "dynasty": "宋",
        "collection_info": null
    },
    {
        "title": "和何逢原南山八咏 松峦",
        "author": "何梦桂",
        "content": "宰松千尺四时青，松下丰碑马鬣平。\n满地松花人不扫，东风吹老杜鹃声。",
        "dynasty": "宋",
        "collection_info": null
    },
    {
        "title": "和何逢原南山八咏 方池",
        "author": "何梦桂",
        "content": "白藕花飞上玉栏，菰漂黑黍浸云寒。\n鯈鱼自乐鸥忘我，背立西风尽日看。",
        "dynasty": "宋",
        "collection_info": null
    },
    {
        "title": "和何逢原南山八咏 栖云坞",
        "author": "何梦桂",
        "content": "住入山深涧水穷，白头梦不到侯封。\n巴邛橘老人应换，二老如今不再逢。",
        "dynasty": "宋",
        "collection_info": null
    },
    {
        "title": "赠松坡",
        "author": "何梦桂",
        "content": "千丈苍龙雪峤孤，翠髯森戟紫鳞枯。\n有心不愿明堂柱，消得人间号大夫。",
        "dynasty": "宋",
        "collection_info": null
    },
    {
        "title": "梅友竹山居图诗  其一",
        "author": "何梦桂",
        "content": "伐木诗亡冷友盟，交情是处薄秋云。\n寡谐自笑冰霜操，独向天寒见此君。",
        "dynasty": "宋",
        "collection_info": null
    },
    {
        "title": "梅友竹山居图诗  其二",
        "author": "何梦桂",
        "content": "自是君家旧託根，君行谁与护重门。\n画图空记篔筜谷，不道如今长子孙。",
        "dynasty": "宋",
        "collection_info": null
    },
    {
        "title": "赠鹰猎提领刘主簿",
        "author": "何梦桂",
        "content": "平生壮志执金吾，俛首鸾栖岂丈夫。\n鞲上有鹰韬有犬，上林政要打于菟。",
        "dynasty": "宋",
        "collection_info": null
    },
    {
        "title": "送沙溪寓居何翔仲四首  其一",
        "author": "何梦桂",
        "content": "夜半舟移世事非，回头沧海劫尘微。\n千年辽鹤归来晚，畜眼何人识令威。",
        "dynasty": "宋",
        "collection_info": null
    },
    {
        "title": "送沙溪寓居何翔仲四首  其二",
        "author": "何梦桂",
        "content": "千里关山望白云，归来聊寄倚闾心。\n人生谁解空桑出，感此汍澜泪满襟。",
        "dynasty": "宋",
        "collection_info": null
    },
    {
        "title": "送沙溪寓居何翔仲四首  其三",
        "author": "何梦桂",
        "content": "一枕黄粱梦裏身，东陵合是种瓜人。\n相逢不用歌招隠，恐被山林唤孔宾。",
        "dynasty": "宋",
        "collection_info": null
    },
    {
        "title": "送沙溪寓居何翔仲四首  其四",
        "author": "何梦桂",
        "content": "自笑衰鸿病起低，更怜落树夜乌啼。\n月明好认南飞去，剩有高枝可择栖。",
        "dynasty": "宋",
        "collection_info": null
    },
    {
        "title": "郊行即事",
        "author": "何梦桂",
        "content": "东风马耳拂轻寒，柳眼新青雨未干。\n留客野花遮畧彴，狎人溪鸟上阑干。",
        "dynasty": "宋",
        "collection_info": null
    },
    {
        "title": "忆亡马",
        "author": "何梦桂",
        "content": "垂杨古路策东风，忽忆霜蹄失旧踪。\n白髮重来鞯𩍐在，尔应行雨去为龙。",
        "dynasty": "宋",
        "collection_info": null
    },
    {
        "title": "赠懒然子刘高士二首  其一",
        "author": "何梦桂",
        "content": "翻却丹炉竈息然，青蛇挂壁日高眠。\n玄玄参遍头如雪，始信人间懒是仙。",
        "dynasty": "宋",
        "collection_info": null
    },
    {
        "title": "赠懒然子刘高士二首  其二",
        "author": "何梦桂",
        "content": "一坞閒云懒出关，惭无肤寸雨人寰。\n君今占断云间卧，却笑游云未得閒。",
        "dynasty": "宋",
        "collection_info": null
    },
    {
        "title": "梦中幻成",
        "author": "何梦桂",
        "content": "一片閒云本住山，暂为行雨下人寰。\n白云可是无心物，朝出山来暮又还。",
        "dynasty": "宋",
        "collection_info": null
    },
    {
        "title": "起坐谩成",
        "author": "何梦桂",
        "content": "银河西转静无声，唱彻天鸡夜未明。\n万里无云霜月上，坐鞭玄鹤下蓬瀛。",
        "dynasty": "宋",
        "collection_info": null
    },
    {
        "title": "偶成",
        "author": "何梦桂",
        "content": "心无损物宜平怨，语不妨人贵寡尤。\n说与时人莫相忌，全家已拟鹿门游。",
        "dynasty": "宋",
        "collection_info": null
    },
    {
        "title": "赠星史胡达翁",
        "author": "何梦桂",
        "content": "杜甫拾遗终老去，陈平户牖岂长贫。\n达翁言命未为达，安命方知是达人。",
        "dynasty": "宋",
        "collection_info": null
    },
    {
        "title": "题骆菊岩诗稿",
        "author": "何梦桂",
        "content": "歃尽秋泉不疗饥，菊边更读菊岩诗。\n寒英摇落渊明老，尚见遗编说义熙。",
        "dynasty": "宋",
        "collection_info": null
    },
    {
        "title": "吴对山跋  其一",
        "author": "何梦桂",
        "content": "一点灵犀传地理，明如指掌秘通神。\n潜斋不作周公梦，閒使人参郭景纯。",
        "dynasty": "宋",
        "collection_info": null
    },
    {
        "title": "吴对山跋  其二",
        "author": "何梦桂",
        "content": "电眸只是天机到，龙脉皆如教法寻。\n抔土百年人子孝，知君不负托孤心。",
        "dynasty": "宋",
        "collection_info": null
    },
    {
        "title": "和柯提举寄诗  其一",
        "author": "何梦桂",
        "content": "曾拂三台最上星，赤城云气暖生春。\n回头往事邯郸梦，落尽鹈霜白髮新。",
        "dynasty": "宋",
        "collection_info": null
    },
    {
        "title": "和柯提举寄诗  其二",
        "author": "何梦桂",
        "content": "倚遍层楼数曙星，鹧鸪声裏暗惊春。\n开元耆旧今无几，怕听尊前唱永新。",
        "dynasty": "宋",
        "collection_info": null
    },
    {
        "title": "和柯提举寄诗  其三",
        "author": "何梦桂",
        "content": "亲跨灵槎访渚星，归来云锦照青春。\n湖山夜半生神气，一雨田田采芑新。",
        "dynasty": "宋",
        "collection_info": null
    },
    {
        "title": "和柯提举寄诗  其四",
        "author": "何梦桂",
        "content": "天上文昌望六星，陇头农稷趁三春。\n玉京玄圃尘尘隔，璧月琼枝岁岁新。",
        "dynasty": "宋",
        "collection_info": null
    },
    {
        "title": "秋思有感",
        "author": "何梦桂",
        "content": "落日西风捲白沙，关山万里客思家。\n芦花雁断无来信，柿子霜红满树鸦。",
        "dynasty": "宋",
        "collection_info": null
    },
    {
        "title": "题竹境",
        "author": "何梦桂",
        "content": "种竹元非辟世人，竹环人境似山村。\n苍苔满径客稀到，云锁閒堂鹤护门。",
        "dynasty": "宋",
        "collection_info": null
    },
    {
        "title": "赠章月岩乃子德父",
        "author": "何梦桂",
        "content": "学得屠龙莫履狶，屠龙有技未全疏。\n斲轮老去谁传业，珍重青囊肘后书。",
        "dynasty": "宋",
        "collection_info": null
    },
    {
        "title": "观燕哺雏",
        "author": "何梦桂",
        "content": "閒堂看尽燕双飞，终日劳劳为哺雏。\n父母此心谁不有，生儿几个似慈乌。",
        "dynasty": "宋",
        "collection_info": null
    },
    {
        "title": "竹鸡冢",
        "author": "何梦桂",
        "content": "活活声干落羽翎，分甘碪几委危形。\n主人肯与封抔土，犹胜当年翳冢青。",
        "dynasty": "宋",
        "collection_info": null
    },
    {
        "title": "自题画像",
        "author": "何梦桂",
        "content": "七分形貌十分心，纵有丹青画不真。\n萧散风神清瘦骨，分明小有洞天人。",
        "dynasty": "宋",
        "collection_info": null
    },
    {
        "title": "与张郎中省庵二首  其一",
        "author": "何梦桂",
        "content": "一统山河遍八埏，江南等作弹丸看。\n公来踏遍官田土，只有池蛙不为官。",
        "dynasty": "宋",
        "collection_info": null
    },
    {
        "title": "与张郎中省庵二首  其二",
        "author": "何梦桂",
        "content": "青山云影日悠悠，却怪随龙上下游。\n能捲沧溟为雨去，白云依旧宿林丘。",
        "dynasty": "宋",
        "collection_info": null
    },
    {
        "title": "题二美人图",
        "author": "何梦桂",
        "content": "美人娟娟江水隔，翠竹萧萧江月白。\n笺心欲寄不成章，竚立思君情脉脉。",
        "dynasty": "宋",
        "collection_info": null
    },
    {
        "title": "赠吴对山先生",
        "author": "何梦桂",
        "content": "绀裘久堕还天阙，结佩乘云遗玉玦。\n耿光灭没不可望，一歃寒泉酹秋月。",
        "dynasty": "宋",
        "collection_info": null
    },
    {
        "title": "赠钱季实",
        "author": "何梦桂",
        "content": "一醉狂歌天地老，醒来不记邯郸道。\n祁连千丈土一抔，至今下马陵前草。",
        "dynasty": "宋",
        "collection_info": null
    },
    {
        "title": "赠月山相士",
        "author": "何梦桂",
        "content": "万古干坤万古山，山前万古月光寒。\n人生几度能看月，常被青山与月看。",
        "dynasty": "宋",
        "collection_info": null
    },
    {
        "title": "读书有感",
        "author": "何梦桂",
        "content": "短髮凌霜强自搔，可能书剑更徒劳。\n春秋已降功名薄，秦汉而来智术高。\n天外寸心孤雁影，人间万事九牛毛。\n却怜刺股徒辛苦，狐貉何曾耻缊袍。",
        "dynasty": "宋",
        "collection_info": null
    },
    {
        "title": "晚雨",
        "author": "何梦桂",
        "content": "已当天色暮，况復雨霏微。\n落叶元无定，因风更自飞。\n壮心欹客枕，寒事到征衣。\n明日临晴霁，黄花看晚晖。",
        "dynasty": "宋",
        "collection_info": null
    },
    {
        "title": "梅魂",
        "author": "何梦桂",
        "content": "香满罗帏凝不消，笛声吹断夜迢迢。\n霜蜚月落无寻处，欲倩青衣使者招。",
        "dynasty": "宋",
        "collection_info": null
    },
    {
        "title": "梅影",
        "author": "何梦桂",
        "content": "玉颊寒肌强对人，今年清瘦不胜春。\n相知只有窗前月，摹写春风水上身。",
        "dynasty": "宋",
        "collection_info": null
    },
    {
        "title": "輓山房先生  其一",
        "author": "何梦桂",
        "content": "东壁无光夜陨星，为公痛哭泪沾襟。\n才高不竟平生志，身死空留万古心。\n听曲谁能歌白雪，知音徒拟铸黄金。\n伤嗟迟暮邅吾道，恨不相从九地深。",
        "dynasty": "宋",
        "collection_info": null
    },
    {
        "title": "輓山房先生  其二",
        "author": "何梦桂",
        "content": "病入膏肓药砭难，绵绵相忆劝加餐。\n击姦曾藉青萍剑，报德惭无白玉盘。\n树槚未成年岁暮，枯桑犹在海风寒。\n平生书至将盈箧，泪洒长笺不忍看。",
        "dynasty": "宋",
        "collection_info": null
    },
    {
        "title": "古意四首  其一",
        "author": "方一夔",
        "content": "龙文双宝剑，谁铸吴山英。\n秋水光的皪，俯视千金轻。\n犹余报仇血，白帝金天精。\n百用不缺折，潜锋埋故城。\n芒角不可掩，气衝牛斗星。\n卓哉两达士，一旦出幽冥。\n显晦各有数，飞沈两无情。\n孤雄顾其雌，玉匣时悲鸣。\n吴楚隔千里，沧波会神灵。\n一体互分合，变化不暂停。\n悠悠剑津水，早暮风云生。",
        "dynasty": "宋",
        "collection_info": null
    },
    {
        "title": "古意四首  其二",
        "author": "方一夔",
        "content": "阳声鼓羣动，更变无停机。\n至人夺造化，假合出范围。\n渭川起老龙，一龙不得随。\n化为百尺竹，玉立青差差。\n仙人去市门，三年愿相依。\n金丹迟不就，失路将安归。\n临分投之杖，平地去如飞。\n还家尚肉眼，弃掷不復持。\n回首失踪迹，飞腾息天池。\n惟余万丛玉，年年长新枝。\n犹疑风雨夜，回龙啸空陂。",
        "dynasty": "宋",
        "collection_info": null
    },
    {
        "title": "古意四首  其三",
        "author": "方一夔",
        "content": "秦皇灭诸儒，若人媚幽独。\n偶来得名山，依山结茅屋。\n希声陶淳风，无意蕲绝俗。\n儿孙日以远，几见碧桃熟。\n渔郎从何来，延缘寒溪绿。\n兹游窥天秘，平生未经目。\n颇见有此容，父老邀我宿。\n清谈略晋魏，世路嗟翻覆。\n淹留信可乐，离念苦羁束。\n幡然理回棹，瑟瑟风吹足。\n往来记行迹，溪路三四曲。\n机心不自閟，何事惊麋鹿。\n回首不逢人，白云渺空谷。",
        "dynasty": "宋",
        "collection_info": null
    },
    {
        "title": "古意四首  其四",
        "author": "方一夔",
        "content": "辽海有黄鹤，翛然出尘姿。\n结巢青松顶，百丈无柯枝。\n盘石护其卵，清露哺其儿。\n一朝羽翼成，丹霄恣遨嬉。\n夕倦宿月窟，朝饥饮瑶池。\n升高忽反顾，昔是今已非。\n归来三叹息，尘俗无由知。\n焉能与众鸟，碎啄随雄雌。\n欲语不可了，復作摩天飞。\n仰望邈不及，千载留余悲。",
        "dynasty": "宋",
        "collection_info": null
    },
    {
        "title": "予读书之室先从兄时南尝扁以绿猗今二十余年矣感叹存殁遂成长篇",
        "author": "方一夔",
        "content": "峨峨高山东，迢迢青溪曲。\n采蘅撷薜荔，结构蜗牛屋。\n中有读书堂，堂外万修竹。\n错出泉石间，翛然隔尘俗。\n劲刚逢干节，空洞夷齐腹。\n长钓横江鲸，翠立摩天鹄。\n借问主人谁，彼美清如玉。\n瓶罂空四壁，简册富万轴。\n小篆揭新扁，高步踵前躅。\n箨龙忽变化，遗歌焉忍续。\n岁晚坐相向，此君幸予辱。\n荣悴纷变态，风雨寒旸燠。\n春来枝叶蕃，苍璆森在目。\n势且干青云，肯顾凡草木。\n怜渠痛洒扫，日哦三四幅。\n吾诗试评品，千古配淇澳。",
        "dynasty": "宋",
        "collection_info": null
    },
    {
        "title": "富山泉",
        "author": "方一夔",
        "content": "先故居此山，两翁各婵嫣。\n少翁復北徙，宅废余此泉。\n翁死且求饮，他水辄弃捐。\n试以真水往，一杯同蜕蝉。\n两翁不可见，久矣为飞仙。\n泽余有尽世，泉流无竭年。\n耜岩少翁后，往岁勘丹铅。\n倚徙感陈迹，瘦蛟落长笺。\n迩来绝妙语，此意谁能传。\n岂知援溺手，铁石新磨镌。\n嗟予世味薄，饮水抛荤羶。\n时时汲修绠，洗眼看残编。",
        "dynasty": "宋",
        "collection_info": null
    },
    {
        "title": "上按察胡大使",
        "author": "方一夔",
        "content": "我生苦不早，已后朱紫阳。\n居近世未远，颇亦承余光。\n恭惟紫阳翁，派接周程张。\n实学有实用，为世作舟航。\n古人不可见，来者犹有望。\n紫山豪杰士，理学望北方。\n帝忧浙右民，烦公持台纲。\n吾道无南北，得志同济量。\n我亦忝诸生，得升绣衣堂。\n厥今民凋瘵，如疾居膏肓。\n弃捐不自保，况復有蓄藏。\n吏贪不加恤，乘时肆夺攘。\n愿公活斯民，风俗还虞唐。",
        "dynasty": "宋",
        "collection_info": null
    },
    {
        "title": "贺寺簿先生入新居",
        "author": "方一夔",
        "content": "紫阳从西来，孤峯望吴越。\n自昔有佳人，高蹈造理窟。\n雉山走其下，清淑鬰未发。\n吾宗紫阳居，秀挺鸾凤骨。\n家学印大程，南北斗柄揭。\n迩来卜新居，佳气渺葱鬰。\n天香生桂兰，野性老薇蕨。\n嬉游独乐园，翛然立清绝。\n我来坐庭隅，幽草澹风月。\n图书有真趣，为指掌中诀。",
        "dynasty": "宋",
        "collection_info": null
    },
    {
        "title": "牧牛",
        "author": "方一夔",
        "content": "我有折角牛，放在前山麓。\n山瘦石棱棱，岁月老觳觫。\n掺掺过百指，仰此种田谷。\n短笛卧斜阳，我饭何时足。",
        "dynasty": "宋",
        "collection_info": null
    },
    {
        "title": "知几",
        "author": "方一夔",
        "content": "利欲沈着人，犹如胶漆盘。\n谁能逝不濯，背走急水滩。\n仕宦岂不好，惟有知几难。\n西风动归兴，至今数张翰。",
        "dynasty": "宋",
        "collection_info": null
    },
    {
        "title": "读李翰林诗",
        "author": "方一夔",
        "content": "喜诗如喜酒，举世流馋涎。\n问酒有何好，妙处竟不传。\n古人日已远，绝响三百篇。\n后来谁措手，讽咏皆陈编。\n自从骚选起，众作同虫蝉。\n宪章日沦丧，变灭成飞烟。\n翰林非世人，金晶应星躔。\n手弄玉帝旗，堕作诗酒仙。\n行迹老屐齿，侠气余龙泉。\n淋漓洒醉墨，妙语穷真筌。\n信手拈斧斤，一挥中方圆。\n彼哉夸夺子，骇汗莫敢肩。\n玉堂不能留，飘落南海边。\n从此夸汗漫，一往五百年。\n生平尚邱壑，梦想岷峨巅。\n惭君赠醉侯，我饮不滴涓。\n我诗如我饮，抚顶期相怜。\n莫乞飞霞佩，学举白玉盘。",
        "dynasty": "宋",
        "collection_info": null
    },
    {
        "title": "九日读陶渊明诗",
        "author": "方一夔",
        "content": "晋有靖节翁，古昔称高士。\n自陈簪组后，为义不两仕。\n虽乏报韩功，深怀帝秦耻。\n拂衣归故园，寒菊被栗里。\n醉余洒新诗，题自庚子始。\n托此明大闲，言外有余旨。\n我生后千岁，历十五庚子。\n区区一垤中，起灭纷未已。\n壮夫感颓光，大运悲逝水。\n登高极遐想，舒卷寓至理。\n风期渺相接，衰暮竟谁似。\n酌泉荐芳馨，茫茫九泉起。",
        "dynasty": "宋",
        "collection_info": null
    },
    {
        "title": "夜坐阅书",
        "author": "方一夔",
        "content": "贾不至千万，仕不至万石。\n时穷两不遂，衰鬓秋萧瑟。\n平生用力处，文字派六籍。\n胸中万斛泉，老不出涓滴。\n丈夫处世间，志愿何时毕。\n抱此无用物，价重连城璧。\n蛟龙死泥沙，蟠屈留遗迹。\n政使传后人，虚名復何益。",
        "dynasty": "宋",
        "collection_info": null
    },
    {
        "title": "寄题吴爱菊",
        "author": "方一夔",
        "content": "渊明归故园，心与境俱会。\n种菊满东篱，高致在菊外。\n故人绝世好，尚友渺千载。\n幽赏属同流，更有心期在。",
        "dynasty": "宋",
        "collection_info": null
    },
    {
        "title": "古意",
        "author": "方一夔",
        "content": "子房英特人，易老穷根柢。\n纵横出妙用，万变不离体。\n当其报秦时，家难不顾弟。\n挥槌捣祖龙，结客自燕蓟。\n天地为震动，此身一稊米。\n秦亡志虽酬，韩破颜仍泚。\n来谒龙准公，投机类天启。\n中原纷战争，两强力难抵。\n雍容谈笑间，国耻竟刷洗。\n旧君有反服，臣子获尽礼。\n雄心就敛退，勋业犹唾涕。\n仙人在何许，高步凌北济。\n壑松作糗粮，煮石当酒醴。\n千载邈高风，仰望首重稽。",
        "dynasty": "宋",
        "collection_info": null
    },
    {
        "title": "郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也  其一",
        "author": "方一夔",
        "content": "鲁不识仲尼，妄谓东家氏。\n知音古为难，而况谐俗耳。\n寒松翳遗貌，弔古独倚徙。\n歌声余老樵，昔居竟谁是。\n当年翁子贫，卖薪沽酒市。\n一朝入汉庭，歘作青云士。\n出领虎符贵，牛酒贺闾里。\n邸间绶若若，差排庭中吏。\n旁人自送迎，我亦附长史。\n片言负茂陵，奇祸竟博死。\n穷通有定分，何足计戚喜。\n豆羹辄动色，未可欺妻子。\n阿妇非弃翁，颇亦窥见此。\n后车且耻载，谁肯并庙祀。",
        "dynasty": "宋",
        "collection_info": null
    },
    {
        "title": "郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也  其二",
        "author": "方一夔",
        "content": "舟行征君里，步登征君山。\n雪濑潄我齿，玉泉洗我肝。\n遐想台上人，披裘曳渔竿。\n去齐復适吴，来往浮云閒。\n一钓得文叔，客星照林峦。\n再钓得小苑，高风凛祠坛。\n古人邈不及，绝俗为甚难。\n一时尚奇怪，千载起懦顽。\n我歌小招词，公来颜不欢。\n长啸震冥杳，载月下前滩。",
        "dynasty": "宋",
        "collection_info": null
    },
    {
        "title": "昌阳",
        "author": "方一夔",
        "content": "昌阳十二节，茸茸碧且鲜。\n不堪置几案，拳石留余妍。\n托根寄幽绝，夐在荒山巅。\n不瞩妇女盼，不闻鸡犬喧。\n水石相依附，花开已千年。\n一朝服食成，肌骨翔飞鸢。\n我欲啜此草，隠诀无由传。\n逝将涉浩荡，相期十洲仙。",
        "dynasty": "宋",
        "collection_info": null
    },
    {
        "title": "咏史",
        "author": "方一夔",
        "content": "代马必死战，韩卢必死猎。\n万族虽有殊，受性固莫夺。\n君看伏波翁，心火老不灭。\n万里战壶头，赤手拥马鬣。\n前言一朝酬，英气半途折。\n海南纪铜柱，城西埋石蕝。\n所以高世人，甘守田园拙。\n梧楸老归梦，桑梓借余热。\n人生贵适意，似用生分别。\n为问泽车乘，何如水鸢跕。",
        "dynasty": "宋",
        "collection_info": null
    },
    {
        "title": "早行",
        "author": "方一夔",
        "content": "出门挂幞被，客路寒溪早。\n团团雾中日，淡月隠林梢。\n村巷驱饥牛，枫林度飞鸟。\n山行未十里，佳处辄藉草。\n道逢青衿生，肝胆总倾倒。\n分手各东西，苹花风袅袅。",
        "dynasty": "宋",
        "collection_info": null
    },
    {
        "title": "晚坐有感",
        "author": "方一夔",
        "content": "青山围四旁，南断如金玦。\n残霞映寒碧，杳杳鸟孤没。\n我本忘机人，忽忽老岁月。\n身系三家村，心到极穷髮。\n萧然病脚僧，丈室坐说法。\n事业谁做尽，尧舜行不彻。\n义理谁说尽，孔孟引不发。\n有心阻世用，自来同一辙。\n人生直如寄，世路会有役。\n何时拂衣去，结筏造溟渤。",
        "dynasty": "宋",
        "collection_info": null
    },
    {
        "title": "黄杨",
        "author": "方一夔",
        "content": "万物具生理，日与化工运。\n黄杨性独殊，一岁长一寸。\n气机有时歇，厄会屡遭闰。\n岂无土壤培，亦有雨露润。\n尔寿传云仍，尔木仅寻仞。\n老氏损成益，颜子退为进。\n至人妙观物，此理如符印。",
        "dynasty": "宋",
        "collection_info": null
    },
    {
        "title": "竹夫人",
        "author": "方一夔",
        "content": "残阳未敛戍，中夜苦无奈。\n噆肤跳蚤行，掠面飞蚊过。\n玲珑织翠缕，有来馈一箇。\n不惟供夜直，亦可专房卧。\n此君丈夫心，节操抱寒饿。\n未免斤斧伤，復受巾帼涴。\n我老乏风情，偃息便慵惰。\n不令魁梧人，化作儿女愞。",
        "dynasty": "宋",
        "collection_info": null
    },
    {
        "title": "雁奴",
        "author": "方一夔",
        "content": "雁落常水宿，奴辄警暗晦。\n己逸渠处劳，祸患出恩爱。\n老渔穷意巧，半夜弄光怪。\n奴亟告其羣，举羣惊相戒。\n渔火不时明，奴告不息喙。\n众方恬梦寐，不悟伏机械。\n一夕虽屡惊，四顾无己害。\n利嘴丛之身，尤恐奴相卖。\n渔者乘其嚣，尺棰尽同队。\n辱令孟坚死，依势博陆败。\n小忠悞平昔，今日復何悔。",
        "dynasty": "宋",
        "collection_info": null
    },
    {
        "title": "前梁父吟",
        "author": "方一夔",
        "content": "朝趋梁父岑，暮投梁父麓。\n左肩抱长欃，右手牵黄犊。\n禾生亘原隰，生计自为足。\n罢耕还读书，何必事精熟。\n茫茫万古坟，苞括纳心曲。\n琅山蔼空青，淄水涨寒绿。\n嗟我七尺躯，披云卧幽独。\n抱膝一长吟，清响振空谷。",
        "dynasty": "宋",
        "collection_info": null
    },
    {
        "title": "后梁父吟",
        "author": "方一夔",
        "content": "我生在畎亩，志愿向此毕。\n粝饭为我粮，丑女为我室。\n英英帝家胄，屡驾款蓬荜。\n片言误相酬，搀我手不释。\n立谈豢吴儿，再战走汉贼。\n托孤赴永安，仗钺驻渭北。\n人生盛意气，事会靡终极。\n桑株渺何许，岁月去如掷。\n朗然舒卷心，始末本无隔。",
        "dynasty": "宋",
        "collection_info": null
    },
    {
        "title": "偶阅渊明开岁古诗因和其韵",
        "author": "方一夔",
        "content": "开岁倏五十，陶翁感浮休。\n我生苦后陶，夜梦从之游。\n大块无停机，岁月去如流。\n弃家客东安，泛泛双浮鸥。\n羲轩古主人，中古称旦丘。\n大伦具五常，大法列九畴。\n寥寥向千载，孤唱绝众酬。\n藐然愧前哲，中路肯止不。\n逝言晚闻道，恻恻怀长忧。\n廓落八纮内，俛仰吾何求。",
        "dynasty": "宋",
        "collection_info": null
    },
    {
        "title": "别洪復翁",
        "author": "方一夔",
        "content": "十载与君友，何曾异悲欢。\n忧寒夜同袍，念饥日同餐。\n晚节各大缪，浊世多波澜。\n我争东山墩，君赴金沙滩。\n云萍不相接，我穷君长叹。\n出门重入门，转觉营生难。\n故人赠尺书，招我来东安。\n水云三百里，飞鸿集江盘。\n君如跨海鹏，发轫鶱鶱翰。\n咫尺视万里，归泝天池湍。\n梅花点飞雪，相将理征鞍。\n新诗月几首，愿寄青琅玕。",
        "dynasty": "宋",
        "collection_info": null
    },
    {
        "title": "葛溪浴丹泉",
        "author": "方一夔",
        "content": "杉松翳苍翠，古寺依寒溪。\n小桥度空阔，胜事穷朝隮。\n仙人渺何许，昔年此孤栖。\n丹成余此泉，高步凌云梯。\n至今浴丹处，精光贯虹霓。\n老仙不厌世，寄迹随东西。\n当时不相顾，野鹤羣鳬鸡。\n一朝上寥廓，指爪留沙泥。\n我生旷劫内，临老归途迷。\n犹疑丹在水，清嚥分刀圭。",
        "dynasty": "宋",
        "collection_info": null
    },
    {
        "title": "和渊明杂诗奈何五十年韵",
        "author": "方一夔",
        "content": "我生未为后，议论颇自喜。\n读书见古人，慷慨欲立事。\n既壮涉忧患，辗转不如意。\n五十今到门，翻与穷鬼值。\n老马但垂头，不似新驹驶。\n前途勿復道，有酒且勤置。",
        "dynasty": "宋",
        "collection_info": null
    },
    {
        "title": "比来东安以欢字十二韵别復翁继有和章送别今再和答之",
        "author": "方一夔",
        "content": "我携无言子，东去颜不欢。\n故人日已远，嘿嘿寝与餐。\n寄洪乐山水，冈峦涌涛澜。\n有时戏吟诗，音韵摇风滩。\n朋侪相征逐，歌笑杂悲叹。\n朝吴暮过楚，千里不惮难。\n功成早敛退，骑鹤伴子安。\n下视地上友，俛首依江盘。\n低飞不能起，俯借摩天翰。\n我老涉世患，衰懦心不湍。\n从君上寥廓，永谢舆与鞍。\n归来不空手，玄圃收明玕。",
        "dynasty": "宋",
        "collection_info": null
    },
    {
        "title": "诗人咏鸱夷西子之事多矣按越败于鲁哀公元年想鸱夷五饵之策必其时也至哀公二十二年越灭吴西子復归计其年亦老矣岂鸱夷如洛阳贾人不能忘情于旧约耶",
        "author": "方一夔",
        "content": "去时苎萝山，送我抟黍叫。\n归时苎萝山，迎我桃花笑。\n一别二十年，过眼如风燎。\n人生重后会，世事中前料。\n未惊马齿长，犹喜鸡皮少。\n功名志已酬，富贵头终掉。\n傍君鸱夷桨，舞我乌栖调。\n抚景惜余年，烟波老渔钓。",
        "dynasty": "宋",
        "collection_info": null
    },
    {
        "title": "古意六首  其一",
        "author": "方一夔",
        "content": "老樵腰短斧，朅来此山中。\n林深绝人迹，邂逅两老翁。\n石上安棋局，零落归飞鸿。\n置斧偶坐睨，终竟谁雌雄。\n低头欲借问，冉冉巢云松。\n索寞下山去，树杪余残红。\n不知岁月远，但见邑屋空。\n神仙在何处，只与人世同。\n眼浄偶自见，心到遥相通。\n片时处仙境，百年坐春风。\n区区笑刘吕，妄觅蓬莱宫。",
        "dynasty": "宋",
        "collection_info": null
    },
    {
        "title": "古意六首  其二",
        "author": "方一夔",
        "content": "谁斧若木枝，铜榦苍玉叶。\n年年来沧波，疑与溟渤接。\n戏携赤玉舄，跨此寒岌嶪。\n飘然造殊庭，不用维与楫。\n浩浩吹天风，凉气入衣衱。\n拍浮天汉滨，匏瓜芒熚熚。\n黄牛不服箱，放绳掉长鬣。\n素娥不织裳，抛梭理香颊。\n千年苍藓痕，机杼空妥帖。\n疑是娲皇土，藏去压归箧。\n归来不知处，满目迷空堞。\n惟有卖卜人，知向天根蹑。",
        "dynasty": "宋",
        "collection_info": null
    },
    {
        "title": "古意六首  其三",
        "author": "方一夔",
        "content": "翩翩南昌尉，来自九江西。\n天关列虎豹，欲进无阶梯。\n臣有治安策，不忍死穷栖。\n浮浮山林气，披褐朝金闺。\n上言讦贵戚，下言悯羣黎。\n肉食久喑默，狂叫发草藜。\n臣言可采择，寸刀刳鲸鲵。\n一再不合意，反旆风凄凄。\n君纲坠不振，况復子与妻。\n自谐尘外约，东游隠会稽。",
        "dynasty": "宋",
        "collection_info": null
    },
    {
        "title": "古意六首  其四",
        "author": "方一夔",
        "content": "武夷千余仞，山上巢羣仙。\n曾游析木津，醉堕白玉船。\n其下谁换骨，润州小婵娟。\n烱烱玉莲锁，栖之此山颠。\n丹砂一点染，灵化谁控抟。\n尘根洗不尽，展转来凡间。\n从言一念失，巫山渺云烟。\n徒然八十返，空度三千年。",
        "dynasty": "宋",
        "collection_info": null
    },
    {
        "title": "古意六首  其五",
        "author": "方一夔",
        "content": "牧牛长得嬉，牧马长得骑。\n惟有牧羊苦，奔走脚脱皮。\n道人不我惜，令作牧羊儿。\n我羊数万头，岂不为渴饥。\n食草百步间，寒碧青萋萋。\n少许自为足，不慕饱与肥。\n羊眠即化石，羊行不跳篱。\n竟日卧松下，谁知藉金闺。\n紫烟横石室，兄来莫相疑。",
        "dynasty": "宋",
        "collection_info": null
    },
    {
        "title": "古意六首  其六",
        "author": "方一夔",
        "content": "博浪不成功，偶此脱民籍。\n客从何方来，年纪约五百。\n相逢昧平生，视我犹厮役。\n知是羲皇人，来去了无迹。\n神机不忍閟，袖有青囊册。\n读之尽绿字，历历幕中画。\n十年风尘中，谈笑等儿剧。\n清浊同一源，凡圣本无隔。\n愿言邈清风，归来抱山石。",
        "dynasty": "宋",
        "collection_info": null
    },
    {
        "title": "田家四事 耕",
        "author": "方一夔",
        "content": "古人以农仕，仕即为公卿。\n未仕有常业，安得不躬耕。\n我耕常及时，破块当初晴。\n坟垆土性异，勤怠人力并。\n泥涂淤手足，雾露沾裳缨。\n妇子挈午饷，劳苦宽我情。\n罢耕亟放牧，吾牛亦饥鸣。\n投耒重回首，深山空月明。",
        "dynasty": "宋",
        "collection_info": null
    },
    {
        "title": "田家四事 种",
        "author": "方一夔",
        "content": "我生古扬州，田下异梁雍。\n山田种荒菜，水田种浮葑。\n地力肥瘦兼，农器有无共。\n及时撒新谷，抟黍递幽咔。\n生意日夜长，移秧趁芒种。\n未嫌豚酒祝，自乐鸡黍供。\n落日竹枝歌，犹是豳原颂。",
        "dynasty": "宋",
        "collection_info": null
    },
    {
        "title": "田家四事 耘",
        "author": "方一夔",
        "content": "良苗已入土，田间水沄沄。\n昨夜苗根发，翳叶如烟云。\n草生害我苗，匝月一再耘。\n是时人苦热，出门天未昕。\n鬰蒸体流膏，爬捽手生皲。\n手荼拥根节，腰草驱蝇蚊。\n青青衿佩子，从事哀我勤。\n哀我勤自乐，尔非沮溺羣。",
        "dynasty": "宋",
        "collection_info": null
    },
    {
        "title": "田家四事 穫",
        "author": "方一夔",
        "content": "凉风入衣襟，斜日照墟落。\n我稼将登场，筑杵声橐橐。\n宵征备寇盗，日行呀鼠雀。\n腰鎌赴田间，是处竟秋穫。\n刈疾笑翁健，负重惭儿弱。\n山炊杂戎菽，野草配场藿。\n人生累衣食，计较一饷乐。\n已矣復何言，吾生老耕凿。",
        "dynasty": "宋",
        "collection_info": null
    },
    {
        "title": "喜雨",
        "author": "方一夔",
        "content": "去年稻田荒，七月青虫起。\n今年七月雨，稻田盈尺水。\n人生会有涯，饥饱互煎煮。\n造物如狙公，颠倒生嗔喜。\n我岑枯槁人，未脱烟火味。\n试问河豚羹，何如江鲙美。",
        "dynasty": "宋",
        "collection_info": null
    },
    {
        "title": "予家窗外种竹逾千箇每开窗辄相对终日今岁馆前亦多竹遂赋一首",
        "author": "方一夔",
        "content": "五年惯在家，贫贱自称好。\n饥鹰空护巢，疲马长恋藁。\n森萷万修竹，自喜结交早。\n旦暮从渠游，不恨两枯槁。\n今年出山去，败鼓费击考。\n此君不我嫌，到处惬怀抱。\n翛然书斋下，粉黛间新老。\n相看便歌咏，物外恣探讨。\n此生一过客，去住何足道。\n竹下有石交，归来薙幽草。",
        "dynasty": "宋",
        "collection_info": null
    },
    {
        "title": "咏史 李陵",
        "author": "方一夔",
        "content": "都尉出塞北，全军战浚稽。\n喊声春霆震，杀气阴云低。\n单于不相识，借问将军谁。\n将军本将种，氏族派陇西。\n天明鼓音死，剑斩军士妻。\n尘沙昏白日，道路东西迷。\n马蹄去不返，边草空萋萋。\n高堂视白髮，到死长悲啼。\n归期日復日，老病天一涯。\n可怜龙门翁，空作无阴儿。",
        "dynasty": "宋",
        "collection_info": null
    },
    {
        "title": "咏史 苏武",
        "author": "方一夔",
        "content": "中郎出玉门，簜节照绝域。\n使指未分明，奇祸谁能测。\n剑钝割不深，一朝来海北。\n霜风入氍毹，冰雪冻服匿。\n老羝石女儿，岁久无出息。\n遣来小居次，无何乳通国。\n古人凛垂戒，男女及饮食。\n多少英雄人，此心灭不得。\n万里十九年，费尽一生力。\n归来麒麟中，愁绝远山色。",
        "dynasty": "宋",
        "collection_info": null
    },
    {
        "title": "咏史 邵平",
        "author": "方一夔",
        "content": "故侯学种瓜，衰荣互相代。\n随时改门户，不改独心在。\n中原方起事，未有山西对。\n不藉芒砀云，远激浙江汇。\n非关拣点人，自为非主吠。\n蹉跎志不就，去住无留碍。\n晚入丞相閤，不堕笼络内。\n片言中臣主，颠倒穷百态。\n除却下邳侯，汉庭无此辈。",
        "dynasty": "宋",
        "collection_info": null
    },
    {
        "title": "咏史 谢安",
        "author": "方一夔",
        "content": "安石在东山，岂是无心者。\n投迹高隠中，妓乐妙陶写。\n功成间管蔡，洒泣悲用舍。\n乃知富贵人，此心未脱洒。",
        "dynasty": "宋",
        "collection_info": null
    },
    {
        "title": "咏史 杨恽",
        "author": "方一夔",
        "content": "请君邯郸舞，听我弘农曲。\n本是田家人，误窃封侯禄。\n贵盛难久居，终然手反覆。\n南山有旧业，披榛撒戎菽。\n苗稀草荒秽，欲锄力不足。\n归来日已夕，一醉酒新熟。\n歌罢即长眠，悲苦过于哭。",
        "dynasty": "宋",
        "collection_info": null
    },
    {
        "title": "感兴二十七首  其一",
        "author": "方一夔",
        "content": "斑斑林中雉，雌雄伺朝晖。\n鼓翅飞不远，山田麦苗肥。\n饮啄百步间，未暮相随归。\n当春哺羣雏，长大各自飞。\n宇宙岂不大，嗟尔为生微。\n穷途守一辙，毕命芝与薇。",
        "dynasty": "宋",
        "collection_info": null
    },
    {
        "title": "感兴二十七首  其二",
        "author": "方一夔",
        "content": "婉婉马上女，两颊莹寒玉。\n弓弯敲镫踏，侧立纷相逐。\n借问谁家儿，近出常山族。\n儿家昔鼎贵，煌煌什朱毂。\n父亲守常山，忽值胡马蹙。\n起义功不成，巢倾卵亦覆。\n妾身转流落，岁久无钱赎。\n欲去无缘由，安得南飞鹄。",
        "dynasty": "宋",
        "collection_info": null
    },
    {
        "title": "感兴二十七首  其三",
        "author": "方一夔",
        "content": "死时鲍鱼臭，生时椒兰芬。\n好恶相补报，不及寸与分。\n当其得势时，六合旁无人。\n侯邦尽夷灭，胡马亦逡巡。\n岂知骊山下，金棺化灰尘。\n所以杨王孙，自与木石亲。\n纍纍三尺土，悠悠百年身。",
        "dynasty": "宋",
        "collection_info": null
    },
    {
        "title": "感兴二十七首  其四",
        "author": "方一夔",
        "content": "去年春花少，开晚不及时。\n今年花开早，满树红离披。\n多花岂不好，中有枯死枝。\n夏潦则秋旱，物理有盈亏。\n鬰鬰松与柏，收敛含华滋。\n严霜岁欲暮，苍翠无时衰。",
        "dynasty": "宋",
        "collection_info": null
    },
    {
        "title": "感兴二十七首  其五",
        "author": "方一夔",
        "content": "朱楼远迢递，缭以十里墙。\n浮云隠华桷，夹路翳杉篁。\n山河未曾改，世事不可量。\n往者胡马来，主人意苍黄。\n半死半脱走，儿女不及将。\n朝为绮罗丛，暮作瓦砾场。\n近传有其妾，託身于襄阳。\n一男作酒保，相望居河梁。\n骨肉各分别，中原渺茫茫。\n浮云何足羡，俛仰悲荒凉。",
        "dynasty": "宋",
        "collection_info": null
    },
    {
        "title": "感兴二十七首  其六",
        "author": "方一夔",
        "content": "阴阳转两轮，五气扇双磨。\n有生寓寰中，蒙蒙如喷唾。\n鱼鸟各飞沈，梧棘称小大。\n多妇彭祖寿，立善夷齐饿。\n众星欲西行，劲风牵以左。\n苍苍望北极，天命知何奈。",
        "dynasty": "宋",
        "collection_info": null
    },
    {
        "title": "感兴二十七首  其七",
        "author": "方一夔",
        "content": "松柏生高冈，藤萝托臭味。\n结交青云上，缓急不相弃。\n生平尚然诺，彷佛杜穉季。\n出入王侯门，平地生翼翅。\n两都尚勋阶，五管盛声利。\n朝挟尺书去，满纸一署字。\n赠我千黄金，挥斥犹涕泪。\n儿女怜贱贫，谁知丈夫志。",
        "dynasty": "宋",
        "collection_info": null
    },
    {
        "title": "感兴二十七首  其八",
        "author": "方一夔",
        "content": "种竹依远林，风急杪不折。\n同根有荣枯，枯枝先断截。\n茫茫天壤间，小大各纠结。\n惟人具知识，兄弟况同血。\n一居卿相位，仆妾借余热。\n升沈各为谋，滴水不通洩。\n人生骨肉亲，富贵犹一吷。\n丈夫属有思，莫笑袁刘拙。",
        "dynasty": "宋",
        "collection_info": null
    },
    {
        "title": "感兴二十七首  其九",
        "author": "方一夔",
        "content": "浙江万里浪，杳杳来夹碣。\n倒流趋海门，震薄鱼龙窟。\n舶舟何处来，随潮出復没。\n眩眼方摇摇，歘至如飞鹘。\n水天漭无际，雷风互飞发。\n寄身波涛中，性命危一髮。\n寄语弄潮儿，昨夜缺完月。",
        "dynasty": "宋",
        "collection_info": null
    },
    {
        "title": "感兴二十七首  其一○",
        "author": "方一夔",
        "content": "转丸有余巧，物莫如蛣蜣。\n置身粪壤中，不復知臭香。\n儿女苦贫贱，自爱钱满床。\n丈夫意见别，胡为死排墙。\n人心最灵智，自合知短长。\n清浊虽异趣，均堕声利场。\n为善与为利，相去争毫芒。\n不见舜与跖，鸡鸣辨存亡。",
        "dynasty": "宋",
        "collection_info": null
    },
    {
        "title": "感兴二十七首  其一一",
        "author": "方一夔",
        "content": "旧籍占东南，相去天一握。\n曩闻大瀛海，出缩几蜗角。\n欲说耳目隘，欲涉关河邈。\n离合自有时，甫见一南北。\n逝将摆世事，羽化骑鸾鷟。\n朝行过夷门，暮去宿易涿。\n三晋多权谋，邹鲁守经学。\n人生出与处，相逢饱商榷。\n弃捐何足惜，无为悞奇璞。",
        "dynasty": "宋",
        "collection_info": null
    },
    {
        "title": "感兴二十七首  其一二",
        "author": "方一夔",
        "content": "朝登北邙坂，暮抵乐游原。\n燐火翳復吐，髑髅夜呼冤。\n不见昔时主，但见陵与园。\n银鳬已羽化，石马犹草根。\n向来争天子，一口吞干坤。\n谁知百年后，不免遭樊温。\n宝玉频发掘，朽骨无精魂。\n景昭去何处，芳草悲颓垣。\n县官供衣食，当时多子孙。",
        "dynasty": "宋",
        "collection_info": null
    },
    {
        "title": "感兴二十七首  其一三",
        "author": "方一夔",
        "content": "月府有奇木，根榦饱清露。\n生香异凡间，衝风落天路。\n高枝舞青鸾，低枝弄霜兔。\n姮娥方妙年，衣采纯纯素。\n娉婷不肯嫁，含情待谁诉。\n昨与汗漫期，径向银河渡。\n授我不死药，倚徙怨迟暮。\n即席欲服食，终夕愁相误。\n悠悠下高寒，回首空烟雾。",
        "dynasty": "宋",
        "collection_info": null
    },
    {
        "title": "感兴二十七首  其一四",
        "author": "方一夔",
        "content": "南国有美人，纨素閟清艷。\n房栊凄冷风，孤缸飐寒燄。\n抱琴鼓黄钟，盎盎牛鸣堑。\n一弹春岫妍，再鼓秋波滟。\n却立步苍茫，嘿嘿有何念。\n秋夜不肯明，霜露畏点染。\n独宿守空帷，寸抱耿霜剑。",
        "dynasty": "宋",
        "collection_info": null
    },
    {
        "title": "感兴二十七首  其一五",
        "author": "方一夔",
        "content": "石兰媚幽姿，丛生在空谷。\n霜雪冻不死，寒碧秋更绿。\n结交薇蕨中，畴昔傍人屋。\n山行偶见之，采采不盈掬。\n岁久未消歇，怀袖自清馥。\n我欲写君心，寄以孤生木。\n必有非耳人，听此无谱曲。",
        "dynasty": "宋",
        "collection_info": null
    },
    {
        "title": "感兴二十七首  其一六",
        "author": "方一夔",
        "content": "天阳居盛夏，生长无时休。\n荧惑欲何诣，渴奔极炎洲。\n老龙恐枯死，深潜閟阴幽。\n攒峯拥凝碧，玉鑑开寒眸。\n神灵护甿俗，盘盂置鳛鳅。\n雷公持玉斧，天女挟行辀。\n行雨岂不苦，軃懒化痴牛。\n煌煌飞电光，上下穷其搜。\n嗟龙独何避，自愧乏世求。\n变化付雏众，毕命归寒湫。",
        "dynasty": "宋",
        "collection_info": null
    },
    {
        "title": "感兴二十七首  其一七",
        "author": "方一夔",
        "content": "百年特生木，坚骨余苍榦。\n弃材偶见收，奇制出野爨。\n絙以朱丝絃，猗兰度将半。\n相思越关河，安得见此粲。\n悲来不成调，清响忽中断。\n沈吟卷罗衣，终夕愁零乱。\n明月照空庭，盈盈满霄汉。",
        "dynasty": "宋",
        "collection_info": null
    },
    {
        "title": "感兴二十七首  其一八",
        "author": "方一夔",
        "content": "雅道久绝响，遗诗邈谁继。\n烈士死无意，古风未沦替。\n后来何足道，翕翕逐声势。\n一朝有蹉跌，鸟散鱼深逝。\n万物有殊性，小大各为计。\n松柏生高冈，不肯附萝薜。\n世路不可回，吾自寻吾契。",
        "dynasty": "宋",
        "collection_info": null
    },
    {
        "title": "感兴二十七首  其一九",
        "author": "方一夔",
        "content": "昔闻楚山人，服毳而冠鹖。\n危坐古松根，不饥亦不渴。\n颜色白如玉，千岁如电抹。\n我行不惮远，晨去披裋褐。\n平生恋着心，恩爱资妙割。\n开口谅来意，丹鼎分圭撮。\n相看语未了，冉冉翔木末。\n归来问故人，云山渺空阔。",
        "dynasty": "宋",
        "collection_info": null
    },
    {
        "title": "感兴二十七首  其二○",
        "author": "方一夔",
        "content": "着籍占杜曲，别业在临淄。\n鸡号夜铎静，汗血逐膏脂。\n纵横一握算，颠倒逢笑嬉。\n举俗以为妙，纷纷尽愚痴。\n不见朱公子，千里来相师。\n偶然得我策，沼吴航妖姬。\n秘此枕中术，若有千岁期。\n大化常不偶，日与人事移。\n人事多乖忤，汝计不得施。\n君看货殖传，刀间有衰时。",
        "dynasty": "宋",
        "collection_info": null
    },
    {
        "title": "感兴二十七首  其二一",
        "author": "方一夔",
        "content": "冀北渥洼种，堕地已汗血。\n深目老奚奴，日夜供剪刷。\n一朝混南朔，驰道三丈阔。\n道边馆候骑，历历抵燕越。\n吴儿富金钱，补买计家活。\n牵来中程度，火印死不灭。\n置之皂枥中，时彼刍与秣。\n往来给官行，飞去如电抹。\n奔走皮骨空，不见淹岁月。\n区区盐车中，莫笑驽马劣。",
        "dynasty": "宋",
        "collection_info": null
    },
    {
        "title": "感兴二十七首  其二二",
        "author": "方一夔",
        "content": "万山斗入处，百兽家其间。\n天寒橡栗富，朝食暮未还。\n不知鹊与卢，与之有何冤。\n霜晨饱以饭，猎夫亦加餐。\n昨日料蹄迹，银湾水犹浑。\n解绁任所之，理气升冈峦。\n忽然得遗臭，逐逐穷千山。\n归涂岩谷震，倒挂九节斑。\n浑含喜欲舞，明朝急输官。\n犬乎尔诚能，终然死霜菅。",
        "dynasty": "宋",
        "collection_info": null
    },
    {
        "title": "感兴二十七首  其二三",
        "author": "方一夔",
        "content": "桓公读古书，惭其堂下斲。\n呼来与之谈，妙手不可学。\n人生苦未悟，发轫要切琢。\n譬如搜海珍，澄汰江河浊。\n不辞用力久，奇宝收把握。\n君为谈空人，皮毛俱解剥。\n超遥不二门，机锋森剑槊。\n从渠透玄妙，风影不可捉。",
        "dynasty": "宋",
        "collection_info": null
    },
    {
        "title": "感兴二十七首  其二四",
        "author": "方一夔",
        "content": "吾闻羲轩时，真淳初未散。\n人人悟此理，不用一言赞。\n漂流三季后，前圣多忧患。\n木铎方大鸣，音响惜中断。\n百家自其后，非是纷相难。\n父子起争端，恨死呻吟缓。\n秦人规我隙，行素俱灰炭。\n读律不读书，条贯毛髮乱。\n嗟彼商颜人，坐不学城旦。\n一曲紫芝歌，应有三人叹。",
        "dynasty": "宋",
        "collection_info": null
    },
    {
        "title": "感兴二十七首  其二五",
        "author": "方一夔",
        "content": "雄蜂采花粉，雌蜂衔花汁。\n粉以作黄蜡，汁以蒸白蜜。\n不辞盗我廪，但规安我室。\n吾穷还可忍，岁岁看分出。\n不见岐周人，先世但积德。\n土地付獯狄，自爱豳沮漆。\n儿孙徧天下，鲁卫酆郇毕。\n勿言天未定，此理终可必。",
        "dynasty": "宋",
        "collection_info": null
    },
    {
        "title": "感兴二十七首  其二六",
        "author": "方一夔",
        "content": "屏前戏羣优，黄冠与榛杖。\n喜怒视朝暮，弔庆随俯仰。\n不知有线索，但道多伎俩。\n须臾屏后人，掣去无影响。\n人生大化中，天地一罝网。\n纷纷声利场，举世争掉鞅。\n此身归空虚，身外计得丧。\n我笑痴绝人，长作去来想。\n区区曹孟德，诡谲穷万状。\n闻道西陵坟，妓乐闹黄壤。",
        "dynasty": "宋",
        "collection_info": null
    },
    {
        "title": "感兴二十七首  其二七",
        "author": "方一夔",
        "content": "我观古人书，得见千载上。\n正闰互立论，南北纷相谤。\n自从获麟后，法度久沦丧。\n非是千万端，史笔不可仗。\n我欲作野史，笔法师素王。\n文章行诛赏，约束归至当。\n其人负吾诛，勿谓已属纩。\n书成不流传，则本留千嶂。\n还有知我人，百世永相望。",
        "dynasty": "宋",
        "collection_info": null
    },
    {
        "title": "夜坐苦蚊",
        "author": "方一夔",
        "content": "万物有常理，动息随昏昕。\n区区虫豸中，恶毒无如蚊。\n云是鬼母化，佛语非传闻。\n喙尺利芒刺，腰围隠花纹。\n饥寻飞翅轻，饱饮酡颜醺。\n搏噬以自肥，乘时鼓妖氛。\n潜伏草莽间，窥伺日向曛。\n须臾却四出，攒集穷崖垠。\n横空聚復散，如布鹅鹳军。\n腾身飞猱捷，发喊迅雷磤。\n瞥然闯门户，来者何缤纷。\n不但入翠幕，偏工恼红裙。\n端坐缺堤障，各各磨牙龈。\n血肉生咀嚼，斑驳瘃与皲。\n如涂守宫血，丹砂服兼斤。\n纨扇不住手，摇动酸骨筋。\n或时中指麾，殷轮血朱纁。\n虽能杀一二，未足空其羣。\n有来效方略，薙草收莸熏。\n延烧煽烟焰，杀气凝阴云。\n罗空燖鸮隼，搜野醢䴥麕。\n丑类尽驱逐，暂息苗与獯。\n自从生盘古，元气日磔分。\n有生溃乱出，甘苦更臭芬。\n而我堕世味，未能去羶荤。\n天阳烁六合，慢肤似遭焚。\n之虫併搜搅，入夜无一倾。\n谁知有制伏，火攻策奇勋。\n当如运甓法，百匝不惮勤。\n事会靡终极，来者征吾文。",
        "dynasty": "宋",
        "collection_info": null
    },
    {
        "title": "重九前一日与何会卿诸友分韵得日字禁体用字",
        "author": "方一夔",
        "content": "人生多别愁，日月去如掷。\n飞鸿背朔云，老去犹旅食。\n良会不可常，一岁四五日。\n悠然千载上，此愿何时毕。\n是时属秋季，月魄如弦直。\n倦翰纵横飞，暮景凝绀碧。\n园英澹寒芳，贫女改颜色。\n咄哉值兹辰，仅隔风雨夕。\n心赏了无余，万物空相逼。\n勿叹客囊空，冷面令渠赤。",
        "dynasty": "宋",
        "collection_info": null
    },
    {
        "title": "送月溪范景淳谒告宁母",
        "author": "方一夔",
        "content": "小范湖海豪，霜翮迥独立。\n诗名三十年，卷轴森戢戢。\n合陪砥砮贡，昱簉鹓鹭入。\n蹉跎堕网罗，取势斜飞集。\n栖栖县博士，进退阶伍什。\n此来叹何晚，风诗清可挹。\n东安号多士，骚墨居谏给。\n余芳袭学子，簪笔负箱笈。\n先生隠讲帏，渊源探轲伋。\n诜诜榱桷材，大匠总收拾。\n我亦箇中人，奔走缘缕粒。\n识字多不多，炙竹槁无汁。\n衰穷两相值，嘘呵借君湿。\n亲帏恻盘羞，我志已不及。\n是时秋向残，客路西风急。\n寒溪月正明，归晒旧簑笠。",
        "dynasty": "宋",
        "collection_info": null
    },
    {
        "title": "寿云岫徐友谦",
        "author": "方一夔",
        "content": "武林有云岫，上有方外士。\n昔年谒秦皇，渡海万罗绮。\n蛾眉虽可怜，飒若风过耳。\n归来但却扫，隠见白云裏。\n举案偕逸妻，应门付稚子。\n野兴老薇蕨，天香茁兰芷。\n自云初生时，彷佛记癸巳。\n今年值甲午，六甲再轮起。\n我来欲问道，浮荣如脱屣。\n终年坐皋比，如折当门齿。\n仙人据槁梧，今昔一隠几。\n怜我壮非少，星霜后一纪。\n石炉炼神丹，愿留候薪水。\n丹成逐仙去，千岁一洗髓。",
        "dynasty": "宋",
        "collection_info": null
    },
    {
        "title": "徐友谦小筑冒雨访何通叟途中作",
        "author": "方一夔",
        "content": "昔有王子猷，连夜泝剡溪。\n自要看雪月，借人作标题。\n与君客异乡，咫尺隔东西。\n良会不可数，花时饮桃蹊。\n俛仰便陈迹，霜叶飒已萋。\n近来费要约，尺书寄赫蹏。\n天悭竟未破，雾雨犹溟迷。\n此来有缘事，小筑喧拱枅。\n请君堆壁酒，洗我流骹泥。",
        "dynasty": "宋",
        "collection_info": null
    },
    {
        "title": "寄蒙泉王南叟",
        "author": "方一夔",
        "content": "忆昔未识易，来访易祖师。\n丹墨事点勘，君时坐皋比。\n转眼十五载，君壮我已衰。\n尔来各异县，漂泊寄一枝。\n重趼有问道，未省官与私。\n君处潇洒地，一扫千首诗。\n风涛隔浩渺，相望如九嶷。\n寄音无家客，为我问所思。\n桑榆借余暖，归来定何时。",
        "dynasty": "宋",
        "collection_info": null
    },
    {
        "title": "夜梦入一市井中见有总角道人能相人者往来熟视予久之其语不能记也因授予以一握算筹谩记其事",
        "author": "方一夔",
        "content": "鸡鸣起羣蛰，往来黑蚍蜉。\n似闻尘埃中，亦有玉雪流。\n夜梦忽见之，恍如云梦州。\n其人髻双髽，衣上百结裘。\n知有袁李术，精神寄双眸。\n语我我不解，罗缕维与陬。\n临分忽有赠，付我一把筹。\n振衣逐轻矫，去去逝莫留。\n飞空度杳渺，划然堕岩幽。\n我岂富贵人，胡椒穷豆区。\n长贫博长健，此理更王囚。\n仙人去何许，往往巢嵩邱。\n俗缘几时了，约我三千秋。",
        "dynasty": "宋",
        "collection_info": null
    },
    {
        "title": "续咏史二首 严君平",
        "author": "方一夔",
        "content": "西蜀严夫子，易老养高致。\n日阅裁数人，少取多论议。\n初不要赢余，未暮辄关肆。\n人知取人廉，要之亦余事。\n假我龟策业，行我诲人意。\n夫子不弃世，谁言两相弃。",
        "dynasty": "宋",
        "collection_info": null
    },
    {
        "title": "续咏史二首 韩伯休",
        "author": "方一夔",
        "content": "卖药长安市，古有韩伯休。\n纷纷要谐价，百唤不转头。\n坐令儿女觉，暮去不稍留。\n人生异鸟兽，饮啄择所求。\n岂无爪距才，而要安笼囚。\n贫贱亦有道，不独为身谋。",
        "dynasty": "宋",
        "collection_info": null
    },
    {
        "title": "次韵通甫赠别",
        "author": "方一夔",
        "content": "借我折絃琴，弹君不调曲。\n此材从何来，妙斲峄阳木。\n一奏唱离鸾，再和弹别鹄。\n音响无人知，清绝过如玉。\n若人太古民，不肯堕尘俗。\n写兴希夷前，袖手澹无欲。\n彼哉纨袴儿，下视等毛粟。\n怜我来乡村，妙诗时往復。\n相思隔碧云，清啸振幽谷。\n老我空自怜，頼君时击触。\n知音古来稀，不数晋荀勖。\n纷纷筝笛耳，勿与相征逐。",
        "dynasty": "宋",
        "collection_info": null
    },
    {
        "title": "寄呈何潜斋小有洞天",
        "author": "方一夔",
        "content": "小有古洞天，仙峯戴灵鰲。\n何人失守卫，飞去随波涛。\n朅来文昌宫，还作贵人牢。\n贵人旧散仙，稍厌官府劳。\n怅然念人世，谪居领岩嶅。\n饥食柏树子，渴饮松枝醪。\n涕唾视勋业，习气余诗骚。\n我亦慕仙者，何时脱羁绦。\n终携绿玉杖，东去访卢敖。",
        "dynasty": "宋",
        "collection_info": null
    },
    {
        "title": "续感兴二十五首  其一",
        "author": "方一夔",
        "content": "猛虎等百兽，天赋与长雄。\n曼胡利秋戟，隅目磨青铜。\n从知世路暗，羣行各西东。\n吼地一长啸，飒飒来悲风。\n饥来待人肉，不数豹与熊。\n肥领而黑喙，不知是何虫。\n坐卧不自防，穴尔皮毛中。\n尔虎虽云猛，一旦皮骨空。\n慎勿欺微细，即且制神龙。",
        "dynasty": "宋",
        "collection_info": null
    },
    {
        "title": "续感兴二十五首  其二",
        "author": "方一夔",
        "content": "恶木生高冈，枝疎上指天。\n雨露非有私，蟠踞几何年。\n荛子寝其下，山鸟栖其巅。\n匠石过不睨，生理得自全。\n皮为野火烧，根为蝼蚁穿。\n空中不足恃，一朝踣而颠。\n上有千岁藤，相依久缠绵。\n树犹不自保，尔藤何足怜。",
        "dynasty": "宋",
        "collection_info": null
    },
    {
        "title": "续感兴二十五首  其三",
        "author": "方一夔",
        "content": "大块无私运，万象同一陶。\n及其成器时，罅漏杂坚牢。\n所以一世人，长短纷马毛。\n穷或仁与善，达或虐与饕。\n共疑造物缪，名利相煎熬。\n人生有常理，赋命安可逃。\n为善不必疑，祸福任所遭。\n孰云漆园达，夷跖均天弢。\n见夷不见畴，泰山等秋毫。",
        "dynasty": "宋",
        "collection_info": null
    },
    {
        "title": "续感兴二十五首  其四",
        "author": "方一夔",
        "content": "移根托西园，桃李赏奇遇。\n春妍虽可怜，颜色悲中路。\n奈何穷巷士，多被才华误。\n诸公谬爱客，轮囷获殊顾。\n投分未云深，容易输情愫。\n恩光借春阳，滋液荷凝露。\n悠悠当路尘，素地轻点污。\n岁暮抱弃捐，君看囚山赋。",
        "dynasty": "宋",
        "collection_info": null
    },
    {
        "title": "续感兴二十五首  其五",
        "author": "方一夔",
        "content": "浊水岂无月，水浊不受光。\n君看此孤蟾，出入天中央。\n遍满千家门，徘徊度回廊。\n由来谁分璧，招我昏暗场。\n空庭澹相对，湛湛肺肝凉。\n浮云绝点翳，宝此光明王。\n天高万籁寂，参斗低復昂。\n人生何时毕，收拾还穹苍。",
        "dynasty": "宋",
        "collection_info": null
    },
    {
        "title": "续感兴二十五首  其六",
        "author": "方一夔",
        "content": "铜駞向京洛，千里牵双轮。\n分不埋荆棘，去邺復还秦。\n自辞秋风客，不浪五百春。\n悲欢与穷泰，过眼如飞尘。\n眷言返桑梓，茂陵翳荒榛。\n忆昔禹铸鼎，罗缕九土珍。\n犹嫌问轻重，推落泗水滨。\n况尔不任重，顽钝磨不磷。\n未知从此去，何时免漂沦。\n勿叹流落苦，渠更多阅人。",
        "dynasty": "宋",
        "collection_info": null
    },
    {
        "title": "续感兴二十五首  其七",
        "author": "方一夔",
        "content": "鸿钧大气力，日夜转范模。\n赋予有定形，不与万变俱。\n君看三春时，动植纷万殊。\n一气自结束，谁与施粉朱。\n人生况知识，均此造化垆。\n岂是风火煽，假合成形躯。\n恋恋千岁药，莽莽三生涂。\n从渠梦幻论，袖中得玄珠。",
        "dynasty": "宋",
        "collection_info": null
    },
    {
        "title": "续感兴二十五首  其八",
        "author": "方一夔",
        "content": "云日半解驳，东上雨中晴。\n不知谁幻化，倏然成气形。\n精光错异采，势且迫太清。\n良苗不润泽，咫尺夷大明。\n儿童争指目，万象俱晦冥。\n须臾换光景，变灭不暂停。\n天运亘终古，百怪终无成。\n吾欲乘清风，再拜叩玄精。",
        "dynasty": "宋",
        "collection_info": null
    },
    {
        "title": "续感兴二十五首  其九",
        "author": "方一夔",
        "content": "二女洒竹泪，尽是心中血。\n精诚着于物，千载犹不灭。\n当时从南巡，岂少稷与契。\n奈何比孤纍，匍匐阳城谒。\n皇英独何人，风泉共幽咽。\n可怜女子心，慷慨男儿烈。\n湘水流不断，谁道恩情绝。\n何时见归来，续君远离别。",
        "dynasty": "宋",
        "collection_info": null
    },
    {
        "title": "续感兴二十五首  其一○",
        "author": "方一夔",
        "content": "老火久敛戍，蓐收令西方。\n尘沙随白日，惨澹无晶光。\n故叶改颜色，过雁新着行。\n孤坐坠秋月，寒灯飐空房。\n怅然盛时节，开缄理衣裳。\n芙蓉久当采，浩荡不可量。\n芬芳易消歇，岁暮安得长。\n毋为守空死，万代同山冈。",
        "dynasty": "宋",
        "collection_info": null
    },
    {
        "title": "续感兴二十五首  其一一",
        "author": "方一夔",
        "content": "西游历剑阁，寡仆敝轮鞅。\n水餐掬哀湍，林宿拾坠橡。\n悲风振古木，猩鼬挟魍魉。\n十步九诘盘，奇险跻攀上。\n担囊偶不意，一跌堕万丈。\n岷峨渺何许，注目极遐想。\n穷年食外方，浮踪任漂荡。\n何时御长风，振足谢笼网。\n不须计三餐，迎我归苍莽。",
        "dynasty": "宋",
        "collection_info": null
    },
    {
        "title": "续感兴二十五首  其一二",
        "author": "方一夔",
        "content": "黄鹄浴海水，一举凌紫埃。\n长风九万里，正值天门开。\n不知食何食，云路方徘徊。\n嗟我鸿雁侣，避寒声悲哀。\n失身堕泥滓，腹背日摧颓。\n城东极恶少，挟弹巧相猜。\n稻粱未足溉，云雨何时来。\n不希附修翮，有分终蒿莱。",
        "dynasty": "宋",
        "collection_info": null
    },
    {
        "title": "续感兴二十五首  其一三",
        "author": "方一夔",
        "content": "大化差不齐，人事固多缪。\n纷纷骋牙角，日夜啮且斗。\n所以椅桐中，徘徊束孤咮。\n人情随盛衰，世途迭起仆。\n天命有定分，气数安能囿。\n去去息吾驾，西山老危岫。",
        "dynasty": "宋",
        "collection_info": null
    },
    {
        "title": "续感兴二十五首  其一四",
        "author": "方一夔",
        "content": "扬州旧服卉，木绵白茸茸。\n缕缕自余年，纺绩灯火中。\n织成一束素，上有浴海鸿。\n岁寒若可恃，凄凄凛霜风。\n昨夜县牒下，头纲出城东。\n殷勤赴官急，瘢疮免殷红。\n我寒那可忍，负此卒岁功。\n不知落谁手，输入秦娥宫。",
        "dynasty": "宋",
        "collection_info": null
    },
    {
        "title": "续感兴二十五首  其一五",
        "author": "方一夔",
        "content": "瞿昙未生世，摩诘果谁宗。\n问答了不语，不立文字工。\n开流荡千古，一雌和羣雄。\n挥斤纷万变，动寂不离空。\n镜坏光不灭，迴转如轮风。\n有能诘其迹，推入滉瀁中。\n以此连环入，合散常无穷。\n愚者诱罪福，高者超神通。\n孔孟久不作，谁能扫其踪。",
        "dynasty": "宋",
        "collection_info": null
    },
    {
        "title": "续感兴二十五首  其一六",
        "author": "方一夔",
        "content": "我贾贾日本，挂席穷南海。\n冰夷斗蛟龙，牙角吐光采。\n血人以宴娭，窟宅一朝改。\n赤手拾明月，天幸独我在。\n归赴王侯需，价直十百倍。\n匹夫惜性命，贪冒以贾罪。\n歌笑履波涛，竟死復何悔。",
        "dynasty": "宋",
        "collection_info": null
    },
    {
        "title": "续感兴二十五首  其一七",
        "author": "方一夔",
        "content": "飘飖瑶台雪，沆瀣竹林露。\n萧然立高寒，不受世滓污。\n采芳拾三秀，徘徊昆山路。\n譬如漆园像，华屋非其处。\n谁能使蹇修，再拜扣情愫。\n湘波日摇荡，去去悲迟暮。",
        "dynasty": "宋",
        "collection_info": null
    },
    {
        "title": "续感兴二十五首  其一八",
        "author": "方一夔",
        "content": "文章不用世，毫端弄春妍。\n满听疑可采，蹑空若浮烟。\n君尹西都日，琅琅贾董篇。\n如种田得谷，如凿井得泉。\n子虚与大人，缥缈凌云仙。\n簜节病桑梓，不置巢边鸢。\n问君取士意，取士当谁先。\n勿取春华艷，祇取秋柏坚。",
        "dynasty": "宋",
        "collection_info": null
    },
    {
        "title": "续感兴二十五首  其一九",
        "author": "方一夔",
        "content": "化生如雀雉，随气更变易。\n卵生如鹅鸭，不交无羽翼。\n人死心不灭，化作秋柏实。\n俄顷復为人，万化无终极。\n庄周固尝云，知命故不惑。\n我生异草木，未可从横直。\n纵然反常理，一二于万亿。\n种禾不生豆，此喻要嘿识。",
        "dynasty": "宋",
        "collection_info": null
    },
    {
        "title": "续感兴二十五首  其二○",
        "author": "方一夔",
        "content": "老氏啬而生，併力攻一境。\n深入黑暗中，杳杳无光景。\n佛氏定而死，百动不离静。\n了了谁在眼，莫掇水中影。\n终然归空无，用处各驰骋。\n纷纷堕此中，未悟此二柄。\n漂流余千年，谁能折锋颖。\n邈哉我前修，忠信得要领。",
        "dynasty": "宋",
        "collection_info": null
    },
    {
        "title": "续感兴二十五首  其二一",
        "author": "方一夔",
        "content": "匣空龙得偶，厨封画通神。\n可怜种瓜客，犹自标故秦。\n当时祖龙死，逐鹿灞水春。\n早飞将军檄，晚分丞相茵。\n抵死心不閒，不顾刍狗陈。\n陶朱去越后，未肯休此身。\n犹闻载窈窕，千金散贱贫。\n何如白云叟，自与青山邻。\n十年一易世，眉目辄少嚬。\n悠悠华山裏，甘作骑馿人。",
        "dynasty": "宋",
        "collection_info": null
    },
    {
        "title": "续感兴二十五首  其二二",
        "author": "方一夔",
        "content": "金陵旧长安，谯郡今丰沛。\n吴州对楚山，二水相萦带。\n团团清淮月，久落青天外。\n长江穴岷峨，奔迫走吴会。\n一朝金翅飞，万丈铁锁碎。\n列郡空崚嶒，故国余丛荟。\n升高望中原，极目了河岱。\n大运有奔沦，兴废更百代。\n客行秋风早，中路乏资贷。\n归寻旧簑笠，独钓吾邦濑。",
        "dynasty": "宋",
        "collection_info": null
    },
    {
        "title": "续感兴二十五首  其二三",
        "author": "方一夔",
        "content": "自从判清浊，人文肇古羲。\n中间更百圣，扶竖颠与衰。\n孔孟死不作，千载无明师。\n嗟此仁义路，举世争背驰。\n无人障横溃，一朝坠民彜。\n微言虽尚在，骎骎化侏离。\n斯文亘万古，悠悠竟何之。",
        "dynasty": "宋",
        "collection_info": null
    },
    {
        "title": "续感兴二十五首  其二四",
        "author": "方一夔",
        "content": "昔时累科举，读书患不足。\n天今予我暇，有书真不读。\n煌煌百圣心，清彻寒泉玉。\n遗泽存读书，浸作生民福。\n静观灵台中，万象森在目。\n天寒境自明，欲浅机自触。\n斯文化异端，骎骎即深谷。\n晞颜以自励，吾欲求之復。",
        "dynasty": "宋",
        "collection_info": null
    },
    {
        "title": "续感兴二十五首  其二五",
        "author": "方一夔",
        "content": "惊禽营颗粒，飞飞集邱隅。\n游子困行役，十年落江湖。\n煌煌秦与洛，运转天下枢。\n启明曜东汉，万足争奔趋。\n岂无爪距力，逐利如孙吴。\n得失昧前料，青云间泥涂。\n天命有厚薄，定分不可踰。\n归来北山下，俛仰收桑榆。",
        "dynasty": "宋",
        "collection_info": null
    },
    {
        "title": "过深浦罗给事隠旧居",
        "author": "方一夔",
        "content": "给事三父子，着籍古池阳。\n贩夫偶奇货，末暮来钱塘。\n维时汉运衰，紫宸厌天狼。\n长鲸沸河洛，幅裂万里疆。\n惟子晓大义，白笔摇风霜。\n愿提十万旅，巢穴倾朱梁。\n青云不假翼，无路凌高翔。\n其事竟无成，青史垂芬芳。\n中原转莽莽，一垤争侯王。\n登高抉浮云，极目惨八荒。\n遐想同心人，过君桥梓乡。\n徘徊扣牧子，遗迹悲荒凉。\n区区夏虫知，知我于诗长。\n岂知用心处，流落不忘唐。\n我欲传高士，置君后柴桑。\n含情苦摇荡，伫立苍洲旁。",
        "dynasty": "宋",
        "collection_info": null
    },
    {
        "title": "次韵徐古泉雪冈见寄",
        "author": "方一夔",
        "content": "掬泉陟云亭，撼桐款石室。\n桐以药清羸，泉以洗怆恻。\n惟昔有二君，靳与世纷出。\n我来泛沧溟，幽岩傍欹侧。\n不如岘山去，行尽风沙碛。\n交君父子间，风仪宛如昔。\n引坐读书巢，呼酒软我膝。\n吟髭怒气张，笑眼寒光溢。\n莱编如正色，澹然离芗泽。\n别去不空手，怀袖粲金碧。\n笑我顽鲁胸，孔窍暗如漆。\n顺涂咏其事，搔痒发故疾。\n闭门课学子，风雨隔十日。\n苍苍乔木春，杳杳碧云夕。\n相思托空言，各倚天一壁。\n终携赤藤杖，相期访仙释。",
        "dynasty": "宋",
        "collection_info": null
    },
    {
        "title": "续评史二首 向子平",
        "author": "方一夔",
        "content": "贵者不如贱，桑麻鄙簪缨。\n富者不如贫，布荆胜珠琼。\n子平悟损益，持论悍且精。\n併敌就一向，力与世俗争。\n所以昏嫁毕，洗然外浮名。\n投迹崖巘中，便足了一身。\n颓波不可挽，滔滔自东倾。\n惟有吾由我，去留听从卿。",
        "dynasty": "宋",
        "collection_info": null
    },
    {
        "title": "续评史二首 严颜",
        "author": "方一夔",
        "content": "昔有严将军，积气壮穷峡。\n维时汉道季，貙鲸溃河郏。\n我公弛长缨，不闭蛇虎柙。\n尔军从何来，两强力相压。\n天未厌乱离，龙去留空匣。\n区区报主情，盟血不受歃。\n笑谈履刀锯，性命轻一掐。\n吾但戴吾头，卿自用卿法。",
        "dynasty": "宋",
        "collection_info": null
    },
    {
        "title": "诸葛武侯",
        "author": "方一夔",
        "content": "我从古人中，不数管晏辈。\n纷纷后春秋，仅有孔明在。\n伊人层壑冰，表裏绝疵颣。\n文章派莘岩，气节凌梁岱。\n未把渭上麾，甘抱隆中耒。\n维时太清暗，芒炎亘彗孛。\n老瞒鬼蜮雄，阔步无留碍。\n区区蜂与蚁，应手铁山碎。\n陆城胄天潢，穷乏卓锥块。\n垂白气不衰，逝肯一寸退。\n孔明托末契，一起镇横溃。\n煌煌復雠义，掀揭人心晦。\n风云两飞扬，眼底无强对。\n取分孙曹间，隻手探怀内。\n自堪托六尺，不啻才十倍。\n暮年五丈师，此举不俟再。\n中坚拥貔貅，势若决潴汇。\n半道失良图，天理意茫昧。\n彼哉髠钳儿，见雪空狂吠。\n是非付陈编，清泉奉芳酹。\n何时起九京，六合需一溉。\n朗咏出师篇，千载照肝肺。",
        "dynasty": "宋",
        "collection_info": null
    },
    {
        "title": "出塞行五首  其一",
        "author": "方一夔",
        "content": "南方地卑湿，北客畏蒸暑。\n晨行螫菵露，水宿射短矢。\n秦人发谪戍，见行如弃市。\n今古共一方，今者不独死。\n穰穰作家业，鬼妾纷驱使。\n鸱夷卵翼蕃，小儿半高鼻。\n元精穿万化，荡荡不可恃。",
        "dynasty": "宋",
        "collection_info": null
    },
    {
        "title": "出塞行五首  其二",
        "author": "方一夔",
        "content": "出塞二千里，平沙白如霜。\n探兵失单于，传是左贤王。\n枭鸣金错竿，士气惨不扬。\n中军一再鼓，万马赴敌场。\n名酋不可得，杀伤略相当。\n县鞍尽胡首，前驱橐駞羊。\n幕府阅五符，半死半裹疮。\n天子不录过，犹侯水中乡。",
        "dynasty": "宋",
        "collection_info": null
    },
    {
        "title": "出塞行五首  其三",
        "author": "方一夔",
        "content": "我本轻黠儿，小少槿闾闬。\n未知从军苦，悠悠赴沙瀚。\n同行五千人，骸骨蓬麻乱。\n中有脱死者，人各鸟兽窜。\n间怀大将印，辛苦生还汉。\n包以衬甲绫，来上长杨殿。\n怜我不负恩，授印亲书赞。\n一来赎前过，比再军锋冠。",
        "dynasty": "宋",
        "collection_info": null
    },
    {
        "title": "出塞行五首  其四",
        "author": "方一夔",
        "content": "主公再度辽，油幢坐中坚。\n怜我鸣吠竖，出入后狨鞯。\n一朝霍家败，主公忝姻联。\n富贵既相关，受祸其固然。\n我时护属国，脱命来居延。\n蹉跎偶不死，彷佛三百年。\n此来復何幸，皓首朝中天。\n昔日霍家事，历历在眼前。\n偶行平阳里，细草空芊绵。\n与卿等辈耳，岁暮愁红蔫。",
        "dynasty": "宋",
        "collection_info": null
    },
    {
        "title": "出塞行五首  其五",
        "author": "方一夔",
        "content": "登高望西北，里数逾五千。\n谁言龙庭远，转盼跨幽燕。\n喊声振瓦石，斗志前旌旃。\n足蹈猛虎尾，手揽饥蛟涎。\n富贵自有命，此身若浮烟。\n古来功名士，发迹昉穷边。\n不见小盘龙，兜鍪换貂蝉。\n岂为章句儒，白首埋陈编。\n见嗤灰与土，黯死吹不然。",
        "dynasty": "宋",
        "collection_info": null
    },
    {
        "title": "雨",
        "author": "方一夔",
        "content": "吾闻阴阳书，夏忌甲子雨。\n蚕死麦復苦，果谐老农语。\n人生无贤愚，扰扰同一宇。\n衣食固其端，安可过取数。\n哀哉元相国，胡椒满仓庾。\n区区口体计，所费能几许。\n晴曦御朝寒，野菜供晚茹。\n君看此辈人，政自有佳处。",
        "dynasty": "宋",
        "collection_info": null
    },
    {
        "title": "忆舍弟",
        "author": "方一夔",
        "content": "衰世门户单，惟有子与我。\n手足共一身，右短固不可。\n投老得寡妻，谁谓此计左。\n鸱枭覆尔巢，骨肉翻成祸。\n知几苦不早，渐理归舟柁。\n县官不可入，有理子亦颇。\n自怜羽翼低，尺书忽远堕。\n两年食奔走，老蚕自缠裹。\n相救在急难，宁能久安坐。\n玄精有可倚，矧此乃么么。",
        "dynasty": "宋",
        "collection_info": null
    },
    {
        "title": "赠鹤峰杨提干森",
        "author": "方一夔",
        "content": "功名真定兔，赤手谁抟控。\n十载武陵春，一饷扬州梦。\n时穷非我独，万事付破瓮。\n犹有夙昔心，耿耿满空洞。\n豪气轻元龙，雄卞眇子贡。\n梦池句逾劲，赌墅机屡中。\n我来客东安，两载补缺空。\n青山浩独媚，飞云倦孤送。\n翩翩老令威，霜翮颇惊众。\n怜我一客鸟，鸣和闹晴咔。\n妙哉屠龙手，老去余此弄。\n三年逝相从，不为千金痛。\n浮迹寄閒适，片语折喧鬨。\n归鞭定何时，矫首蹑飞鞚。",
        "dynasty": "宋",
        "collection_info": null
    },
    {
        "title": "再迭前韵别鹤峰",
        "author": "方一夔",
        "content": "仙鹤来富春，造次欲手控。\n偶然留一吷，唤醒千年梦。\n兴来屡相过，小醉侧春瓮。\n笑谈惊座人，输泻无底洞。\n森然栝柏材，曾伴扬州贡。\n班门无弃物，一睨果奇中。\n当今构廊庙，况闻栋桴空。\n行看飞腾去，不待吹嘘送。\n我亦懒散人，笺註鄙玄众。\n向何写怀抱，清苦等吟咔。\n诗来出其右，云月困朝弄。\n风檐数四读，愈我岑岑痛。\n復作摩天飞，不斗鸡鹜鬨。\n何时款君门，共把果下鞚。",
        "dynasty": "宋",
        "collection_info": null
    },
    {
        "title": "猩猩",
        "author": "方一夔",
        "content": "醉酒水钩吻，短屐木连琐。\n猩猩见且駡，尔欲寝处我。\n吾属从此逝，相语此最叵。\n行行指忽动，念念颐亦朵。\n试来衣食之，危机忽交堕。\n糟醨自熏煮，绳索自缠裹。\n猎者蹑其踪，羣队相随坐。\n盛血乱殷红，剪髮供髢鬌。\n明知好是饵，不悟贪为祸。\n君看得意处，早转潮头柁。",
        "dynasty": "宋",
        "collection_info": null
    },
    {
        "title": "观兼山黄公河海图二首 河",
        "author": "方一夔",
        "content": "黄河从天落，北来受降城。\n划至韩城县，喷薄万雷霆。\n何处杂泥滓，浊浊不復清。\n奔迫梁楚间，赤子如浮萍。\n近来到淮泗，烟波鼓长鲸。\n无人起堤障，何时返沧溟。\n惜哉神禹疏，高下昧地形。\n胡中倘可注，曷不施经营。",
        "dynasty": "宋",
        "collection_info": null
    },
    {
        "title": "观兼山黄公河海图二首 海",
        "author": "方一夔",
        "content": "逝川走东海，日夜无休歇。\n咄此盘中涡，不长亦不竭。\n日月走中天，于焉双出没。\n骇浪掀扶胥，高于朔山雪。\n蠵蜃吐楼台，蛟鼍护窟穴。\n海若不徒夸，冯夷甘受屈。\n吾闻三神山，恍恍银宫阙。\n便随长风去，发轫首溟渤。\n倘逢方平生，海底探明月。\n坐待清浅时，归来未华髮。",
        "dynasty": "宋",
        "collection_info": null
    },
    {
        "title": "将归戏作此以别诸友",
        "author": "方一夔",
        "content": "新都玻璃江，下会东阳派。\n南图俟扶摇，东首掉澎湃。\n千峰白云粘，百道清泉洒。\n仳室旧樵贫，钓濑老渔怪。\n桐君古仙居，稚川昔高迈。\n都忘语嘿殊，未觉高下隘。\n栖身傍冷门，吐口洗残债。\n针石远相粘，盐卵危不坏。\n露翰倦孤飞，金波炯三桂。\n惊心岁月遒，过眼风雨快。\n感此桑扈鸣，春蚕续菅蒯。\n悠然耕田歌，早秧补葵芥。\n岂无田园念，未脱尘氛械。\n去来久无书，情愫不比画。\n自惭榱桷材，曾螫虫虺虿。\n难将西山景，少补东隅败。\n妻子累寒饿，文字欺聋聩。\n未酬醉乡封，暂倒仙源界。\n萧散纵孤骞，游戏留一慨。\n他日对床情，为君作佳话。",
        "dynasty": "宋",
        "collection_info": null
    },
    {
        "title": "药圃五咏 杞菊",
        "author": "方一夔",
        "content": "药中有杞菊，甘食比蔬菜。\n维昔陆与苏，赋咏穷梗概。\n搜寻入吾圃，孤根擢荒秽。\n未能竟俗好，堇堇生意在。\n辛荑满袖衽，枝叶不一采。\n少需摘绛实，迭迭贯珠琲。\n岁晚脱皮毛，凉叶苏渴肺。\n灵厖守我宅，无復逐夜吠。",
        "dynasty": "宋",
        "collection_info": null
    },
    {
        "title": "药圃五咏 甘菊",
        "author": "方一夔",
        "content": "楚客赋夕餐，经传不着名。\n野菊或杀人，神农着翳经。\n此品甘且辛，丛生数千茎。\n分种不封囊，移根或盆盛。\n噉茶摘其叶，觞酒啜其英。\n风霜振枯槁，气味老更成。\n平生攻苦淡，矜此岁晚情。\n不独醒头目，吾其寄余龄。",
        "dynasty": "宋",
        "collection_info": null
    },
    {
        "title": "药圃五咏 白朮",
        "author": "方一夔",
        "content": "白朮号山姜，以西北为上。\n近来出古潜，何必论地望。\n老鸦衔子去，往往生绝嶂。\n岁久根株成，细大极殊状。\n洗削事煎烹，补冷逐虚涨。\n彼哉不好事，蜜浸溢瓶盎。\n游媚富贵人，远作千里饷。\n平生不为口，我欲御烟瘴。",
        "dynasty": "宋",
        "collection_info": null
    },
    {
        "title": "药圃五咏 川芎",
        "author": "方一夔",
        "content": "芎苗高一丈，细花如申椒。\n不独服芎根，衣佩或采苗。\n清芬袭肌骨，岁久亦不消。\n所以湘浦客，洁修着高标。\n我老苦多病，风寒首频摇。\n愿移一百本，溉根豁烦嚣。\n虽无下女遗，干叶插盈腰。\n逃泥贳旦暮，不学楚人谣。",
        "dynasty": "宋",
        "collection_info": null
    },
    {
        "title": "药圃五咏 茯苓",
        "author": "方一夔",
        "content": "老松踰百围，名为栋梁材。\n孤根虽故在，不復萌条枚。\n生意无处泄，浩浩还根荄。\n结为千岁苓，肤色状琼瑰。\n洗曝不遗力，药裹手自开。\n羊枣出河北，胡麻来天台。\n蒸以白砂蜜，盛以红瓷杯。\n一朝服食尽，玉色还婴孩。",
        "dynasty": "宋",
        "collection_info": null
    },
    {
        "title": "宿前湾",
        "author": "方一夔",
        "content": "夕行前溪湾，翁妪招我宿。\n入门灯火闹，偶此寄一足。\n客囊喜清浄，我倦睡颇熟。\n回首失浮踪，终朝露如沐。",
        "dynasty": "宋",
        "collection_info": null
    },
    {
        "title": "上胡主簿愿",
        "author": "方一夔",
        "content": "尹公起宣城，谓是金闺彦。\n失脚簿领丛，斜飞集州县。\n南陵枌榆地，妙年试雄剸。\n还将旧棠阴，来作清溪掾。\n近来多政学，误制好东绢。\n我公有渊源，家学富经传。\n四明炯清水，玉映昆山片。\n以兹抚凋瘵，精神皎如练。\n囷仓出毫末，德化速邮传。\n到官未百日，恻恻庭闱恋。\n花外想安车，戏舞斑衣缘。\n推此寿斯民，童髦剧欢忭。\n我亦囿陶钧，有道耻贫贱。\n洗眼看政成，携上金銮殿。",
        "dynasty": "宋",
        "collection_info": null
    },
    {
        "title": "问稼隠疾",
        "author": "方一夔",
        "content": "日子来访我，话旧乐復乐。\n中年情义深，一别辄作恶。\n子我皆客居，浮萍嘆流落。\n伤心缩地术，倒指赏月约。\n鸡黍喜有期，书久懒不作。\n是时困着愚，处处熬膏镬。\n而子金石躯，坐受贫鬼缚。\n传闻数日来，卧病清风阁。\n况子贤主人，苓朮富装橐。\n子亦屡折肱，忍不急呼药。\n大患缘有身，此理直糟粕。\n要令文殊师，欲扣维摩诺。\n人生余几许，何事纷六凿。\n殷懃今夜月，为我照寂寞。",
        "dynasty": "宋",
        "collection_info": null
    },
    {
        "title": "寄友直借古书",
        "author": "方一夔",
        "content": "五日学作诗，十日学书纸。\n书成自称好，对客发微泚。\n尔来草书人，作态工侧媚。\n譬如老孙娘，不病要儿齿。\n我空诗未工，苦瘦如我字。\n有诗使人写，适兴聊尔尔。\n宿缘喜多学，未用进于技。\n试问宜休民，何如觅青李。",
        "dynasty": "宋",
        "collection_info": null
    },
    {
        "title": "以白瓷为酒器中作覆杯状復有小石人出没其中戏作以识其事",
        "author": "方一夔",
        "content": "彼美白瓷盏，规模来定州。\n先生文字饮，独酌无献酬。\n咄哉石女儿，不作蛾眉羞。\n怜我老寂寞，赤手屡拍浮。\n子顽不乞火，我醉不惊鸥。\n无情两相适，付与逍遥游。",
        "dynasty": "宋",
        "collection_info": null
    },
    {
        "title": "寄徐雪冈二首  其一",
        "author": "方一夔",
        "content": "我行其偶然，触石五溪渡。\n归迷日已暗，有客相与晤。\n欣君相与问，酒罢首东路。\n坐恨此机失，欲去翻疑悞。",
        "dynasty": "宋",
        "collection_info": null
    },
    {
        "title": "寄徐雪冈二首  其二",
        "author": "方一夔",
        "content": "明庚共一天，出没巧相避。\n与君别半载，转脚不相值。\n君来过故人，我復舍此去。\n怅然起遐瞻，云归水东逝。",
        "dynasty": "宋",
        "collection_info": null
    },
    {
        "title": "秋夜有感",
        "author": "方一夔",
        "content": "西窗枕清溪，流水日夜响。\n孤眠夜无寐，离梦苦摇荡。\n自我辞家来，弦月屡下上。\n消息不曾真，百念堕滉瀁。\n忆昔心气雄，跃跃盛年想。\n窥奇故牧储，借重宗橐赏。\n山搜富金沙，泽淤耀琨簜。\n天池鶱孤飞，昆山纷独往。\n下视夸夺子，蠓蠛鸣瓮盎。\n区区凡楚争，逐逐臧谷网。\n蹉跎改素摽，零落收宿莽。\n平生矜与夸，荣为谢外奬。\n惟余不尽心，耿耿犹畴曩。\n譬如老猎猃，闻呼齿足痒。\n清江三百里，西风飒菰蒋。\n明朝泝归舟，鸦轧鸣两桨。",
        "dynasty": "宋",
        "collection_info": null
    },
    {
        "title": "洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也  其一",
        "author": "方一夔",
        "content": "月行十三度，昼夜风轮急。\n不知谁鞭策，行天出復没。\n我欲诉清虚，云路九万级。\n梯飈空袅袅，月走那可及。\n愿言住仙府，露重环佩湿。\n将从匏瓜摘，復结汉津汲。\n相期无情欲，不洒孤眠泣。\n落杵玄霜寒，出削玉斧涩。\n笑我南飞鸟，未办一枝葺。\n归欤定惊魄，烟雾饱清吸。",
        "dynasty": "宋",
        "collection_info": null
    },
    {
        "title": "洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也  其二",
        "author": "方一夔",
        "content": "北极跳宜碣，南瞻尽闽瓯。\n眇观此瀛海，浮空竟千秋。\n瑞光出冰轮，千丈开云头。\n月行无厚薄，不尽离人愁。\n夜半北斗高，阑干压幽州。\n繁星见復没，如滓浮新篘。\n庭虚步清影，梧桂声飕飗。\n举杯饮未釂，棹歌起渔舟。\n光景正清绝，宾去我独留。\n饮技未必奏，颓然老伶优。",
        "dynasty": "宋",
        "collection_info": null
    },
    {
        "title": "洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也  其三",
        "author": "方一夔",
        "content": "忆昔战秋闱，不復返隻轮。\n嗟此无用学，棘猴费精神。\n当时羞见月，月岂欲负人。\n我去月千里，月来转情亲。\n余音唱窈窕，小诗斗清新。\n团团桂树影，金粟香不陈。\n便当结幽佩，凌空访仙真。\n那知满夜夜，此去空尘尘。\n翩然倚高寒，不数肇与晨。\n笑渠老章句，步骤准过秦。",
        "dynasty": "宋",
        "collection_info": null
    },
    {
        "title": "次韵稼隠告归",
        "author": "方一夔",
        "content": "我观大瀛海，天水二清廓。\n谁麾海若来，乐斗万蛟鰐。\n风涛拍屯门，溃作无底壑。\n鬐鬛竖旗旛，牙角利椎凿。\n血人不肯吐，安得留残啄。\n茫茫泝云槎，日夜失栖泊。\n归涂三月粮，囊底余圭勺。\n平生崒嵂气，磨淬去隅角。\n案空萤已干，匣闭龙不跃。\n故衣粘蜃气，未洗瘴雾恶。\n尔来出白云，奔走乱车铎。\n有来证奇字，时扣草玄阁。\n高碁固饶人，欲学苦无脚。\n惟君桑梓英，遇合长落落。\n申旦首胥溪，险韵当离酌。\n勿为松菊挽，来占秋堂幕。",
        "dynasty": "宋",
        "collection_info": null
    },
    {
        "title": "赠心梅黄教谕",
        "author": "方一夔",
        "content": "太玄八十一，经世加一倍。\n方圆起参两，奇耦常相配。\n大哉天壤间，理大独无对。\n而数行其中，往往不相背。\n冥探洞古今，幽讨极覆载。\n吾求之瓦砾，数亦无不在。\n阴阳如推车，五气如转硙。\n杂然雾与珠，人物等唾欬。\n恶或盗跖寿，善或伯夷馁。\n人事非不明，所值互吉悔。\n长平四十万，高下付一概。\n谁尸造化笔，一一难归罪。\n君言吾有数，万窍均大块。\n试将握算推，不出范围内。\n譬如埏埴人，万器同一焙。\n前陶或坚牢，后陶或破碎。\n中间又不同，纯驳千万态。\n当时君与相，此年有真宰。\n黄蛇吞舆地，或者非茫昧。\n八宫卦纵横，四柱数进退。\n以此尺棰义，合散无罣碍。\n昔君雄少年，卢雉喝好采。\n失脚落鹖冠，漕闱双奏凯。\n尔来相乘除，得失赌一塞。\n后夜北斗高，灿灿缀小沫。\n瑟缩蛇入宇，蹭蹬鹏运海。\n栖栖百巧穷，饶君三尺喙。\n此来坐皋比，学子富衿佩。\n喜持秘苑术，远与虚中辈。\n诸公义财涩，枯槁喜一溉。\n烦君测五纬，出没更明晦。\n何时聚白羊，旦暮真可待。",
        "dynasty": "宋",
        "collection_info": null
    },
    {
        "title": "次韵王蒙泉见寄併和鄙作",
        "author": "方一夔",
        "content": "君谱猗兰操，曲度得硕师。\n孤唱绝众和，不与淫声比。\n难逢拊石盛，终作蹈海衰。\n近传贫作祟，疽疣等骈枝。\n西风几挥泪，徙倚哀吾私。\n好音忽西堕，竹下哦君诗。\n翛然落月色，融融伴君疑。\n慇懃告司鼎，君侧要子思。\n试归扣小有，坐待天定时。",
        "dynasty": "宋",
        "collection_info": null
    },
    {
        "title": "送讲书吴友直过吴门省兄",
        "author": "方一夔",
        "content": "寒城十月交，万叶风萧槭。\n林幄变浮红，水镜湛虚碧。\n维时子吴子，驱车欲何适。\n千里想莼羹，去作水乡客。\n我非莼羹客，海峤有兄伯。\n譬如鵾与鹏，形影困乖隔。\n去乡三十载，如浮家泛宅。\n相思不即见，岁岁累行役。\n感此岁寒情，高歌慰离析。\n看君乘长风，健翮搏水击。",
        "dynasty": "宋",
        "collection_info": null
    },
    {
        "title": "徐静乐以贱生有诗次韵为谢",
        "author": "方一夔",
        "content": "伟哉盘古灵，万仙集殊庭。\n分布岁镇荧，生化与克刑。\n气机浩不停，几人得宁馨。\n开落随日蓂，嗟哉此三星。\n光彩浮四溟，芽甲逢春霆。\n铓刃发霜硎，蹉跎叹流萍。\n白云归杳冥，十年哀伶俜。\n赋芧由狙㹶，贫鬼急索絣。\n碧梧堕倦翎，馆我修遗经。\n缅彼双峡青，易学驱沸溟。\n出关东傅丁，渡海北返宁。\n共君万颓龄，药笼俱参苓。",
        "dynasty": "宋",
        "collection_info": null
    },
    {
        "title": "寿云岫以所画寿星为喻",
        "author": "方一夔",
        "content": "吴山多金堂，我来访仙真。\n神交若有契，邂逅见主人。\n浮云白步障，老松青承尘。\n从以香严髫，环以琼树春。\n仙人坐盘石，杯劝三五巡。\n果苞武陵秀，木爇占城珍。\n几见蓬海沙，不数上古椿。\n问从何处来，骑鹿来秋旻。\n谓是老人瑞，游戏葛水滨。\n容我野服见，间簉西阁宾。\n再拜上祝辞，慇懃寄千谆。\n一祝等龟鹤，再祝生麒麟。\n语罢却復进，罄折问养神。\n随之上南极，放牧云汉津。",
        "dynasty": "宋",
        "collection_info": null
    },
    {
        "title": "偕教谕傅草堂黄心梅及诸兄游贤明寺",
        "author": "方一夔",
        "content": "朋侪久拘检，偶此陟翠微。\n凌波渡野航，踏云扣小扉。\n林霜变纹缬，抝月湛珠玑。\n古寺半莓苔，空堂尽蛜蝛。\n持钵乞朝暮，残僧犹未归。\n清歌振冥杳，善响声转希。\n倦余枕木榻，虑静鸥不飞。\n我亦嘿不语，趺坐观天机。\n幽芳艷岩菊，暝色漏晴晖。\n趁行戏拍肩，扶醉争牵衣。\n邓林荫千里，飞栖偶相依。\n无人识幽趣，再鼓黄金徽。",
        "dynasty": "宋",
        "collection_info": null
    },
    {
        "title": "次韵沃梅泉见寄併见和鄙韵",
        "author": "方一夔",
        "content": "我来沸鸣蟟，坐阅寒蛩响。\n有兴寄沧洲，逝欲穷浩荡。\n百年如弯弧，落处分寸上。\n前涂知几许，干坤一漭瀁。\n念子住沃洲，屡作扁舟想。\n杖屡纵胜游，文字醉清赏。\n奇音遇朗鉴，请我黄冈簜。\n世氛久昏暗，有絷不能往。\n交情浮云淡，乐意阳春盎。\n老鹤鶱孤飞，况子开三网。\n离合固其常，岂是比土莽。\n我亦属同流，始末藉虚奬。\n永怀芳兰苕，不肯间谁曩。\n诗来森如束，快读剧爬痒。\n吾诗非世好，一派分凡将。\n君如领此言，急浪荡飞桨。",
        "dynasty": "宋",
        "collection_info": null
    },
    {
        "title": "催雪",
        "author": "方一夔",
        "content": "滕六避热属，飞雪不到城。\n人意逐高下，造化亦世情。\n桂窗坐清晓，青山洒寒霙。\n巨松古鬚鬣，老梅玉璜珩。\n仅余小培塿，冈陇纵復横。\n其下数茅屋，榾柮烟火明。\n我兴牛背上，披裘欲晨征。\n作诗逼僵龙，一夕纷瑶琼。",
        "dynasty": "宋",
        "collection_info": null
    },
    {
        "title": "读白乐天诗",
        "author": "方一夔",
        "content": "渊明避俗士，出语未必俗。\n衝口吐奇伟，往往写心腹。\n外韬中劲刚，芒刃不堪触。\n如渠不絃琴，非丝亦非木。\n乐天后此翁，逸驾追奔躅。\n未知沟中断，孰与朱与绿。\n吾观外国风，雅丽岂不足。\n自从受绳削，稗语弃不录。\n嗟彼千载人，何但诗可续。\n谁能学柳下，不受嫠也宿。",
        "dynasty": "宋",
        "collection_info": null
    },
    {
        "title": "扬子云",
        "author": "方一夔",
        "content": "两都秦与洛，派自赤帝精。\n譬如同根木，南枯北犹荣。\n哀哉千里草，四百终火行。\n穷新何为者，欺孤易天明。\n中间十五载，无汝元城名。\n谁尸春秋笔，恕彼投阁生。\n当时有凡例，党中独垂情。\n区区考亭叟，再主斯文盟。",
        "dynasty": "宋",
        "collection_info": null
    },
    {
        "title": "代寿新城刘尹迪",
        "author": "方一夔",
        "content": "峨峨嵩少精，皎皎河洛秀。\n东都谁经始，多士传自旧。\n骅骝冠冀北，尽在伯乐廐。\n于今虽应姓，况我隆准胄。\n金闺集羣彦，合伴鸳鹭簉。\n随风落东南，州县倦奔走。\n王谢旧江山，屏幛列千岫。\n公来长莲幕，同列得领袖。\n慇懃山阴叟，多谢厖不嗾。\n三年贺政成，囊封飞剡奏。\n胡为靳轩腾，未能脱墨绶。\n居然寄百里，芒炎应列宿。\n东安杭属邑，民俗朴且陋。\n下车日无事，余刃游肤腠。\n朝廷重民社，政自不轻授。\n沈沙珠吐光，闭谷兰腾臭。\n天高元北极，锡马接清昼。\n森森琅玕姿，错落羣玉囿。\n生贤造物意，积善神明佑。\n百壶登公堂，祝公南山寿。",
        "dynasty": "宋",
        "collection_info": null
    },
    {
        "title": "拟上徐容斋",
        "author": "方一夔",
        "content": "我忆昔孺子，独以高士称。\n当时汉道季，诸贤尽奔腾。\n高士卧不起，玉壶湛清冰。\n至今拜画像，遗芳暨玄曾。\n先生奋东鲁，鳬山立霜鹰。\n行台累分府，螫𧍗驱蚊蝇。\n青溪古岩邑，膏油沸如蒸。\n猾吏溺死灰，饥穷坐相仍。\n此来独何晚，三载钦风棱。\n为回浙江水，六合俱清澄。",
        "dynasty": "宋",
        "collection_info": null
    },
    {
        "title": "大水寄洪復翁",
        "author": "方一夔",
        "content": "昨夜龙宫留恶客，使者借车收二麦。\n溪涧洪流十丈高，不辨东阡与西陌。\n高田忽变黄鹄陂，下者汇作鱼龙宅。\n新陈接食已觖望，夏不早耕后何获。\n似闻山县未休戍，旁郡豪酋遗俘馘。\n携孥扶老避人祸，漂麦涨田遭鬼责。\n不知造化谁主张，罪欲谁归问河伯。\n生平舌耕真左计，迩来砚破笔毛磔。\n中宵耿耿坐长叹，满眼兵荒遭此厄。\n先生少抱调燮才，苍生不忍饥寒迫。\n潜深请磨楯鼻墨，试草千言救荒策。",
        "dynasty": "宋",
        "collection_info": null
    },
    {
        "title": "宋月山以陶金户遁山中值雪有诗次韵访之",
        "author": "方一夔",
        "content": "金沙潭头石赑屃，冻蚁纷纷半僵死。\n淘江漉海撄龙鳞，领使省金蹲虎兕。\n欲将江浙饱虚牝，遮盖谁施千丈被。\n先生误堕世网中，死灰更溺无遗毁。\n携家北走入深山，雪中高卧那能起。\n世间得丧何足道，坎止流行一弹指。\n忍冻孤吟寒士歌，力将冰蘗战纨绮。\n君穷无比我更穷，湿沫难击三千里。\n明朝裹饭约共话，炯炯方瞳岩壑裏。",
        "dynasty": "宋",
        "collection_info": null
    },
    {
        "title": "六月食寒梅",
        "author": "方一夔",
        "content": "六月火云耸奇观，读书舌烂喉吻干。\n西湖水仙珠径寸，使来遗我数百丸。\n清冷冰齿嚼不碎，玉池滟滟生微澜。\n问仙何处得此物，孤根漏暖来孤山。\n霜严雪虐石荦确，美人忽破冰玉颜。\n纷纷青黄暗烟雨，我独炎暑余酸寒。\n异材晚成要有待，居然升置鼎鼐间。\n君不见周家老将太公望，八十封侯起钓磻。",
        "dynasty": "宋",
        "collection_info": null
    },
    {
        "title": "立冬前后大雷电震者数日",
        "author": "方一夔",
        "content": "云如车駮低压城，红光闪电枉矢行。\n老龙偷出牛蹄泓，霹雳数声惊顽冥。\n雨下如注翻四溟，黑风吹落鱼鲔腥。\n蚯蚓奋角蛇怒鳞，穴居林处无潜形。\n小目飞笺奏天庭，速收阿香加诛刑。\n夜阑景霁百怪停，炯炯北极环众星。",
        "dynasty": "宋",
        "collection_info": null
    },
    {
        "title": "岩峰寄洪復翁",
        "author": "方一夔",
        "content": "岩峯孤尖来何雄，此地金紫山为宗。\n西行百里无去处，突起峭壁高衡嵩。\n一支侧走截水口，鳞甲闪闪卧玉龙。\n龙来苦渴噀涧水，光芒错出千丈虹。\n试缘石嶝步巉绝，圭笏琬琰来会同。\n天风回声过绝顶，波涛汹汹生寒松。\n银塆玉涧斲冰雪，飞雪六月声琤琮。\n孤撑碧落望北极，世间无此奇绝峯。\n其下仙人昔蜕骨，玉棺往往留遗踪。\n昂头欲语忽飞去，时有归鹤来辽东。\n住持山人子洪子，枝叶远出崖仙翁。\n妙年历落出尘想，幽幽桂树生芳丛。\n溪山佳胜属弹压，绮语异境争天工。\n心期不与俗子偶，移文招我来山中。\n剧谈抵掌振林谷，妙趣吻合比钟镛。\n丈夫舒卷自常事，要令邱壑藏心胸。\n他年蓄久极必泄，肤寸油云雨太空。",
        "dynasty": "宋",
        "collection_info": null
    },
    {
        "title": "桐关大石",
        "author": "方一夔",
        "content": "盖天苍苍非虚空，高悬万象惊愚蒙。\n仙人朝罢玉帝侧，戏抛黄土留遗踪。\n何年堕此作砥柱，千古屹立洪涛中。\n巨鱼出没深不测，罅缝草长蒲花茸。\n淙淙细浪夜舂击，水石鞺鞳铿金钟。\n我来载酒坐其上，扁舟南下编青篷。\n饮酣恍恍欲飞去，如踞猛虎骑游龙。\n夜深酒醒山月落，一曲短笛横秋风。",
        "dynasty": "宋",
        "collection_info": null
    },
    {
        "title": "赤山岭",
        "author": "方一夔",
        "content": "赤山岭罅阔百尺，人言老龙破山出。\n天生异物出有时，不知何年留此迹。\n想龙久蛰当飞腾，怒迸修鳞血淋沥。\n至今顽石尚嵌岩，朝暾光映半山赤。\n龙去川原秋雨足，龙归洞穴寒云湿。\n我家山下龙为友，欲挽银河清八极。",
        "dynasty": "宋",
        "collection_info": null
    },
    {
        "title": "粤王墓",
        "author": "方一夔",
        "content": "何年遗此粤王墓，陈迹留传自先故。\n纍纍三冢压荒山，古木寒烟暗行路。\n忆昔祖父伯姑苏，北连齐楚陵强都。\n自从鸱夷载西子，子孙运尽偿前逋。\n三军散后东西走，穷无寄迹埋丘首。\n安全发掘不可知，故号至今喧众口。\n丘山华屋何足言，死名死利分污尊。\n英雄自古无葬处，谁与遗臭留干坤。",
        "dynasty": "宋",
        "collection_info": null
    },
    {
        "title": "李伯时明皇按乐图",
        "author": "方一夔",
        "content": "开元天子方承平，年年十月游华清。\n游龙烂簇五家锦，玉奴姊妹俱倾城。\n太常旧谱看不足，斗鸡舞马浑粗俗。\n霓裳一阕天上来，三郎自按新翻曲。\n贺老琵琶先定场，都昙击鼓齐高张。\n绣帽金童小垂手，堂上合奏甘伊凉。\n胡儿大眼何曾见，来簉膝前双舞旋。\n天颜有喜分塞酥，宫花衔出昭阳殿。\n龙眠老手落贵家，忽入老眼凭叹嗟。\n尚嫌却后欠二笔，不写渔阳鸣鼓挝。\n人生欢乐如风影，自古极衰根极盛。\n后来倘有曲江公，此图合作千秋镜。",
        "dynasty": "宋",
        "collection_info": null
    },
    {
        "title": "明妃曲",
        "author": "方一夔",
        "content": "明妃去时载橐駞，金环珠络红锦靴。\n燕支山北万蹄马，半夜剑槊锵横磨。\n老胡鬚鼻极殊状，黄羊乳酪毡裘帐。\n此生赋分逐飞走，一回坐起一惆怅。\n当初自恃颜如花，不嫁比邻来天家。\n掖庭咫尺隔万里，十年不復逢宫车。\n画工不信能相误，一朝流落天涯去。\n汉使年年去復来，长安不见低烟雾。\n寒沙击面雁飞秋，手抱琵琶泪暗流。\n上絃冷冷写妾苦，下絃切切写汉羞。\n妾身生死何须道，汉人嫁我结和好。\n曲终谁是知音人，断魂去作坟头草。",
        "dynasty": "宋",
        "collection_info": null
    },
    {
        "title": "太湖石狮子笔架",
        "author": "方一夔",
        "content": "忆昔金仙去后遗双狻，化作双玉南海边。\n洞庭山鬼逐不得，夜吼云根今几年。\n先生曾作橘洲客，屡撼梧桐怖龙伯。\n携归深山动光彩，黑貙缩爪罴藏迹。\n烂烂眼有百步威，安眠不动镇书帷。\n自惭四座无长物，烦护老颖书中□。\n醉墨淋漓日千幅，毫端犹带湖光绿。\n怜渠骏猛助奇怪，他日相从校天禄。",
        "dynasty": "宋",
        "collection_info": null
    },
    {
        "title": "九里路",
        "author": "方一夔",
        "content": "去年九里路，乌攫人肠挂枯树。\n今年九里溪，沙头白骨高復低。\n人生变灭如泥土，死后犹传姜万户。\n翠眉粉颊谁家儿，夜赴军前效首虏。\n将军多爱恩意疎，分将吴口充包苴。\n慇懃道与送行使，前日朝官多有书。",
        "dynasty": "宋",
        "collection_info": null
    },
    {
        "title": "七夕织女歌",
        "author": "方一夔",
        "content": "牛郎咫尺隔天河，鹊桥散后离恨多。\n今夕不知復何夕，遥看新月横金波。\n抛梭掷纴愁零乱，彩凤飘飘度霄汉。\n重来指点昔游处，香奁宝箧虫丝满。\n一年一度承君颜，相别相逢比梦间。\n旧愁未了新愁起，已见红日衔青山。\n当初谩道仙家别，日远月长不见接。\n不似人间夫与妻，百岁光阴长会合。",
        "dynasty": "宋",
        "collection_info": null
    },
    {
        "title": "文书再报六月朔日食",
        "author": "方一夔",
        "content": "忆昔雨洗冬甲子，春来飞雪徧千里。\n老农雪谶古相传，一番春雪一番水。\n今年麦熟云成堆，并刀收敛疑寇来。\n自从入梅不见雨，田间热气飞黄埃。\n清台奏下邮传急，月蚀九分日蚀七。\n昨宵搥鼓闹如雷，素娥凭怒面漆黑。\n太阳室家怒相囓，东西不肯还宫阙。\n天公不肯目偏盲，又传日蚀林钟月。\n一笺夜拜东皇公，休作怪变惊儿童。\n愿分阴阳作平等，五日一雨十日风。",
        "dynasty": "宋",
        "collection_info": null
    },
    {
        "title": "续憎苍蝇",
        "author": "方一夔",
        "content": "炎官煽毒日色頳，四海鼎沸遭焚蒸。\n吴牛耕罢汗且喘，暂休树影眠沟堘。\n不知苍蝇名品伙，乘时附势相欺陵。\n其间一种号赤目，巧窥猛攫如饥鹰。\n钻眸噆鼻不可奈，以首溷水浇清澄。\n自期摆脱有此计，须臾扑缘如牵绳。\n牧儿旁坐少肋力，掴以指掌麾以肱。\n更凭草帚时一扫，坠地死者堆斗升。\n干坤荡荡产万类，涵淹恶物吁可憎。\n閒从林下看水牯，作诗为续憎苍蝇。",
        "dynasty": "宋",
        "collection_info": null
    },
    {
        "title": "寄题沃祥卿梅泉二大字盖何潜斋笔也",
        "author": "方一夔",
        "content": "钱塘数首梅花联，罗浮三迭梅花篇。\n世间妙语久绝响，谁能高步凌飞仙。\n穷冬天气寒刻栗，草木槁死冰顽坚。\n孤根漏暖得春早，水流石窦声溅溅。\n美人拭面照古镜，沈吟不去愁婵娟。\n下有山人学冷淡，入夜忍冻僵护肩。\n临流赤脚踏白石，手挼红藟餐云烟。\n长哦新句诗清苦，口吻噤噤栖饥鸢。\n近闻梅花诗祖出水部，久遣诗孙参洞天。\n许分一派伴岑寂，毫端紫气衝魁躔。\n我来嗽香嚥清冷，欲说妙偈梦未圆。\n澹然人我了无语，但见花梢明月堕寒泉。",
        "dynasty": "宋",
        "collection_info": null
    },
    {
        "title": "人有丛菊见遗而花半分黄白者",
        "author": "方一夔",
        "content": "有来遗我异色菊，一丛深浅分白黄。\n变窑烧成古罍洗，怪石错出真琳琅。\n我疑造物有间气，纷纷丑好都难量。\n不然司花出新巧，分枝接叶为作半面粧。\n书生生活澹无味，笑指枯砚收禾桑。\n偶逢好事慰寂寞，日与相对挥清觞。\n自怜今世少有赵昌徐熙水墨笔，谁写诸相争毫芒。\n惟有诗人具真画，翛然心地超羲皇。",
        "dynasty": "宋",
        "collection_info": null
    },
    {
        "title": "次韵吴友直和潘乐閒见寄韵",
        "author": "方一夔",
        "content": "文章蟠窟蛟蛇黑，精神紧峭冰玉白。\n置君承明天禄中，富贵不待相促迫。\n学参诸老居二四，气凛羣儿压千百。\n生平不主疽与环，况復侯封羡贲赫。\n蹉跎无便凌风云，归伴凡鱼东海窄。\n袖余闽越奇杰气，掩藏光怪恣窥摘。\n如今老境谢纷华，斥去浮花收粟麦。\n我来两见鸣春禽，低向藋间飞拍拍。\n有时乘兴骋诗俊，稗说谰言都不择。\n鱼还非子子非我，肝胆相忘总无隔。\n苦无分遇食太仓，近犬惊人屡遭责。\n一身何必要赢余，我为鼠谋从下策。",
        "dynasty": "宋",
        "collection_info": null
    },
    {
        "title": "用子声韵谢吴友直惠蜡笺",
        "author": "方一夔",
        "content": "千年老谷无人知，万杵椎冰身汗热。\n木肤解剥白于绵，冻手龟皴腕将折。\n荆州鱼网兰亭絸，彼美不曾传秘诀。\n独留此木在人间，秃尽青山散妖血。\n迩来奇制蜡作纹，草木虫鱼生眼缬。\n只今吴越称第一，秋浦浣花派滕薛。\n先生好古得此物，挥手行与时流别。\n紫薇花前草尺一，书成气凛寒松雪。\n不然名山撰古史，蛟龙鬰屈蟠奁箧。\n有时浮戏写诗章，飒飒落锥蚕食叶。\n比来分遣二十辈，西江远借余波浥。\n聊凭和诗报琼瑶，袖手愧逢强对怯。",
        "dynasty": "宋",
        "collection_info": null
    },
    {
        "title": "表甥何云峤舍馆而语游于其行赠之以诗",
        "author": "方一夔",
        "content": "书生事业窘一门，穷年独处三家村。\n蟾蜍爬沙鞭不走，无力号叫排天阍。\n曩闻将军狂可撼，往舍窠臼窥其藩。\n谰言稗说不暇择，谈笑抵当如优髠。\n诸公义财涩且薄，颇乐软熟憎嚣烦。\n今君穷饿坐百巧，安肯挟册媒朝昏。\n试探囊中秘花术，勇决不待中宵奔。\n吾闻武侯暗得司马法，平沙散布风云屯。\n多时奇杰了不悟，后来知者靖与温。\n子今持此说性命，祸福出口如澜翻。\n文章不作杯水直，不如薄艺随我两脚跟。\n滔滔世驾不可挽，行矣与汝倾离尊。",
        "dynasty": "宋",
        "collection_info": null
    },
    {
        "title": "和东坡惠州梅花三迭  其一",
        "author": "方一夔",
        "content": "子真换骨三家村，青帝东皋来醉魂。\n夜深更遣明月洗，瘴氛吹散南海昏。\n仙宫么凤挽不住，自要寂寞留故园。\n便教冻饿死亦足，冷面不作鸡肉温。\n烟痕半空照寒水，露脸犹泫迎晨暾。\n游蜂底处得消息，不计春色关重门。\n先生对花韵清苦，短偈衮衮翻千言。\n花神嗔我太漏泄，罚以太白倾残樽。",
        "dynasty": "宋",
        "collection_info": null
    },
    {
        "title": "和东坡惠州梅花三迭  其二",
        "author": "方一夔",
        "content": "万松岭上三家村，林下美人现香魂。\n淡粧素服谢琱饰，摆落玉镜尘埃昏。\n散花衣祴粘不落，昨夜偶过祇树园。\n树下泠泠潄涧玉，乱流赤脚飞泉温。\n喷成涧草万片玉，阴崖未肯希春暾。\n自怜艷质媚幽独，拄杖敲铿谁过门。\n相期但有月知状，不用椽笔书要言。\n花应一笑饮我语，随风飞坠双银樽。",
        "dynasty": "宋",
        "collection_info": null
    },
    {
        "title": "和东坡惠州梅花三迭  其三",
        "author": "方一夔",
        "content": "白鹤峯头荔子村，谁唤东坡半死魂。\n作诗恼花太愁绝，云月黯黯天昏昏。\n欲教绮语洗蛮瘴，不使冠服栖邱园。\n海山淮水隔万里，十年契阔陈寒温。\n老仙不食烟火味，晓随鸦餐旸谷暾。\n此花亦解慰流落，如在玉堂西掖门。\n自从三迭振绝响，澹然相对俱忘言。\n我来戏谱不调曲，时有问字争芳樽。",
        "dynasty": "宋",
        "collection_info": null
    },
    {
        "title": "苦疮叹",
        "author": "方一夔",
        "content": "西家真王化作灰，东家穉松雪霜摧。\n人生有命惟脆薄，逝水一去何时回。\n试看昨日绕床戏，或骑青竹折早梅。\n须臾变灭不可恃，惟见松下双土堆。\n嗟哉玄冥弄权柄，掀簸炎瘴飞氛埃。\n天公不肯怜赤子，坐使疮痏愁婴孩。\n断魂零落向何处，溪头望哭思归来。\n谁能便作忘情者，作诗往助风泉哀。",
        "dynasty": "宋",
        "collection_info": null
    },
    {
        "title": "次韵王介山别斋职",
        "author": "方一夔",
        "content": "葛溪练练铺琼毡，仙人烧丹几何年。\n庠老三年住仙窟，归骑踟蹰鞭不前。\n当今越雪竟谁是，危坐皋比纷不耻。\n区区升斗老英雄，得失何殊钓温水。\n惟君挟策从东来，家传瓢履师颜回。\n后来终竟祠石室，此去应难隠钓台。\n青山笑我逢迟暮，怪奇文字无人觑。\n谁麾清梦落东安，疎顽尚费推挤去。\n悠悠云水交情中，荆州篠簜惭中空。\n琤余韵逐飞鞚，诗老箭锋那可衝。\n男儿事业人人有，气概相期向杯酒。\n他年拥节过子陵，莫道故交翻覆手。",
        "dynasty": "宋",
        "collection_info": null
    },
    {
        "title": "代云岫送王介山",
        "author": "方一夔",
        "content": "功名零落如破毡，羲娥不住随流年。\n问君发迹县博士，几时得到龙旗前。\n我今老去觉今是，回首当年空自耻。\n妄心不起百事冷，已作古井无波水。\n看君富贵亹亹来，云路何须取势回。\n忽然结束行万里，首冠步摇趋天台。\n相思望望碧云暮，少微光芒纷下觑。\n应忆秋江老故人，瑶音定寄云鸿去。\n我时阶砌兰玉中，襹褷六翮抟秋空。\n与君追逐赤霄上，宝剑腾空不可衝。\n两眼昏花惟我有，早梅树下离亭酒。\n呼童草写送行诗，不是当今无价手。",
        "dynasty": "宋",
        "collection_info": null
    },
    {
        "title": "代履道送王介山",
        "author": "方一夔",
        "content": "寒厅零落分半毡，雪霜刻栗年復年。\n书生事业澹无味，頼有夫子坐我前。\n世间好恶纷非是，蛮触相挺人不耻。\n嗟君嗜好与世殊，推波独障百川水。\n君今何去昔何来，江南欲掉扁舟回。\n相思此去杳如梦，日斜独上高高台。\n富贵来时未为暮，道旁愚妇从渠觑。\n我亦来乘下泽车，看君万里翱翔去。\n云萍聚散渺莽中，讲席人惊冀北空。\n少陵时作湖山主，一面谁当孔道衝。\n相看一醉无何有，笑指春江作春酒。\n丈夫何事儿女态，明日长亭一挥手。",
        "dynasty": "宋",
        "collection_info": null
    },
    {
        "title": "次韵洪復翁辞沃氏招馆",
        "author": "方一夔",
        "content": "可怜倾城无蹇修，睥睨欲媲王与侯，年华荏苒春復秋。\n夜弹古词韵三州，纷纷筝笆沸啁啾，忽尔雅操声俱收。\n我亦少小猎九丘，掩鼻利达视若莸，秣厉欲洗平生羞。\n羲娥鞭后逝莫留，谁麾衰暮出岩幽，丁丁斤斧愁林搜。\n苞裹破砚开荒畴，诗卷千束喘两牛，隘视宇宙前无俦。\n頼有夫子纷应酬，冷然独茧缫长抽，谰言不作诗帐囚。\n旁人指我作书邮，双双紫芒炯中洲，谈笑不下孙叔优。\n交情云水空悠悠，肯为腐鼠瞥下鞴。\n湖海何处无俊游，对面不识非我谋。\n醉呼梅花居上头，高寒不落第二流。\n我亦倒囊出饥猴，雪中双屦追清游。",
        "dynasty": "宋",
        "collection_info": null
    },
    {
        "title": "借王介山韵送子声小学教谕",
        "author": "方一夔",
        "content": "小儿心孔暗不开，纷纷谁是骅骝材。\n徐生善颂有名父，文斾新向儒宫来。\n雁行趋立谁家子，捧书惊看眉间喜。\n我亦归谋二顷田，送老西河从此始。",
        "dynasty": "宋",
        "collection_info": null
    },
    {
        "title": "无愁潭",
        "author": "方一夔",
        "content": "酌我无愁酒，歌我无愁诗。\n朅来无愁潭上弄明月，潄涤万虑清肝脾。\n平生蓄积总开豁，便欲遗世超希夷。\n持杯试问此潭水，昔来何处今何之。\n覆船山高寒岌嶪，玉泉飞下东天池。\n分流一泻数百里，直抵绝壑潴清漪。\n镜平百丈洞无底，其下深黑蟠蛟螭。\n幽兰薜芷乱洲渚，倒影寒浸枯松枝。\n千回万折流到海，波涛喷薄孤城危。\n潮生水满潮退涸，蓬莱清浅倏改移。\n此愁与水两无尽，昔人已去今人悲。\n君不见莫愁山下春水长，画船鼍鼓相追随。\n淡烟芳草望不断，石城荒废留空陂。\n不如此潭只在山水窟，纵有奇胜无人知。\n何曾红粉照清泚，但有欵乃渔翁词。\n一声歌断暮山碧，秋风两鬓寒飔飔。",
        "dynasty": "宋",
        "collection_info": null
    },
    {
        "title": "大雪",
        "author": "方一夔",
        "content": "一日雪，空裏浮花生眼缬。\n二日雪，竹松委地枯楠折。\n三日雪，兽骇禽奔蹄迹灭。\n四日雪，翁妪啼饥泪成血。\n天生万物忍弃捐，似为多情幻奇绝。\n由来恩怨不相关，无情有情总磨折。\n君不见尧时洪流浸十日，赤子喁喁化鱼鼈。\n汤时亢旱烘七年，山河大地红炉热。\n当时贤圣救不得，坐待时来自休歇。\n盖天垂地忧长人，浪教寒士头先白。\n玉皇高居耳目远，鬼神虎豹争罗列。\n顼冥滕屏罪当诛，劈笺试与东风说。",
        "dynasty": "宋",
        "collection_info": null
    },
    {
        "title": "次邵卓翁韵奉寄族祖竹岩令孙",
        "author": "方一夔",
        "content": "君不见李唐秘府堆故纸，韩老作诗{言奉}校理。\n若此当时九岁童，苞裹宝函渐血指。\n吾宗魁橐百世传，近骑箕尾凌苍烟。\n再生雏凤堕君砌，次第声名期拍肩。\n愿渠养气休吟诵，六翮褵褷凤质竦。\n椅桐倾枝真有待，羽仪留作清时用。\n我今老去不作文，闭精嘿坐学养神。\n萧然衰白不復漆，犹喜儿辈奔秦军。\n閒扣商讴诩人瑞，笔阵纵横人不畏。\n归看英物定何如，山西老将空羞愧。",
        "dynasty": "宋",
        "collection_info": null
    },
    {
        "title": "夜坐",
        "author": "方一夔",
        "content": "竹翠浓如滴，絺凉薄似空。\n遐观山缺处，露坐月明中。\n计较围碁胜，喧呼琢句工。\n畏途谁触热，衣袂涨尘红。",
        "dynasty": "宋",
        "collection_info": null
    },
    {
        "title": "宿赤山岭",
        "author": "方一夔",
        "content": "杖屦过山东，一重高一重。\n云烟呈晚色，雨露洗秋容。\n偃蹇石伏虎，连蜷木寓龙。\n夜深横短笛，独宿最高峯。",
        "dynasty": "宋",
        "collection_info": null
    },
    {
        "title": "雨雪交作",
        "author": "方一夔",
        "content": "雪晴那復雨，雨雪苦缠绵。\n连月无行地，穷冬不见天。\n穴居貍舐掌，水宿鹭联拳。\n更道深山裏，翁饥歇午烟。",
        "dynasty": "宋",
        "collection_info": null
    },
    {
        "title": "吾生",
        "author": "方一夔",
        "content": "行年四十九，忽忽笑浮生。\n客少真成懒，儿多半学耕。\n閒身穷缚急，壮志老图成。\n自号知非子，悠然仕止情。",
        "dynasty": "宋",
        "collection_info": null
    },
    {
        "title": "春晚忆弟",
        "author": "方一夔",
        "content": "自叹形容改，空惊岁月更。\n黠蚕附茧死，怨鸟寄巢生。\n歉岁愁亲故，贫家分弟兄。\n江南芳草地，此别若为情。",
        "dynasty": "宋",
        "collection_info": null
    },
    {
        "title": "秋夜",
        "author": "方一夔",
        "content": "露白初濡木，星虚渐集房。\n蛾飞争堕水，鱼退急投梁。\n捣练堤防冷，收禾准备荒。\n只愁枣红地，万马逐残羌。",
        "dynasty": "宋",
        "collection_info": null
    },
    {
        "title": "冬日",
        "author": "方一夔",
        "content": "冬晴不作雪，无处听寒号。\n山外一轮起，雾中三丈高。\n曝肩樵解褐，晒翼鸟遗毛。\n不特寒梅早，墙阴发露桃。",
        "dynasty": "宋",
        "collection_info": null
    },
    {
        "title": "早行",
        "author": "方一夔",
        "content": "早行理归装，残灯耿曙光。\n开门半山月，立马一庭霜。\n钟响知云寺，波声认石梁。\n修途留不住，去去出山庄。",
        "dynasty": "宋",
        "collection_info": null
    },
    {
        "title": "山行",
        "author": "方一夔",
        "content": "幽怀浩难写，倚徙一枝藤。\n春蔓云根草，寒流石罅冰。\n山行千万转，茶话两三僧。\n亭下寻归渡，渔舟唤不譍。",
        "dynasty": "宋",
        "collection_info": null
    },
    {
        "title": "晚坐二首  其一",
        "author": "方一夔",
        "content": "羲娥相逐走，岁月不饶人。\n露重栖翰倦，月明归梦频。\n还家如过客，落地即成亲。\n世路秋风早，悠悠多贱贫。",
        "dynasty": "宋",
        "collection_info": null
    },
    {
        "title": "晚坐二首  其二",
        "author": "方一夔",
        "content": "苹风入疎竹，红影飐窗扉。\n远地犹为客，寒闺未寄衣。\n丝虫堕復上，旅雁去还归。\n寄语水曹裔，相期老翠微。",
        "dynasty": "宋",
        "collection_info": null
    },
    {
        "title": "杂兴",
        "author": "方一夔",
        "content": "旅雁南犹北，丝虫堕復粘。\n流年忙裏过，衰髮暗中添。\n记事推银管，寻题探玉籤。\n区区淡生活，与世异酸甜。",
        "dynasty": "宋",
        "collection_info": null
    },
    {
        "title": "游渌渚",
        "author": "方一夔",
        "content": "朝游伍胥渡，暮投杜主祠。\n绿芜高犊背，红雨瘦花枝。\n夹道鸣腰鼓，轻舟飐彩旗。\n蹇馿寒服客，未许看腰肢。",
        "dynasty": "宋",
        "collection_info": null
    },
    {
        "title": "晓行二首  其一",
        "author": "方一夔",
        "content": "百年长扰扰，无地寄浮踪。\n客醉伤春酒，人行送曙钟。\n烟霏啼谢豹，星斗压卢龙。\n笑共孤云往，归投江上峯。",
        "dynasty": "宋",
        "collection_info": null
    },
    {
        "title": "晓行二首  其二",
        "author": "方一夔",
        "content": "百折飘香路，千攒迭翠乡。\n断桥人蹬藓，低树女剃桑。\n泊店风烟静，问途山水长。\n新归愁復去，伫立转苍茫。",
        "dynasty": "宋",
        "collection_info": null
    },
    {
        "title": "秋兴四首  其一",
        "author": "方一夔",
        "content": "坐卧足清幽，何须定远侯。\n一檐霜竹月，四壁夜虫秋。\n酒不推辞醉，诗能断送愁。\n可怜江令老，万里返南州。",
        "dynasty": "宋",
        "collection_info": null
    },
    {
        "title": "秋兴四首  其二",
        "author": "方一夔",
        "content": "西窗幽绝处，懒与老相便。\n燕伴迟归客，潮推逆上船。\n照杯窥户月，注砚养花泉。\n近藁无新语，归来学钓鳊。",
        "dynasty": "宋",
        "collection_info": null
    },
    {
        "title": "秋兴四首  其三",
        "author": "方一夔",
        "content": "孤迹寄沧洲，浮云无去留。\n大山招楚些，小海傍吴讴。\n相值谁非我，欲归春復秋。\n西风葛溪路，衣袖晚飕飕。",
        "dynasty": "宋",
        "collection_info": null
    },
    {
        "title": "秋兴四首  其四",
        "author": "方一夔",
        "content": "故里千山远，荒城八月寒。\n霜椑余鸟啄，社雨洗鱼残。\n紫塞跑风鬣，青冥纵露翰。\n微生独不化，羁绁老江干。",
        "dynasty": "宋",
        "collection_info": null
    },
    {
        "title": "秋晚杂兴十二首  其一",
        "author": "方一夔",
        "content": "深秋转萧索，木叶满荒城。\n逝水流年景，西风逆旅情。\n圉监通马语，笼养变禽鸣。\n吾道知衰久，人都一概声。",
        "dynasty": "宋",
        "collection_info": null
    },
    {
        "title": "秋晚杂兴十二首  其二",
        "author": "方一夔",
        "content": "乌桕数家村，渔樵自作邻。\n旧坟前日发，富室近来贫。\n古道狐成怪，深山鬼作人。\n茫茫尘世事，无处问苍旻。",
        "dynasty": "宋",
        "collection_info": null
    },
    {
        "title": "秋晚杂兴十二首  其三",
        "author": "方一夔",
        "content": "天涯谁道远，岭海接并幽。\n马带交河种，人穿真腊裘。\n梅花南国梦，苜蓿故宫秋。\n安得方仙道，飘飘访十洲。",
        "dynasty": "宋",
        "collection_info": null
    },
    {
        "title": "秋晚杂兴十二首  其四",
        "author": "方一夔",
        "content": "月去极百度，天行水四旁。\n渥洼驹汗血，婆绿宇旁行。\n朔雨夏犹雪，南苞冬未霜。\n地中在何处，无便向嵩邙。",
        "dynasty": "宋",
        "collection_info": null
    },
    {
        "title": "秋晚杂兴十二首  其五",
        "author": "方一夔",
        "content": "门前吴越路，几步隔红尘。\n学课九千字，年书十二神。\n殷床驰道马，隔岸渡桥人。\n自愧樊笼裏，飞腾未有因。",
        "dynasty": "宋",
        "collection_info": null
    },
    {
        "title": "秋晚杂兴十二首  其六",
        "author": "方一夔",
        "content": "地占繁雄郡，人奔财赋疆。\n北僧泥佛相，南客贾胡装。\n打谷拳毛马，弹筝跕躧娼。\n西风愁世路，无路立苍茫。",
        "dynasty": "宋",
        "collection_info": null
    },
    {
        "title": "秋晚杂兴十二首  其七",
        "author": "方一夔",
        "content": "青溪溪上路，书剑此栖迟。\n凉月穿衣褐，寒波照鬓丝。\n古桐传贺若，横玉犯龟兹。\n不为伤秋老，孤吟自可悲。",
        "dynasty": "宋",
        "collection_info": null
    },
    {
        "title": "秋晚杂兴十二首  其八",
        "author": "方一夔",
        "content": "谁作百年客，聊随三宿僧。\n诗皆传妙品，禅未悟中乘。\n晓枕空鸣角，秋窗夜剔灯。\n欣欣会心处，走墨剡溪藤。",
        "dynasty": "宋",
        "collection_info": null
    },
    {
        "title": "秋晚杂兴十二首  其九",
        "author": "方一夔",
        "content": "虫壁话秋阑，西斋日已寒。\n阶鸣辞故叶，水击跕飞翰。\n路接千峯榭，潮通百丈滩。\n葛仙无处觅，我欲问烧丹。",
        "dynasty": "宋",
        "collection_info": null
    },
    {
        "title": "秋晚杂兴十二首  其一○",
        "author": "方一夔",
        "content": "夜魄湛精气，冰魂消瘴氛。\n寒洲沙印篆，荒树叶镌文。\n词度柳三变，书临顾八分。\n谁凭当道势，抬举上青云。",
        "dynasty": "宋",
        "collection_info": null
    },
    {
        "title": "秋晚杂兴十二首  其一一",
        "author": "方一夔",
        "content": "萧索已秋色，空蒙欲暮天。\n平芜荒树外，疎柳断桥边。\n山暝残云合，波停碎月圆。\n眼前森万境，忽忽暗雕年。",
        "dynasty": "宋",
        "collection_info": null
    },
    {
        "title": "秋晚杂兴十二首  其一二",
        "author": "方一夔",
        "content": "客来银水北，叩我老生涯。\n裘褐多扪蝨，田芜半种瓜。\n文章动穷髮，碑板过流沙。\n终竟成何事，逢人莫浪夸。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 柑",
        "author": "方一夔",
        "content": "橘橙吾臭味，岂特是情亲。\n三寸燕南异，一双瓯水珍。\n色包金错晚，香擘玉纤春。\n无復承平事，天恩徧贵臣。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 橘",
        "author": "方一夔",
        "content": "果绿景初好，花开日正寒。\n嚼香流玉瀣，分熟剪金丸。\n淮枳标殊性，瓯柑并二难。\n无人征包贡，蓬殿泪阑干。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 橙",
        "author": "方一夔",
        "content": "人皆遗外像，尔独取皮毛。\n露颗团黄玉，春枝剪绿袍。\n捣虀烧雨韭，飞缕荐霜螯。\n南橘应同派，谁云仆命骚。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 梨",
        "author": "方一夔",
        "content": "自是雪香骨，风霜阅四时。\n纸包防虿尾，泉浸浴琼肌。\n不作离愁斧，能为润肺医。\n看渠津润处，诗就已涎垂。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 栗",
        "author": "方一夔",
        "content": "秦燕千树地，富贵出山庄。\n外作猬毛磔，中含鸡子黄。\n悬枝开霁日，芽绿候春阳。\n每忆和儿炒，如今去故乡。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 椑",
        "author": "方一夔",
        "content": "共祖青龙寺，分支金谷湄。\n捣生澄水漆，摘熟剥霜皮。\n半啄余秋鸟，羣偷缚夜貍。\n长卿消病久，清冷慰诗脾。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 柿",
        "author": "方一夔",
        "content": "万株名古寺，近復说东阳。\n翠树骈頳卵，烧空炯夜光。\n果堪凉渴朔，叶復草颠张。\n欲上潼江去，寻思石蜜霜。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 榧",
        "author": "方一夔",
        "content": "有木出蛮乡，生居万仞冈。\n凌烟图朽质，中水濯青裳。\n细剥琼肌莹，香浮琱俎光。\n尸虫穴何处，食果得奇方。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 藕",
        "author": "方一夔",
        "content": "辛苦学淘河，寻根不仗柯。\n千虬蟠下土，尺玉浸清波。\n自笑抽丝乱，从渠凿窍多。\n谁分冰片片，一醉洗沉疴。",
        "dynasty": "宋",
        "collection_info": null
    },
    {
        "title": "世之咏物者采春花而落秋实余欲矫其失作冬果十咏 榴",
        "author": "方一夔",
        "content": "种自涂林得，名随博望来。\n半因霜虐重，多为雨淫开。\n粒破冰生骨，房分珠带胎。\n玉匙飞一饷，为我配金罍。",
        "dynasty": "宋",
        "collection_info": null
    },
    {
        "title": "别徐雪冈",
        "author": "方一夔",
        "content": "春晓杏花路，逢梅忆故知。\n一年离别恨，几度唱酬诗。\n风雪愁归路，关山隔后期。\n欲言难即见，临水寄相思。",
        "dynasty": "宋",
        "collection_info": null
    },
    {
        "title": "别子声诸友",
        "author": "方一夔",
        "content": "祇有去日数，悠悠岁月除。\n再三来使语，千万故人书。\n老况难为别，亲情暂以疎。\n往来愁道路，吾道竟何如。",
        "dynasty": "宋",
        "collection_info": null
    },
    {
        "title": "夜坐",
        "author": "方一夔",
        "content": "风叶夜萧骚，寒灯照寂寥。\n冷泉和月汲，残叶带霜烧。\n半白吟髭茁，余红醉脸潮。\n旧来樵牧地，小隠不须招。",
        "dynasty": "宋",
        "collection_info": null
    },
    {
        "title": "山居二首  其一",
        "author": "方一夔",
        "content": "幽人在何处，东崦是吾家。\n小涧石楠树，疎篱木槿花。\n林深啼蜀鸟，水滑捣胡麻。\n五字山居偈，长吟老岁华。",
        "dynasty": "宋",
        "collection_info": null
    },
    {
        "title": "山居二首  其二",
        "author": "方一夔",
        "content": "柴扉终日掩，一室静无尘。\n久坐已穿榻，高眠不秃巾。\n诗肠愁境乐，酒面老年春。\n自有白云隔，无劳麾俗人。",
        "dynasty": "宋",
        "collection_info": null
    },
    {
        "title": "早行临安道中",
        "author": "方一夔",
        "content": "早行高坎市，遗构草新青。\n败壁蜗留篆，空棺狐读经。\n落花新旧恨，别酒短长亭。\n惟有松林下，寒梅尚独醒。",
        "dynasty": "宋",
        "collection_info": null
    },
    {
        "title": "灯下书怀二首  其一",
        "author": "方一夔",
        "content": "浮生几半百，况復值秋阑。\n瘦地年年旱，贫家种种难。\n儿因废学懒，妻为典衣寒。\n吾意怜文墨，时时展卷看。",
        "dynasty": "宋",
        "collection_info": null
    },
    {
        "title": "灯下书怀二首  其二",
        "author": "方一夔",
        "content": "青云谢足下，流水暗门阑。\n生计作诗苦，客愁行路难。\n老惭鞍马晚，穷笑砚蟾寒。\n岁暮余松菊，留人仔细看。",
        "dynasty": "宋",
        "collection_info": null
    },
    {
        "title": "过棠山徐坟欲招通甫不果晚憩景德观以归寄通甫",
        "author": "方一夔",
        "content": "送春过棠峯，假步自登眺。\n行田走诘屈，攀磴上䆗窱。\n冈峦耸四围，崖壁俨双峭。\n野芳踯躅红，林宿离黄叫。\n感彼松下人，脆甚风中燎。\n精灵散埃氛，骨肉蔽窾窍。\n昼眠嘷狐狌，夜照飞熠耀。\n朗悟豁余悲，清响发长啸。\n思君客沃洲，对面隔蓬峤。\n扣门乏因缘，更仆烦请召。\n流落俱异乡，节奏本同调。\n风高鹢退飞，月落牛反噍。\n夷犹憇仙宫，酬答领道要。\n幽寻屋种梅，杂坐径披藋。\n棋枰夜半局，丹竈昼残烧。\n心期迥独诣，世诱浩难掉。\n诗兴逼行云，树色留晚照。\n拾翠记前游，举白倒余釂。\n桐尾隠宝匣，龙文掩鱼鞘。\n何日联华镳，葭菼乱渔钓。",
        "dynasty": "宋",
        "collection_info": null
    },
    {
        "title": "远游四十韵",
        "author": "方一夔",
        "content": "介士苦拘检，策士妙筹度。\n侠窟养声誉，宦海高阶爵。\n纷然殊门户，何能脱缰索。\n自怜心期远，雅与俗物薄。\n潜光莹璆璧，幽芬结蓠药。\n濯濯出山泉，亭亭横空鹗。\n挟策误中眉，投耒悲失脚。\n文围严靷鞅，诗战淬铓锷。\n梯飈转南溟，铭山荡朔漠。\n君门虎豹严，天路鬼神恶。\n高唱不逢和，贵售屡遭却。\n龙移崖垠崩，鳌掉海湖涸。\n运流数迁谢，时改异今昨。\n乃翁安事书，此辈宜疎阔。\n三年屠蛟虬，无用闲猛斫。\n百金买砂青，不售虚奇药。\n日月双飞奔，身世两寂寞。\n夜雨暗灯火，秋月冷篱落。\n不甘软弱吞，坐受饥穷缚。\n万里落半途，全局差一着。\n逝将故人心，共赴青云约。\n东游畧蓬壶，南望趋衡霍。\n鼎中珠还返，腰下宝踊跃。\n朝真玉皇颔，问道金仙诺。\n青丘启玄命，白虎司秘钥。\n朱实足我粮，灵液共我酌。\n睠我上界仙，差胜生民乐。\n危登望沙界，横溃煎鼎镬。\n毡毳宅吴楚，戈鋋血川洛。\n冠缨望豺狼，罗绮逐猱玃。\n枯根痛芟薙，弱肉生啖嚼。\n离离尽丘坟，莽莽空城郭。\n悲来怆长怀，悟去念遐託。\n相期离尘垢，有便上寥廓。\n翘迹霄汉隔，动步穷途错。\n机关暗施张，爪距猛拏攫。\n盆瓶喧蠛蠓，旦暮算渠畧。\n纷纷自起灭，泛泛无栖泊。\n云烟渺空山，浪涛赴旧壑。\n他日欲相知，姓名寄归鹤。",
        "dynasty": "宋",
        "collection_info": null
    },
    {
        "title": "杂兴",
        "author": "方一夔",
        "content": "世奕奔趋若决河，谁将独力障颓波。\n指衣太守存唐苦，循髮将军负汉多。\n薜芷不芳甘自变，白圭有玷尚堪磨。\n是非勿与时人说，为就重华述九歌。",
        "dynasty": "宋",
        "collection_info": null
    },
    {
        "title": "闵忠",
        "author": "方一夔",
        "content": "弱冠知名动紫宸，两朝际遇荷恩深。\n身先赴义人争死，天不成功泪满襟。\n自郑有谋归华氏，舍湘无地托王琳。\n鞠躬待死无余事，不负朝廷不负心。",
        "dynasty": "宋",
        "collection_info": null
    },
    {
        "title": "诛姦",
        "author": "方一夔",
        "content": "握兵结眷冕旒前，牢落英雄二十年。\n虎殿寿觞人痛哭，鹃堂私语众喧传。\n尔身不恤无埋地，此耻奚容共戴天。\n不有四明倡清议，至今蛟虎卧山渊。",
        "dynasty": "宋",
        "collection_info": null
    },
    {
        "title": "卢明之开垆",
        "author": "方一夔",
        "content": "懒作西风汗漫游，归谋诸妇此淹留。\n采花墩近初成酒，种秫田多早带秋。\n燕颔已空西塞梦，犊裩莫遣远山愁。\n沧江留得偏醒客，袖手时凭百尺楼。",
        "dynasty": "宋",
        "collection_info": null
    },
    {
        "title": "宋震翁以诗见推次韵为谢",
        "author": "方一夔",
        "content": "修竹猗猗月半间，此生赢得占清閒。\n磨铅勘易未三绝，吐火烧丹欲九还。\n骑鹤腰缠空入梦，跨牛髀骨惯行山。\n秋来閒把诗消遣，敢向骚坛占绝班。",
        "dynasty": "宋",
        "collection_info": null
    },
    {
        "title": "杂兴  其一",
        "author": "方一夔",
        "content": "种竹千竿密復疎，菉猗深处着蜗庐。\n有床自可安周易，无饭谁教典汉书。\n迭嶂画屏围棐案，飞泉白练落阶除。\n绝无半点功名望，一任浮云自卷舒。",
        "dynasty": "宋",
        "collection_info": null
    },
    {
        "title": "杂兴  其二",
        "author": "方一夔",
        "content": "不露文章世不惊，由来天亦厌虚名。\n弦歌夫子穷将圣，风雅灵均死独清。\n其道卷怀何足恨，斯文得与岂无情。\n长歌独坐沧浪水，休说他年起濯缨。",
        "dynasty": "宋",
        "collection_info": null
    },
    {
        "title": "杂兴  其三",
        "author": "方一夔",
        "content": "青山相对总仪刑，人世浮华隔几尘。\n厚味不知菘韭薄，旧衔那似菊松新。\n银罂豹血争刘项，翠釜駞峯死虢秦。\n大抵危机随富贵，不曾粘着退閒人。",
        "dynasty": "宋",
        "collection_info": null
    },
    {
        "title": "杂兴  其四",
        "author": "方一夔",
        "content": "霜风猎猎响林坳，独有寒梅渐作包。\n倒影水涵窥沼树，浅痕月印上窗梢。\n绿衣低挂酒初熟，乌帽斜欹门屡敲。\n花得初阳人得復，俱从颜子结穷交。",
        "dynasty": "宋",
        "collection_info": null
    },
    {
        "title": "杂兴  其五",
        "author": "方一夔",
        "content": "天地生生不尽仁，惟梅先得一年春。\n花神铨次初编谱，月老庄严妙写真。\n索笑暗添风度爽，嚼香清洗肺肝尘。\n莫嫌删后多题品，自二南来有几人。",
        "dynasty": "宋",
        "collection_info": null
    },
    {
        "title": "予家世居富山久矣世有隠德老坡所谓我家韦布三百年惟有阴功不知数盖类是也因作此以记其实且以勉族氏子弟云  其一",
        "author": "方一夔",
        "content": "自有干坤有此山，嘉名久矣落人间。\n吐吞云雾景千变，森秀松柟翠四环。\n肯并贵溪争显达，应同愚谷耐坚顽。\n山人尽得清吟趣，芳杜香荪不厚颜。",
        "dynasty": "宋",
        "collection_info": null
    },
    {
        "title": "予家世居富山久矣世有隠德老坡所谓我家韦布三百年惟有阴功不知数盖类是也因作此以记其实且以勉族氏子弟云  其二",
        "author": "方一夔",
        "content": "家住青溪东復东，林霏岚影暗葱茏。\n山排闼入蹲苍虎，水抱村流卧玉龙。\n田画井疆前后陇，冈横干艮两三重。\n客来若问诛茅地，落日云飞第一峯。",
        "dynasty": "宋",
        "collection_info": null
    },
    {
        "title": "予家世居富山久矣世有隠德老坡所谓我家韦布三百年惟有阴功不知数盖类是也因作此以记其实且以勉族氏子弟云  其三",
        "author": "方一夔",
        "content": "我家韦布久婵嫣，积善工夫远有源。\n东汉贤良来鼻祖，晚唐文献到闻孙。\n世增忠厚成风俗，人尚耕桑务本根。\n剩喜迩来多识字，粗书甲子记新元。",
        "dynasty": "宋",
        "collection_info": null
    },
    {
        "title": "静乐先生祠堂",
        "author": "方一夔",
        "content": "五季横流欲障天，先生雅志寄林泉。\n啸吟独抱济时畧，高尚甘为遯世贤。\n奕叶簪缨他有耀，微时耒耜我相传。\n何年得见归来鹤，暂假风翰逐老仙。",
        "dynasty": "宋",
        "collection_info": null
    },
    {
        "title": "梅",
        "author": "方一夔",
        "content": "玉妃破白入春宫，万紫千红立下风。\n老树冰霜皴剥后，寒枝烟水有无中。\n月横山馆笛初起，人立溪桥马欲东。\n为寄故人无信息，更凭健笔入诗筒。",
        "dynasty": "宋",
        "collection_info": null
    },
    {
        "title": "杂兴",
        "author": "方一夔",
        "content": "南枝憔悴北枝荣，转眼浮华迹已陈。\n昨梦已空巫峡雨，昔游曾记武陵春。\n浮生一日復一日，世事后人哀后人。\n两鬓欲霜行脚倦，悠悠无计谢风尘。",
        "dynasty": "宋",
        "collection_info": null
    },
    {
        "title": "大卿先生惠药方",
        "author": "方一夔",
        "content": "浅谋不遂少年狂，咄咄催人鬓髮苍。\n深雪寒添诗兴爽，早梅清彻梦魂香。\n已谙林壑投閒趣，且试神仙却老方。\n闻说丹炉留近处，赢粮我欲问金堂。",
        "dynasty": "宋",
        "collection_info": null
    },
    {
        "title": "田园杂兴",
        "author": "方一夔",
        "content": "半生灯火误牛衣，晚岁纔能悟昨非。\n雨笠半欹将犊去，丝车细捲趁蛾飞。\n粟生烧地山宜老，草烂新畬水正肥。\n莫道劳生何日息，迩来是事喜忘机。",
        "dynasty": "宋",
        "collection_info": null
    },
    {
        "title": "观物",
        "author": "方一夔",
        "content": "彭殇颜跖不相齐，秋悴春荣各有时。\n共种花分红白色，同根木有死生枝。\n悲欣自是人情异，赋予宁非造物私。\n却笑庄生未谙此，安排齐物费言辞。",
        "dynasty": "宋",
        "collection_info": null
    },
    {
        "title": "木犀花  其一",
        "author": "方一夔",
        "content": "此花习气爱巉岩，不受红尘点碧衫。\n地把鹫峯移境界，天教蟾窟堕尘凡。\n瑶林摵摵敲残玉，金屑霏霏贮满函。\n月影徘徊花影乱，待携双盏与君衔。",
        "dynasty": "宋",
        "collection_info": null
    },
    {
        "title": "木犀花  其二",
        "author": "方一夔",
        "content": "招隠谁招到碧岩，自嫌黄绶映青衫。\n月光童子分根柢，金粟如来混圣凡。\n胜赏莫辞空百盏，丽酬不记达千函。\n竦身便脱尘埃去，径上清虚谢辔衔。",
        "dynasty": "宋",
        "collection_info": null
    },
    {
        "title": "木犀花  其三",
        "author": "方一夔",
        "content": "秋风吹梦遶千岩，偷看天宫云锦衫。\n色尚红黄定崔李，花从开谢识荆凡。\n试教月老排芳谱，更听仙童诵玉函。\n剩有辟寒金粟树，丁宁栖鸟莫教衔。",
        "dynasty": "宋",
        "collection_info": null
    },
    {
        "title": "木犀花  其四",
        "author": "方一夔",
        "content": "曾住仙山九折岩，夜凉萝荔挂衣衫。\n月窥樽裏如相伴，人立花边自不凡。\n丛绿联环玱玉佩，残黄锁骨现金函。\n枝空蟾窟今谁记，犹道东陵繫旧衔。",
        "dynasty": "宋",
        "collection_info": null
    },
    {
        "title": "耜岩连和六首予与汪子新亦各再和二首  其一",
        "author": "方一夔",
        "content": "夜随凉气坐秋岩，醉墨淋漓乱点衫。\n花裏固知仙种别，诗中肯道使君凡。\n乘风径欲眠香窟，修月曾经发宝函。\n收拾万金归贾橐，不须麟阁大书衔。",
        "dynasty": "宋",
        "collection_info": null
    },
    {
        "title": "耜岩连和六首予与汪子新亦各再和二首  其二",
        "author": "方一夔",
        "content": "风韵孤高百尺岩，敝袍争得似荷衫。\n久知郄氏声名远，自愧宾王骨相凡。\n閒捣香涎供玉杵，戏题綵帖拂尘函。\n醉来为问姮娥信，更倩鱼传与雁衔。",
        "dynasty": "宋",
        "collection_info": null
    },
    {
        "title": "秋晚杂兴",
        "author": "方一夔",
        "content": "白藕花残暑气收，凭高更欲上层楼。\n蒹葭淅沥水天晚，禾黍高低风雨秋。\n鸡瓮豕零更佐使，狗屠狐叫或王侯。\n世间万事祇如许，莫把閒愁枉白头。",
        "dynasty": "宋",
        "collection_info": null
    },
    {
        "title": "以书院课治事留杭十日竟为小吏所阻",
        "author": "方一夔",
        "content": "倦看世态变凉炎，老觉诗书味更严。\n与世不谐多枘凿，谋生甚拙欠虀盐。\n抟风肯羡鵾鹏化，署纸偏憎雁鹜箝。\n从使小儿轻我辈，只今归去问陶潜。",
        "dynasty": "宋",
        "collection_info": null
    },
    {
        "title": "舟泊松江",
        "author": "方一夔",
        "content": "莼江几度酹张翰，屈指今纔二十年。\n昔日米囊羞破釜，暮年诗卷压归船。\n飞飞燕子依风席，漠漠杨花点客毡。\n草远烟浓迷处所，乡心飞去白云边。",
        "dynasty": "宋",
        "collection_info": null
    },
    {
        "title": "过钱塘旧京",
        "author": "方一夔",
        "content": "曾逐东风过曲江，人间俯仰隔兴亡。\n江头潮涸趋渔浦，山下城空失凤凰。\n漠漠黄埃昏草棘，悠悠陈迹阅星霜。\n由来离黍游麋地，不分铃鸣替戾冈。",
        "dynasty": "宋",
        "collection_info": null
    },
    {
        "title": "再点陶金户计",
        "author": "方一夔",
        "content": "万里云程阻便风，孤鸿痛定再伤弓。\n征求多出儒冠外，飞走难逃世网中。\n不分事情多倚仗，厌看人面诉贫穷。\n生平豪气难磨折，时向毫端吐白虹。",
        "dynasty": "宋",
        "collection_info": null
    },
    {
        "title": "清明二首  其一",
        "author": "方一夔",
        "content": "汉世诸陵已古邱，悲风摵摵老梧楸。\n金人往日泪曾堕，石马何时汗忽流。\n江北江南千里隔，身前身后百年愁。\n九原定有英灵在，消得寒儒浪白头。",
        "dynasty": "宋",
        "collection_info": null
    },
    {
        "title": "清明二首  其二",
        "author": "方一夔",
        "content": "一去昭阳入朔台，羁魂流落不归来。\n葬从胡地留妃骨，死向南方扬后灰。\n鸦噪莫看耘墓迹，酒香谁把洒陵杯。\n茫茫草地人稀到，风急棠梨落又开。",
        "dynasty": "宋",
        "collection_info": null
    },
    {
        "title": "次韵洪復翁食蕨",
        "author": "方一夔",
        "content": "花叶根茎种种香，谁知山草宿舂粮。\n筠篮凈洗倾银粉，瓦釜狂搜冻蔗浆。\n爽口如兼三鼎味，疗饥不试五仓方。\n西山饿死真余事，安有冥鸿为稻粱。",
        "dynasty": "宋",
        "collection_info": null
    },
    {
        "title": "别弟",
        "author": "方一夔",
        "content": "欲去相看手重携，寒波芳草助凄迷。\n无人传业空多子，有弟持家老得妻。\n风雨灯前频入梦，诗文酒后共分题。\n孤飞不羡冥鸿举，只羡南归羽翼低。",
        "dynasty": "宋",
        "collection_info": null
    },
    {
        "title": "杂兴十首  其一",
        "author": "方一夔",
        "content": "前程在处暗危机，脱迹红尘入翠微。\n清水一竿张钓具，白云四壁挂樵衣。\n马惟画骨空嗟瘦，龙不点睛那解飞。\n差有陈编相伴住，时将诗句洗前非。",
        "dynasty": "宋",
        "collection_info": null
    },
    {
        "title": "杂兴十首  其二",
        "author": "方一夔",
        "content": "老去蹉跎万事休，襟期甚不入时流。\n倦飞已作归林鸟，懒起犹如落草牛。\n一点眉黄无宦况，五分头白为诗愁。\n玉人期我沧洲上，未拟他年赋远游。",
        "dynasty": "宋",
        "collection_info": null
    },
    {
        "title": "杂兴十首  其三",
        "author": "方一夔",
        "content": "已更门户自持鉏，谢绝交游与世疎。\n处变卿还用卿法，养高吾自爱吾庐。\n屏张前世无声画，架插今生未见书。\n水北山人偏解意，求分半席间樵渔。",
        "dynasty": "宋",
        "collection_info": null
    },
    {
        "title": "杂兴十首  其四",
        "author": "方一夔",
        "content": "冷落门墙绝似冰，夜窗风雨耿孤灯。\n采盆任我翻成雉，涴墨从渠点作蝇。\n休说文章祇小技，由来富贵总无能。\n依稀杨李无人忆，但忆瀼西杜少陵。",
        "dynasty": "宋",
        "collection_info": null
    },
    {
        "title": "杂兴十首  其五",
        "author": "方一夔",
        "content": "紫绶绯裳印佩金，我于数子总无情。\n傍人门户传书客，投老田园识字氓。\n世变委怀无逆顺，事机到手即功名。\n子房收敛英雄迹，谁说神仙在谷城。",
        "dynasty": "宋",
        "collection_info": null
    },
    {
        "title": "杂兴十首  其六",
        "author": "方一夔",
        "content": "人境无缘断俗喧，丁宁牢闭两柴门。\n五更孤枕客怀恶，半世青灯书眼昏。\n有日空为无日计，醉时还道醒时言。\n白云久有南山梦，不待他年毕嫁婚。",
        "dynasty": "宋",
        "collection_info": null
    },
    {
        "title": "杂兴十首  其七",
        "author": "方一夔",
        "content": "骎骎镜裏鬓霜侵，偶占溪东十亩阴。\n风雨四时无尽藏，松篁终夜有余馨。\n家藏为米难餬口，日课除诗罕用心。\n谁说仓曹任窖谷，近来家富屡千金。",
        "dynasty": "宋",
        "collection_info": null
    },
    {
        "title": "杂兴十首  其八",
        "author": "方一夔",
        "content": "先生高寄此林泉，懒拙方知此乐全。\n足屦两忘便不借，人琴俱隠付无絃。\n云归书帙留残润，日上香盘袅细烟。\n勘破世纷无一事，又拈枯笔续前编。",
        "dynasty": "宋",
        "collection_info": null
    },
    {
        "title": "杂兴十首  其九",
        "author": "方一夔",
        "content": "不仙不释不居官，久狎渔樵作往还。\n细雨饱眠一黄犊，白云秀拔几青山。\n浮生往事真成梦，举世谁人最得閒。\n惆怅伏波粗意气，暮年犹向五溪蛮。",
        "dynasty": "宋",
        "collection_info": null
    },
    {
        "title": "杂兴十首  其一○",
        "author": "方一夔",
        "content": "生平缪计百无成，衰白如期入镜明。\n鸟不惊猜无忤物，人多怒駡渐逃名。\n襟怀落落怜孤影，岁月悠悠过半生。\n老去自知无处用，只留双眼待昇平。",
        "dynasty": "宋",
        "collection_info": null
    },
    {
        "title": "春晚即事二首  其一",
        "author": "方一夔",
        "content": "纷泊杨花逐晚风，杜鹃声彻故园东。\n百千种事孤愁外，四十余年一笑中。\n血作公文缘分定，膊成山字坐诗穷。\n少时怀抱今寥落，惆怅西窗夕照红。",
        "dynasty": "宋",
        "collection_info": null
    },
    {
        "title": "春晚即事二首  其二",
        "author": "方一夔",
        "content": "匆匆尘裏换时光，春去夤缘底事忙。\n鸠已居巢晴逐妇，蜂方出穴暖分王。\n唱耕农起催秧绿，打供僧来趁麦黄。\n今岁先生贫到骨，时时为米籴官仓。",
        "dynasty": "宋",
        "collection_info": null
    },
    {
        "title": "妾薄命",
        "author": "方一夔",
        "content": "薄命佳人玉绝瑕，不随缘分落民家。\n悲风古冢生青草，落日深宫唱白花。\n万里思情余蹋踘，一生旧恨付琵琶。\n雄蜂雌蝶难相并，莫向春风怨岁华。",
        "dynasty": "宋",
        "collection_info": null
    },
    {
        "title": "杂兴三首  其一",
        "author": "方一夔",
        "content": "自合林泉着散仙，虎蛟在处卧山渊。\n未秋已拟偿新谷，计月先愁欠子钱。\n冷眼惯看平地险，薄情谁念死灰然。\n人生还有相逢处，昨日淮阴召少年。",
        "dynasty": "宋",
        "collection_info": null
    },
    {
        "title": "杂兴三首  其二",
        "author": "方一夔",
        "content": "漫向松边倚瘦筇，一生襟抱与谁同。\n照人不老古今月，送客多情南北风。\n才尽悬知诗作祟，数奇莫与命争穷。\n冶金百炼今无几，休向人前说事功。",
        "dynasty": "宋",
        "collection_info": null
    },
    {
        "title": "杂兴三首  其三",
        "author": "方一夔",
        "content": "经秋春蕙叹时过，归卧南窗竹一坡。\n世味甚轻贪慾少，交情稍重怨恩多。\n羞从绿酒看霜剑，悔把青灯误雨簑。\n技痒未能忘习气，新诗写罢更长歌。",
        "dynasty": "宋",
        "collection_info": null
    },
    {
        "title": "神仙",
        "author": "方一夔",
        "content": "扰扰争趋陌路尘，好閒平地即蓬瀛。\n青羊石化紫烟客，白鹤松成老树精。\n夹岸碧桃春水阔，满山落叶暮云横。\n神仙不用寻行迹，只向渔樵混姓名。",
        "dynasty": "宋",
        "collection_info": null
    },
    {
        "title": "竹",
        "author": "方一夔",
        "content": "当年知己晋参军，画手分传老可文。\n碎影贴金初得月，寒梢耸翠欲干云。\n平生自是轻余子，一日那能无此君。\n解为南风却炎暑，拟封清渭答殊勋。",
        "dynasty": "宋",
        "collection_info": null
    },
    {
        "title": "夜坐二首  其一",
        "author": "方一夔",
        "content": "人间无处避红炉，急扫风轩醉一壶。\n泉冷月涵沉水璧，荷香雨跳走盘珠。\n神游曾到清凉境，幽讨如横绿野图。\n醉髮醒松吟骨耸，从人笑绝道诗癯。",
        "dynasty": "宋",
        "collection_info": null
    },
    {
        "title": "夜坐二首  其二",
        "author": "方一夔",
        "content": "呼奴薙草火攻蚊，与客高谈到夜深。\n风辨雌雄分别想，岁占牡牝喜嗔心。\n尘生渴肺须狂饮，寒耸诗肩更苦吟。\n秋色满怀人不寐，坐看落月与横参。",
        "dynasty": "宋",
        "collection_info": null
    },
    {
        "title": "术者谓予清淡镃基不贫不富而有寿",
        "author": "方一夔",
        "content": "谁甘清淡厌轻肥，命薄那堪不值时。\n插架简编家四壁，蟠胸梗概鬓千丝。\n狂图入梦空骑鹤，寿相生芒欲斗龟。\n莫讶时鱼更多骨，从来万事有参差。",
        "dynasty": "宋",
        "collection_info": null
    },
    {
        "title": "看笋",
        "author": "方一夔",
        "content": "丁宁莫采箨龙儿，造物成材各有时。\n寸碧纵横牛戴角，一斑缠裹豹留皮。\n长身上水夜深看，直干干云岁晚知。\n名节为君描画尽，清吟堪继菉猗诗。",
        "dynasty": "宋",
        "collection_info": null
    },
    {
        "title": "初秋杂兴三首  其一",
        "author": "方一夔",
        "content": "利欲驱人看罢休，人间岁月不停留。\n别愁万里沧江水，归梦五更黄叶秋。\n贮腹谩夸李书簏，烂肠难拟董糟丘。\n老怀抑塞无人会，徙倚西风百尺楼。",
        "dynasty": "宋",
        "collection_info": null
    },
    {
        "title": "初秋杂兴三首  其二",
        "author": "方一夔",
        "content": "守困书帷滞土牛，谁挥尺棰浴寒流。\n旧人不了新人事，今日那知明日愁。\n一雁惊飞湘水浦，孤蟾空挂岳阳楼。\n江南总解单于曲，吹彻残梅故国秋。",
        "dynasty": "宋",
        "collection_info": null
    },
    {
        "title": "初秋杂兴三首  其三",
        "author": "方一夔",
        "content": "田怕秋阳老怕贫，谁能骯脏拔风尘。\n穷年兀坐少生计，末路相逢无故人。\n自爱漂摇栖倦翼，谁分浩荡慰穷鳞。\n区区温饱何须较，莫负秋来风月身。",
        "dynasty": "宋",
        "collection_info": null
    },
    {
        "title": "有怀洪復翁入郡城纳金课",
        "author": "方一夔",
        "content": "故人东下濯沧浪，见说金沙作斗量。\n昔想万钱还跨鹤，晚知六博亦亡羊。\n诗传剑阁烟霞藁，地入桐庐云水乡。\n潇洒满怀无处着，归程何况接新凉。",
        "dynasty": "宋",
        "collection_info": null
    },
    {
        "title": "杂兴三首  其一",
        "author": "方一夔",
        "content": "老去时光渐不禁，那堪风景入秋深。\n文章何啻建安骨，议论能无元佑心。\n旧日交游谁可托，中年忧患苦相寻。\n致身稷契非轻许，末路无成学苦吟。",
        "dynasty": "宋",
        "collection_info": null
    },
    {
        "title": "杂兴三首  其二",
        "author": "方一夔",
        "content": "做事英雄竟不成，飞鸿何处避弓矰。\n杲卿有舌駡阿荦，叔夜无头传广陵。\n祸福难知随命值，才名太盛取天憎。\n江流渺渺无回势，独向西风倚瘦藤。",
        "dynasty": "宋",
        "collection_info": null
    },
    {
        "title": "杂兴三首  其三",
        "author": "方一夔",
        "content": "穷守空山两鬓蓬，老饕有分过年丰。\n珠玑推上稻花水，金铁敲残梧叶风。\n兴寄小窗诗卷裏，梦回别墅笛声中。\n俗缘相逐何时了，一笑人间万虑空。",
        "dynasty": "宋",
        "collection_info": null
    },
    {
        "title": "社日思家",
        "author": "方一夔",
        "content": "晓鼓冬冬露未收，老翁鸡彘祝瓯篓。\n家家酒绿枌榆社，处处霜红柿栗秋。\n笑别比邻包祭肉，醉呼童稚认归牛。\n一年两度村田乐，不羡人间万户侯。",
        "dynasty": "宋",
        "collection_info": null
    },
    {
        "title": "晚秋",
        "author": "方一夔",
        "content": "萧萧两鬓竟苍然，况近重阳风雨天。\n欲暝江村烟四起，渐寒山馆客孤眠。\n叶题旧恨在何处，菊折寒香仍去年。\n为忆故人三叹息，东篱沽酒已无钱。",
        "dynasty": "宋",
        "collection_info": null
    },
    {
        "title": "菊",
        "author": "方一夔",
        "content": "矫首春风独后时，冰霜自厉占东篱。\n悲如屈子凄凉意，清似陶翁平澹诗。\n寂寞秋香怜向晚，徘徊寒蝶笑生迟。\n蹇予气味差相似，采采金英尽一巵。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "方一夔",
        "content": "我亦山林澹荡人，笼禽饮啄失天真。\n客求妙墨多辞病，儿欠寒衣屡诉贫。\n夜雨书檠翻汗竹，秋风野饭配丝莼。\n文章固是平生志，赢得萧萧两鬓尘。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "方一夔",
        "content": "江上千峯缺復遮，疎林点点噪归鸦。\n短篷细网船回浦，快马青衫客到家。\n酒味春风生竹叶，笛愁寒月老梅花。\n丈夫处世便疎豁，莫买虚名斗角蜗。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "方一夔",
        "content": "满目风埃落日低，拳支醉颊面山西。\n平堤树密欲藏寺，古渡舟横不碍溪。\n渺渺几竿秋水浄，哑哑三匝夜乌啼。\n老来独有诗情在，口占新晴付小溪。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "方一夔",
        "content": "又是山村秋暮天，蹉跎身世惜流年。\n风鸣浅濑高还下，山碍浮云断復连。\n豪气尚余孤剑裏，眵眸合老短檠边。\n心期蟠屈凭谁说，尽是巾箱千万编。",
        "dynasty": "宋",
        "collection_info": null
    },
    {
        "title": "续遣疟鬼",
        "author": "方一夔",
        "content": "老天难料倏炎凉，水帝游魂未伏藏。\n子喜朋俦餍口腹，我愁冰炭置肝肠。\n力持正论明无鬼，醉读离骚祓不祥。\n惟有五穷推不去，主人改事屏车樯。",
        "dynasty": "宋",
        "collection_info": null
    },
    {
        "title": "江村晚望",
        "author": "方一夔",
        "content": "江上孤村日欲斜，秋光淡淡渺天涯。\n几多田舍隠林薄，三两渔舟出荻花。\n归路负樵劳息树，乱流浴马怒喷沙。\n凭谁剪出机中素，图入人间富贵家。",
        "dynasty": "宋",
        "collection_info": null
    },
    {
        "title": "春雪",
        "author": "方一夔",
        "content": "薝卜林中忍辱仙，春来戏作散花天。\n晓山寒劲云迷色，夜帐光生月斗妍。\n北海无书羝不乳，朝阳有路马难前。\n从知造物憎贤达，拥絮高吟更自怜。",
        "dynasty": "宋",
        "collection_info": null
    },
    {
        "title": "雨霁二首  其一",
        "author": "方一夔",
        "content": "次第寻春不恨迟，春光偏在雨晴时。\n风林窍暖山飞鸟，潭洞门开惊卧螭。\n酒冽万家供笑语，土牛千耦乐耘耔。\n物华又逐年华转，惟有诗人老更衰。",
        "dynasty": "宋",
        "collection_info": null
    },
    {
        "title": "雨霁二首  其二",
        "author": "方一夔",
        "content": "谁传春涨没溪毛，又喜朝晴暖土膏。\n箬裹旋生新接树，花窠重发旧栽桃。\n扫蜂上篲经营早，通燕归帘结构牢。\n莫道山中勋业少，等閒善类入钧陶。",
        "dynasty": "宋",
        "collection_info": null
    },
    {
        "title": "次韵胡柳塘夏自然春游",
        "author": "方一夔",
        "content": "邂逅相逢玷俊游，共临清泚看横舟。\n野情潇洒便僧寺，尘事嚣烦远市楼。\n倚杖有诗追和韵，折花随酒记行筹。\n归来散步斜阳下，休笑浮云等幻沤。",
        "dynasty": "宋",
        "collection_info": null
    },
    {
        "title": "春日言怀",
        "author": "方一夔",
        "content": "睡觉东窗味正浓，鶑声破晓入帘栊。\n社前处处石泉水，春半时时花信风。\n交友如云翻手散，浮华是梦转头空。\n痴儿不识愁滋味，笑折花枝满把红。",
        "dynasty": "宋",
        "collection_info": null
    },
    {
        "title": "大水",
        "author": "方一夔",
        "content": "长时烟雨弄梅黄，身似枯株守破窗。\n云气冒山天失昼，水声撼屋浪翻江。\n田通小涧频障土，船上高原屡徙桩。\n举世滔滔何日息，笑倾床下古罂缸。",
        "dynasty": "宋",
        "collection_info": null
    },
    {
        "title": "杂兴五首  其一",
        "author": "方一夔",
        "content": "由来势退不英雄，谁怨天公苦不公。\n虫臂鼠肝俱造化，草妖木怪尽神通。\n百年身世浮沤裏，大地山河旷劫中。\n巧拙贤愚俱莫问，此生元只似虚空。",
        "dynasty": "宋",
        "collection_info": null
    },
    {
        "title": "杂兴五首  其二",
        "author": "方一夔",
        "content": "老骨槎牙不入时，可看霜雪点鬚眉。\n短披樵褐形如鹤，长把农书手欲龟。\n饥饱生前皆有定，文章死后竟何禆。\n凭高欲说无人会，早暮南窗盼绿猗。",
        "dynasty": "宋",
        "collection_info": null
    },
    {
        "title": "杂兴五首  其三",
        "author": "方一夔",
        "content": "冷看风涛起怒鹏，自惭无力逐飞腾。\n林泉襟韵清如水，儒素门墙淡似僧。\n凉与竹奴分半榻，夜将书奶伴孤灯。\n人生适意祇如许，玉署金门不用登。",
        "dynasty": "宋",
        "collection_info": null
    },
    {
        "title": "杂兴五首  其四",
        "author": "方一夔",
        "content": "六月犹披紫绮裘，酸醎世味不相投。\n清泉遶屋声声冷，高竹依檐叶叶秋。\n挥汗读书如有慕，捻髭安字更何求。\n向无二事消閒日，谁遣先生一段愁。",
        "dynasty": "宋",
        "collection_info": null
    },
    {
        "title": "杂兴五首  其五",
        "author": "方一夔",
        "content": "甘死蓬窗笑我痴，兴来况值夜凉时。\n閒中不觉年华促，归去方知宦路危。\n酒瓮沉沉倾玉瀣，簟筠细细蹙风漪。\n月残梦醒诗初就，枯笔长抛网蟢丝。",
        "dynasty": "宋",
        "collection_info": null
    },
    {
        "title": "莲花",
        "author": "方一夔",
        "content": "水仙微步碧玻璃，家在湘湖西復西。\n清欲濯缨长在水，妙曾斲鼻不污泥。\n已知浄社曾参问，合是濂溪善品题。\n欲采远香无觅处，拏舟惊起两凫鹥。",
        "dynasty": "宋",
        "collection_info": null
    },
    {
        "title": "府城别任惠叔表兄",
        "author": "方一夔",
        "content": "乘兴来为两月留，廿年踪迹叹萍浮。\n衔杯清话灯前雨，对榻羁魂枕上秋。\n倦矣悲鸣双客鸟，归欤浩荡一渔舟。\n吟边若值孤飞雁，频寄新诗慰别愁。",
        "dynasty": "宋",
        "collection_info": null
    },
    {
        "title": "雪",
        "author": "方一夔",
        "content": "北帝宫中亿万姝，天花散尽满天衢。\n蓬山宫阙白禽兽，秦地山河银雁鳬。\n寒耸吟肩呵滴砚，春回醉颊宴开炉。\n梅花半树南枝早，梦遶孤山访老逋。",
        "dynasty": "宋",
        "collection_info": null
    },
    {
        "title": "王古樵观予苦疮鄙句遂自赋眉遭二韵各二首因次其韵为戏  其一",
        "author": "方一夔",
        "content": "老去疮残拟炙眉，暂凭酒力引风巵。\n久疎朋友惭多病，薄买田园费学医。\n吟罢肩寒生轸粟，坐来形槁似枯梨。\n浮生自笑多磨障，画癖书痴发旧痍。",
        "dynasty": "宋",
        "collection_info": null
    },
    {
        "title": "王古樵观予苦疮鄙句遂自赋眉遭二韵各二首因次其韵为戏  其二",
        "author": "方一夔",
        "content": "吾衰端不为蛾眉，不假霜铅补漏巵。\n无恙感君频寄语，不龟媿我未逢医。\n命穷渐退星临木，书悞无凭病发梨。\n康济自身犹未辨，敢将苏息问民痍。",
        "dynasty": "宋",
        "collection_info": null
    },
    {
        "title": "王古樵观予苦疮鄙句遂自赋眉遭二韵各二首因次其韵为戏  其三",
        "author": "方一夔",
        "content": "无端痁疥适相遭，空苦无成似嚼螯。\n瘢疻着身犹刻画，垢腥满爪费爬搔。\n行吟谩想歌愁绝，坐食空惭饱老饕。\n偶见新诗还技痒，寒窗细字认牛毛。",
        "dynasty": "宋",
        "collection_info": null
    },
    {
        "title": "王古樵观予苦疮鄙句遂自赋眉遭二韵各二首因次其韵为戏  其四",
        "author": "方一夔",
        "content": "命灾况復与穷遭，真似蟛蜞缚两螯。\n鳞甲棱棱便浄浴，髮鬚种种快频搔。\n瓮头轑酒何妨醉，松下餐肪不厌饕。\n快写田家剜肉句，夜阑秃尽管城毛。",
        "dynasty": "宋",
        "collection_info": null
    },
    {
        "title": "田家  其一",
        "author": "方一夔",
        "content": "近来不復应差科，生计无成奈老何。\n漆种十年虽恨晚，牛生百犊未嫌多。\n春耕着我扶犁手，社饮还渠击壤歌。\n闻道溪头新长水，偷閒试着旧渔簑。",
        "dynasty": "宋",
        "collection_info": null
    },
    {
        "title": "田家  其二",
        "author": "方一夔",
        "content": "数间茅屋占林塘，二顷田园幸未荒。\n蒿叶正长蚕卧起，鶑声渐老麦青黄。\n壁间龙骨流泉活，筐载豚蹄白酒香。\n春事年年閒过去，欲将拥肿问庚桑。",
        "dynasty": "宋",
        "collection_info": null
    },
    {
        "title": "秋晚杂兴",
        "author": "方一夔",
        "content": "暂凭高处豁双明，独上谯楼倚晚晴。\n烟岫齐纨千万迭，落梅羌管两三声。\n秋风世路客凄楚，流水年光独老成。\n吟兴未如归兴切，萧萧落叶满山城。",
        "dynasty": "宋",
        "collection_info": null
    },
    {
        "title": "题洪復翁诗卷后二首  其一",
        "author": "方一夔",
        "content": "袖中光燄照崖垠，诗律雄浑远有源。\n近藁自成新句法，束书不叛旧游门。\n折芳梅下人双屦，话别沙头酒一罇。\n健笔世间谁措手，老夫先拟举降幡。",
        "dynasty": "宋",
        "collection_info": null
    },
    {
        "title": "题洪復翁诗卷后二首  其二",
        "author": "方一夔",
        "content": "诗裏人传大小贤，自怜同业不同年。\n白云孺子诗千首，黄石老人书一编。\n冷眼危途风竹乱，知心旧事雪松坚。\n别愁去作星桥梦，长傍河西牛斗边。",
        "dynasty": "宋",
        "collection_info": null
    },
    {
        "title": "春晚杂兴四首  其一",
        "author": "方一夔",
        "content": "未妨行乐少年场，倚徙东风醉一觞。\n芳树染成啼血艷，落花流出涨痕香。\n阴阴春色和天老，脉脉愁情共水长。\n坐阅流年能几见，菱花应笑鬓边霜。",
        "dynasty": "宋",
        "collection_info": null
    },
    {
        "title": "春晚杂兴四首  其二",
        "author": "方一夔",
        "content": "懒向风轩扫落花，暮年情态惜韶华。\n春盘脆响供雷笋，夜焙芳藓摘露芽。\n蚕老住眠催作茧，燕来新乳贺成家。\n狂游无復少年梦，聊遣清吟送日斜。",
        "dynasty": "宋",
        "collection_info": null
    },
    {
        "title": "春晚杂兴四首  其三",
        "author": "方一夔",
        "content": "花神衣补去青宫，紫阵红围一夜空。\n华髮龙钟寒食酒，青芜狼藉落花风。\n雨声点滴春愁裏，世态侵寻客路中。\n我欲凭高寄萧散，暂舒老眼数归鸿。",
        "dynasty": "宋",
        "collection_info": null
    },
    {
        "title": "春晚杂兴四首  其四",
        "author": "方一夔",
        "content": "欲逐芳菲寄病身，鶑花不管老年人。\n幽寻但见肥牛地，胜赏难追骏马尘。\n薄酒似饧聊取醉，青梅如豆正尝新。\n清欢未足还休去，日落汀洲又暮春。",
        "dynasty": "宋",
        "collection_info": null
    },
    {
        "title": "挽尚书先生",
        "author": "方一夔",
        "content": "前代衣冠第一人，老来鸣道振遗音。\n勋庸臣子平生志，书易圣贤千古心。\n士愿执经来鹿洞，客求挟册售鷄林。\n飞仙虽去斯文在，山阁神光照斗参。",
        "dynasty": "宋",
        "collection_info": null
    },
    {
        "title": "食菜",
        "author": "方一夔",
        "content": "日食何曾费万钱，畦丁辛苦劚风烟。\n墙阴吠狗硬如铁，山下蹲鸱大似拳。\n忍弃毛锥飞食肉，空怜匿服卧餐毡。\n茶瓯气味堪相配，更汲源头活水煎。",
        "dynasty": "宋",
        "collection_info": null
    },
    {
        "title": "梅后久雨",
        "author": "方一夔",
        "content": "自入梅天气力微，不堪暑湿互蒸炊。\n鬓边衰白三千丈，雨后昏黄十二时。\n积润图书供火焙，新裁罗褐覆香匜。\n小占定有朝晴喜，忽听黄鶑语柳枝。",
        "dynasty": "宋",
        "collection_info": null
    },
    {
        "title": "田家杂兴三首  其一",
        "author": "方一夔",
        "content": "樵路通村暗蒺藜，数椽茅蕝护疎篱。\n阴阴清樾风生树，拍拍苍鹅水满陂。\n记日旋锄烧地粟，上时新卖落车丝。\n晚晴惭愧逢端午，醉卧黄昏自不知。",
        "dynasty": "宋",
        "collection_info": null
    },
    {
        "title": "田家杂兴三首  其二",
        "author": "方一夔",
        "content": "两两苍髯笑杖藜，蒨裙儿女隔笆篱。\n斜阳鸦噪烧钱社，细雨牛眠放牧陂。\n酒熟十千沽玉瀣，麫香三丈捲银丝。\n客来偶及兴亡事，说与衰翁也自知。",
        "dynasty": "宋",
        "collection_info": null
    },
    {
        "title": "田家杂兴三首  其三",
        "author": "方一夔",
        "content": "不嫌饭豆与蒸藜，饱脱衣衫挂竹篱。\n问酒亭前旗影市，繫船屋角藕花陂。\n踏车挂壁閒龙骨，生药当庭蔓兔丝。\n我自耦耕非避世，姓名休使外人知。",
        "dynasty": "宋",
        "collection_info": null
    },
    {
        "title": "四时宫词  其一",
        "author": "方一夔",
        "content": "阳和不解徧深宫，黯黯春愁伫立中。\n岁给买花藏笥箧，夕香拜月散帘栊。\n镂金巧胜匀如剪，绉縠中单薄似空。\n一曲紫箫吹彻后，蔷薇几度老春风。",
        "dynasty": "宋",
        "collection_info": null
    },
    {
        "title": "四时宫词  其二",
        "author": "方一夔",
        "content": "披香帘捲几斜晖，别殿承恩似觉稀。\n风蘤影摇阴欲转，露蝉声彻暑犹微。\n肉痕浅印丹砂血，手迹新裁白纻衣。\n例赐扇纨长弃却，双双羞看綵鸾飞。",
        "dynasty": "宋",
        "collection_info": null
    },
    {
        "title": "四时宫词  其三",
        "author": "方一夔",
        "content": "七夕閒登乞巧楼，属车隠隠认宸游。\n几行宫树女墙月，一阕庭花御苑秋。\n戏展花笺图蛱蝶，强拈綵綫候牵牛。\n辘轳声断屏山冷，一夜寒蛩替说愁。",
        "dynasty": "宋",
        "collection_info": null
    },
    {
        "title": "四时宫词  其四",
        "author": "方一夔",
        "content": "手捻梅花暗断魂，十年柘馆未承恩。\n曾催奏曲临粧阁，暂出行香到寝园。\n月照金铺关永夜，雪浮银砾耿黄昏。\n并州剪就钗梁燕，又逐年华作上元。",
        "dynasty": "宋",
        "collection_info": null
    },
    {
        "title": "避暑夜坐  其一",
        "author": "方一夔",
        "content": "一跌风波困败鳞，年来是事不如人。\n醉吹羌管惊栖鸟，閒倚胡床阁病身。\n安得旃檀除热恼，自将纨扇障风尘。\n新凉渐近渺云水，分席鸥羣占白苹。",
        "dynasty": "宋",
        "collection_info": null
    },
    {
        "title": "避暑夜坐  其二",
        "author": "方一夔",
        "content": "北窗幽绝梦初圆，一叶秋声醒客眠。\n雌霓半空收暮雨，杜鹃六月熟高田。\n稻陂别注鱼池水，石洞分承茗鼎泉。\n聊借旧书栖旧隠，夜凉新入短檠边。",
        "dynasty": "宋",
        "collection_info": null
    },
    {
        "title": "游南山天宁寺",
        "author": "方一夔",
        "content": "客裏尘騑未着鞭，短篷送我访幽禅。\n横空云冒临江寺，夹岸山随下濑船。\n谩借一觞追胜概，暂分半日洗尘缘。\n城头梅角声孤起，掉首空归又晚天。",
        "dynasty": "宋",
        "collection_info": null
    },
    {
        "title": "送客出城",
        "author": "方一夔",
        "content": "逐逐区中未了缘，此生飘泊是年年。\n片时枕上思归梦，万里江头送别船。\n寒角吹残低戍火，暮鸦衝断远村烟。\n我行在处成诗话，点化尘凡即是仙。",
        "dynasty": "宋",
        "collection_info": null
    },
    {
        "title": "过耜岩先师墓",
        "author": "方一夔",
        "content": "取数多时物所嫌，有才无命恨难全。\n纵横虽扫三千字，富贵纔终五十年。\n幸有菟裘栖旧隠，愧无鸡絮酹新阡。\n茫茫大块谁能料，狐老成精鼠化仙。",
        "dynasty": "宋",
        "collection_info": null
    },
    {
        "title": "即事",
        "author": "方一夔",
        "content": "纷纷宠辱几时休，朝上青云暮作囚。\n能可将军宿亭下，不堪廷尉望山头。\n浮云过眼难抟控，世事冥心任去留。\n涅亦不缁磨不磷，至今遗教首轲邱。",
        "dynasty": "宋",
        "collection_info": null
    },
    {
        "title": "送人赴学官二首  其一",
        "author": "方一夔",
        "content": "生平讲贯为知几，世好从渠与我违。\n天下无如书益智，人生惟有仕当归。\n青灯夜雨虫鱼註，碧水西风鲈鲙肥。\n莫道尺前难寸退，古来富贵触危机。",
        "dynasty": "宋",
        "collection_info": null
    },
    {
        "title": "送人赴学官二首  其二",
        "author": "方一夔",
        "content": "清时岩穴下弓旌，儒馆翘才尽至公。\n诗记行程囊古锦，剑装新饰𩍐花骢。\n莫因贵宦负远志，当为饥民念鞠躬。\n欲问故人在何处，旧山桂树正丛丛。",
        "dynasty": "宋",
        "collection_info": null
    },
    {
        "title": "初夏杂兴四首  其一",
        "author": "方一夔",
        "content": "肥梅贴晕麦摇芒，四月山居取次凉。\n古砌月铺铜沓冒，寒松风撼铁琅当。\n儿孙犹有将军臭，厮役空知太尉香。\n有客纵谈当世事，薜萝深处更移床。",
        "dynasty": "宋",
        "collection_info": null
    },
    {
        "title": "初夏杂兴四首  其二",
        "author": "方一夔",
        "content": "天气如秋意转阑，高楼簟枕带余寒。\n楝花零落鱼初发，梅子青黄雨不干。\n客怕远行催早宿，农逢小熟劝加餐。\n近来悍吏经过少，更喜深山好长官。",
        "dynasty": "宋",
        "collection_info": null
    },
    {
        "title": "初夏杂兴四首  其三",
        "author": "方一夔",
        "content": "作计吟诗逐故贫，欺人鬼子转情亲。\n案头日饮三升墨，铛底时空五合陈。\n烧麦旋教供野饭，贯杨准拟买溪鳞。\n苏君端为无田出，近日田多更累人。",
        "dynasty": "宋",
        "collection_info": null
    },
    {
        "title": "初夏杂兴四首  其四",
        "author": "方一夔",
        "content": "雨打梅头麦半枯，出门步步困泥涂。\n世情何但恶溪恶，野性聊同愚谷愚。\n儿可读书供日课，妇如有酒待时须。\n兴来方试吟诗笔，西舍催钱吏索租。",
        "dynasty": "宋",
        "collection_info": null
    },
    {
        "title": "重午二首  其一",
        "author": "方一夔",
        "content": "画鹢鸣鼍水满湖，千年遗恨渺平芜。\n纍臣水底沉鱼冢，玉女钗头缀虎符。\n双鬓点斑羞绿艾，一樽凝碧怯香蒲。\n楚乡旧俗生悽怆，愧杀人间懦丈夫。",
        "dynasty": "宋",
        "collection_info": null
    },
    {
        "title": "重午二首  其二",
        "author": "方一夔",
        "content": "苦疮战马倦风沙，伏枥无心万里赊。\n老去手风从妇展，愁来背痒倩儿爬。\n人情反覆好生羽，世味差殊嗜食痂。\n一卷方书初读罢，小窗惊怪日西斜。",
        "dynasty": "宋",
        "collection_info": null
    },
    {
        "title": "观物",
        "author": "方一夔",
        "content": "静中羣动互飞奔，扰扰谁能脱世尘。\n蝇虎案头新得隽，螳蜋枝上忽忘身。\n平生攻苦味无味，举世争雄人食人。\n安得洗心无一物，碧波鸥鸟自相亲。",
        "dynasty": "宋",
        "collection_info": null
    },
    {
        "title": "仁甫次弟余韵",
        "author": "方一夔",
        "content": "造物儿戏多猜嫌，百年丑好两能全。\n眠牛纔封一抔土，鹤归已怪三千年。\n乐天永叹北邙冢，后山恸哭南阳阡。\n从来贤达总如此，谁能羽化随飞仙。",
        "dynasty": "宋",
        "collection_info": null
    },
    {
        "title": "秋兴二首  其一",
        "author": "方一夔",
        "content": "水花风叶乱萧萧，凉入秋衣怯寂寥。\n桑落寒香初出市，蓼花新涨欲平桥。\n半篷烟雨渔家傲，匹马关山客路遥。\n拍手西风无一事，未妨横笛向耕樵。",
        "dynasty": "宋",
        "collection_info": null
    },
    {
        "title": "秋兴二首  其二",
        "author": "方一夔",
        "content": "不堪老病缚閒身，面目峥嵘岁月新。\n半世畧无如意事，五年惯作在家贫。\n悠悠怀抱希知我，诩诩交游喜负人。\n俯仰世情都勘破，西风独立岸纶巾。",
        "dynasty": "宋",
        "collection_info": null
    },
    {
        "title": "夜坐",
        "author": "方一夔",
        "content": "全家久住白云窝，贪看疎梅夜景多。\n帘角花阴和月捲，墨池水冻带冰磨。\n寒欺驼褐吟肩耸，暖入鹅黄醉面酡。\n笑挹暗香人不寐，不辞百匝绕前坡。",
        "dynasty": "宋",
        "collection_info": null
    },
    {
        "title": "寄何稼隠",
        "author": "方一夔",
        "content": "欲出孤云意已阑，东风吹梦落东安。\n灯前乡国千山隔，窗外干坤一面宽。\n放马脱缰嘶晓岸，连樯牵索上晴滩。\n阑干倚遍空相忆，花落芳洲春半残。",
        "dynasty": "宋",
        "collection_info": null
    },
    {
        "title": "沃祥卿和前韵见寄再和答之",
        "author": "方一夔",
        "content": "西转东移客兴阑，风枝惊鹊不曾安。\n孤吟愧我诗筒涩，百罚怜君酒令宽。\n西阁梅林迷雨浦，画桥松韵接寒滩。\n相思一夜知何处，梦醒楼头钟欲残。",
        "dynasty": "宋",
        "collection_info": null
    },
    {
        "title": "次韵徐子声采桑",
        "author": "方一夔",
        "content": "唤起飞来说晓晴，先生无处问归津。\n转头岁月如流水，满眼交游少故人。\n槲叶老樵担玉束，菜花飞蝶护香尘。\n隔溪绿暗歌声杳，点点青山入梦频。",
        "dynasty": "宋",
        "collection_info": null
    },
    {
        "title": "送春",
        "author": "方一夔",
        "content": "春从此去不踌躇，渺渺寒波接碧芜。\n想逐风帆归阆苑，又传云驭赴遮须。\n此生岁月随泡影，末路功名等雉卢。\n归向西窗听幽弄，一樽浊酒对提壶。",
        "dynasty": "宋",
        "collection_info": null
    },
    {
        "title": "忆復翁",
        "author": "方一夔",
        "content": "垂杨渡口小舟横，我涉清溪君独行。\n未许马羣空冀北，自怜墨派过彭城。\n鳞鸿乏便书难到，蝴蝶无情梦不成。\n可是孤吟清绝处，高山谁识断肠声。",
        "dynasty": "宋",
        "collection_info": null
    },
    {
        "title": "溪上",
        "author": "方一夔",
        "content": "古木阴阴溪上村，隔溪呼唤隔溪应。\n柳边渔艇水双港，山崦人家云半层。\n早麦熟随芹菜饷，晚茶香和树芽蒸。\n自惭未得亢桑乐，痴坐寒窗似冻蝇。",
        "dynasty": "宋",
        "collection_info": null
    },
    {
        "title": "杂兴",
        "author": "方一夔",
        "content": "溪上寒窗面绿漪，孤踪漂泊渺天涯。\n愁听火令抛长檠，醉折花筹记小诗。\n鶑语难寻春去处，乡心偏等梦回时。\n文章满腹知何用，落得奔波两鬓丝。",
        "dynasty": "宋",
        "collection_info": null
    },
    {
        "title": "重午",
        "author": "方一夔",
        "content": "楚乡节物又今朝，老大催人不肯饶。\n岁久菖花初见面，病多艾叶已盈腰。\n浪涛何处寻沉魄，菰黍无心逐画桡。\n莫到独醒空过了，旗亭风急又相招。",
        "dynasty": "宋",
        "collection_info": null
    },
    {
        "title": "次韵稼隠上徐云岫喜復贡举",
        "author": "方一夔",
        "content": "天阙谁推破旱雷，蚁封鼠壤一时开。\n云飞远岫无心出，春逐行人有脚来。\n桂窟旧游空雨露，棘闱前度没蒿莱。\n短衣傥逐前麾去，解向淮头破贼回。",
        "dynasty": "宋",
        "collection_info": null
    },
    {
        "title": "沃祥卿次前韵见寄和以答之",
        "author": "方一夔",
        "content": "羡君古洗刻云雷，苞裹珍奇秘不开。\n亭枕寒流随浪动，楼横空翠约云来。\n吟笺题满投囊贺，寿斝光浮戏綵莱。\n欲洗炎埃无处所，玉梅泉下日千回。",
        "dynasty": "宋",
        "collection_info": null
    },
    {
        "title": "次韵通甫喜復贡举",
        "author": "方一夔",
        "content": "当年涂抹笑东施，羣动儇儇各自飞。\n不分前程移岸谷，至今遗恨满庭闱。\n文章老去攻诗律，富贵年来发祸机。\n世上英雄君与操，谁甘终老故山归。",
        "dynasty": "宋",
        "collection_info": null
    },
    {
        "title": "秋兴",
        "author": "方一夔",
        "content": "笑呼筇竹过溪东，摵摵秋声到井桐。\n落日远山疑有雨，孤村古树欲攒空。\n贪嘶马饱衔花草，趁食鱼肥堕水虫。\n归对书檠人不寐，乡愁怕入梦魂中。",
        "dynasty": "宋",
        "collection_info": null
    },
    {
        "title": "木犀  其一",
        "author": "方一夔",
        "content": "下土花中第一流，移根自笑此生浮。\n独依上界清虚府，满贮青冥沆瀣秋。\n棱叶风翻低散乱，苍皮虫蚀老雕锼。\n醉来径向高寒处，自驾青鸾拥玉虬。",
        "dynasty": "宋",
        "collection_info": null
    },
    {
        "title": "木犀  其二",
        "author": "方一夔",
        "content": "苍苍珠树俯寒流，析木津头戏拍浮。\n褐凤抟风朝紫极，砚蟾滴露写清秋。\n返魂香倩罗裳贮，碍月枝凭玉斧锼。\n夜景未阑清入骨，萧萧鳞甲卧痴虬。",
        "dynasty": "宋",
        "collection_info": null
    },
    {
        "title": "木犀  其三",
        "author": "方一夔",
        "content": "绿衣年少正风流，手折高枝喜气浮。\n三树独标仙窟种，四花分占玉壶秋。\n浓熏药杵长舂捣，清逼诗肝巧斲锼。\n世上红儿那可比，试将此句问罗虬。",
        "dynasty": "宋",
        "collection_info": null
    },
    {
        "title": "食西瓜",
        "author": "方一夔",
        "content": "恨无纤手削驼峯，醉嚼寒瓜一百筩。\n半岭花衫粘唾碧，一痕丹血搯肤红。\n香浮笑语牙生水，凉入衣襟骨有风。\n从此安心师老圃，青门何处问穷通。",
        "dynasty": "宋",
        "collection_info": null
    },
    {
        "title": "景德观陈道士圃多菊觅其种栽并寄以诗",
        "author": "方一夔",
        "content": "爱药仙人醉不归，秋光次第入玄都。\n蝶随露蘤移花墢，风逼寒香落酒壶。\n老去君方空结习，兴来我欲劚荒芜。\n和篇应与花俱到，换得骊龙百斛珠。",
        "dynasty": "宋",
        "collection_info": null
    },
    {
        "title": "送吴友直过吴门省亲",
        "author": "方一夔",
        "content": "海阔天南不尽头，雁来岂为稻粱谋。\n飘零骨肉怜杯酒，老病形骸恋破裘。\n日暮片云劳望眼，天寒孤棹发行舟。\n十年冷落江乡梦，愿借西风过橘州。",
        "dynasty": "宋",
        "collection_info": null
    },
    {
        "title": "次韵雪冈徐景星二首  其一",
        "author": "方一夔",
        "content": "阿咸秀出竹林边，千古风流有此贤。\n独向诗盟参古律，不随世态异憎怜。\n夜光照耀需他日，汗血奔腾出少年。\n乞我飞霞与青玉，夜深环佩韵璆然。",
        "dynasty": "宋",
        "collection_info": null
    },
    {
        "title": "次韵雪冈徐景星二首  其二",
        "author": "方一夔",
        "content": "穷腹便便诧老边，敢将文字压前贤。\n愁怀不作功名想，衰鬓从教儿女怜。\n客路知心惟有月，书灯话旧更何年。\n欲投名字来吟社，已湿寒灰不復然。",
        "dynasty": "宋",
        "collection_info": null
    },
    {
        "title": "今岁吾乡颇稔而收成值雨夜坐有怀二首  其一",
        "author": "方一夔",
        "content": "千步平场筑杵齐，西风墟落转凄迷。\n要教岁计收霜稻，不分时长弄雨粞。\n曩祝污邪酬愿望，近居畏垒费推挤。\n先生莫恋无钱饭，定把长镵理旧畦。",
        "dynasty": "宋",
        "collection_info": null
    },
    {
        "title": "今岁吾乡颇稔而收成值雨夜坐有怀二首  其二",
        "author": "方一夔",
        "content": "萧萧疎雨未调霜，空向寒阶滴夜长。\n风激木围如撼枕，虫号土穴欲扶床。\n蚁倾清浊香浮瓮，蠏劈尖圆黄戴筐。\n独背残灯眠未稳，梦寻归路到枌乡。",
        "dynasty": "宋",
        "collection_info": null
    },
    {
        "title": "次韵陈道士和徐星韵见寄  其一",
        "author": "方一夔",
        "content": "寄迹琳宫绛阙边，聚星家世楚先贤。\n但留法界寸田在，不要穷途众目怜。\n谈客由来无负郭，诗盟此去定忘年。\n吾衰有分非君独，休羡千金有计然。",
        "dynasty": "宋",
        "collection_info": null
    },
    {
        "title": "次韵陈道士和徐星韵见寄  其二",
        "author": "方一夔",
        "content": "不将书剑奋穷边，药裹君臣酒圣贤。\n笑我文章全乏用，从渠心目两相怜。\n参同颠倒长生诀，大衍推寻过去年。\n莫把诗狂压师服，兴来还解赋超然。",
        "dynasty": "宋",
        "collection_info": null
    },
    {
        "title": "次韵沃祥卿见谢  其一",
        "author": "方一夔",
        "content": "屡缘倦翼发虚弹，抛掷明珠不惮难。\n但见云烟归笔下，不知风雨做秋阑。\n枌乡人在依余热，桑落春浓压早寒。\n时鼓梅花无谱曲，坐中惊倒董庭兰。",
        "dynasty": "宋",
        "collection_info": null
    },
    {
        "title": "次韵沃祥卿见谢  其二",
        "author": "方一夔",
        "content": "有道论心知己少，世情开口向人难。\n滴愁细雨惊秋暮，照睡青灯伴夜阑。\n文席知君容孔暖，孤吟愧我胜郊寒。\n浮花浪蕊何须数，岁晚归来看石兰。",
        "dynasty": "宋",
        "collection_info": null
    },
    {
        "title": "游碧沼寺",
        "author": "方一夔",
        "content": "古寺萧萧昼闭房，我来无处觅春阳。\n门前绿静江湖汛，松下清阴暑月凉。\n空寄郭公留旧隠，愁听望帝断离肠。\n借君拍板都无用，看尽伶优老戏场。",
        "dynasty": "宋",
        "collection_info": null
    },
    {
        "title": "接花",
        "author": "方一夔",
        "content": "枝头信手夺春工，要借并州一割功。\n瓜柳皮粘混金碧，梅桃根换变铅红。\n笑谈自分求孙叔，形似应难想孟公。\n却怪后皇同种橘，过淮便隔马牛风。",
        "dynasty": "宋",
        "collection_info": null
    },
    {
        "title": "清明游塔山",
        "author": "方一夔",
        "content": "海山鳌骨白如银，况是青山溟涬君。\n不见黄泉沽纪酿，但惊红雨落刘坟。\n百年尘土锁连骨，一幅功名碑刻文。\n欲返断魂呼不醒，归涂宾从醉纷纷。",
        "dynasty": "宋",
        "collection_info": null
    },
    {
        "title": "清明后一日",
        "author": "方一夔",
        "content": "老年光景转风轮，惆怅清明又一春。\n飞燕双双新旧恨，长亭五五往来人。\n揩磨病眼朱成碧，补接新花假像真。\n要觅西江千斛水，拂衣径去洗缁尘。",
        "dynasty": "宋",
        "collection_info": null
    },
    {
        "title": "游苦竹徐坟值雨",
        "author": "方一夔",
        "content": "数声呼我竹溪鷞，烟雨苍茫苦竹冈。\n半径暮山浮翠滑，一渠春水落红香。\n无人羞乞墦间肉，有酒空浇地下郎。\n万化尽时终闭骨，醉来谁復算彭殇。",
        "dynasty": "宋",
        "collection_info": null
    },
    {
        "title": "次韵通甫至日",
        "author": "方一夔",
        "content": "先生熨眼洗浮埃，共看梅边节物来。\n破闷好诗胜搔背，浇寒新酒似淋灰。\n宾主风裁推滕阁，弟子声名咏有台。\n怜我岁华相逐老，应将暖律发枯荄。",
        "dynasty": "宋",
        "collection_info": null
    },
    {
        "title": "别通甫",
        "author": "方一夔",
        "content": "归途渺渺迫年华，回马如飞不用挝。\n遥指荒村沽竹叶，独行残月看梅花。\n不嫌问路征夫冷，颇讶迎门穉子譁。\n为报江边羁客道，投林莫作后栖鸦。",
        "dynasty": "宋",
        "collection_info": null
    },
    {
        "title": "春归杂兴三首  其一",
        "author": "方一夔",
        "content": "白首青灯滞一乡，不将迟暮照韶光。\n经风魏紫埋倾国，破晓离黄殒折杨。\n老去功名随梦断，别来云水隔天长。\n此生聚散何时了，定计归锄五亩荒。",
        "dynasty": "宋",
        "collection_info": null
    },
    {
        "title": "春归杂兴三首  其二",
        "author": "方一夔",
        "content": "双丸不肯驻颓光，宇宙悠悠万物长。\n寂寞饯春风雨裏，笑歌赌命绮罗乡。\n破衾自卧三椽月，枯砚犹耕万卷庄。\n未脱书生穷口债，向人时復说文章。",
        "dynasty": "宋",
        "collection_info": null
    },
    {
        "title": "春归杂兴三首  其三",
        "author": "方一夔",
        "content": "东皇歌阕祖青宫，借我𨦟旗併送穷。\n茧栗润含萌竹露，枪旗香过焙茶风。\n花残来岁须重发，日却何时定再中。\n惆怅浮踪底处所，梦随飞絮故园东。",
        "dynasty": "宋",
        "collection_info": null
    },
    {
        "title": "贺山房先生得孙",
        "author": "方一夔",
        "content": "晚节归来绿野堂，传家衣钵付诸郎。\n喜存千载古罍洗，初听九苞雏凤凰。\n春蚤桐枝新濯秀，日长棣萼剩流芳。\n公家好事联翩在，首寄诗篇写弄璋。",
        "dynasty": "宋",
        "collection_info": null
    },
    {
        "title": "次韵沃梅泉见寄咏稼隠相过之乐併督作诗  其一",
        "author": "方一夔",
        "content": "星聚何曾奏少微，浮萍桂海偶相随。\n掺袪东阁吟梅处，眵目寒窗点易时。\n自嘆两翁余口业，悬知千载有心期。\n啼猿唳鹤初无事，怕有行人怪说诗。",
        "dynasty": "宋",
        "collection_info": null
    },
    {
        "title": "次韵沃梅泉见寄咏稼隠相过之乐併督作诗  其二",
        "author": "方一夔",
        "content": "梅压沧浪密復疎，临流几度濯緌絇。\n侯封富贵归千首，身计行装挂一壶。\n文饮暂教吾辈共，骚坛谁道我军孤。\n汾亭洗尽筝琵耳，重理丝桐絙老梧。",
        "dynasty": "宋",
        "collection_info": null
    },
    {
        "title": "次对稼隠病后见寄",
        "author": "方一夔",
        "content": "自怜数米续晨炊，饥火空时万想虚。\n富贵由来如梦鹿，江湖是处可羹鱼。\n风轮岁月催人老，水镜襟怀与世殊。\n书信柴胡俱不到，空惭多病马相如。",
        "dynasty": "宋",
        "collection_info": null
    },
    {
        "title": "苦热五首  其一",
        "author": "方一夔",
        "content": "夏来樊圃隔阴晴，谁与天工管不平。\n一窟蛟龙时作怪，千年草木偶成精。\n政疑沙界熬焦釜，未倒银河洗太清。\n谁是苍生霖雨手，普将禹甸酿西成。",
        "dynasty": "宋",
        "collection_info": null
    },
    {
        "title": "苦热五首  其二",
        "author": "方一夔",
        "content": "绛节彤幢御火精，世间那是水晶城。\n醉横蕲竹愁重醒，睡落齐纨惜屡惊。\n家口飞蚊儿女语，乡心过雁弟兄情。\n更阑谁撼千章木，悞作连床夜雨声。",
        "dynasty": "宋",
        "collection_info": null
    },
    {
        "title": "苦热五首  其三",
        "author": "方一夔",
        "content": "午醉醒来濯碧泉，水亭况是晚凉天。\n横眠莲叶半晞髮，静对杨枝双袒肩。\n蹇蝘声干林更静，碧梧阴转月初圆。\n茶瓯更试纤纤手，不仗清风送玉川。",
        "dynasty": "宋",
        "collection_info": null
    },
    {
        "title": "苦热五首  其四",
        "author": "方一夔",
        "content": "六龙无计驻双丸，壮志摧颓似倒澜。\n万里不成游客梦，半生祇办腐儒餐。\n谁怜打草衰麻答，不羡画松杨契丹。\n世上纷纷夸秃髮，到头那肯着南冠。",
        "dynasty": "宋",
        "collection_info": null
    },
    {
        "title": "苦热五首  其五",
        "author": "方一夔",
        "content": "六月红云不肯移，清心自合胜炎曦。\n云根斲药移松骨，石罅分泉插木皮。\n未用冰蚕来海峤，坐看冻蚁走蛾眉。\n人间寒暑相催迫，待寄东溪万缕丝。",
        "dynasty": "宋",
        "collection_info": null
    },
    {
        "title": "桂花",
        "author": "方一夔",
        "content": "服食生平屑辟邪，死埋金粟或金沙。\n忽惊秋骨开成雪，谁遣香魂化作花。\n云外孤芳吟舞鹫，月中半影匿妖蟇。\n先生幽佩乘风去，独向仙堂看织纱。",
        "dynasty": "宋",
        "collection_info": null
    },
    {
        "title": "夜坐月下",
        "author": "方一夔",
        "content": "残云点点四飞扬，万里离人共此光。\n谁铸水银悬绛阙，独留姹女捣玄霜。\n窟中蟾兔双灰劫，影底山河几战场。\n欲驻颓晖无意计，何人楼角韵伊凉。",
        "dynasty": "宋",
        "collection_info": null
    },
    {
        "title": "读赤壁赋",
        "author": "方一夔",
        "content": "万舸浮江互荡磨，一番蛟鰐战盘涡。\n中天日月悲分影，对局英雄付逝波。\n形胜空传二赤壁，文章谁肯百东坡。\n荆州风景今何似，秋夜时闻窈窕歌。",
        "dynasty": "宋",
        "collection_info": null
    },
    {
        "title": "杂兴",
        "author": "方一夔",
        "content": "衰草含烟木叶黄，空城摇落客思乡。\n雁高孤月临空塞，鱼退残星过曲梁。\n醉眼昏花迷野马，帖书戏草掣风樯。\n閒来更试丝纶手，新钓江鲈一尺长。",
        "dynasty": "宋",
        "collection_info": null
    },
    {
        "title": "晚眺二首  其一",
        "author": "方一夔",
        "content": "依稀风景小羌村，不欠东屯稻菽园。\n阿魏捣香风送响，雕胡擘玉水开痕。\n招邀紫翠山当座，摽拨红黄菊上盆。\n世上去来俱是客，随风吹送梦归魂。",
        "dynasty": "宋",
        "collection_info": null
    },
    {
        "title": "晚眺二首  其二",
        "author": "方一夔",
        "content": "隔江斗入白云村，分我閒云伴绮园。\n月鹊自惊翻舞影，露虫相弔洗啼痕。\n穷通蜍玉横书案，得失枭卢转采盆。\n可惜床头枕客道，萧萧奔马醒吟魂。",
        "dynasty": "宋",
        "collection_info": null
    },
    {
        "title": "次韵王蒙泉见寄併和鄙作",
        "author": "方一夔",
        "content": "夜雨连床忆旧时，鳞鸿难寄故人诗。\n怜君不察抱心久，写我何如问信迟。\n两地云萍无定迹，一庭风月不分岐。\n寸衣换得天吴锦，岂是骚盟一字师。",
        "dynasty": "宋",
        "collection_info": null
    },
    {
        "title": "菊花",
        "author": "方一夔",
        "content": "不入萎红烂紫场，萧然清苦凛风霜。\n客中衰鬓随秋老，篱下寒枝似旧香。\n千载有陶期汗漫，几人后屈话凄凉。\n每愁摇落知谁在，只有黄花守死黄。",
        "dynasty": "宋",
        "collection_info": null
    },
    {
        "title": "寄何稼隠",
        "author": "方一夔",
        "content": "忆昔相逢霜露寒，再三与我返乡关。\n溪行散乱飞蓬鬓，旅泊凄凉落日颜。\n活计独传鸿宝苑，清游重上鹿门山。\n崇朝触石需滂沛，笑我閒云苦未閒。",
        "dynasty": "宋",
        "collection_info": null
    },
    {
        "title": "偶作",
        "author": "方一夔",
        "content": "结缘无成谩学书，倦飞犹自拣庭梧。\n不离文字添衰鬓，已外声名谢壮图。\n伯畧莫教累恩泽，儒诗何事污裙襦。\n从今便觉高抬眼，不要奄奄学志蝓。",
        "dynasty": "宋",
        "collection_info": null
    },
    {
        "title": "次韵沃梅泉见寄併见和鄙韵  其一",
        "author": "方一夔",
        "content": "谩道萍踪日夜浮，自惭迟钝恋菟裘。\n圣传杯裏兰亭帖，婢熟山中笠泽秋。\n有信付将来去燕，无心寄与没浮鸥。\n去年曾记梅花下，细雨离魂阻胜游。",
        "dynasty": "宋",
        "collection_info": null
    },
    {
        "title": "次韵沃梅泉见寄併见和鄙韵  其二",
        "author": "方一夔",
        "content": "散仙自在步如飞，络脑黄金不受羁。\n篱菊清香须把酒，京尘红涨不缁衣。\n倚楼看剑浮名逼，闭户寻诗过客稀。\n水击枪榆俱有得，不妨着我子陵矶。",
        "dynasty": "宋",
        "collection_info": null
    },
    {
        "title": "至日",
        "author": "方一夔",
        "content": "九地穷阴迸穉阳，万家起早拜迎长。\n梅将暖信迎青帝，橘子真心服后皇。\n耳药肯涂银盒雪，牙硝自踏板桥霜。\n诗情只会如工部，至日年年客异乡。",
        "dynasty": "宋",
        "collection_info": null
    },
    {
        "title": "和府尹虚谷先生和徐子英韵併寄徐子英  其一",
        "author": "方一夔",
        "content": "千峯苍翠拥城楼，着我宗英七里洲。\n昔日松楸相伴住，暮年湖海未归休。\n咏诗遥认穷司马，骑竹争迎旧细侯。\n莫为梅花长挽却，好将绳削订由求。",
        "dynasty": "宋",
        "collection_info": null
    },
    {
        "title": "和府尹虚谷先生和徐子英韵併寄徐子英  其二",
        "author": "方一夔",
        "content": "袖手阑干独倚楼，暂舒倦眼对沧洲。\n云山劝我閒方住，声利萦人懒即休。\n后世岂无青史笔，浮生那欠赤泉侯。\n岩幽得似铜駞陌，粟饭藜羹却易求。",
        "dynasty": "宋",
        "collection_info": null
    },
    {
        "title": "兵革后初出邑郭",
        "author": "方一夔",
        "content": "无数青山对坐衙，读书林下静无譁。\n如今风景那须说，坊郭无民吏数家。",
        "dynasty": "宋",
        "collection_info": null
    },
    {
        "title": "钱王守鳬墩在临安道左",
        "author": "方一夔",
        "content": "山下灯龛挂纸钱，水杨墩上草芊绵。\n高人不要金丸用，买得三吴八十年。",
        "dynasty": "宋",
        "collection_info": null
    },
    {
        "title": "红梅",
        "author": "方一夔",
        "content": "霜月娟娟午夜寒，酒酣来此凭阑干。\n满枝艷色惊愁眼，宣主当年唾未干。",
        "dynasty": "宋",
        "collection_info": null
    },
    {
        "title": "世言有问修短之数于希夷者曰好来好去因观落叶有感前语",
        "author": "方一夔",
        "content": "芳菲桃李雨新肥，绯绿园林露已凄。\n自道好来还好去，到头总是涴尘泥。",
        "dynasty": "宋",
        "collection_info": null
    },
    {
        "title": "震泽市",
        "author": "方一夔",
        "content": "石峯迭迭小桥西，昔日人家桃李蹊。\n无限欢娱俱寂寞，珠玑锋镝逐春犂。",
        "dynasty": "宋",
        "collection_info": null
    },
    {
        "title": "夜坐评史 史记",
        "author": "方一夔",
        "content": "迁史驰驱纵復横，不烦绳削自天成。\n后来纵欲修良史，法度森严敢变更。",
        "dynasty": "宋",
        "collection_info": null
    },
    {
        "title": "夜坐评史 西汉书",
        "author": "方一夔",
        "content": "班固师迁亦步趋，末容后进造庭隅。\n半生描摸龙门像，虽乏精神貌却腴。",
        "dynasty": "宋",
        "collection_info": null
    },
    {
        "title": "夜坐评史 东汉书",
        "author": "方一夔",
        "content": "羡渠二子着先鞭，未把文章许范传。\n远出孟坚畦径下，谩夸笔势舞翩翩。",
        "dynasty": "宋",
        "collection_info": null
    },
    {
        "title": "夜坐评史 顺宗实录",
        "author": "方一夔",
        "content": "韩老文章不减迁，中山一传更增妍。\n如何实录二三卷，气薾言卑不类前。",
        "dynasty": "宋",
        "collection_info": null
    },
    {
        "title": "夜坐评史 五代史",
        "author": "方一夔",
        "content": "自许精严独有欧，庸奴班马法春秋。\n文章虽到精神露，殆与二书争一筹。",
        "dynasty": "宋",
        "collection_info": null
    },
    {
        "title": "客有善谈谑者曰鰌鮎鱼龟皆水族也一日聚议谒河伯求职事鰌先去河伯授以右相鮎鱼次之授以左相龟行迟欲以翰林处之龟不愿曰好官二子俱做但愿河伯註长寿看二子做到何处其言虽谑可为发一笑也谩记其事",
        "author": "方一夔",
        "content": "佣耕陈胜假为鬼，烂斧王乔诈得仙。\n若见渊明为我道，併从金母乞长年。",
        "dynasty": "宋",
        "collection_info": null
    },
    {
        "title": "富贵",
        "author": "方一夔",
        "content": "怀清台废娇娥怨，醉白堂空过客愁。\n若向此时回首看，生平富贵一齐休。",
        "dynasty": "宋",
        "collection_info": null
    },
    {
        "title": "读刘阮事用元微之韵",
        "author": "方一夔",
        "content": "层层楼阁锁娇鬟，要伴朝云出远山。\n紫府神仙行世上，深宫妃媵落人间。",
        "dynasty": "宋",
        "collection_info": null
    },
    {
        "title": "商妇",
        "author": "方一夔",
        "content": "扬子江头水几篙，匆匆思梦越波涛。\n征人无信西风起，落叶满庭虫夜号。",
        "dynasty": "宋",
        "collection_info": null
    },
    {
        "title": "戍妇",
        "author": "方一夔",
        "content": "去岁辞家戍陇西，玉关消息渺天涯。\n深秋别恨向谁诉，挂壁空靴生网丝。",
        "dynasty": "宋",
        "collection_info": null
    },
    {
        "title": "夜读刘梦得别夔州官吏诗遂赋一绝",
        "author": "方一夔",
        "content": "死称柳水柳侯庙，老守扬州扬子津。\n莫计当时同党籍，一般诗句一般人。",
        "dynasty": "宋",
        "collection_info": null
    },
    {
        "title": "邑郭旅中",
        "author": "方一夔",
        "content": "出猎将军夜打围，剑头吹火割鲜肥。\n山林尽有逃生处，自是惊麏触祸机。",
        "dynasty": "宋",
        "collection_info": null
    },
    {
        "title": "诸生多以船夫入监房",
        "author": "方一夔",
        "content": "水程何日到瓜州，谩说儒家冠九流。\n已与官船充水手，更从廷尉望山头。",
        "dynasty": "宋",
        "collection_info": null
    },
    {
        "title": "元日",
        "author": "方一夔",
        "content": "鬼物从来着论无，题门安用换桃符。\n呼儿记日开书读，为说濂溪太极图。",
        "dynasty": "宋",
        "collection_info": null
    },
    {
        "title": "春行口占",
        "author": "方一夔",
        "content": "杨柳青摇穷袴带，樱桃红滴守宫砂。\n春风不解留诗鬓，只解年年媚物华。",
        "dynasty": "宋",
        "collection_info": null
    },
    {
        "title": "甄夫人杨贵妃",
        "author": "方一夔",
        "content": "少台赐妲怜玄髮，马驿诛褒死曲眉。\n自古文章多触罪，我当併按北征诗。",
        "dynasty": "宋",
        "collection_info": null
    },
    {
        "title": "张丽华",
        "author": "方一夔",
        "content": "玉树歌残月上弓，谁将白刃斩春风。\n妄言若不惩高叟，断案如何服太公。",
        "dynasty": "宋",
        "collection_info": null
    },
    {
        "title": "寒食上冢",
        "author": "方一夔",
        "content": "我是卿家老寡妻，哭卿墓下草凄凄。\n纸钱乱挂浇残酒，人去黄昏鸦正啼。",
        "dynasty": "宋",
        "collection_info": null
    },
    {
        "title": "田家",
        "author": "方一夔",
        "content": "晌午鸦鸦响踏车，那边丛薄有人家。\n老农歇热藤阴下，一树冬青落细花。",
        "dynasty": "宋",
        "collection_info": null
    },
    {
        "title": "九日酒罢独坐有怀",
        "author": "方一夔",
        "content": "篱边初未见黄花，满眼青山故国赊。\n午醉醒来人正远，悠悠落日独思家。",
        "dynasty": "宋",
        "collection_info": null
    },
    {
        "title": "梅花五绝  其一",
        "author": "方一夔",
        "content": "不识梅花不识诗，空将色相较铢锱。\n美人立尽黄昏月，细看枝枯叶脱时。",
        "dynasty": "宋",
        "collection_info": null
    },
    {
        "title": "梅花五绝  其二",
        "author": "方一夔",
        "content": "一日微阳积一分，看看积得一阳成。\n夜来迸出梅花裏，天地初心只是生。",
        "dynasty": "宋",
        "collection_info": null
    },
    {
        "title": "梅花五绝  其三",
        "author": "方一夔",
        "content": "罗浮仙子月中归，三迭谁歌绝妙辞。\n便是梅花难着笔，老逋只有七分诗。",
        "dynasty": "宋",
        "collection_info": null
    },
    {
        "title": "梅花五绝  其四",
        "author": "方一夔",
        "content": "风味酸寒冰齿牙，谁知烟雨送诗家。\n删前不是无题品，未有文章说到花。",
        "dynasty": "宋",
        "collection_info": null
    },
    {
        "title": "梅花五绝  其五",
        "author": "方一夔",
        "content": "白鹤峯头着缟衣，醉骑鹤去几时归。\n蛮诗数首传谁相，写出杭州玉雪妃。",
        "dynasty": "宋",
        "collection_info": null
    },
    {
        "title": "插柳",
        "author": "方一夔",
        "content": "曾记来时割伏雌，相思头绪乱如丝。\n自怜春尽腰肢瘦，更向庭前插柳枝。",
        "dynasty": "宋",
        "collection_info": null
    },
    {
        "title": "秋花十咏 莲花",
        "author": "方一夔",
        "content": "十里红裙间绿衣，西风吹乱碧参差。\n佳人日暮秋裳薄，怕有天霜磬折时。",
        "dynasty": "宋",
        "collection_info": null
    },
    {
        "title": "秋花十咏 桂花",
        "author": "方一夔",
        "content": "仙府分根饱月光，百车金粟撒瑶房。\n夜来东壁西风劲，三万牙籤字字香。",
        "dynasty": "宋",
        "collection_info": null
    },
    {
        "title": "秋花十咏 旋覆花",
        "author": "方一夔",
        "content": "一串金铺簇碧丛，野田高下状童童。\n凭君洗我读书眼，收入公门药笼中。",
        "dynasty": "宋",
        "collection_info": null
    },
    {
        "title": "秋花十咏 蓼花",
        "author": "方一夔",
        "content": "似是根株食辣虫，知君苦梗老霜风。\n功名莫道全无意，火气腾腾浮面红。",
        "dynasty": "宋",
        "collection_info": null
    },
    {
        "title": "秋花十咏 苹花",
        "author": "方一夔",
        "content": "风急从衡木叶飞，寒花摇曳水中低。\n褰裳不采空归去，谁识江南季女饥。",
        "dynasty": "宋",
        "collection_info": null
    },
    {
        "title": "秋花十咏 兰花",
        "author": "方一夔",
        "content": "步马西风冠切云，欲从九畹问秋芬。\n自原未死香都变，老尽山人况识君。",
        "dynasty": "宋",
        "collection_info": null
    },
    {
        "title": "秋花十咏 菊花",
        "author": "方一夔",
        "content": "篱下花逢少酒钱，何如潭上酌芳泉。\n颓龄此去凭料理，四百添书甲子年。",
        "dynasty": "宋",
        "collection_info": null
    },
    {
        "title": "秋花十咏 牵牛花",
        "author": "方一夔",
        "content": "河鼓无灵帝遣来，野篱竹屋手亲栽。\n仙姑咳唾随风去，染作琉璃八角杯。",
        "dynasty": "宋",
        "collection_info": null
    },
    {
        "title": "秋花十咏 芙蓉花",
        "author": "方一夔",
        "content": "露冷霜清日已凄，淡粧素服满前溪。\n涉江一段荒凉意，弱国孤臣寒士妻。",
        "dynasty": "宋",
        "collection_info": null
    },
    {
        "title": "秋花十咏 芦花",
        "author": "方一夔",
        "content": "寒芦飒飒响风沙，直待秋来雁作家。\n夜擘饥翎搏未起，一汀撩乱雪飞花。",
        "dynasty": "宋",
        "collection_info": null
    },
    {
        "title": "寄洪復翁",
        "author": "方一夔",
        "content": "月色横窗涌烂银，空房独卧悄无邻。\n五更记梦浑无数，半是还家半故人。",
        "dynasty": "宋",
        "collection_info": null
    },
    {
        "title": "征人怨  其一",
        "author": "方一夔",
        "content": "辞家泊水几番秋，流浪天南海角头。\n此去千鹅三万里，凭君马上寄离愁。",
        "dynasty": "宋",
        "collection_info": null
    },
    {
        "title": "征人怨  其二",
        "author": "方一夔",
        "content": "前年赴急合梁山，一岁征行一岁还。\n待到故乡能几月，明朝又出雁门关。",
        "dynasty": "宋",
        "collection_info": null
    },
    {
        "title": "续梅花七绝  其一",
        "author": "方一夔",
        "content": "松下相逢雪雨乖，人生何必泥形骸。\n竹篱一醉休惆怅，只么神交自是佳。",
        "dynasty": "宋",
        "collection_info": null
    },
    {
        "title": "续梅花七绝  其二",
        "author": "方一夔",
        "content": "褪粉残粧对镜慵，楚踪秦迹恨匆匆。\n芳心不被春风折，谁揉香肌满籍红。",
        "dynasty": "宋",
        "collection_info": null
    },
    {
        "title": "续梅花七绝  其三",
        "author": "方一夔",
        "content": "欲洗年年堕谪心，仙人空返白云岑。\n飞花欲落频回首，老去风情尚不禁。",
        "dynasty": "宋",
        "collection_info": null
    },
    {
        "title": "续梅花七绝  其四",
        "author": "方一夔",
        "content": "寂寞幽香圣得知，醉来树下酹冰肌。\n更须呼我碧花唾，听唱新翻一剪词。",
        "dynasty": "宋",
        "collection_info": null
    },
    {
        "title": "续梅花七绝  其五",
        "author": "方一夔",
        "content": "只在溪桥野屋边，霜饕雪虐不能干。\n可人风韵元萧散，莫道花仙骨相寒。",
        "dynasty": "宋",
        "collection_info": null
    },
    {
        "title": "续梅花七绝  其六",
        "author": "方一夔",
        "content": "约束寒梅作主张，此花解事助凄凉。\n暗香月下熏诗骨，怪见吟来句句香。",
        "dynasty": "宋",
        "collection_info": null
    },
    {
        "title": "续梅花七绝  其七",
        "author": "方一夔",
        "content": "屐痕印雪不粘尘，去采南枝茧栗春。\n待得杏桃蹊树下，我家风味已生仁。",
        "dynasty": "宋",
        "collection_info": null
    },
    {
        "title": "别梅二首  其一",
        "author": "方一夔",
        "content": "葛仙溪上一株梅，我到家时花正开。\n后夜月明风露冷，横枝休遣上窗来。",
        "dynasty": "宋",
        "collection_info": null
    },
    {
        "title": "别梅二首  其二",
        "author": "方一夔",
        "content": "风韵清高不受尘，冰为肌骨玉为神。\n一生谩记吴姬面，不是人间婉媚人。",
        "dynasty": "宋",
        "collection_info": null
    },
    {
        "title": "贺方逢辰得宣命",
        "author": "方一夔",
        "content": "飞凤翩翩下九阍，先生出处重斯文。\n不将钟鼎易朱绂，要老桐山守白云。\n处士一生纯是晋，逸民千古尚为殷。\n皇家恩意如天大，定把三峰乞与君。",
        "dynasty": "宋",
        "collection_info": null
    },
    {
        "title": "咏芭蕉",
        "author": "方一夔",
        "content": "剥尽皮毛见本真，此中无古亦无今。\n等闲窗外东风软，露出先天一片心。",
        "dynasty": "宋",
        "collection_info": null
    },
    {
        "title": "谒融堂墓",
        "author": "方一夔",
        "content": "安车束帛此招贤，梦冷冬窝又百年。\n已自无人守坟墓，空令过客问山川。\n时方大用文公学，士亦深排陆子禅。\n回首蜀天清不尽，临风三酹一萧然。",
        "dynasty": "宋",
        "collection_info": null
    },
    {
        "title": "步瀛桥乐章",
        "author": "胡次焱",
        "content": "跨海虹霓浸不收，植楹鲵背耸于楼。\n直通两岸东西路，横截一溪上下流。\n网罗学士唐天子，管领英雄张状头。\n醉墨淋漓题柱上，与君从此步瀛洲。",
        "dynasty": "宋",
        "collection_info": null
    },
    {
        "title": "题观壁诗",
        "author": "胡次焱",
        "content": "仙子王僚上九天，山中遗迹尚依然。\n药炉云冷灰无火，丹井松阴地有泉。\n虫篆碑文传万古，鹤鸣华表动千年。\n我来弔古空惆怅，尘世茫茫几变迁。",
        "dynasty": "宋",
        "collection_info": null
    },
    {
        "title": "秋日早行",
        "author": "胡次焱",
        "content": "草衣路室夜偏长，起问征途趁早凉。\n藜杖对星占曙色，芒鞋踏月涴秋光。\n栎阴羃砌疑浇墨，桂露滴人如馈浆。\n山鬼似嫌天欲晓，故嘘岚气扼朝旸。",
        "dynasty": "宋",
        "collection_info": null
    },
    {
        "title": "媒问嫠",
        "author": "胡次焱",
        "content": "媒问嫠，汝何伤。\n汝为闺秀时，辛苦事蚕桑。\n僴瑟顺为正，婉娩礼自将。\n笥中有练裙，衣上无明珰。\n贫女古难嫁，卖犬办资装。\n中年得夫壻，憧憧拜姑嫜。\n肃容采苹藻，洗手供羹汤。\n良人正少年，相期家道昌。\n良缘天所妬，夫壻奄云亡。\n自从夫壻亡，十年守空房。\n素帷代锦帱，苫席易牙床。\n孤眠耿夜半，单立黯昏黄。\n茕茕影徘徊，鞅鞅情彷徨。\n皓月照枕衾，暴雨颓垣墙。\n独寤谁呼唤，独语谁交相。\n如凌空失翼，如涉川无梁。\n嫠来吾语汝，琴瑟贵更张。\n汝箧既单薄，汝门復凄凉。\n汝寒何以衣，汝饥何以粮。\n纺绩终难给，舂汲劳欲僵。\n死者不復起，生者宜自详。\n邻有美丈夫，颙颙更昂昂。\n牛羊量用谷，金玉堆满堂。\n画梁青琐闼，珠帘毹氍厢。\n琱户金弹丸，宝鞍青丝缰。\n旌旗明晚霞，剑戟磨秋霜。\n奴隶厌绮纨，犬猫弃餦餭。\n门下粲珠履，庭前沸笙簧。\n出则专城居，入则侍明光。\n一呼千夫诺，一指万夫张。\n一笑生羽翼，一怒起锋芒。\n吾慕昔蹇修，与汝解佩纕。\n以此窈窕妇，配彼组绘郎。\n花树戏蛱蝶，莲浦浴鸳鸯。\n无烦赋藕花，且喜华枯杨。\n何妨鸾舞镜，应彼凤求凰。\n人无百岁人，倏忽如风狂。\n莫将泡影身，徒置冰炭场。\n死后留名节，身朽魂茫茫。\n生前受富贵，志得意洋洋。\n人生行乐尔，二者试裁量。\n蔬食不日给，孰与饫膏粱。\n荆钗不自谋，孰与云霞裳。\n年滔滔不反，貌骎骎已苍。\n败棋须换局，作戏且逢场。\n文君慕相如，恢女唤江郎。\n有髮可重结，有耳何自戕。\n试问东夷子，何如声伯孃。\n信书不如无，未必有共姜。\n鬼妻变人妇，毋作老死孀。",
        "dynasty": "宋",
        "collection_info": null
    },
    {
        "title": "嫠答媒",
        "author": "胡次焱",
        "content": "嫠答媒，妾自怜。\n妾家贫如洗，妾貌粧不妍。\n中年方择配，幸逢夫婿贤。\n蓝桥疑仙会，红叶开良缘。\n俯以奉箕箒，仰焉供豆笾。\n粤从定六礼，稳图偕百年。\n讵疑有家愿，倏罹中道捐。\n城崩哭呦呦，竹斑泪溅溅。\n空房照明月，幽陇凄寒烟。\n禽鸟喧墓门，魄降魂翩翩。\n蛜蝛满窗户，心结目涓涓。\n寮室昔华屋，埋玉今荒阡。\n恨不即同穴，何忍续断絃。\n翻思合{丞一=巴}初，参透老婆禅。\n如鱼水游泳，如茑萝缠绵。\n奈何生死阔，泛泛水中船。\n绸缪为夫妇，反覆如市廛。\n徒贻杨华丑，宁免柳絮颠。\n妾颇亲笔砚，亦尝阅简编。\n女不践二庭，妇不再移天。\n陶婴寡鹄吟，卫妻孤燕篇。\n或刑耳自誓，或断髮自全。\n或劓鼻偃蹇，或毁面迍邅。\n吾足幸可刖，吾臂不可牵。\n卓卓节操立，表表凤孤鶱。\n藐兹未亡人，有意奉周全。\n媒虽悯妾寡，媒适重妾愆。\n妾命春叶薄，妾心顽石坚。\n栖栖谋尺布，岂不羡罽毡。\n皇皇图斗粟，岂不思荤羶。\n胝手任舂汲，孰与奴婢千。\n鞠躬跧衡茅，孰与疏绮便。\n枯荄欣回春，缺月喜再圆。\n世谁不乐此，妾意独不然。\n理义自有闲，物欲常无厌。\n三少秽难洗，五嫁丑莫镌。\n浮荣瞥似电，遗臭流如川。\n媒言颇喋喋，媒意遽拳拳。\n之死矢靡他，斯言当真诠。\n文姬殊妖媚，易安亦婵娟。\n失身再事人，彤管无取焉。\n节义日以颓，文章何足诠。\n王母有差事，青鸟信频传。\n毋乃堕人慾，反以污天仙。\n嫦娥岂不嫁，空抱老金蟾。\n所以广寒宫，万古清鉴悬。\n宁贫任劳鹿，宁贱受磨研。\n宁冻如寒蝇，宁饿如饥鸢。\n终不以快乐，而易此忧煎。\n井底水不波，山头石不迁。\n再拜谢媒妁，归来双泪涟。\n十袭藏破镜，他年会黄泉。",
        "dynasty": "宋",
        "collection_info": null
    },
    {
        "title": "梅隠君六秩寿",
        "author": "赵洪",
        "content": "隠君家世出梅山，描得清芬满世间。\n梅禀正阳全太极，同姓同心不赧颜。",
        "dynasty": "宋",
        "collection_info": null
    },
    {
        "title": "钉诗",
        "author": "缪万年",
        "content": "顽矿非铜刚样坚，寒坑纔离亟趋炎。\n十来槌打随成器，一得人拈却逞鑯。\n不怕斧敲惟要入，全凭钻引任教嫌。\n休言深处难抽拔，自有羊蹄与铁钳。",
        "dynasty": "宋",
        "collection_info": null
    },
    {
        "title": "送马静山寄林晓山兄弟",
        "author": "林千之",
        "content": "古井谁復汲，古调谁復裁。\n玄鹤引清吭，万壑松风哀。\n彼美三株树，沆瀣𣂏琼台。\n吾宗大小山，正尔期不来。\n袖有明月珠，远遗马子才。\n江空山亦深，乃肯穿苍苔。\n妙悟玄中玄，使我心悠哉。\n有墙肩曹刘，无苑延邹枚。\n采薇雾失道，钓鳌风折桅。\n朔风无重裘，地炉拥寒灰。\n两穷相值遇，一笑聊参陪。\n白日苦无光，暖律何当回。\n持此将安归，令人心胆摧。\n吾闻三神山，缥缈连蓬莱。\n沧海正清浮，神仙亦崔嵬。\n归欤三隽朋，下界空飞埃。",
        "dynasty": "宋",
        "collection_info": null
    },
    {
        "title": "赠水帘洞黄秀才",
        "author": "林千之",
        "content": "读书避世喧，结庐五云表。\n淡薄足生涯，诘曲藏深杳。\n仰观红日近，俯视众山小。\n沧溟舞澎湃，云气度浩渺。\n乔松蔓翠萝，绝壁藏啼鸟。\n一派从天来，长练挂木杪。\n海鸥忘机智，峒蝶忙飞绕。\n亦知山房静，而被俗客扰。\n作诗寄殷勤，努力须壮少。\n他年腾踏去，蕙帐猿惊晓。",
        "dynasty": "宋",
        "collection_info": null
    },
    {
        "title": "塘下",
        "author": "林千之",
        "content": "一片颓园生谷桑，惟余小圃占秋光。\n竹篱蔓引牵牛碧，野菜崇生苦藚黄。\n抱叶蝉瘖枯树冷，衔花鹿去古台荒。\n兴亡往往关天数，搔首踌躇对夕阳。",
        "dynasty": "宋",
        "collection_info": null
    },
    {
        "title": "送胡季昭谪象州",
        "author": "罗耕",
        "content": "赤心端欲赞皇图，鼓瑟那知却好竽。\n崇论已闻惊仗马，摅忠宁復忌城狐。\n当为天下奇男子，肯学人间小丈夫。\n更问澹庵老居士，儋州还似象州无。",
        "dynasty": "宋",
        "collection_info": null
    },
    {
        "title": "山斋夜坐",
        "author": "平天佑",
        "content": "悄然人不寐，山馆意何深。\n落叶添寒色，幽虫助苦吟。\n青灯怜夜永，白髮带愁簪。\n天末怀良友，音书雁影沉。",
        "dynasty": "宋",
        "collection_info": null
    },
    {
        "title": "池上作",
        "author": "朱绍远",
        "content": "生涯幻吹沫，功名鮎上竿。\n鱼岂知许事，人意强相干。\n春风一鼓荡，芳池生碧澜。\n逐队半亩余，乐有江湖宽。\n世路无险易，心閒自达观。\n悟彼蜗殻涎，空转蛣蜣丸。",
        "dynasty": "宋",
        "collection_info": null
    },
    {
        "title": "濯足",
        "author": "赵必涟",
        "content": "小桥坐濯足，涧狭水流急。\n源头夜雨多，落花漾露湿。",
        "dynasty": "宋",
        "collection_info": null
    },
    {
        "title": "自题梅花庄",
        "author": "赵必涟",
        "content": "一间茅屋傍溪斜，三径荒于靖节家。\n但得鹤粮随分足，更须锄月种梅花。",
        "dynasty": "宋",
        "collection_info": null
    },
    {
        "title": "题梅花庄",
        "author": "刘济",
        "content": "庄后庄前千万枝，元方题扁季方诗。\n何当把酒对花树，坐到参横月落时。",
        "dynasty": "宋",
        "collection_info": null
    },
    {
        "title": "凤凰台",
        "author": "刘汝春",
        "content": "高台寂寞晚云深，故国山河万里心。\n若使当年真凤见，不教春燕亦巢林。",
        "dynasty": "宋",
        "collection_info": null
    },
    {
        "title": "秋思",
        "author": "陈则翁",
        "content": "在世身如客，余年老一洲。\n荒村寒信早，黄叶晚风秋。\n水浄见孤影，天空生远愁。\n杰然霜下菊，佳色满林丘。",
        "dynasty": "宋",
        "collection_info": null
    },
    {
        "title": "闽峤军中",
        "author": "陈则翁",
        "content": "貔貅齐拥霍嫖姚，却笑青山说豹韬。\n兵马夜行残月下，弓旌寒响朔风高。\n壶浆故老愁啼血，野饭将军猛茹毛。\n自笑书生随玉帐，也腰刀剑束征袍。",
        "dynasty": "宋",
        "collection_info": null
    },
    {
        "title": "题刘世疏庵",
        "author": "释希坦",
        "content": "藏却胸中万卷书，却来山顶结茅庐。\n当时若也羁缰锁，争得高名是世疏。",
        "dynasty": "宋",
        "collection_info": null
    },
    {
        "title": "广化院",
        "author": "释希坦",
        "content": "路转几多曲，山登千万重。\n未游走马泽，先看斗鷄峰。\n高树出云耸，寒泉趁石舂。\n徜徉因觅句，时復倚青松。",
        "dynasty": "宋",
        "collection_info": null
    },
    {
        "title": "福海院",
        "author": "释希坦",
        "content": "路入转幽处，浑疑别是天。\n虬松虽变化，牛石尚酣眠。\n骤过一番雨，鸣飞七布泉。\n望中千点雪，白鹭立平田。",
        "dynasty": "宋",
        "collection_info": null
    },
    {
        "title": "老人峰",
        "author": "释希坦",
        "content": "二气分时有此翁，寿年直与太虚同。\n想应伛偻千峰上，默笑人间说籛公。",
        "dynasty": "宋",
        "collection_info": null
    },
    {
        "title": "五台明智院",
        "author": "释希坦",
        "content": "时过九月秋，来作上方游。\n林瘦霜凋叶，钟鸣风满楼。\n五台新月上，一洞暮云收。\n夺利争名者，宁知此地幽。",
        "dynasty": "宋",
        "collection_info": null
    },
    {
        "title": "崇寿院",
        "author": "释希坦",
        "content": "踏破苍苔径，幽居在岭巅。\n亭台清映月，松竹淡笼烟。\n佳客纔登席，高僧忽起禅。\n呼童急煎茗，新汲白龟泉。",
        "dynasty": "宋",
        "collection_info": null
    },
    {
        "title": "曹溪",
        "author": "释希坦",
        "content": "五水奔流会合通，大溪飞过一长虹。\n芙蓉面目重重见，多在烟霞变态中。",
        "dynasty": "宋",
        "collection_info": null
    },
    {
        "title": "华池",
        "author": "释希坦",
        "content": "阳魂日运金乌髓，阴魄时含玉兔脂。\n一旦相交化神水，山中分作两华池。",
        "dynasty": "宋",
        "collection_info": null
    },
    {
        "title": "李昭象书堂",
        "author": "释希坦",
        "content": "废兴生死妄安名，山水何曾改旧清。\n孰谓堂空人已往，溪声还作读书声。",
        "dynasty": "宋",
        "collection_info": null
    },
    {
        "title": "金步摇",
        "author": "释希坦",
        "content": "偶对丛条巧栉成，动摇徐步寂无声。\n仙花不识兴亡事，岂学吴宫响屧行。",
        "dynasty": "宋",
        "collection_info": null
    },
    {
        "title": "婆餠焦",
        "author": "释希坦",
        "content": "绿柳含烟烟不消，红花喷火火无烧。\n如何焦却婆婆餠，每到春风舌苦饶。",
        "dynasty": "宋",
        "collection_info": null
    },
    {
        "title": "昆山",
        "author": "凌嵒",
        "content": "九峰西峙比昆崙，晋代将军墓尚存。\n今日扪萝登绝顶，桑丘麦垄自村村。",
        "dynasty": "宋",
        "collection_info": null
    },
    {
        "title": "横云山",
        "author": "凌嵒",
        "content": "七峰𡷾崒拥层峦，偃盖孤松石上蟠。\n行云白龙何处去，暮云深锁洞门寒。",
        "dynasty": "宋",
        "collection_info": null
    },
    {
        "title": "机山",
        "author": "凌嵒",
        "content": "六峰乔木锁云根，青接平原数里村。\n此处无人来听鹤，海灵山鬼哭黄昏。",
        "dynasty": "宋",
        "collection_info": null
    },
    {
        "title": "干山",
        "author": "凌嵒",
        "content": "八峰葱蒨石林幽，给事题诗记胜游。\n昨夜僧归钟鼓静，一声鹤唳海天秋。",
        "dynasty": "宋",
        "collection_info": null
    },
    {
        "title": "细林山",
        "author": "凌嵒",
        "content": "四峰孤耸鬰苍苍，新构僧庐傍野塘。\n林下雨晴春昼暖，松花熏得白云香。",
        "dynasty": "宋",
        "collection_info": null
    },
    {
        "title": "畲山",
        "author": "凌嵒",
        "content": "三峰高远翠光浓，右列仙宫左梵宫。\n月落轩空人不见，野花山鸟自春风。",
        "dynasty": "宋",
        "collection_info": null
    },
    {
        "title": "薛山",
        "author": "凌嵒",
        "content": "五峰遥隔水村西，薛老曾来隠翠微。\n牧子唱歌樵子笛，贪看明月夜忘归。",
        "dynasty": "宋",
        "collection_info": null
    },
    {
        "title": "凤凰山",
        "author": "凌嵒",
        "content": "一峰云气接蓬莱，白石磷磷护碧苔。\n几向凤凰池上望，不知何日凤凰来。",
        "dynasty": "宋",
        "collection_info": null
    },
    {
        "title": "陆宝山",
        "author": "凌嵒",
        "content": "三峰藏宝树精神，金碧楼台处处春。\n溪上落花流水远，老翁疑是避秦人。",
        "dynasty": "宋",
        "collection_info": null
    },
    {
        "title": "句",
        "author": "叶宋英",
        "content": "柳香何处春风店，酒醒月明闻杜鹃。",
        "dynasty": "宋",
        "collection_info": null
    },
    {
        "title": "句  其一",
        "author": "林月香",
        "content": "楚人一缕垂亡命，尽向秦庭哭得回。",
        "dynasty": "宋",
        "collection_info": null
    },
    {
        "title": "句  其二",
        "author": "林月香",
        "content": "六国既亡秦一统，如何却道帝秦非。",
        "dynasty": "宋",
        "collection_info": null
    },
    {
        "title": "句  其三",
        "author": "林月香",
        "content": "那知老子痴顽福，曾见官家历五朝。",
        "dynasty": "宋",
        "collection_info": null
    },
    {
        "title": "句  其四",
        "author": "林月香",
        "content": "可怜几幅通神画，只入桓玄夹道中。",
        "dynasty": "宋",
        "collection_info": null
    },
    {
        "title": "玩月有感",
        "author": "谢钥",
        "content": "入夜茶瓯苦上眉，眼花摧落石床棋。\n举头却恨天边月，颠倒山河作树枝。",
        "dynasty": "宋",
        "collection_info": null
    },
    {
        "title": "送袁明府衡任满入都",
        "author": "王应凤",
        "content": "吉甫清风作诵初，圣门宓子又焉如。\n四郊无復容成鹤，一室惟空尘釜鱼。\n笙谱由庚乡饮酒，凤来榆次帝征书。\n得人自古称嘉政，会见三公命贲庐。",
        "dynasty": "宋",
        "collection_info": null
    },
    {
        "title": "次寒山寺",
        "author": "赵必瞻",
        "content": "可惜邯郸梦未成，数闻僧舍木鱼声。\n寒鷄有意催人起，早解孤舟晓月行。",
        "dynasty": "宋",
        "collection_info": null
    },
    {
        "title": "通问蒙古覊留自述",
        "author": "赵必瞻",
        "content": "丈夫辞上国，千里为封侯。\n志似冲天鹄，身如繫缆舟。\n终同刘敬返，暂作子卿留。\n戈鼓从伊竞，客心岂倦游。",
        "dynasty": "宋",
        "collection_info": null
    },
    {
        "title": "句",
        "author": "赵必瞻",
        "content": "生平许国惭无补，化作东风扫虏尘。",
        "dynasty": "宋",
        "collection_info": null
    },
    {
        "title": "游九锁",
        "author": "俞煜",
        "content": "万山低伏天柱起，鬰鬰琳宫锁幽邃。\n泉声泻入松风寒，山光滴破云根翠。\n仙人不归白日暮，箬下还丹已千岁。\n天高辽鹤不可呼，梦魂夜落青山外。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪措置夫丁一",
        "author": "邵君美",
        "content": "习书来自浒黄州，南北相关事可忧。\n弓手寨兵差发了，民丁箇箇是貔貅。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪镇静有功二",
        "author": "邵君美",
        "content": "官船隻隻离巴城，邻境如何免得惊。\n镇日爱人堂上坐，夜更朝鼓转分明。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪存恤流民三",
        "author": "邵君美",
        "content": "南阳过渡尽流移，携子携妻那处依。\n兴化寺中都住满，俵钱俵米给他归。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪犒遣过军四",
        "author": "邵君美",
        "content": "客军过县没公凭，百姓惊移怕起争。\n犒物犒钱皆望外，秋毫无犯奔程行。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪置栅关防五",
        "author": "邵君美",
        "content": "县方忧北又忧南，无寨无城么障拦。\n近县路头都置栅，哨鞭直突也应难。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪钉截县江六",
        "author": "邵君美",
        "content": "县江日日过车船，传是官军或不然。\n截断县江教莫入，民舟方始得安眠。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪劝谕发粜七",
        "author": "邵君美",
        "content": "米舟米担尽无来，有米有家户不开。\n急把公文行劝粜，贫民生意挽将回。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪出俸钱权当八",
        "author": "邵君美",
        "content": "库家不典更愁人，作么经营米与薪。\n自出俸钱权抵当，雪霜时候反如春。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪杜绝草窃九",
        "author": "邵君美",
        "content": "盗猪何足挠官刑，却恐因兹草寇萌。\n押向市心搥去手，金场窑卒敢纵横。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪团集民舟十",
        "author": "邵君美",
        "content": "居民苦要买船般，甲在前湖作一团。\n好箇规模如水寨，风波无恐况风寒。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪置安报旗十一",
        "author": "邵君美",
        "content": "朝朝探报晓民间，犹更讹传百十般。\n旗上大书安与急，展开安字一齐安。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪帮给官军十二",
        "author": "邵君美",
        "content": "官司调卒过千余，帮请那知廪帑虚。\n一发券头支五日，这般调画有谁如。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪关防县界十三",
        "author": "邵君美",
        "content": "巴湘二界缺关防，不是隅官不说详。\n费得琴堂数杯酒，南阳一度胜金汤。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪哨马伏地十四",
        "author": "邵君美",
        "content": "黄花市路苦无多，长乐街头几度过。\n哨骑欲来先自伏，邦人喜不见兵戈。",
        "dynasty": "宋",
        "collection_info": null
    },
    {
        "title": "赵侯保民惠政纪实诗 纪百姓感恩十五",
        "author": "邵君美",
        "content": "花欢柳喜劝耕夫，綵帜如云拥轿前。\n万口一辞何以祝，福王坐处有青毡。",
        "dynasty": "宋",
        "collection_info": null
    },
    {
        "title": "贾似道入相",
        "author": "理宗庚申士人",
        "content": "收拾干坤一担担，上肩容易下肩难。\n劝君高着擎天手，多少傍人冷眼看。",
        "dynasty": "宋",
        "collection_info": null
    },
    {
        "title": "咸淳乙丑良月同张彭二寅契游七星岩因以纪胜",
        "author": "苏良",
        "content": "杖屦追随入翠蓬，玲珑一窍彻心胸。\n山罗斗宿英灵萃，地镇龙潜气势雄。\n碑藓犹涵周子泽，涧松仍有老包风。\n岁寒共约吾三友，要把清规踵二翁。",
        "dynasty": "宋",
        "collection_info": null
    },
    {
        "title": "再咏星岩",
        "author": "苏良",
        "content": "曾闻娲氏补天漏，也记春秋石陨星。\n却讶端岩星错落，何时漂坠数峯青。",
        "dynasty": "宋",
        "collection_info": null
    },
    {
        "title": "钓鳌台",
        "author": "苏良",
        "content": "汗漫孤槎到海滨，荒阡触目尽忧熏。\n休粮未遇赤松子，采蕨终惭孤竹君。\n甚欲去寻东道主，只愁见谕北山文。\n秋风吹动归与兴，又隔扶胥一片云。",
        "dynasty": "宋",
        "collection_info": null
    },
    {
        "title": "竹隠精舍",
        "author": "苏良",
        "content": "千古仪型竹隠堂，此身虽晦道弥光。\n轩裳不入山林梦，尘土难侵冰雪肠。\n清影雅宜梅共瘦，高风堪与菊同芳。\n斯文一派流传远，羞把庭槐祝二郎。",
        "dynasty": "宋",
        "collection_info": null
    },
    {
        "title": "偈颂一百零三首  其一",
        "author": "释月磵",
        "content": "东邻西舍，隔壁深冤。\n真语实语呪诅语，分明为我重宣。",
        "dynasty": "宋",
        "collection_info": null
    },
    {
        "title": "偈颂一百零三首  其二",
        "author": "释月磵",
        "content": "随师三年，咳嗽相似。\n山僧随这老汉六年，相识还同不相识。",
        "dynasty": "宋",
        "collection_info": null
    },
    {
        "title": "偈颂一百零三首  其三",
        "author": "释月磵",
        "content": "一切众生，本曾不迷。\n悟之一字，甚处得来。\n堪笑老瞿昙，镜上又添埃。",
        "dynasty": "宋",
        "collection_info": null
    },
    {
        "title": "偈颂一百零三首  其四",
        "author": "释月磵",
        "content": "生铁网，布丝网，弄尽乞儿泼伎俩。\n天下衲僧皆乞命，至今杀气填穹壤。\n我幸当时不入头，今日思量也好駡伊一上。\n休休，他是蓬莱山裏人，只消饶蓬莱香供养。",
        "dynasty": "宋",
        "collection_info": null
    },
    {
        "title": "偈颂一百零三首  其五",
        "author": "释月磵",
        "content": "迷不自迷，对悟立迷。\n悟不自悟，因迷说悟。\n悟乃迷之体，迷乃悟之用。\n青天白日，切忌说梦。",
        "dynasty": "宋",
        "collection_info": null
    },
    {
        "title": "偈颂一百零三首  其六",
        "author": "释月磵",
        "content": "天无门，地无户，山僧有箇通霄路。\n一步两步，三四五步。",
        "dynasty": "宋",
        "collection_info": null
    },
    {
        "title": "偈颂一百零三首  其七",
        "author": "释月磵",
        "content": "八十种好，三十二相。\n丑恶容止，餵狗不噇。\n正好烧香供养。",
        "dynasty": "宋",
        "collection_info": null
    },
    {
        "title": "偈颂一百零三首  其八",
        "author": "释月磵",
        "content": "即心即佛，狐狸恋窟。\n非心非佛，当机放出辽天鹘。\n马大师等闲向虚空裏抛箇题目，经今五七百年，更无一人描写得着。",
        "dynasty": "宋",
        "collection_info": null
    },
    {
        "title": "偈颂一百零三首  其九",
        "author": "释月磵",
        "content": "记得鹅峰相聚日，嗔拳热喝当慈悲。\n而今含恨重相见，只得开颜陪笑，欢喜接伊。\n何为如此，为怕粗心捋虎鬚。",
        "dynasty": "宋",
        "collection_info": null
    },
    {
        "title": "偈颂一百零三首  其一○",
        "author": "释月磵",
        "content": "古佛心，无背面。\n泥团土块，砖头瓦片。\n是汝诸人，每日于土木场中，何止行一徧两徧，三四五徧。\n因甚足踏不着，眼觑不见。\n令人长忆谢玄晖，解道澄江浄如练。",
        "dynasty": "宋",
        "collection_info": null
    },
    {
        "title": "偈颂一百零三首  其一一",
        "author": "释月磵",
        "content": "六阴剥尽，鄱阳湖尽底干枯。\n一阳復生，蠙州门暗通一线。\n长一线，一线长，箇事分明不覆藏。\n有般汉闻与么告报，便道一生二，二生三，三生万物。\n如斯领会，笑倒街头石敢当。",
        "dynasty": "宋",
        "collection_info": null
    },
    {
        "title": "偈颂一百零三首  其一二",
        "author": "释月磵",
        "content": "见见之时，见非是见。\n只如灵云见桃花，毕竟是见非见。\n玉兔挨开碧海门，金乌啄破琉璃殿。",
        "dynasty": "宋",
        "collection_info": null
    },
    {
        "title": "偈颂一百零三首  其一三",
        "author": "释月磵",
        "content": "布袋头，今日结。\n上三星，下半月。\n观着重添眼中屑。\n没理会，易分别。\n若要通身冷汗流，嚼碎通红块生铁。",
        "dynasty": "宋",
        "collection_info": null
    },
    {
        "title": "偈颂一百零三首  其一四",
        "author": "释月磵",
        "content": "诸佛的旨，诸祖玄机，分明觌面为提持。\n是汝诸人，因甚觑着眼如眉。\n易填巨壑，难满漏巵。",
        "dynasty": "宋",
        "collection_info": null
    },
    {
        "title": "偈颂一百零三首  其一五",
        "author": "释月磵",
        "content": "佛祖格外机，衲僧向上着。\n着眼觑不是，举步踏不着。\n拟之即差，不拟尤错。\n是汝诸人，九十日如鹰在鞴，如鱼在箔，有甚快乐。\n山僧今日出手，为诸人解拈去缚。",
        "dynasty": "宋",
        "collection_info": null
    },
    {
        "title": "偈颂一百零三首  其一六",
        "author": "释月磵",
        "content": "横十尺，竖十尺。\n潦倒毱多尊者，三千里外斫额。",
        "dynasty": "宋",
        "collection_info": null
    },
    {
        "title": "偈颂一百零三首  其一七",
        "author": "释月磵",
        "content": "结虚空，捏定如生铁。\n解圣凡，普请出阴界。\n西天此土，南岳天台，总不出师僧陈年破草鞋。",
        "dynasty": "宋",
        "collection_info": null
    },
    {
        "title": "偈颂一百零三首  其一八",
        "author": "释月磵",
        "content": "圆陀陀，明历历。\n堪笑老瞿昙，六年犹不识。\n蓦忽眼皮绽，喜欢三七日。\n直得东湖尽力讚叹，也讚嘆不及。\n毕竟讚叹箇什么，乞儿拾得锡。",
        "dynasty": "宋",
        "collection_info": null
    },
    {
        "title": "偈颂一百零三首  其一九",
        "author": "释月磵",
        "content": "塞云点点阵云高，黑面将军衣白袍。\n夺得贼鎗并贼马，凯歌归去醉春醪。",
        "dynasty": "宋",
        "collection_info": null
    },
    {
        "title": "偈颂一百零三首  其二○",
        "author": "释月磵",
        "content": "无端尽把泼众私，摊向人前谁点痴。\n对面不能掀倒去，满天风雨谩凄其。",
        "dynasty": "宋",
        "collection_info": null
    },
    {
        "title": "偈颂一百零三首  其二一",
        "author": "释月磵",
        "content": "若人生百岁，不善诸佛机。\n未若生一日，而得决了知。",
        "dynasty": "宋",
        "collection_info": null
    },
    {
        "title": "偈颂一百零三首  其二二",
        "author": "释月磵",
        "content": "岁在子，月在子，一阳生在子。\n惟有衲僧家，佛不知有释迦老子，祖不知有达磨老子。\n又谁管你天翻地覆，阴消阳长一着子。",
        "dynasty": "宋",
        "collection_info": null
    },
    {
        "title": "偈颂一百零三首  其二三",
        "author": "释月磵",
        "content": "骤雨涨溪高数尺，失却捣衣平正石。\n明朝水落石依然，老夫一夜空相忆。",
        "dynasty": "宋",
        "collection_info": null
    },
    {
        "title": "偈颂一百零三首  其二四",
        "author": "释月磵",
        "content": "威音未生已前，有此清凉大木。\n根蟠无阴阳地上，影藏叫不响山谷。\n枝枝叶叶，婆婆娑娑，荫覆天下人。\n彷佛当年黄蘗会中，吃蒿枝底尊宿。",
        "dynasty": "宋",
        "collection_info": null
    },
    {
        "title": "偈颂一百零三首  其二五",
        "author": "释月磵",
        "content": "定干坤句，雷厉风飞。\n提佛祖令，厓崩石裂。\n法主大宝，自然而至。",
        "dynasty": "宋",
        "collection_info": null
    },
    {
        "title": "偈颂一百零三首  其二六",
        "author": "释月磵",
        "content": "九十日内，山河大地一布袋。\n九十日外，是圣是凡无罣碍。\n朝南岳，暮天台。\n饭钱即且置，还我草鞋钱来。",
        "dynasty": "宋",
        "collection_info": null
    },
    {
        "title": "偈颂一百零三首  其二七",
        "author": "释月磵",
        "content": "击鼓升堂，分明指示。\n冬至月尾，卖牛买被。",
        "dynasty": "宋",
        "collection_info": null
    },
    {
        "title": "偈颂一百零三首  其二八",
        "author": "释月磵",
        "content": "天地红炉鬰且蒸，万岳清撼寒涛声。\n六月卖无价，奈此松风清。\n拊阑一笑大江横。",
        "dynasty": "宋",
        "collection_info": null
    },
    {
        "title": "偈颂一百零三首  其二九",
        "author": "释月磵",
        "content": "天边有月生云际，木人石人眼卓竖。\n瞥转玄机那边覩，三个孩儿抱花皷。",
        "dynasty": "宋",
        "collection_info": null
    },
    {
        "title": "偈颂一百零三首  其三○",
        "author": "释月磵",
        "content": "是亦刬，非亦刬，尽法无民。\n山僧今日，曲为指陈，幽州江口石人蹲。",
        "dynasty": "宋",
        "collection_info": null
    },
    {
        "title": "偈颂一百零三首  其三一",
        "author": "释月磵",
        "content": "从他节序又迎新，衲被蒙头总不闻。\n清晓偶然台上立，几多人错认观云。",
        "dynasty": "宋",
        "collection_info": null
    },
    {
        "title": "偈颂一百零三首  其三二",
        "author": "释月磵",
        "content": "旷大劫来明历历，缘何此夜眼方开。\n六年痴坐无折合，谩诳众生出岫来。",
        "dynasty": "宋",
        "collection_info": null
    },
    {
        "title": "偈颂一百零三首  其三三",
        "author": "释月磵",
        "content": "美如西子离金阙，娇似杨妃下玉楼。\n十二金钗颠倒插，不风流处也风流。",
        "dynasty": "宋",
        "collection_info": null
    },
    {
        "title": "偈颂一百零三首  其三四",
        "author": "释月磵",
        "content": "有准的，没窠臼。\n有时觑捕全无，无时觑捕还有。\n取不得，舍不得，饶州城裏一分钞，买柄芭花帚。",
        "dynasty": "宋",
        "collection_info": null
    },
    {
        "title": "偈颂一百零三首  其三五",
        "author": "释月磵",
        "content": "鸟鸣芳树，蛙闹葑池。\n最亲最切，总为提持。\n不如三更枝上，一声声是杜鹃啼。",
        "dynasty": "宋",
        "collection_info": null
    },
    {
        "title": "偈颂一百零三首  其三六",
        "author": "释月磵",
        "content": "西江十八滩声，太白峰头同一眼听。\n东海泼天涛澜，集云峰顶同一耳观。\n眼耳俱忘，观听皆灭。\n三十年后重新举，舜若多神惊吐舌。",
        "dynasty": "宋",
        "collection_info": null
    },
    {
        "title": "偈颂一百零三首  其三七",
        "author": "释月磵",
        "content": "一年将尽是今宵，自觉丛林未寂寥。\n莫莫堂前香蔼蔼，十分春色上梅稍。",
        "dynasty": "宋",
        "collection_info": null
    },
    {
        "title": "偈颂一百零三首  其三八",
        "author": "释月磵",
        "content": "昔日玲珑岩顶上，无端日午现妖星。\n黑光照耀四天下，眩惑蠢动并含灵。\n人人尽指为太白，山僧亲识破，元却是长庚。\n诸人只今要见么，此去明州十万程。",
        "dynasty": "宋",
        "collection_info": null
    },
    {
        "title": "偈颂一百零三首  其三九",
        "author": "释月磵",
        "content": "等闲拈起一茎草，贵如泥土贱如金。\n活能死兮死能活，那箇师僧病最深。",
        "dynasty": "宋",
        "collection_info": null
    },
    {
        "title": "偈颂一百零三首  其四○",
        "author": "释月磵",
        "content": "云开万里干坤阔，玉漏声沈夜未央。\n一片灵明轻发现，满天满地撒寒光。",
        "dynasty": "宋",
        "collection_info": null
    },
    {
        "title": "偈颂一百零三首  其四一",
        "author": "释月磵",
        "content": "两堂首座，一人拈出照乘之珠，一人拈出连城之璧。\n临济寻常喝似雷奔，者裏下得一喝，何止价增十倍。",
        "dynasty": "宋",
        "collection_info": null
    },
    {
        "title": "偈颂一百零三首  其四二",
        "author": "释月磵",
        "content": "一机不露，万机寝削。\n今日当阳，提者一着。\n荆山之玉轻抵鹊。",
        "dynasty": "宋",
        "collection_info": null
    },
    {
        "title": "偈颂一百零三首  其四三",
        "author": "释月磵",
        "content": "如佛见佛，佛无异见。\n如法说法，法无异说。\n只如鸦鸣鹊噪，鶑啼燕语，是有异说，是无异说。",
        "dynasty": "宋",
        "collection_info": null
    },
    {
        "title": "偈颂一百零三首  其四四",
        "author": "释月磵",
        "content": "子得其用，父得其体。\n互呈丑恶，挂人唇齿。\n至今茶树上，叶叶哭春雨。",
        "dynasty": "宋",
        "collection_info": null
    },
    {
        "title": "偈颂一百零三首  其四五",
        "author": "释月磵",
        "content": "世尊拈花，南泉指花，灵云桃花，智门莲花，总是空花，添得衲僧眼中花。\n诸人若要发明心花，直须铁树开花。",
        "dynasty": "宋",
        "collection_info": null
    },
    {
        "title": "偈颂一百零三首  其四六",
        "author": "释月磵",
        "content": "世尊有密语，今古无人举。\n等闲举得最分明，夜来滴滴檐头雨。\n诸人睡着不曾知，付与村农自歌舞。",
        "dynasty": "宋",
        "collection_info": null
    },
    {
        "title": "偈颂一百零三首  其四七",
        "author": "释月磵",
        "content": "道在屎溺，道在稊稗，道在瓦砾。\n荡荡一条官驿路，何须特地栽荆棘。",
        "dynasty": "宋",
        "collection_info": null
    },
    {
        "title": "偈颂一百零三首  其四八",
        "author": "释月磵",
        "content": "赵州禅在口皮边，云门禅若九转透瓶丹，总是欺胡瞒汉。\n道难即易，道易即难，金乌一吸沧溟干。",
        "dynasty": "宋",
        "collection_info": null
    },
    {
        "title": "偈颂一百零三首  其四九",
        "author": "释月磵",
        "content": "天下名山到因脚，六州之铁难铸错。\n而今老大却惺惺，倒握茶瓢当木杓。",
        "dynasty": "宋",
        "collection_info": null
    },
    {
        "title": "偈颂一百零三首  其五○",
        "author": "释月磵",
        "content": "憨弥勒，胡达磨。\n蓦札相逢，围炉打坐。\n或说当来下生，或说开花结果。\n者匙火筯笑呵呵，总是认橘皮作火。",
        "dynasty": "宋",
        "collection_info": null
    },
    {
        "title": "偈颂一百零三首  其五一",
        "author": "释月磵",
        "content": "难难，虚空捏聚不成团。\n易易，无手牧童穿穴鼻。\n也不难也不易，断头䑦子加篙枻。",
        "dynasty": "宋",
        "collection_info": null
    },
    {
        "title": "偈颂一百零三首  其五二",
        "author": "释月磵",
        "content": "识得一，万事毕，毕竟一作么生识。\n不用天涯海角寻，日用当机明历历。\n诸人若更迟疑，分明为汝指出。",
        "dynasty": "宋",
        "collection_info": null
    },
    {
        "title": "偈颂一百零三首  其五三",
        "author": "释月磵",
        "content": "道无蹊径，饶州东出永平门。\n法无定相，木岁又除壬午历。\n冥运潜舒，玄机尚戢。\n过去已过去，未来犹未来。\n直得天凝地闭，雪老冰枯，蛰户未开，龙无龙句。\n正当此时，诸人性命，落在甚处。\n一声鸣爆竹，天地悉皆春。",
        "dynasty": "宋",
        "collection_info": null
    },
    {
        "title": "偈颂一百零三首  其五四",
        "author": "释月磵",
        "content": "赵州下牒求鸽，直得四棱踏地。\n这僧蔗咬甜头，不觉随他圈缋。",
        "dynasty": "宋",
        "collection_info": null
    },
    {
        "title": "偈颂一百零三首  其五五",
        "author": "释月磵",
        "content": "行亦禅，坐亦禅，语默动静体安然。",
        "dynasty": "宋",
        "collection_info": null
    },
    {
        "title": "偈颂一百零三首  其五六",
        "author": "释月磵",
        "content": "腊月火烧山，将军度铁关。\n阵云千里远，独奏凯歌还。",
        "dynasty": "宋",
        "collection_info": null
    },
    {
        "title": "偈颂一百零三首  其五七",
        "author": "释月磵",
        "content": "蛟不识剑剑下死，虎不识穽穽中死。\n从上诸老，各设机关，甚于剑穽。\n汝等诸人，闻如不闻，见如不见，方有少分相应。",
        "dynasty": "宋",
        "collection_info": null
    },
    {
        "title": "偈颂一百零三首  其五八",
        "author": "释月磵",
        "content": "新年头佛法，镜清道有，智门道无。\n行尽江南江北路，家家门首钉桃符。",
        "dynasty": "宋",
        "collection_info": null
    },
    {
        "title": "偈颂一百零三首  其五九",
        "author": "释月磵",
        "content": "渔舟一个两个欵乃歌声，杨柳三株四株低垂金线。\n佛祖玄机，十分成现。\n鲁公亭上来来往往，多少衲僧阿谁亲见。\n见沙禽已在浮洲岸。",
        "dynasty": "宋",
        "collection_info": null
    },
    {
        "title": "偈颂一百零三首  其六○",
        "author": "释月磵",
        "content": "佛病祖病，正在膏肓。\n文殊是药采将来都用不着，杜顺灸猪左膊上亦错商量。\n东湖水点菖蒲茶，个是单传海上方。",
        "dynasty": "宋",
        "collection_info": null
    },
    {
        "title": "偈颂一百零三首  其六一",
        "author": "释月磵",
        "content": "有纵迹，没缝罅。\n善财七日寻觅不得，赵州五年分疏不下。\n汝等诸人，那边经冬，者边过夏。\n因甚问着，如聋似哑。\n水银无假。",
        "dynasty": "宋",
        "collection_info": null
    },
    {
        "title": "偈颂一百零三首  其六二",
        "author": "释月磵",
        "content": "天台山万迭，信手轻拨转。\n六种皆震动，玲珑人人面。",
        "dynasty": "宋",
        "collection_info": null
    },
    {
        "title": "偈颂一百零三首  其六三",
        "author": "释月磵",
        "content": "周家有国圣明朝，甘蔗无端产异苗。\n后代儿孙非五逆，百千鸩毒一瓢浇。",
        "dynasty": "宋",
        "collection_info": null
    },
    {
        "title": "偈颂一百零三首  其六四",
        "author": "释月磵",
        "content": "太白峰顶云，太湖波心月。\n黑夜散清光，炎洲飞皓雪。\n不是古佛玄机，亦非诸祖妙诀。\n别别，万像森罗惊吐舌。",
        "dynasty": "宋",
        "collection_info": null
    },
    {
        "title": "偈颂一百零三首  其六五",
        "author": "释月磵",
        "content": "真正法要，玄极秘密。\n言语道断，心行处灭。",
        "dynasty": "宋",
        "collection_info": null
    },
    {
        "title": "偈颂一百零三首  其六六",
        "author": "释月磵",
        "content": "东村王老夜烧钱，掇转须弥作案山。\n途路纷纷未归客，抬眸错认白云间。",
        "dynasty": "宋",
        "collection_info": null
    },
    {
        "title": "偈颂一百零三首  其六七",
        "author": "释月磵",
        "content": "八十樵翁无頼查，芭鞋踏破乱山霞。\n那知一迹不到处，别有葛洪仙处家。",
        "dynasty": "宋",
        "collection_info": null
    },
    {
        "title": "偈颂一百零三首  其六八",
        "author": "释月磵",
        "content": "大庾岭头，高安滩头。\n下尽手脚，结尽冤雠。\n箇事何曾得彻头，祸在源头。",
        "dynasty": "宋",
        "collection_info": null
    },
    {
        "title": "偈颂一百零三首  其六九",
        "author": "释月磵",
        "content": "大道平平无壅塞，无端特地设深坑。\n衲僧若具丈夫志，解向机先掉臂行。",
        "dynasty": "宋",
        "collection_info": null
    },
    {
        "title": "偈颂一百零三首  其七○",
        "author": "释月磵",
        "content": "正觉山中夜气清，瞿昙特地不惺惺。\n却将旷劫无明种，认作浮云缺处星。",
        "dynasty": "宋",
        "collection_info": null
    },
    {
        "title": "偈颂一百零三首  其七一",
        "author": "释月磵",
        "content": "黄蘗山头三顿棒，集云峰下四藤条。\n行不着，用得乔。\n堪笑大禅佛，小厮儿，错将一滴，认作全潮。",
        "dynasty": "宋",
        "collection_info": null
    },
    {
        "title": "偈颂一百零三首  其七二",
        "author": "释月磵",
        "content": "击梧桐，惊老凤。\n戽九渊，缚狞龙。\n同不同，别有灵犀一点通。",
        "dynasty": "宋",
        "collection_info": null
    },
    {
        "title": "偈颂一百零三首  其七三",
        "author": "释月磵",
        "content": "寂历梁峰岁月深，春风浩荡入枯林。\n要开万世无穷业，只在坚持一寸心。",
        "dynasty": "宋",
        "collection_info": null
    },
    {
        "title": "偈颂一百零三首  其七四",
        "author": "释月磵",
        "content": "瞿昙错认者星儿，动地惊天谁阿谁。\n奉劝诸人今夜裏，只消熟睡到鸡啼。",
        "dynasty": "宋",
        "collection_info": null
    },
    {
        "title": "偈颂一百零三首  其七五",
        "author": "释月磵",
        "content": "雪后园林春正浓，玉容公子玉花骢。\n雕弓闲试黄金弹，打落天边一个鸿。",
        "dynasty": "宋",
        "collection_info": null
    },
    {
        "title": "偈颂一百零三首  其七六",
        "author": "释月磵",
        "content": "江山处处东风软，桃李纷纷春意酣。\n是灭度耶不灭度，当机识取老瞿昙。",
        "dynasty": "宋",
        "collection_info": null
    },
    {
        "title": "偈颂一百零三首  其七七",
        "author": "释月磵",
        "content": "普请摘茶，仰山撼树。\n则川提篮，捡点将来落二三。\n入草一回亲见得，枝枝叶叶是瞿昙。",
        "dynasty": "宋",
        "collection_info": null
    },
    {
        "title": "偈颂一百零三首  其七八",
        "author": "释月磵",
        "content": "云门向广寒宫裏呈月，圆悟向龙王宫裏呈珠。\n荐福虽臂长袖短，亦有一箇道处。",
        "dynasty": "宋",
        "collection_info": null
    },
    {
        "title": "偈颂一百零三首  其七九",
        "author": "释月磵",
        "content": "铁面将军骑铁马，喑呜杀气暗干坤。\n纵饶勇锐如韩百，千里应须破胆魂。",
        "dynasty": "宋",
        "collection_info": null
    },
    {
        "title": "偈颂一百零三首  其八○",
        "author": "释月磵",
        "content": "昨日雨，今日雨。\n渔父讴歌，老农欢舞。\n堪笑蒲许林中，邓师伯把不定，却向豆子山前打瓦皷。\n熟不熟，但看五月廿六。",
        "dynasty": "宋",
        "collection_info": null
    },
    {
        "title": "偈颂一百零三首  其八一",
        "author": "释月磵",
        "content": "谁驾烛龙，赫日当空。\n山河大地通身汗出，草木昆虫无处潜踪。\n昨夜三更，拄杖子蓦然𨁝跳。\n触着帝释鼻孔，雨似盆倾。\n是汝诸人半醒半困，犹在梦中，喜喜欢欢是老农。",
        "dynasty": "宋",
        "collection_info": null
    },
    {
        "title": "偈颂一百零三首  其八二",
        "author": "释月磵",
        "content": "将军矍铄笑盈眉，铁马衝关舞战旗。\n指点阵云千万里，碧油幢裏醉金巵。",
        "dynasty": "宋",
        "collection_info": null
    },
    {
        "title": "偈颂一百零三首  其八三",
        "author": "释月磵",
        "content": "水盈万壑，叶落三秋。\n渔板一声飞野鸭，长空极目思悠悠。\n堪笑当年马大师，无端杻着百丈鼻，直至如今痛不休。",
        "dynasty": "宋",
        "collection_info": null
    },
    {
        "title": "偈颂一百零三首  其八四",
        "author": "释月磵",
        "content": "达磨西来，传个策子。\n少至万言，多无一字。\n贱如金璧，贵如泥土。\n第一句为君举，听着即聋，觑着即瞽。",
        "dynasty": "宋",
        "collection_info": null
    },
    {
        "title": "偈颂一百零三首  其八五",
        "author": "释月磵",
        "content": "参得到，悟得彻，自谓龙门上客。\n荐福有棒，亦未到伊吃。\n行百里者半九十。",
        "dynasty": "宋",
        "collection_info": null
    },
    {
        "title": "偈颂一百零三首  其八六",
        "author": "释月磵",
        "content": "当年竺国此时节，浄饭王宫生悉达。\n老倒云门棒头短，千古万古为妖孽。",
        "dynasty": "宋",
        "collection_info": null
    },
    {
        "title": "偈颂一百零三首  其八七",
        "author": "释月磵",
        "content": "总总林林，厥疾弥深。\n文殊既无灵验之药，卢扁难下膏肓之针。\n山僧有箇秘传诀，扫除万病是无心。",
        "dynasty": "宋",
        "collection_info": null
    },
    {
        "title": "偈颂一百零三首  其八八",
        "author": "释月磵",
        "content": "东湖东湖见，西湖西湖见。\n八月十五夜，皎皎如镜面。",
        "dynasty": "宋",
        "collection_info": null
    },
    {
        "title": "偈颂一百零三首  其八九",
        "author": "释月磵",
        "content": "衲僧家不着僧求，不着法求，不着佛求。\n绿杨堤上芰荷香裏，三三两两数沙鸥。",
        "dynasty": "宋",
        "collection_info": null
    },
    {
        "title": "偈颂一百零三首  其九○",
        "author": "释月磵",
        "content": "投子欲挂羚羊之角，争奈臭肉来蝇。\n荣禅客猎犬无灵性，徒恋枯桩。",
        "dynasty": "宋",
        "collection_info": null
    },
    {
        "title": "偈颂一百零三首  其九一",
        "author": "释月磵",
        "content": "名不得，状不得，不可得中亲构得。\n绝瑕翳，明皎洁，大似中秋夜明月。\n别别，广寒宫殿烂银阙。",
        "dynasty": "宋",
        "collection_info": null
    },
    {
        "title": "偈颂一百零三首  其九二",
        "author": "释月磵",
        "content": "金莲万朵烂荧□，照彻银霄第几层。\n无量劫来明历历，须知元本是心灯。",
        "dynasty": "宋",
        "collection_info": null
    },
    {
        "title": "偈颂一百零三首  其九三",
        "author": "释月磵",
        "content": "今古事茫茫，阴阳割昏晓。\n碧露缀小桃，绿线垂堤柳。\n燕语雕梁，蛙鸣芳草。\n钟声杂报声，大底大，小底小。\n山僧见了，直得培增慎恼，一片涅柈心，狼藉知多少。",
        "dynasty": "宋",
        "collection_info": null
    },
    {
        "title": "偈颂一百零三首  其九四",
        "author": "释月磵",
        "content": "不是而上事，亦非格外机。\n蚯蚓抹过东海，蝍蟟吞却须弥。",
        "dynasty": "宋",
        "collection_info": null
    },
    {
        "title": "偈颂一百零三首  其九五",
        "author": "释月磵",
        "content": "波斯手裏捻生铁，把作希奇无价珍。\n识破分文元不直，寒光笑衮浪花新。",
        "dynasty": "宋",
        "collection_info": null
    },
    {
        "title": "偈颂一百零三首  其九六",
        "author": "释月磵",
        "content": "鱼行水浊，鸟飞毛落。\n若起一毫佛见法见，尽六州之铁难铸错。",
        "dynasty": "宋",
        "collection_info": null
    },
    {
        "title": "偈颂一百零三首  其九七",
        "author": "释月磵",
        "content": "破砂盆，无贵贱。\n等闲拈向昌江上，尽大地人同一见。\n彷佛宣州木瓜，依稀景镇宝变。",
        "dynasty": "宋",
        "collection_info": null
    },
    {
        "title": "偈颂一百零三首  其九八",
        "author": "释月磵",
        "content": "指临济，见黄蘗，陷虎机深。\n接云门，嗣雪峰，送赋过界。\n荐福聻云晴，楚天春欲雨，三草二木皆萌芽。",
        "dynasty": "宋",
        "collection_info": null
    },
    {
        "title": "偈颂一百零三首  其九九",
        "author": "释月磵",
        "content": "东湖一棹过侯溪，两两相看眼似眉。\n若问陈年闲佛法，杜鹃声在最高枝。",
        "dynasty": "宋",
        "collection_info": null
    },
    {
        "title": "偈颂一百零三首  其一○○",
        "author": "释月磵",
        "content": "夺贼鎗兮便杀贼，山河大地血淋漓。\n今朝冷地翻交转，万垒西风铁马嘶。",
        "dynasty": "宋",
        "collection_info": null
    },
    {
        "title": "偈颂一百零三首  其一○一",
        "author": "释月磵",
        "content": "凤脱千丝之网，鱼离百搳之鈎。\n没拘束，鱼悠悠，明月清风天地秋。",
        "dynasty": "宋",
        "collection_info": null
    },
    {
        "title": "偈颂一百零三首  其一○二",
        "author": "释月磵",
        "content": "厖眉雪顶采樵翁，误入天台第几重。\n回首不知尘世隔，月明知乐响瑶宫。",
        "dynasty": "宋",
        "collection_info": null
    },
    {
        "title": "偈颂一百零三首  其一○三",
        "author": "释月磵",
        "content": "地钓东湖二十年，眼头老却几风烟。\n等闲笑捲丝纶去，秋满江山月满天。",
        "dynasty": "宋",
        "collection_info": null
    },
    {
        "title": "普说三转语颂出示众  其一",
        "author": "释月磵",
        "content": "拶到途穷路绝处，灼然命若一丝危。\n当机烧尾奔当火，那箇鱼腾碧汉时。",
        "dynasty": "宋",
        "collection_info": null
    },
    {
        "title": "普说三转语颂出示众  其二",
        "author": "释月磵",
        "content": "太华峰头有一物，怪如猛虎踞林丘。\n抬眸子细认得着，充畟陈年箇石头。",
        "dynasty": "宋",
        "collection_info": null
    },
    {
        "title": "普说三转语颂出示众  其三",
        "author": "释月磵",
        "content": "等闲拈起一机看，顿觉重重海岳昏。\n划尔一声轰霹雳，木人闻后更谁闻。",
        "dynasty": "宋",
        "collection_info": null
    },
    {
        "title": "偈颂四首  其一",
        "author": "释月磵",
        "content": "瑞岩惺惺，荐福莫莫。\n瞒顸佛性，束之高阁。\n月磵别用的当一着，易觑捕，难执捉。\n无意求时却宛然，有心月处还应错。",
        "dynasty": "宋",
        "collection_info": null
    },
    {
        "title": "偈颂四首  其二",
        "author": "释月磵",
        "content": "彩云影裏仙人现，手把红罗扇遮面。\n急须着眼看仙人，莫看仙人手中扇。",
        "dynasty": "宋",
        "collection_info": null
    },
    {
        "title": "偈颂四首  其三",
        "author": "释月磵",
        "content": "一轮明月，两度中秋。\n不知今夜裏，谁復再登楼。\n云开万里桂香浮。",
        "dynasty": "宋",
        "collection_info": null
    },
    {
        "title": "偈颂四首  其四",
        "author": "释月磵",
        "content": "庭前桂绽金粟黄，满地散清香。\n鲁直当年参晦堂，吾无隠乎尔。\n当下错承当，累及丛林，千古更错商量。",
        "dynasty": "宋",
        "collection_info": null
    },
    {
        "title": "东岩寿仪赞",
        "author": "释月磵",
        "content": "以幻智灯，无幽不烛。\n舌头较善，手头较毒。\n中兴东圆，晚据天育。\n尽东南界内，数来恶业，无这尊宿。",
        "dynasty": "宋",
        "collection_info": null
    },
    {
        "title": "题丹霞烧木佛图",
        "author": "释月磵",
        "content": "丹霞烧木佛，义出丰年。\n院主眉须堕，彩奔龊家。\n法海浪平春昼永，戏将老手拔鲸牙。",
        "dynasty": "宋",
        "collection_info": null
    },
    {
        "title": "送钦禅人游岳",
        "author": "释月磵",
        "content": "雪峰不登岳，辛苦事参访。\n虚空开笑口，猿鹤增悲怅。\n我昔乘天风，绝顶倚藤杖。\n羣山如子来，万境供一望。\n至今清夜梦，吟啸烟云上。\n道人胆气粗，一叶吞湘浪。\n欲识活祖师，告君语非妄。\n绿苔裹断砖，便是南岳让。",
        "dynasty": "宋",
        "collection_info": null
    },
    {
        "title": "送仁侄入浙",
        "author": "释月磵",
        "content": "古来行脚有样子，莫只游山并玩水。\n江南两浙多禅林，带眼直须先带耳。\n数十年来已寂寥，况復乱离生死裏。\n一言非理不可道，一武非地不可履。\n善友师教不可舍，庸鄙强饕不可拟。\n彼所非者诚可监，我所长者不可恃。\n一切妄想生死因，参须实参明自己。\n他日归来如所嘱，痛棒依前分付你。",
        "dynasty": "宋",
        "collection_info": null
    },
    {
        "title": "送彦侍者",
        "author": "释月磵",
        "content": "瑞阳俊彦彦侍者，貌山泽癯语洒洒。\n访我东湖竹边寺，为言来自远公社。\n殷勤载觅赠行语，有语非语笔难写。\n浑崙一句持赠君，不可取兮亦非舍。\n归见溪边老烟菟，当机有掌休便打。\n免教臭口向人开，道汝又捋虎鬚也。",
        "dynasty": "宋",
        "collection_info": null
    },
    {
        "title": "借雪窦韵送淳维那",
        "author": "释月磵",
        "content": "吴山碧，楚江碧，天地茫茫渺何极。\n出门无是无不是，着眼当机须辨的。\n诸方门户泼天开，真底奚真僞奚僞。\n灯笼露柱尽知识，庭前柏树西来意。\n春风意，春风急。\n千里万里谁能及，湖水蹙天波欲立。",
        "dynasty": "宋",
        "collection_info": null
    },
    {
        "title": "送妙达往浙",
        "author": "释月磵",
        "content": "逸汝短句意不尽，送汝长句无可写。\n不长不短赋一篇，适值今朝忙不暇。\n临别草草笑与言，真箇参禅忘昼夜。\n一回参到无参处，犹是上宿道傍舍。\n吴越青山千万重，拣箇钵囊何处挂。\n娘生两眼蓦然开，方信山僧真可駡。",
        "dynasty": "宋",
        "collection_info": null
    },
    {
        "title": "送印空书记",
        "author": "释月磵",
        "content": "一印印空来点窄，三贤十圣那可测。\n匡庐万迭云锦乡，鄱湖万顷水精国。\n篆文见得甚分明，元是一字不着画。\n拍来号令人与天，顿教古道长颜色。\n我应隔江，合十声啧。",
        "dynasty": "宋",
        "collection_info": null
    },
    {
        "title": "送僧",
        "author": "释月磵",
        "content": "摘杨花，摘杨花，唵摩尼吽㗶咤。\n便恁么会已是错，不恁么会尤更差。\n一回撞着无面目老骨檛，方知元不在天涯。",
        "dynasty": "宋",
        "collection_info": null
    },
    {
        "title": "送圆侍者",
        "author": "释月磵",
        "content": "香林侍云门，阅十八寒暑。\n刚把野狐涎，涴却所衣褚。\n汝侍吾笔砚，我元无一语。\n乃以羊角峰，蘸竭东湖水。\n学本无止法，犹海深无底。\n斥鷃从卑飞，大鹏九万里。",
        "dynasty": "宋",
        "collection_info": null
    },
    {
        "title": "送付藏主",
        "author": "释月磵",
        "content": "老我无堪涉世艰，鬓毛新糁雪霜斑。\n有人来自庐山中，眼如点漆音如钟。\n衔袖出新卷，两眼惊且眩。\n方知亲自香溪哥室来，老婆心切言诙诙。\n三世诸佛一口吞，一大藏教彻底翻。\n丛林乡社有此俊迈之英才，我辈可老可死无余怀。",
        "dynasty": "宋",
        "collection_info": null
    },
    {
        "title": "印月",
        "author": "释月磵",
        "content": "性海湛如，心月皎如。\n水与月融，月与水摄。\n水月交光，印文呈露。\n山河大地，万象森罗。\n一印印定，虚彻洞明。\n廓兮烱兮，以证来观。",
        "dynasty": "宋",
        "collection_info": null
    },
    {
        "title": "送福上人",
        "author": "释月磵",
        "content": "禅欲参兮道欲学，莫负娘生一双脚。\n培塿不足登，蹄涔应易涸。\n观水须观百千溟渤之鉅海，登山须登万丈嵩华之乔岳。\n高高高无极，深深深无底。\n一回见得亲，冥鸿千万里。",
        "dynasty": "宋",
        "collection_info": null
    },
    {
        "title": "正秀行脚",
        "author": "释月磵",
        "content": "长老小师不参禅，只为寻常见得惯。\n汝今别我要行脚，与汝谩说箇公案。\n我亦黄龙长老儿，少年发志大犹低。\n一筇行徧半天下，要勘诸方老古锥。\n发足仍发勇猛志，莫把参禅当容易。\n只今诸老若晨星，半人所在亦须至。\n山僧年老已心孤，那堪送汝更写偈。\n出门步步好为人，九万里程一鹏翅。",
        "dynasty": "宋",
        "collection_info": null
    },
    {
        "title": "进无止",
        "author": "释月磵",
        "content": "灼然大道如大海，浩无涯涘深无底。\n摐摐万有资之生，生生不已由兹始。\n饮者大小随所量，随量满足皆厌喜。\n有人直欲探其源，得其源矣进无止。\n若从涓滴识全潮，方信万波元一水。",
        "dynasty": "宋",
        "collection_info": null
    },
    {
        "title": "达此宗",
        "author": "释月磵",
        "content": "若论此道若须弥，根四部洲高无极。\n日月循环无昼夜，毗岚纵作无变易。\n欲达此宗须造颠，徧参闽楚几山碧。\n一回见得亲，万迭巍峨只卷石。",
        "dynasty": "宋",
        "collection_info": null
    },
    {
        "title": "雕匠羌若正",
        "author": "释月磵",
        "content": "古汗有敏匠，能作诸佛像。\n有相皆是妄，无相之中有真相。",
        "dynasty": "宋",
        "collection_info": null
    },
    {
        "title": "德详大师礼补陀五台",
        "author": "释月磵",
        "content": "五台峩峩五云裏，补陀峩峩东海底。\n大士元不在其中，误赚平人知几几。\n江南吴越诸导师，短偈长篇费言语。\n老僧有语写不得，一再殷勤奉劝汝。\n若论观音与曼殊，尽恒沙界无不是。\n灼然端的要见渠，不用千里与万里。\n只消着眼未生前，面目堂堂即自己。",
        "dynasty": "宋",
        "collection_info": null
    },
    {
        "title": "竹隠",
        "author": "释月磵",
        "content": "香严去沩阜，欲南阳种竹。\n片瓦太无端，等闲相击触。\n累及忘所知，嘉名受污辱。\n有人今効尤，千顷种寒玉。\n澹然冰霜中，岁晚乐幽独。\n慎勿轻击着，清风自然足。",
        "dynasty": "宋",
        "collection_info": null
    },
    {
        "title": "送善禅人",
        "author": "释月磵",
        "content": "学道如牧牛，寻牛须访迹。\n牛既已纯熟，牧乃便省力。\n靠壁旧乌藤，一朝生两翼。\n天地岂不大，去当六月息。",
        "dynasty": "宋",
        "collection_info": null
    },
    {
        "title": "送瑊侍者",
        "author": "释月磵",
        "content": "有佛处不得住，斗门硬闸。\n无佛处急走过，拦江铁网。\n赵州立者两重关，致使学者欲去被去碍，欲住被住碍。\n无自由分，伶利衲僧。\n拶得透，跳得出，方为庆快。\n虽然，更须知五里单牌，十里双堠始得。",
        "dynasty": "宋",
        "collection_info": null
    },
    {
        "title": "送僧",
        "author": "释月磵",
        "content": "勇猛发心要行脚，莫把光阴空费却。\n青山绿水眼中尘，梵语唐言皆毒药。\n瞥转机先亲见彻，万里秋空飞一鹗。",
        "dynasty": "宋",
        "collection_info": null
    },
    {
        "title": "渊侍者归天童西岩和尚塔所",
        "author": "释月磵",
        "content": "堂堂幻智翁，为宋鉅魔孽。\n我昔误见之，痛棒打得折。\n冷地蓦思量，有屈无处雪。\n渊也长庚来，言侰曾不灭。\n幻出窣堵波，黄金充一国。\n村草步头草，香风春茁茁。\n有语远寄将，捻鼻消一咄。",
        "dynasty": "宋",
        "collection_info": null
    },
    {
        "title": "送竺源合侍者",
        "author": "释月磵",
        "content": "佛道实幽远，未易可窥测。\n着眼朕非先，犹鬲恒沙国。\n一切俱放下，百不会不知。\n只在鼻笑头，元不鬲丝厘。\n吾道今如何，秋风落叶多。\n满手握春风，吹醒冰霜柯。",
        "dynasty": "宋",
        "collection_info": null
    },
    {
        "title": "送则自然书记",
        "author": "释月磵",
        "content": "老来不写送行语，送子不可无一句。\n几回特地费思量，有句可写难写意。\n从上佛与祖，别无可指示。\n只要息心仍息念，墙壁木偶恰相似。\n蓦然见得亲，不负出家志。\n茫茫日月去如飞，转得眼来老已至。\n当思祖道重千钧，凛如一髮孰可寄。\n钓雪矶头瞠老眼，秋空万里孤鸿远。",
        "dynasty": "宋",
        "collection_info": null
    },
    {
        "title": "送舜禅往庐山",
        "author": "释月磵",
        "content": "行脚须具行脚眼，当以前辈为标格。\n近来丛席说庐山，禅子竞趋不吴越。\n汝今直往虎侯溪，一香三拜依位立。\n棒如雨点打将来，当下知归方是行脚事云毕。",
        "dynasty": "宋",
        "collection_info": null
    },
    {
        "title": "宗藏主之吴越",
        "author": "释月磵",
        "content": "袅袅春风软，点点春山远。\n如来禅与祖师意，满眼满耳无不是。\n短筇拨着南北峰，钱塘万顷寒涛舂。\n一笑归去来，云中五老笑颜开。",
        "dynasty": "宋",
        "collection_info": null
    },
    {
        "title": "送昙昱侄礼拜浄慈愚极老叔",
        "author": "释月磵",
        "content": "汝今别我去行脚，听我殷勤重告汝。\n人身难得今已得，直须着意明自己。\n只今丛林未寂寥，四海一翁老愚叔。\n惠日峯前九拜时，照顾粗拳当面筑。\n白髮盈颠七十翁，期汝有成志超越。\n为报江海几故人，晚年富贵一矶雪。",
        "dynasty": "宋",
        "collection_info": null
    },
    {
        "title": "送辨藏主",
        "author": "释月磵",
        "content": "老眼正昏明，喜见哥宁馨。\n吐语{釒得}璆玕，秀发禅林英。\n斯道犹大厦，颓焉欲倾阤。\n独支期敏手，毋擅立壑美。\n大鹏一举九万里。",
        "dynasty": "宋",
        "collection_info": null
    },
    {
        "title": "珍维那归径山就简虎岩和尚",
        "author": "释月磵",
        "content": "水云相望楚与吴，三年不作问安书。\n英英禅子来岩边，为我细说岩平安。\n但言倒握无形棒，若佛若祖难近傍。\n烦寄一语休拍盲，本来无佛无众生。\n不妨借取腕头力，永为大地人知识。",
        "dynasty": "宋",
        "collection_info": null
    },
    {
        "title": "礼仗锡巳禅师塔",
        "author": "释月磵",
        "content": "吞却七峰无寸土，灼然无地着尸骸。\n不知当日谁闲管，刚把虚空掘窖埋。",
        "dynasty": "宋",
        "collection_info": null
    },
    {
        "title": "礼思大禅师塔",
        "author": "释月磵",
        "content": "岿然七十二峰秀，灵骨温温色尚新。\n我若等闲开坐具，阿师无地着浑身。",
        "dynasty": "宋",
        "collection_info": null
    },
    {
        "title": "礼杨岐禅师塔",
        "author": "释月磵",
        "content": "正脉如今一綫微，不堪惆怅泪交颐。\n冷云深没楚山顶，全体当年缩项时。",
        "dynasty": "宋",
        "collection_info": null
    },
    {
        "title": "悼霍山",
        "author": "释月磵",
        "content": "老倒霍山无頼咤，妙高峰顶恣抛沙。\n大开死口凌霄上，又是一番重退牙。",
        "dynasty": "宋",
        "collection_info": null
    },
    {
        "title": "懒瓒岩",
        "author": "释月磵",
        "content": "天子亲颁字十行，难征老子起岩房。\n只将牛粪星儿火，煨得蹲鸱万古香。",
        "dynasty": "宋",
        "collection_info": null
    },
    {
        "title": "石屏塔",
        "author": "释月磵",
        "content": "曾分定石竺峰前，回首秋风三十年。\n漠漠吴天自空阔，老猿和雨哭苍烟。",
        "dynasty": "宋",
        "collection_info": null
    },
    {
        "title": "石林塔",
        "author": "释月磵",
        "content": "云寒窣堵玉棱层，自酹西湖一勺清。\n老舌炽然无慈在，钱塘潮撼宋王城。",
        "dynasty": "宋",
        "collection_info": null
    },
    {
        "title": "礼黄龙先师塔",
        "author": "释月磵",
        "content": "钝锹搅动苍龙窟，浪激波腾海岳昏。\n一笑不知深问讯，先师灵骨俨然存。",
        "dynasty": "宋",
        "collection_info": null
    },
    {
        "title": "浙中象外诸友寄新作",
        "author": "释月磵",
        "content": "肝胆重重楚越分，别来不愿见诸君。\n那知熟血重相喷，涴却三千里水云。",
        "dynasty": "宋",
        "collection_info": null
    },
    {
        "title": "怀径山诸友",
        "author": "释月磵",
        "content": "十年交结几冤憎，别后谁能记姓名。\n遥想瞎馿成大队，挹南岳又望东溟。",
        "dynasty": "宋",
        "collection_info": null
    },
    {
        "title": "谢无文惠书不至",
        "author": "释月磵",
        "content": "一幅无文倍息全，无端流落水云边。\n秋空雁字重书出，顿首分明到不宣。",
        "dynasty": "宋",
        "collection_info": null
    },
    {
        "title": "田叟",
        "author": "释月磵",
        "content": "半亩春风箇镢头，通身泥水不曾休。\n布成荆棘参天了，老子今年大有秋。",
        "dynasty": "宋",
        "collection_info": null
    },
    {
        "title": "斗山",
        "author": "释月磵",
        "content": "四角量来四极同，干坤大地在其中。\n鰕儿没兴跳得出，衝破须百万重。",
        "dynasty": "宋",
        "collection_info": null
    },
    {
        "title": "贺庐山罗汉老子",
        "author": "释月磵",
        "content": "说法声如动地雷，小南铺席又重开。\n成羣引得獃尊者，远远也从高丽来。",
        "dynasty": "宋",
        "collection_info": null
    },
    {
        "title": "悼无文和尚",
        "author": "释月磵",
        "content": "玉几深深结死冤，错传一印漫无文。\n春雷轰破轰不破，尽尽江天飞暮云。",
        "dynasty": "宋",
        "collection_info": null
    },
    {
        "title": "玉崖朝京归住天池",
        "author": "释月磵",
        "content": "天上明光四度登，古今屈措几人曾。\n放光近向庐山顶，莫谓文殊夜放灯。",
        "dynasty": "宋",
        "collection_info": null
    },
    {
        "title": "送仁侄",
        "author": "释月磵",
        "content": "恶业相从十五年，未尝蹉口教参禅。\n而今年老心孤甚，三十乌藤趁上船。",
        "dynasty": "宋",
        "collection_info": null
    },
    {
        "title": "南侍者往送乃师朝京",
        "author": "释月磵",
        "content": "阿师北去朝金阙，款语丁宁子一回。\n京洛春风无限好，我宽襟袖裹将来。",
        "dynasty": "宋",
        "collection_info": null
    },
    {
        "title": "法相习兄小室在黄金山下",
        "author": "释月磵",
        "content": "人间万事不如闲，湖海归来紧着关。\n自笑一生贫不尽，黄金推作屋头山。",
        "dynasty": "宋",
        "collection_info": null
    },
    {
        "title": "寄和寅知客来韵",
        "author": "释月磵",
        "content": "老来怀抱转难平，棒下全无舐犊情。\n尚有一分慈悯处，教人只向棘中行。",
        "dynasty": "宋",
        "collection_info": null
    },
    {
        "title": "万杉东源和尚塔",
        "author": "释月磵",
        "content": "活葬东风百草源，只因错会祖师禅。\n十千古木匡庐顶，一一枝头啼杜鹃。",
        "dynasty": "宋",
        "collection_info": null
    },
    {
        "title": "送僧归金陵白莲庵",
        "author": "释月磵",
        "content": "石头城裏屋三椽，满屋清香是白莲。\n皎洁一心何所似，夜深淮水月初圆。",
        "dynasty": "宋",
        "collection_info": null
    },
    {
        "title": "摘茶",
        "author": "释月磵",
        "content": "拚双赤手入丛林，要觅春风一寸心。\n但觉爪牙归掌握，不知烟雾湿衣襟。",
        "dynasty": "宋",
        "collection_info": null
    },
    {
        "title": "莲社题经荐孤魂",
        "author": "释月磵",
        "content": "一卷百千万亿卷，普使幽冥趋浄方。\n越水东边明月夜，白莲朵朵晋时香。",
        "dynasty": "宋",
        "collection_info": null
    },
    {
        "title": "赠髮匠",
        "author": "释月磵",
        "content": "年来顿觉髮如丝，多少傍人笑老痴。\n妙手不须频摘剃，几人得到白头时。",
        "dynasty": "宋",
        "collection_info": null
    },
    {
        "title": "多宝寺",
        "author": "释月磵",
        "content": "千涧碧流寒漱玉，万山黄叶冷摇金。\n若言即此见多宝，猿叫岳云深更深。",
        "dynasty": "宋",
        "collection_info": null
    },
    {
        "title": "罗汉浮杯图",
        "author": "释月磵",
        "content": "神通妙用无些子，踏破沧溟几处潮。\n箇箇脚跟学逼逼，老僧无暇举藤条。",
        "dynasty": "宋",
        "collection_info": null
    },
    {
        "title": "血书金刚经",
        "author": "释月磵",
        "content": "娘生指上血一滴，染尽给孤园裏花。\n三十二枝春盎盎，不知香蔼几恒沙。",
        "dynasty": "宋",
        "collection_info": null
    },
    {
        "title": "天童四威仪  其一",
        "author": "释月磵",
        "content": "行，无端失脚堕深坑。\n转得步，笑倒更幽亭。",
        "dynasty": "宋",
        "collection_info": null
    },
    {
        "title": "天童四威仪  其二",
        "author": "释月磵",
        "content": "住，一身贫到无贫处。\n有谁知，狎鸥并宿鹭。",
        "dynasty": "宋",
        "collection_info": null
    },
    {
        "title": "天童四威仪  其三",
        "author": "释月磵",
        "content": "坐，却被蒲团先识破。\n松作声，元是微风过。",
        "dynasty": "宋",
        "collection_info": null
    },
    {
        "title": "天童四威仪  其四",
        "author": "释月磵",
        "content": "卧，太白一峰枕头大。\n伸双脚，虚空俱踏破。",
        "dynasty": "宋",
        "collection_info": null
    },
    {
        "title": "仁侍者往浙",
        "author": "释月磵",
        "content": "痛把山藤手自鞭，衔冤又上浙江船。\n东湖佛法无多子，莫打诸方肋下拳。",
        "dynasty": "宋",
        "collection_info": null
    },
    {
        "title": "送屷侍者见雪岩",
        "author": "释月磵",
        "content": "仰山作梦梦未醒，噡语如今转更乔。\n识得渠侬穷伎俩，跨门先倒用藤条。",
        "dynasty": "宋",
        "collection_info": null
    },
    {
        "title": "送富侍者入京",
        "author": "释月磵",
        "content": "灼然要敌王公富，捱到无锥卓地时。\n万里秋空双眼豁，不知身在御楼西。",
        "dynasty": "宋",
        "collection_info": null
    },
    {
        "title": "赠弋阳剪剃祝咏",
        "author": "释月磵",
        "content": "端的洪炉百炼钢，双收双放凛寒霜。\n这些柄欛捻得定，要截诸方短与长。",
        "dynasty": "宋",
        "collection_info": null
    },
    {
        "title": "定山",
        "author": "释月磵",
        "content": "诸缘外息心无喘，堕在那伽那一机。\n蹉口一回轻噫欠，疾雷轰破五须弥。",
        "dynasty": "宋",
        "collection_info": null
    },
    {
        "title": "北海",
        "author": "释月磵",
        "content": "谩将折筯探源流，直到俱卢穷尽头。\n端的这回亲见彻，百千溟渤一浮沤。",
        "dynasty": "宋",
        "collection_info": null
    },
    {
        "title": "送琇上人",
        "author": "释月磵",
        "content": "楖栗横肩犯晓寒，倚天青即是庐山。\n上人幸有娘生脚，直到高高顶𩕳间。",
        "dynasty": "宋",
        "collection_info": null
    },
    {
        "title": "掬月",
        "author": "释月磵",
        "content": "等闲𢬵取娘生手，万浪中间搅一回。\n拶得清波无透路，玉蟾辊入掌中来。",
        "dynasty": "宋",
        "collection_info": null
    },
    {
        "title": "梅山",
        "author": "释月磵",
        "content": "午夜寒香泛翠微，横斜影裏立孤危。\n看他垂手为人处，放下悬屋第一枝。",
        "dynasty": "宋",
        "collection_info": null
    },
    {
        "title": "寄呈西岩和尚",
        "author": "释月磵",
        "content": "玲珑岩下忆辞师，软语丁宁归莫迟。\n昨夜春堂轰霹雳，分明一喝再参时。",
        "dynasty": "宋",
        "collection_info": null
    },
    {
        "title": "湖东庙化元霄",
        "author": "释月磵",
        "content": "楼台鬲岸沸笙箫，万斛金莲撒碧霄。\n湖水东边杨柳树，也开青眼看元霄。",
        "dynasty": "宋",
        "collection_info": null
    },
    {
        "title": "送逊禅人",
        "author": "释月磵",
        "content": "楚天空阔鴈横秋，扬示二千年话头。\n闪电光中如不荐，满蓬烟雨上孤舟。",
        "dynasty": "宋",
        "collection_info": null
    },
    {
        "title": "赠刀镊",
        "author": "释月磵",
        "content": "如星冏冏瞭双眸，妙处工夫少与俦。\n捏定这些真柄霸，衲僧那箇不低头。",
        "dynasty": "宋",
        "collection_info": null
    },
    {
        "title": "送恢侍者",
        "author": "释月磵",
        "content": "觅安心法没来由，獃立庭前雪到腰。\n祇好别行条活路，看庐山看浙江潮。",
        "dynasty": "宋",
        "collection_info": null
    },
    {
        "title": "无相和尚塔",
        "author": "释月磵",
        "content": "怒霆轰耳记曾呼，充塞干坤恨未除。\n将谓阿师无实相，春风万迭峙康庐。",
        "dynasty": "宋",
        "collection_info": null
    },
    {
        "title": "天池资胜庵",
        "author": "释月磵",
        "content": "万箇篔筜带雪青，一庵犹自揭唐名。\n道人心欲留云住，宽着俨问屋数楹。",
        "dynasty": "宋",
        "collection_info": null
    },
    {
        "title": "天池半云亭",
        "author": "释月磵",
        "content": "脚头步步蹑云梯，到此须知恰半之。\n绝顶欲观天地阔，不妨款款策藤枝。",
        "dynasty": "宋",
        "collection_info": null
    },
    {
        "title": "寄保寿心镜",
        "author": "释月磵",
        "content": "保寿当年不渡河，箇般檐板误人多。\n劝君剩买草鞋好，弹雀何曾只就窠。",
        "dynasty": "宋",
        "collection_info": null
    },
    {
        "title": "枯山",
        "author": "释月磵",
        "content": "点点寒飙振槁枝，翠微重迭冻云垂。\n春风万斛呼不醒，别嶂一声啼子规。",
        "dynasty": "宋",
        "collection_info": null
    },
    {
        "title": "雪溪塔",
        "author": "释月磵",
        "content": "六月炎天飞片雪，山河大地冷凄凄。\n三年祇道消融尽，冻合侯家水一溪。",
        "dynasty": "宋",
        "collection_info": null
    },
    {
        "title": "寄浄慈愚极老叔",
        "author": "释月磵",
        "content": "见说翁翁老更颠，为人单只用粗拳。\n近来发得无明甚，打破虚空没半边。",
        "dynasty": "宋",
        "collection_info": null
    },
    {
        "title": "送俊侍者",
        "author": "释月磵",
        "content": "爷看千丈岩前瀑，顶雪遥应瀑雪同。\n石虎溪边倾石耳，要听铁锡响寒空。",
        "dynasty": "宋",
        "collection_info": null
    },
    {
        "title": "渊侍者自幻智塔所来就见翠岩木翁",
        "author": "释月磵",
        "content": "人从村草步头来，毒气经年不受埋。\n散作西山千嶂雨，毒花毒果几根荄。",
        "dynasty": "宋",
        "collection_info": null
    },
    {
        "title": "送肃庵长老归北",
        "author": "释月磵",
        "content": "倒跨金狮别五台，峨嵋庐岳眼中埃。\n袖藏小白花归去，人道亲提东海来。",
        "dynasty": "宋",
        "collection_info": null
    },
    {
        "title": "建育王塔",
        "author": "释月磵",
        "content": "越水新营窣堵波，与他玉几不争多。\n从今客路三千里，又累奔驰刘萨诃。",
        "dynasty": "宋",
        "collection_info": null
    },
    {
        "title": "新僧堂",
        "author": "释月磵",
        "content": "荐福重开地狱门，要从衲子结生冤。\n若还将胁沾他席，热铁烧身又一番。",
        "dynasty": "宋",
        "collection_info": null
    },
    {
        "title": "番阳大浸",
        "author": "释月磵",
        "content": "本来清浄无一物，大地山河忽渺瀰。\n童子不须抛瓦砾，老僧定观正斯时。",
        "dynasty": "宋",
        "collection_info": null
    },
    {
        "title": "矶亭",
        "author": "释月磵",
        "content": "一亭新立雪矶头，漫向空中抛直钩。\n几度无风浮子动，老僧终是懒抬眸。",
        "dynasty": "宋",
        "collection_info": null
    },
    {
        "title": "道者化栽树",
        "author": "释月磵",
        "content": "倒握仰山锹在手，掀翻大地觅知音。\n纵饶济北阴凉树，入土也须三尺深。",
        "dynasty": "宋",
        "collection_info": null
    },
    {
        "title": "送鹅湖鋔侍者",
        "author": "释月磵",
        "content": "笑穿无耳破芒鞋，赐得高低百丈摧。\n月磵有拳当赠汝，只今忙甚别时来。",
        "dynasty": "宋",
        "collection_info": null
    },
    {
        "title": "圣旨看藏经",
        "author": "释月磵",
        "content": "于一微尘出此经，万象森罗着眼听。\n殷殷春雷撼天地，同是三呼万岁声。",
        "dynasty": "宋",
        "collection_info": null
    },
    {
        "title": "送人",
        "author": "释月磵",
        "content": "青山立玉水粘䒶，祖意明明在目前。\n短堠长亭何所许，处处春风啼杜鹃。",
        "dynasty": "宋",
        "collection_info": null
    },
    {
        "title": "寄天童日东岩",
        "author": "释月磵",
        "content": "村草步头草几深，从教埋没祖师心。\n也应曾不着眼觑，觑着还应恨拍襟。",
        "dynasty": "宋",
        "collection_info": null
    },
    {
        "title": "题可长老寿塔",
        "author": "释月磵",
        "content": "汝今未老早安排，窣堵波从此地开。\n胜处笑曾舒老眼，好一矗矗送青来。",
        "dynasty": "宋",
        "collection_info": null
    },
    {
        "title": "谦侍者之天童",
        "author": "释月磵",
        "content": "长庚峰顶展炊巾，白日青天海岳昏。\n痛棒当机连架打，低声道我是师孙。",
        "dynasty": "宋",
        "collection_info": null
    },
    {
        "title": "送才首座  其一",
        "author": "释月磵",
        "content": "冤家别去幸相疎，不拟重来胆气粗。\n三十乌藤不轻恕，也知年老觉心孤。",
        "dynasty": "宋",
        "collection_info": null
    },
    {
        "title": "送才首座  其二",
        "author": "释月磵",
        "content": "海国山山叫子规，不知何处卸征衣。\n拳头自是娘生底，莫向诸方肋下挥。",
        "dynasty": "宋",
        "collection_info": null
    },
    {
        "title": "天童化五凤楼",
        "author": "释月磵",
        "content": "太白峩峩峙碧霄，百千诸佛欠遮头。\n愿君施五凤楼手，成我山中五凤楼。",
        "dynasty": "宋",
        "collection_info": null
    },
    {
        "title": "顺维那归仰山",
        "author": "释月磵",
        "content": "近日传闻小释迦，恣施瞎棒与盲枷。\n再参通我一转语，春至山山桃自花。",
        "dynasty": "宋",
        "collection_info": null
    },
    {
        "title": "送住禅人归疏山",
        "author": "释月磵",
        "content": "住住住，眨眼白云飞去。\n杜鹃声在最高处，春风花满甜桃树。",
        "dynasty": "宋",
        "collection_info": null
    },
    {
        "title": "送亲宗古住西山崇报  其一",
        "author": "释月磵",
        "content": "满天花雨忽毵毵，定起闲将鼻观参。\n却是西山山下寺，古薇枝上绽优昙。",
        "dynasty": "宋",
        "collection_info": null
    },
    {
        "title": "送亲宗古住西山崇报  其二",
        "author": "释月磵",
        "content": "法道如今危未危，老眸近觉泪霑颐。\n期君硬着腕头力，一髮千钧在此时。",
        "dynasty": "宋",
        "collection_info": null
    },
    {
        "title": "中道者",
        "author": "释月磵",
        "content": "笑问殷勤求底事，却言近离古杭州。\n开口便作佛法会，老来无力举藤条。",
        "dynasty": "宋",
        "collection_info": null
    },
    {
        "title": "仙禅人",
        "author": "释月磵",
        "content": "一人半人之所在，吴越从头验一回。\n三尺炊巾襟袖裏，向人只道看山气。",
        "dynasty": "宋",
        "collection_info": null
    },
    {
        "title": "寂林",
        "author": "释月磵",
        "content": "我国从来本晏然，萧条活计自忘年。\n无端一阵微风过，万树苍松竞说玄。",
        "dynasty": "宋",
        "collection_info": null
    },
    {
        "title": "镜清塔",
        "author": "释月磵",
        "content": "阿师活葬此江皋，障却钱塘几度潮。\n可是髑髅干不尽，蛙声依旧响春宵。",
        "dynasty": "宋",
        "collection_info": null
    },
    {
        "title": "东黄龙雪村",
        "author": "释月磵",
        "content": "一别龙峰五十年，堪嗟尘世事茫然。\n门前旧日长松树，恨杀春风啼杜鹃。",
        "dynasty": "宋",
        "collection_info": null
    },
    {
        "title": "书明月山房",
        "author": "释月磵",
        "content": "猗欤大块中，有此赤肉团。\n曾无生与死，从渠暑復寒。\n炽然常说法，风动万琅玕。\n了然无一物，满目是青山。\n以幻观吾幻，以闲乐吾闲。\n世态自消长，日月长循环。",
        "dynasty": "宋",
        "collection_info": null
    },
    {
        "title": "出山相赞",
        "author": "释月磵",
        "content": "正觉山中与么来，惭惺满面是尘埃。\n未曾空却众生界，添得人间一祸胎。",
        "dynasty": "宋",
        "collection_info": null
    },
    {
        "title": "达磨赞",
        "author": "释月磵",
        "content": "开口触着梁王讳，举步踏翻扬子江。\n比似者般底麤行，西天东土更无双。",
        "dynasty": "宋",
        "collection_info": null
    },
    {
        "title": "观音赞  其一",
        "author": "释月磵",
        "content": "蒙却头，入正定。\n定眼忽开，有何所证。\n杨柳枝头春雨暝。",
        "dynasty": "宋",
        "collection_info": null
    },
    {
        "title": "观音赞  其二",
        "author": "释月磵",
        "content": "抱膝坐盘陀，以耳观无碍。\n一匊悲心海样深，何时空却众日界。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释月磵",
        "content": "曲江矶头，奉化县裏。\n拖泼囊落落魄魄，刚道一生欢喜。\n不知月在云中笑你。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释月磵",
        "content": "无端抛却率陀天，奉化江头恣掣颠。\n拄杖夺来还痛与，我侬要结下生缘。",
        "dynasty": "宋",
        "collection_info": null
    },
    {
        "title": "寒山赞",
        "author": "释月磵",
        "content": "山河大地，犹一点埃。\n面前扫却，背后成堆。\n獃，獃。",
        "dynasty": "宋",
        "collection_info": null
    },
    {
        "title": "拾得赞",
        "author": "释月磵",
        "content": "台云万丈，犹一菜滓。\n收拾筒中，如金自夸。\n差，差。",
        "dynasty": "宋",
        "collection_info": null
    },
    {
        "title": "丰干指虎与闾丘说赞",
        "author": "释月磵",
        "content": "所指是何物，所说是何言。\n心毒不如口毒，合成生死深冤。\n闾丘老，惜尊拳。",
        "dynasty": "宋",
        "collection_info": null
    },
    {
        "title": "寒山拾得赞",
        "author": "释月磵",
        "content": "忘却自家心，却指天边月。\n更言无物比伦，分明话作两橛。\n生苕菷，何不摵。",
        "dynasty": "宋",
        "collection_info": null
    },
    {
        "title": "朝阳赞",
        "author": "释月磵",
        "content": "浑无针札处，为君道线路。\n夜半三足乌，飞上珊瑚树。",
        "dynasty": "宋",
        "collection_info": null
    },
    {
        "title": "对月赞",
        "author": "释月磵",
        "content": "白白是脱空，刚言标月指。\n便恁么回向，堕佗光影裏。",
        "dynasty": "宋",
        "collection_info": null
    },
    {
        "title": "赞罗汉共一轴",
        "author": "释月磵",
        "content": "成群作队，指东话西。\n造妖捏怪，诳惑愚痴。\n神通妙用有谁知，天台月皎，南岳云垂。",
        "dynasty": "宋",
        "collection_info": null
    },
    {
        "title": "赞丰干寒拾虎四睡图",
        "author": "释月磵",
        "content": "虎依人，人靠虎，一物我忘亦汝，肚裏各自惺惺。\n且作团打觉睡，谁管人间今与古。",
        "dynasty": "宋",
        "collection_info": null
    },
    {
        "title": "赞童科安医师",
        "author": "释月磵",
        "content": "惟吾一指，造大极玄。\n视天下人，咸若小儿。\n起膏肓疾，犹谈笑然。\n貌可丹青，玄孰传焉。",
        "dynasty": "宋",
        "collection_info": null
    },
    {
        "title": "崇宁可长老请赞",
        "author": "释月磵",
        "content": "参无所参，悟无所悟。\n空手捏双拳，要起破沙盆。\n门户用尽拍盲，少喜多怒。\n也有一分长，甜瓜生苦瓠。",
        "dynasty": "宋",
        "collection_info": null
    },
    {
        "title": "崇报洪长老请赞",
        "author": "释月磵",
        "content": "跳出黄龙三重关，撞破天童生铁网。\n量太虚空为十尺，秤须弥山作八两。\n信缘随处住院，为人处惟拳与掌，当机佛祖难近傍。\n粗行拍盲，尽直北直南数来，更无此样。\n崇报切自知机，莫学渠侬箇伎俩。",
        "dynasty": "宋",
        "collection_info": null
    },
    {
        "title": "印甥请赞",
        "author": "释月磵",
        "content": "行脚见淳佑诸老，住院历南北两朝。\n不守黄龙活业，不传太白箕裘。\n为人处惯向弓弦上结丝，横机时每于险处断桥。\n设出古老文章，解教夫子咂舌。\n举示杜撰提唱，刚要达磨点头。\n长处全无，拙处偏优。\n是为杨岐十一世孙月磵比丘。",
        "dynasty": "宋",
        "collection_info": null
    },
    {
        "title": "家兄同帧寿容",
        "author": "释月磵",
        "content": "有髮兮谁兄，无髮兮谁弟。\n不说道与禅，不谈仁与义。\n澹然相对各成翁，谁管两朝经乱治。\n丹青写出付昇彪，大似空中插标记。",
        "dynasty": "宋",
        "collection_info": null
    },
    {
        "title": "景德遂长老请赞",
        "author": "释月磵",
        "content": "禅学全无拍盲，第一住山活计。\n竹篦三尺，怒发时鞭得虚空粉碎，编辟时拶得石人脑裂。\n更有一般没思忖处，陈年破砂盆，却要向景德镇裏重新烧出。\n从头至尾数来，大元国裏长老，烈烈挈挈无如你。",
        "dynasty": "宋",
        "collection_info": null
    },
    {
        "title": "崇都寺请赞",
        "author": "释月磵",
        "content": "貌若宽闲，性尤刚急。\n不以佛法当人情，不以慈悲为利益。\n为人处热喝嗔拳，雪霜中有春消息。\n正崇为子却孝顺，见斧担重重添石。",
        "dynasty": "宋",
        "collection_info": null
    },
    {
        "title": "源侍者请赞",
        "author": "释月磵",
        "content": "渠似我，我似渠。\n子相似，恰相如如处。\n毕竟何如，甜瓜生得苦葫芦。",
        "dynasty": "宋",
        "collection_info": null
    },
    {
        "title": "崇胜东源长老请赞",
        "author": "释月磵",
        "content": "苍苔裹枯松，白云抱幽石。\n面目俨然□，易见还难识。\n临济未是白拈贼。",
        "dynasty": "宋",
        "collection_info": null
    },
    {
        "title": "荐福鲁山长老请赞",
        "author": "释月磵",
        "content": "大江以东非生缘，大江以西非受经。\n行脚见宋朝三十七员恶知识，末后撞入天童布丝网裏。\n折倒平生，视佛祖若大寇雠，视衲僧若大冤憎。\n五处住山，百无一能。\n无补宗教，不上传灯。\n効尤佛照授秀岩之法席，鲁山其克荷负，而道德深愧乎五宿观堂之老僧。\n谁费丹青，点涴太清。\n只好钓雪矶头，终朝笑看远山青。",
        "dynasty": "宋",
        "collection_info": null
    },
    {
        "title": "隠静空岩长老请赞",
        "author": "释月磵",
        "content": "受经黄龙，而不以为家。\n亲见天童，而不传其道。\n生宋绍定，阅七十历，有雪盈颠。\n住番荐福，踰二十年，无功可考。\n以棒喝结衲子深冤，以懒拙当人间至宝。\n隠静无端，凭妙峯邈出，类焉个枯桥。\n似者般无禅无道无能为底长老，尽直北直南何处讨。",
        "dynasty": "宋",
        "collection_info": null
    },
    {
        "title": "旌德道中即事",
        "author": "汪梦斗",
        "content": "天气才晴便不同，轻轻拂面有和风。\n溪边春事关心处，杨柳深青杏浅红。",
        "dynasty": "宋",
        "collection_info": null
    },
    {
        "title": "泾县琴台",
        "author": "汪梦斗",
        "content": "石台突兀倚晴空，一带春江泻玉虹。\n千古佳名唤行客，骑鱼何处访琴公。",
        "dynasty": "宋",
        "collection_info": null
    },
    {
        "title": "当途道中社",
        "author": "汪梦斗",
        "content": "鹊信占新霁，朝暾起树东。\n春衫欺客冷，社瓮忆乡红。\n溪长杏花水，路蒸兰草风。\n午餐羹枸杞，扶弱有神功。",
        "dynasty": "宋",
        "collection_info": null
    },
    {
        "title": "过江陵镇登秦申王坟读决策元功精忠粹德碑文有感近事而赋",
        "author": "汪梦斗",
        "content": "力成和议得休兵，痛駡犹烦诸老生。\n拘执行人招覆灭，幸逃诛死罚殊轻。",
        "dynasty": "宋",
        "collection_info": null
    },
    {
        "title": "金陵上王焕卿提刑",
        "author": "汪梦斗",
        "content": "英荡观风下帝旁，六条察吏立台霜。\n中原自古闻王猛，一道而今有范滂。\n园馆日和归燕乐，江城春透露桃香。\n公余无限离骚兴，故许吟人拜下床。",
        "dynasty": "宋",
        "collection_info": null
    },
    {
        "title": "奥屯周卿提刑去年巡历绩溪回日有诗留别今依韵和呈",
        "author": "汪梦斗",
        "content": "皇华曾为歙山留，笑杀扬人泛泛舟。\n偶话后天非定位，悬知此辈固清流。\n一灯雪屋虫声细，疋马晴川草色秋。\n倚杖儒宫桥下水，梦魂须忆旧来游。",
        "dynasty": "宋",
        "collection_info": null
    },
    {
        "title": "金陵僦舟渡江至仪真登陆  其一",
        "author": "汪梦斗",
        "content": "风冷知日落，水宽得天多。\n金陵怀古句，绝唱是西河。",
        "dynasty": "宋",
        "collection_info": null
    },
    {
        "title": "金陵僦舟渡江至仪真登陆  其二",
        "author": "汪梦斗",
        "content": "寒波白似面，远岫劣于眉。\n江上无多作，淮南正要诗。",
        "dynasty": "宋",
        "collection_info": null
    },
    {
        "title": "金陵僦舟渡江至仪真登陆  其三",
        "author": "汪梦斗",
        "content": "事以诗书立，国惟仁义昌。\n当年衣带水，元不管兴亡。",
        "dynasty": "宋",
        "collection_info": null
    },
    {
        "title": "金陵僦舟渡江至仪真登陆  其四",
        "author": "汪梦斗",
        "content": "舟人忽惊问，春事已平分。\n江水浸鈎月，晴空横疋云。",
        "dynasty": "宋",
        "collection_info": null
    },
    {
        "title": "金陵僦舟渡江至仪真登陆  其五",
        "author": "汪梦斗",
        "content": "风顺帆心饱，潮平棹尾收。\n拥书人自卧，一息到真州。",
        "dynasty": "宋",
        "collection_info": null
    },
    {
        "title": "金陵僦舟渡江至仪真登陆  其六",
        "author": "汪梦斗",
        "content": "天围春涨阔，水展夕阳红。\n已是淮南客，常吟江左风。",
        "dynasty": "宋",
        "collection_info": null
    },
    {
        "title": "清明",
        "author": "汪梦斗",
        "content": "他乡逢冷食，故国隔长江。\n薄雨膏犹腻，落红香满腔。\n客游如梦醒，愁事被春降。\n正说扬州鹤，俄来雪一双。",
        "dynasty": "宋",
        "collection_info": null
    },
    {
        "title": "枕上漫成",
        "author": "汪梦斗",
        "content": "偶涉长江向北来，时寒江北较花迟。\n一春十日九风雨，百岁半生多别离。\n佛剎疎钟催客睡，酒楼戏鼓挠人诗。\n幽燕尚在黄云外，偻指何时是到期。",
        "dynasty": "宋",
        "collection_info": null
    },
    {
        "title": "次韵陈孝先制机论学",
        "author": "汪梦斗",
        "content": "词章记览固虚文，兀坐枯禅亦异闻。\n万事当如炉上雪，一心莫起镜中云。\n知行互进方为学，理欲相参及早分。\n吾道但从平实看，求之空寂便纷纭。",
        "dynasty": "宋",
        "collection_info": null
    },
    {
        "title": "宝应城北门外登崖散步",
        "author": "汪梦斗",
        "content": "夹道繁阴千步强，支筇聊当踏春阳。\n野花不识兴亡事，故故撩人为送香。",
        "dynasty": "宋",
        "collection_info": null
    },
    {
        "title": "山阳寄陈月观",
        "author": "汪梦斗",
        "content": "匆匆分手向天涯，便忆高斋聚首时。\n绕榻图书春睡醒，一灯风雨夜谈迟。\n幽州此去三千里，行客当归六月期。\n窗枕那堪秋思澹，瀹茶细与说相思。",
        "dynasty": "宋",
        "collection_info": null
    },
    {
        "title": "风帆夜泛清河",
        "author": "汪梦斗",
        "content": "风饱晴川十幅蒲，月明乘兴泛玻璃。\n舟人生路须加谨，却道今非比旧时。",
        "dynasty": "宋",
        "collection_info": null
    },
    {
        "title": "舟次比屋",
        "author": "汪梦斗",
        "content": "当年图上看中原，欲渡长淮梦断魂。\n今日绝淮载诗去，轻舟已自入桃源。",
        "dynasty": "宋",
        "collection_info": null
    },
    {
        "title": "桃园县过雀杼镇即事",
        "author": "汪梦斗",
        "content": "草舍三家市，芦林半里城。\n滩干去船涩，溪浄露沙明。\n鸟迹不见过，蚌胎随处生。\n水心石人立，遥望似相迎。",
        "dynasty": "宋",
        "collection_info": null
    },
    {
        "title": "舟中与安道手谈遣日",
        "author": "汪梦斗",
        "content": "日长消困共枰棋，适兴何须苦用机。\n舟窄不妨眠对局，暑轻已觉汗沾衣。\n身如禅定一榻上，心似游丝千里飞。\n何似清吟发天籁，精神疎畅肉生肥。",
        "dynasty": "宋",
        "collection_info": null
    },
    {
        "title": "夜泊宿迁上流",
        "author": "汪梦斗",
        "content": "旧国当年阔，暑风今日生。\n舟回溪几曲，人卧月三更。",
        "dynasty": "宋",
        "collection_info": null
    },
    {
        "title": "下邳永丰桥舟过其下有感",
        "author": "汪梦斗",
        "content": "博浪沙中击副车，却来跪履受编书。\n欲从圯上寻黄石，今有何人孺子如。",
        "dynasty": "宋",
        "collection_info": null
    },
    {
        "title": "吕梁洪读宣和碑",
        "author": "汪梦斗",
        "content": "水落石多舟去迟，乱河西渡读残碑。\n三亭二闸依然在，那得安流似旧时。",
        "dynasty": "宋",
        "collection_info": null
    },
    {
        "title": "彭城有感",
        "author": "汪梦斗",
        "content": "河边不见旧黄楼，绿暗荒城四月秋。\n风捲黄沙尘拂面，有人尚忆老坡不。",
        "dynasty": "宋",
        "collection_info": null
    },
    {
        "title": "弔后山",
        "author": "汪梦斗",
        "content": "生平不肯见王公，蒙被清吟道自尊。\n寂寞彭城非昔比，风流何处觅曾孙。",
        "dynasty": "宋",
        "collection_info": null
    },
    {
        "title": "夜宿黄河",
        "author": "汪梦斗",
        "content": "轻舟自挽上危滩，不见黄河古水津。\n天上三更下弦月，梦中万里异乡魂。\n苦无浊酒浇劳役，喜有清飙濯暑袢。\n晓起掀篷明望眼，蹇馿载鹊过前村。",
        "dynasty": "宋",
        "collection_info": null
    },
    {
        "title": "沛县道中",
        "author": "汪梦斗",
        "content": "谩着青鞵过小湾，偶然清暑变轻寒。\n山行却似江南景，更有羣鹅浴碧澜。",
        "dynasty": "宋",
        "collection_info": null
    },
    {
        "title": "汉高祖歌风台",
        "author": "汪梦斗",
        "content": "击筑长歌意始真，斩蛇元是感乡人。\n大风不起人非昔，台下滔滔泗水春。",
        "dynasty": "宋",
        "collection_info": null
    },
    {
        "title": "沛城北有伍员庙碑露立荒郊有感",
        "author": "汪梦斗",
        "content": "吴若未亡齐未寒，辞人微意寓毫端。\n当时借为胥祠发，似诮诸人讣契丹。",
        "dynasty": "宋",
        "collection_info": null
    },
    {
        "title": "东行鱼台县界初闻鶑",
        "author": "汪梦斗",
        "content": "新绿阴阴夏气清，犊车穿入别村行。\n家山今隔几千里，始听春鶑第一声。",
        "dynasty": "宋",
        "collection_info": null
    },
    {
        "title": "登鱼台读唐梁至金人碑有感",
        "author": "汪梦斗",
        "content": "石台突兀镇荒云，废寺凄凉石有文。\n鲁国遗风无彷佛，矢鱼以后几纷纷。",
        "dynasty": "宋",
        "collection_info": null
    },
    {
        "title": "明发鱼台至古城或云即旧济州未详",
        "author": "汪梦斗",
        "content": "箕斗澄晖缺月升，茅花夹毂雪中行。\n晓风凛凛寒城冷，濠裏荷钱无数生。",
        "dynasty": "宋",
        "collection_info": null
    },
    {
        "title": "车行济州道中即事",
        "author": "汪梦斗",
        "content": "客裏休歌行路难，未容归梦绕江南。\n荆筐蔽弩人媒雉，桃叶悬门女饭蚕。\n故国山河今尚在，残春道路暑先酣。\n新诗收拾中州事，归与乡人细细谈。",
        "dynasty": "宋",
        "collection_info": null
    },
    {
        "title": "汶上县西门外有梁王彦章庙金人泰和中重修庙记存",
        "author": "汪梦斗",
        "content": "铁鎗战死后梁时，消得金人为葺祠。\n近岁江头几符节，过来须也读残碑。",
        "dynasty": "宋",
        "collection_info": null
    },
    {
        "title": "东平府登飞云楼啜茶",
        "author": "汪梦斗",
        "content": "过楼懒上最高梯，为爱茶香试上嬉。\n檐外众山供远碧，却思乡景下楼迟。",
        "dynasty": "宋",
        "collection_info": null
    },
    {
        "title": "道过茌平县感马周事",
        "author": "汪梦斗",
        "content": "卧驾馿车入博州，青山淡淡夕阳愁。\n翻思故国今何在，枉抱忠肝似马周。",
        "dynasty": "宋",
        "collection_info": null
    },
    {
        "title": "高唐州戏作",
        "author": "汪梦斗",
        "content": "错赋巫山十二峯，西南与北偶名同。\n便饶真是阳台路，行雨才收梦亦空。",
        "dynasty": "宋",
        "collection_info": null
    },
    {
        "title": "道中不见山水",
        "author": "汪梦斗",
        "content": "有山无水山枯槁，有水无山水汗漫。\n此处无山亦无水，风砂捲地鼻生酸。",
        "dynasty": "宋",
        "collection_info": null
    },
    {
        "title": "过御河有感",
        "author": "汪梦斗",
        "content": "转漕东南由汴力，此河今日力犹多。\n隋疲民力亡天下，却为他人浚两河。",
        "dynasty": "宋",
        "collection_info": null
    },
    {
        "title": "景州道中",
        "author": "汪梦斗",
        "content": "驿路车声软，斜晖雨脚收。\n柳阴家晓鹊，桑椹醉春鸠。",
        "dynasty": "宋",
        "collection_info": null
    },
    {
        "title": "雄州北城外过白沟河",
        "author": "汪梦斗",
        "content": "手斧当年自画河，圣人微意不求多。\n如何王蔡忘前事，可谓贪他却着他。",
        "dynasty": "宋",
        "collection_info": null
    },
    {
        "title": "道中渴水",
        "author": "汪梦斗",
        "content": "辘轳无处汲甘泉，恼得相如肺疾生。\n忆着江南山裏路，时时一酌骨毛清。",
        "dynasty": "宋",
        "collection_info": null
    },
    {
        "title": "晓入涿州界看太行山",
        "author": "汪梦斗",
        "content": "晓风刮骨似严寒，漠漠吹沙塞鼻关。\n卧入范阳元不觉，醒来忽见太行山。",
        "dynasty": "宋",
        "collection_info": null
    },
    {
        "title": "连日晓行就车拥衾不得卧",
        "author": "汪梦斗",
        "content": "处处风吹碧草生，流星时渡绛河明。\n上车却欲补残睡，无数树阴啼乱鶑。",
        "dynasty": "宋",
        "collection_info": null
    },
    {
        "title": "宛平道中即事",
        "author": "汪梦斗",
        "content": "惊心卵石碍，劈面老沙吹。\n越见天阔处，不见云尽期。",
        "dynasty": "宋",
        "collection_info": null
    },
    {
        "title": "入都门漫赋",
        "author": "汪梦斗",
        "content": "粉围万雉拱宸居，新邑由来草创初。\n省署朝衣杂貍鼠，市廛人迹混龙鱼。\n望时已近行难到，在处皆宽住似疎。\n草舞南风半黄碧，客窗幽坐恰便书。",
        "dynasty": "宋",
        "collection_info": null
    },
    {
        "title": "简乡人丘同知舜臣",
        "author": "汪梦斗",
        "content": "不爱一身死，以全千里生。\n羣言更廉洁，此事甚分明。\n心白天应见，官卑自莫争。\n于公厚阴德，尚欲子孙荣。",
        "dynasty": "宋",
        "collection_info": null
    },
    {
        "title": "见礼部尚书谢公昌言",
        "author": "汪梦斗",
        "content": "曾将鸿笔冠羣英，自是峨眉第一人。\n执志只期东海死，伤心老作北朝臣。\n叔孙入汉仪方制，箕子归周范已陈。\n□□□□□□□，正须自爱不赀身。",
        "dynasty": "宋",
        "collection_info": null
    },
    {
        "title": "经行旧城过宣圣庙欲看石鼓不得入",
        "author": "汪梦斗",
        "content": "墙院人家少市声，高槐古柳绿初新。\n阴云犹阁西山雨，城郭常吹东海尘。\n杏颊簪花红照树，虫丝罗巷昼窥人。\n岐阳石鼓无由见，深锁儒宫碧草春。",
        "dynasty": "宋",
        "collection_info": null
    },
    {
        "title": "端午",
        "author": "汪梦斗",
        "content": "辜负昌阳酒一杯，异乡节物苦相催。\n榴花未见已夏半，梅子空黄无雨来。\n下士蜀皇不復产，爱君屈子有余哀。\n江南尽自多鱼米，好趁凉风及早回。",
        "dynasty": "宋",
        "collection_info": null
    },
    {
        "title": "无题  其一",
        "author": "汪梦斗",
        "content": "磵边竹树绝幽香，燕坐云根写洞章。\n马上行人重回首，只知草软卧牛羊。",
        "dynasty": "宋",
        "collection_info": null
    },
    {
        "title": "无题  其二",
        "author": "汪梦斗",
        "content": "海风吹上一天秋，独卧扁舟自在流。\n倾尽酒壶人已醉，却横长笛荻花洲。",
        "dynasty": "宋",
        "collection_info": null
    },
    {
        "title": "上赵签推  其一",
        "author": "汪梦斗",
        "content": "名父由来产哲儿，一门忠孝蔼芳菲。\n自从藩府驰朱毂，久缺庭闱戏綵衣。\n兵筦少淹当遂相，樊川已得未容归。\n鲁公居外周公内，清夜相思魂梦飞。",
        "dynasty": "宋",
        "collection_info": null
    },
    {
        "title": "上赵签推  其二",
        "author": "汪梦斗",
        "content": "我本郎君属部民，今朝堂上拜灵桩。\n闲闲而后无名手，寂寂之余有此人。\n千里家书常训子，一言心事在褆身。\n仙翁若问吾州政，万碧楼空不染尘。",
        "dynasty": "宋",
        "collection_info": null
    },
    {
        "title": "富春方史君万里与之别七年矣离乱之后不意得聚首于此一见道旧有感  其一",
        "author": "汪梦斗",
        "content": "两边髯鬓雪交明，一笑何期在客京。\n此会向来随是梦，相逢喜定却还惊。\n清吟自足配严濑，狂语常忧沈石城。\n我定先还故山去，先生恰有北燕行。",
        "dynasty": "宋",
        "collection_info": null
    },
    {
        "title": "富春方史君万里与之别七年矣离乱之后不意得聚首于此一见道旧有感  其二",
        "author": "汪梦斗",
        "content": "少年红烛照银巵，颇忆沙河共客衣。\n今说宣威麟可佩，争如华表鹤来归。\n秋香歙浦秔先熟，春早祁山笋更肥。\n茗饮萧斋客见过，旧游谈麈雪霏霏。",
        "dynasty": "宋",
        "collection_info": null
    },
    {
        "title": "富春方史君万里与之别七年矣离乱之后不意得聚首于此一见道旧有感  其三",
        "author": "汪梦斗",
        "content": "衣冠屈辱但长吁，为笑吾徒事业迂。\n无救于亡焉用相，不知所任正非儒。\n天初生挚意有谓，人独存箕道未孤。\n迓续斯文难别诿，愿弘正学福寰区。",
        "dynasty": "宋",
        "collection_info": null
    },
    {
        "title": "暑中",
        "author": "汪梦斗",
        "content": "谩说江南暑鬰蒸，渠知此处烈于焚。\n团蝇对面如楼子，虿蚤侵肌似锦文。\n病瘦带围宽一尺，事荒才思退三分。\n梦魂自有清凉处，还看冰衣水皱裙。",
        "dynasty": "宋",
        "collection_info": null
    },
    {
        "title": "书感",
        "author": "汪梦斗",
        "content": "驱驰万里且归休，三十余年只漫游。\n已死舒何叫不起，霜松雪桂一山秋。",
        "dynasty": "宋",
        "collection_info": null
    },
    {
        "title": "丘舜臣遣人还乡托以家书时六月望因走笔寄主学胡君及士招学正诸同舍",
        "author": "汪梦斗",
        "content": "梦亦何曾渡白沟，今朝却作等閒游。\n横云鹤倦性犹野，嘶雨蝉哀信已秋。\n此事欲知诗尽有，西园才说肺先浮。\n归途亦及中秋月，乘兴同登何处楼。",
        "dynasty": "宋",
        "collection_info": null
    },
    {
        "title": "安道改授休宁尹令郎仲坦祁门尹再成小诗",
        "author": "汪梦斗",
        "content": "父子双飞对对鳬，弦歌声接倚州闾。\n身同华表归家鹤，寿介庭闱泼瓮蛆。\n薯斸率山寒玉挺，笋披阊水小犀株。\n羹余亲釜应分饷，为搅饥肠几卷书。",
        "dynasty": "宋",
        "collection_info": null
    },
    {
        "title": "城中将相第宅树之以木殊多茂盛因忆家园有赋",
        "author": "汪梦斗",
        "content": "屋头花竹已成林，夺与燕山万里心。\n帝里虽云多胜宅，何须底事觅清阴。",
        "dynasty": "宋",
        "collection_info": null
    },
    {
        "title": "七月五夜枕上漫作悲秋一首时痔下犹未愈",
        "author": "汪梦斗",
        "content": "楚客悲秋已自愁，况于客病事悠悠。\n金灯对我吟清夜，苔研赚人空白头。\n犹许存名参释老，那知有道本伊周。\n风翻木叶露初下，笑指家林归去休。",
        "dynasty": "宋",
        "collection_info": null
    },
    {
        "title": "巧节",
        "author": "汪梦斗",
        "content": "新凉遡晚风，一笑偶相同。\n有景如荒野，无云障太空。\n涓涓渠水绿，树树蓼花红。\n星会俄已过，风光叹转蓬。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其一",
        "author": "汪梦斗",
        "content": "朝来收拾挂风蒲，肯效当年贱丈夫。\n尚有耕庐寄汾曲，岂无卜肆在成都。\n荷移凉意归红蓼，竹让秋声与碧梧。\n寂寞南朝亡国恨，当时为不用真儒。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其二",
        "author": "汪梦斗",
        "content": "水畔斜阳万马行，柳边残雨一蝉鸣。\n催人老去何忙甚，觉我新来太瘦生。\n不死虽然如管仲，有生终是愧渊明。\n商飙愈紧归心切，莫把诗书博恶名。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其三",
        "author": "汪梦斗",
        "content": "士节陵夷久可怜，谓宜作气一时伸。\n恰求谔谔廷中辩，亦似厌厌泉下人。\n身死首阳名不死，家贫陋巷道非贫。\n世推五运今何运，归去何如老海滨。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其四",
        "author": "汪梦斗",
        "content": "三间小屋枕山边，一缕沈烟谢老天。\n康节虽贫犹自乐，希夷当乱只高眠。\n道非日用常行外，心在吾身未有前。\n归去重参教透彻，何须更用羡神仙。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其五",
        "author": "汪梦斗",
        "content": "身到嬴秦古塞垣，茫茫禹迹故皆存。\n近来粤客通南货，旧日燕人祭北门。\n治极汉唐犹驳杂，功侔禹稷有根源。\n纪纲法度于何是，归醉床头老瓦盆。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其六",
        "author": "汪梦斗",
        "content": "留连荒邸况栖栖，席地跧蹲四体胝。\n饮量素悭愁对酒，杀机元浅倦招棋。\n相传帝统须求正，莫使王风久下衰。\n归去林间洗双眼，暮年要看太平时。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其七",
        "author": "汪梦斗",
        "content": "世道茫茫未解忧，新凉行色且归休。\n四年扰扰春如梦，五袠骎骎老转愁。\n禹贡九州行半矣，周家十乱有人不。\n浣纱云冷徽山月，不似林间乐一丘。",
        "dynasty": "宋",
        "collection_info": null
    },
    {
        "title": "羁燕四十余日归兴殊切口占赋归  其八",
        "author": "汪梦斗",
        "content": "商量何必又商量，休笑吾人议论长。\n事欠剸裁多积压，心犹疑忌少担当。\n无由把袖舒衷愤，空负悬弧射四方。\n只恐秋风破茅屋，急归烂赏木犀香。",
        "dynasty": "宋",
        "collection_info": null
    },
    {
        "title": "次韵效都堂熏风诗",
        "author": "汪梦斗",
        "content": "轻飙鼓入五弦琴，都是重华育物心。\n唐殿微凉只专嚮，何如四海共清阴。",
        "dynasty": "宋",
        "collection_info": null
    },
    {
        "title": "问候赵签推",
        "author": "汪梦斗",
        "content": "龟畴五福属鸿儒，寿骨清强病应无。\n要识维摩今示病，当知涑水本来癯。\n心从空想尘无染，念到忘时气自苏。\n此说虽非儒所道，于中恐亦有工夫。",
        "dynasty": "宋",
        "collection_info": null
    },
    {
        "title": "送江东李宣副之官建邺",
        "author": "汪梦斗",
        "content": "田里创残疚正深，望医起死息呻吟。\n神功那用千金药，妙处都由一寸心。\n剑外空遗乔木望，江东将有憇棠阴。\n十分存省新甿了，归转洪钧普作霖。",
        "dynasty": "宋",
        "collection_info": null
    },
    {
        "title": "八月十四夜月食",
        "author": "汪梦斗",
        "content": "尽日阴云蔽太虚，夜深却见太阴亏。\n老天故露妖蟇恶，要索卢仝寸铁诗。",
        "dynasty": "宋",
        "collection_info": null
    },
    {
        "title": "寄安道",
        "author": "汪梦斗",
        "content": "世儒多误入旁门，默坐求心谓道尊。\n知不兼行无实力，体非有用是空言。\n穷探天命理为主，尽得人彜性自存。\n寄语寒毡分郑老，待提此话破昏昏。",
        "dynasty": "宋",
        "collection_info": null
    },
    {
        "title": "风起扬埃如天舞",
        "author": "汪梦斗",
        "content": "卷地飞埃逐晓飙，盘旋曲折势飘飖。\n筵前旧说回风舞，今见娉婷楚女腰。",
        "dynasty": "宋",
        "collection_info": null
    },
    {
        "title": "别左司杜郎中",
        "author": "汪梦斗",
        "content": "相见匆匆即告归，江南鱼米尽堪娱。\n树林浩有秋声老，客路谁怜月影孤。\n班序自还君富贵，斋居犹着己工夫。\n他时重会无他说，敢问于仁已近无。",
        "dynasty": "宋",
        "collection_info": null
    },
    {
        "title": "简杨治中",
        "author": "汪梦斗",
        "content": "当年北骑压杭城，奋起渡江寻旧盟。\n本拟郑侨成好去，宁知徐铉播文名。\n从班真是觉来梦，别驾犹如退步行。\n上介尚能分阃去，不应班爵独公轻。",
        "dynasty": "宋",
        "collection_info": null
    },
    {
        "title": "别方万里  其一",
        "author": "汪梦斗",
        "content": "异乡成邂逅，却是受恩深。\n白雪千丝髮，青山一掬心。\n梦残横老泪，悲极辄高吟。\n此意都相似，钟期合铸金。",
        "dynasty": "宋",
        "collection_info": null
    },
    {
        "title": "别方万里  其二",
        "author": "汪梦斗",
        "content": "门外桑干水，我行君尚留。\n话长见恨晚，情苦意如秋。\n此道今垂绝，何人可与谋。\n临行重分首，吾教尚多忧。",
        "dynasty": "宋",
        "collection_info": null
    },
    {
        "title": "柯山赵公屡更麾节多在浙东西皆有美政德佑正为浙东宪入景炎犹为闽浙招捕今被召入觐从行幕客则吴元镇与朱景日武博景日向在上庠亦辱识此来所馆相去差远至是出旧城方能报元镇谒併言别故就访景日不遇却因得见招捕公蒙谦接元镇讶其无诗为贽口占三首奉呈资一笑  其一",
        "author": "汪梦斗",
        "content": "凄凉路入古神州，况復驱车渡白沟。\n蜀主未能重造汉，商孙不免亦侯周。\n九重注想闻犹告，五事开陈动冕旒。\n耿耿胸中有余意，西山老碧不胜秋。",
        "dynasty": "宋",
        "collection_info": null
    },
    {
        "title": "柯山赵公屡更麾节多在浙东西皆有美政德佑正为浙东宪入景炎犹为闽浙招捕今被召入觐从行幕客则吴元镇与朱景日武博景日向在上庠亦辱识此来所馆相去差远至是出旧城方能报元镇谒併言别故就访景日不遇却因得见招捕公蒙谦接元镇讶其无诗为贽口占三首奉呈资一笑  其二",
        "author": "汪梦斗",
        "content": "遗爱曾留浙水濆，北方正自素相闻。\n长途赓唱多名笔，旧府宾僚尽富文。\n往昔知音有吴季，从来难吏是朱云。\n联镳向阙成严觐，拜得恩言定不羣。",
        "dynasty": "宋",
        "collection_info": null
    },
    {
        "title": "柯山赵公屡更麾节多在浙东西皆有美政德佑正为浙东宪入景炎犹为闽浙招捕今被召入觐从行幕客则吴元镇与朱景日武博景日向在上庠亦辱识此来所馆相去差远至是出旧城方能报元镇谒併言别故就访景日不遇却因得见招捕公蒙谦接元镇讶其无诗为贽口占三首奉呈资一笑  其三",
        "author": "汪梦斗",
        "content": "当年不得拜前呵，相遇今时可奈何。\n病骨已愁飞雪早，衰年敢谓见天多。\n既无上策裨朝论，惟有东还听壤歌。\n出处从知元有分，忍言兼善脱槃迈。",
        "dynasty": "宋",
        "collection_info": null
    },
    {
        "title": "上故相留公  其一",
        "author": "汪梦斗",
        "content": "苍天有意不能违，行迈心摇赋黍离。\n弼既遭艰寻罢政，质如在位必迟疑。\n身逢今日多休问，事在当年偶少思。\n缘是庚申轻放入，力争不似甲辰时。",
        "dynasty": "宋",
        "collection_info": null
    },
    {
        "title": "上故相留公  其二",
        "author": "汪梦斗",
        "content": "明伦一疏笔如椽，痛扫凶邪四海传。\n故使北人骑屋望，时闻南面独班宣。\n虽言上眷尤浓甚，只着前衔固怆然。\n旧日恩堂炊已熟，夕阳败柳奈号蝉。",
        "dynasty": "宋",
        "collection_info": null
    },
    {
        "title": "留示逯云甫秀才  其一",
        "author": "汪梦斗",
        "content": "万里舟车要觅诗，衰年忍负始来时。\n未成班氏两京赋，仅见韩山一片碑。\n归信正须传雁帛，秋风不为忆莼丝。\n今朝再渡桑干水，月朗风清谁繫思。",
        "dynasty": "宋",
        "collection_info": null
    },
    {
        "title": "留示逯云甫秀才  其二",
        "author": "汪梦斗",
        "content": "遗山诸老号儒宗，窃与余怀正不同。\n了得高吟犹小技，穷知实理是全功。\n生民皆本诗书出，宇宙元包性分中。\n来此无人同我意，拳拳望子革颓风。",
        "dynasty": "宋",
        "collection_info": null
    },
    {
        "title": "车出范阳界望太行已不见",
        "author": "汪梦斗",
        "content": "又别太行去，征衫浥泪班。\n仙游在北岳，骚兴满西山。\n世换碧如古，云收意似閒。",
        "dynasty": "宋",
        "collection_info": null
    },
    {
        "title": "雄州回阳柳在城南郝庄有碑",
        "author": "汪梦斗",
        "content": "败柳能消药一圆，鹅黄袅袅復春妍。\n世间真有回阳事，却道枯骸不解仙。",
        "dynasty": "宋",
        "collection_info": null
    },
    {
        "title": "连日车行风寒",
        "author": "汪梦斗",
        "content": "不奈凄风透敝裘，高眠车上被蒙头。\n自怜病骨生来弱，莫恨客途寒可忧。\n雅操素持四不出，狂吟且和二宜休。\n家乡才喜清无暑，露下芙蓉一院秋。",
        "dynasty": "宋",
        "collection_info": null
    },
    {
        "title": "贝丘道中看王莽所塞黄河旧迹",
        "author": "汪梦斗",
        "content": "从来四渎各入海，底事黄河今乱淮。\n新莽智欲出神禹，坐令四渎名实乖。",
        "dynasty": "宋",
        "collection_info": null
    },
    {
        "title": "东平道中追思来途",
        "author": "汪梦斗",
        "content": "去时熏入五絃琴，汶上繁阴暑气清。\n寂寞荒村惊叶落，又驱双毂过龟阴。",
        "dynasty": "宋",
        "collection_info": null
    },
    {
        "title": "九日前一日过东平城中见卖糕有感",
        "author": "汪梦斗",
        "content": "猎猎霜飙飐菊枝，盘中粉饵趁时炊。\n承平节物今犹见，却忆刘郎旧欠诗。",
        "dynasty": "宋",
        "collection_info": null
    },
    {
        "title": "汶阳重九",
        "author": "汪梦斗",
        "content": "烧灯纔了客天涯，秋过重阳未到家。\n自叹满梳搔白髮，不堪好酒对黄花。\n折腰肯使羞元亮，落帽多应罪孟嘉。\n寂寞汶阳溪上路，寒风拂柳晚阴斜。",
        "dynasty": "宋",
        "collection_info": null
    },
    {
        "title": "济州至鲁桥镇即事",
        "author": "汪梦斗",
        "content": "过了潘郎一句诗，涂中风雨尚垂垂。\n少人耕处地最阔，多日阴时秋更悲。\n山向近来青淡淡，树因远看黑离离。\n鲁桥有水租船去，明眼先朝一片碑。",
        "dynasty": "宋",
        "collection_info": null
    },
    {
        "title": "明发鲁桥镇舟行",
        "author": "汪梦斗",
        "content": "泗水阻小艇，孤汀恰水生。\n一炊云外熟，双棹雨中行。\n衣醭梅天润，蓬疎腊月清。\n江南稍有侣，鹊报晓来晴。",
        "dynasty": "宋",
        "collection_info": null
    },
    {
        "title": "舟次耿山喜霁",
        "author": "汪梦斗",
        "content": "晓来乘雨过留城，屈指徐州一百程。\n到得耿山程已半，云收特地放新晴。",
        "dynasty": "宋",
        "collection_info": null
    },
    {
        "title": "向晓风顺挂帆",
        "author": "汪梦斗",
        "content": "顽阴破处见秋空，十幅枯蒲饱晚风。\n惊得野鳬连族起，蓼花两岸献生红。",
        "dynasty": "宋",
        "collection_info": null
    },
    {
        "title": "睡中过彭城",
        "author": "汪梦斗",
        "content": "惊残晓梦语啾啾，频唤移篙看石头。\n已过徐州元不觉，依前不得上黄楼。",
        "dynasty": "宋",
        "collection_info": null
    },
    {
        "title": "重题吕梁洪",
        "author": "汪梦斗",
        "content": "新安江最险，此险越艰难。\n乱石纷如错，涓流曲若环。\n危争分寸地，只在折旋间。\n何似平夷了，轻舟利往还。",
        "dynasty": "宋",
        "collection_info": null
    },
    {
        "title": "月夜舟行晚发吕梁洪下近更余到双沟",
        "author": "汪梦斗",
        "content": "荧起长庚落，霁空秋意宽。\n水光涵月白，霜气挟风寒。\n舟取北为近，川流泗最安。\n鴈声重嘹唳，莫是夜将阑。",
        "dynasty": "宋",
        "collection_info": null
    },
    {
        "title": "舟过桃源至下流近申刻舟人欲取小清河出淮谓可省路四十里既入小清河乘潮亟行舟去如駃次早已至山阳",
        "author": "汪梦斗",
        "content": "前来不得由捷径，今日才能据要津。\n水趁晚潮势殊顺，岸陈秋绿迹相亲。\n因知客路无多日，喜到家时恰小春。\n晓绝淮流却扶杖，逢人便谓即乡人。",
        "dynasty": "宋",
        "collection_info": null
    },
    {
        "title": "易舟泛邗沟有怀来涂",
        "author": "汪梦斗",
        "content": "过得淮来便是家，沿流草树尚芳华。\n幽燕回首黄云外，想见寒风舞雪花。",
        "dynasty": "宋",
        "collection_info": null
    },
    {
        "title": "维扬见陈孝先制机辱授馆因呈小诗见意",
        "author": "汪梦斗",
        "content": "倦客秋帆归较迟，亦闻采藻鲁侯池。\n不烦下榻眠高士，宁復登楼卧小儿。\n病菊耐霜癯似我，寒风吹面鬓如丝。\n君非能出不能处，心事相同因得知。",
        "dynasty": "宋",
        "collection_info": null
    },
    {
        "title": "呈隆兴总管王都水友直  其一",
        "author": "汪梦斗",
        "content": "南朝旧名族，贵盛数诸王。\n亡国恨何极，余生计尚长。\n风流豫章守，人物水曹郎。\n客裏吟尤苦，秋江卧夕阳。",
        "dynasty": "宋",
        "collection_info": null
    },
    {
        "title": "呈隆兴总管王都水友直  其二",
        "author": "汪梦斗",
        "content": "当日凤台下，鹿鸣同着鞭。\n鱼龙既悬绝，鷄犬竟难仙。\n危叶愁霜病，寒花纷晚妍。\n幽窗论旧事，客抱固凄然。",
        "dynasty": "宋",
        "collection_info": null
    },
    {
        "title": "扬子桥",
        "author": "汪梦斗",
        "content": "又撑舴艋下邗沟，霁色横空宿雨收。\n已入伊娄河裏去，来朝稳稳饭真州。",
        "dynasty": "宋",
        "collection_info": null
    },
    {
        "title": "渡江至龙潭即事",
        "author": "汪梦斗",
        "content": "败芦衰柳落江隈，才见黄云接畮堆。\n舟趁澜狂斜入浦，帆因风饱不依桅。\n青山数阅世兴废，白鸟静窥人去来。\n地暖江南未吹雪，小春天气正寻梅。",
        "dynasty": "宋",
        "collection_info": null
    },
    {
        "title": "竹篠村店肆笔",
        "author": "汪梦斗",
        "content": "西望武昌东夏口，下窥铁瓮固依然。\n英雄争战几编史，狂客浮游一叶船。\n把酒临风怀古处，题诗记我过江年。\n谩言足迹半天下，未必诗名所在传。",
        "dynasty": "宋",
        "collection_info": null
    },
    {
        "title": "上宣副定甫十二韵",
        "author": "汪梦斗",
        "content": "建邺古都会，东南气势雄。\n宣流分汉使，礼乐有周公。\n自是通儒术，元非急治功。\n一江秋色外，九郡月明中。\n云泽遍田里，声华彻昊穹。\n藩方小盘薄，廊庙即舂容。\n力可安燕祚，学能传孔宗。\n经纶方寸起，勋德古人同。\n妄息五官寂，灵存万虑空。\n井寒那起浪，木静不惊风。\n定者心之主，行兮用以充。\n苍生望霖雨，宁久蛰泥龙。",
        "dynasty": "宋",
        "collection_info": null
    },
    {
        "title": "送宗人熙甫入都",
        "author": "汪梦斗",
        "content": "栖栖我辈只如斯，壮矣如君百倍宜。\n若是胸襟合西豹，未应位置下丘迟。\n波涵雁影日欲落，霜浄蝉枝风乱吹。\n一路尽皆怀古处，任城多有汉时碑。",
        "dynasty": "宋",
        "collection_info": null
    },
    {
        "title": "登雨华台读马华国碑",
        "author": "汪梦斗",
        "content": "寒江如梦夕阳斜，休笑诸贤误晋家。\n雨打风吹碑已泐，英辞空自雨天华。",
        "dynasty": "宋",
        "collection_info": null
    },
    {
        "title": "呈金陵教授陈宜之钺前进士三人居慈湖",
        "author": "汪梦斗",
        "content": "文物依然故燕园，扶持云是有师门。\n□花似醒醉夫梦，頖藻如招骚客魂。\n门户固缘太丘重，乡人素仰后山尊。\n曹溪一滴西江涨，欲乞开堂旧偈翻。",
        "dynasty": "宋",
        "collection_info": null
    },
    {
        "title": "题乡友叶景星号洪堂因所居之村而名",
        "author": "汪梦斗",
        "content": "心胸欲闳肆，意气要恢张。\n力可弘吾道，方能大此堂。\n帘开容燕入，庭阔受花香。\n于以警为学，非惟志故乡。",
        "dynasty": "宋",
        "collection_info": null
    },
    {
        "title": "当涂轿行口占",
        "author": "汪梦斗",
        "content": "笋舆咿轧乱山隈，拥鼻清吟当探梅。\n我已少知忧责少，人皆喜慰远乡回。\n树犹绿暗知霜薄，云渐红深欲雪来。\n自说江南好风景，江南尤更有奇才。",
        "dynasty": "宋",
        "collection_info": null
    },
    {
        "title": "南园歌伤吴履斋旧景",
        "author": "汪梦斗",
        "content": "寂寞南园今如此，主人一斥循州死。\n南园如此未足悲，宗周随歌黍离离。\n丞相当年坐黄阁，正是北兵渡荆鄂。\n不知宣阃有何功，却以钧轴逊狡童。\n丞相身谋固已失，坐此谋失亡人国。\n梅花岭外羁魂哀，蓟门降王亦再来。\n南园池馆不似旧，百花憔悴竹树瘦。\n不堪回首望钱塘，宫阙倾颓禁苑荒。\n鄙夫姦人如王蔡，又无惠卿才可爱。\n丞相有见非不长，而乃升之中书堂。\n我行南园泪雨下，不免寒心怒欲駡。\n不特要写平泉诗，更復要草连宫辞。\n呜呼吴丞相，手提双笔岩廊上。\n艺皇有训垂日星，非读书人毋用相。\n博饮好色不肖子，可以公台作边赏。\n履翁之计早出此，老骨不死椒花瘴。\n西湖一碧无片尘，南园花草千年春。",
        "dynasty": "宋",
        "collection_info": null
    },
    {
        "title": "雨中晓行",
        "author": "汪梦斗",
        "content": "马上鷄声黄叶村，拥衾人卧闭柴门。\n征裘尘土休烦洗，留取灯前看涴痕。",
        "dynasty": "宋",
        "collection_info": null
    },
    {
        "title": "宁川道中口占",
        "author": "汪梦斗",
        "content": "缓兀吟鞍去，鞭长袖裏垂。\n烟分村远近，水见地高卑。\n风紧鸟飞疾，川寒鱼上迟。\n拥炉坐残雪，久已数归期。",
        "dynasty": "宋",
        "collection_info": null
    },
    {
        "title": "入丛山隘见雪",
        "author": "汪梦斗",
        "content": "天公有意相归程，晓起千峯照眼明。\n一白自能遮百丑，只疑风味太清生。",
        "dynasty": "宋",
        "collection_info": null
    },
    {
        "title": "崇德道中",
        "author": "汪梦斗",
        "content": "忽忆西窗昼掩扉，却缘残照水边归。\n杜陵夔府坡南海，都似西窗此夕晖。",
        "dynasty": "宋",
        "collection_info": null
    },
    {
        "title": "思家五首竹枝体  其一",
        "author": "汪梦斗",
        "content": "六旬余父身长健，九十重亲髮不华。\n高堂无人供滫瀡，如何游子不思家。",
        "dynasty": "宋",
        "collection_info": null
    },
    {
        "title": "思家五首竹枝体  其二",
        "author": "汪梦斗",
        "content": "淮阴母家田未买，汾曲先庐屋已斜。\n人生墓宅颇关念，如何游子不思家。",
        "dynasty": "宋",
        "collection_info": null
    },
    {
        "title": "思家五首竹枝体  其三",
        "author": "汪梦斗",
        "content": "妇挼草汁浴蚕子，婢炙松明治枲麻。\n东阡西陌要耕麦，如何游子不思家。",
        "dynasty": "宋",
        "collection_info": null
    },
    {
        "title": "思家五首竹枝体  其四",
        "author": "汪梦斗",
        "content": "儿多废学自浇花，女近事人今抱牙。\n儿女长成忧失教，如何游子不思家。",
        "dynasty": "宋",
        "collection_info": null
    },
    {
        "title": "思家五首竹枝体  其五",
        "author": "汪梦斗",
        "content": "荷凈轩前水浮鸭，翠眉亭下柳藏鸦。\n亦要丁宁春照管，如何游子不思家。",
        "dynasty": "宋",
        "collection_info": null
    },
    {
        "title": "跋忠愍公送婿邢德昭归婺女诗后",
        "author": "释自闲",
        "content": "玉洁冰清五十六，北山草木亦含芳。\n自如胡李堪同传，璧合珠联有耿光。",
        "dynasty": "宋",
        "collection_info": null
    },
    {
        "title": "张天师正殿",
        "author": "黄仲元",
        "content": "至人学道师赤松，神姿逸气心芙蓉。\n手五明扇腰雌雄，凭空架铁超鸿蒙。\n玉距痕深雕锼工，巨迹千古镇蜍峰。\n狂飓怒涛鏁鱼龙，夜醒月凉水笙镛。\n骑吏无鞍鸾鹤从，朝侍玉堂朵云红。\n天乐隠隠声彻空，俗耳可闻不可逢。\n渺视齐州等蠛蠓，沧海有时扬尘风。\n独此琼馆留人封，神仙之说非梦梦。\n士民尸祝社稷同，椒醑鞠𦜕瓜枣供。\n余非紫阳山人翁，若为诗之铭新宫。",
        "dynasty": "宋",
        "collection_info": null
    },
    {
        "title": "九日山",
        "author": "赵崇源",
        "content": "九日登临老奈何，强将幽恨寄悲歌。\n疲欹巾帽愁风动，病着饥肠厌酒多。\n东岭荒榛藏马鬣，西岩空榻鏁蛛窠。\n独怜堂下千章木，跨历齐梁未改柯。",
        "dynasty": "宋",
        "collection_info": null
    },
    {
        "title": "秋浦楼义训",
        "author": "赵溍",
        "content": "人生五马贵，岂直荣其身。\n千里民社寄，委任至不轻。\n西风塞枣红，边备最为急。\n军政无他长，事事须责实。\n公足以服众，谦足以来贤。\n善政培根本，宽民乃其先。\n人生皆有性，感动须诚悫。\n当知愚而神，勿以术笼络。\n夫人当壮岁，血气未易平。\n喜怒不可从，反而求诸心。\n赏罚国之权，毋以逞私欲。\n断者不可续，黥者亲族辱。\n忠孝关大节，清白守家传。\n汝看简册载，不以名利言。\n吾年七十余，自觉犹矍铄。\n勉力报君恩，步步踏实着。",
        "dynasty": "宋",
        "collection_info": null
    },
    {
        "title": "焦山顽石偈",
        "author": "赵溍",
        "content": "丹石无光古剎存，芦沙渔鼓□朝昏。\n江淮门户天分合，日月轩窗海吐吞。\n山足半沉曾瘗鹤，云腰中断可呼猿。\n丁宁为我留佳处，茅屋三间护竹根。",
        "dynasty": "宋",
        "collection_info": null
    },
    {
        "title": "寄诗交顾梅山",
        "author": "杨镇",
        "content": "谁与吟翁气味同，松梢明月竹梢风。\n能诗多是穷人事，不到穷时诗不工。",
        "dynasty": "宋",
        "collection_info": null
    },
    {
        "title": "江上秋感",
        "author": "房元龙",
        "content": "淘尽英雄气未平，西风触绪倍心惊。\n愁人髮涌三千丈，国士胸吞十万兵。\n杜老裁诗多慷慨，祖生击楫自纵横。\n芙蓉摇落哀鸿切，无那滔滔日夜声。",
        "dynasty": "宋",
        "collection_info": null
    },
    {
        "title": "题马伏波像",
        "author": "董烈",
        "content": "眉目真如画，英姿迥不凡。\n识高能择主，功大不胜谗。\n马革忠何壮，壶头怒尚衔。\n谁甘骑款段，长服野人衫。",
        "dynasty": "宋",
        "collection_info": null
    },
    {
        "title": "谒朱夫子祠",
        "author": "林天瑞",
        "content": "天下有明月，人世苦昏昏。\n山色无今古，谷云常吐吞。\n微言谁与析，妙理独难论。\n万树秋风老，先生道自尊。",
        "dynasty": "宋",
        "collection_info": null
    },
    {
        "title": "武夷即事",
        "author": "林天瑞",
        "content": "长卿非慢世，陶令已辞官。\n解组投莲社，逢人戴鹖冠。\n青天不可问，白髮若为看。\n偶遇壶丘子，皈心授大丹。",
        "dynasty": "宋",
        "collection_info": null
    },
    {
        "title": "捣油翁",
        "author": "陈谔",
        "content": "忽遇深山避世翁，居然沮溺古人风。\n老来一出为身计，不满先生一笑中。",
        "dynasty": "宋",
        "collection_info": null
    },
    {
        "title": "襄鄂百咏",
        "author": "陈谔",
        "content": "久戍蕃兵已念家，将军何不奏胡家。\n今朝忽报严围解，白雪纷纷亦散花。",
        "dynasty": "宋",
        "collection_info": null
    },
    {
        "title": "怡堂",
        "author": "刘祖尹",
        "content": "结庐投老瞯羣峯，隠隠松杉曲径通。\n剩种池边千纛竹，近营林下一巢风。\n欹眠尽绝春来梦，趺坐闲看月堕空。\n检点吾生诸事了，子孙更与护其终。",
        "dynasty": "宋",
        "collection_info": null
    },
    {
        "title": "復泸凯歌  其一",
        "author": "梅应春",
        "content": "重壁山前瑞色开，浮环夜渡捷骑来。\n一旗金鼓辕门晓，唤得满城生意回。",
        "dynasty": "宋",
        "collection_info": null
    },
    {
        "title": "復泸凯歌  其二",
        "author": "梅应春",
        "content": "休讶朝家奏报迟，平生忠孝鬼神知。\n但留一片丹心在，会有天回地转时。",
        "dynasty": "宋",
        "collection_info": null
    },
    {
        "title": "元兵俘至合沙诗寄仲子",
        "author": "陈文龙",
        "content": "斗垒孤危势不支，书生守志誓难移。\n自经沟渎非吾事，得死封疆是此时。\n须信纍臣堪衅鼓，未闻烈士树降旗。\n一门百指沦胥北，惟有丹衷天地知。",
        "dynasty": "宋",
        "collection_info": null
    },
    {
        "title": "自述",
        "author": "甘泳",
        "content": "总角希闻道，残生乃付诗。\n未曾前辈识，敢辱近人知。\n飘泊身余健，萧閒鬓欲衰。\n一帘书四壁，寒日在清池。",
        "dynasty": "宋",
        "collection_info": null
    },
    {
        "title": "过南湖",
        "author": "甘泳",
        "content": "忽有一事碍胸次，摆脱不去呼酒来。\n溟溟蒙蒙混沌在，坦坦荡荡虚空开。\n精神一生留笔墨，形骸昨夜为尊罍。\n年年看梅今白髮，晴日江路行莓苔。",
        "dynasty": "宋",
        "collection_info": null
    },
    {
        "title": "与危见心同和完颜御史沂联步踏月韵",
        "author": "甘泳",
        "content": "明月送人归，明月照人宿。\n月落梦醒时，清霜压寒屋。",
        "dynasty": "宋",
        "collection_info": null
    },
    {
        "title": "晚立黄洲",
        "author": "甘泳",
        "content": "今度阑干倚，苍茫入暮天。\n碧溪分市井，华屋乱云烟。\n钟隔春来树，灯流夜去船。\n惜哉题柱壮，琴动凤凰絃。",
        "dynasty": "宋",
        "collection_info": null
    },
    {
        "title": "小绝",
        "author": "甘泳",
        "content": "一夜睡不着，小窗天忽明。\n林塘寒鸟聚，听得最初声。",
        "dynasty": "宋",
        "collection_info": null
    },
    {
        "title": "陪完颜御史行金石台分韵得丞字",
        "author": "甘泳",
        "content": "胜景踰千载，吾人得共登。\n五峯交地势，一水合沙棱。\n荆国成何事，浮丘无异能。\n山头有田父，未必识中丞。",
        "dynasty": "宋",
        "collection_info": null
    },
    {
        "title": "归来",
        "author": "甘泳",
        "content": "谓我犹羁旅，归与已的然。\n风霜高枕外，江海小诗边。\n达摩移华夏，庄周侮圣贤。\n向来知此事，未敢弃予年。",
        "dynasty": "宋",
        "collection_info": null
    },
    {
        "title": "秋风词",
        "author": "甘泳",
        "content": "昨夜西风来，人间雨如海。\n山摇摇，秋洒洒。\n早起□□轮，老红竟何在，惟有残云漠漠弄凉态。\n千林万叶，淅沥作声。\n岂无绿色，奈何凋零。\n四时更变化，宋玉胡为愁，直须痛饮千斛酒。\n亦不知有春，亦不知有秋，鸿蒙适我汗漫游。\n绝怜九辨大萧索，争与虫声起篱落。\n东溪子，今夕呼月当中天，看我大醉西风前。\n便令秋满八千岁，我醉依然月下眠。",
        "dynasty": "宋",
        "collection_info": null
    },
    {
        "title": "烧香寺",
        "author": "甘泳",
        "content": "暑热不可度，须此日暮凉。\n况尔得佳友，共约栖禅房。\n行吟发幽兴，空阔入水乡。\n萧散意自适，轻风动衣裳。\n谁欤远有望，烟影生冥茫。\n已復入古寺，树色交青苍。\n虚廊绝蚊蛾，可近灯烛光。\n莲花生清池，静坐乃闻香。\n尊卑就次序，肴核罗杯觞。\n嗟此坐中人，声名托文章。\n云霄纵高步，山林倏潜藏。\n况遇知己饮，豁达倾肺肠。\n抚掌发一笑，神思惊轩昂。\n酣歌兴未已，下趁青苔荒。\n仰视天无尘，素月升东墙。\n百年亦如寄，万事何其长。\n慎勿忘今夕，嘉话连僧房。",
        "dynasty": "宋",
        "collection_info": null
    },
    {
        "title": "夜坐",
        "author": "甘泳",
        "content": "林风自潇潇，山雨时洒洒。\n丈夫七尺躯，地炉使吾矮。",
        "dynasty": "宋",
        "collection_info": null
    },
    {
        "title": "早睡",
        "author": "甘泳",
        "content": "病来贪睡早，推月出山前。\n月色不相舍，小窗还自妍。",
        "dynasty": "宋",
        "collection_info": null
    },
    {
        "title": "酒醒",
        "author": "甘泳",
        "content": "酒醒桂花发，狂歌对花前。\n邻家大駡我，夜半惊人眠。",
        "dynasty": "宋",
        "collection_info": null
    },
    {
        "title": "书生",
        "author": "甘泳",
        "content": "踉蹡趣讲席，读诵斗高声。\n我亦曾如此，而今白髮生。",
        "dynasty": "宋",
        "collection_info": null
    },
    {
        "title": "暂憩",
        "author": "甘泳",
        "content": "平生湖海游，南北东西路。\n几度梦残时，云深不知处。",
        "dynasty": "宋",
        "collection_info": null
    },
    {
        "title": "归舟二首  其一",
        "author": "甘泳",
        "content": "片帆悬空秋满腹，凉月淡淡天无波。\n平生湖海元龙意，早入西风渔棹歌。",
        "dynasty": "宋",
        "collection_info": null
    },
    {
        "title": "归舟二首  其二",
        "author": "甘泳",
        "content": "天壤岂无苏季子，恨我不识韩荆州。\n遥山苍苍暮云碧，何许一笛芦花秋。",
        "dynasty": "宋",
        "collection_info": null
    },
    {
        "title": "下豫州",
        "author": "甘泳",
        "content": "壮怀忍共白云閒，孤负僧房屋半间。\n卖却牢愁三万斛，载将明月入西山。",
        "dynasty": "宋",
        "collection_info": null
    },
    {
        "title": "托意",
        "author": "甘泳",
        "content": "旧时灯火不知年，托意篇章末世传。\n胸次只今无此事，听风听雨过残年。",
        "dynasty": "宋",
        "collection_info": null
    },
    {
        "title": "新春",
        "author": "甘泳",
        "content": "花红柳绿也逢时，润色青春有小时。\n人世苦无吾辈在，东风寥落亦堪愁。",
        "dynasty": "宋",
        "collection_info": null
    },
    {
        "title": "看梅",
        "author": "甘泳",
        "content": "独坐匆匆不自适，出门偶见梅花开。\n自从开闢到今日，此是东风第几回。",
        "dynasty": "宋",
        "collection_info": null
    },
    {
        "title": "古意五首  其一",
        "author": "俞德邻",
        "content": "迢迢长安道，古堠双復隻。\n游子辞家去，去去何所适。\n素商昔转玄，朱羲今由白。\n悠悠世路艰，江湖虎豹宅。\n杨朱泣途穷，鲁叟悲麟获。\n愿言弛负担，归与慰岑寂。",
        "dynasty": "宋",
        "collection_info": null
    },
    {
        "title": "古意五首  其二",
        "author": "俞德邻",
        "content": "亹亹天上云，滔滔海中波。\n时哉不我与，况復未息戈。\n浮氛冒曾岭，君去将如何。\n君吟行路难，妾思扊扅歌。\n积忧傥心痗，采蕨南山阿。",
        "dynasty": "宋",
        "collection_info": null
    },
    {
        "title": "古意五首  其三",
        "author": "俞德邻",
        "content": "悠悠君何之，茕茕妾影隻。\n萧萧两鬓丝，寒衣不堪织。\n纵使堪织衣，练能成几尺。\n西窗暗雨鸣，孤灯耿復灭。\n君心如妾心，妾心匪木石。",
        "dynasty": "宋",
        "collection_info": null
    },
    {
        "title": "古意五首  其四",
        "author": "俞德邻",
        "content": "皎皎天上月，辉光烛蓬门。\n蓬门亦何有，古镜堂上悬。\n妾心如古镜，磨尽明不昏。\n君心镜上尘，磨去不復存。\n猗嗟贱妾心，与君难具论。",
        "dynasty": "宋",
        "collection_info": null
    },
    {
        "title": "古意五首  其五",
        "author": "俞德邻",
        "content": "忆妾初嫁时，感君涂蔇茨。\n嫁君未三载，君行河北陲。\n长庚耿天际，饭粟羹伏雌。\n君云去不远，五月当来归。\n闻君往从军，裘马事轻肥。\n蓬蒿没深巷，风露凄妾衣。\n夫君岂不念，将由道路逶。\n道路或孔迩，妾忧宁不知。",
        "dynasty": "宋",
        "collection_info": null
    },
    {
        "title": "吴郡斋遣怀",
        "author": "俞德邻",
        "content": "斋居苦无悰，散屧步芳圃。\n花柳度暖风，莓苔滋宿雨。\n迭嶂隠檐牙，幽禽咔林莽。\n池光瓦蔽亏，日气石吞吐。\n迥眺觌层城，狂歌隘天宇。\n倏欢景已流，俄思愁復聚。\n楚奏钟仪悲，越吟庄舄苦。\n人情异穷达，土思渺今古。\n信美非吾乡，归心属兰杜。",
        "dynasty": "宋",
        "collection_info": null
    },
    {
        "title": "龚圣予号翠岩晚岁更号岩翁为赋",
        "author": "俞德邻",
        "content": "春风桃李颜，岁寒松柏心。\n达人步大方，静爱无絃琴。\n无絃岂堪听，絃外多遗音。\n世涂甚风水，对面商与参。\n孤芳忌羣处，散材辞众侵。\n霜降水归源，日旭星就阴。\n浮华剥落尽，古道谁復今。\n吾家鴈山下，翠巘高千岑。\n清秋灏气塞，万里纤埃沈。\n安得与君去，结架聆清吟。",
        "dynasty": "宋",
        "collection_info": null
    },
    {
        "title": "閒居遣怀三首  其一",
        "author": "俞德邻",
        "content": "莓墙荫薜萝，中有一亩宅。\n花竹分四时，野鸟鸣格磔。\n浩歌引清觞，微风岸低帻。\n百骸任舒伸，一笑天地窄。\n剥啄谁叩门，门外有佳客。",
        "dynasty": "宋",
        "collection_info": null
    },
    {
        "title": "閒居遣怀三首  其二",
        "author": "俞德邻",
        "content": "坐中有佳客，尊中有美酒。\n酒美客更佳，一醉亡何有。\n醉余送客去，新月挂疎柳。\n明日欲重来，已戒应门走。",
        "dynasty": "宋",
        "collection_info": null
    },
    {
        "title": "閒居遣怀三首  其三",
        "author": "俞德邻",
        "content": "客至固自佳，客去亦不恶。\n起舞弄清影，明月劝孤酌。\n一杯復一杯，轻飔动修薄。\n扰扰百年间，谁能得此乐。\n酒醒日射窗，推窗见梅落。",
        "dynasty": "宋",
        "collection_info": null
    },
    {
        "title": "闻角",
        "author": "俞德邻",
        "content": "角声呜咽梅花老，远客夜长风草草。\n起倾冻酒浇愁胸，愁思转多杯恨小。\n人生石火斯须期，月转楼西角又吹。\n咍台一枕华胥梦，明日看山笏拄颐。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其一",
        "author": "俞德邻",
        "content": "来日悲苦短，颓龄恨将侵。\n西山产灵药，暇日聊与寻。\n䔿荟蔚𡾰嵼，兔狐走高岑。\n洪厓去不返，羡门杳无音。\n竚立长太息，谁哉知我心。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其二",
        "author": "俞德邻",
        "content": "雉鸣朝求雌，木坏疾无枝。\n仁心秉君子，小弁怨何矶。\n在昔共世子，待烹慰骊姬。\n亦有鲁闵氏，朔风衣单衣。\n二贤岂不怨，仁义固良知。\n夐夐彼投兔，䔩䔩奔鹿斯。\n道死尚或墐，况乃天性为。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其三",
        "author": "俞德邻",
        "content": "豕交食弗爱，兽畜爱弗敬。\n烈士死一言，利禄安足竞。\n陛戟觐伏波，井蛙败人兴。\n不见古公子，亲御侯生乘。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其四",
        "author": "俞德邻",
        "content": "鸡鸣食孟门，指鹿相秦室。\n所以有志士，林樊屏辙迹。\n得时贵行道，枉寻岂直尺。\n无为赵孟间，笑此陈蔡厄。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其五",
        "author": "俞德邻",
        "content": "翛翛琼田鹤，高步何颀颀。\n霜毛映寒月，丹顶含晴晖。\n胡不乘轩车，俛啄前溪为。\n溪水清且沦，白石亦粼粼。\n虽无鱼虾味，且免鸡鹜嗔。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其六",
        "author": "俞德邻",
        "content": "赵子有古心，眂世澹如寄。\n青编对朝夕，黄花当姬侍。\n海上逐臭人，纷纷笑厓异。\n焉知四五间，政在薛公辈。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其七",
        "author": "俞德邻",
        "content": "俗子尘满襟，门外纷偪塞。\n髯龚诗中英，高卧翠岩侧。\n风云入古砚，鸟乌窥冻壁。\n似闻中馈虚，桑麻欠机织。\n母氏圣且善，门闾望朝夕。\n择妇要得人，在德不在色。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其八",
        "author": "俞德邻",
        "content": "卯金我石友，胸次如阮嵇。\n灌园西郊外，竹径风烟迷。\n我宅今易主，政拟寻幽栖。\n卜邻傥有分，当在西枝西。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其九",
        "author": "俞德邻",
        "content": "我昔爱君直，蚤慧机云比。\n一别復几时，使我费怀企。\n梦中往相寻，宛在水中沚。\n水中多凫鹥，水边鸣鸠飞。\n天雨逐妇去，天晴呼妇归。\n凫鹥政自乐，鸠妇吁可悲。",
        "dynasty": "宋",
        "collection_info": null
    },
    {
        "title": "遣兴十首呈孟兵部使君  其一○",
        "author": "俞德邻",
        "content": "逄蒙学羿射，杀羿射始神。\n羿兮信有罪，蒙哉真忍人。\n世涂昏若漆，对面越与秦。\n眼中今历历，欲语愁余嗔。",
        "dynasty": "宋",
        "collection_info": null
    },
    {
        "title": "石门洞",
        "author": "俞德邻",
        "content": "衙衙双石撑青空，涧鸣瀑吼惊鱼龙。\n维舟支筇步山径，山黑鬼啸猿啼风。\n云巢雪屋数羽士，玉函宝笈翻晨钟。\n天寒木落山露骨，日月隠隠行空蒙。\n九衢黄埃没马腹，一家歌笑百家哭。\n虽然是山猛虎多，犹胜人间赋蛇毒。",
        "dynasty": "宋",
        "collection_info": null
    },
    {
        "title": "灵乌",
        "author": "俞德邻",
        "content": "灵乌太多知，庭树久栖寄。\n主人闵乌灵，遗食寓仁意。\n乌亦感主恩，哑哑动鸣喙。\n心知主厌闻，冀主早自计。\n大忠易为僇，至灵乃凶类。\n折翅会有期，卷舌良自愧。\n终当为主鸣，谁与喂羹胾。",
        "dynasty": "宋",
        "collection_info": null
    },
    {
        "title": "赠成雷师",
        "author": "俞德邻",
        "content": "妖氛塞干坤，乘罅毒黔首。\n膏肓不可鍼，灵文洩枢斗。\n雷师烂柯仙，造化默授受。\n捕蛟笞鬼神，宛似弥明叟。\n雷霆指顾间，云雨翻覆手。\n携诗走江湖，万里屈伸肘。\n平生刘伯龙，贻笑今已久。\n谁能烦律令，三揖费蕉柳。\n嗟嗟世涂艰，魑魅白昼吼。\n蓝色杂曼肤，睒眒眩妍丑。\n我欲扫除之，荒郊乏荆帚。\n何当袭师术，轰霆震枯朽。\n坐使四海清，物物跻仁寿。",
        "dynasty": "宋",
        "collection_info": null
    },
    {
        "title": "寿沿江黄制置七首  其一",
        "author": "俞德邻",
        "content": "商岩赉良弼，周岳生甫申。\n一贤关世运，六合归吾仁。\n英英丹霞翁，异代独儗伦。\n骑驎下帝所，仗钺清塞尘。\n塞尘行且清，器农不器兵。\n廊庙端绂冕，永永扶休明。",
        "dynasty": "宋",
        "collection_info": null
    },
    {
        "title": "寿沿江黄制置七首  其二",
        "author": "俞德邻",
        "content": "曾城护六朝，长江渺万里。\n紫盖照东南，屏蔽独此恃。\n连营步骑屯，列遂刍粮峙。\n填拊兹匪轻，倚毗良有以。\n愿言策殊勋，千岁光竹史。",
        "dynasty": "宋",
        "collection_info": null
    },
    {
        "title": "寿沿江黄制置七首  其三",
        "author": "俞德邻",
        "content": "军中用范老，幕下罗欧阳。\n玉人不受絷，白驹犹在场。\n乃知古君子，致泰由包荒。\n山深草木萃，海阔珍怪藏。\n周公昔吐哺，鸣凤纷高冈。",
        "dynasty": "宋",
        "collection_info": null
    },
    {
        "title": "寿沿江黄制置七首  其四",
        "author": "俞德邻",
        "content": "越流饮醇酎，街亭正军律。\n劝惩妙微机，今古轨辙一。\n韩昭戒梦言，荀攸贵深密。\n此事难语人，端居幸时绎。",
        "dynasty": "宋",
        "collection_info": null
    },
    {
        "title": "寿沿江黄制置七首  其五",
        "author": "俞德邻",
        "content": "父母斯民寄，斯心斯民心。\n仁哉彼君子，天地融一襟。\n得情贵勿喜，顾畏如弗任。\n神明次公政，所至留棠阴。\n宁使民觌德，兹言良足钦。",
        "dynasty": "宋",
        "collection_info": null
    },
    {
        "title": "寿沿江黄制置七首  其六",
        "author": "俞德邻",
        "content": "五龙阅古今，颜貌俨童孺。\n亦有赤松子，驾鸿凌紫雾。\n静心遗纷华，定力养冲素。\n因知龟鹤年，非以服食护。\n公身天地身，出处繫王度。\n愿言保千龄，持用答三顾。",
        "dynasty": "宋",
        "collection_info": null
    },
    {
        "title": "寿沿江黄制置七首  其七",
        "author": "俞德邻",
        "content": "走也晚闻道，曳裾登师门。\n师门岌数仞，冠佩何誾誾。\n拂拭长光贾，吹嘘怜苦辛。\n永言一饭报，睠然清渭滨。\n燕飞认巢稳，马瘦思草春。\n何当入钧播，坱圠知无垠。",
        "dynasty": "宋",
        "collection_info": null
    },
    {
        "title": "题刘同知所藏春山访隠图",
        "author": "俞德邻",
        "content": "环洲玲珑径深窈，巉岩翠壁摩苍颢。\n幽人结屋倚阴厓，云木烟萝互萦绕。\n维舟散屧欲往从，山深树密无行踪。\n徘徊溪桥自嘆息，安得上下如云龙。\n古云大隠隠朝市，市朝亦有居巢子。\n胡然见面不见心，咫尺娟娟隔春水。",
        "dynasty": "宋",
        "collection_info": null
    },
    {
        "title": "赠雷岩赵相士",
        "author": "俞德邻",
        "content": "雷填填，雨冥冥，千岩万壑白昼暝。\n真人宴坐神不惊，一瞬百怪无留形。\n风休电止天宇浄，顶笠挑包谈性命。\n龙铅虎汞世莫知，更说荣枯动人听。\n壶子久不作，季咸亦已矣。\n杜德衡气无二机，弟靡波流宁底止。\n矧伊浮世上，旋转如飞蓬。\n死生梦蝶成蝶梦，祸福得马失马翁。\n羊裘垂钓或谏议，不龟手药忽取封。\n相形相不尽，相心心莫穷。\n雷岩雷岩，不如归卧岩之下，吾亦柴桑税吾驾。\n明月投人戒暗投，美玉椟藏须待贾。",
        "dynasty": "宋",
        "collection_info": null
    },
    {
        "title": "题补跖翁图",
        "author": "俞德邻",
        "content": "圣月无盈亏，劫烬有新故。\n嗟嗟补跖翁，乃復不早悟。\n为王虽云乐，万几实心蠹。\n世尊愍众生，引手弘六度。\n以我智慧灯，照彼八正路。\n令于淤泥中，识此清浄土。\n我本有髮僧，静参无二句。\n拊图对青山，了然见心素。\n从兹谢笔墨，白云共朝暮。\n剥啄谁扣门，法喜慎勿语。",
        "dynasty": "宋",
        "collection_info": null
    },
    {
        "title": "为马受益题韩滉画子母牛图",
        "author": "俞德邻",
        "content": "老犍耕余饱枯䕸，呼牸引犊缘欹厓。\n犊儿母怀不父怀，母子僔沓形离𠇗。\n牧童生来识牛意，倦抛台笠曲肱睡。\n尔牛不寝亦不讹，我亦无梦游南柯。\n归来短衣不掩骭，却笑漫漫歌夜半。",
        "dynasty": "宋",
        "collection_info": null
    },
    {
        "title": "甲戌游旴江六月二十二日发武林",
        "author": "俞德邻",
        "content": "威弧惨无光，城乌啄大屋。\n淮云苍莽间，十载几荼毒。\n忧心甫殷殷，又復正阳筑。\n正阳亦何许，地接英与六。\n传闻夜点兵，文书下机速。\n挥汗起负戈，部伍竞驰逐。\n平明驱出城，令严秋气肃。\n岂不实苦辛，主忧固臣辱。\n前年戍襄樊，去年戍郢復。\n白骨秋野横，青燐阴房煜。\n生还偶然尔，忍怨征行促。\n所悲世路艰，无罪罹杀戮。\n潢池弄盗兵，绿林仇饷肉。\n茫茫畿甸间，风尘涴人目。\n圣明抚遐荒，先事清辇毂。\n干戈动邦内，岂计颛臾蹙。\n扶颠要得人，拨乱如转烛。\n秋山翡翠青，秋水蒲桃绿。\n去去取封侯，勿羡牧羊仆。",
        "dynasty": "宋",
        "collection_info": null
    },
    {
        "title": "甲戌秋过丫头岩有感",
        "author": "俞德邻",
        "content": "昔年北兵浒黄渡，官军一万丫岩驻。\n岩前十里无人烟，焉知今日重生聚。\n老翁殷勤指长孙，生时开庆方改元。\n今年裹头明年娶，感荷太平天子恩。\n传闻鼎湖龙又逝，空余弓剑留人世。\n天上唯多三数公，社稷苍生谁早计。\n老翁忧时色枯槁，羸卧岩前分犊草。\n京师来往千万人，欲问明时知者少。\n嗣皇继圣生神灵，西陲何事犹征兵。\n襄樊未復郢又急，正阳新筑淮未平。\n吾侪红额今有几，青袍白马纷纷是。\n岩前鬼燐阴雨青，老翁说着心胆惊。\n愿君努力扶休明，翁也菁羹橡饭安余生。",
        "dynasty": "宋",
        "collection_info": null
    },
    {
        "title": "甲戌六月十四日月食过半七月十四日抵广信月岩有感而作",
        "author": "俞德邻",
        "content": "昔闻月岩岩上月，无今无古无圆缺。\n天无二日月有二，此岂鬼剔神剜出。\n我从前月客帝京，月明忽苦虾蟇精。\n尔时见天会事发，誓取妖蟇膏寸铁。\n不知岩月当此时，上睹月食悲不悲。\n我行过此三叹息，此月不食彼月食。\n再拜山灵问川后，妖蟇到底受磔否。",
        "dynasty": "宋",
        "collection_info": null
    },
    {
        "title": "仙人岩即事",
        "author": "俞德邻",
        "content": "夕阳隔溪明薜萝，数峯溪畔青嵯峨。\n层霄彷佛相荡摩，溪流汹涌通银河。\n金支翠旗飐山阿，风传雾乐锵銮鉌。\n云封岩窦生灵禾，仙灵蜕久留仙艖。\n弈枰丹竈斲月柯，漥尊土缶石臼磨。\n苔剜藓刻千岁过，护以鬼物烦撝诃。\n溪南溪北夔罔多，鯶鲂鳣鲔蛟鼋鼍。\n雷声吭磕涷雨𩃱，仙筇九节扶下坡。\n红妆半醉谁娇娥，容颜二八细马驮。\n下马避雨吴歈歌，兰麝馥郁飘绮罗。\n灵箫学道蠲烦痾，湘浦解佩声瑳瑳。\n双成饮罢鸣云龢，蓝桥一醉朱颜酡。\n扶桑旸谷同碧涡，玄书宝文传岂譌。\n浮生百岁如飞梭，当欢不欢奈老何。",
        "dynasty": "宋",
        "collection_info": null
    },
    {
        "title": "为孟希圣题孛落鹌鹑画扇",
        "author": "俞德邻",
        "content": "下车式怒蛙，为爱蛙有气。\n秋风化为鹑，乃復有斗志。\n丛丛槲叶边，身睨而视。\n虽非纪渻鸡，宛类浮图鸷。\n因知气苟存，百变终不惴。\n斯人倘若斯，似可敌王忾。\n云胡万夫特，甘受巾帼遗。\n鹑兮尔固微，或者宁不愧。",
        "dynasty": "宋",
        "collection_info": null
    },
    {
        "title": "吴江夜泊",
        "author": "俞德邻",
        "content": "扁舟渺何之，汹汹吴江水。\n走马见新堤，垂虹失旧址。\n战艘列旌旗，随风纷旖旎。\n须臾暝色至，悲笳数声起。\n椎髻黄鬚儿，臂枪挟弧矢。\n篙夫趣登舟，掩篷不敢视。\n但闻深夜中，刁斗鸣不已。\n及明问前途，山长川瀰瀰。\n我生苦漂零，十载行万里。\n焉知及兹晨，忧伤泪如洗。",
        "dynasty": "宋",
        "collection_info": null
    },
    {
        "title": "过钓台",
        "author": "俞德邻",
        "content": "行色苦迢递，人烟渺凄凉。\n泊舟值严濑，濯缨感沧浪。\n赤符谶龙斗，白水瞻凤翔。\n淳风协玄德，客星隠寒芒。\n桑溟忽变易，草木犹芬芳。\n嗟予遘迍蹇，垂老悲兴亡。\n溪湍兀小艇，岚气昏战场。\n安得钓台钓，尚友狂奴狂。",
        "dynasty": "宋",
        "collection_info": null
    },
    {
        "title": "兰溪叟",
        "author": "俞德邻",
        "content": "戎戎溪市暗，翳翳山云昏。\n惊雷趣冻雨，顷刻如翻盆。\n潦涨蛟蜃作，厓裂魑魅奔。\n游子亦惝怳，舍棹投孤村。\n及明浮霁色，步入兰江门。\n烈风煽劫火，百室一二存。\n忽逢病羸叟，呻吟行路难。\n问之苦何疾，满体催租瘢。\n千村尽荆杞，何以输王官。\n嗟我择术闇，半生误儒冠。\n济世虽有志，老去徒悲酸。\n对此重恻怛，凛凛毛生寒。",
        "dynasty": "宋",
        "collection_info": null
    },
    {
        "title": "龙门岭",
        "author": "俞德邻",
        "content": "沮洳栈道湿，惨澹旌竿暮。\n经行兹山中，髣髴龙门句。\n借问山何名，亦以龙门故。\n祝融鞭火虬，正昼纷驰骛。\n干坤一洪鑪，何适非窘步。\n况兹履嵌岑，豺狼隘前路。\n及暮云气阴，霈然洒甘霔。\n乃知天地仁，不待苍生诉。",
        "dynasty": "宋",
        "collection_info": null
    },
    {
        "title": "丽阳祠",
        "author": "俞德邻",
        "content": "峭壁出蒙茏，澄溪深漭潒。\n碧瓦映朱扉，雕甍灿金榜。\n巫觋纷后先，苾芬盛肸蠁。\n云此丽阳祠，桂籍夙所掌。\n当时逢掖士，祈禬何穰穰。\n歘然梦寐通，其应捷影响。\n我学非时须，青紫绝妄想。\n及兹值艰虞，干坤倦摇荡。\n山行愁虎狼，川游畏夔罔。\n故乡隔三秋，烟尘极坱莽。\n神兮罔时怨，诃护迄来往。\n中夜若有闻，缥渺隘云仗。\n及明泛逆溪，祥飈送双桨。",
        "dynasty": "宋",
        "collection_info": null
    },
    {
        "title": "前哀哉行",
        "author": "俞德邻",
        "content": "妾家淛水东，一门十朱轮。\n男多止一女，钟爱归妾身。\n七岁诵经史，十岁学补纫。\n十五事机杼，二十供藻苹。\n不忍嫁张掖，爱我归宁频。\n去年边事起，处处惊为燐。\n尽室遯空谷，雷雨弥半旬。\n狐兔伴我食，虎狼为我邻。\n羣盗政猖獗，白昼昏埃尘。\n惊忧转成疾，抱痛不敢呻。\n传闻官军至，草木生欢欣。\n岂料反纵暴，舞戈猎生人。\n仓皇不得避，驱斥行海滨。\n避寇寇幸免，依人人不仁。\n哀哉有如此，妾生何不辰。",
        "dynasty": "宋",
        "collection_info": null
    },
    {
        "title": "后哀哉行",
        "author": "俞德邻",
        "content": "前年强寇至，仓忙避空谷。\n我里数百家，及归半鱼肉。\n去年南军来，讵意行杀戮。\n纵暴与寇等，十家九家哭。\n今年迎北军，膜拜卷两足。\n死者归涂泥，存者依草木。\n惊魂苦未定，乃復遭驱逐。\n凄凄廛市间，寒月照逃屋。\n干坤等覆持，圣明均喣育。\n而我天降凶，伊谁怨荼毒。\n哀哉勿重陈，回首诉力牧。",
        "dynasty": "宋",
        "collection_info": null
    },
    {
        "title": "秋夜杂兴三首  其一",
        "author": "俞德邻",
        "content": "客舍坐不寐，隠隠闻秋碪。\n清露月中下，凉飔开我襟。\n明河斜欲落，斗柄横嵚崟。\n寒螀亦何事，彻夜长悲吟。\n起坐万感集，松泉响天琴。\n海阔阔有涯，山高高有岑。\n客怀浩无极，及此秋夜深。",
        "dynasty": "宋",
        "collection_info": null
    },
    {
        "title": "秋夜杂兴三首  其二",
        "author": "俞德邻",
        "content": "凉风起秋夜，露冷梧叶飞。\n棘林照熠耀，促织无停机。\n窗前有孤鵩，鸣啸声譩譩。\n援琴鼓清商，哀怨凝金徽。\n伯牙久不作，至音知者稀。\n徒令世俗耳，增此儿女悲。\n弃置復弃置，明月斜侵帷。",
        "dynasty": "宋",
        "collection_info": null
    },
    {
        "title": "秋夜杂兴三首  其三",
        "author": "俞德邻",
        "content": "明月何皎皎，流光入城闉。\n永怀辽鹤去，及归无故人。\n故人亦何许，往事不忍陈。\n龙逝鼎河寂，麟伤周道湮。\n桑溟变俄顷，干戈徧穹垠。\n眼中万年少，谈笑乘朱轮。\n王侯与卿士，零落随埃尘。\n兴亡固有数，贵贱亦有因。\n狐裘冬则御，桃笙夏乃珍。\n万事每如此，毋为徒苦辛。",
        "dynasty": "宋",
        "collection_info": null
    },
    {
        "title": "常州天庆观画龙二世传仙笔一点睛乘雷电飞去一经兵火亦不復存",
        "author": "俞德邻",
        "content": "毘陵天庆宫中壁，夭趫双龙势千尺。\n鬐圆尾壮角浪平，目深鼻豁鳞纤密。\n一龙点睛已飞去，电掣金蛇雷破柱。\n一龙旧壁尚蜿蜒，朝昏恍惚腾云雾。\n黑风动地劫火燔，鬼神糜烂龙崩奔。\n苍生百万化鱼肉，𥁃池觱沸骸陵屯。\n灵物去留应有数，戛铜吹竹谁韶頀。\n会归罨画吸清溪，一雨八荒均布濩。",
        "dynasty": "宋",
        "collection_info": null
    },
    {
        "title": "独孤桧",
        "author": "俞德邻",
        "content": "烈帝祠中独孤桧，鬰鬰亭亭一车盖。\n根盘九地蛰蛟螭，干耸层霄浮霮䨴。\n朔风赑屃尘昼昏，炎炎譌火连空燔。\n一蛇腾骧赤帝子，将军舌腭空惊反。\n天愁地泣鬼神怒，元绪老桑哀莫诉。\n斤斧侵寻岁月枯，寂寞半心承雨露。",
        "dynasty": "宋",
        "collection_info": null
    },
    {
        "title": "春怨",
        "author": "俞德邻",
        "content": "垂杨带雨烟沈沈，绮窗翠幕清昼阴。\n琵琶拨尽谁知音，一声望帝春事深。",
        "dynasty": "宋",
        "collection_info": null
    },
    {
        "title": "鹁鸪词",
        "author": "俞德邻",
        "content": "鹁鸪鹁鸪，尔拙无伍。\n朝飞何从来，暮宿何处所。\n饮啄不自营，日日呱呱叫春雨。\n沙场鬼哭天沈阴，泽国夔魈夜相语。\n一声两声云冥冥，三声四声水建瓴。\n十声百声大雨车轴下，千声万声江翻海涨鳌宫倾。\n羲和推车不敢出，鲛人畏湿绡机停。\n淤泥三尺百贾卧，十家一二炊烟青。\n鹁鸪鹁鸪唤雨又不已，教尔闭觜不闭觜。\n再拜拜天公，笺词小心风。\n雨师屏翳，云师丰隆。\n鹁鸪尔何物，盗天之柄裒顽凶。\n天晴呼妇雨逐妇，寄巢生子随西东。\n愿天敕后羿，挟矢操强弓。\n射逐九州外，勿使孳尾添雌雄。\n天关九重暗氛雾，鹁鸪飞来復飞去。\n黔黎𫙺𫙺生鱼头，鹁鸪犹自鸣不休。\n重为告曰，鹁鸪鹁鸪，尔形甚眇，尔声孔悲。\n尔鸣不止，尔心何为。\n伊昔黄帝作，凤凰巢阿阁。\n此时无尔鸣，五风十雨天下乐。\n又闻有虞氏，韶成凤凰至。\n此时无尔鸣，风雨弗迷天下治。\n尔今虽彊颜，不如阖口归深山。\n山深树密百鸟閒，落花流水声潺潺。\n秋分春分任尔化，何用对雨鸣间关。\n尔今不肯去，吾亦能尔恕。\n长安挟弹多少年，劝尔藏头莫相遇。",
        "dynasty": "宋",
        "collection_info": null
    },
    {
        "title": "送丹山林秀才",
        "author": "俞德邻",
        "content": "燕台筑黄金，致士合隗始。\n子留既朞月，及归乃白士。\n岂伊赋万言，不直一杯水。\n提携古锦囊，尚诧骊珠比。\n得非坐诗穷，顦顇至于此。\n丈夫贵出世，卿相偶然尔。\n昼绣岂必荣，韦布何足耻。\n僞游淮阴缚，绐载晁错死。\n所以贤达人，咄咄从黄绮。\n丹山有源泉，清可以洗耳。\n丹山有奇石，坚可以砺齿。\n去去勿咨嗟，时止固应止。",
        "dynasty": "宋",
        "collection_info": null
    },
    {
        "title": "次韵陈静佳治中九日见寄",
        "author": "俞德邻",
        "content": "凉飈涤残暑，霁宇蔼清气。\n悠然采黄华，谁望白衣至。\n江州老使君，怀人寤不寐。\n清尊远送将，惊呼候门稚。\n一醉得我生，五斗宁復计。\n衰荣本无期，出处各有意。\n醒者彼自醒，醉者彼自醉。\n醒醉更相嗤，死生同一寄。\n嗟嗟戏马台，千古夸胜地。\n谁知柴桑翁，醉中有真味。",
        "dynasty": "宋",
        "collection_info": null
    },
    {
        "title": "题寒江听雨图",
        "author": "俞德邻",
        "content": "江风渺云鸿，江雨湿烟树。\n扁舟出波涛，悠然于此住。\n掩篷卧看书，不受蛟龙怖。\n焉知临流人，扰扰需翁渡。",
        "dynasty": "宋",
        "collection_info": null
    },
    {
        "title": "聂道录和王寅甫外郎雪诗因次韵仍依白战体",
        "author": "俞德邻",
        "content": "黑螭驾趣玄冥来，朔风捲地飞尘埃。\n江南澶漫数十郡，太半化作昆明灰。\n穷阴用壮势猎猎，田父吓吓何时哉。\n龙公行雪亦诧事，缥缈落屑随飈回。\n八荒炫晃尽一色，羽卫隔远空黄台。\n闭门穷巷独僵卧，饿死已分如墨胎。\n譁譁传诵汝颍句，冻口久合逌然开。\n当年白战禁体物，练絮玉月银梨梅。\n醉翁仙去不可作，欲追胜赏谁传杯。\n荒丘坳垤陷猊虎，老树𠗉𠗨封莓苔。\n风尘澒洞诗事废，巨笔把槊无雄材。\n嗟余客路二千里，梦寐无復斑衣莱。\n何当宾日照旸谷，苏息困约无绳菑。\n会趋宾馆贺元献，不敢合闹骚樽罍。",
        "dynasty": "宋",
        "collection_info": null
    },
    {
        "title": "望夫石",
        "author": "俞德邻",
        "content": "朝望夫，暮望夫。\n望夫夫不至，江树烟模糊。\n一朝化为石，谁知望夫苦。\n独有坚贞心，千古復万古。",
        "dynasty": "宋",
        "collection_info": null
    },
    {
        "title": "三五七言诗",
        "author": "俞德邻",
        "content": "守钱虏，抱官囚。\n铜山富埒国，金印班彻侯。\n宛其死矣人入室，不义而富嘻云浮。",
        "dynasty": "宋",
        "collection_info": null
    },
    {
        "title": "次韵陈彦实游罗汉寺",
        "author": "俞德邻",
        "content": "林泉近城市，而无城市人。\n携壶散游屧，心境同一春。\n何必事幽讨，辞家入西秦。\n西秦苦迢递，劳我金闺身。\n不如远公社，醉倒人不嗔。\n百年电明灭，万事蠖屈伸。\n所以古达士，死葬陶者邻。\n或者为瓮盎，尚得日饮醇。\n岂比夷与齐，忍饥以求仁。\n吾生幸未化，有酒勿厌频。\n一杯復一杯，浩歌落梁尘。\n但问客醉醒，不问疎与亲。\n君看北邙墓，松柏多为薪。",
        "dynasty": "宋",
        "collection_info": null
    },
    {
        "title": "陈登父和再用韵奉答共说江南杜禅",
        "author": "俞德邻",
        "content": "煌煌光明宫，中有西方人。\n当年修何道，辛苦踰十春。\n道成就空灭，姬周遽嬴秦。\n空令亿万劫，稽首金色身。\n我无忍辱行，独立招众嗔。\n常愿习浄业，趺坐脚不伸。\n向来宿木下，亦颇钟梵邻。\n傲睨远公社，沈冥栗里醇。\n终然守陋巷，尚友颜生仁。\n岂伊石头路，行行欠频频。\n百年三万日，奄忽如飈尘。\n痴人昧非想，念念生疎亲。\n何当见佛影，国清甘爨薪。",
        "dynasty": "宋",
        "collection_info": null
    },
    {
        "title": "次韵陈登父风雨枕上书怀",
        "author": "俞德邻",
        "content": "雾气黯层峯，雨声諠万瓦。\n蘧然梦华胥，兹寐殆非假。\n寐久失晨兴，喔喔邻鸡鸣。\n鸡鸣鸡自鸣，我本忘吾形。\n忘形岂徇物，况乃真坦率。\n人生寿百年，能得几日月。\n日月去堂堂，河流逝活活。\n觉悟不早计，龟筒恐难脱。",
        "dynasty": "宋",
        "collection_info": null
    },
    {
        "title": "舟行",
        "author": "俞德邻",
        "content": "扁舟夹港下，漕渠溢春水。\n水边两翁仲，阅人亦多矣。\n其中鬰佳城，寂寞向千祀。\n冈峦失故态，草木罹新毁。\n缅想窀穸初，鸣笳泛清汜。\n送车数千两，夹道陈簠簋。\n岁月迅不留，嗟嗟遽如此。\n因知人间世，变化倏忽耳。\n金箱贮茂陵，籧篨槃石子。\n贵贱虽不侔，腐坏畧相似。\n踟蹰復踟蹰，蒙庄信达士。",
        "dynasty": "宋",
        "collection_info": null
    },
    {
        "title": "题郭元德所藏龚圣予瘦马图",
        "author": "俞德邻",
        "content": "吾闻神骏之肋十有五，雄姿矫矫腾龙虎。\n四蹄踣铁尾捎风，藐视昆崙薄玄圃。\n何时历块误一蹶，弃置荒林翳榛莽。\n思昔先朝十二闲，駓骃骐骆充其间。\n此马当时最倜傥，流沙万里来函关。\n祇今沦落归人世，何人保养思终惠。\n髯龚前身李伯时，殷勤染翰怜权奇。\n崚嶒瘦骨见者叹，度越驽骀犹万万。\n天上房星久已空，此图此马俱难逢。\n主人爱图如爱马，收拾瓌文为模写。\n我知髯龚欲画时，天地黯黪风烟悲。\n离离禾黍今如此，谁识羸骖真騄駬。\n明年野外春草平，瑶池八骏还争鸣。\n此时更倩髯龚笔，一扫籋云龙八尺。",
        "dynasty": "宋",
        "collection_info": null
    },
    {
        "title": "京口遣怀呈张彦明刘伯宣郎中并诸友一百韵",
        "author": "俞德邻",
        "content": "坏云覆紫微，疾风捲黄屋。\n生灵半涂炭，社稷竟倾覆。\n借问谁厉阶，往事具可復。\n穆陵握干符，丁揆覆鼎餗。\n北兵渡浒黄，沔鄂盛諠讟。\n涟海荡为墟，交广骇斡腹。\n兀然天柱摇，凛甚国脉蹙。\n明诏起臣潜，扶颠秉钧轴。\n将帅一奋呼，江汉奏清肃。\n维时望公闾，高誉儗方叔。\n遄归持相印，景定实初卜。\n百寮逆近郊，至尊畧边幅。\n策勋告庙庭，陈乐备敔柷。\n煌煌福华编，传者笔为秃。\n焉知事夸毗，欲掩天下目。\n得政曾几何，故老尽斥逐。\n哀哀杞天崩，度皇继历服。\n定策比周召，卜世过郏鄏。\n万微委岩廊，十年卧林麓。\n金屋贮娉婷，羽觞醉醽醁。\n伍符日空虚，郿邬富储蓄。\n纷纷轻薄徒，睒眒希自鬻。\n荃蕙化为茅，龟玉毁于椟。\n怡然谈笑间，祸机已潜伏。\n延洪幼冲人，天步冞踖踧。\n一朝襄樊破，杀气薄川谷。\n折衝亦何为，筹边置机速。\n拊御既失宜，奔溃更相属。\n含垢护逆俦，况望诛马谡。\n沙武倏飞渡，长江俨平陆。\n连樯万艨艟，悠悠自回舳。\n老夏亦遁逃，竟学龟藏六。\n败证剧膏肓，搏手但颦蹙。\n仓黄出视师，氛埃瞇前纛。\n总统付虎臣，窃倚晋郄縠。\n丁洲帅前锋，未战兵已衄。\n溃卒争倒戈，降将羣袒肉。\n单骑窜维扬，走险甚奔鹿。\n触热赴清漳，就死何觳觫。\n蹇予客朱方，沈忧髮曲局。\n讙传用宜中，厦仆支一木。\n奈何张苏刘，猜忌不相睦。\n所过皆夺攘，兹事岂颇牧。\n借箸资腐庸，授钺逮厮仆。\n焦门集战舰，干坤一掷足。\n水陆迷畏途，师丧国逾辱。\n区区拒毘陵，曾不事版筑。\n驱民入罟擭，骈首遭屠戮。\n至今用钺地，天阴闻鬼哭。\n苏秀暨湖杭，死生犹转烛。\n行成漫旁午，公等真碌碌。\n独松守张濡，儿戏斗蛮触。\n信使诡成禽，贾祸几覆族。\n三宫泣草莱，万姓呼藭曲。\n疑丞诣高亭，献玺愿臣属。\n黼扆释冕旒，羽卫撤弓韣。\n广益亟南奔，穷荒寻帝儵。\n茕然太母身，垂老歌黄鹄。\n彼哉宁馨儿，乘罅叨爵禄。\n屈膝同所归，伊谁念王蠋。\n江湖数十郡，李赵差可录。\n元恶迷是似，万世有余恧。\n庭芝困广陵，储亡二年粟。\n力战尚可支，而乃事蜗缩。\n乙亥仲夏交，北向发一镞。\n死伤近七千，从此辍推毂。\n浮海未及桴，委身饲蛇蝮。\n姜才就葅醢，淮城危破竹。\n故国莽丘墟，彼黍何稢稢。\n翠华渺焉之，扶桑睇日浴。\n魂断曲江春，新蒲为谁绿。\n骑鲸事已非，葬鱼势转促。\n南纪讫朱厓，一战绝遗躅。\n旋闻俘文相，繫颈絷燕狱。\n又闻陆元枢，抗节死弥笃。\n二公风尘中，耿介受命独。\n板荡见忠臣，百身竟难赎。\n恭惟五季间，永昌应符箓。\n一举平泽潞，最后收庸蜀。\n文子继文孙，三才归位育。\n中更靖康祸，流血洒川渎。\n光尧躬再造，艰苦芜蒌粥。\n淳熙受内禅，德盛仁亦熟。\n宁理度丕承，膏泽多渗漉。\n内无褒妲患，外绝安史黩。\n戚畹及阉寺，屏气但蜷跼。\n向非彼权臣，玉食擅威福。\n如何盘石固，转移仅一蹴。\n凄凉数载间，王侯乏半菽。\n九庙翳蒿藜，五陵游豕豰。\n向来阛阓地，雨露滋苜蓿。\n老我亦何为，穷途困羁束。\n愁伤觉衰曳，垢腻忘颒沐。\n蛰迹笑桓鲵，窃食愧饥鹜。\n安得董狐辈，直笔濡简牍。\n诛姦录忠荩，上与麟经续。\n海宇今一家，贡赋均四隩。\n化日满穷阎，淳风变颓俗。\n余生幸未化，刀剑易牛犊。\n聊种邵平瓜，且植渊明菊。",
        "dynasty": "宋",
        "collection_info": null
    },
    {
        "title": "宿高邮露筋",
        "author": "俞德邻",
        "content": "午发淮子口，晚泊露筋北。\n舟人指灵祠，欲语辄叹息。\n伊昔避乱初，女郎实英特。\n行行侍丘嫂，日暮云气黑。\n嫂兮宿邻庄，我宁止路侧。\n我生虽不辰，秉身贵弗㥾。\n草深聚蚊虻，中夜纷鼓翼。\n吮血噆人肤，其毒甚沙蜮。\n女郎不肯顾，筋露身亦踣。\n至今是邦人，庙貌严血食。\n惜哉岁月深，姓氏不可识。\n维士有百行，维女独四德。\n贞洁一以亏，姬姜徒国色。\n所以古妇人，送迎不踰阈。\n嗟嗟露筋事，可为百世则。\n胡然世俗人，所重在倾国。",
        "dynasty": "宋",
        "collection_info": null
    },
    {
        "title": "次韵答王国华",
        "author": "俞德邻",
        "content": "甚矣吾衰矣，怀哉予归哉。\n雀蜃不能化，何用充海淮。\n王郎东鲁秀，玉质离氛埃。\n青丝络白马，啸吟浮玉隈。\n余子录录耳，谁敢相朋侪。\n一朝款柴户，严若问子来。\n又疑蒙谷士，汗漫期九垓。\n嗟我晚闻道，可人常永怀。\n乱后苦契阔，襟抱无由开。\n常深越鸟志，自腼庄栎材。\n感子慰离索，驾言且勿催。\n人生驹过隙，髮白不再孩。\n鸡鸣舜为善，犬放轲所哀。\n文字乃其闰，末俗供驩咍。\n朂哉圣贤事，充此天降才。\n赠言愧斐率，过此谁能裁。",
        "dynasty": "宋",
        "collection_info": null
    },
    {
        "title": "赠朐山孙画师",
        "author": "俞德邻",
        "content": "少年酷爱山，移家入山住。\n朅来廛市中，尘土涴巾屦。\n有时拟山游，大笑出门去。\n二毛飒垂领，乃乏济胜具。\n归来笏拄颐，意欲凌风翥。\n朐山有佳人，以我爱山故。\n九曲武夷溪，移将置缣素。\n禽鸟纷飞翔，烟云莽回互。\n林深虎豹藏，石怪龙蛇骛。\n对此竟忘疲，兴与精灵聚。\n想当槃礴臝，下笔有神助。\n不然方丈间，那有许奇趣。\n安得绢千疋，烦君画瑶圃。",
        "dynasty": "宋",
        "collection_info": null
    },
    {
        "title": "双清堂诗为石民瞻赋",
        "author": "俞德邻",
        "content": "黄尘没马腹，洪涛喷鹢首。\n是身如转蓬，随风任飞走。\n归来丘壑中，高袖拄笏手。\n床头一束书，壁下一壶酒。\n暴背对青山，杖藜从白叟。\n乃知羲皇上，何尝离北牖。\n民瞻真可人，青岁纡墨绶。\n一朝拂衣去，归种彭泽柳。\n萧然林下意，今无古或有。\n富贵等浮云，斯须变苍狗。\n终南政自佳，不作捷径不。\n仁者赠以言，立名要不朽。",
        "dynasty": "宋",
        "collection_info": null
    },
    {
        "title": "山阳客中杂言四首  其一",
        "author": "俞德邻",
        "content": "三载行万里，劳生真转蓬。\n转蓬去日远，何时归本丛。\n万古一生死，趋竞徒怱怱。\n况復遭丧乱，天地多秋风。\n退无鹿门隠，进乏麟阁功。\n一岁復一岁，倏忽成衰翁。\n嵇康殊寡识，陶潜真固穷。\n萧然北窗下，瓶粟从屡空。",
        "dynasty": "宋",
        "collection_info": null
    },
    {
        "title": "山阳客中杂言四首  其二",
        "author": "俞德邻",
        "content": "秋帆泊淮浦，小山倏春风。\n春风到花柳，青青间深红。\n散屧慰寂寞，道与征夫逢。\n为言丧乱后，十室八九空。\n村墟暗荆杞，渚泽哀飞鸿。\n奈何数下令，科敛纷错重。\n语已仰天叹，泣涕霑其胸。\n呜呼天地德，微小无不容。\n贵人岂不仁，视汝如蒿蓬。\n会闻贤刺史，抚汝如汉龚。\n征夫甫收泣，悍吏来自东。",
        "dynasty": "宋",
        "collection_info": null
    },
    {
        "title": "山阳客中杂言四首  其三",
        "author": "俞德邻",
        "content": "衰年逢世变，人事如虮蝨。\n忧端常澒洞，头垢不暇栉。\n樯乌终岁飞，况復无宁日。\n方春暂返棹，浃辰卧蓬荜。\n天风倏吹衣，轻易復一出。\n旅巢乏安枝，如意十不一。\n七秩能几何，日月过箭疾。\n夜深不成眠，吟虫助唧唧。",
        "dynasty": "宋",
        "collection_info": null
    },
    {
        "title": "山阳客中杂言四首  其四",
        "author": "俞德邻",
        "content": "淮城酒味薄，酸涩如败虀。\n一千沽一斗，聊欲纾惨悽。\n壶倾不成醉，羁思终转迷。\n因思古达士，山林卜幽栖。\n暴背坐扪蝨，看云閒杖藜。\n理乱耳不闻，其乐无端倪。\n纷纷彼俗子，谄笑劳夏畦。\n安知万世下，清风想夷齐。",
        "dynasty": "宋",
        "collection_info": null
    },
    {
        "title": "以竹院逢僧为韵集杜工部句赠鹤林老别流禅师四首  其一",
        "author": "俞德邻",
        "content": "卜居期静处，采药山北谷。\n鹤下云汀近，径转山田熟。\n回首望松筠，登危聚麋鹿。\n兴深终不渝，日暮倚修竹。",
        "dynasty": "宋",
        "collection_info": null
    },
    {
        "title": "以竹院逢僧为韵集杜工部句赠鹤林老别流禅师四首  其二",
        "author": "俞德邻",
        "content": "松门耿疎影，天黑闭春院。\n长风中怒号，白日递隠见。\n惠远德过人，秀发吾所羡。\n晤语契深心，风床展书卷。",
        "dynasty": "宋",
        "collection_info": null
    },
    {
        "title": "以竹院逢僧为韵集杜工部句赠鹤林老别流禅师四首  其三",
        "author": "俞德邻",
        "content": "道林才不世，离别重相逢。\n会面慰我久，观身向酒慵。\n寂寥人散后，结构坐来重。\n况乃气清爽，娟娟林表峯。",
        "dynasty": "宋",
        "collection_info": null
    },
    {
        "title": "以竹院逢僧为韵集杜工部句赠鹤林老别流禅师四首  其四",
        "author": "俞德邻",
        "content": "浮生如过隙，世故莽相仍。\n畧税林下鞅，远访云端僧。\n愿闻第一义，将衰栖大乘。\n清谈有滋味，小子得无承。",
        "dynasty": "宋",
        "collection_info": null
    },
    {
        "title": "题王谢燕游图为杨少监作 王茂弘",
        "author": "俞德邻",
        "content": "牺牛石马出宝图，百年江左一夷吾。\n西风不受元规污，八銮指日还旧都。\n天时人事重呜呼，翠幢金节聊燕娱。\n堂堂玉立森戟鬚，犹似拱揖称兰阇。\n公乎公乎真丈夫。",
        "dynasty": "宋",
        "collection_info": null
    },
    {
        "title": "题王谢燕游图为杨少监作 谢安石",
        "author": "俞德邻",
        "content": "夕阳亭中语未已，一合干坤匝疮痏。\n疮生望公公不起，携妓东山玩山水。\n神州陆沈宁不耻，正頼丝竹陶写耳。\n淮淝风鹤繇密指，固应孩视桓元子。\n吁嗟公乎真杰士。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一",
        "author": "俞德邻",
        "content": "世路日已迫，吾行将安之。\n醉乡无畔岸，俗似太古时。\n一廛昔愿受，或者当在兹。\n在兹竟卜筑，何为復狐疑。\n但得酒杯在，无螯还可持。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其二",
        "author": "俞德邻",
        "content": "鼓刀战牧野，采薇饿西山。\n出处各有意，喋喋俱空言。\n不如得美酒，一醉终余年。\n贤愚死则已，死去知谁传。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其三",
        "author": "俞德邻",
        "content": "嗜酒有何好，酒酣见真情。\n忍断杯中物，而留身后名。\n名誉外物尔，醉乃得此生。\n神完气不慑，坠车终莫惊。\n何必事轻举，崆峒师广成。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其四",
        "author": "俞德邻",
        "content": "饵香鱼深逝，弋篡鸿高飞。\n商皓虽寂寞，幸免阬焚悲。\n云何客卿辈，逐去还依依。\n一朝叹黄犬，骨肉异所归。\n贵盛能有几，转盼倏已衰。\n衰荣苟如此，得酒无相违。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其五",
        "author": "俞德邻",
        "content": "山林厌岑寂，城市嗟庳諠。\n醉乡有佳趣，其地幽且偏。\n清商叩前林，白云依远山。\n渔樵二三子，朝暮相往还。\n举酒坐争席，亦復多至言。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其六",
        "author": "俞德邻",
        "content": "毁以是为非，誉以非为是。\n是非自有真，不在誉与毁。\n誉尧復毁桀，两忘固佳耳。\n不见缯布纹，眼醉眩成绮。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其七",
        "author": "俞德邻",
        "content": "三闾爱秋菊，浥露餐落英。\n独醒鄙众醉，乃觉非人情。\n楚亡如厦仆，一木那支倾。\n离骚固愤切，聒聒如蛩鸣。\n餔糟何必恶，一醉观我生。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其八",
        "author": "俞德邻",
        "content": "霜松无悴色，春花有余姿。\n勿以春花妍，弃彼霜松枝。\n悠悠风尘中，始见达士奇。\n公田可种秫，絃歌聊尔为。\n意倦即归去，五斗何能羁。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其九",
        "author": "俞德邻",
        "content": "凉飈起木末，尊酒聊独开。\n开尊念故友，亦復伤我怀。\n翻然蹈东海，甘与时世乖。\n岂比为佞者，日夕常栖栖。\n如何事与迹，零落归涂泥。\n诛奸无董狐，志怪空齐谐。\n安知万世下，善恶无谬迷。\n不如日饮酒，勿使肠九回。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一○",
        "author": "俞德邻",
        "content": "轻风扬高帜，摇摇城西隅。\n杖藜沽一醉，雨霁泥满涂。\n欲借东家馿，泥滑不敢驱。\n归来取败榼，怅然沥其余。\n一醉不易得，醉乡真可居。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一一",
        "author": "俞德邻",
        "content": "昔为饥所驱，束书涉远道。\n俯仰四九年，少壮忽已老。\n引杯沃衰颜，杯尽颜復槁。\n人生如电露，安得长美好。\n所以彼至人，达生以为宝。\n形全精不亏，高蹈八极表。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一二",
        "author": "俞德邻",
        "content": "醉中忘世事，犹有酒醒时。\n未醒辄復醉，乃得与世辞。\n伯伦颂酒德，佳趣端在兹。\n云何礼法士，闻风独迟疑。\n浊酒聊可恃，渊明不吾欺。\n去去勿復道，有酒吾中之。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一三",
        "author": "俞德邻",
        "content": "百年三万日，已入桑榆境。\n沈醉復几时，而令终日醒。\n爰丝饮亡何，此事要心领。\n有锥姑处囊，无用求脱颖。\n雾豹亦何辜，伤生在文炳。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一四",
        "author": "俞德邻",
        "content": "渊明昔閒居，偶尔白衣至。\n开尊得美酒，忽焉遂復醉。\n醉语聊自娱，辞多失诠次。\n安知后千年，乃为世所贵。\n诗虽有余音，酒亦有真味。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一五",
        "author": "俞德邻",
        "content": "凄凉三径中，中有一亩宅。\n庭多鸟雀喧，巷绝车马迹。\n卧病与世疎，俯仰踰半百。\n何以销我忧，美酒浮大白。\n独欠高阳徒，临风增惋惜。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一六",
        "author": "俞德邻",
        "content": "昔我事决科，穷年抱六经。\n桑溟忽已变，栖栖竟无成。\n归来请学稼，平贾充过更。\n徽絃挂空壁，袯襫留前庭。\n中夜耿不寐，惟有寒螀鸣。\n不頼一尊酒，何以纾吾情。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一七",
        "author": "俞德邻",
        "content": "园中有佳菊，含英待秋风。\n惜哉无美酒，对此时一中。\n谁如王刺史，殷勤遣庞通。\n怅望復怅望，云山挂天弓。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一八",
        "author": "俞德邻",
        "content": "五十近衰境，所戒当在得。\n永怀叔节辈，三者一不惑。\n寸田日敷菑，常恐易茅塞。\n犹思普天下，无有禁酒国。\n一醉终余生，不语亦不默。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其一九",
        "author": "俞德邻",
        "content": "在昔盛壮时，为贫亦求仕。\n终然返故庐，谋道不谋己。\n岂不忧饥寒，折腰固吾耻。\n左手招夷齐，右手揖绮里。\n何必驷马车，策勋耀前纪。\n时行吾则行，时止吾则止。\n行止未有涯，醉乡差可恃。",
        "dynasty": "宋",
        "collection_info": null
    },
    {
        "title": "暇日饮酒辄用靖节先生韵积二十首  其二○",
        "author": "俞德邻",
        "content": "道丧圣復远，姦僞纷乱真。\n山林有逸士，但饮曹参醇。\n宁着潜夫论，有死不美新。\n岂不羡爵位，比肩羞董秦。\n生为朝中英，死为泉下尘。\n奄忽随物化，营营徒尔勤。\n不如寓之酒，日与糟丘亲。\n秋渠溜宿雨，园蔬含土津。\n西郊澄霁景，柴车行可巾。\n有客乃竟醉，不问何许人。",
        "dynasty": "宋",
        "collection_info": null
    },
    {
        "title": "课仆诣田所偶用渊明庚戌岁九月中于西田穫早稻韵",
        "author": "俞德邻",
        "content": "人生念何事，方寸缠忧端。\n忧端日澒洞，胡不思自安。\n富贵等电露，变灭无留观。\n百亩虽已隘，朝耕夕復还。\n秋风穑宝实，十口无饥寒。\n何为苦役役，而欲事所难。\n所以沮溺徒，不受名利干。\n行藏随用舍，千载师孔颜。\n作劳有余暇，柴门昼常关。\n斗酒且自劳，此外无足叹。",
        "dynasty": "宋",
        "collection_info": null
    },
    {
        "title": "连雨独坐旅楼有作",
        "author": "俞德邻",
        "content": "淫雨弥半月，河流涨通衢。\n旧畿十万家，太半忧为鱼。\n旅楼起復卧，神气鬰不舒。\n床床苦漏湿，岂暇论侏儒。\n缅怀十载间，洚水频三吴。\n三吴莽一壑，平陆纷施罛。\n老羸委沟溪，少壮泣路隅。\n鬻卖及男女，庶几活须臾。\n民穷已到骨，乃復剥其肤。\n自天发明断，元恶随就诛。\n畴咨用稷契，跻世当黄虞。\n政拟疮痍瘳，讵意疾痛呼。\n阴阳繫调燮，此理信不诬。\n寄言秉钧者，治安宜早图。",
        "dynasty": "宋",
        "collection_info": null
    },
    {
        "title": "为郭元德题和靖探梅图",
        "author": "俞德邻",
        "content": "祥符真人调玉烛，四海八荒春意足。\n孤山山小不容春，十月梅花破寒玉。\n风流诗老癖爱梅，拂晓骑馿度山曲。\n呼童忍冻折南枝，香满吟窗伴幽独。\n到今写入画图中，骨冷神清炯双目。\n荡荡巍巍尧舜天，外臣巢许谁羁束。\n前年我亦访湖山，山色湖光竟尘俗。\n荒坟三尺走狐狸，那復寒泉荐秋菊。\n真祠併入梵王家，香月亭前马牛牿。\n水边篱落忽横枝，遥睇犹艰况斤斸。\n鸡园释子皆鹰腾，挟弹扬鞭骤平陆。\n仓皇走避尚遭嗔，蹇卫何堪共驰逐。\n三百年间一梦同，人与梅花几荣辱。\n拊图三叹復何言，天外飞来两黄鹄。",
        "dynasty": "宋",
        "collection_info": null
    },
    {
        "title": "次韵萧静安元夕书感",
        "author": "俞德邻",
        "content": "鳌山倚晴昊，龙灯照澄川。\n良宵重三五，辇路凝非烟。\n一从桑溟改，春花谢芳妍。\n铜驼暗荆杞，触目兴悲怜。\n芸芸百千态，悠悠二八年。\n金吾纵弛柝，相府谁歌莲。\n九衢灯火市，愁云瞀穷天。\n管宁东入海，乐毅北去燕。\n伊谁载美酒，醉我东风前。\n晨策散广隰，晚屧周嚣廛。\n所嗟世路迫，人事多变迁。\n归来卧蓬荜，聊復草我玄。",
        "dynasty": "宋",
        "collection_info": null
    },
    {
        "title": "小楼诗为汤计议作",
        "author": "俞德邻",
        "content": "英英人中豪，岁月阅江浪。\n胡然构小楼，不卧百尺上。\n跂予一登临，规制差可尚。\n座中容六客，窗外罗万象。\n云烟互吐吞，冈阜相背向。\n谁云眼界窄，颇觉形神王。\n乃知人间世，小大俱幻妄。\n壶公家一壶，维摩室方丈。\n拟兹十二楼，钟鼎视杯盎。\n鹏鷃同一适，椿菌偶殊状。\n何必事翚飞，肆目逞雄壮。\n深红屋角花，浅碧盆池涨。\n且当共倚阑，烂漫倒春酿。",
        "dynasty": "宋",
        "collection_info": null
    },
    {
        "title": "郭元德席上赋红牡丹分韵得粉字五言十韵",
        "author": "俞德邻",
        "content": "桑田变沧溟，黍宫杂蒿堇。\n霜台得奇葩，谁寄天津隠。\n褰帷窥董园，拨根认洛坟。\n亭亭一萼春，风露洗尘坌。\n朱缨粲赤瑛，绛蜡照红粉。\n庄严富贵姿，漏洩造化藴。\n主人戏斑衣，领客醉芳醖。\n乔梓森南山，知谓游隠弅。\n缀席已形秽，哦诗谩营吻。\n起舞呼乌乌，君当恕杨恽。",
        "dynasty": "宋",
        "collection_info": null
    },
    {
        "title": "赠月篷戴相士",
        "author": "俞德邻",
        "content": "双眸炯炯秋篷月，十载声名动京阙。\n隆准龙颜曾为开，麞头鼠目谁撄揬。\n我闻论相先论心，此语古传非恍惚。\n闾阎谈笑觅侯封，渭水垂纶飘白髮。\n脍肝盗跖以寿终，赵盖杨韩膏斧钺。\n相形相心两莫凭，使我向空书咄咄。\n年来四海一鼓鼙，萧艾腾芳兰茝歇。\n宣室宁无贾谊思，侯门半却祢衡谒。\n君归若见袁李徒，造化韫藏须剞劂。\n我今自分老山林，渴饮壑冰饥食蕨。\n但烦一语抱璞人，莫学卞和遭再刖。",
        "dynasty": "宋",
        "collection_info": null
    },
    {
        "title": "跋韩仲文所藏史共山草书",
        "author": "俞德邻",
        "content": "公孙大娘舞剑器，张颠早悟回翔意。\n学书学剑虽不侔，用志凝神固无二。\n瓘也得筋靖得肉，圣趣谁能一蹴至。\n我生忧患缘知书，教儿仅使通名氏。\n春蚓秋蛇自结蟠，莫向兵曹甘委贽。\n烟熏屋漏玉轴妆，何许天风划飞坠。\n读一遗二口若钳，大草閒临真自愧。\n虽然非古空壮雄，要是逢场聊作戏。\n鲁公怀素俱已仙，世指周奴笑羊婢。\n讵夸弃笔如丘山，夭阏剡藤烦嘆喟。\n捲还鲸锦心和平，尘席藜羹固吾事。",
        "dynasty": "宋",
        "collection_info": null
    },
    {
        "title": "古意八首  其一",
        "author": "俞德邻",
        "content": "丹穴九苞凤，荆州一角麟。\n圣明久不作，举世谁见珍。\n纷纷贺厦雀，乃復为嘉宾。\n嘉宾蓄尔辈，麟凤何由驯。",
        "dynasty": "宋",
        "collection_info": null
    },
    {
        "title": "古意八首  其二",
        "author": "俞德邻",
        "content": "真玉名以石，贞士诬以诈。\n古今率皆然，何事独悲咤。\n嗟哉尔卞和，智乃在葵下。\n曷不韫椟藏，待此连城贾。",
        "dynasty": "宋",
        "collection_info": null
    },
    {
        "title": "古意八首  其三",
        "author": "俞德邻",
        "content": "麾戈指白日，驾鸿凌紫烟。\n终然竟无补，空羡龟鹤年。\n古来有介士，采薇首阳巅。\n虽非炼五石，名与日月悬。",
        "dynasty": "宋",
        "collection_info": null
    },
    {
        "title": "古意八首  其四",
        "author": "俞德邻",
        "content": "孔明感三顾，幡然扶汉家。\n一朝赤星陨，竟使蜀妇髽。\n雄图虽未竟，万世常咨嗟。\n老瞒志意满，一笑蛮触蜗。",
        "dynasty": "宋",
        "collection_info": null
    },
    {
        "title": "古意八首  其五",
        "author": "俞德邻",
        "content": "宋人得燕石，宝为希世珍。\n周客掩口笑，乃復遭怒嗔。\n阘茸竟尊显，贤圣多隠沦。\n人物顾所遇，何事徒悲辛。",
        "dynasty": "宋",
        "collection_info": null
    },
    {
        "title": "古意八首  其六",
        "author": "俞德邻",
        "content": "突决华栋焚，燕雀自娱乐。\n风横乔木巅，藤萝尚栖託。\n凤鸟固识时，朝菌不知朔。\n佌佌何人斯，胸次尔龌龊。",
        "dynasty": "宋",
        "collection_info": null
    },
    {
        "title": "古意八首  其七",
        "author": "俞德邻",
        "content": "神龙失灵渊，翳形在勺水。\n勺水不可容，又復制蝼蚁。\n一朝驾大霆，肤寸云万里。\n始知勺水龙，沛雨有如此。",
        "dynasty": "宋",
        "collection_info": null
    },
    {
        "title": "古意八首  其八",
        "author": "俞德邻",
        "content": "鼓钟乐爰居，藻梲居大蔡。\n云壑骀背人，一生餍粗粝。\n长镵耕黄独，短蓑钓清濑。\n富贵等浮云，达生谁芥蔕。",
        "dynasty": "宋",
        "collection_info": null
    },
    {
        "title": "赠丹阳邢尉",
        "author": "俞德邻",
        "content": "孟郊尉溧阳，曹务缘诗废。\n徘徊金濑傍，府以假尉代。\n一生坐诗穷，酸寒见余态。\n邢君世业儒，才猷乃十倍。\n吏隠黄绶间，诗亦性所爱。\n羸骖京岘游，古锦奚奴佩。\n扣门索我诗，丁宁至于再。\n我老学殖荒，久嗟诗力退。\n肠肚纵煎煼，落笔与时背。\n况復风雅衰，淫哇乱墉邶。\n济南名士多，此语出前辈。\n我昔交数公，梦寐想风裁。\n西窗剪残烛，顾影寸心痗。\n北渚凌清河，平畴接海岱。\n子行赋归与，我实增感慨。\n为吾谢故人，德音幸时逮。",
        "dynasty": "宋",
        "collection_info": null
    },
    {
        "title": "猫燕行",
        "author": "俞德邻",
        "content": "燕飞画梁猫越屋，飞走性殊岂相毒。\n饥猫攫燕欲何为，燕比他禽况无肉。\n可怜乳燕未出巢，探头伺乳声嘲嘲。\n母去不归子饥饿，柔而害物嘻汝猫。\n汝猫不仁燕何罪，我思里人为心痗。\n父逃官逋母繫官，悍吏催钱夜打门。\n一朝母作沟中瘠，三女一子家四壁。\n官司株逮尚不休，诸孤骈首为纍囚。\n传闻诏书復逃户，日夜茕茕望其父。\n父存父殁竟不知，此冤此苦苏何时。\n皇天覆帱均四海，人灵万物为物宰。\n民之无禄天荐瘥，况此微物知奈何。\n呼童屑米哺乳燕，一夜哀伤泪如綫。",
        "dynasty": "宋",
        "collection_info": null
    },
    {
        "title": "沽酒行",
        "author": "俞德邻",
        "content": "去年斗酒贯三百，路逢曲车常啧啧。\n朝来啜虀暮食盐，汲井煎茶待佳客。\n尔时石秫十二千，仍更五千籴石麦。\n米曲柴薪价倍增，酒价虽增欲谁责。\n昨秋一稔天所怜，瓯窭刈穫过良田。\n大麦小麦今又熟，麟经髣髴书有年。\n年登米麦塞市廛，官酒定价那增钱。\n一朝酒家悉闭户，斗酒更欲沽二千。\n道逢醉者惊相顾，老夫仓忙问其故。\n答云近日添课程，去城十里皆官库。\n岂惟酒价今日增，明日十千卖石醋。\n乞浆得酒良已难，或者乞酰邻亦怒。\n君不见昔时三百青铜沽一斗，坊外酒徒犹忍口。",
        "dynasty": "宋",
        "collection_info": null
    },
    {
        "title": "陪赵明叔侍御游茅山次韵二首  其一",
        "author": "俞德邻",
        "content": "夷言卫侯说，土风钟仪操。\n百年等逆旅，南北俱劳劳。\n何如事幽讨，杖藜舒鬰陶。\n上山拾瑶草，下山折藑茅。\n寻我烟霞朋，缔此金石交。\n胡然自局趣，顾影悲繫匏。\n归去来山中，山中有松醪。",
        "dynasty": "宋",
        "collection_info": null
    },
    {
        "title": "陪赵明叔侍御游茅山次韵二首  其二",
        "author": "俞德邻",
        "content": "绣衣汉使者，斧钺尝再操。\n六条詟吏胆，一饭思民劳。\n翩然拂衣去，访此华阳陶。\n苍烟鬰松桧，白云露菅茅。\n重冈暖霭合，平畴远风交。\n我爱龙池水，愿君酌霜匏。\n商岩沛霖雨，越流化醇醪。",
        "dynasty": "宋",
        "collection_info": null
    },
    {
        "title": "次韵麟洲龙仁夫游三茅山",
        "author": "俞德邻",
        "content": "朝行良常南，暮息良常北。\n山水互萦纡，松篁相依绿。\n尚拟效古人，夜游迭秉烛。\n嗟我独何为，红尘走车轴。\n有如嗜饮者，性命寄芳醁。\n时于茅檐下，支颐望浮玉。\n或梦泊西岩，汲湘然楚竹。\n终然缠世故，欲往竟未卜。\n安得乘天风，翩翩出嚣俗。\n士生一世间，衣食贵裁足。\n谁为翔蒿鷃，谁为冲霄鹄。\n誓将与子游，保此受命独。",
        "dynasty": "宋",
        "collection_info": null
    },
    {
        "title": "次韵龙仁夫种菊二首  其一",
        "author": "俞德邻",
        "content": "忧来感人心，把菊行东篱。\n悠然南山句，忆此删后诗。\n诗亡绝遗响，菊在余幽姿。\n麟洲有达士，与菊心相期。\n左揖隆中老，右揖绵上推。\n泛此忘忧物，聊以供吾私。\n真乐未易识，胜事空自知。\n金风摵摵鸣，金英粲粲垂。\n我欲从子醉，不羡高阳池。\n焉知义熙后，此会非今时。",
        "dynasty": "宋",
        "collection_info": null
    },
    {
        "title": "次韵龙仁夫种菊二首  其二",
        "author": "俞德邻",
        "content": "种菊东篱下，菊密荒疎篱。\n掇英浥坠露，想像渊明诗。\n猗嗟子龙子，磊落山林姿。\n钦翘二三客，异郡同襟期。\n而我何为者，俛首供丁推。\n宁復饮我酒，欢饫均嬿私。\n乃知意气合，岂计新相知。\n蹇予久衰曳，素髮飒已垂。\n何能借九翮，一朝奋天池。\n但当对菊饮，与君赓醉时。",
        "dynasty": "宋",
        "collection_info": null
    },
    {
        "title": "题白廷玉所藏白马图",
        "author": "俞德邻",
        "content": "八尺龙驹蹄削玉，霜毛雪鬣超凡俗。\n骄嘶顾影食场苗，朝暮逍遥在空谷。\n诏书歘下征骐驎，香街紫陌惊行人。\n金环压辔出天厩，不数駓骆骊骝骃。\n三品豆刍饱终日，终日不鸣鸣辄黜。\n何如不絷亦不维，腾雾籋云全玉质。",
        "dynasty": "宋",
        "collection_info": null
    },
    {
        "title": "次韵陈彦实醉中杂言",
        "author": "俞德邻",
        "content": "悠悠广陌尘，冉冉征途客。\n征途渺无际，人寿不满百。\n百年復几何，鬓髮早已白。\n髮白无由玄，扰扰终奚益。\n富贵势熏天，忽作冷灰寂。\n突兀树丰碑，犹有金石厄。\n所以贤达人，万古等朝夕。\n俯仰宇宙间，但恨酒杯窄。\n持杯辄酣歌，那暇寸阴惜。",
        "dynasty": "宋",
        "collection_info": null
    },
    {
        "title": "水墨兰",
        "author": "俞德邻",
        "content": "三闾一朝蜕，九畹千载荒。\n茫茫天壤内，春在桃李场。\n幽兰有贞质，转泛欺众芳。\n宁受缁尘染，尚余风露香。\n乃知德胜色，不采庸何伤。",
        "dynasty": "宋",
        "collection_info": null
    },
    {
        "title": "病中谢亲友四首  其一",
        "author": "俞德邻",
        "content": "昔年居穷巷，门多长者辙。\n一病逾十旬，意可雀罗设。\n往来问死生，多谢迹不绝。\n贩夫逢仆隶，慰问犹切切。\n嗟我何人斯，才薄德又劣。\n何以报诸公，寸心常激烈。",
        "dynasty": "宋",
        "collection_info": null
    },
    {
        "title": "病中谢亲友四首  其二",
        "author": "俞德邻",
        "content": "生平性嗜客，病不废应酬。\n终然瘦骨立，欲语气不收。\n客多语嘈杂，两耳鸣啾啾。\n登床就偃息，客语或未休。\n客意岂不佳，而我自作忧。\n奈何坐客去，床下多斗牛。",
        "dynasty": "宋",
        "collection_info": null
    },
    {
        "title": "病中谢亲友四首  其三",
        "author": "俞德邻",
        "content": "病骨瘦崚嶒，僵卧难帖席。\n一夕三四迁，起坐长太息。\n大患缘有身，无身更何疾。\n从今事委蜕，梦觉非所择。\n须臾忽蘧然，又到华胥国。\n何处发晨钟，耿耿霜月白。",
        "dynasty": "宋",
        "collection_info": null
    },
    {
        "title": "病中谢亲友四首  其四",
        "author": "俞德邻",
        "content": "一病连三月，肥甘宁得知。\n医復戒食盐，盐食非所宜。\n素餐幸无刺，餐素将何疑。\n因思丧乱际，黎民多阻饥。\n朝餐乃木叶，暮食乃树皮。\n我今食无盐，早晚白玉炊。\n稽首谢苍天，揆分忱过之。",
        "dynasty": "宋",
        "collection_info": null
    },
    {
        "title": "金山寺",
        "author": "俞德邻",
        "content": "僧舍高低见，潮音晓夜闻。\n仙凡一水隔，淮浙半江分。\n鹘冷山腰月，龙嘘海角云。\n瞿昙端不动，人世几纷纷。",
        "dynasty": "宋",
        "collection_info": null
    },
    {
        "title": "曲肱",
        "author": "俞德邻",
        "content": "门掩青苔砚掩尘，曲肱隠几自观身。\n已怜白髮无公道，独喜清风似故人。\n跃马卧龙俱寂寞，盟鸥狎鹭莫逡巡。\n东屯涧水通畦稻，植杖看耘意更真。",
        "dynasty": "宋",
        "collection_info": null
    },
    {
        "title": "舟过桐庐作",
        "author": "俞德邻",
        "content": "三年常作客，几度溯前川。\n山合疑无路，溪回别有天。\n虹分遥电雨，风袅近虚烟。\n归路知多少，啼鹃云树边。",
        "dynasty": "宋",
        "collection_info": null
    },
    {
        "title": "陈索郎滩",
        "author": "俞德邻",
        "content": "去国踰千里，辞家过十程。\n饭炊云子白，酒醉索郎清。\n柂捩秋江驶，帆开暮霭轻。\n圣明方在御，何地不升平。",
        "dynasty": "宋",
        "collection_info": null
    },
    {
        "title": "行寿昌道中",
        "author": "俞德邻",
        "content": "山邑少桑麻，清溪卷素沙。\n岸崩桥半断，村僻路三叉。\n废渡留芳草，深沟卧古槎。\n老翁苔石坐，犹自问京华。",
        "dynasty": "宋",
        "collection_info": null
    },
    {
        "title": "庚午读邸报",
        "author": "俞德邻",
        "content": "西北干戈猝未阑，苍生谁与破愁颜。\n甫闻高议云台上，又见投身瘴海间。\n天地十年氛雾暗，江湖万里鬓毛斑。\n欲寻酩酊判豪饮，郊外旗亭半掩关。",
        "dynasty": "宋",
        "collection_info": null
    },
    {
        "title": "闻筑鹿门",
        "author": "俞德邻",
        "content": "干戈又绕鹿门西，清梦犹应忆鼓鼙。\n可叹遭逢夸二鸟，却令经济属三犀。\n腐儒闇事惟蒿目，圣哲知几莫噬脐。\n坱莽氛埃何日浄，春江飞雨涨芹泥。",
        "dynasty": "宋",
        "collection_info": null
    },
    {
        "title": "金陵板桥别弟",
        "author": "俞德邻",
        "content": "江郊忆旧庐，送尔復踌躇。\n别惯不形梦，情多懒寄书。\n江湖归棹远，风雨夜床疎。\n杯酒慈颜悦，离愁頼扫除。",
        "dynasty": "宋",
        "collection_info": null
    },
    {
        "title": "古寺",
        "author": "俞德邻",
        "content": "古寺接荒城，浮图倚太清。\n松环岚翠蔚，泉激涧虹明。\n僧定花开落，人行鸟送迎。\n西枝如可卜，吾欲证无生。",
        "dynasty": "宋",
        "collection_info": null
    },
    {
        "title": "秋日客中",
        "author": "俞德邻",
        "content": "枫落秋江塞鴈宾，客怀依旧忆鲈莼。\n百年三万六千日，半世东西南北人。\n满目空村争虎豹，何时高阁绘麒麟。\n由来管葛皆天意，霄汉泥涂任此身。",
        "dynasty": "宋",
        "collection_info": null
    },
    {
        "title": "书斋",
        "author": "俞德邻",
        "content": "寂寂书斋万虑空，恍然赤甲古城东。\n鸟呼幽梦日方午，花恼醉吟春正中。\n军将送茶惊谏议，门生载酒过扬雄。\n能诗识字皆为累，閒杀江头独钓翁。",
        "dynasty": "宋",
        "collection_info": null
    },
    {
        "title": "赠静斋赵使君淮",
        "author": "俞德邻",
        "content": "两翁今古妙经纶，续续家声属后昆。\n黑髮珥貂依日月，金羁络马半干坤。\n千年带砺河山在，一脉诗书礼乐存。\n我本信庵门下士，祇今弹铗向谁门。",
        "dynasty": "宋",
        "collection_info": null
    },
    {
        "title": "常山道中",
        "author": "俞德邻",
        "content": "县古浮梁外，沙平草树秋。\n远山明去鹭，骤雨咽鸣鸠。\n岸狭水痕涨，云归暝色愁。\n谁怜苏季子，尘土涴貂裘。",
        "dynasty": "宋",
        "collection_info": null
    },
    {
        "title": "鹭鸶林",
        "author": "俞德邻",
        "content": "客久倦嵚崟，寻幽洗客襟。\n青烟杨柳岸，白酒鹭鸶林。\n当户孤峯秀，环溪万玉阴。\n留连不忍别，月澹砌蛩吟。",
        "dynasty": "宋",
        "collection_info": null
    },
    {
        "title": "白兔山庵",
        "author": "俞德邻",
        "content": "清江田舍已悠悠，谩结茅茨傍小丘。\n月冷雪窗迷扑握，山连烟草叫軥辀。\n了知世事同槐蚁，何有机心到海鸥。\n却笑东坡老居士，一生随处贾胡留。",
        "dynasty": "宋",
        "collection_info": null
    },
    {
        "title": "次韵朱子厚九月十一日见寄三首  其一",
        "author": "俞德邻",
        "content": "三载干戈隔胜游，江山依旧鬰相缪。\n蛩吟砌壁莓苔古，鴈落汀沙草木秋。\n画角飘江犹北固，白云飞岫认东瓯。\n凭高望远心如醉，风岸乌巾雪满头。",
        "dynasty": "宋",
        "collection_info": null
    },
    {
        "title": "次韵朱子厚九月十一日见寄三首  其二",
        "author": "俞德邻",
        "content": "凄凉风雨暗山薇，梦裏归与迄未归。\n礼乐不存三代远，江山如故六朝非。\n读书老去翻成癖，煮字从来不救饥。\n短褐长镵真活计，载芟何日咏春祈。",
        "dynasty": "宋",
        "collection_info": null
    },
    {
        "title": "次韵朱子厚九月十一日见寄三首  其三",
        "author": "俞德邻",
        "content": "冷雨凄风万木飞，年来世事不胜悲。\n青山白水新安道，云梦绿林夔府诗。\n耆旧飘零今有几，干坤翻覆政缘谁。\n鬓丝一夜三千丈，甚矣吾衰如此衰。",
        "dynasty": "宋",
        "collection_info": null
    },
    {
        "title": "登六和塔",
        "author": "俞德邻",
        "content": "僧舍倚松北，浮图界竹西。\n江通严濑远，云压越山低。\n槐里三原隔，襄城七圣迷。\n临风悲往事，月落冻乌啼。",
        "dynasty": "宋",
        "collection_info": null
    },
    {
        "title": "客中别友",
        "author": "俞德邻",
        "content": "语别莫怱怱，情怀彼此同。\n山川秋色裏，风雨客愁中。\n故国俱离黍，劳生共转蓬。\n鼓鼙声一概，何处是辽东。",
        "dynasty": "宋",
        "collection_info": null
    },
    {
        "title": "次韵简黄监簿淳宗三首  其一",
        "author": "俞德邻",
        "content": "流年暗数手中蓍，短髮鬖髿每自悲。\n金甲牙旗非昨梦，黄虀白米慰朝饥。\n山河万里归新主，湖海三年隔故知。\n惟有浣花堂上燕，春来依旧不相遗。",
        "dynasty": "宋",
        "collection_info": null
    },
    {
        "title": "次韵简黄监簿淳宗三首  其二",
        "author": "俞德邻",
        "content": "桂树团团满故山，一尊风月羡君閒。\n交游副墨洛诵裏，诗句生民清庙间。\n我辈无才难用世，故人厚禄竟何颜。\n西楼十二阑干月，清梦应须共往还。",
        "dynasty": "宋",
        "collection_info": null
    },
    {
        "title": "次韵简黄监簿淳宗三首  其三",
        "author": "俞德邻",
        "content": "化鹤辽东老令威，旧家华表未能归。\n三千里客贡禹恨，四十九年蘧瑗非。\n事与心违多感慨，人随世易重歔欷。\n黄华老尽秋容淡，何日西山薄采薇。",
        "dynasty": "宋",
        "collection_info": null
    },
    {
        "title": "次韵碧窗聂道录",
        "author": "俞德邻",
        "content": "胸蟠今古袖披披，老作黄冠恐未宜。\n辽鹤不归人已换，濠鱼自乐子焉知。\n瓠留西域青精饭，杖削东川紫玉皮。\n我似渊明君陆静，相看一笑俨前时。",
        "dynasty": "宋",
        "collection_info": null
    },
    {
        "title": "雪",
        "author": "俞德邻",
        "content": "卧听窗外扑春虫，逗晓緌緌搅太空。\n万径千山孤鸟绝，八荒四海一云同。\n寒声静起瀌浮外，生意深藏肃杀中。\n乘兴俓思游剡曲，狼烽明灭又天东。",
        "dynasty": "宋",
        "collection_info": null
    },
    {
        "title": "哭涂移愚教授",
        "author": "俞德邻",
        "content": "北固登山屐，西园载酒船。\n论心今一世，握手后千年。\n湖海风波恶，干坤雨露偏。\n无因见宿草，流泪涨黄泉。",
        "dynasty": "宋",
        "collection_info": null
    },
    {
        "title": "春日苦雨二首  其一",
        "author": "俞德邻",
        "content": "礮车云起走丰隆，河伯重驱十二童。\n山窍号风雷破柱，海门翻浪雨飞空。\n一春狂犬吠日出，三月老农愁岁终。\n斗米换衾宁计直，却疑家近漏天东。",
        "dynasty": "宋",
        "collection_info": null
    },
    {
        "title": "春日苦雨二首  其二",
        "author": "俞德邻",
        "content": "日日盲风怪雨间，百花顦顇委蓁菅。\n鲛人停杼疑翻海，河伯移宫欲近山。\n裹饭有谁来问病，挑灯老我独愁颜。\n九畴何日重浮洛，川锁支祁鼎铸姦。",
        "dynasty": "宋",
        "collection_info": null
    },
    {
        "title": "金坛邑中作",
        "author": "俞德邻",
        "content": "菰蒲风起雨蒙𩆓，万室参差浸碧澜。\n一鹤归来城郭改，二龙飞去洛波寒。\n松迷旧径犹存寺，蛙聒新畬总为官。\n却喜故家文献在，半从鞍马半儒冠。",
        "dynasty": "宋",
        "collection_info": null
    },
    {
        "title": "次韵陈登父桃花",
        "author": "俞德邻",
        "content": "台隶羣芳散绮葩，繁枝密干蔚交加。\n武陵溪畔秦人洞，濯锦江头杜老家。\n风搅乱红春过雨，露滋微艷晓笼霞。\n长安重到应惆怅，寂寞玄都燕麦斜。",
        "dynasty": "宋",
        "collection_info": null
    },
    {
        "title": "赠蒋文学三首  其一",
        "author": "俞德邻",
        "content": "车声马迹任营营，芦溆襄羊境最清。\n万卷图书双鬓老，五湖烟浪一舟轻。\n忘机已信驯鸥狎，洗耳那愁斗蚁惊。\n更喜瓯窭秧水足，倚风扶杖看春耕。",
        "dynasty": "宋",
        "collection_info": null
    },
    {
        "title": "赠蒋文学三首  其二",
        "author": "俞德邻",
        "content": "庞眉鹤髮一诗翁，肯伴渔夫理钓筒。\n芦溆柳塘新涨外，竹篱茅舍晚烟中。\n乡书再捧衣犹白，村酒频沽颊借红。\n万事无言归一笑，仲车元不是真聋。",
        "dynasty": "宋",
        "collection_info": null
    },
    {
        "title": "赠蒋文学三首  其三",
        "author": "俞德邻",
        "content": "忆昔携书衮绣堂，扁舟曾此濯沧浪。\n苍龙飞去未成雨，老鹤重来知几霜。\n人物半凋嗟世事，典刑犹在得诗章。\n何当去卜西枝隠，同泛渔舟夜击榔。",
        "dynasty": "宋",
        "collection_info": null
    },
    {
        "title": "记梦",
        "author": "俞德邻",
        "content": "云封槐里黯平芜，无復鱼灯照玉鳬。\n乐奏马惊犹奋鬣，鼎成龙去莫攀胡。\n老归燕国常悲陇，梦断荥河偶得图。\n淳景布衣今白髮，西风搔首独踟蹰。",
        "dynasty": "宋",
        "collection_info": null
    },
    {
        "title": "午睡",
        "author": "俞德邻",
        "content": "赤米黄虀雪白盐，图书满架绝韬钤。\n百年无补孔融愧，三叶不遭颜赐潜。\n去住任如巢幕燕，间关谁学上竿鮎。\n幽居暇日知何事，一半清谈半黑甜。",
        "dynasty": "宋",
        "collection_info": null
    },
    {
        "title": "泛湖",
        "author": "俞德邻",
        "content": "閒居散人事，一舸泛长湖。\n夜雨半篙荇，春风十幅蒲。\n功名槐国梦，身世辋川图。\n舣岸逢林叟，清谈日又晡。",
        "dynasty": "宋",
        "collection_info": null
    },
    {
        "title": "金坛郊外",
        "author": "俞德邻",
        "content": "散屧过平堤，前村雨一犁。\n草荒翁仲立，树密鹧鸪啼。\n野色连天远，溪光隔岸迷。\n干戈犹未息，何处足幽栖。",
        "dynasty": "宋",
        "collection_info": null
    },
    {
        "title": "八月十五夜",
        "author": "俞德邻",
        "content": "捲尽顽云玉漏中，月华如水浸层空。\n一轮圆缺常时见，万里阴晴此夜同。\n突兀楼台犹昔日，高低禾黍自秋风。\n转蓬地远归心折，尚想霓裳舞旧宫。",
        "dynasty": "宋",
        "collection_info": null
    },
    {
        "title": "观潮",
        "author": "俞德邻",
        "content": "彊弩驱潮水为东，昔年此地识英雄。\n素车白马空明上，青盖红旗灭没中。\n十万军声西塞月，三千鲲浪北溟风。\n乘槎有约终须去，见说银潢与海通。",
        "dynasty": "宋",
        "collection_info": null
    },
    {
        "title": "古琴一张徽絃不具持赠刘汉卿经历因赋",
        "author": "俞德邻",
        "content": "枯桐三尺蹙龙纹，爨下薪焦偶未焚。\n七窍已开犹浑沌，一丝不挂绝声闻。\n至音澹薄何如默，大道希夷岂在文。\n持赠要知絃外趣，美哉斯意忆河汾。",
        "dynasty": "宋",
        "collection_info": null
    },
    {
        "title": "閒居即事",
        "author": "俞德邻",
        "content": "尘外江村野老家，穷年兀兀笑盘蜗。\n素琴横膝一尊酒，纱帽笼头七椀茶。\n编竹作桥看蚁渡，种花成坞听蜂衙。\n閒中自有经纶事，寄语时人莫笑譁。",
        "dynasty": "宋",
        "collection_info": null
    },
    {
        "title": "次韵陈登父小楼述怀",
        "author": "俞德邻",
        "content": "慷慨悲歌续五噫，等閒观物倚筇枝。\n士龙瓦屋西头住，吏部霜螯左手持。\n湖海悠悠空拓落，风埃冉冉竟衰迟。\n登楼作赋羞王粲，寂寞归与理钓丝。",
        "dynasty": "宋",
        "collection_info": null
    },
    {
        "title": "通津田舍",
        "author": "俞德邻",
        "content": "汀葭江菼两依依，鸥鹭相亲寂不飞。\n僧入翠微云伴去，牛耕白水犊随归。\n古今贤圣多萧索，王伯干戈有是非。\n老病忧时心力弱，可能此地得渔矶。",
        "dynasty": "宋",
        "collection_info": null
    },
    {
        "title": "游鹤林寺",
        "author": "俞德邻",
        "content": "步屧叩禅扉，春山碧四围。\n天高黄鹤远，仙去杜鹃非。\n拂石云生袖，扪松雾湿衣。\n几生通佛性，一昔遂忘归。",
        "dynasty": "宋",
        "collection_info": null
    },
    {
        "title": "客怀",
        "author": "俞德邻",
        "content": "客怀元自恶，归思浩无垠。\n愁织窗前草，情凄岸曲苹。\n十年纷战伐，四海暗风尘。\n故旧无消息，西风泪满巾。",
        "dynasty": "宋",
        "collection_info": null
    },
    {
        "title": "夜坐",
        "author": "俞德邻",
        "content": "蒲团迭膝诵南华，莲勺灯明细吐花。\n客有可人期不至，邻无美酒夜难赊。\n湿星酿雨愁飞鴈，枯木号风怨宿鸦。\n自笑不眠还不倦，城头呜咽又鸣笳。",
        "dynasty": "宋",
        "collection_info": null
    },
    {
        "title": "次韵陈登父送春有感",
        "author": "俞德邻",
        "content": "同谷歌残返旧蹊，园庐寂寞半蒿藜。\n忧时顿觉愁如海，对客何能醉似泥。\n春去春来人渐老，城南城北望犹迷。\n鼓鼙一概旌旗满，何日车书混僰鞮。",
        "dynasty": "宋",
        "collection_info": null
    },
    {
        "title": "臂疾示儿",
        "author": "俞德邻",
        "content": "臂疾浸淫骨半枯，蒲团毯被学跏趺。\n宋清药券偿未了，司业酒钱来便无。\n湖海飘零销壮志，风霜荏苒上吟鬚。\n征辽挟矢知无分，老向新丰倩汝扶。",
        "dynasty": "宋",
        "collection_info": null
    },
    {
        "title": "閒居遣兴",
        "author": "俞德邻",
        "content": "数间破屋玉川家，纱帽笼头自煮茶。\n万卷图书三尺剑，半窗风雨一池蛙。\n诗情寂寞腹无稿，老态浸寻眼有花。\n鼎鼎百年成底事，醉乡端的是生涯。",
        "dynasty": "宋",
        "collection_info": null
    },
    {
        "title": "次陈登父中秋游古竹院韵",
        "author": "俞德邻",
        "content": "閒过竹院听华严，结愿清香发旧奁。\n灏气半空浮桂魄，凉风三径拂松髯。\n酒阑野兴归长笛，吟罢秋声落短檐。\n终日昏昏真醉梦，几时游屐更苔黏。",
        "dynasty": "宋",
        "collection_info": null
    },
    {
        "title": "秋残",
        "author": "俞德邻",
        "content": "乐天老矣放樊蛮，鸥羡忘机鹤羡閒。\n缓步当车休下泽，浇愁得酒即中山。\n些骚岂敢奴仆命，伊吕元非伯仲间。\n兀兀支颐秋又晚，乱云斜日澹烟鬟。",
        "dynasty": "宋",
        "collection_info": null
    },
    {
        "title": "养拙",
        "author": "俞德邻",
        "content": "养拙柴扉百虑疎，天光云影乱秋渠。\n一身摇动未妨酒，两眼眵昏犹嗜书。\n陶令但知归有菊，冯谖忍叹食无鱼。\n閒中滋味君休厌，门外纷纷几覆车。",
        "dynasty": "宋",
        "collection_info": null
    },
    {
        "title": "无题二首  其一",
        "author": "俞德邻",
        "content": "杯酒河桥饯去篷，谁知此别竟西东。\n隙驹冉冉岁华改，楼燕飞飞春事空。\n佩冷江皋凄落月，笳吹朔漠动悲风。\n芳魂寂寞扬州路，后土琼姬恨畧同。",
        "dynasty": "宋",
        "collection_info": null
    },
    {
        "title": "无题二首  其二",
        "author": "俞德邻",
        "content": "花柳亭台半劫灰，故人沦落共徘徊。\n湖光山色西施舸，水影月香和靖梅。\n鸿蹋雪泥犹记迹，鹤归华表总成哀。\n一尊浊酒和愁酌，泪洒东风醉玉颓。",
        "dynasty": "宋",
        "collection_info": null
    },
    {
        "title": "正月十日理髮三首  其一",
        "author": "俞德邻",
        "content": "多病多愁鬓已星，更怜诗骨瘦崚嶒。\n百钱挑杖但求醉，五斗折腰良不能。\n徒步幸无官长駡，浩歌聊袭散人称。\n世情阅尽忘今古，一合干坤几废兴。",
        "dynasty": "宋",
        "collection_info": null
    },
    {
        "title": "正月十日理髮三首  其二",
        "author": "俞德邻",
        "content": "寂历劳生叹转蓬，百年强半走西东。\n从师谩学屠龙技，报国元无汗马功。\n二顷有秋生计足，三杯近卯客愁空。\n儿童相见从相笑，两鬓丝丝一老翁。",
        "dynasty": "宋",
        "collection_info": null
    },
    {
        "title": "正月十日理髮三首  其三",
        "author": "俞德邻",
        "content": "晨梳白髮照青铜，叹息光阴过眼空。\n一市少年羞袴下，三朝新妇闭车中。\n酒逢知己犹堪醉，文不惊人莫送穷。\n天下士忧天下事，肯将飞伏较雌雄。",
        "dynasty": "宋",
        "collection_info": null
    },
    {
        "title": "送王舍人之燕山",
        "author": "俞德邻",
        "content": "柳媚花明二月天，金羁络马路三千。\n鳣鲸得意纵溟壑，蛙蚓无知闹坎泉。\n今古不磨惟正理，是非何必待他年。\n离骚已信多忠愤，珍重毋忘鸨羽篇。",
        "dynasty": "宋",
        "collection_info": null
    },
    {
        "title": "游宣慰载酒泛溪即席有作",
        "author": "俞德邻",
        "content": "五载绨袍忆故人，春风吹鹤过湖滨。\n楼台冷浸两溪水，天地清无一点尘。\n棹底空觥今杜牧，井中投辖旧陈遵。\n万方一概吾安往，傥许诛茅竟卜邻。",
        "dynasty": "宋",
        "collection_info": null
    },
    {
        "title": "陪游宣慰游霅归赋",
        "author": "俞德邻",
        "content": "隃望平山碧四围，鹁鸪啼处见柴扉。\n白苹风起雨初歇，绿叶成阴春又归。\n野外樵夫纷避道，溪边鸥鸟独忘机。\n深杯百罚人扶醉，一枕西轩月满衣。",
        "dynasty": "宋",
        "collection_info": null
    },
    {
        "title": "次韵简林绍先诸友三首  其一",
        "author": "俞德邻",
        "content": "宦路风波渺望洋，几人赤马旦蒙霜。\n便便懒是夸经笥，嗑嗑从渠笑酒囊。\n花柳春风朝步屧，菰蒲春水夜鸣榔。\n人间别有桃源路，肯为浮荣替戾冈。",
        "dynasty": "宋",
        "collection_info": null
    },
    {
        "title": "次韵简林绍先诸友三首  其二",
        "author": "俞德邻",
        "content": "纳纳干坤万彙滋，同声同气自相宜。\n江山今古几兴废，湖海交朋屡别离。\n落月照梁疑太白，西风挥扇障元规。\n老来万事如泥浊，一笑论文祇自知。",
        "dynasty": "宋",
        "collection_info": null
    },
    {
        "title": "次韵简林绍先诸友三首  其三",
        "author": "俞德邻",
        "content": "载酒湖山忆盛年，可怜风物竟凄然。\n杜陵野老哭春日，空谷佳人倚暮天。\n禾黍离离迷故国，旌旗杳杳徧南偏。\n虎皮何日包弓矢，老为羲皇受一廛。",
        "dynasty": "宋",
        "collection_info": null
    },
    {
        "title": "客窗夜雨",
        "author": "俞德邻",
        "content": "世路驱驰力不任，老来世路转岖嵚。\n小窗一夜芭蕉雨，倦客十年桑梓心。\n黄纸红旗违壮志，青尊绿醑笑孤斟。\n故山何日真归隠，磵水松风直万金。",
        "dynasty": "宋",
        "collection_info": null
    },
    {
        "title": "息寮王教授輓词二首  其一",
        "author": "俞德邻",
        "content": "黄鹤山前蜕骨仙，饱餐玉蕊潄珠泉。\n酒酣拓戟老工部，官冷无毡贫郑虔。\n四海风埃方坱莽，一生岐路几迍邅。\n公今得向扬州死，况復悬车过八年。",
        "dynasty": "宋",
        "collection_info": null
    },
    {
        "title": "息寮王教授輓词二首  其二",
        "author": "俞德邻",
        "content": "昔年床下拜庞公，数树梅花一亩宫。\n寂寞吟情头尽鹤，摧颓病骨气如虹。\n祇今有子能传业，谁念无钱解送终。\n千古幽扃邻牧惰，遥怜环佩月明中。",
        "dynasty": "宋",
        "collection_info": null
    },
    {
        "title": "梅雨",
        "author": "俞德邻",
        "content": "宇宙冥冥四月时，小斋吟眺苦低垂。\n江城地僻莓苔老，山径云深草木滋。\n密雾蒙蒙笼翠幄，轻烟冉冉散青丝。\n楚宫幽佩劳魂梦，西望巫阳祇自悲。",
        "dynasty": "宋",
        "collection_info": null
    },
    {
        "title": "老病",
        "author": "俞德邻",
        "content": "老病幽栖觉懒吟，眼观时态独关心。\n古今不冺春秋笔，天地难欺暮夜金。\n幸有别肠堪贮酒，未愁短髮不胜簪。\n柴门一闭从春尽，桃李飞花叶又阴。",
        "dynasty": "宋",
        "collection_info": null
    },
    {
        "title": "遣怀",
        "author": "俞德邻",
        "content": "扰扰干坤几战尘，南山北阙意逡巡。\n贫思隠语呼庚癸，病怯流年避巳辰。\n三顾恐无开济术，百年须了去来因。\n鹿门有约吾将隠，倚杖看云老此身。",
        "dynasty": "宋",
        "collection_info": null
    },
    {
        "title": "送刘伯宣尹松江府五首  其一",
        "author": "俞德邻",
        "content": "来往燕鸿异，逍遥鹏鷃同。\n古交千载上，余论六经中。\n瓜渚茅檐月，芜城柳岸风。\n寸心谈未了，棹士莫怱怱。",
        "dynasty": "宋",
        "collection_info": null
    },
    {
        "title": "送刘伯宣尹松江府五首  其二",
        "author": "俞德邻",
        "content": "宦途昏抹漆，达士久悲丝。\n汲直世多忌，父清人不知。\n隆污俱合道，行止要随时。\n富贵真槐蚁，千年看鼎彝。",
        "dynasty": "宋",
        "collection_info": null
    },
    {
        "title": "送刘伯宣尹松江府五首  其三",
        "author": "俞德邻",
        "content": "兵燹三年久，疮痍百姓同。\n政须随日化，心要与天通。\n刻木期难对，屯膏施易穷。\n松江三万顷，盂水爱任公。",
        "dynasty": "宋",
        "collection_info": null
    },
    {
        "title": "送刘伯宣尹松江府五首  其四",
        "author": "俞德邻",
        "content": "事丛缘网密，意广忌才疎。\n浩浩皇风远，迟迟化日舒。\n俗移三纪后，德洽百年余。\n擿伏非仁政，生民本一初。",
        "dynasty": "宋",
        "collection_info": null
    },
    {
        "title": "送刘伯宣尹松江府五首  其五",
        "author": "俞德邻",
        "content": "烹鲜知政理，履豨识民心。\n土壤分南北，诗书亘古今。\n遐方犹战伐，癃老正呻吟。\n三尺焦桐在，烦公发至音。",
        "dynasty": "宋",
        "collection_info": null
    },
    {
        "title": "次韵崔郎中游西湖",
        "author": "俞德邻",
        "content": "万顷湖光一苇杭，画桥横接旧堤长。\n松环九里烟云湿，梅压孤山水月香。\n梵宇琳宫增突兀，铜驼金谷自凄凉。\n悲吟一夜头添雪，惭愧崔鸿在洛阳。",
        "dynasty": "宋",
        "collection_info": null
    },
    {
        "title": "范仲山以磵谷居自号为赋二首  其一",
        "author": "俞德邻",
        "content": "山林朝市两相忘，寂寂幽居兴味长。\n雨过竹侵书帙浄，风轻花落砚池香。\n三杯卯酒醉未醉，一枕午窗凉更凉。\n人境结庐元不俗，渊明何必定柴桑。",
        "dynasty": "宋",
        "collection_info": null
    },
    {
        "title": "范仲山以磵谷居自号为赋二首  其二",
        "author": "俞德邻",
        "content": "丘壑中间着幼舆，何如此地卜幽居。\n棋声夜静客饮酒，花影昼閒儿读书。\n尘世覆蕉多得鹿，痴人缘木更求鱼。\n先生梦觉浑无事，一笑浮云指太虚。",
        "dynasty": "宋",
        "collection_info": null
    },
    {
        "title": "山房遣兴",
        "author": "俞德邻",
        "content": "三径岚烟护碧苔，地无高下总栽梅。\n花随流水绕除去，云共好山排闼来。\n月冷蛙声諠鼓吹，风清蜃气耸楼台。\n过逢况有侯芭在，白首玄经未足咍。",
        "dynasty": "宋",
        "collection_info": null
    },
    {
        "title": "游灵岩",
        "author": "俞德邻",
        "content": "蹑石扪萝一径通，凭阑极目思无穷。\n川明竹树萧疎外，人语烟云杳霭中。\n风月五湖西子舸，楼台千古梵王宫。\n艰难隠遁寻幽憩，晤语无人忆赞公。",
        "dynasty": "宋",
        "collection_info": null
    },
    {
        "title": "次韵赵提举二首  其一",
        "author": "俞德邻",
        "content": "白首玄经病子云，感时怀旧独霑巾。\n十年战伐多新鬼，四海逢迎少故人。\n上苑鶑花非昔日，曲江蒲柳为谁春。\n涌金香酒甜如蜜，满眼沽来莫厌频。",
        "dynasty": "宋",
        "collection_info": null
    },
    {
        "title": "次韵赵提举二首  其二",
        "author": "俞德邻",
        "content": "寂历谋生后计然，已将穷达付苍天。\n狙公枉自计朝暮，徐邈但知中圣贤。\n岁月催人如过隙，功名随世任先鞭。\n纷纷燕雀惊鹰隼，谁识图真在左绵。",
        "dynasty": "宋",
        "collection_info": null
    },
    {
        "title": "山林乐四首  其一",
        "author": "俞德邻",
        "content": "山林何所乐，忽忽遂忘归。\n江阔天低水，山深雾湿衣。\n青虫当户织，白鸟背人飞。\n野性因留滞，非干与世违。",
        "dynasty": "宋",
        "collection_info": null
    },
    {
        "title": "山林乐四首  其二",
        "author": "俞德邻",
        "content": "山林何所乐，佳兴四时同。\n琴罢庭留月，酒残松度风。\n鹤归苍汉外，猿叫碧萝中。\n却笑磻溪叟，区区理钓筒。",
        "dynasty": "宋",
        "collection_info": null
    },
    {
        "title": "山林乐四首  其三",
        "author": "俞德邻",
        "content": "山林何所乐，所乐在琴书。\n醉买中山酒，游乘下泽车。\n结交忘鹿豕，分席混樵渔。\n何必桃源路，方为隠者居。",
        "dynasty": "宋",
        "collection_info": null
    },
    {
        "title": "山林乐四首  其四",
        "author": "俞德邻",
        "content": "山林何所乐，幽处两三家。\n曲径新移竹，疎篱旧着花。\n岚烟千嶂合，野水一桥斜。\n谁道无音乐，渔阳有掺挝。",
        "dynasty": "宋",
        "collection_info": null
    },
    {
        "title": "淮楚绝无行乐地万柳池边有开元小寺稍洁因载酒约淮上翁荀桂叔林绍先诸友同游",
        "author": "俞德邻",
        "content": "柳外澄波繫小艖，玉皇宫畔梵王家。\n蚁浮腊味杯行酒，鹤避晴烟竈煮茶。\n客裏招邀惭草率，座中霑洽笑兰阇。\n杖藜归路西风晚，一抹寒林万点鸦。",
        "dynasty": "宋",
        "collection_info": null
    },
    {
        "title": "次韵夏楚材登山阳故城有感",
        "author": "俞德邻",
        "content": "金粟松摧故国荒，春秋未作叹诗亡。\n十年漂泊家千里，百代兴衰梦一场。\n蠙浦风清波鸭绿，渔梁春暖酒鹅黄。\n相逢且尽尊前醉，莫遣愁多白髮长。",
        "dynasty": "宋",
        "collection_info": null
    },
    {
        "title": "初度留山阳",
        "author": "俞德邻",
        "content": "茫茫南国徧旌旗，九日明朝有所思。\n元亮暮年书甲子，灵均初度忆庚寅。\n鱼龙寂寞秋江阔，豺虎从衡客路危。\n归去白云堪共卧，万山深处结茅茨。",
        "dynasty": "宋",
        "collection_info": null
    },
    {
        "title": "答淮上翁二首  其一",
        "author": "俞德邻",
        "content": "风雨凄凄战客衣，长淮东去鴈南飞。\n碧山学士老復老，芳草王孙归不归。\n尊酒细论悲昨梦，囊书空负笑前非。\n木奴千辈侯千户，早晚应须赋式微。",
        "dynasty": "宋",
        "collection_info": null
    },
    {
        "title": "答淮上翁二首  其二",
        "author": "俞德邻",
        "content": "京江语别十三春，宇宙茫茫几战尘。\n客路秋风欺白髮，阴房夜雨湿青燐。\n杖藜嘆世悲谁子，悬印朝天少故人。\n回首鹿门思旧隠，荒坟宿草更沾巾。",
        "dynasty": "宋",
        "collection_info": null
    },
    {
        "title": "怀林绍先三首  其一",
        "author": "俞德邻",
        "content": "长淮滚浊澜，春半尚严寒。\n久客愁无寐，怀人醉不欢。\n读书狂李白，忘事老师丹。\n何日归林下，悠然饭一箪。",
        "dynasty": "宋",
        "collection_info": null
    },
    {
        "title": "怀林绍先三首  其二",
        "author": "俞德邻",
        "content": "岁岁苦担簦，飘然云水僧。\n星霜变玄鸟，天地有青蝇。\n留滞慵僮仆，怀归畏友朋。\n求田端有暇，谁復问陈登。",
        "dynasty": "宋",
        "collection_info": null
    },
    {
        "title": "怀林绍先三首  其三",
        "author": "俞德邻",
        "content": "羁怀不自憀，明日又花朝。\n我畏杖藜远，君难折简招。\n愁长怜髮短，室迩嘆人遥。\n剪尽西窗烛，凭谁慰寂寥。",
        "dynasty": "宋",
        "collection_info": null
    },
    {
        "title": "寓山阳天庆馆作",
        "author": "俞德邻",
        "content": "紫气浮关怅客情，琳宫羸卧绝逢迎。\n长廊夜静蛩吟苦，古殿秋深鹤唳清。\n勾漏丹砂何处问，蓝桥云液为谁倾。\n捲帘残月斜窥牖，街鼓冬冬又五更。",
        "dynasty": "宋",
        "collection_info": null
    },
    {
        "title": "次韵陈教授见寄二首  其一",
        "author": "俞德邻",
        "content": "藜床听雨卧，雨霁抱琴行。\n古径荒苔合，秋渠坠叶平。\n流年悲鴈影，往事咽蛩声。\n谁识玄都观，刘郎旧有名。",
        "dynasty": "宋",
        "collection_info": null
    },
    {
        "title": "次韵陈教授见寄二首  其二",
        "author": "俞德邻",
        "content": "江城吾旧隠，今岁喜秋穰。\n一顷南山豆，千畦负郭姜。\n看云扃户晚，对月引杯长。\n他日凭鱼鴈，犹堪话楚狂。",
        "dynasty": "宋",
        "collection_info": null
    },
    {
        "title": "送程道大归新安兼简宪使卢处道学士四首  其一",
        "author": "俞德邻",
        "content": "倦客思归整旆鞍，班荆祖道驻江干。\n浮云流水别离易，明月清风会晤难。\n携妓东山须载酒，上书北阙莫求官。\n诸公衮衮君休羡，得马还将失马看。",
        "dynasty": "宋",
        "collection_info": null
    },
    {
        "title": "送程道大归新安兼简宪使卢处道学士四首  其二",
        "author": "俞德邻",
        "content": "十年故国黍离离，一日翩然赋式微。\n儒服政怜山鸟怪，机心何独海鸥飞。\n山中朝露閒观槿，岭曲春风自采薇。\n苍狗白衣从变化，是今非昔昔谁非。",
        "dynasty": "宋",
        "collection_info": null
    },
    {
        "title": "送程道大归新安兼简宪使卢处道学士四首  其三",
        "author": "俞德邻",
        "content": "我生惭愧贾胡留，暮鼓晨钟復报秋。\n万里桥南存旧宅，十年客舍尚并州。\n青山是处堪埋骨，白髮新来渐满头。\n此日送君何限意，长江万折有东流。",
        "dynasty": "宋",
        "collection_info": null
    },
    {
        "title": "送程道大归新安兼简宪使卢处道学士四首  其四",
        "author": "俞德邻",
        "content": "戋戋束帛贲丘阿，有几英雄入网罗。\n少室山人征不起，贞元朝士已无多。\n声光赫奕埋轮使，音调凄清扣角歌。\n倾盖相驩应恨晚，乔松千尺有丝萝。",
        "dynasty": "宋",
        "collection_info": null
    },
    {
        "title": "次韵程道益见赠二首  其一",
        "author": "俞德邻",
        "content": "此生惭愧马牛襟，返锁柴门岁月深。\n避地管宁甘白帽，登台郭隗自黄金。\n风霜渐老骚人鬓，天地元知国士心。\n却喜程侯晚相遇，长鱼碧酒共清吟。",
        "dynasty": "宋",
        "collection_info": null
    },
    {
        "title": "次韵程道益见赠二首  其二",
        "author": "俞德邻",
        "content": "十载时艰泪染襟，余生几拟託幽深。\n匹夫无罪空怀璧，校尉有官从摸金。\n老去风尘犹瞇眼，春来药裹更关心。\n草玄作赋吾何敢，梁父吟成祇自吟。",
        "dynasty": "宋",
        "collection_info": null
    },
    {
        "title": "病中三首  其一",
        "author": "俞德邻",
        "content": "病来十日闭茅庐，孤负吟诗与着书。\n床下不知牛是蚁，濠间谁识子非鱼。\n羸形分绝麒麟画，老境堪同鹿豕居。\n坎止流行随所寓，分明天地一籧篨。",
        "dynasty": "宋",
        "collection_info": null
    },
    {
        "title": "病中三首  其二",
        "author": "俞德邻",
        "content": "腐儒麤粝愧无功，一月兼旬卧病中。\n赋就但应增肺渴，檄成元不愈头风。\n移心有法难忘药，折臂无缘定作公。\n世事渐艰吾已老，翛然梦不到槐宫。",
        "dynasty": "宋",
        "collection_info": null
    },
    {
        "title": "病中三首  其三",
        "author": "俞德邻",
        "content": "婢寻本草犬迎医，二竖驱除去復随。\n衰老维摩常示病，瘦生杜甫不关诗。\n门堪罗雀那容驷，釜不烹鱼但作糜。\n见说九重征武士，却须攘臂学支离。",
        "dynasty": "宋",
        "collection_info": null
    },
    {
        "title": "故舶使知泉州赵公挽词五首  其一",
        "author": "俞德邻",
        "content": "闽粤驱驰后，干坤震荡中。\n名虽高斗北，身竟老辽东。\n仕止因时异，悲懽与世同。\n洛滨多侍从，立懦独清风。",
        "dynasty": "宋",
        "collection_info": null
    },
    {
        "title": "故舶使知泉州赵公挽词五首  其二",
        "author": "俞德邻",
        "content": "慷慨辞双节，逍遥寄一筇。\n扬雄虽若凤，老子自犹龙。\n霁月窗前草，悲风陇上松。\n遗民应巷哭，何但辍秦舂。",
        "dynasty": "宋",
        "collection_info": null
    },
    {
        "title": "故舶使知泉州赵公挽词五首  其三",
        "author": "俞德邻",
        "content": "壮岁风云会，衰龄岸谷迁。\n芾棠南国裏，细柳曲江边。\n天地纷戈甲，园林寂管絃。\n康成共丁卯，肯避巳辰年。",
        "dynasty": "宋",
        "collection_info": null
    },
    {
        "title": "故舶使知泉州赵公挽词五首  其四",
        "author": "俞德邻",
        "content": "杜陵侔稷契，诸葛陋袁曹。\n道在七分易，文过九辩骚。\n丘原终古闭，嵩岳极天高。\n况復阶庭树，于今有凤毛。",
        "dynasty": "宋",
        "collection_info": null
    },
    {
        "title": "故舶使知泉州赵公挽词五首  其五",
        "author": "俞德邻",
        "content": "世梗投林密，人稀寄驿迟。\n一朝传易箦，千古竟骑箕。\n斲鼻空悲郢，援琴谩忆期。\n薤歌嗟已晚，生死负恩私。",
        "dynasty": "宋",
        "collection_info": null
    },
    {
        "title": "秋壑堂",
        "author": "俞德邻",
        "content": "衮绣三朝乐盛时，湖山廊庙两栖迟。\n一声鼙鼓干坤沸，万里烟尘草木悲。\n隔叶黄鹂空睍睆，定巢紫燕尚差池。\n春风不管人间事，犹绕雕阑扬绿漪。",
        "dynasty": "宋",
        "collection_info": null
    },
    {
        "title": "怀聂道录二首  其一",
        "author": "俞德邻",
        "content": "形影参商已六春，春风吹梦益霑巾。\n江头杨柳送行客，窗外梅花疑故人。\n世事茫茫山岳隔，年光冉冉燕鸿新。\n一尊何日重携手，鹤外干坤迥不尘。",
        "dynasty": "宋",
        "collection_info": null
    },
    {
        "title": "怀聂道录二首  其二",
        "author": "俞德邻",
        "content": "夜鹤朝猿伴苦吟，碧窗静锁绿云阴。\n青精可饭药资乏，黄独无苗山雪深。\n岂有故人分禄米，但闻隠士寄焦琴。\n相思一夜生春草，明月满街天籁沈。",
        "dynasty": "宋",
        "collection_info": null
    },
    {
        "title": "病愈出游",
        "author": "俞德邻",
        "content": "桐帽椶鞋破晓烟，落花飞絮暮春天。\n风檐转日噪干鹊，云树隔溪啼杜鹃。\n客引茅亭沽旧酒，僧邀竹院话枯禅。\n病余一事还堪笑，脚力轻松倍去年。",
        "dynasty": "宋",
        "collection_info": null
    },
    {
        "title": "舟行欲访三茅践许宗师鹤会之约",
        "author": "俞德邻",
        "content": "磵饮岩栖愿已违，小舟拂晓泛涟漪。\n蒲丛露冷泣姑恶，木末云深叫子规。\n山近三茅便杖屐，酒沽五里带糟醨。\n乘风俓拟寻幽躅，莫负当年汗漫期。",
        "dynasty": "宋",
        "collection_info": null
    },
    {
        "title": "夜卧旅邸梦入三茅山一道士病一道士鼾睡因作诗纪其概云",
        "author": "俞德邻",
        "content": "梦入三茅叩玉扉，楼台金碧浄朝晖。\n岩花涧草高低见，田鹤沙禽下上飞。\n道士倚墙方熟睡，至人杜德不言机。\n人间天上元非远，非想非非更觉非。",
        "dynasty": "宋",
        "collection_info": null
    },
    {
        "title": "人日",
        "author": "俞德邻",
        "content": "人日吟窗涤砚尘，探官擘茧笑乡邻。\n山人雅爱终南径，诗客空怀渭北春。\n誉毁盖棺犹未了，勋名看镜不须频。\n从今好是支离卧，有客问余方负薪。",
        "dynasty": "宋",
        "collection_info": null
    },
    {
        "title": "郭朝奉挽词二首  其一",
        "author": "俞德邻",
        "content": "性俭家常足，心閒体自胖。\n令名缘有子，良贵不须官。\n遗像衣冠古，高堂几席寒。\n他年说耆旧，回首重辛酸。",
        "dynasty": "宋",
        "collection_info": null
    },
    {
        "title": "郭朝奉挽词二首  其二",
        "author": "俞德邻",
        "content": "世态十年别，交情奕代论。\n及门先倒屣，引酌定空尊。\n杖屦春风语，松楸夜月魂。\n些成嗟已晚，江阔听啼猿。",
        "dynasty": "宋",
        "collection_info": null
    },
    {
        "title": "悼俞仁则",
        "author": "俞德邻",
        "content": "藕花汀畔柳丝垂，杯酒殷勤话别离。\n风雨对床空有约，池塘梦草竟无诗。\n荒坟日落谁人弔，古屋苔深独我悲。\n毕竟功名大槐国，排云书在即丰碑。",
        "dynasty": "宋",
        "collection_info": null
    },
    {
        "title": "吴门逢友人",
        "author": "俞德邻",
        "content": "泽国江山冷战云，扁舟春晚忽逢君。\n荒城鼓角含商气，旧曲楼台暗楚氛。\n海燕认巢迷故主，苔蜗篆壁变新文。\n更怜庾信江南赋，音调凄清不忍闻。",
        "dynasty": "宋",
        "collection_info": null
    },
    {
        "title": "送张师道",
        "author": "俞德邻",
        "content": "七闽幕府藉词臣，一笑平反草木春。\n制下九重新涣汗，胸蟠千古旧经纶。\n生平耻不为伊傅，夜半何烦问鬼神。\n无限焦枯待霖雨，好将斯道觉斯民。",
        "dynasty": "宋",
        "collection_info": null
    },
    {
        "title": "送道士孙雪房",
        "author": "俞德邻",
        "content": "雾豹文章野鹤姿，黄冠晦迹淛江涯。\n携家拟就鹿门隠，奏赋何期狗监知。\n触热问涂行有日，排云论事岂无时。\n太平上策须倾倒，更忆崆峒麦熟诗。",
        "dynasty": "宋",
        "collection_info": null
    },
    {
        "title": "送董左丞二首  其一",
        "author": "俞德邻",
        "content": "帝睠东南用正人，角巾归第请何频。\n相公久矣倦台鼎，故国依然倚世臣。\n霖雨合归天上作，忠言须造榻前陈。\n丈夫出处非徒尔，四海安危寄一身。",
        "dynasty": "宋",
        "collection_info": null
    },
    {
        "title": "送董左丞二首  其二",
        "author": "俞德邻",
        "content": "煌煌勋业绘凌烟，共说韦平有世贤。\n黄閤紫枢名将相，凉台燠馆半神仙。\n百年富贵真槐国，一日清閒胜葛天。\n祇恐九重方侧席，东山未许遽高眠。",
        "dynasty": "宋",
        "collection_info": null
    },
    {
        "title": "閒居遣怀",
        "author": "俞德邻",
        "content": "密树幽花似远村，循除流水自浑浑。\n无僧肯送卢仝米，有客时过陆抗门。\n月晕河天鱼散子，泥融雨径竹生孙。\n十年四海干戈满，似此遗民几户存。",
        "dynasty": "宋",
        "collection_info": null
    },
    {
        "title": "为汤提刑赋南园玉绣毬花二首  其一",
        "author": "俞德邻",
        "content": "绣衣持斧旧诗翁，天与奇葩衬绮栊。\n翠㔩叶攒珠的皪，碧搔头映玉珑璁。\n氤氲香雾迷丛蝶，淡沲晴飔扬转蓬。\n安得素娥斟绿醑，缓歌一阕月明中。",
        "dynasty": "宋",
        "collection_info": null
    },
    {
        "title": "为汤提刑赋南园玉绣毬花二首  其二",
        "author": "俞德邻",
        "content": "愁烟泫露泣明妃，万蝶魂迷倦不飞。\n帐簇流苏裀翡翠，阶翻蹴踘落珠玑。\n琼葩分韵香疑减，柳絮成团似却非。\n风雨朝昏他日约，忍令容易失芳菲。",
        "dynasty": "宋",
        "collection_info": null
    },
    {
        "title": "次韵陈静佳咏梅",
        "author": "俞德邻",
        "content": "玉骨冰肌不受尘，纷纷红紫谩争春。\n最宜岩壑风霜夜，相对心肠铁石人。\n寂寞上林迷雾苑，嵯峨巫岫隔烟津。\n翛然自得閒中趣，肯与姚黄作素臣。",
        "dynasty": "宋",
        "collection_info": null
    },
    {
        "title": "古寺",
        "author": "俞德邻",
        "content": "古寺倚峥嵘，春风信马行。\n猿吟千树暗，僧定一灯明。\n野水循除出，庭莎夹径生。\n云何多俗韵，一宿又江城。",
        "dynasty": "宋",
        "collection_info": null
    },
    {
        "title": "故枢密使陆公挽词三首  其一",
        "author": "俞德邻",
        "content": "杞国天将压，苍梧云正愁。\n龙胡垂可挽，鱼腹葬何忧。\n万死丹心在，千龄王气收。\n县知精卫忿，今古不能休。",
        "dynasty": "宋",
        "collection_info": null
    },
    {
        "title": "故枢密使陆公挽词三首  其二",
        "author": "俞德邻",
        "content": "七朝迷瘴雾，一昔倒狂澜。\n天意竟难料，皇图不再安。\n宁甘蹈东海，不忍絷南冠。\n自古谁无死，从容就义难。",
        "dynasty": "宋",
        "collection_info": null
    },
    {
        "title": "故枢密使陆公挽词三首  其三",
        "author": "俞德邻",
        "content": "羣雄纷爱死，一士独捐生。\n历数绝谁续，纲常晦復明。\n人皆念王蠋，天岂祸程婴。\n泪眼休枯尽，他年看史评。",
        "dynasty": "宋",
        "collection_info": null
    },
    {
        "title": "次韵答郦学正见赠三首  其一",
        "author": "俞德邻",
        "content": "鸡鸣羣动已憧憧，习静工夫自笑慵。\n风月一襟霜两鬓，图书万卷酒千钟。\n维摩示病元非病，李广难封不愿封。\n世道隆污随所适，我知老子本犹龙。",
        "dynasty": "宋",
        "collection_info": null
    },
    {
        "title": "次韵答郦学正见赠三首  其二",
        "author": "俞德邻",
        "content": "萧森竹柏小蒲庵，身世嵇康七不堪。\n眼底故人俱寂寞，镜中衰髮自䰐鬖。\n过车慷慨陈清酹，旧馆殷勤脱左骖。\n老我与君同此意，纷纷轻薄不须谈。",
        "dynasty": "宋",
        "collection_info": null
    },
    {
        "title": "次韵答郦学正见赠三首  其三",
        "author": "俞德邻",
        "content": "粥饭随缘类出家，小瓶汲月自煎茶。\n浮荣等是蕉中鹿，薄俗堪怜井底蛙。\n南亩半栽元亮秫，东陵多种邵平瓜。\n青鞋布袜相随去，九陌红尘任没车。",
        "dynasty": "宋",
        "collection_info": null
    },
    {
        "title": "次韵陈教授见寄二首  其一",
        "author": "俞德邻",
        "content": "拟效时人耻效尤，时人嫉我亦如雠。\n携金懒市燕台骏，卖剑聊寻渤海牛。\n白髮盈簪羞我老，黄花满径为谁秋。\n尊前有酒休辞醉，痴绝由来爱虎头。",
        "dynasty": "宋",
        "collection_info": null
    },
    {
        "title": "次韵陈教授见寄二首  其二",
        "author": "俞德邻",
        "content": "朝暮何人肯拔尤，周民何友亦何雠。\n还家久类苏耽鹤，溷世聊歌宁戚牛。\n笔在不妨书甲子，诗亡谁为作春秋。\n百年修短终归尽，倚杖看山任白头。",
        "dynasty": "宋",
        "collection_info": null
    },
    {
        "title": "夏五园亭对雨漫成六首  其一",
        "author": "俞德邻",
        "content": "野鹤乘轩愧不才，柴门键密昼慵开。\n荒亭锁雾红葵老，古木号风白雨来。\n酒免官沽时一醉，诗非私贷日相催。\n人间万事皆儿戏，千载昆明几劫灰。",
        "dynasty": "宋",
        "collection_info": null
    },
    {
        "title": "夏五园亭对雨漫成六首  其二",
        "author": "俞德邻",
        "content": "从来工瑟莫吹竽，赤米黄虀尽自娱。\n种柳藏鸦怜哺母，葺巢护燕待将雏。\n荆榛少剪但除道，瓜芋多栽莫问区。\n金马玉堂元有分，青铜惭愧白髭鬚。",
        "dynasty": "宋",
        "collection_info": null
    },
    {
        "title": "夏五园亭对雨漫成六首  其三",
        "author": "俞德邻",
        "content": "镜中勋业不须论，拭髮何由得马肝。\n日暮论文思李白，年衰忘事类师丹。\n几多归燕愁无主，是处鸣蛙总为官。\n多谢天公相劳苦，梅风吹雨长琅玕。",
        "dynasty": "宋",
        "collection_info": null
    },
    {
        "title": "夏五园亭对雨漫成六首  其四",
        "author": "俞德邻",
        "content": "五噫休作不平鸣，世事悠悠弈一枰。\n歌有红儿休用比，酒无白堕亦须倾。\n青山倘是埋骨好，素髮何嫌照眼明。\n鼎鼎百年三万日，晓烟收尽暮云横。",
        "dynasty": "宋",
        "collection_info": null
    },
    {
        "title": "夏五园亭对雨漫成六首  其五",
        "author": "俞德邻",
        "content": "雨霁云收正午天，槐阴翳翳北窗眠。\n百年未了暂为客，一日得閒真是仙。\n美酒但寻知己饮，好诗休用俗人传。\n山林钟鼎知谁是，输与鸱夷理钓船。",
        "dynasty": "宋",
        "collection_info": null
    },
    {
        "title": "夏五园亭对雨漫成六首  其六",
        "author": "俞德邻",
        "content": "有酒能浇磊磈胸，人生何处不从容。\n横飞辽海成孤鹤，老死南阳亦卧龙。\n习静一丘聊自足，逢时万户莫先封。\n梧楸门巷将迎少，涧曲分畦学老农。",
        "dynasty": "宋",
        "collection_info": null
    },
    {
        "title": "秋泊吴门寄友",
        "author": "俞德邻",
        "content": "尊酒旗亭说旧游，重来茂苑又深秋。\n烟霞静锁诗人屋，风雨常欺倦客楼。\n独鴈叫羣天漠漠，蹇馿畏滑路悠悠。\n相思清夜黄花老，一琖寒灯万斛愁。",
        "dynasty": "宋",
        "collection_info": null
    },
    {
        "title": "次韵薛晓翁教授",
        "author": "俞德邻",
        "content": "鲲鹏意气鹤精神，髣髴风流贺季真。\n三顾岂无天下计，百年空老梦中身。\n兵尘满眼谁知己，儒术谋生每误人。\n长啸归来寻旧隠，石田茅屋未全贫。",
        "dynasty": "宋",
        "collection_info": null
    },
    {
        "title": "閒境",
        "author": "俞德邻",
        "content": "门外红尘竞往还，小轩容膝自怡颜。\n三杯对影夜邀月，一笏拄颐朝看山。\n芳草落花春不老，鸣鸠乳燕乐相关。\n人间寻徧无閒境，閒境由来祇此间。",
        "dynasty": "宋",
        "collection_info": null
    },
    {
        "title": "小园漫兴四首  其一",
        "author": "俞德邻",
        "content": "小园雨过草离离，寂寞葵榴又一时。\n载酒客来閒问字，催租人去更吟诗。\n一杯淡粥学僧供，三尺高床避鬼吹。\n百岁光阴行六十，世间何许凤凰池。",
        "dynasty": "宋",
        "collection_info": null
    },
    {
        "title": "小园漫兴四首  其二",
        "author": "俞德邻",
        "content": "杖藜竹外独徘徊，叹息人间几劫灰。\n燕颔素无难食肉，蟹螯才有便持杯。\n世人枉是皆欲杀，明主何尝肯弃才。\n多谢诸公共推輓，公车时亦到蒿莱。",
        "dynasty": "宋",
        "collection_info": null
    },
    {
        "title": "小园漫兴四首  其三",
        "author": "俞德邻",
        "content": "公车纵肯诏遗民，宣髮萧萧已满巾。\n美景昔时多乐事，丰年今日有饥人。\n翻云覆雨怜轻薄，洗眼开怀任屈伸。\n野鹤瘦躯驯鹿性，此时宁復绘麒麟。",
        "dynasty": "宋",
        "collection_info": null
    },
    {
        "title": "小园漫兴四首  其四",
        "author": "俞德邻",
        "content": "华髮思乡去苦迟，人民城郭总成非。\n九原可作吾谁与，三径就荒胡不归。\n诗思寂寥无腹稿，病躯顦顇减腰围。\n有时梦与钟期遇，閒拂枯桐按玉徽。",
        "dynasty": "宋",
        "collection_info": null
    },
    {
        "title": "怀萧道夫",
        "author": "俞德邻",
        "content": "北辙南辕一昔分，何时尊酒细论文。\n谈经举世用燕说，横笔何人静楚氛。\n朋辈风流推李杜，弟兄词藻愧机云。\n麟洲有客长迴首，归诵琅章饫所闻。",
        "dynasty": "宋",
        "collection_info": null
    },
    {
        "title": "泊阎桥有怀",
        "author": "俞德邻",
        "content": "青镜霜刀杳莫寻，陈留巷陌故阴阴。\n鸿飞犹记东西迹，燕去难留下上音。\n多病乐天悲老近，三生杜牧恨春深。\n浮云柳絮元无准，惭愧人间儿女心。",
        "dynasty": "宋",
        "collection_info": null
    },
    {
        "title": "戏简友人二首  其一",
        "author": "俞德邻",
        "content": "百年何处筑菟裘，又向周南叹滞留。\n砧韵但能凄客枕，鴈声浑不到歌楼。\n江湖展转鱼千里，今古驱驰貉一丘。\n回首金焦渺何许，潇潇风雨使人愁。",
        "dynasty": "宋",
        "collection_info": null
    },
    {
        "title": "戏简友人二首  其二",
        "author": "俞德邻",
        "content": "茅斋蓬鬓静编蒲，谁使担簦问客途。\n万里晴云离塞鴈，一天明月绕枝乌。\n羁愁浩渺夜将半，诗思凄凉岁欲徂。\n却羡故人沉醉处，红楼红粉拥红鑪。",
        "dynasty": "宋",
        "collection_info": null
    },
    {
        "title": "次郭元德二首  其一",
        "author": "俞德邻",
        "content": "马周淹逆旅，梦寐忆常何。\n琴古知音少，囊空得句多。\n凄凉怜我老，慷慨为谁歌。\n三尺匣中剑，时时自濯磨。",
        "dynasty": "宋",
        "collection_info": null
    },
    {
        "title": "次郭元德二首  其二",
        "author": "俞德邻",
        "content": "昔贤多不偶，今我欲如何。\n浮世欢娱少，衰年感慨多。\n吾伊翻蠹简，欵乃听渔歌。\n自笑平生志，低回竟不磨。",
        "dynasty": "宋",
        "collection_info": null
    },
    {
        "title": "次韵郭元德旅怀",
        "author": "俞德邻",
        "content": "挟册知何用，援琴且自宽。\n世途今更险，客枕夜偏寒。\n俯仰随时易，隆污合道难。\n功名大槐梦，青镜莫频看。",
        "dynasty": "宋",
        "collection_info": null
    },
    {
        "title": "偶题",
        "author": "俞德邻",
        "content": "身世厌漂零，衣冠愧典刑。\n干坤开阖户，日月短长亭。\n水阔连天白，山高拥岸青。\n扬雄中有宅，垂老太玄经。",
        "dynasty": "宋",
        "collection_info": null
    },
    {
        "title": "村居即事二首  其一",
        "author": "俞德邻",
        "content": "地僻村深过客稀，数家生聚突烟微。\n鱼虾入网忙呼酒，鹅鸭栖池静掩扉。\n唤妇索绹苫屋角，课儿斫竹补篱围。\n沟东积水通前浦，也有蒲帆带雨归。",
        "dynasty": "宋",
        "collection_info": null
    },
    {
        "title": "村居即事二首  其二",
        "author": "俞德邻",
        "content": "漠漠平畴接远沙，一浜寒水浸梅花。\n儿挑苦芺供鹅食，妻撷葫荽荐客茶。\n榾柮火残寒尚力，茅柴酒熟夜能赊。\n岁时伏腊歌呼处，三世儿孙共一家。",
        "dynasty": "宋",
        "collection_info": null
    },
    {
        "title": "赠良常山人",
        "author": "俞德邻",
        "content": "青岁迂疎厌市廛，诛茅结屋北山巅。\n泉冷阴洞猿分饮，草软阳坡鹿伴眠。\n三径烟云浑是画，四时风月不论钱。\n忽逢野老谈庚甲，笑指乔松不记年。",
        "dynasty": "宋",
        "collection_info": null
    },
    {
        "title": "富安田舍二首  其一",
        "author": "俞德邻",
        "content": "风饕雪虐驾扁舟，又作田家数日留。\n鴈逐稻粱飞远浦，犬惊杖屐吠荒丘。\n三杯薄酒延僧话，一琖寒灯伴客愁。\n白水漫漫妨麦事，催钱县吏亦宜休。",
        "dynasty": "宋",
        "collection_info": null
    },
    {
        "title": "富安田舍二首  其二",
        "author": "俞德邻",
        "content": "漠漠寒云接断芜，平畴积水入长湖。\n犊眠篱下霜埋草，鴈宿汀边月满芦。\n戟吻苦茶连叶煮，胶牙酸酒带糟餔。\n数朝已觉人情熟，识字耕田着我无。",
        "dynasty": "宋",
        "collection_info": null
    },
    {
        "title": "田家喜雪",
        "author": "俞德邻",
        "content": "漫空飞雪岁云徂，独坐閒吟粟满肤。\n廓落江山千态迥，浑沦天地一尘无。\n寒声夜吼松筠裂，和气朝回荠麦苏。\n说与田家判一醉，明年宁復虑官租。",
        "dynasty": "宋",
        "collection_info": null
    },
    {
        "title": "除夕二首  其一",
        "author": "俞德邻",
        "content": "十旬为客思凄然，返樛言归又覈田。\n榾柮煨鑪销永夜，屠苏浸井迫新年。\n人生半是忙中过，农事偏于隠者便。\n将老菟裘何处卜，九龙泉畔锡山边。",
        "dynasty": "宋",
        "collection_info": null
    },
    {
        "title": "除夕二首  其二",
        "author": "俞德邻",
        "content": "买田阳羡笑东坡，三黜穷荒两鬓皤。\n瘴雾蛮烟添老色，寒灯夜雨强悲歌。\n百年富贵欢悰少，一日清閒乐事多。\n说与故人休大噱，省曹阍者面如何。",
        "dynasty": "宋",
        "collection_info": null
    },
    {
        "title": "次韵郭元德閒居二首  其一",
        "author": "俞德邻",
        "content": "万事梦中梦，百年身后身。\n黄尘空没马，白髮不饶人。\n鲈美莼波浄，螯肥菊露新。\n相思须命驾，莫厌子舆贫。",
        "dynasty": "宋",
        "collection_info": null
    },
    {
        "title": "次韵郭元德閒居二首  其二",
        "author": "俞德邻",
        "content": "弋篡冥鸿远，城荒去鹤还。\n万缘俱是幻，百计不如閒。\n人在羲黄上，时当晋宋间。\n委心乘物化，何地不蓬山。",
        "dynasty": "宋",
        "collection_info": null
    },
    {
        "title": "后平叔母夫人挽辞二首  其一",
        "author": "俞德邻",
        "content": "十载干戈四海同，几人徐庶几陈宫。\n阿奴侍母但膝下，潘令弃官归洛中。\n生死总归蝴蝶梦，哀荣何啻马牛风。\n送车千乘谁能致，我亦潸然泪洒空。",
        "dynasty": "宋",
        "collection_info": null
    },
    {
        "title": "后平叔母夫人挽辞二首  其二",
        "author": "俞德邻",
        "content": "昔年烽火隔江津，指痛呻吟夜彻晨。\n旁置万家空有冢，禄营三釜已无亲。\n鸾回紫诰承恩旧，牛卧青冈卜兆新。\n送死养生无一憾，老怀缘此重沾巾。",
        "dynasty": "宋",
        "collection_info": null
    },
    {
        "title": "饯杨少监",
        "author": "俞德邻",
        "content": "白髮苍颜自在仙，流行坎止任天然。\n江山得意俓携酒，家世为官不爱钱。\n天与清閒娱晚景，人看富贵出长年。\n传闻尺一来阊阖，匹马春风快着鞭。",
        "dynasty": "宋",
        "collection_info": null
    },
    {
        "title": "杨刚中分教京口有司以冗员罢去作诗为别就次韵以饯其行二首  其一",
        "author": "俞德邻",
        "content": "冲霄志气合雄飞，谁遣谈经坐绛帏。\n夜雨檐花聊痛饮，秋风莼菜竟思归。\n一官岂为吾曹冗，五斗政嫌儿辈讥。\n去去草玄从尚白，丈夫元不羡轻肥。",
        "dynasty": "宋",
        "collection_info": null
    },
    {
        "title": "杨刚中分教京口有司以冗员罢去作诗为别就次韵以饯其行二首  其二",
        "author": "俞德邻",
        "content": "公车指日召严徐，友道从渠自耳余。\n浮世功名蕉覆鹿，冷官滋味釜生鱼。\n百年荏苒醒还醉，一气循环惨復舒。\n归去湖山多乐事，故人休枉绝交书。",
        "dynasty": "宋",
        "collection_info": null
    },
    {
        "title": "赠程秀才",
        "author": "俞德邻",
        "content": "莎径莓墙枳棘篱，藜床六尺卧书帷。\n门前剥啄谁惊梦，马上推敲客有诗。\n北牖清风聊共语，夜梁落月重相思。\n宾鸿此去过京岘，应遣新吟慰旧知。",
        "dynasty": "宋",
        "collection_info": null
    },
    {
        "title": "姑苏有赠",
        "author": "俞德邻",
        "content": "画楼珠翠列娉婷，辽鹤重来失故城。\n商女不知宁有恨，徐娘虽老尚多情。\n一帘花雨谈幽梦，双桨莼波急去程。\n却倚阊门重回首，笳声呜咽暮云横。",
        "dynasty": "宋",
        "collection_info": null
    },
    {
        "title": "天竺山",
        "author": "俞德邻",
        "content": "鹫岭旧寻诗，重来十载期。\n蛩吟僧定榻，猿挂鹤栖枝。\n山月穿窗入，溪云傍竹移。\n一声清磬发，应悔出家迟。",
        "dynasty": "宋",
        "collection_info": null
    },
    {
        "title": "游金山寺次壁间韵",
        "author": "俞德邻",
        "content": "水国微茫境物閒，洪涛九派护禅关。\n帆樯下上淮连浙，楼殿高低寺裹山。\n潮驾金鰲来海上，天留玉府在人间。\n凭阑落日芦风起，时有鱼龙听法还。",
        "dynasty": "宋",
        "collection_info": null
    },
    {
        "title": "醉中偶书",
        "author": "俞德邻",
        "content": "落花流水两无依，梦入桃源觉已非。\n尊酒阑珊山月落，片帆摇曳浦风微。\n云横北固朱楼远，烟暝西湖画舸归。\n别易会难今古恨，鳞鸿来往莫相违。",
        "dynasty": "宋",
        "collection_info": null
    },
    {
        "title": "甘露寺火后登多景楼故基有作",
        "author": "俞德邻",
        "content": "西风散屧步崔嵬，霁色浮空望眼开。\n江势乱奔沧海去，天形低约众山回。\n一卷狠石埋焦土，百尺危楼付劫灰。\n惟有沙鸥知我意，相亲相近不惊猜。",
        "dynasty": "宋",
        "collection_info": null
    },
    {
        "title": "金陵道",
        "author": "俞德邻",
        "content": "楼头凝望处，落日帝王州。\n下有朝宗水，滔滔日夜流。",
        "dynasty": "宋",
        "collection_info": null
    },
    {
        "title": "晓行沙上",
        "author": "俞德邻",
        "content": "宿雨浥轻尘，沙平草树春。\n远山千万迭，空翠欲霑人。",
        "dynasty": "宋",
        "collection_info": null
    },
    {
        "title": "客中雨",
        "author": "俞德邻",
        "content": "风雨正潇潇，孤灯伴寂寥。\n关心多少事，一一付芭蕉。",
        "dynasty": "宋",
        "collection_info": null
    },
    {
        "title": "寻春",
        "author": "俞德邻",
        "content": "日日寻春到水涯，今朝篱落见梅花。\n折梅欲问春消息，春在桥南卖酒家。",
        "dynasty": "宋",
        "collection_info": null
    },
    {
        "title": "春日山行",
        "author": "俞德邻",
        "content": "山北山南日几回，半山山舍更传杯。\n一声羌笛山云裂，二月山花有落梅。",
        "dynasty": "宋",
        "collection_info": null
    },
    {
        "title": "晚醉",
        "author": "俞德邻",
        "content": "兀兀余酣潄晚汀，古牺香雾入疎櫺。\n捲帘归坐月弦上，隔岸远山青更青。",
        "dynasty": "宋",
        "collection_info": null
    },
    {
        "title": "何山白水田",
        "author": "俞德邻",
        "content": "离离远树接山低，白水田头杜宇啼。\n昨夜前村新雨过，桔槹閒在石桥西。",
        "dynasty": "宋",
        "collection_info": null
    },
    {
        "title": "题米友仁远景",
        "author": "俞德邻",
        "content": "蒙蒙树隠山，渺渺波横海。\n其中一叶舟，岂有陶朱在。",
        "dynasty": "宋",
        "collection_info": null
    },
    {
        "title": "为石民瞻题风雨溪桥手卷",
        "author": "俞德邻",
        "content": "烟林雨气昏，行客苦迢递。\n谁知渡溪桥，风尘满天地。",
        "dynasty": "宋",
        "collection_info": null
    },
    {
        "title": "访徐叔咏教授山庵迷道而作",
        "author": "俞德邻",
        "content": "上山下山山历历，松篁不改路非昔。\n杖藜聊欲问山翁，山空叶落无行迹。",
        "dynasty": "宋",
        "collection_info": null
    },
    {
        "title": "到徐叔咏居",
        "author": "俞德邻",
        "content": "攀藤蹑石访幽客，茆屋参差松树隔。\n山童闻语不譍门，古木千章鸣格磔。",
        "dynasty": "宋",
        "collection_info": null
    },
    {
        "title": "次韵周遗直京城苦雨五首  其一",
        "author": "俞德邻",
        "content": "天地黯黪云气繁，淤泥没胫蜗书门。\n长安米升钱五百，忍饥茹芝谁绮园。",
        "dynasty": "宋",
        "collection_info": null
    },
    {
        "title": "次韵周遗直京城苦雨五首  其二",
        "author": "俞德邻",
        "content": "浊醪梨枣亦易求，鸡鸣檐溜还交流。\n亲宾纵谈天下乐，藜杖谁肯过苏侯。",
        "dynasty": "宋",
        "collection_info": null
    },
    {
        "title": "次韵周遗直京城苦雨五首  其三",
        "author": "俞德邻",
        "content": "古今浩浩多诗流，清辞丽句谁能高。\n大历饥寒少陵杜，义熙归去彭泽陶。",
        "dynasty": "宋",
        "collection_info": null
    },
    {
        "title": "次韵周遗直京城苦雨五首  其四",
        "author": "俞德邻",
        "content": "半年京国囊无储，饭我豆粥羹寒蔬。\n翻江黑雨弥两月，却忆溪翁留白鱼。",
        "dynasty": "宋",
        "collection_info": null
    },
    {
        "title": "次韵周遗直京城苦雨五首  其五",
        "author": "俞德邻",
        "content": "云壑布衣贤亦愚，玉阶紫衣妾亦夫。\n书三十乘须饱读，鹏九万里从南图。",
        "dynasty": "宋",
        "collection_info": null
    },
    {
        "title": "六言",
        "author": "俞德邻",
        "content": "贪夫寻梦穴蚁，可人閒爱沙鸥。\n一生能消几屐，十年浪走三州。",
        "dynasty": "宋",
        "collection_info": null
    },
    {
        "title": "题瘦马图",
        "author": "俞德邻",
        "content": "一十五条瘦肋，八千万里修程。\n春草明年又绿，朝趋夜秣幽并。",
        "dynasty": "宋",
        "collection_info": null
    },
    {
        "title": "为徐彦昌题画扇",
        "author": "俞德邻",
        "content": "峭壁倚层霄，长松荫幽壑。\n荒径一樵归，平沙羣鴈落。",
        "dynasty": "宋",
        "collection_info": null
    },
    {
        "title": "为陈登父题画扇",
        "author": "俞德邻",
        "content": "古涧横小桥，竟日无人渡。\n红尘隘九衢，来往不知数。",
        "dynasty": "宋",
        "collection_info": null
    },
    {
        "title": "题兰亭图",
        "author": "俞德邻",
        "content": "昔上会稽探禹穴，曾留此地听潺湲。\n茂林修竹今何在，叹息三原坱莽间。",
        "dynasty": "宋",
        "collection_info": null
    },
    {
        "title": "戏题王吉甫居壁二首  其一",
        "author": "俞德邻",
        "content": "晓出西关访直溪，西风掠地草萋萋。\n低迷岐路无人问，邢坞转东东转西。",
        "dynasty": "宋",
        "collection_info": null
    },
    {
        "title": "戏题王吉甫居壁二首  其二",
        "author": "俞德邻",
        "content": "没马黄尘倦入城，杖藜聊復畅幽情。\n却嫌村近山林远，一望三茅与四平。",
        "dynasty": "宋",
        "collection_info": null
    },
    {
        "title": "游鹤林即席分韵代率上人赋日字",
        "author": "俞德邻",
        "content": "松声度暖风，花气熏迟日。\n乘兴问三三，何劳邀七七。",
        "dynasty": "宋",
        "collection_info": null
    },
    {
        "title": "广信道中留别故人二首  其一",
        "author": "俞德邻",
        "content": "疎疎杨柳拂平沙，白鹭褵褷立水涯。\n徙倚阑干吟未稳，澹云笼月落谁家。",
        "dynasty": "宋",
        "collection_info": null
    },
    {
        "title": "广信道中留别故人二首  其二",
        "author": "俞德邻",
        "content": "天涯沦落偶相逢，路转灵溪事又空。\n从此万山并万水，暮云飞处望江东。",
        "dynasty": "宋",
        "collection_info": null
    },
    {
        "title": "题明皇卧吹箫图二首  其一",
        "author": "俞德邻",
        "content": "羯鼓催花事已奇，一枝媚玉卧犹吹。\n何如端拱岩廊上，九奏箫韶付一夔。",
        "dynasty": "宋",
        "collection_info": null
    },
    {
        "title": "题明皇卧吹箫图二首  其二",
        "author": "俞德邻",
        "content": "吹断箫声禁漏迟，华胥一枕梦醒时。\n梨花院落沉沉静，更有人偷玉笛吹。",
        "dynasty": "宋",
        "collection_info": null
    },
    {
        "title": "閒居遣怀六言四首  其一",
        "author": "俞德邻",
        "content": "巧语屡遭薏苡，丽辞空赋梅花。\n岁晚菟裘可筑，不妨痼疾烟霞。",
        "dynasty": "宋",
        "collection_info": null
    },
    {
        "title": "閒居遣怀六言四首  其二",
        "author": "俞德邻",
        "content": "涉世性多物忤，畏人分合幽栖。\n通德能谈飞燕，儿曹从厌家鸡。",
        "dynasty": "宋",
        "collection_info": null
    },
    {
        "title": "閒居遣怀六言四首  其三",
        "author": "俞德邻",
        "content": "元龙高卧楼上，孔明抱膝隆中。\n天下士忧天下，此时此意谁同。",
        "dynasty": "宋",
        "collection_info": null
    },
    {
        "title": "閒居遣怀六言四首  其四",
        "author": "俞德邻",
        "content": "贺毅刺舌诫口，郭舒掐鼻灸眉。\n对客瞪视不答，士廉已悟无为。",
        "dynasty": "宋",
        "collection_info": null
    },
    {
        "title": "过高邮新开湖",
        "author": "俞德邻",
        "content": "新湖渺渺接张沟，露冷菰丛一鴈秋。\n十幅蒲帆风力饱，回头烟雨暗文游。",
        "dynasty": "宋",
        "collection_info": null
    },
    {
        "title": "淮阴侯庙三首  其一",
        "author": "俞德邻",
        "content": "鹿走沙丘二世亡，重瞳隆准正奔忙。\n将军果是无双士，何用区区觅假王。",
        "dynasty": "宋",
        "collection_info": null
    },
    {
        "title": "淮阴侯庙三首  其二",
        "author": "俞德邻",
        "content": "兔死从来狗亦烹，楚亡安得有韩彭。\n封留便约赤松去，已愧当年鲁两生。",
        "dynasty": "宋",
        "collection_info": null
    },
    {
        "title": "淮阴侯庙三首  其三",
        "author": "俞德邻",
        "content": "诛秦蹙项奠干坤，三杰勋名万古存。\n一笑淮阴年少客，不如漂母识王孙。",
        "dynasty": "宋",
        "collection_info": null
    },
    {
        "title": "漂母墓二首  其一",
        "author": "俞德邻",
        "content": "露冷芦洲楚水平，荒坟三尺近甘城。\n当年不进王孙饭，千古谁知漂母名。",
        "dynasty": "宋",
        "collection_info": null
    },
    {
        "title": "漂母墓二首  其二",
        "author": "俞德邻",
        "content": "袴下包羞气未伸，寄身亭长更遭嗔。\n不图他日千金报，漂母应非世俗人。",
        "dynasty": "宋",
        "collection_info": null
    },
    {
        "title": "淮安天庆观夜坐",
        "author": "俞德邻",
        "content": "边城寂寞岁将阑，浊酒频斟醉不欢。\n一点青灯霜月白，野鳬风起石窗寒。",
        "dynasty": "宋",
        "collection_info": null
    },
    {
        "title": "感事二首  其一",
        "author": "俞德邻",
        "content": "一朝天险失长江，肉食诸公竞卖降。\n受禅碑中无姓字，祇今谁忆鹿门庞。",
        "dynasty": "宋",
        "collection_info": null
    },
    {
        "title": "感事二首  其二",
        "author": "俞德邻",
        "content": "投阁先生着剧秦，陇西降将欲全身。\n沙场无万沈冤骨，却是周嫠与杞人。",
        "dynasty": "宋",
        "collection_info": null
    },
    {
        "title": "梅花三首  其一",
        "author": "俞德邻",
        "content": "蝶隠蜂藏寂众芳，一枝寥落小溪傍。\n林逋仙去无知己，明月清风自主张。",
        "dynasty": "宋",
        "collection_info": null
    },
    {
        "title": "梅花三首  其二",
        "author": "俞德邻",
        "content": "洗尽铅华见玉肌，可人风味半开时。\n胆瓶谁汲寒溪水，带月和烟簪一枝。",
        "dynasty": "宋",
        "collection_info": null
    },
    {
        "title": "梅花三首  其三",
        "author": "俞德邻",
        "content": "沙岸萦回一水通，补陀仙子静相逢。\n缟衣不染人间色，寂寞清香度晓风。",
        "dynasty": "宋",
        "collection_info": null
    },
    {
        "title": "扬州天庆观作",
        "author": "俞德邻",
        "content": "日转梧桐影密，月明杨柳阴疎。\n经阁磬声𥖵𥖵，闯然风马云车。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其一",
        "author": "俞德邻",
        "content": "十年南国足风埃，锦绣湖山得再来。\n醉裏不知人世改，更从云气望蓬莱。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其二",
        "author": "俞德邻",
        "content": "襄城七圣云迷泽，槐里三原草合烟。\n今古兴亡元有数，福华当日为谁编。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其三",
        "author": "俞德邻",
        "content": "万户千门达曙开，管絃啁哳沸楼台。\n祇今明庆钟声动，已报巡灯响铎来。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其四",
        "author": "俞德邻",
        "content": "杖藜乘兴不辞遥，行尽苏堤过断桥。\n白髮老翁依古柳，相逢挥泪说前朝。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其五",
        "author": "俞德邻",
        "content": "水秀山明仙佛国，天开地闢帝王家。\n欲穷胜赏人非昔，独立西风夕照斜。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其六",
        "author": "俞德邻",
        "content": "衮绣三朝迈等伦，曾将双美绘麒麟。\n当年早共赤松去，未必清漳见逐臣。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其七",
        "author": "俞德邻",
        "content": "黄门飞鞚赐厨珍，翠舞珠歌度十春。\n今日败垣荒草合，近前那復相君嗔。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其八",
        "author": "俞德邻",
        "content": "堤边杨柳拂晴波，堤上游人衒绮罗。\n山色湖光浑似旧，采莲人唱采茶歌。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其九",
        "author": "俞德邻",
        "content": "慈云岭下拜郊台，表裏湖山绣画开。\n十载西风动禾黍，行人休忆翠华来。",
        "dynasty": "宋",
        "collection_info": null
    },
    {
        "title": "癸未游杭作口号十首因事怀旧杂以俚语不復诠择  其一○",
        "author": "俞德邻",
        "content": "西马塍边红杏雨，金牛寺外白杨风。\n杭人忧乐多如此，傥有圣贤吾欲中。",
        "dynasty": "宋",
        "collection_info": null
    },
    {
        "title": "敬题丞相赵忠靖公墨梅为张宣参作",
        "author": "俞德邻",
        "content": "棱棱瘦铁点瑶花，笔底阳和转岁华。\n却笑西湖穷处士，暗香疎影属谁家。",
        "dynasty": "宋",
        "collection_info": null
    },
    {
        "title": "次韵张受益六言兼戏方使君二首  其一",
        "author": "俞德邻",
        "content": "狎鹭亭临野水，梦蝶床置禅斋。\n矲矮金壶有酒，葛天栗陆无怀。",
        "dynasty": "宋",
        "collection_info": null
    },
    {
        "title": "次韵张受益六言兼戏方使君二首  其二",
        "author": "俞德邻",
        "content": "燕玉公堪暖老，泽室我嫌犯斋。\n世事不均如此，临风渺渺余怀。",
        "dynasty": "宋",
        "collection_info": null
    },
    {
        "title": "题古木寒泉手卷",
        "author": "俞德邻",
        "content": "觱沸一溪泉，巃嵸千古木。\n中有避世人，阴厓结茅屋。",
        "dynasty": "宋",
        "collection_info": null
    },
    {
        "title": "题叶劝农对山楼次韵二首  其一",
        "author": "俞德邻",
        "content": "三平二满过即休，十事九律谁与谋。\n归来政自有佳趣，楼对青山山对楼。",
        "dynasty": "宋",
        "collection_info": null
    },
    {
        "title": "题叶劝农对山楼次韵二首  其二",
        "author": "俞德邻",
        "content": "避名莫学韩伯休，生子何必孙仲谋。\n遥岑寸碧可人意，风月一天閒倚楼。",
        "dynasty": "宋",
        "collection_info": null
    },
    {
        "title": "赠武当山孙道士二首  其一",
        "author": "俞德邻",
        "content": "云龙风虎正经纶，长啸归山作道人。\n千古武当丘壑在，纷纷高位几全身。",
        "dynasty": "宋",
        "collection_info": null
    },
    {
        "title": "赠武当山孙道士二首  其二",
        "author": "俞德邻",
        "content": "汉祚虽开四百基，韩彭诸将竟何之。\n谁如四皓商山去，明月一天餐紫芝。",
        "dynasty": "宋",
        "collection_info": null
    },
    {
        "title": "桐庐县作",
        "author": "俞德邻",
        "content": "荒城秋雨后，寒谷晓晴初。\n沙路萦纡处，柴扉荡析余。",
        "dynasty": "宋",
        "collection_info": null
    },
    {
        "title": "泊东馆",
        "author": "俞德邻",
        "content": "一望严陵十里余，乱山衔日鴈相呼。\n故人零落今余几，独有黄公旧酒垆。",
        "dynasty": "宋",
        "collection_info": null
    },
    {
        "title": "郊居",
        "author": "俞德邻",
        "content": "野径晴霏敛，江郊夏日凉。\n梦中知是蝶，还復是蒙庄。",
        "dynasty": "宋",
        "collection_info": null
    },
    {
        "title": "访三茅舟至金沙雨阻因游龙山书院",
        "author": "俞德邻",
        "content": "游雾登天计苦迟，昆崙聊欲访支离。\n幅巾破晓龙山去，且免三茅费勒移。",
        "dynasty": "宋",
        "collection_info": null
    },
    {
        "title": "村舍",
        "author": "俞德邻",
        "content": "㶁㶁流泉漱石寒，蒙蒙草树接江干。\n云归远岫月初上，雨打落花春又残。",
        "dynasty": "宋",
        "collection_info": null
    },
    {
        "title": "次韵山人见寄",
        "author": "俞德邻",
        "content": "营得菟裘佚暮年，云山万迭足风烟。\n绝怜扰扰驰名者，落日西津唤渡船。",
        "dynasty": "宋",
        "collection_info": null
    },
    {
        "title": "閒居",
        "author": "俞德邻",
        "content": "客少经过因地僻，门无障碍觉天宽。\n余生已断封侯愿，渭北萧萧竹万竿。",
        "dynasty": "宋",
        "collection_info": null
    },
    {
        "title": "泊湖头",
        "author": "俞德邻",
        "content": "潦翻川蓊匌，烟霭树模糊。\n小艇时呼客，龙游酒试沽。",
        "dynasty": "宋",
        "collection_info": null
    },
    {
        "title": "初晴",
        "author": "刘辰翁",
        "content": "初日入高楼，归云杂江树。\n鱼游新雨晴，鸟语晨光吐。\n天容朗復清，烟色转轻素。\n墙草丽车前，巷沟映泥路。\n窗明袪宿润，础泫滑微步。\n会朝有宿客，过午无来屦。\n沿砌上蠙衣，虚庭竿犊袴。\n人生足无事，世故非所虑。\n彼语吾不闻，清风有时度。",
        "dynasty": "宋",
        "collection_info": null
    },
    {
        "title": "山中雨行  其一",
        "author": "刘辰翁",
        "content": "雨行如漏篷，侧身半车中。\n风翻荷叶白，难可为芙蓉。\n向来三重茅，仰屋嘆穿空。\n已经乱离苦，志念常从容。",
        "dynasty": "宋",
        "collection_info": null
    },
    {
        "title": "山中雨行  其二",
        "author": "刘辰翁",
        "content": "入城过新雨，路静市人稀。\n吾家林塘间，水鸭狂欲飞。\n门阑稚子笑，隔树见翁归。\n何人无此乐，颓暮乐知希。",
        "dynasty": "宋",
        "collection_info": null
    },
    {
        "title": "沙苑箭",
        "author": "刘辰翁",
        "content": "道人不在无人茶，空房惟有菖蒲花。\n偶留壁上一枝箭，熟视恍惚令人嗟。\n箭头年月去如电，吹向空中再相见。\n亦知近事不偶然，汝亦当时负吾箭。\n神仙一剑在吾手，万事空惊一搔首。\n马嵬重过雨淋铃，异日临邛是君否。",
        "dynasty": "宋",
        "collection_info": null
    },
    {
        "title": "月下",
        "author": "刘辰翁",
        "content": "月色为酒吾为壶，仰天吸尽欲更沽。\n世界如入流离珠，东南大半江海湖。\n微风白浪如摇鬚，子从我也有意无。\n跳身作势与泪俱，尝试入此观何如。\n惜哉畏死非吾徒，呕出还尔桑田枯。\n仙人嗔我涴六铢，醉中无力能分疏。\n汝自失脚如逃逋，弹指咄咄汝负吾。",
        "dynasty": "宋",
        "collection_info": null
    },
    {
        "title": "题墨竹长卷与汪遂良",
        "author": "刘辰翁",
        "content": "摩诃池上龙千年，化为匹练横曳烟。\n拔石数茎衝苍天，我见其面何必全。",
        "dynasty": "宋",
        "collection_info": null
    },
    {
        "title": "送李鹤田游古杭",
        "author": "刘辰翁",
        "content": "天下南北车书通，行人点点过汴宫。\n空余艮岳一拳土，黯惨如雪吹不融。\n平乘楼上王夷甫，一洒中州泪如雨。\n西风羽扇不障尘，更自莲子随根去。\n政事堂上三相公，往往退食如夔龙。\n少年恸哭不见用，一语不合面发红。\n八年流落无处所，合眼当朝遽如许。\n忠魂不到海门潮，别殿芙蓉废为圃。\n茫茫古路日平西，不信金铜不泪垂。\n浮沈亲故懒相问，白髮惟有春风知。\n李侯髀肉堪流涕，同谷哀吟越州第。\n买丝刺绣刺未成，公子翩翩雁书至。\n飘飘起望白云间，裘雪牛车度赤山。\n乱余七十能几见，我且欲往穷当还。\n平生高李经行处，寂寞断桥漂落絮。\n不知到日似枯鱼，泪入黄河别鲂鱮。\n当空殿阁密云团，曾和熏絃接羽翰。\n至今尚留花石否，杜鹃再赋长恨端。\n苏州正念东邻女，伤心更遇杨开府。\n憔悴语言敢分明，买酒行浇茂陵土。",
        "dynasty": "宋",
        "collection_info": null
    },
    {
        "title": "寄别孙潜斋",
        "author": "刘辰翁",
        "content": "尝笑唐衢生，一恸可以死，焉能流涕被面日日别知己。\n又尝笑朝鲜无泪可霑巾，悲歌两语为我异妇人。\n平生钟情重离别，一听阳关肠一绝。\n铜驼陌上会逢君，谁料相忘如永诀。\n忆昔携手青青春，水边一笑禊吏尘。\n醉能狂歌醒能赋，满座惟有孙尧文。\n酒阑歌断如转烛，寒食纍纍新鬼哭。\n丞相书桐异乌巢，曾园仙市芳郊绿。\n海棠三径无根株，败瓦颓垣亦已锄。\n旧游多感有至此，独为吾党怀区区。\n我欲与君重一到，化为长瓶酹荒草。\n早知世事去如风，只合黄公垆下倒。\n当时一醉锸埋我，不见兴亡应更好。\n且復止此休云云，我有陈子高能文。\n令其读罢日就君，就君归日诵所闻。\n吾贫吾老不足念，君鬚君髮何年变。\n幼安九十愁更愁，空羡一生长乐传。\n呜呼斯人斯世不相见，绿树鶑啼泪如霰。",
        "dynasty": "宋",
        "collection_info": null
    },
    {
        "title": "夜雨",
        "author": "刘辰翁",
        "content": "夜半起雷车，天门报晓衙。\n何消如此雨，又有未开花。\n绣被人中酒，茅檐客梦家。\n一晴天地阔，稽首见重华。",
        "dynasty": "宋",
        "collection_info": null
    },
    {
        "title": "留京",
        "author": "刘辰翁",
        "content": "远梦孤难到，凭高烟景微。\n重留山仆怨，数别里人稀。\n病用寒衣尽，书无定日归。\n十年行役事，俯首辄歔欷。",
        "dynasty": "宋",
        "collection_info": null
    },
    {
        "title": "輓刘明国",
        "author": "刘辰翁",
        "content": "浮邱成一梦，如此哭斯人。\n宇宙真如醉，风霆若有神。\n涅槃空万劫，悬解总微尘。\n有子承千载，堂堂麟笔新。",
        "dynasty": "宋",
        "collection_info": null
    },
    {
        "title": "輓朱文公",
        "author": "刘辰翁",
        "content": "皇天开太极，庚戌圣人生。\n六籍文将绝，千年道復明。\n渊源罗仲素，师友李延平。\n遶舍闽溪急，潺湲洛水声。",
        "dynasty": "宋",
        "collection_info": null
    },
    {
        "title": "輓蔡西山",
        "author": "刘辰翁",
        "content": "四海朱夫子，征君独典型。\n青云伯夷传，白首太玄经。\n有客怜孤愤，无人问独醒。\n瑶琴空宝匣，絃诵不堪听。",
        "dynasty": "宋",
        "collection_info": null
    },
    {
        "title": "钱秀才要社日呈汉宰诗书以予之钱以长句为谢饶秀才又用社日韵作诗见投因用韵并答二君",
        "author": "刘辰翁",
        "content": "知津积雨坡云尔，故并涪翁快阁晴。\n投赠更欣佳士识，眵昏宁待好山明。\n浩然放逐缘多病，东野穷愁坐不平。\n万岁千秋有何得，一杯断勿换浮名。",
        "dynasty": "宋",
        "collection_info": null
    },
    {
        "title": "余兴",
        "author": "刘辰翁",
        "content": "江国迟归二十年，十年两繫峡江船。\n身如梅子半晴雨，路入柳花相后先。\n堠短堠长春繫马，江南江北夜闻鹃。\n人生老大空无用，寄语羣儿早着鞭。",
        "dynasty": "宋",
        "collection_info": null
    },
    {
        "title": "咏西湖伟观楼",
        "author": "刘辰翁",
        "content": "举目看来皆画屏，只因阑槛接苍冥。\n江湖二水一般白，吴越两山相对青。\n云北云南何处没，潮生潮落几时停。\n西偏不被斜阳碍，直见家山与洞庭。",
        "dynasty": "宋",
        "collection_info": null
    },
    {
        "title": "重阳",
        "author": "刘辰翁",
        "content": "风流九日胜前期，谁把茱萸压桂枝。\n天地尽从骚国老，风烟何似蒋陵时。\n故人四海知谁健，白髮黄花总奈吹。\n满座衣冠陈迹远，明年復忆去年诗。",
        "dynasty": "宋",
        "collection_info": null
    },
    {
        "title": "周耐轩见访",
        "author": "刘辰翁",
        "content": "麦径纡斜缩寄蜗，传呼惊倒望前牙。\n能忘特进羣公表，来访寻常百姓家。\n草市波喧腾竹马，柴门路隘簇鞍花。\n屏窥不信雌同甲，为倍高明两鬓华。",
        "dynasty": "宋",
        "collection_info": null
    },
    {
        "title": "寿段知事",
        "author": "刘辰翁",
        "content": "晓立斓斒拜二亲，拥门贺客半诗人。\n月三十斛菊花水，秋八千年椿树春。\n每有传闻须说项，明当召入定留恂。\n南来北去多陈迹，惟有声名日日新。",
        "dynasty": "宋",
        "collection_info": null
    },
    {
        "title": "寿城山六十五",
        "author": "刘辰翁",
        "content": "留得八千唐刺史，看成百亿宰官身。\n不争一月大小闰，犹是两朝耆俊人。\n今岁两翻初度日，明年三十六宫春。\n近来化得乡君子，为报麻姑不更尘。",
        "dynasty": "宋",
        "collection_info": null
    },
    {
        "title": "寿周耐轩府尹",
        "author": "刘辰翁",
        "content": "去日江南梅未花，归来芳草涨天涯。\n驰驱斥堠八千里，梦寐青原十万家。\n白叟倚门清燕寝，黄童骑马学胡笳。\n八陵尽是燕京路，想为孤楸讯暮鸦。",
        "dynasty": "宋",
        "collection_info": null
    },
    {
        "title": "寿王按察",
        "author": "刘辰翁",
        "content": "试手东南第一杯，江南知己是寒梅。\n山中四老衣冠起，野外诸生俎豆开。\n天运又从今日始，江空如见古翁来。\n清平笑语皆文物，早起书云认鲁台。",
        "dynasty": "宋",
        "collection_info": null
    },
    {
        "title": "戏题",
        "author": "刘辰翁",
        "content": "无人知坦腹，水影半帘苔。\n惊谓青虫堕，垂丝忽上来。",
        "dynasty": "宋",
        "collection_info": null
    },
    {
        "title": "春归",
        "author": "刘辰翁",
        "content": "留春一日不可，种树十年未成。\n芳草断肠花落，绿窗携手鶑声。",
        "dynasty": "宋",
        "collection_info": null
    },
    {
        "title": "梅",
        "author": "刘辰翁",
        "content": "花前速到速到，月下一杯一杯。\n好语被人道尽，簪花步月归来。",
        "dynasty": "宋",
        "collection_info": null
    },
    {
        "title": "许练师携手求题",
        "author": "刘辰翁",
        "content": "养就金童姹女精，松风萝月寄閒情。\n广寒桂树商飈起，咫尺浮黎白玉京。",
        "dynasty": "宋",
        "collection_info": null
    },
    {
        "title": "春晴  其一",
        "author": "刘辰翁",
        "content": "江柳长天草色齐，新晴何物不芳菲。\n无因化作千蝴蝶，西蜀东吴款款归。",
        "dynasty": "宋",
        "collection_info": null
    },
    {
        "title": "春晴  其二",
        "author": "刘辰翁",
        "content": "新燕池塘绿雨肥，初晴未暖日光微。\n角巾犹带花梢湿，纔倚阑干见絮飞。",
        "dynasty": "宋",
        "collection_info": null
    },
    {
        "title": "寿王太守  其一",
        "author": "刘辰翁",
        "content": "鳞鳞鸳瓦试新霜，斗帐寒轻夜漏长。\n天上玉麟来瑞世，梦余奎壁灿星光。",
        "dynasty": "宋",
        "collection_info": null
    },
    {
        "title": "寿王太守  其二",
        "author": "刘辰翁",
        "content": "韵华瑞籥应黄钟，六叶阶蓂舞舜风。\n袖有西山童子药，清霜夜映玉颜红。",
        "dynasty": "宋",
        "collection_info": null
    },
    {
        "title": "寿王太守  其三",
        "author": "刘辰翁",
        "content": "龙飞天子禹汤明，收拾英才共太平。\n寄语吴兴贤太守，亟将霖雨济苍生。",
        "dynasty": "宋",
        "collection_info": null
    },
    {
        "title": "寿王太守  其四",
        "author": "刘辰翁",
        "content": "八千秋与八千春，此语繇来未识真。\n曾共麻姑擗麟脯，笑看沧海几扬尘。",
        "dynasty": "宋",
        "collection_info": null
    },
    {
        "title": "寿王太守  其五",
        "author": "刘辰翁",
        "content": "月中桂斫夜琅琅，捣就琼花绝粒方。\n繇是蟾宫折云路，愿持云粉荐霞觞。",
        "dynasty": "宋",
        "collection_info": null
    },
    {
        "title": "春景 花蕊上蜂鬚",
        "author": "刘辰翁",
        "content": "扰扰课生涯，蜂脾若似家。\n看来鬚上蕊，餐尽眼前花。\n百卉如修贡，千门总酿葩。\n露香沾掩冉，风絮入槎牙。\n饮砚偷玄去，沿簪着鬓斜。\n粉痕惊坠处，远趁上番衙。",
        "dynasty": "宋",
        "collection_info": null
    },
    {
        "title": "春景 柳塘春水漫",
        "author": "刘辰翁",
        "content": "柳外澹烟光，芊绵去路长。\n风花随世界，春水漫池塘。\n手种青青许，堤回曲曲香。\n绿犹深旧雨，流不动斜阳。\n濠上知鱼乐，桥边看燕忙。\n栏干风起晚，人影皱罗裳。",
        "dynasty": "宋",
        "collection_info": null
    },
    {
        "title": "春景 春来常早起",
        "author": "刘辰翁",
        "content": "世事懽娱梦，芳心老未灰。\n每常须起早，岂独为春来。\n自与韶光约，长应倒载回。\n久无朝马动，漫道晓鸦催。\n秧事侵晨理，花期昨夜开。\n误令圯上者，见谓有心哉。",
        "dynasty": "宋",
        "collection_info": null
    },
    {
        "title": "春景 杖藜入春泥",
        "author": "刘辰翁",
        "content": "步出浣花溪，儿童识杖藜。\n逝将随晚景，独自入春泥。\n九节闲堪爱，百钱相与携。\n行从竹鸡裏，径到子规西。\n屐弊犹须蜡，壶倾可得提。\n暮归惊倒载，笑倒白铜鞮。",
        "dynasty": "宋",
        "collection_info": null
    },
    {
        "title": "春景 春草步步绿",
        "author": "刘辰翁",
        "content": "何苦怀芳草，无情绿又新。\n年年生古道，步步是青春。\n愁碧连分袂，飞红堕舞茵。\n一筇当秀野，万里亦随人。\n莽苍成芜楚，烟绵又入秦。\n长安红紫陌，罗袜已生尘。",
        "dynasty": "宋",
        "collection_info": null
    },
    {
        "title": "春景 绝域改春华 其一",
        "author": "刘辰翁",
        "content": "绝域何堪久，悠悠日又斜。\n未能辞客况，更自改春华。\n故国三千里，荒春八九家。\n一声幽谷鸟，满眼故园花。\n渐暖回归雁，余寒倚暮鸦。\n陌头看过客，歌吹拥毡车。",
        "dynasty": "宋",
        "collection_info": null
    },
    {
        "title": "春景 绝域改春华 其二",
        "author": "刘辰翁",
        "content": "绝域魂堪断，风烟不可遮。\n至今疑梦事，举目改春华。\n此处吾为客，何言国与家。\n尚存他日泪，又看一年花。\n谷口迁鶑语，都城御柳斜。\n茫茫皆汉土，无地种秦瓜。",
        "dynasty": "宋",
        "collection_info": null
    },
    {
        "title": "春景 寒食月明雨",
        "author": "刘辰翁",
        "content": "寒食娱清夜，飞红已满城。\n日悬春又暮，月是雨中明。\n汉苑传新烛，鄜州忆故京。\n柳梢眉黯黮，花上泪纵横。\n人立斜河澹，晨占上冢晴。\n绵田烟泣露，天老岂无情。",
        "dynasty": "宋",
        "collection_info": null
    },
    {
        "title": "春景 落花香满泥 其一",
        "author": "刘辰翁",
        "content": "春去如流水，落花忙又忙。\n晴泥空满眼，陈迹尚余香。\n无计留枝上，愁人香路旁。\n雨余金谷土，风动马嵬囊。\n拾翠遗鸿爪，飞红入燕梁。\n遥怜妆堕马，寸步断人肠。",
        "dynasty": "宋",
        "collection_info": null
    },
    {
        "title": "春景 落花香满泥 其二",
        "author": "刘辰翁",
        "content": "花落秦虞兮，纷纷东復西。\n举头无霁日，满地是香泥。\n红雨愁如海，絮风飘上堤。\n和成文杏垒，软衬锦鞯蹄。\n妙舞惊飞燕，醉归扶竹鸡。\n谁家采桑女，陌上自相携。",
        "dynasty": "宋",
        "collection_info": null
    },
    {
        "title": "春景 空院落花深",
        "author": "刘辰翁",
        "content": "绿沈空院雨，依约旧谁家。\n已废惟芳草，尤深是落花。\n阴阴迷燕垒，籍籍失蜂衙。\n数点埋香玉，千枝委雪沙。\n楼残金谷障，路合玉鈎斜。\n唤醒弓弯舞，天风即海涯。",
        "dynasty": "宋",
        "collection_info": null
    },
    {
        "title": "春景 林花扫更落",
        "author": "刘辰翁",
        "content": "花外愁如海，持觞为扫林。\n犹深犹可惜，更落更难禁。\n片片春将尽，三三径莫寻。\n青苔纔列席，红雨又沾襟。\n不是乘风去，应如立雪深。\n柳绵欺我老，旋拂遍能侵。",
        "dynasty": "宋",
        "collection_info": null
    },
    {
        "title": "春景 棋声花院闭",
        "author": "刘辰翁",
        "content": "棋声何处起，满院寂无譁。\n门闭鸡鸣午，庭空蝶绕花。\n静中时落子，高处欲惊鸦。\n枸杞篱根吠，棠梨屋角斜。\n客迷柯下路，人在橘中家。\n此乐商山似，休争着数差。",
        "dynasty": "宋",
        "collection_info": null
    },
    {
        "title": "春景 禅房花木深",
        "author": "刘辰翁",
        "content": "此处少人迹，禅房深客心。\n殿廊常寂寂，花木自深深。\n面壁看红影，蒲团对绿阴。\n定回蜂欲逗，香在蝶难寻。\n棋电惊青子，茶烟出半林。\n客来参话久，隔屋听鸣禽。",
        "dynasty": "宋",
        "collection_info": null
    },
    {
        "title": "春景 新火起新烟",
        "author": "刘辰翁",
        "content": "风雨暗绵田，春愁百五天。\n故人成故俗，新火起新烟。\n自用青枫后，何如墨突前。\n人间寒食改，天上蜡薪传。\n当户三星出，齐州九点连。\n人心思汉德，犹望死灰然。",
        "dynasty": "宋",
        "collection_info": null
    },
    {
        "title": "春景 汉宫传蜡烛",
        "author": "刘辰翁",
        "content": "寒食谁家烛，红香蜡更鲜。\n晶荧侯邸盛，日暮汉宫传。\n永巷花同闭，长门柳又眠。\n人间金谷火，天上蜜脾烟。\n食客三千履，皇恩四百年。\n回思诸葛井，流涕阵图边。",
        "dynasty": "宋",
        "collection_info": null
    },
    {
        "title": "春景 寒食四邻清",
        "author": "刘辰翁",
        "content": "寒食掩柴荆，春郊无意行。\n极知三日近，并觉四邻清。\n绿暗鸦衔纸，晴明笛卖饧。\n朱陈前社远，王谢断烟横。\n鹤表怜城冢，鲭盘冷客卿。\n昭丘茅屋破，千载见人情。",
        "dynasty": "宋",
        "collection_info": null
    },
    {
        "title": "春景 寒食少天色",
        "author": "刘辰翁",
        "content": "风雨待晴难，人间熟食盘。\n从来天色少，偏向暮春寒。\n宫女斜偏冷，家人火自钻。\n烟光笼綵索，云影压栏干。\n村落花如纸，风流絮作团。\n不能韦杜曲，见月忆长安。",
        "dynasty": "宋",
        "collection_info": null
    },
    {
        "title": "春景 马上逢寒食",
        "author": "刘辰翁",
        "content": "寒食古来同，乡关隔万重。\n天涯俱是恨，马上又相逢。\n雨雪皋兰道，弓刀苜蓿峰。\n满城看插柳，分路入浇松。\n绣岭开门日，鄜州陷贼踪。\n年年闻改火，双泪下龙钟。",
        "dynasty": "宋",
        "collection_info": null
    },
    {
        "title": "春景 墦间",
        "author": "刘辰翁",
        "content": "寒食应无见，携樽炙更燔。\n墦间迷旧陌，陌上乞吾墦。\n麟卧新华表，鸦啼古墓门。\n施施东郭客，处处乐游原。\n冷眼看鹅炙，传家自瓦盆。\n若敖无麦饭，过者更销魂。",
        "dynasty": "宋",
        "collection_info": null
    },
    {
        "title": "春景 介山",
        "author": "刘辰翁",
        "content": "念旧情何及，逃虚理不还。\n不因求介子，安识是何山。\n公子何恩怨，覊臣自险艰。\n巅崖苍莽外，烟雨有亡间。\n就使身豺虎，宁当火蒯菅。\n年年寒食雨，天亦为潺湲。",
        "dynasty": "宋",
        "collection_info": null
    },
    {
        "title": "春景 疏帘看弈棋",
        "author": "刘辰翁",
        "content": "道院无迎客，疏帘缈缈垂。\n未须惊倒屣，共看弈残棋。\n日透花阴午，风摇竹影漪。\n呕心谁白黑，袖手见安危。\n别墅尘难到，南风管已窥。\n仙凡终似隔，彷佛记来时。",
        "dynasty": "宋",
        "collection_info": null
    },
    {
        "title": "春景 碧山晴又湿",
        "author": "刘辰翁",
        "content": "山色洗逾碧，昏明水墨成。\n相看如许湿，政似不曾晴。\n翠拂双蛾起，青如老眼横。\n岭云才敛态，峡雨復多情。\n瀑溅香炉紫，烟销石镜明。\n干坤翻覆顷，萝月吐深更。",
        "dynasty": "宋",
        "collection_info": null
    },
    {
        "title": "春景 公作送春诗",
        "author": "刘辰翁",
        "content": "春与公何厚，公尝惜盛时。\n忍于临别日，不作送行诗。\n自觉同迟暮，何堪赋别离。\n衰兰行客道，芳草断肠词。\n明日成愁蝶，残阳又子规。\n少年谁不省，问我独何悲。",
        "dynasty": "宋",
        "collection_info": null
    },
    {
        "title": "春景 假日从时饮",
        "author": "刘辰翁",
        "content": "假日故应稀，逢春喜可知。\n有怀长似海，不饮亦从时。\n孺子新年喜，公家弛告嬉。\n悠悠聊復尔，每每一中之。\n对客无辞罚，看花少待迟。\n何因似山简，暮暮习家池。",
        "dynasty": "宋",
        "collection_info": null
    },
    {
        "title": "春景 润物细无声",
        "author": "刘辰翁",
        "content": "何用雨声麤，分明润物酥。\n岂惟听不得，政自细如无。\n九陌尘难起，千林泽徧敷。\n怪如霑草露，滴不到蓬壶。\n但觉花沈醉，谁知柳索扶。\n老龙空辟历，辛苦救焚枯。",
        "dynasty": "宋",
        "collection_info": null
    },
    {
        "title": "春景 春来祇欠花",
        "author": "刘辰翁",
        "content": "道是春来也，春犹似未来。\n亦知为日久，祇是欠花开。\n残雪依然在，东风几许回。\n空令一杯酒，更忆去年梅。\n万里寒如信，千林巧莫催。\n诗成天一笑，红绿半争魁。",
        "dynasty": "宋",
        "collection_info": null
    },
    {
        "title": "春景 芳草换野色",
        "author": "刘辰翁",
        "content": "何处寻春色，园林已断肠。\n居然怜野草，惟此换年芳。\n残烧回春久，香泥去路长。\n能令南浦碧，未觉五陵芳。\n拾翠迷寒食，飞红卧夕阳。\n遥知青冢恨，南北两茫茫。",
        "dynasty": "宋",
        "collection_info": null
    },
    {
        "title": "春景 一雨百泉涨",
        "author": "刘辰翁",
        "content": "故是春晴好，冬干已隔年。\n一番经过雨，百道涨新泉。\n破屋移偏湿，荒陂断復连。\n浮山通寺驿，眢井出潮田。\n地脉天能续，檐声石亦穿。\n仇池九十九，蜡屐去无缘。",
        "dynasty": "宋",
        "collection_info": null
    },
    {
        "title": "春景 鸟散余花落",
        "author": "刘辰翁",
        "content": "风雨欺人后，枝头已自疏。\n鸟啼因散去，花落是惊余。\n衝雨知何许，流声已瞥如。\n不应红颤雨，犹似暗沾裾。\n青子疑弹雀，红桃借网鱼。\n开元宫更远，王母寄谁书。",
        "dynasty": "宋",
        "collection_info": null
    },
    {
        "title": "春景 碧草生旧迹",
        "author": "刘辰翁",
        "content": "花下同游迹，令人念旧惊。\n如何春草碧，尽向客愁生。\n南浦随人色，芳洲拾翠情。\n凌波尘渺渺，满地绿菁菁。\n冢上何堪没，人间总未平。\n池塘新梦破，时復下阶行。",
        "dynasty": "宋",
        "collection_info": null
    },
    {
        "title": "春景 鶑啭谢娘慵",
        "author": "刘辰翁",
        "content": "春似谢娘浓，晴酣困未松。\n鶑从何处啭，人比向来慵。\n啼得娇成曲，听余恨满胸。\n闲看风柳絮，更问绣花茸。\n隔屋渠三折，倚屏山万重。\n棋声惊过鸟，敌手不曾逢。",
        "dynasty": "宋",
        "collection_info": null
    },
    {
        "title": "春景 诗人命属花",
        "author": "刘辰翁",
        "content": "红落臙脂井，香埋绛缕纱。\n诗人工掞藻，吾命属渠花。\n心呕犹堪思，山颓尚念赊。\n吟残锦官里，醉倒玉皇家。\n愈愿偿春酒，郊迷择壻车。\n江头颠欲死，已办鬓生华。",
        "dynasty": "宋",
        "collection_info": null
    },
    {
        "title": "春景 村村自花柳 其一",
        "author": "刘辰翁",
        "content": "御宿长杨馆，南山沁水园。\n风尘犹日日，花柳自村村。\n王谢人家远，朱陈里姓存。\n飘零香涧水，摇扬绿柴门。\n杜曲风和雨，秦人子又孙。\n细腰桃露脸，脉脉竟无言。",
        "dynasty": "宋",
        "collection_info": null
    },
    {
        "title": "春景 村村自花柳 其二",
        "author": "刘辰翁",
        "content": "乱后新烟少，村村自物华。\n周遭溪上柳，烂熳路傍花。\n独独人沽酒，行行客卖瓜。\n絮迷三户曲，香满四娘家。\n清汴龙舟远，玄都燕麦斜。\n琵琶鞍路悄，应念浣溪纱。",
        "dynasty": "宋",
        "collection_info": null
    },
    {
        "title": "春景 去帆春色随",
        "author": "刘辰翁",
        "content": "春色终然别，开帆岂有期。\n飘飘从此去，往往与之随。\n渐可孤蓬小，能令绝岸移。\n殢人愁碧远，到海落红痴。\n风自无回理，潮犹有上时。\n离魂难可得，飞絮满天涯。",
        "dynasty": "宋",
        "collection_info": null
    },
    {
        "title": "春景 寒尽怕春销",
        "author": "刘辰翁",
        "content": "飞絮新烟外，东风託信遥。\n春犹有寒否，寒尽怕春销。\n画阁围红兽，行鞭裹黑貂。\n便无三月雨，也不再花朝。\n倚翠还轻扇，飞红共落潮。\n少年宜秉烛，莫负可怜宵。",
        "dynasty": "宋",
        "collection_info": null
    },
    {
        "title": "春景 山归万古春",
        "author": "刘辰翁",
        "content": "万古山如此，青青岁岁新。\n自怜看到老，未有不归春。\n云树曾经别，鶑花不弃贫。\n自迎东太乙，重作葛天民。\n一烧迷千仞，三开见几秦。\n八公花下饮，仍是少年人。",
        "dynasty": "宋",
        "collection_info": null
    },
    {
        "title": "春景 池塘生春草",
        "author": "刘辰翁",
        "content": "满眼成新趣，池塘午梦惊。\n青春何日到，芳草满前生。\n縠縠东风起，波波两剪横。\n翠钿如可拾，仙药不知名。\n转步玉鈎合，几时珠履行。\n平陂青似海，无处认昆明。",
        "dynasty": "宋",
        "collection_info": null
    },
    {
        "title": "春景 春风花草香",
        "author": "刘辰翁",
        "content": "高下花成谷，烟绵草际空。\n以香为世界，布馥是春风。\n骀荡蛛丝外，颠狂蝶梦中。\n汀洲仙药市，天地锦熏笼。\n澧浦遗余绿，昌州绝世红。\n余芳犹可藉，应恨耿匆匆。",
        "dynasty": "宋",
        "collection_info": null
    },
    {
        "title": "春景 闲院绿阴生",
        "author": "刘辰翁",
        "content": "花院苔空积，游丝若有情。\n断无珠履迹，闲见绿阴生。\n缥缈朱帘悄，丁东玉漏鸣。\n隔窗梅子落，绕屋笋竿成。\n几日落红雨，数声深处鶑。\n午鸡人睡起，绕水看鱼行。",
        "dynasty": "宋",
        "collection_info": null
    },
    {
        "title": "春景 阊阖开黄道",
        "author": "刘辰翁",
        "content": "阊阖祥光起，班行好语催。\n青郊随候应，黄道似初开。\n梦绕天门去，风从震地回。\n东西行白日，南北验清台。\n晓殿分龙角，春城转斗魁。\n中天符四七，人物万方来。",
        "dynasty": "宋",
        "collection_info": null
    },
    {
        "title": "春景 衣冠拜紫宸",
        "author": "刘辰翁",
        "content": "万古衣冠旧，三朝历数新。\n青皇来远道，紫袖拜严宸。\n花日明簪冕，槐云舞佩绅。\n昭容当槛晓，宰相贺班春。\n索令分同列，传呼掖老臣。\n汉仪当日事，江汉四朝人。",
        "dynasty": "宋",
        "collection_info": null
    },
    {
        "title": "春景 新年贺太平 其一",
        "author": "刘辰翁",
        "content": "乱向残年定，东风息战尘。\n太平如可待，相见贺从新。\n自笑屠苏我，谁吹画角秦。\n几人天宝旧，重赏后元春。\n卖钏犹堪醉，簪花不恨贫。\n渊明今甲子，犹是晋时人。",
        "dynasty": "宋",
        "collection_info": null
    },
    {
        "title": "春景 新年贺太平 其二",
        "author": "刘辰翁",
        "content": "相过贺新元，干戈且息肩。\n不图垂老日，还见太平年。\n灰向昆明尽，春从待漏传。\n衣冠禾黍地，箫鼓杏花天。\n灯市嬉遗老，旗亭卧醉仙。\n山林闻好语，天下米三钱。",
        "dynasty": "宋",
        "collection_info": null
    },
    {
        "title": "春景 明月逐人来",
        "author": "刘辰翁",
        "content": "人影光相乱，月明灯市开。\n依依随马去，故故逐人来。\n胜赏春三五，流光酒一杯。\n为君分绮席，同我上瑶台。\n扶路倾相就，分襟逝却回。\n玉山人醉矣，健到莫惊猜。",
        "dynasty": "宋",
        "collection_info": null
    },
    {
        "title": "春景 风起春灯乱",
        "author": "刘辰翁",
        "content": "故是春风起，香尘暖未曾。\n暮寒惊翠袖，春影乱华灯。\n泠浸朱门月，吹成碧海冰。\n沙河三五夜，火树几千层。\n金炬开莲岛，银花飐玉绳。\n一声清跸远，冷落内前棚。",
        "dynasty": "宋",
        "collection_info": null
    },
    {
        "title": "春景 溪壑回春姿",
        "author": "刘辰翁",
        "content": "云拥千溪断，霜溪万壑衰。\n自从回暖景，依旧是春姿。\n晴日云千迭，东风雨一池。\n还他新岁好，似我少年时。\n锦水桃千障，巫山柳十眉。\n时同天一笑，不敢恨衰迟。",
        "dynasty": "宋",
        "collection_info": null
    },
    {
        "title": "春景 暗水流花径",
        "author": "刘辰翁",
        "content": "日出习池游，晴檐水不收。\n几回经草暗，一径带花流。\n汩汩何从至，青青自欲浮。\n但疑红雨涨，不似御沟愁。\n静听鸣金谷，行迷失玉鈎。\n凌波罗袜润，大是断桥头。",
        "dynasty": "宋",
        "collection_info": null
    },
    {
        "title": "春景 小水细通池 其一",
        "author": "刘辰翁",
        "content": "过雨山泉润，悠悠小水同。\n未嫌来脉细，更与曲池通。\n花径频违湿，苔沟暗入丛。\n却看萍破碧，未觉叶流红。\n涧壑千枝曲，干坤一镜中。\n所嗟瓜地远，不得灌连筒。",
        "dynasty": "宋",
        "collection_info": null
    },
    {
        "title": "春景 小水细通池 其二",
        "author": "刘辰翁",
        "content": "小小回堤水，花阴寸步随。\n细难为灌圃，长是曲通池。\n乳窦仍从出，云根触处滋。\n又添晴滴沥，欲涨碧涟漪。\n新绿常如雨，流红未见诗。\n昆明鲸背浅，尽日絮沟迟。",
        "dynasty": "宋",
        "collection_info": null
    },
    {
        "title": "春景 仰蜂粘落絮",
        "author": "刘辰翁",
        "content": "采采香无据，游蜂与絮兼。\n轻吹无影落，仰抱有时粘。\n欹蕊栖难稳，垂跗采未然。\n花鬚纷更辨，柳雪误相沾。\n未碍餐能饱，贪看嚥欲甜。\n吟安时失笑，往往似吾髯。",
        "dynasty": "宋",
        "collection_info": null
    },
    {
        "title": "春景 绿阴生昼寂",
        "author": "刘辰翁",
        "content": "深院停春雨，庭空鸟不鸣。\n自然清昼寂，尽是绿阴生。\n满眼成青幄，无人惜绛英。\n轻风低鼎篆，迟日上帘旌。\n远水明鸂鶒，平栏绕杜蘅。\n小窗临晋帖，悞落剪刀声。",
        "dynasty": "宋",
        "collection_info": null
    },
    {
        "title": "春景 燕子家家入",
        "author": "刘辰翁",
        "content": "燕子来何晚，城春换物华。\n逢人能语语，随意入家家。\n故宇何堪恋，朱帘可得遮。\n王门深巷悄，谢墅夕阳斜。\n是处随芳草，无情似柳花。\n兴亡真阅遍，尽是主人差。",
        "dynasty": "宋",
        "collection_info": null
    },
    {
        "title": "春景 春燕巢林",
        "author": "刘辰翁",
        "content": "燕子故依人，重来迹已陈。\n主楼空舞地，林木自巢春。\n无復郊迎乙，惟应语诉辛。\n干坤一枝土，风雨画梁身。\n荒草歌尘远，颓松社屋新。\n寻常空巷裏，忆着旧家贫。",
        "dynasty": "宋",
        "collection_info": null
    },
    {
        "title": "春景 浙江花木深",
        "author": "刘辰翁",
        "content": "游子江南老，美人浙水阴。\n风光何冉冉，花木自深深。\n苹渚藏妃怨，兰皋寄屈吟。\n飘香迷去路，种子约青林。\n远浦归帆兴，芳洲来暮心。\n天寒人倚竹，目断去鸿沈。",
        "dynasty": "宋",
        "collection_info": null
    },
    {
        "title": "春景 孤舟乱春华 其一",
        "author": "刘辰翁",
        "content": "天地孤舟客，东风是处家。\n偶然乘兴远，不拟乱春华。\n牢落无茶具，飘零自钓槎。\n误将青篛笠，撑入碧桃花。\n路断云相觅，溪深柳又斜。\n忽闻鸡犬近，随处有桑麻。",
        "dynasty": "宋",
        "collection_info": null
    },
    {
        "title": "春景 孤舟乱春华 其二",
        "author": "刘辰翁",
        "content": "罨画来兼往，孤舟自若耶。\n悠悠信溪路，籍籍乱春华。\n今古三高客，干坤一叶家。\n泛桃衝雨过，穿柳带烟斜。\n下水随飞燕，移梢为惜花。\n日斜归兴急，恐或见胡麻。",
        "dynasty": "宋",
        "collection_info": null
    },
    {
        "title": "春景 孤舟乱春华 其三",
        "author": "刘辰翁",
        "content": "晴日孤舟好，溪流带岸斜。\n浮游忘世虑，烂熳乱春华。\n朝共渔穿港，暮随鸥宿沙。\n却知桃有路，惟见柳无涯。\n蓑舞村村酒，罾歌处处花。\n羣仙惊再见，留宿武陵家。",
        "dynasty": "宋",
        "collection_info": null
    },
    {
        "title": "春景 孤舟乱春华 其四",
        "author": "刘辰翁",
        "content": "有客孤舟裏，风平日又嘉。\n未须怜岁晚，从此乱春华。\n自扣舷三版，相将水一涯。\n前村随柳色，昨夜宿桃花。\n鸥浴波翻锦，渔歌影入霞。\n江头稠杏暗，子美四娘家。",
        "dynasty": "宋",
        "collection_info": null
    },
    {
        "title": "春景 游丝白日静",
        "author": "刘辰翁",
        "content": "静似长门裏，初晴未暑时。\n悠悠销白日，冉冉上游丝。\n白髮因风起，青虫映户垂。\n墙阴双蝶远，花影一帘迟。\n新垒干泥絮，晴衙散蜜脾。\n鸟惊梅子落，深院客争棋。",
        "dynasty": "宋",
        "collection_info": null
    },
    {
        "title": "春景 柳叶暗金沟",
        "author": "刘辰翁",
        "content": "辇路垂垂柳，昆明寂寂流。\n近天高翠叶，映日暗金沟。\n眠起当前殿，萎蕤拂御舟。\n锁成三阁暮，流出六宫愁。\n桐影题难立，杨花宕不收。\n至今寒食雨，堕泪曲江头。",
        "dynasty": "宋",
        "collection_info": null
    },
    {
        "title": "春景 花飞减却春",
        "author": "刘辰翁",
        "content": "老子情如海，花无醉后新。\n飞来如许雪，减却不多春。\n轻薄随流水，颠狂落近邻。\n犹寒犹未晚，半雨半成尘。\n拾翠危无路，残红老得人。\n清晨添酒量，日日是芳辰。",
        "dynasty": "宋",
        "collection_info": null
    },
    {
        "title": "春景 城春草木深",
        "author": "刘辰翁",
        "content": "春又不知暮，城荒独至今。\n楼台花下远，草木雨中深。\n寒食无烟绿，颓垣有月侵。\n荒苔随意古，落子又成阴。\n邻笛残兵泪，胡琴故国心。\n废兴天不语，钟鼓遍园林。",
        "dynasty": "宋",
        "collection_info": null
    },
    {
        "title": "春景 春色在邻家",
        "author": "刘辰翁",
        "content": "春色阑珊去，朱门懒梦华。\n悠悠看蝶翅，往往在邻家。\n暖日明金谷，光风媚浣沙。\n似闻携手笑，疑有隔墙花。\n望眼穿银汉，香尘透绿纱。\n是谁窥宋玉，憔悴一枝斜。",
        "dynasty": "宋",
        "collection_info": null
    },
    {
        "title": "春景 吹面受和风",
        "author": "刘辰翁",
        "content": "寒曾欺我倒，今日是和风。\n吹面浓春酒，开怀受化工。\n未知来暖律，政似识癯翁。\n大袖犹堪满，衰颜欲更红。\n鬓如新柳动，鼻与暗香通。\n天上知何信，千花一笑中。",
        "dynasty": "宋",
        "collection_info": null
    },
    {
        "title": "春景 火树银花合",
        "author": "刘辰翁",
        "content": "星炬乱林鸦，火城标赤霞。\n端门开璧月，散树合银花。\n光燄摇千尺，扶疏转九华。\n昭回三阁近，凿落万枝斜。\n玉李迷天象，金莲出内家。\n龙光如海蜃，犹有误连车。",
        "dynasty": "宋",
        "collection_info": null
    },
    {
        "title": "夏景 熏风自南来",
        "author": "刘辰翁",
        "content": "当年唐殿阁，何似道人庵。\n闲日长如此，熏风来自南。\n清香吹不断，大暑故如惔。\n静见花阴午，凉添竹径三。\n客遮前席坐，人卧北窗酣。\n别墅棋边急，闲将赤壁谈。",
        "dynasty": "宋",
        "collection_info": null
    },
    {
        "title": "夏景 夏雨生众绿 其一",
        "author": "刘辰翁",
        "content": "入夏可曾晴，阴阴众绿成。\n但惊春尽去，谁信雨中生。\n一月须梅润，千林但叶声。\n荷边蒲猗傩，桑外笋峥嵘。\n芳草非无恨，新条各向荣。\n秧田禾似浪，满眼几时平。",
        "dynasty": "宋",
        "collection_info": null
    },
    {
        "title": "夏景 夏雨生众绿 其二",
        "author": "刘辰翁",
        "content": "无人嫌夏雨，众木共欣荣。\n已办黄梅熟，还将绿叶生。\n送春无物色，尽日是檐声。\n处处桑麻长，阴阴桃李成。\n风翻蒲水白，烟共草天平。\n山色沈冥久，朝来两黛横。",
        "dynasty": "宋",
        "collection_info": null
    },
    {
        "title": "夏景 雨过苔花润",
        "author": "刘辰翁",
        "content": "雨过残春远，晴天半入梅。\n草根余落照，花润只深苔。\n山共朱帘捲，庭无蜡屐来。\n翠钱流地满，珠靥照人开。\n寂寂承残溜，青青绕废台。\n唾茸宫壁在，残月照余哀。",
        "dynasty": "宋",
        "collection_info": null
    },
    {
        "title": "夏景 既雨晴亦佳",
        "author": "刘辰翁",
        "content": "既雨失阴霾，天怜万竈蛙。\n是虽犹暑润，亦自觉晴佳。\n早见瓢翻海，今无漏透阶。\n但能开晚景，麤足慰人怀。\n山翠光浮玉，涂泥软衬鞋。\n一帘花露影，醉眼为渠揩。",
        "dynasty": "宋",
        "collection_info": null
    },
    {
        "title": "夏景 树湿风凉进",
        "author": "刘辰翁",
        "content": "树晚晴犹湿，好风如故长。\n翛然林下意，进似雨时凉。\n坐觉茅容徙，来看吕政忙。\n飘萧初似暑，淅沥转成霜。\n倚袖岚添翠，题秋叶欲黄。\n不知兼露下，河汉芰荷香。",
        "dynasty": "宋",
        "collection_info": null
    },
    {
        "title": "夏景 松凉夏健人 其一",
        "author": "刘辰翁",
        "content": "松影夏天云，凉开一院新。\n若无如此暑，可以健于人。\n风外潮声起，林间客欠伸。\n自怜三伏日，重得百年身。\n鹤唳如轻举，儿扶更怒嗔。\n下山逢急雨，为洗覆车尘。",
        "dynasty": "宋",
        "collection_info": null
    },
    {
        "title": "夏景 松凉夏健人 其二",
        "author": "刘辰翁",
        "content": "天地若为容，凉阴何处逢。\n困人惟夏日，健我是云松。\n雨立三千丈，风生一万重。\n如餐华峰藕，不藉葛陂龙。\n脱帽苍虬笑，披衣病鹤松。\n月明天似水，归路踏芙蓉。",
        "dynasty": "宋",
        "collection_info": null
    },
    {
        "title": "夏景 露顶洒松风",
        "author": "刘辰翁",
        "content": "野处阙过逢，投巾仰露空。\n萧萧松下老，洒洒顶门风。\n暑不容章甫，天犹念秃翁。\n昂霄潮汹汹，落雪鬓蓬蓬。\n搔首平生事，忘形半醉中。\n蓬莱归去路，潦倒笑臣同。",
        "dynasty": "宋",
        "collection_info": null
    },
    {
        "title": "夏景 清风松下来",
        "author": "刘辰翁",
        "content": "狭世清风少，清风不受催。\n惟应松下有，肯向坐间来。\n襟袖元如水，山林自少埃。\n遂惊弘景宅，不是楚王台。\n柳巷无人扫，柴门尽日开。\n是谁前喝道，空遣鹤飞回。",
        "dynasty": "宋",
        "collection_info": null
    },
    {
        "title": "夏景 林风凉不绝",
        "author": "刘辰翁",
        "content": "不可居无竹，清风动满林。\n长无如夏日，凉不绝予襟。\n安得秋如许，能令午正阴。\n两间何舋舋，三径自深深。\n簟玉翻如水，檐冰语至今。\n故人千万里，明月两知心。",
        "dynasty": "宋",
        "collection_info": null
    },
    {
        "title": "夏景 乔木生夏凉",
        "author": "刘辰翁",
        "content": "何可无乔木，多年雨露成。\n是间凉意别，长夏绿阴生。\n日度云旗影，风含涧水声。\n能令霜六月，不待月三更。\n翠幄宜琴枕，枯棋就石枰。\n五楸朝又暮，故国可胜情。",
        "dynasty": "宋",
        "collection_info": null
    },
    {
        "title": "夏景 清室夏含霜",
        "author": "刘辰翁",
        "content": "一室兰香满，阴阴夏木成。\n炎光虽自酷，霜意自含清。\n佩玉传风马，鈎帘下水精。\n燕台无六月，楚户忽三更。\n冷袖藏冰藕，凉蟾满露茎。\n江湖无雁信，诗鬓自先惊。",
        "dynasty": "宋",
        "collection_info": null
    },
    {
        "title": "夏景 凉引簟先秋",
        "author": "刘辰翁",
        "content": "八尺横斜簟，寒光凝不流。\n引教凉到我，坐觉意先秋。\n溽暑收梅雨，清风度竹楼。\n湘纹殊似水，班扇未应愁。\n冷逼金茎润，温便玉臂柔。\n颇哀城市悄，斗米换衾裯。",
        "dynasty": "宋",
        "collection_info": null
    },
    {
        "title": "夏景 盛夏火为日",
        "author": "刘辰翁",
        "content": "日在天无二，明明夏盛时。\n到今虽可爱，非火孰能为。\n谩把熏絃语，难禁坐甑炊。\n未应一杯水，能沃九华枝。\n王屋飞犹在，昆冈事可知。\n未须频梦竈，倏忽看崦嵫。",
        "dynasty": "宋",
        "collection_info": null
    },
    {
        "title": "夏景 莲房坠粉红",
        "author": "刘辰翁",
        "content": "莲欲成房去，三三两两空。\n摘来中有子，坠处粉尤红。\n已镂冰为藕，谁将翠作蓬。\n半妆摇越棹，一水腻秦宫。\n濯濯含秋露，亭亭立晓风。\n么荷因见忆，憔悴感青铜。",
        "dynasty": "宋",
        "collection_info": null
    },
    {
        "title": "夏景 竹影金琐碎",
        "author": "刘辰翁",
        "content": "竹可淋漓画，难将竹影临。\n寂寥谁布地，琐碎总如金。\n密处开为径，疏时舞又阴。\n汗青销作字，翡翠屑成林。\n弄月平分破，临风凿落斟。\n锵然声入耳，忽认是徽琴。",
        "dynasty": "宋",
        "collection_info": null
    },
    {
        "title": "夏景 炎赫衣流汗",
        "author": "刘辰翁",
        "content": "暑绤衣能几，长流汗似痁。\n惶惶何栗栗，赫赫復炎炎。\n安得三庚度，犹如十日兼。\n坐惊惭背浃，不是泪襟霑。\n汤餠何堪试，煎茶可更添。\n可人娇熨玉，频起立风檐。",
        "dynasty": "宋",
        "collection_info": null
    },
    {
        "title": "夏景 梦回莲叶雨",
        "author": "刘辰翁",
        "content": "万叶胜花开，莲香雨送来。\n欲知凉可爱，政是梦初回。\n未拟华胥转，谁将绣户推。\n棹歌摇别浦，裙影湿阳台。\n天上霓裳断，人间羯鼓催。\n酒醒茎露渴，狂引碧筒杯。",
        "dynasty": "宋",
        "collection_info": null
    },
    {
        "title": "夏景 衣冷欲装绵 其一",
        "author": "刘辰翁",
        "content": "老厌人间热，单衣就冷泉。\n不知清到骨，故欲转装绵。\n萝月满襟雪，松风半臂仙。\n顿疏桃竹莹，拟就柳花眠。\n倚倦思燕玉，全生愿蜀毡。\n温汤无去路，搔首听潺湲。",
        "dynasty": "宋",
        "collection_info": null
    },
    {
        "title": "夏景 衣冷欲装绵 其二",
        "author": "刘辰翁",
        "content": "石洞元无暑，泉声洒面凉。\n衣疑中夜冷，绵欲此时装。\n洒洒惊荷雨，披披变葛霜。\n拟将洴澼絖，换却薄罗裳。\n中道怜班女，温言忆楚王。\n骊山在何许，我更念温汤。",
        "dynasty": "宋",
        "collection_info": null
    },
    {
        "title": "夏景 褦襶子",
        "author": "刘辰翁",
        "content": "俗子高门走，那知物意嫌。\n婆娑中避暑，褦襶早趋炎。\n楚楚朝衣格，峨峨古帽檐。\n夤缘三伏谒，瞻仰上官严。\n尚说毛寒栗，宁辞背汗沾。\n寄言乡里者，贷我北窗眠。",
        "dynasty": "宋",
        "collection_info": null
    },
    {
        "title": "夏景 清泉洁尘襟",
        "author": "刘辰翁",
        "content": "是事不堪闻，清泉独可亲。\n翛然携鬓影，聊以洁尘襟。\n帘泻千年雨，蓝拖百尺绅。\n能令肝肺雪，更遣芰荷新。\n京洛昏沈梦，江湖淡荡身。\n一瓢明月燕，併洗脱鞾嗔。",
        "dynasty": "宋",
        "collection_info": null
    },
    {
        "title": "夏景 涉江采芙蓉",
        "author": "刘辰翁",
        "content": "梦破芙蓉雨，蛾眉琐绿窗。\n悠悠思远道，采采涉长江。\n北渚浮湘水，西兴渡越邦。\n波穿红锦乱，影转画桡双。\n花路迷相问，菱歌远失腔。\n扣舷惊水鸟，晼晚笑吴憃。",
        "dynasty": "宋",
        "collection_info": null
    },
    {
        "title": "夏景 公子调冰水",
        "author": "刘辰翁",
        "content": "盛世佳公子，明光避暑曾。\n调冰初入水，和水亦成冰。\n鸣佩朝仪凤，扬鞲夕臂鹰。\n汲来金碗脱，搅碎玉崚嶒。\n一吸风林壑，重倾雪肺膺。\n琼姬持袖举，疑饮露盘昇。",
        "dynasty": "宋",
        "collection_info": null
    },
    {
        "title": "夏景 炎宵恶明烛",
        "author": "刘辰翁",
        "content": "畏日纔宵匿，谁教烛又添。\n明虽无可恶，看得故成炎。\n漏永风如禁，膏残饮未厌。\n万枝何用许，一点有人嫌。\n蛾命那知惜，虫花懒復占。\n吴牛应自笑，何事畏银蟾。",
        "dynasty": "宋",
        "collection_info": null
    },
    {
        "title": "夏景 行云递崇高",
        "author": "刘辰翁",
        "content": "自不容无雨，行云尽日劳。\n来来方汗漫，递递看崇高。\n一气埋飞鸟，层阴压戴鰲。\n前驱淝水阵，后至浙江涛。\n羊角天帆席，龙身海桔槔。\n鸿蒙惊久别，握手重相遭。",
        "dynasty": "宋",
        "collection_info": null
    },
    {
        "title": "夏景 讼风伯",
        "author": "刘辰翁",
        "content": "岂敢讼穹穹，何堪败愿丰。\n云乎难致雨，伯也实司风。\n长是垂将合，吹之使不同。\n不思商怨后，但霸楚称雄。\n已脱知臣罪，不诛无岁功。\n皇恩惩使悔，终念小心仝。",
        "dynasty": "宋",
        "collection_info": null
    },
    {
        "title": "夏景 亭深到芰香",
        "author": "刘辰翁",
        "content": "十里荒寒地，亭空暑不侵。\n能令尘土外，更到芰荷深。\n水阁临风迥，莲舟隔浦寻。\n红妆风四面，翠倚月中心。\n此处闲搔首，何人泣露襟。\n拍浮宜有酒，乱挽碧筒斟。",
        "dynasty": "宋",
        "collection_info": null
    },
    {
        "title": "夏景 蝉声集古寺",
        "author": "刘辰翁",
        "content": "此寺创何年，人间几变迁。\n山空千万古，声集两三蝉。\n振木缲余茧，凭风咽断絃。\n助成骚国晚，惊破少林禅。\n喧寂闻尘外，炎凉落照边。\n客来悲世事，虫语暮钟连。",
        "dynasty": "宋",
        "collection_info": null
    },
    {
        "title": "夏景 绿荷雨跳珠",
        "author": "刘辰翁",
        "content": "荷外雨潇潇，舟如泊断桥。\n忽惊红粉乱，又见绿珠跳。\n万叶明苍水，轻风问步摇。\n疏疏霑羽盖，点点溅鲛绡。\n玉露明金掌，红妆湿翠翘。\n佩痕留不得，立地使魂销。",
        "dynasty": "宋",
        "collection_info": null
    },
    {
        "title": "夏景 扇枕",
        "author": "刘辰翁",
        "content": "千古一黄香，庭萱昼日长。\n枕闲非受热，扇举欲先凉。\n畏暑侵支髮，摇风愿满堂。\n恨无寒水玉，琢在碧纱床。\n泉涧心如棘，瑶池鬓已霜。\n如何荀奉倩，只在玉人傍。",
        "dynasty": "宋",
        "collection_info": null
    },
    {
        "title": "夏景 云雨觉虚无",
        "author": "刘辰翁",
        "content": "天欲今朝雨，云如满八区。\n居然同愿望，如此竟虚无。\n鹏运风犹黑，龙光电又驱。\n遂成神女梦，误拟阿香呼。\n酷吏踰前憯，余民绝望苏。\n皇心终不测，变化属须臾。",
        "dynasty": "宋",
        "collection_info": null
    },
    {
        "title": "夏景 高风动秋声",
        "author": "刘辰翁",
        "content": "万窍忽争号，南风动地豪。\n此声何处起，到地似秋高。\n草木波颓靡，干坤暑战鏖。\n有人推户外，无叶下庭皋。\n寒扇怜孤影，征鞍感二毛。\n豪鹰双角耸，无计剪蓬蒿。",
        "dynasty": "宋",
        "collection_info": null
    },
    {
        "title": "夏景 清风左右至",
        "author": "刘辰翁",
        "content": "风于万里外，飞动故人情。\n如许殷勤至，居然左右清。\n吹潮成雪色，入竹已秋声。\n佩玉丁丁起，台襟翼翼生。\n玉川从此去，列子御之行。\n邂逅浮丘老，相携上五城。",
        "dynasty": "宋",
        "collection_info": null
    },
    {
        "title": "秋景 乞巧文",
        "author": "刘辰翁",
        "content": "能拙吾无比，高灵昔有闻。\n不知天下巧，乞以世间文。\n果列空庭露，香浮入汉云。\n天孙何冉冉，柳子盖云云。\n有说能要我，无才可赠君。\n绛衣持节后，穷达竟何分。",
        "dynasty": "宋",
        "collection_info": null
    },
    {
        "title": "秋景 晒书",
        "author": "刘辰翁",
        "content": "芸香天上宴，不到野人居。\n见说星期夕，闲将腹晒书。\n笑人操犊鼻，容我辟蟫鱼。\n小勿欺椰子，中从着石渠。\n从他便是懒，乞汝巧相如。\n此日何堪负，余暄献纳疏。",
        "dynasty": "宋",
        "collection_info": null
    },
    {
        "title": "秋景 牛女年年渡",
        "author": "刘辰翁",
        "content": "牛女是谁传，灵桥不待船。\n昔年曾此渡，每渡似初年。\n此夕须停织，何人更服牵。\n星期无了日，河水尚依然。\n岁晚长疏隔，人间早弃捐。\n瑶池人独处，搔首待君还。",
        "dynasty": "宋",
        "collection_info": null
    },
    {
        "title": "秋景 机丝虚夜月",
        "author": "刘辰翁",
        "content": "不见机边女，当时独月知。\n坐令如此夜，虚却理残丝。\n缲得扶桑茧，张成锦字词。\n弦光空到晓，花影不侵帷。\n尺寸知何用，须臾即别离。\n小窗思妇懒，不是恤周嫠。",
        "dynasty": "宋",
        "collection_info": null
    },
    {
        "title": "秋景 秋空日凌凌",
        "author": "刘辰翁",
        "content": "最是秋空恝，秋田诉不譍。\n夜占常悄悄，日復觉凌凌。\n何似春工恻，无端地气腾。\n双眉频望极，八翼愈难昇。\n其雨今若此，如云亦未曾。\n小心风不上，涕泗日沾膺。",
        "dynasty": "宋",
        "collection_info": null
    },
    {
        "title": "秋景 吹笛月明中",
        "author": "刘辰翁",
        "content": "何处吹长笛，千年恨未终。\n关山人去后，秋夜月明中。\n旷野参差久，寒江滉漾通。\n曲终郿县坞，怨彻广寒宫。\n海外阴晴异，天涯慷慨同。\n江南回首处，歌罢水流东。",
        "dynasty": "宋",
        "collection_info": null
    },
    {
        "title": "秋景 清辉玉臂寒",
        "author": "刘辰翁",
        "content": "待得清辉满，中秋两地看。\n丹心空自苦，玉臂故应寒。\n银汉成冰水，金波满露盘。\n西风罗袖薄，落月杵声残。\n身世谁知苦，裳衣客最单。\n关山同杜老，垂泪忆长安。",
        "dynasty": "宋",
        "collection_info": null
    },
    {
        "title": "秋景 月满秋夜长",
        "author": "刘辰翁",
        "content": "尘世如天海，团团共月光。\n一轮秋正满，百刻夜偏长。\n端正惟三五，空明更十方。\n萃台犹卓午，梧井欲飞霜。\n箭漏迷青海，阑干转上阳。\n雪痕留得在，何用促扶桑。",
        "dynasty": "宋",
        "collection_info": null
    },
    {
        "title": "秋景 月色醉远客 其一",
        "author": "刘辰翁",
        "content": "明月有佳色，客中迷远游。\n自应眠不得，更似醉时留。\n玉屑凉堪吸，金波香欲浮。\n顿忘乡国恨，如在酒家楼。\n鸾镜惊相对，霓裳卒未休。\n天风扶我起，不用典貂裘。",
        "dynasty": "宋",
        "collection_info": null
    },
    {
        "title": "秋景 月色醉远客 其二",
        "author": "刘辰翁",
        "content": "远客坐长夜，缠绵月色留。\n明知不是醉，为尔更无愁。\n玉雪三千界，金波十二楼。\n谪仙迷采石，小杜在扬州。\n雁背如流水，蛾眉也白头。\n一声长啸起，满眼故山秋。",
        "dynasty": "宋",
        "collection_info": null
    },
    {
        "title": "秋景 卿月升仙掌",
        "author": "刘辰翁",
        "content": "卿在郎星上，瑶台第一层。\n已如金掌迥，又得月华升。\n近与公相似，清如贵未曾。\n铜仙千尺表，玉指一轮冰。\n天下名公子，秋风老茂陵。\n衰兰千里道，垂泪记觚棱。",
        "dynasty": "宋",
        "collection_info": null
    },
    {
        "title": "秋景 把钓待秋风",
        "author": "刘辰翁",
        "content": "长夏如年日，萧然把钓终。\n欲知临水意，政自待秋风。\n岂是羊裘者，相从渔社中。\n何心思觅鲙，极目望来鸿。\n天下无知己，溪边自老翁。\n六鰲闲入手，不是学任公。",
        "dynasty": "宋",
        "collection_info": null
    },
    {
        "title": "秋景 秋风白云飞",
        "author": "刘辰翁",
        "content": "风起秋尘外，山空海又围。\n疏疏黄叶外，渺渺白云飞。\n扫地驱残暑，林烟带落晖。\n空明仙仗过，夭矫玉龙归。\n中野悲游子，苍梧迎帝妃。\n回首汾水上，不觉泪沾衣。",
        "dynasty": "宋",
        "collection_info": null
    },
    {
        "title": "秋景 秋风思鲈莼",
        "author": "刘辰翁",
        "content": "秋风已如此，游子復何为。\n蕉鹿空形役，莼鲈绕梦思。\n凉天新雁过，旅思白鸥知。\n雪色松江鲙，银光笠泽丝。\n人生归去好，乡味寄来迟。\n尚觉姜难致，令人忆左慈。",
        "dynasty": "宋",
        "collection_info": null
    },
    {
        "title": "秋景 闭门感秋风",
        "author": "刘辰翁",
        "content": "世路故当穷，兴亡一转蓬。\n闭门羞俗子，仰屋感秋风。\n旧日施行马，如今掩候虫。\n瞭然一叶下，从此万山空。\n岁月玄蝉槁，干坤白雁通。\n荒凉今又在，吹笛月明中。",
        "dynasty": "宋",
        "collection_info": null
    },
    {
        "title": "秋景 秋高风怒号",
        "author": "刘辰翁",
        "content": "万里秋风下，还惊扫地高。\n不因茅屋怒，全向树梢号。\n寥廓归云尽，荒寒晚吹豪。\n黑摧淝水阵，白卷浙江涛。\n过耳鸣鹘羽，连山掣戴鰲。\n空林无落叶，拾得海鳬毛。",
        "dynasty": "宋",
        "collection_info": null
    },
    {
        "title": "秋景 夜雨更秋风",
        "author": "刘辰翁",
        "content": "世事惟孤枕，吾生尚转蓬。\n共谁堪夜雨，何意更秋风。\n已是霖铃苦，何当刻漏终。\n又闻翻溟滓，不是滴梧桐。\n衰壑鸣蛩外，寒灯落叶中。\n忽明天似水，万里附冥鸿。",
        "dynasty": "宋",
        "collection_info": null
    },
    {
        "title": "秋景 秋风生桂枝",
        "author": "刘辰翁",
        "content": "又胜春风处，秋芳宇宙清。\n由来天路远，几许桂枝生。\n古道寒云色，空山落叶声。\n忽看金粟缀，如在蕊宫行。\n香入铜盘饮，根愁玉斧惊。\n小山人倚袖，延伫不胜情。",
        "dynasty": "宋",
        "collection_info": null
    },
    {
        "title": "秋景 疏雨滴梧桐",
        "author": "刘辰翁",
        "content": "疏雨兼长夜，巴山信未通。\n寥寥深院落，滴滴在梧桐。\n泪与檐相续，听如漏未终。\n寒飘金井上，愁入碧阶空。\n楚水孤蓬暝，吴宫落叶红。\n霖铃南内晓，今古此声中。",
        "dynasty": "宋",
        "collection_info": null
    },
    {
        "title": "秋景 风雨近重阳",
        "author": "刘辰翁",
        "content": "白髮惊秋晚，青云认故乡。\n干坤愁老眼，风雨近重阳。\n吹得沾衣湿，寒添落帽狂。\n未知明日是，还忆去年将。\n北阙风流远，东篱世故长。\n无人知叔子，登览自怜伤。",
        "dynasty": "宋",
        "collection_info": null
    },
    {
        "title": "秋景 于今九日至",
        "author": "刘辰翁",
        "content": "九日各堪爱，西风岁岁深。\n长因思往事，忽已至于今。\n不谓秋将晚，几如老见侵。\n篱边成独往，天际起轻阴。\n此会知谁健，明朝肯重寻。\n山高休更上，别自有伤心。",
        "dynasty": "宋",
        "collection_info": null
    },
    {
        "title": "秋景 窗空雨声晚",
        "author": "刘辰翁",
        "content": "枕上闻秋雨，愁声万古同。\n孰知残夜晓，冷浸一窗空。\n窈窕闲筝雁，交疏结网虫。\n卧听千叶雨，不似五更风。\n渭水人分内，巴山客梦中。\n山城清漏断，惟是滴梧桐。",
        "dynasty": "宋",
        "collection_info": null
    },
    {
        "title": "秋景 悠然见南山",
        "author": "刘辰翁",
        "content": "异代羲皇上，余生晋宋间。\n悠然无一事，政尔见南山。\n西曲风流远，东篱意思闲。\n吹衣凉浩荡，矫首碧孱颜。\n双蝶来何晚，白云相与还。\n是中秦博士，相识少相关。",
        "dynasty": "宋",
        "collection_info": null
    },
    {
        "title": "秋景 寒城菊自花",
        "author": "刘辰翁",
        "content": "菊满荒城道，余生一笑难。\n地非行乐旧，花自向人寒。\n风雨何登览，江山共屈蟠。\n无人簪帽去，有蝶绕篱看。\n此处尤堪赏，明朝已是残。\n渊明生晋晚，不及禊高兰。",
        "dynasty": "宋",
        "collection_info": null
    },
    {
        "title": "秋景 十日菊",
        "author": "刘辰翁",
        "content": "一年看九九，十日见炎凉。\n菊有霜前操，人无节后香。\n就令无宿酒，也不似重阳。\n一夜寒英老，多情旧雨黄。\n帽如前度落，蝶更几时忙。\n我不知何夕，相收足晚凉。",
        "dynasty": "宋",
        "collection_info": null
    },
    {
        "title": "秋景 客愁连蟋蟀",
        "author": "刘辰翁",
        "content": "梧桐惊客梦，去住两茫然。\n晓觉鷄鸣未，愁惟蟋蟀连。\n江湖无汉地，家世本秦川。\n唧唧月共语，涓涓人独眠。\n青灯寒四壁，衰鬓织千年。\n唐晋他人有，荒凉故殿前。",
        "dynasty": "宋",
        "collection_info": null
    },
    {
        "title": "秋景 蛩响乱秋阴",
        "author": "刘辰翁",
        "content": "蛩响何千百，人情自不禁。\n余哀动邻壁，最苦乱秋阴。\n泣尽相思梦，惊残劝织心。\n露深虫语语，月黑雁沈沈。\n坏壁岁年远，长门日夜深。\n手摩铜雀雨，和汝一长吟。",
        "dynasty": "宋",
        "collection_info": null
    },
    {
        "title": "秋景 鹤唳清露垂",
        "author": "刘辰翁",
        "content": "一叶寒金井，惟应独鹤知。\n空山今夕泪，清露满空垂。\n华表归来后，琴心感慨时。\n寥寥天不问，湛湛夜何其。\n富贵朝田薤，琅玕月地芝。\n人间长似水，搔首梦为谁。",
        "dynasty": "宋",
        "collection_info": null
    },
    {
        "title": "秋景 门掩候虫秋 其一",
        "author": "刘辰翁",
        "content": "四壁可谁语，一年将次休。\n村行落叶晚，门掩候虫秋。\n影有斜灯吐，贫无过客偷。\n蚓号残月冷，蛩语故宫愁。\n馆驿邻机叹，关山古戍留。\n幽人推梦起，江海有孤舟。",
        "dynasty": "宋",
        "collection_info": null
    },
    {
        "title": "秋景 门掩候虫秋 其二",
        "author": "刘辰翁",
        "content": "候虫鸣寂寂，秋老独何村。\n怨语动行路，居人卧掩门。\n无谁倚朱户，随意闭黄昏。\n岁暮已如此，蛩声胡与言。\n孤灯销驿梦，残月落空垣。\n白雁来天地，何由见泪痕。",
        "dynasty": "宋",
        "collection_info": null
    },
    {
        "title": "秋景 天清木叶闻",
        "author": "刘辰翁",
        "content": "天意清如水，何曾染世氛。\n秋风何处起，木叶朅来闻。\n野有牛羊下，高无鸿雁羣。\n凉惊枝上坠，声向静中分。\n霜井婵娟泪，冰沟冥漠君。\n断肠题柿湿，一半是行云。",
        "dynasty": "宋",
        "collection_info": null
    },
    {
        "title": "秋景 出逢危叶落 其一",
        "author": "刘辰翁",
        "content": "举眼秋萧索，干坤岂不容。\n叶因危后落，身是出时逢。\n古木犹当道，西风小倚筇。\n峥嵘如解羽，零乱復寒蛩。\n薄似佳人命，飘如去国踪。\n小山留我止，香月自重重。",
        "dynasty": "宋",
        "collection_info": null
    },
    {
        "title": "秋景 出逢危叶落 其二",
        "author": "刘辰翁",
        "content": "四顾欲何之，逢秋出自悲。\n万山青未了，一叶落何危。\n未肯哀穷巷，还因立别歧。\n有风惊槁木，如鸟坠高枝。\n梧柳同如此，江湖事可知。\n月明疏影出，踏踏露巢欹。",
        "dynasty": "宋",
        "collection_info": null
    },
    {
        "title": "秋景 远客坐长夜",
        "author": "刘辰翁",
        "content": "身是秋风客，游梁更赋梁。\n此时家在远，独坐夜偏长。\n岁月黑貂晚，江湖白雁霜。\n乌皮人兀兀，蟾影海茫茫。\n扣角余三叹，闻鸡悄四荒。\n炉烟秋伏枕，谁念待班行。",
        "dynasty": "宋",
        "collection_info": null
    },
    {
        "title": "秋景 芙蓉红岸湿",
        "author": "刘辰翁",
        "content": "岸柳似衰容，高花忽数重。\n红光荡人意，清露湿芙蓉。\n秾丽秋深见，攀翻木末逢。\n便疑江濯锦，不是隰游龙。\n寒倚惊裙溅，云归悄梦踪。\n霜风多意思，残日挂高舂。",
        "dynasty": "宋",
        "collection_info": null
    },
    {
        "title": "秋景 庭榴剖朱实",
        "author": "刘辰翁",
        "content": "榴压中庭坠，冰盘荐玉壶。\n西风吹转绿，嘉实剖来朱。\n摘向栏干近，安除海外无。\n微醺揎绛袖，一笑灿明珠。\n酸彻邻机齿，凉生浴锦肤。\n冷思当日艷，血色盛罗襦。",
        "dynasty": "宋",
        "collection_info": null
    },
    {
        "title": "秋景 雁南归",
        "author": "刘辰翁",
        "content": "天阔雁何之，沈云字字稀。\n明知从北至，又说是南归。\n兵气侵行急，河声背影微。\n江湖霜信远，城郭主人非。\n不惜惊弦得，惟忧繫帛遗。\n河梁人惜别，似尔不能飞。",
        "dynasty": "宋",
        "collection_info": null
    },
    {
        "title": "秋景 鹭于飞 其一",
        "author": "刘辰翁",
        "content": "沧洲开晚景，莽苍更依稀。\n有鹭从中起，于天尽处飞。\n数丝风冉冉，一片雪晖晖。\n外路迷乡国，天风起我衣。\n远游寻鹤侣，近不为鱼肥。\n西塞山边雨，渔簑独自归。",
        "dynasty": "宋",
        "collection_info": null
    },
    {
        "title": "秋景 鹭于飞 其二",
        "author": "刘辰翁",
        "content": "鹭闲如可语，飞去復何图。\n但见振兮振，不知于此于。\n难令公子浊，似是列仙癯。\n近逼孤云小，遥看点雪无。\n沧洲何尔我，白髮自江湖。\n风雨鱼歌外，玄真逝与俱。",
        "dynasty": "宋",
        "collection_info": null
    },
    {
        "title": "秋景 时菊委严霜",
        "author": "刘辰翁",
        "content": "论菊何心傲，生时失众芳。\n未须多晚节，政似委严霜。\n北地飞飞击，东篱冉冉黄。\n屑冰和露下，薄命有谁当。\n客去重阳远，花寒一夜长。\n朝来有佳色，未放早梅香。",
        "dynasty": "宋",
        "collection_info": null
    },
    {
        "title": "秋景 江动月移石",
        "author": "刘辰翁",
        "content": "石是龙眠处，终无石可扛。\n未应江动月，自是月移江。\n本似岷山雪，今为岭表泷。\n是谁惊兔杵，失却钓鱼矼。\n投渚天为碎，蹲磻影忽双。\n桂轮无侧匿，眼眼似窥窗。",
        "dynasty": "宋",
        "collection_info": null
    },
    {
        "title": "秋景 日出篱东水",
        "author": "刘辰翁",
        "content": "雨以田为壑，疏篱野水中。\n忧天沈到底，有日出其东。\n或谓扶桑巧，谁知梦峡空。\n勿朝蓬海白，满眼菊花红。\n屐响初来客，墙暄到老翁。\n洗光吾镜曲，一笑弄丸同。",
        "dynasty": "宋",
        "collection_info": null
    },
    {
        "title": "秋景 夕阳如有意",
        "author": "刘辰翁",
        "content": "又自欲昏黄，高高上夕阳。\n殷勤如有意，迟暮起相望。\n牛背笛三弄，桑榆锦一张。\n向人添晼晚，容我更疏狂。\n过雨天如改，穿花日尚长。\n鲁阳三舍远，人世未须忙。",
        "dynasty": "宋",
        "collection_info": null
    },
    {
        "title": "秋景 山园细路高",
        "author": "刘辰翁",
        "content": "不是终南径，山中取遁逃。\n小园何所有，细路未应高。\n已恨锄荒菊，何堪弹种桃。\n梯飈那可上，镵雪误相遭。\n石卧当途虎，藤穿汲涧猱。\n天机分瀑布，应念瓮畦劳。",
        "dynasty": "宋",
        "collection_info": null
    },
    {
        "title": "冬景 冬日可爱",
        "author": "刘辰翁",
        "content": "此日荷天公，宁须挟纩重。\n一寒偏更老，可爱莫如冬。\n不恨乘驹隙，犹愁闭烛龙。\n身如花正午，春入眼偏浓。\n有喜融霜鬓，何堪借酒容。\n至尊何处在，流涕献无从。",
        "dynasty": "宋",
        "collection_info": null
    },
    {
        "title": "冬景 负暄",
        "author": "刘辰翁",
        "content": "虽霜晴可爱，容我俯前轩。\n纵是围燕玉，何如负赵暄。\n自怜鲐背痒，敢负太阳恩。\n已觉曲身直，犹胜挟纩温。\n衰年知潦倒，造物足温存。\n尚有葵心在，何因献至尊。",
        "dynasty": "宋",
        "collection_info": null
    },
    {
        "title": "冬景 地炉煨榾柮",
        "author": "刘辰翁",
        "content": "片地为炉古，长镵斫雪来。\n蒲团容膝坐，榾柮向人煨。\n凿破昆山璞，方如暖阁开。\n一根深雨露，四壁涨烟煤。\n光怪浮螭吻，云星拨芋魁。\n朱门香兽拥，何意早成灰。",
        "dynasty": "宋",
        "collection_info": null
    },
    {
        "title": "冬景 舟雪洒寒灯",
        "author": "刘辰翁",
        "content": "舟雪那知重，惊沙洒未干。\n暮云千里合，远客一灯寒。\n飞絮漫空起，推蓬倚醉看。\n风缸青闪闪，水驿白漫漫。\n隔岸如渔火，无人共钓滩。\n闭门安道梦，月黑泝归难。",
        "dynasty": "宋",
        "collection_info": null
    },
    {
        "title": "冬景 炉存火似红",
        "author": "刘辰翁",
        "content": "向火火无功，炉中本不空。\n尤存尤自冷，似有似无红。\n围共香团兽，烧余焰吐虹。\n寒威侵铄处，光气吐吞中。\n尚觉身成曲，惟应笑是烘。\n箇中明点雪，万古不曾融。",
        "dynasty": "宋",
        "collection_info": null
    },
    {
        "title": "冬景 孤舟蓑笠翁",
        "author": "刘辰翁",
        "content": "泛泛水晶宫，孤舟凛欲东。\n短蓑并篛笠，举世一渔翁。\n大雪三千界，轻舠尺八空。\n无衣寒独速，皓首败天公。\n乘雁双鳬外，斜风细雨中。\n羊裘差好事，聱钓不相同。",
        "dynasty": "宋",
        "collection_info": null
    },
    {
        "title": "冬景 独钓寒江雪",
        "author": "刘辰翁",
        "content": "一雪寒如此，何人立钓矼。\n不知身入画，独自影临江。\n未必鱼吞粒，惟应鹭作双。\n风吹沙皓皓，天阔水淙淙。\n归去村边路，看来缆失桩。\n夜深谁访旧，推月倚蓬窗。",
        "dynasty": "宋",
        "collection_info": null
    },
    {
        "title": "冬景 深山催短景",
        "author": "刘辰翁",
        "content": "曝背无余地，冬晴直万金。\n是谁催短景，政尔碍山深。\n鸟道空中小，猿啼底处寻。\n清霜经晓湿，红日半天沈。\n隠士三竿梦，宫人一线心。\n百年浑似此，何处惜光阴。",
        "dynasty": "宋",
        "collection_info": null
    },
    {
        "title": "冬景 至后日初长",
        "author": "刘辰翁",
        "content": "至后晴堪定，阳来蔼未央。\n是虽年已晚，最喜日初长。\n自报黄钟动，谁将弱线量。\n荒寒无刻漏，宿昔已昏黄。\n天上开南陆，人间入寿乡。\n鲁阳惊昨梦，辛苦繫扶桑。",
        "dynasty": "宋",
        "collection_info": null
    },
    {
        "title": "冬景 绣纹添弱线",
        "author": "刘辰翁",
        "content": "自取天章绣，深宫漏不闻。\n弱添今日线，閒认旧时纹。\n明丽千枝锦，蒙茸五色云。\n忽惊花样少，不为女工勤。\n缕结期千载，晴悭暖一分。\n隔窗谁似醉，睡冷篆炉熏。",
        "dynasty": "宋",
        "collection_info": null
    },
    {
        "title": "冬景 梅开不自觉",
        "author": "刘辰翁",
        "content": "度度看梅来，犹疑早计哉。\n相逢如有待，不自觉全开。\n每念苔枝雪，犹颁玉镜台。\n忽能同我笑，知復为谁催。\n有语为春误，何心待月来。\n老夫乘兴耳，不作剡溪回。",
        "dynasty": "宋",
        "collection_info": null
    },
    {
        "title": "冬景 疏影",
        "author": "刘辰翁",
        "content": "梅影明于画，空阶扫不除。\n自然清意别，比似众枝疏。\n明艷寒空裏，孤梢落叶余。\n溪横残雪久，日映碧窗虚。\n竹暗愁相并，花寒瘦亦如。\n临流羞白髮，惟尔独华予。",
        "dynasty": "宋",
        "collection_info": null
    },
    {
        "title": "冬景 梅蕊惊眼",
        "author": "刘辰翁",
        "content": "又是梅新蕊，寒凋季子裘。\n抚时惊岁晚，满眼使人愁。\n江路春如许，阑干泪不收。\n别君从灞水，举目在扬州。\n月已成孤影，花应怪白头。\n数声羌笛弄，忍见坠珠楼。",
        "dynasty": "宋",
        "collection_info": null
    },
    {
        "title": "冬景 官梅动诗兴",
        "author": "刘辰翁",
        "content": "官路行人老，梅开客过时。\n徘徊深动兴，放浪自吟诗。\n水驿兼山驿，南枝更北枝。\n终然无一句，何以寄相思。\n岁月题梁在，风霜牧笛知。\n北人休繫马，余恨寄他谁。",
        "dynasty": "宋",
        "collection_info": null
    },
    {
        "title": "冬景 聊寄一枝春",
        "author": "刘辰翁",
        "content": "故知花可惜，聊以赠相思。\n与子别多日，先春有一枝。\n荒凉逢雁过，辛苦折琼贻。\n北客遥簪雪，东风早驿诗。\n吾衰如雪白，到日是年时。\n若待青青子，寻芳计已迟。",
        "dynasty": "宋",
        "collection_info": null
    },
    {
        "title": "冬景 汉节梅花外",
        "author": "刘辰翁",
        "content": "十九年辞汉，花如旧日开。\n自持天外节，谁寄陇头梅。\n死恨节旄尽，生知仗信来。\n春风横浦驿，夜雪满乡台。\n插鬓人空老，沈云雁未回。\n何因香入月，下照拂云堆。",
        "dynasty": "宋",
        "collection_info": null
    },
    {
        "title": "月",
        "author": "刘辰翁",
        "content": "霓裳声裏一攧，如今是第几轮。\n赤壁黄楼都在，古今多少愁人。",
        "dynasty": "宋",
        "collection_info": null
    },
    {
        "title": "文姬归汉图",
        "author": "刘辰翁",
        "content": "鹊巢覆绝孔文举，锦衾裹葬杨德祖。\n铜雀春风歌舞长，独征悽然故人女。\n故人有女胜无儿，满眼兴亡身属谁。\n琴烧笛折筝灰冷，闾巷草深归忍饥。\n美人用事单于国，细马驼金为余北。\n曾从过鴈偕书看，又向枯鱼寄声得。\n胡笳日听心自哀，天遣前朝汉使来。\n穹庐抱子送于野，欲去欲住真难哉。\n大儿牵衣小儿乳，割乳分携泪如雨。\n放马儿啼渐不闻，肠断一如初遇掳。\n画图巧画欲无声，不尽贤王子母情。\n踟蹰拳跼各有态，未必日莫分驰能。\n天长地久何终极，事已不堪回首觅。\n草无南北是青青，云有朝昏长羃羃。\n琵琶恨绝妒难消，海上羝儿梦岂遥。\n入见玉关天似锦，归从金马晓当朝。\n容仪憔悴恩无骨，记问荒唐存又没。\n卫郎去我墓何斯，魏史亲人礼难越。\n当时一女赎元身，乱代流离更可闻。\n天南地北有归路，四海九州无故人。",
        "dynasty": "宋",
        "collection_info": null
    },
    {
        "title": "和答李德臣",
        "author": "刘辰翁",
        "content": "忍寒一百五，开落何匆匆。\n华堂託孤根，弃我荆棘中。\n味言随时变，茗薄酪自浓。\n蛱蝶金缕衣，更为悦己容。\n虽无蛾眉妬，怀抱常忡忡。",
        "dynasty": "宋",
        "collection_info": null
    },
    {
        "title": "里门高",
        "author": "刘辰翁",
        "content": "里门高，里门坏，百年风雨何足怪。\n但怜谁受沐猴烹，子孙不见乌江败。\n人人知笑不知戒，春草茫茫雉争界。",
        "dynasty": "宋",
        "collection_info": null
    },
    {
        "title": "谢客起早自嘲",
        "author": "刘辰翁",
        "content": "笔起春如海，辞穷客到家。\n敲门嗔不应，只是隔梅花。",
        "dynasty": "宋",
        "collection_info": null
    },
    {
        "title": "柳意",
        "author": "刘辰翁",
        "content": "独坐观柳色，一一如我鬚。\n一日一日深，一年一年枯。\n人言青胜我，安得白于吾。",
        "dynasty": "宋",
        "collection_info": null
    },
    {
        "title": "文文山画像赞",
        "author": "刘辰翁",
        "content": "闲居忽忽，万古咄咄。\n天风惨然，如动生髮。\n如何寻约，亦念束刍。\n岂其英爽，犹累形躯。\n同时之人，能不颡泚。\n昔忌其生，今妒其死。",
        "dynasty": "宋",
        "collection_info": null
    },
    {
        "title": "读杜拾遗百忧集行有感",
        "author": "刘辰翁",
        "content": "余生行年将六十，不知何者为忧戚。\n富贵不骄贫贱安，以此存心度朝夕。\n往年承乏佐中书，大官羊膳供堂食。\n只今赐老作编氓，衣食信天无固必。\n陋巷箪瓢如素居，不管茅茨春雨湿。\n门前载酒求赋诗，锦轴牙籤日堆积。\n在官不置附郭田，既老翻得稽古力。\n毁誉都忘月旦评，姓名不上春秋笔。\n朝米不烦邻僧送，暮米不烦太仓籴。\n我亦一饭不忘君，文人相轻所不及。\n伤哉白首杜拾遗，入蜀还秦劳辙迹。\n文章盖世亦何为，妻子相看百忧集。",
        "dynasty": "宋",
        "collection_info": null
    },
    {
        "title": "赠制笔生许文瑶",
        "author": "刘辰翁",
        "content": "许生精艺谁可及，材用刚柔以制笔。\n水盆洗出紫兔毫，便觉文章生羽翼。\n蒙恬将军为动色，为是秦王旧时物。\n丞相斯曾从驾行，载此篆书封禅碣。\n从秦至今几千载，兔尚存皮竹可采。\n利济天下功不有，入手千人万人爱。\n我昔为郎居粉署，用笔唯于许生取。\n轻衫日对紫薇花，写遍江淹梦中句。",
        "dynasty": "宋",
        "collection_info": null
    },
    {
        "title": "苏李泣别图",
        "author": "刘辰翁",
        "content": "事已矣，泣何为。\n苏武节，李陵诗。\n噫。",
        "dynasty": "宋",
        "collection_info": null
    },
    {
        "title": "龙雾洲雪",
        "author": "刘辰翁",
        "content": "此处几人行，隔波摇暮晴。\n洲迴江似玦，山远雪如城。\n离合看双橹，荒寒又一程。\n今年梅未醉，最觉别来轻。",
        "dynasty": "宋",
        "collection_info": null
    },
    {
        "title": "清明日偶成",
        "author": "刘辰翁",
        "content": "海日高高天欲斜，断桥无復听呕哑。\n墓中酩酊已千载，陌上清明有几家。\n已老愈疎唯酒盏，更晴相看是梅花。\n年年春怨深如昨，莫把无涯恨有涯。",
        "dynasty": "宋",
        "collection_info": null
    },
    {
        "title": "渔歌效陈自堂作",
        "author": "刘辰翁",
        "content": "石头城落淮水，刘郎浦对伍洲。\n越沼吴湖安在，月明人唱湖州。",
        "dynasty": "宋",
        "collection_info": null
    },
    {
        "title": "探梅四绝  其一",
        "author": "刘辰翁",
        "content": "江天欲雪未雪时，绝江探梅馿倒骑。\n空中着我方成画，乱后逢花且赋诗。",
        "dynasty": "宋",
        "collection_info": null
    },
    {
        "title": "探梅四绝  其二",
        "author": "刘辰翁",
        "content": "钧天远远月斜斜，归客迢遥未到家。\n一色白云天似雪，和衣和雪宿梅花。",
        "dynasty": "宋",
        "collection_info": null
    },
    {
        "title": "探梅四绝  其三",
        "author": "刘辰翁",
        "content": "后五百年无放翁，狂歌醉舞与谁同。\n渔人入得桃花洞，犹有梅花路未通。",
        "dynasty": "宋",
        "collection_info": null
    },
    {
        "title": "探梅四绝  其四",
        "author": "刘辰翁",
        "content": "冷蕊何心识老逋，芳名从此落西湖。\n风霜未改幽坚操，第立花前讳玉奴。",
        "dynasty": "宋",
        "collection_info": null
    },
    {
        "title": "题宣和双蟹图卷",
        "author": "刘辰翁",
        "content": "讲余几暇谏书空，艮岳江湖入眼中。\n郭索能令天一笑，画图何必面春风。",
        "dynasty": "宋",
        "collection_info": null
    },
    {
        "title": "题永兴寺双罗汉树",
        "author": "刘辰翁",
        "content": "胜游重过日，双鬓已如秋。\n古树连云干，苍枝傍日浮。\n阴垂先代影，僧似六朝幽。\n翠藓横铺地，相贪竟日留。",
        "dynasty": "宋",
        "collection_info": null
    },
    {
        "title": "古意四首  其一",
        "author": "周密",
        "content": "至人斥八极，独与造物游。\n大道无端倪，讵可以力求。\n鹏抟翅垂天，不作酰鸡谋。\n清啸发林麓，月落千山幽。",
        "dynasty": "宋",
        "collection_info": null
    },
    {
        "title": "古意四首  其二",
        "author": "周密",
        "content": "老马伏枥鸣，终有万里志。\n枯桐爨下焦，中抱千古意。\n凡物有所遭，时亦有泰否。\n古木根柢深，春风有时至。",
        "dynasty": "宋",
        "collection_info": null
    },
    {
        "title": "古意四首  其三",
        "author": "周密",
        "content": "正色无妩媚，大道无狭斜。\n所以松柏姿，不作桃李华。\n朱絃已久寂，蛙黾徒相夸。\n怀哉古之人，此意尤可嗟。",
        "dynasty": "宋",
        "collection_info": null
    },
    {
        "title": "古意四首  其四",
        "author": "周密",
        "content": "南山采薇心，东海乘查意。\n种竹成繁阴，凤兮久不至。\n栖迟坐空谷，落日生愁思。\n所思不可期，迢迢隔烟翠。",
        "dynasty": "宋",
        "collection_info": null
    },
    {
        "title": "上平舟杨先生二首  其一",
        "author": "周密",
        "content": "渭川竹千亩，敷翠何森森。\n谁云冰雪姿，中有春风心。\n取为昭华管，吹作黄钟音。\n相期在大雅，一洗哇俚淫。\n持此阜民物，岂特熏风琴。",
        "dynasty": "宋",
        "collection_info": null
    },
    {
        "title": "上平舟杨先生二首  其二",
        "author": "周密",
        "content": "璞玉至三献，不计刖足悲。\n冶剑时一鸣，宁免流俗疑。\n买丝绣平原，聚金铸钟期。\n至宝不自宝，所贵知音知。\n何惜五十絃，为君奏声诗。",
        "dynasty": "宋",
        "collection_info": null
    },
    {
        "title": "北山四时招隠辞  其一",
        "author": "周密",
        "content": "绿意动兮崇兰，暖回薄兮千岩。\n蘼芜齐兮绣谷，芳菲菲兮鸟关关。\n步桃坞兮曲折，叩兰若兮檀栾。\n佩九茎兮窈窕，采三秀兮巑岏。\n石田肥兮可莳，溪毛秀兮堪餐。\n赋荣木兮胥悦，浩生意兮修蕃。\n田歌起兮啁哳，殷社鼓兮紞紞。\n山中春兮可乐，王孙不来兮謇谁留兮他山。",
        "dynasty": "宋",
        "collection_info": null
    },
    {
        "title": "北山四时招隠辞  其二",
        "author": "周密",
        "content": "草木舞兮山深，蜩蚻弄兮淙铿。\n息琼阜兮嘉荫，漱玉涧兮甘清。\n泛夫容兮十顷，搴朱实兮千寻。\n虬松兮五鬣，凤草兮三棱。\n雨龙归兮灵洞，夜鹤化兮仙岑。\n羌谁招兮太史，耿清夕兮猿吟。\n逃暍影兮散虑，极幽讨兮峥嵘。\n乐吾山兮长夏，归来兮濯沧浪之尘缨。",
        "dynasty": "宋",
        "collection_info": null
    },
    {
        "title": "北山四时招隠辞  其三",
        "author": "周密",
        "content": "灏气泛兮虚寥，商籁发兮萧骚。\n策逍遥兮玉囿，驾言陟兮弁之椒。\n石林林兮献状，浮空倒影兮清苕。\n漭具区兮泻碧，若杯水兮堂坳。\n披素怀兮佩明月，𪡧然啸兮泠飙。\n阅古今兮宇宙，一日非近兮千载非遥。\n嗟湛辈兮堙灭其奚数，慨其感兮临高。\n水竹清兮秋晚，赋丛桂兮谁招。",
        "dynasty": "宋",
        "collection_info": null
    },
    {
        "title": "北山四时招隠辞  其四",
        "author": "周密",
        "content": "风栗栗兮云黄，梅事动兮贞芳。\n纷白月兮广野，屑宝璐兮平冈。\n云可怡兮日可献，野可撷兮水可湘。\n拾樵苏兮野爨，储橡栗兮山粮。\n竹房深兮云暖，芸几浄兮春芗。\n官无征兮村静，年屡有兮金穰。\n我今不乐兮岁迟暮，处嘉遯兮徜徉。\n击鲜拊缶兮聊以卒岁，谁争子所兮乐其乐兮无央。",
        "dynasty": "宋",
        "collection_info": null
    },
    {
        "title": "舟遇顺风",
        "author": "周密",
        "content": "樯乌指鹢首，助我浮清苕。\n轻帆乘快风，山势欲动摇。\n岸树纷相随，罄折不待招。\n舟师坐奏功，破浪声如潮。\n身世如白鸥，泛泛殊飘萧。\n旁观极歆羡，何异登瀛霄。\n正恐风势回，世事不可料。\n何如乘安流，天幸其敢徼。\n止止勿尽兴，解幔维吾桡。\n朗诵秋水篇，孤月生山椒。",
        "dynasty": "宋",
        "collection_info": null
    },
    {
        "title": "雪晴小步留饮村舍",
        "author": "周密",
        "content": "散步小逡巡，茅檐爱日新。\n梅知春意思，山借雪精神。\n减曲篘村酿，加笾荐野珍。\n萧然捐世虑，自谓葛天民。",
        "dynasty": "宋",
        "collection_info": null
    },
    {
        "title": "吴中与友人别",
        "author": "周密",
        "content": "临分生远思，把手重凄然。\n春别忽秋晚，君归在我先。\n快风生一苇，新月上三弦。\n回首河桥暮，丹枫夕照边。",
        "dynasty": "宋",
        "collection_info": null
    },
    {
        "title": "游灵岩馆娃宫",
        "author": "周密",
        "content": "春风吴苑梦凄凉，柳色如云惹恨长。\n鸟喙祇堪同患难，蛾眉何事管兴亡。\n乌鸢自乐空山静，麋鹿来游野草长。\n一片古愁无写处，满城钟鼓送斜阳。",
        "dynasty": "宋",
        "collection_info": null
    },
    {
        "title": "会稽山",
        "author": "周密",
        "content": "职方犹记禹南巡，窆石梅梁尚有神。\n地接蓬莱云意古，潮来溟渤水痕春。\n刻碑颂德秦丞相，探穴求书汉史臣。\n玉室金堂今在否，余粮仙草属閒人。",
        "dynasty": "宋",
        "collection_info": null
    },
    {
        "title": "梨山泽民庙",
        "author": "周密",
        "content": "甘棠遗爱在，香火俨如新。\n古木藏云雨，深廊隠鬼神。\n建州名刺史，唐代老诗人。\n五百余年后，犹能泽及民。",
        "dynasty": "宋",
        "collection_info": null
    },
    {
        "title": "读李长吉集",
        "author": "周密",
        "content": "朝剪湘中一尺天，暮翦吴松半江水。\n陇西风月属王孙，锦囊探取元无底。\n酒酣呕出明月珠，奚惊馿蹶心自如。\n骚哀玄涩无足语，天上不读人间书。\n新宫铭古玄卿老，定知识字神仙少。\n窗外谁呼祁孔宾，短梦初回玉楼晓。",
        "dynasty": "宋",
        "collection_info": null
    },
    {
        "title": "杼山闻鹃",
        "author": "周密",
        "content": "溪上谁哦柳恽苹，杼山斜日扬花尘。\n杜鹃只管催春去，不信东风老得人。",
        "dynasty": "宋",
        "collection_info": null
    },
    {
        "title": "木笔花",
        "author": "周密",
        "content": "脱颖吹开紫玉筒，鼠鬚香蘸粉霜茸。\n含毫写恨知谁见，绿捲春蕉未展封。",
        "dynasty": "宋",
        "collection_info": null
    },
    {
        "title": "顾楷翁归隠",
        "author": "周密",
        "content": "广野穹林草树香，高人新赋远游章。\n二三千载无巢许，薇长西山几许长。",
        "dynasty": "宋",
        "collection_info": null
    },
    {
        "title": "将进酒",
        "author": "周密",
        "content": "莫舞鬰轮袍，莫酌金叵罗。\n四坐一时静，听我感慨歌。\n君不见滔滔易水咸阳路，渐离击筑荆卿舞。\n酒杯在手醉不成，八创空遶秦宫柱。\n又不见睢阳夜战城欲摧，孤臣駡贼声如雷。\n酒不下咽指流血，白羽空射浮图迴。\n古来志士轻一死，意气相期每如此。\n独醒自古欲何为，空留遗恨随流水。\n长歌感慨多怆神，不须闻此眉双颦。\n直须痛饮乌程酒，与君醉倒苹华春。",
        "dynasty": "宋",
        "collection_info": null
    },
    {
        "title": "香林",
        "author": "周密",
        "content": "鹫峰深处寺，岚影翠纷纷。\n止水受秋月，空烟生夜云。\n谷虚猿坠果，地暖鹤眠芸。\n合涧桥边路，松声九里闻。",
        "dynasty": "宋",
        "collection_info": null
    },
    {
        "title": "题宋伯仁烟波图后",
        "author": "周密",
        "content": "是处烟波有钓蓑，底须濠濮与西河。\n三吴旧日图渔具，九曲当年赋棹歌。\n濯足濯缨吟欵乃，知鱼知我乐如何。\n会须携取新诗卷，西塞山前问志和。",
        "dynasty": "宋",
        "collection_info": null
    },
    {
        "title": "柳枝词",
        "author": "周密",
        "content": "镜裏愁眉怨晓霜，多情犹解拂离觞。\n西风十里新堤路，半带蝉声半夕阳。",
        "dynasty": "宋",
        "collection_info": null
    },
    {
        "title": "送僧归峨眉",
        "author": "周密",
        "content": "大峨山顶寺，归路八千遥。\n百丈牵云上，三衣带雨挑。\n岭寒栖板屋，路断隔绳桥。\n若过三闾宅，骚魂试一招。",
        "dynasty": "宋",
        "collection_info": null
    },
    {
        "title": "怀鸣禽",
        "author": "周密",
        "content": "竹树环幽栖，积翠何森森。\n鸣禽不知数，日夕传好音。\n居然谢嚣𡏖，宛若居山林。\n咔清孤枕晓，声碎花房深。\n笙竽杂天籁，鼓吹无哇淫。\n物我自两忘，彼此无机心。\n髽奴不解事，探鷇稍见侵。\n忽动择木志，一去不可寻。\n鸥鸟骇海翁，智莫欺鱼禽。\n何以慰寂寥，静对空愔愔。\n风篁落纤月，谁伴清宵吟。",
        "dynasty": "宋",
        "collection_info": null
    },
    {
        "title": "琵琶",
        "author": "周密",
        "content": "曾闻贺老说当年，玉轴东风四百絃。\n宝结扬春鶑语滑，香槽抱月凤心圆。\n荻花江上逢商妇，杨柳湾头见小怜。\n莫向樽前弹怨曲，青衫白髮易凄然。",
        "dynasty": "宋",
        "collection_info": null
    },
    {
        "title": "一棹",
        "author": "周密",
        "content": "一棹归何处，西风夕照边。\n市丰招碓鼓，桥近落帆船。\n竹密悬青雨，溪虚涨白烟。\n到家知不远，酒熟菊花前。",
        "dynasty": "宋",
        "collection_info": null
    },
    {
        "title": "雨后过湖偶成二首  其一",
        "author": "周密",
        "content": "堤上西风柳叶疎，雁浮新影照平湖。\n闲云本自无心出，却为玄晖了画图。",
        "dynasty": "宋",
        "collection_info": null
    },
    {
        "title": "雨后过湖偶成二首  其二",
        "author": "周密",
        "content": "雨重杨丝不曳风，小舟斜出断桥东。\n分明几点闲鸥鹭，着在西湖便不同。",
        "dynasty": "宋",
        "collection_info": null
    },
    {
        "title": "闲昼",
        "author": "周密",
        "content": "新竹诜诜出矮墙，虚窗风度碾茶香。\n疎云逗日帘垂地，一蝶飞来昼梦长。",
        "dynasty": "宋",
        "collection_info": null
    },
    {
        "title": "静倚",
        "author": "周密",
        "content": "小楼寂寂倚春阴，宿酒残香恼客情。\n连日峭寒疑有雪，隔帘错听落梅声。",
        "dynasty": "宋",
        "collection_info": null
    },
    {
        "title": "渡易水",
        "author": "周密",
        "content": "丈夫一死已许人，高歌忼慨西入秦。\n一旦直欲揕吕政，何异隻手批逆鳞。\n舞阳色变衮龙绝，环柱模糊八创血。\n督亢地图秦已知，强燕反是速燕灭。\n壮志不就千古悲，易水萧萧云垂垂。\n尺八匕首何足恃，当时枉杀樊于期。",
        "dynasty": "宋",
        "collection_info": null
    },
    {
        "title": "戏题制荷吟",
        "author": "周密",
        "content": "多事纫兰襞菊裳，等闲吟褐付秋塘。\n正须太华峰头叶，底用成都郭外桑。",
        "dynasty": "宋",
        "collection_info": null
    },
    {
        "title": "横翠亭",
        "author": "周密",
        "content": "晴空漠漠迷苍烟，凭阑一望心茫然。\n旧游已落飞鸟外，新诗应在归云边。\n亭高千里纳山色，人静万物争春妍。\n天涯倦客早归去，空山日暮多啼鹃。",
        "dynasty": "宋",
        "collection_info": null
    },
    {
        "title": "仙霞岭次徐意一参政韵",
        "author": "周密",
        "content": "不知天已近，但觉众山微。\n世道古来险，客行何日归。\n旧游青鬓改，故国白云飞。\n今日重登眺，悠然悟昨非。",
        "dynasty": "宋",
        "collection_info": null
    },
    {
        "title": "次李篔房秋晚见寄韵",
        "author": "周密",
        "content": "短髮萧萧不耐霜，赋情谁似老河阳。\n橘中自乐同商隠，酒后长歌笑楚狂。\n鸦带夕阳山紫翠，雁啼寒水树青黄。\n苹边肯寄停云句，何日扁舟访药房。",
        "dynasty": "宋",
        "collection_info": null
    },
    {
        "title": "山居",
        "author": "周密",
        "content": "隠几支颐枕曲肱，丹田养气石田耕。\n红旗黄纸非吾事，白石清泉了一生。",
        "dynasty": "宋",
        "collection_info": null
    },
    {
        "title": "题小李将军着色山水",
        "author": "周密",
        "content": "群山积古翠，空谷满白云。\n远溜从何来，飞玉声磤磤。\n东风入千岩，花雨红缤纷。\n何人卜深隠，结屋苍崖垠。\n浩然山林思，高谢朝市氛。\n咏歌归来篇，赘甚钟山文。",
        "dynasty": "宋",
        "collection_info": null
    },
    {
        "title": "江湖伟观",
        "author": "周密",
        "content": "暇日登临酒一樽，半空杰阁倚云根。\n东南王气浮天阙，吴越潮声出海门。\n玉局柳高含古意，金沙梅老冷吟魂。\n凭高讨胜多幽事，细读残碑剥藓痕。",
        "dynasty": "宋",
        "collection_info": null
    },
    {
        "title": "荒冢谣",
        "author": "周密",
        "content": "老樗飕飗洒寒雨，狐狸冷伴幽魂语。\n草没麒麟仆断碑，白骨年深化黄土。\n荒凉古径无人行，凄风尽日吹阴云。\n青山莽莽几更主，翁仲无言成万古。",
        "dynasty": "宋",
        "collection_info": null
    },
    {
        "title": "吴山晚望",
        "author": "周密",
        "content": "春江分影送残阳，浅薄东风扬晚香。\n燕子已归寒未去，柳蛾酣雨弄青黄。",
        "dynasty": "宋",
        "collection_info": null
    },
    {
        "title": "早梅嘆",
        "author": "周密",
        "content": "失喜东园见早梅，翻愁开早被风吹。\n珠钿满路无人惜，傲雪凌霜是北枝。",
        "dynasty": "宋",
        "collection_info": null
    },
    {
        "title": "游凉观谨次亲老韵",
        "author": "周密",
        "content": "锦云照方镜，碧玉环四岸。\n奇凉彻心境，幽芳清鼻观。\n恍如泛仙查，飘飘泝河汉。\n云收片月上，风来万荷乱。\n玩幽发孤咏，慨古兴浩叹。\n鱼鸟各有乐，鹏鷃不足算。\n林虚白露滴，竹冷茶烟散。\n清景未易殚，当于静中看。",
        "dynasty": "宋",
        "collection_info": null
    },
    {
        "title": "胡月江书堂",
        "author": "周密",
        "content": "水西云北外，诗屋柳阴阴。\n小卷编唐宋，危冠讲古今。\n跛馿乘浅醉，老鹤伴孤吟。\n门外虽车马，游尘自不侵。",
        "dynasty": "宋",
        "collection_info": null
    },
    {
        "title": "清心楼晚眺",
        "author": "周密",
        "content": "霜空澄晚景，高处眼增明。\n幽草生官舍，秋霖坏古城。\n远山围野阔，飞鸟与云平。\n拟作登楼赋，依然故国情。",
        "dynasty": "宋",
        "collection_info": null
    },
    {
        "title": "太乙西宫",
        "author": "周密",
        "content": "仙宫金碧照清漪，圣主忧民事祷祈。\n五福正临吴分野，百年敢惜御园池。\n云浮蕊殿春来早，香冷梅邻月到迟。\n清夜绿章陈露醮，天风吹下步虚词。",
        "dynasty": "宋",
        "collection_info": null
    },
    {
        "title": "钓台三十韵",
        "author": "周密",
        "content": "沛公三尺剑，欲溺章甫冠。\n莫致鲁二生，佐命惟彭韩。\n举世尚功利，有若蜹慕酸。\n末造不可支，问玺生雄姦。\n真人握赤符，援臂鼎再安。\n灼知受病源，极力回狂澜。\n异时南阳亲，缘附攀龙翰。\n矧如吾子陵，久要平生欢。\n何至变姓名，坐钓七里滩。\n三聘始一往，矫矫如孤鸾。\n惟知贵天爵，不羡人间官。\n欲为故人留，终愧负素餐。\n而况故人情，安保不易阑。\n君房真痴人，乃欲相控抟。\n醉后偶伸足，岂料星象干。\n始知市朝隘，不及山林宽。\n归来富春山，山色终耐看。\n岂无秦山商，亦有周溪磻。\n出处虽不同，同在济世难。\n先生意有在，未易浅近观。\n东都贵节义，公实闿其端。\n流风数百载，犹足媿老瞒。\n云台不可画，汉史不可刊。\n至今桐江鱼，不上俗士竿。\n纷纷往来舟，含羞登公坛。\n口虽强模写，颡泚胆亦寒。\n世代山云移，功业山花残。\n惟有东西台，终古青巑岏。\n孤霞冠山椒，明月流清湍。\n高人不可见，慨古空长嘆。",
        "dynasty": "宋",
        "collection_info": null
    },
    {
        "title": "杼山村舍",
        "author": "周密",
        "content": "石田余数亩，茅屋小三椽。\n鸡犬桃源外，桑麻渭水边。\n刳松分野蜜，笕竹引山泉。\n便可随君隠，居然谢俗缘。",
        "dynasty": "宋",
        "collection_info": null
    },
    {
        "title": "秋霖",
        "author": "周密",
        "content": "久客惊秋老，愁闻积日霖。\n巷泥妨马足，庭草聚蛩声。\n俸薄欲饥死，诗清太瘦生。\n未能忘禄养，作赋媿閒情。",
        "dynasty": "宋",
        "collection_info": null
    },
    {
        "title": "题族伯自醉翁吟稿",
        "author": "周密",
        "content": "渊明千载人，太白一世士。\n天子呼不来，大吏征不起。\n十诗九言酒，宁抱冻饿死。\n是岂真醉邪，寓意聊尔耳。\n翁今歠其醨，反骚笑湘水。\n翁醉非物欲，翁醉非势利。\n物不能醉翁，翁所谓自醉。\n惟翁知其天，醉吟醒时事。\n堪续醉时歌，可补醉乡记。\n请诵小阮诗，庶识醉翁意。",
        "dynasty": "宋",
        "collection_info": null
    },
    {
        "title": "题江山万里图",
        "author": "周密",
        "content": "暮雨朝云巫峡梦，西风落叶洞庭秋。\n扁舟两屐终多事，短轴明窗且卧游。",
        "dynasty": "宋",
        "collection_info": null
    },
    {
        "title": "次雪林春日杂题",
        "author": "周密",
        "content": "落日余寒锁水城，汀洲绿遍客空惊。\n年来懒作寻芳梦，一树閒花任蝶争。",
        "dynasty": "宋",
        "collection_info": null
    },
    {
        "title": "病中寄二隠",
        "author": "周密",
        "content": "名途尘海浩难亲，黄叶门前一尺深。\n五亩桑麻荒旧隠，十年书剑负初心。\n客愁不奈贫多感，老色偏随病见侵。\n奏赋相如今白首，倦游空有茂陵吟。",
        "dynasty": "宋",
        "collection_info": null
    },
    {
        "title": "二隠皆有和篇因再用韵",
        "author": "周密",
        "content": "贫无知己老无亲，踸踔空怜涉世深。\n种药渐为衰晚计，对花销尽少年心。\n牛衣忍病寒初觉，蠹简翻愁雨半侵。\n平昔结交惟二仲，折梅时寄短长吟。",
        "dynasty": "宋",
        "collection_info": null
    },
    {
        "title": "夜坐",
        "author": "周密",
        "content": "豆花篱落候虫鸣，斜月分秋到研屏。\n露滴斜河凉不寐，自将莲漏验中星。",
        "dynasty": "宋",
        "collection_info": null
    },
    {
        "title": "读舒王集二首  其一",
        "author": "周密",
        "content": "谈王公所期，言霸世亦贱。\n不意周官书，仅似商君传。",
        "dynasty": "宋",
        "collection_info": null
    },
    {
        "title": "读舒王集二首  其二",
        "author": "周密",
        "content": "周易误辅嗣，本草误隠居。\n遂令后世人，不能尽信书。",
        "dynasty": "宋",
        "collection_info": null
    },
    {
        "title": "小酌",
        "author": "周密",
        "content": "禁烟时节燕来初，对此新晴釂一壶。\n二十四番花信了，不知更有峭寒无。",
        "dynasty": "宋",
        "collection_info": null
    },
    {
        "title": "题三友图",
        "author": "周密",
        "content": "冰霜交洁玉横陈，谁主群芳岁晚盟。\n贾傅弔平皮悼贾，三君千古一家清。",
        "dynasty": "宋",
        "collection_info": null
    },
    {
        "title": "拟古呈存翁二首  其一",
        "author": "周密",
        "content": "大明照率土，物物资辉光。\n万彙有不齐，一气鼓混茫。\n纷华与萎薾，巨细靡可常。\n骊珠晦沧海，何异锥处囊。",
        "dynasty": "宋",
        "collection_info": null
    },
    {
        "title": "拟古呈存翁二首  其二",
        "author": "周密",
        "content": "端居阅群动，造物无时閒。\n群动不自觉，妍丑纷两间。\n萌达至枯槁，日夕常循环。\n嗟嗟水东流，去海声潺湲。",
        "dynasty": "宋",
        "collection_info": null
    },
    {
        "title": "四皓",
        "author": "周密",
        "content": "避时不肯作秦民，采药餐芝几度春。\n一出可怜随禄产，商山松竹定疑人。",
        "dynasty": "宋",
        "collection_info": null
    },
    {
        "title": "秋夕怀",
        "author": "周密",
        "content": "露草寒螀夜夜愁，病怀无语独惊秋。\n二千里外今宵月，谁倚西风十二楼。",
        "dynasty": "宋",
        "collection_info": null
    },
    {
        "title": "送柳下惠上人游维扬访孙制参道子",
        "author": "周密",
        "content": "衮衮天机新，𤁳𤁳淮水流。\n青缠繫白足，又踏淮南州。\n淮南古形胜，屹立东诸侯。\n三生杜牧之，谈笑筹边楼。\n据鞍草书檄，醉袖藏吴钩。\n子非功名人，负笈将安求。\n及此琼花春，聊作方外游。\n北道有主人，行李当无忧。\n临分祈赠言，意重嗟难酬。\n日暮多碧云，令人思惠休。",
        "dynasty": "宋",
        "collection_info": null
    },
    {
        "title": "登垂虹亭二首  其一",
        "author": "周密",
        "content": "水国生涯一钓轮，荻芽鲈鲙四时新。\n安知白首沧洲客，不是三高行辈人。",
        "dynasty": "宋",
        "collection_info": null
    },
    {
        "title": "登垂虹亭二首  其二",
        "author": "周密",
        "content": "岸草江花万古春，感今怀昔最伤神。\n不知一片垂虹月，照却凭栏几许人。",
        "dynasty": "宋",
        "collection_info": null
    },
    {
        "title": "题画卷六言",
        "author": "周密",
        "content": "岚翠山藏野寺，夕阳舟倚汀沙。\n一段三湘晚色，白云深处谁家。",
        "dynasty": "宋",
        "collection_info": null
    },
    {
        "title": "秋夜五言",
        "author": "周密",
        "content": "雨余寒碧深，空烟满庭竹。\n深掩读书灯，莫恼秋禽宿。",
        "dynasty": "宋",
        "collection_info": null
    },
    {
        "title": "春晚",
        "author": "周密",
        "content": "㶁㶁泉声远，流春到水涯。\n东风千万恨，片片逐飞花。",
        "dynasty": "宋",
        "collection_info": null
    },
    {
        "title": "试闱即事",
        "author": "周密",
        "content": "读书窗暗日西斜，锁棘门深噪晚鸦。\n又是一番秋事了，粉黄如雪落槐花。",
        "dynasty": "宋",
        "collection_info": null
    },
    {
        "title": "拟长吉十二月乐辞 正月",
        "author": "周密",
        "content": "八埏梦醒惊勾芒，青旗翠节迎东皇。\n柔风玉破第一香，明霞院宇悬金珰。\n兰唇笑红草心喜，七十二番芳候始。\n流苏夜暖催羯鼓，日日梨园按新舞。",
        "dynasty": "宋",
        "collection_info": null
    },
    {
        "title": "拟长吉十二月乐辞 二月",
        "author": "周密",
        "content": "一绿浮千郊，新风新雨吹秧毛。\n仓庚玄乙声交交，愁心乱结丁香梢。\n锦衣侠少千金豪，买春不怕春价高，量珠戛玉声嘈嘈。\n青春青春急行乐，莫待红泥埋马脚。",
        "dynasty": "宋",
        "collection_info": null
    },
    {
        "title": "拟长吉十二月乐辞 三月",
        "author": "周密",
        "content": "大堤韦曲芳菲菲，曲尘粉絮迷东西。\n榆烟梨月烘夜白，春国染花成五色。\n饧箫社鼓欢拍拍，五侯七贵争芳夕。\n乌丝细织留春语，怨血千枝吟杜主。\n翠楼歌冷粉魂愁，一夜东风落芗雨。",
        "dynasty": "宋",
        "collection_info": null
    },
    {
        "title": "拟长吉十二月乐辞 四月",
        "author": "周密",
        "content": "半夜苍龙移玉斗，朱丝乍变南风奏。\n女桑再绿竹箘红，三十六陂烟雨中。\n香尘脂水随宫沟，谢娘掩幌鶑鶑愁。\n翠涛千里崆峒秋。",
        "dynasty": "宋",
        "collection_info": null
    },
    {
        "title": "拟长吉十二月乐辞 五月",
        "author": "周密",
        "content": "阿房守宫血，太液鸳鸯汤。\n新萤小扇轻，老艾生罗香。\n铸月为君寿，压雪为君醉。\n波底吟饥龙，菖华一千岁。",
        "dynasty": "宋",
        "collection_info": null
    },
    {
        "title": "拟长吉十二月乐辞 六月",
        "author": "周密",
        "content": "三庚来，二阴伏，六十刻长日南陆。\n榑桑石裂海水飞，飙车雪碗方争奇，秋声隠隠柽桐枝。",
        "dynasty": "宋",
        "collection_info": null
    },
    {
        "title": "拟长吉十二月乐辞 七月",
        "author": "周密",
        "content": "商旗稍西指，赤帜方痴停。\n余霞散虾尾，凈宇浮鱼鳞。\n羽梁驾查渚，绮屋开蓉城。\n轻霏洗空绿，一叶敲凉声。\n綀帷掩尘扇，壮士心空惊。",
        "dynasty": "宋",
        "collection_info": null
    },
    {
        "title": "拟长吉十二月乐辞 八月",
        "author": "周密",
        "content": "铦飙剪庭绿，绀髮愁清商。\n吹银海沫明，濯锦江花凉。\n冰规射白晓，琪树蜚黄香。\n楚梦空悠悠，远恨浮三湘。",
        "dynasty": "宋",
        "collection_info": null
    },
    {
        "title": "拟长吉十二月乐辞 九月",
        "author": "周密",
        "content": "飞蓬病叶声索索，暗壁孀娥梦中泣。\n虫声萤影伴寒雨，二十三丝夜弹苦。\n千花翻红上凉叶，万宝吹香落金雪。\n佩萸戏马谁家郎，不管人间更漏长。",
        "dynasty": "宋",
        "collection_info": null
    },
    {
        "title": "拟长吉十二月乐辞 十月",
        "author": "周密",
        "content": "枯桑委地成死灰，苹洲客雁号朝饥。\n崦嵫急景寸辉薄，夜半霜痕着绡箔。\n金寒翠薄千尺台，笑梅一笛临风哀，佳人佳人来不来。",
        "dynasty": "宋",
        "collection_info": null
    },
    {
        "title": "拟长吉十二月乐辞 十一月",
        "author": "周密",
        "content": "碧筩九寸吹宝瓶，老麋脱角占卿云。\n酸风射寒入幽素，采采芳芸拂秋蠹。\n绣宫华漏融玉汁，云母窗明烘暖白。",
        "dynasty": "宋",
        "collection_info": null
    },
    {
        "title": "拟长吉十二月乐辞 十二月",
        "author": "周密",
        "content": "双丸倦掷羲和手，傩鼓烘炉传寿酒。\n莫惊锦瑟换华年，东风已入吴宫柳。",
        "dynasty": "宋",
        "collection_info": null
    },
    {
        "title": "拟长吉十二月乐辞 闰月",
        "author": "周密",
        "content": "灵光舒，积气余，左扉虎豹天王居。\n杓停两界槎讯迂，黄杨翠怨桐碧敷。\n赤黄道遥倦乌兔，宝月修圆十三度。",
        "dynasty": "宋",
        "collection_info": null
    },
    {
        "title": "暑夕放舟有怀茂悦史君",
        "author": "周密",
        "content": "溪凉供野放，机尽狎鸥群。\n风月怀元度，山川忆少文。\n远峯明过雨，疎树泊归云。\n幽玩情何限，回桡夜已分。",
        "dynasty": "宋",
        "collection_info": null
    },
    {
        "title": "江寺送客",
        "author": "周密",
        "content": "送别西风寺，愁添鬓影华。\n江空回夜汐，岸远涨秋沙。\n塔古栖双鹳，樯高立数鸦。\n临歧一杯酒，回首即天涯。",
        "dynasty": "宋",
        "collection_info": null
    },
    {
        "title": "姑苏台",
        "author": "周密",
        "content": "望中只尺越来溪，溪上兴亡欲问谁。\n定霸已成尝胆日，倾城不在捧心时。\n冷枫江远飘遗恨，秋草台荒没旧基。\n堪笑吴伧太痴绝，不雠宰嚭恨西施。",
        "dynasty": "宋",
        "collection_info": null
    },
    {
        "title": "西泠小立即事二首  其一",
        "author": "周密",
        "content": "雨后湖天似水清，断霞新月两峯明。\n西风恰到芙蓉外，过雁初闻第一声。",
        "dynasty": "宋",
        "collection_info": null
    },
    {
        "title": "西泠小立即事二首  其二",
        "author": "周密",
        "content": "桂风兰露晚阴清，远翠空蒙去鹭明。\n一叶扁舟一弯月，白荷香裏听蝉声。",
        "dynasty": "宋",
        "collection_info": null
    },
    {
        "title": "子房二首  其一",
        "author": "周密",
        "content": "汉储未定若垂旒，谁为君王借筯筹。\n堪笑商山采芝老，到头却上子房鈎。",
        "dynasty": "宋",
        "collection_info": null
    },
    {
        "title": "子房二首  其二",
        "author": "周密",
        "content": "报韩兴汉已封留，辟谷将为世外游。\n四老已归如意死，不堪人彘戚姬愁。",
        "dynasty": "宋",
        "collection_info": null
    },
    {
        "title": "大涤洞天",
        "author": "周密",
        "content": "太虚灏气浮空蒙，烟霞九琐蓬莱宫。\n崩腾云木竞奇险，涧芳野实纷青红。\n何年断鰲立天柱，古洞阴森白鸦舞。\n玉书宝剑不可寻，老藓封崖滴玄乳。\n光芒灵气干斗牛，遗丹叶下谁能求。\n黄精紫杞遍岩谷，玄霜夜捣声幽幽。\n老蛟千年睡未足，痴涎吼雷喷飞瀑。\n阴风黑穴吹海腥，石虎当关横地轴。\n是非万古一笑嘅，神仙不死今安在。",
        "dynasty": "宋",
        "collection_info": null
    },
    {
        "title": "古塞下曲",
        "author": "周密",
        "content": "塞下枣已红，胡马号北风。\n传闻右贤王，万骑围云中。\n云中太守猛如虎，夜开城门纳降虏。\n十丈高旗沉黑云，一尺捷书飞白羽。\n武皇但喜奏捷频，岂知白骨高如城。\n边城百战胜常少，一胜惟着将军名。\n将军成名战士死，去年战士今无几。\n血染黄沙草不青，万里阴云哭胡鬼。\n塞下曲，不忍闻，何人为我达汉君。\n武功本是辅文具，愿君偃武而修文。",
        "dynasty": "宋",
        "collection_info": null
    },
    {
        "title": "寄梯飙",
        "author": "周密",
        "content": "老树号北风，索索落枯叶。\n越水多风涛，可望不可涉。\n异地不异情，同此江月明。\n江空少飞雁，莫寄芳洲蘅。\n寸心逐寒潮，日夕流曲折。\n愿保青松姿，相期在霜雪。",
        "dynasty": "宋",
        "collection_info": null
    },
    {
        "title": "读蔡绦杂书有感",
        "author": "周密",
        "content": "私史由来不可冯，老奸危国亦危身。\n赵奢既已明知子，石碏当求义灭亲。\n铁马酿成天宝祸，铜驼空想汴都春。\n九京未正鞭尸罪，尚欲欺天罔后人。",
        "dynasty": "宋",
        "collection_info": null
    },
    {
        "title": "三衢道中",
        "author": "周密",
        "content": "旧游重过处，倒指七年间。\n水后人家少，时荒客路艰。\n雨声愁夜店，云影占春山。\n景物关心事，无成愧往还。",
        "dynasty": "宋",
        "collection_info": null
    },
    {
        "title": "冯唐庙",
        "author": "周密",
        "content": "自古英雄遇者稀，为郎未是不逢时。\n江湖亦有如公者，两鬓苍苍理钓丝。",
        "dynasty": "宋",
        "collection_info": null
    },
    {
        "title": "秋晚怀归",
        "author": "周密",
        "content": "逝水归云日夜流，倚栏心事共悠悠。\n黄栖露亩稻粱晚，红染霜林橡栗秋。\n日月不闲双鬓老，风埃长满百年愁。\n故山薇长无人采，有媿平生马少游。",
        "dynasty": "宋",
        "collection_info": null
    },
    {
        "title": "山行即事",
        "author": "周密",
        "content": "小艇轻舆野兴长，涧芹山蕨入奁香。\n雨销蝶粉何郎瘦，日醉蜂脾小杜狂。\n科斗水肥春浸谷，杜鹃花发晓剶桑。\n诗成自写村家壁，底用奚奴负锦囊。",
        "dynasty": "宋",
        "collection_info": null
    },
    {
        "title": "春闺怨",
        "author": "周密",
        "content": "斜立倚东风，双眉对春怯。\n何处卜归期，花边数飞蝶。",
        "dynasty": "宋",
        "collection_info": null
    },
    {
        "title": "梦仙",
        "author": "周密",
        "content": "有美人兮山之阳，步秋翠兮搴孤芳。\n姿绰约兮莹冰霜，佩珊珊兮摇明珰。\n婉相顾兮袂载扬，闻语笑兮春风香。\n口授余兮长生方，将俾尔兮寿而康。\n黄鹄舞兮白云翔，殷空半兮鸣琳琅。\n隔一水兮遥相望，欲往从之兮无津梁。\n天风吹髮兮毛骨凉，万籁发兮响笙篁。\n恍身世兮俱相忘，惊梦幻兮意自伤。\n觉山川兮阻且长，感游子兮思故乡。\n白露滴兮月在床，五湖秋晚兮木叶黄。\n兰可佩兮荷可裳，仰天一笑兮歌沧浪。",
        "dynasty": "宋",
        "collection_info": null
    },
    {
        "title": "春晴散策",
        "author": "周密",
        "content": "闭门十日雨，芳尘作泥淖。\n晚窗见晴霞，恍如梦初觉。\n平生野放意，山水乃所乐。\n驾言出幽寻，风前放轻棹。\n千峰沐新翠，仍着微云罩。\n红碧达勾萌，剸裁出天巧。\n閒知物情适，静觉生意闹。\n一鸟啼芳阴，悠然识春貌。\n俛仰成古今，人生多踸踔。\n要当了此理，外物非所挠。\n醉中歌长歌，万事不足校。",
        "dynasty": "宋",
        "collection_info": null
    },
    {
        "title": "春夜",
        "author": "周密",
        "content": "晚烟归柳绿条苗，客馆春寒夜寂寥。\n梦又不成花又落，月明分付可怜宵。",
        "dynasty": "宋",
        "collection_info": null
    },
    {
        "title": "鸥泛",
        "author": "周密",
        "content": "苕边鸥泛处，浄绿昼愔愔。\n老柳花狼藉，新秧水浅深。\n烟生遥岸白，云过半溪阴。\n容与归桡晚，闲鶑相棹吟。",
        "dynasty": "宋",
        "collection_info": null
    },
    {
        "title": "吴季子墓阙",
        "author": "周密",
        "content": "百世人传十字碑，春秋圣笔着褒辞。\n龟趺十丈知何用，徒使刘叉笑退之。",
        "dynasty": "宋",
        "collection_info": null
    },
    {
        "title": "鲁公乞米帖",
        "author": "周密",
        "content": "当年食粥老尚书，乞米长安李大夫。\n饥死只今谁裹饭，可怜曼倩羡侏儒。",
        "dynasty": "宋",
        "collection_info": null
    },
    {
        "title": "幽居春晚",
        "author": "周密",
        "content": "幽栖尘不到吟边，闲爱抄书静爱禅。\n墨本双鈎临曲水，素琴三迭忆斜川。\n笋簪雨足初抽玉，柳茧春寒未漂绵。\n病懒不生槐蚁梦，西畴种秫北窗眠。",
        "dynasty": "宋",
        "collection_info": null
    },
    {
        "title": "小游仙七首  其一",
        "author": "周密",
        "content": "金母云軿宴紫楼，露寒仙掌汉宫秋。\n笑渠刘彻无仙骨，种得桃成已白头。",
        "dynasty": "宋",
        "collection_info": null
    },
    {
        "title": "小游仙七首  其二",
        "author": "周密",
        "content": "紫雾彤云滃九关，玉庭侵晓引仙班。\n东皇奏罢回寅疏，放散春光下世间。",
        "dynasty": "宋",
        "collection_info": null
    },
    {
        "title": "小游仙七首  其三",
        "author": "周密",
        "content": "西池宴罢夜深归，风露森森湿羽衣。\n云外凤皇栖未稳，一声铁笛又惊飞。",
        "dynasty": "宋",
        "collection_info": null
    },
    {
        "title": "小游仙七首  其四",
        "author": "周密",
        "content": "抛了天官作散仙，却来云外种琼田。\n洞中日月无拘管，閒引青龙耕翠烟。",
        "dynasty": "宋",
        "collection_info": null
    },
    {
        "title": "小游仙七首  其五",
        "author": "周密",
        "content": "一径松花满路香，琤琤玉杵捣玄霜。\n有时骑鹤月中去，流水白云生晚凉。",
        "dynasty": "宋",
        "collection_info": null
    },
    {
        "title": "小游仙七首  其六",
        "author": "周密",
        "content": "一笛吹云鹤夜归，九天清露冷仙衣。\n琪花千树风零落，应去人间作雪飞。",
        "dynasty": "宋",
        "collection_info": null
    },
    {
        "title": "小游仙七首  其七",
        "author": "周密",
        "content": "碧海沉沉海上山，山头楼观五云间。\n人间方士多无頼，故把钗钿戏阿环。",
        "dynasty": "宋",
        "collection_info": null
    },
    {
        "title": "金陵怀古",
        "author": "周密",
        "content": "远岸商歌不忍听，恨随纤草满沙汀。\n春归王谢空堂燕，风散齐梁废苑萤。\n紫盖黄旗人寂寞，琼枝璧月事飘零。\n新亭风景时时异，惟有垂杨似旧青。",
        "dynasty": "宋",
        "collection_info": null
    },
    {
        "title": "次韵玉台体二首  其一",
        "author": "周密",
        "content": "一点伤春恨，东风罨画楼。\n不知缘底事，敲碎玉搔头。",
        "dynasty": "宋",
        "collection_info": null
    },
    {
        "title": "次韵玉台体二首  其二",
        "author": "周密",
        "content": "柳阴随意绿，花片恼人香。\n静院无来客，游丝百尺长。",
        "dynasty": "宋",
        "collection_info": null
    },
    {
        "title": "烟脂井",
        "author": "周密",
        "content": "急奏留床下，君王醉未看。\n应嫌江表窄，不及井中宽。",
        "dynasty": "宋",
        "collection_info": null
    },
    {
        "title": "西余秋晚",
        "author": "周密",
        "content": "丰年鸡犬饱，斜日闭柴荆。\n父祖自三代，耕桑了一生。\n病梨山蚁聚，落叶野禽惊。\n喜客来城市，新蔬荐早秔。",
        "dynasty": "宋",
        "collection_info": null
    },
    {
        "title": "挽顾征君",
        "author": "周密",
        "content": "白髮苍眉古典刑，着书未省出山扃。\n尝从康节传三易，颇效河汾续五经。\n方喜朝颁遗逸诏，忽闻月犯少微星。\n大书谁草徂徕传，丰碣新添贞曜铭。",
        "dynasty": "宋",
        "collection_info": null
    },
    {
        "title": "挽王茂悦提舶二首  其一",
        "author": "周密",
        "content": "清气钟全蜀，风流压盛唐。\n骚香熏屈宋，笔艷映钟王。\n麾节平生梦，人琴一旦亡。\n卜居方有赋，埋玉重堪伤。",
        "dynasty": "宋",
        "collection_info": null
    },
    {
        "title": "挽王茂悦提舶二首  其二",
        "author": "周密",
        "content": "洛社忘年契，惟公最己知。\n诵言司马赋，喜说项斯诗。\n问字时携酒，钩玄共订碑。\n岂期三日别，遽作百年悲。",
        "dynasty": "宋",
        "collection_info": null
    },
    {
        "title": "挽赵子真别驾",
        "author": "周密",
        "content": "赫奕诸王后，清贫一士同。\n楼成召长吉，山裂梦虚中。\n及子员郎泽，能诗伯氏风。\n琅玕嗟早折，魂不到安东。",
        "dynasty": "宋",
        "collection_info": null
    },
    {
        "title": "闻鹃",
        "author": "周密",
        "content": "帝魂应识少陵忧，十二山高万里愁。\n一自海棠妖血染，玉垣移治在渝州。",
        "dynasty": "宋",
        "collection_info": null
    },
    {
        "title": "游下竺示僧",
        "author": "周密",
        "content": "野褐芒鞋六尺藤，好溪山处几番登。\n明朝又復归城市，百亩松风属老僧。",
        "dynasty": "宋",
        "collection_info": null
    },
    {
        "title": "阊门夜发",
        "author": "周密",
        "content": "春露霑衣夜气浓，吴波不动柳无风。\n倚篷觅句清无寐，一片蛙声月色中。",
        "dynasty": "宋",
        "collection_info": null
    },
    {
        "title": "紫霞翁觞客东园列烛花外秋林散影高堂素壁皆粲然李成韦偃寒林画图发新奇于摇落前所未有因作歌以纪之",
        "author": "周密",
        "content": "隋园剪綵未足奇，秋林烛彩光参差。\n龙蛇四壁不可捕，颠张醉墨惊淋漓。\n齐奴金谷珊瑚树，如意击碎光陆离。\n阿环锦院织绡手，连机隠出千花枝。\n迷楼镜屏照前后，宫钗舞袂相纷披。\n月中老桂冷轇轕，山河影满玉兔悲。\n江潭无风映云树，水藻漾日浮涟漪。\n初疑营丘擅工妙，细玩自笑真儿嬉。\n世间无物非幻化，露电泡影何足疑。\n谁能唤起洪谷子，写此清绝图屏帷。",
        "dynasty": "宋",
        "collection_info": null
    },
    {
        "title": "泛舟",
        "author": "周密",
        "content": "老火浊不流，热恼无可避。\n驾言清溪滨，濯缨税尘辔。\n扁舟无定游，放缆任其至。\n荡桨三汇交，空明发清思。\n摘鲜得野实，钓水投香饵。\n碧筩注芳酒，湘奁荐新芰。\n主宾略酬酢，冷暖随所嗜。\n须臾月轮上，烟水合空翠。\n清风真可人，意厚万金施。\n露叶生辉光，水华多妩媚。\n欲拍洪崖肩，欲挽湘君帔。\n虽无管絃乐，一洗世俗僞。\n清弹发邻舸，暗搅潜虬睡。\n应作蜩蛙观，亦足助幽致。\n岂惟家山乐，要是会心地。\n热官岂办此，未易轻拟议。\n我年未四十，齿髮已顦顇。\n往者不可追，来者何可觊。\n富贵难幸求，岁月不少置。\n于此贫贱中，此乐已不啻。\n鹤长与鳬短，造物正儿戏。\n功名类蚁梦，身世等萍寄。\n百年几良晤，何暇计荣悴。\n纵有身后名，不博今夕醉。\n高歌未知晓，坐见斜河坠。\n谪仙宫锦舟，继者仅一二。\n老坡赤壁游，始尽阐天閟。\n我后二百年，乃默契此意。\n会当歃斯盟，勿使等闲弃。\n高咏三百言，聊用谂同志。",
        "dynasty": "宋",
        "collection_info": null
    },
    {
        "title": "嘲少年",
        "author": "周密",
        "content": "步障飞鞯事俊游，锦围箫鼓按凉州。\n海棠枝上千枝蜡，肯信人间有暮愁。",
        "dynasty": "宋",
        "collection_info": null
    },
    {
        "title": "塘西秋晚",
        "author": "周密",
        "content": "野市维梢处，长天弄夕阴。\n蟹寒依客柁，鸦晚集神林。\n苕老飘吴雪，橙香坠楚金。\n浩然湖海思，重赋故山吟。",
        "dynasty": "宋",
        "collection_info": null
    },
    {
        "title": "春寒",
        "author": "周密",
        "content": "柘叶烟浓乍起蚕，楝花风冷已闻鹃。\n病来应被垂杨笑，三月春衣未褪绵。",
        "dynasty": "宋",
        "collection_info": null
    },
    {
        "title": "元夕被雨病中有感  其一",
        "author": "周密",
        "content": "病怀惟与静相便，尽把欢游乞少年。\n沉水一炉诗一卷，细听春雨枕书眠。",
        "dynasty": "宋",
        "collection_info": null
    },
    {
        "title": "元夕被雨病中有感  其二",
        "author": "周密",
        "content": "邻箫街鼓远相闻，犹忆天街五夜春。\n二十年间游冶事，青灯闲照白头人。",
        "dynasty": "宋",
        "collection_info": null
    },
    {
        "title": "沈仁可惠看灯蟹",
        "author": "周密",
        "content": "君不见天上妖蟆食天目，怪语空号玉川客。\n万古何伤明月明，可笑妖蟆终受磔。\n又不见人间痴蝶掩夜灯，焦头烂额恃己能。\n烹煎不免取奇祸，亏蔽徒取人之憎。\n二虫何知乃至此，飞走不能逃一死。\n附炎触热正可怜，喘杀人间褦襶子。\n草泥夜黑溪火明，挺矛衷甲方横行。\n举烽止博褒姒笑，投穽何异长平坑。\n我怜公子本无罪，人之不仁非自致。\n便为移封到酒泉，唤取曲生同一醉。",
        "dynasty": "宋",
        "collection_info": null
    },
    {
        "title": "题惠崇并禽图",
        "author": "周密",
        "content": "雪尽江南二月初，并禽高下自相呼。\n静中乐意无人见，一片春声在画图。",
        "dynasty": "宋",
        "collection_info": null
    },
    {
        "title": "挽吴承务二首  其一",
        "author": "周密",
        "content": "种德勤穮蔉，终能穫岁康。\n经传韦氏业，善着郑公乡。\n议论参诸老，功名付二郎。\n美哉天目水，流作庆源长。",
        "dynasty": "宋",
        "collection_info": null
    },
    {
        "title": "挽吴承务二首  其二",
        "author": "周密",
        "content": "道义真堪贵，弓旌不受招。\n五全洪范福，四见太平朝。\n问绝趋庭对，愁闻祖道箫。\n哀荣无一憾，丰碣在山椒。",
        "dynasty": "宋",
        "collection_info": null
    },
    {
        "title": "写怀偶成二首  其一",
        "author": "周密",
        "content": "少不如人奈老何，早衰多病鬓双皤。\n无亲可共耕绵上，有子堪同读善和。\n妄想不生骑鹤梦，高情时有饭牛歌。\n钓游闲事无人见，长剪渔竿短结莎。",
        "dynasty": "宋",
        "collection_info": null
    },
    {
        "title": "写怀偶成二首  其二",
        "author": "周密",
        "content": "梦裏区区较短长，鸡虫得失最堪伤。\n不知贞观凌烟阁，何似南柯审雨堂。\n暮四朝三齐得丧，左蛮右触几兴亡。\n正须痛饮中山酒，细读南华第二章。",
        "dynasty": "宋",
        "collection_info": null
    },
    {
        "title": "花朝溪上有感昔游  其一",
        "author": "周密",
        "content": "枕上鸣鸠唤晓晴，绿杨门巷卖花声。\n探芳走马人虽老，岁岁东风二月情。",
        "dynasty": "宋",
        "collection_info": null
    },
    {
        "title": "花朝溪上有感昔游  其二",
        "author": "周密",
        "content": "画舫笙箫张水嬉，小红娇翠斗新眉。\n多情頼有河桥柳，犹认当年杜牧之。",
        "dynasty": "宋",
        "collection_info": null
    },
    {
        "title": "友人话京都旧游戏成",
        "author": "周密",
        "content": "江湖落魄忆芳年，曾赋名都结客篇。\n九陌舞香元夜烛，六桥歌月禁烟船。\n红帘顾曲缠头锦，紫陌寻芳买笑钱。\n老去风情浑减尽，一窗听雨对花眠。",
        "dynasty": "宋",
        "collection_info": null
    },
    {
        "title": "渔台山",
        "author": "周密",
        "content": "枫叶芦花外，闲矶带短汀。\n风翻荷浅白，霜陨柳残青。\n机事鸥浮没，生涯酒醉醒。\n暮榔和夜笛，余韵最堪听。",
        "dynasty": "宋",
        "collection_info": null
    },
    {
        "title": "南郊庆成口号二十首  其一",
        "author": "周密",
        "content": "亲郊诏下半年前，正是咸淳第二年。\n执玉奉璋来万国，息烽归马静三边。",
        "dynasty": "宋",
        "collection_info": null
    },
    {
        "title": "南郊庆成口号二十首  其二",
        "author": "周密",
        "content": "别殿斋居极敬严，外庭职祭亦精虔。\n事天以实无科扰，应办全支内帑钱。",
        "dynasty": "宋",
        "collection_info": null
    },
    {
        "title": "南郊庆成口号二十首  其三",
        "author": "周密",
        "content": "上界钩陈护属车，绣衣卤簿列旌旟。\n驾头已近鸣鞭急，一路迎銮奏起居。",
        "dynasty": "宋",
        "collection_info": null
    },
    {
        "title": "南郊庆成口号二十首  其四",
        "author": "周密",
        "content": "行门赞唱似吹笙，号诺连珠绕禁城。\n五使按临严柝静，夜深初听警场声。",
        "dynasty": "宋",
        "collection_info": null
    },
    {
        "title": "南郊庆成口号二十首  其五",
        "author": "周密",
        "content": "和气排冬午夜春，列星呈瑞午阶明。\n千官执玉萧芗远，静听登歌奏六成。",
        "dynasty": "宋",
        "collection_info": null
    },
    {
        "title": "南郊庆成口号二十首  其六",
        "author": "周密",
        "content": "苍璧黄琮藉白茅，圜坛八陛际云高。\n景光下烛天心享，万岁三呼祝圣尧。",
        "dynasty": "宋",
        "collection_info": null
    },
    {
        "title": "南郊庆成口号二十首  其七",
        "author": "周密",
        "content": "瑞霭烘春夜不寒，骏奔冠佩拥回环。\n景钟奏彻升烟起，又报端诚立贺班。",
        "dynasty": "宋",
        "collection_info": null
    },
    {
        "title": "南郊庆成口号二十首  其八",
        "author": "周密",
        "content": "黄道宫罗瑞脑香，衮龙升降佩锵锵。\n大安辇奏干安曲，万点明星簇紫皇。",
        "dynasty": "宋",
        "collection_info": null
    },
    {
        "title": "南郊庆成口号二十首  其九",
        "author": "周密",
        "content": "一夜东风斗柄回，紫坛葱蒨若春台。\n熙熙万宇风光暖，尽入君王饮福杯。",
        "dynasty": "宋",
        "collection_info": null
    },
    {
        "title": "南郊庆成口号二十首  其一○",
        "author": "周密",
        "content": "衙前口号奏谐和，日映龙颜喜气多。\n六辔暂停鸾辂稳，凤韶新奏庆成歌。",
        "dynasty": "宋",
        "collection_info": null
    },
    {
        "title": "南郊庆成口号二十首  其一一",
        "author": "周密",
        "content": "锦幕千家尽贵豪，万花呈晓翠帘高。\n数声掣电惊清跸，一点红云认御袍。",
        "dynasty": "宋",
        "collection_info": null
    },
    {
        "title": "南郊庆成口号二十首  其一二",
        "author": "周密",
        "content": "喜看回仗自青城，十里东风五色云。\n露布西来天一笑，舆图新復广安军。",
        "dynasty": "宋",
        "collection_info": null
    },
    {
        "title": "南郊庆成口号二十首  其一三",
        "author": "周密",
        "content": "万骑云从簇锦围，内官排办马如飞。\n九重阊阖开清晓，太母登楼望驾归。",
        "dynasty": "宋",
        "collection_info": null
    },
    {
        "title": "南郊庆成口号二十首  其一四",
        "author": "周密",
        "content": "换辇登门捲御帘，侍中承制舍人宣。\n凤书乍脱金鸡口，一派懽声下九天。",
        "dynasty": "宋",
        "collection_info": null
    },
    {
        "title": "南郊庆成口号二十首  其一五",
        "author": "周密",
        "content": "祝史无私本为民，大和丕应泰阶平。\n昕庭未受羣臣贺，先过东朝谢礼成。",
        "dynasty": "宋",
        "collection_info": null
    },
    {
        "title": "南郊庆成口号二十首  其一六",
        "author": "周密",
        "content": "启蛰而郊月建寅，新元颁赦又颁春。\n端闱拜了熙成表，朝会移班贺紫宸。",
        "dynasty": "宋",
        "collection_info": null
    },
    {
        "title": "南郊庆成口号二十首  其一七",
        "author": "周密",
        "content": "子云无分从甘泉，留滞犹胜叙史迁。\n瑞应可书郊祀志，熙功宜被奉常絃。",
        "dynasty": "宋",
        "collection_info": null
    },
    {
        "title": "南郊庆成口号二十首  其一八",
        "author": "周密",
        "content": "曾闻宝庆老人言，不见亲郊四十年。\n何幸圣时瞻盛举，咏歌留作画图传。",
        "dynasty": "宋",
        "collection_info": null
    },
    {
        "title": "南郊庆成口号二十首  其一九",
        "author": "周密",
        "content": "我将清庙周诗颂，泰畤汾阴汉史书。\n献赋可无徐穆伯，贡谀何取马相如。",
        "dynasty": "宋",
        "collection_info": null
    },
    {
        "title": "南郊庆成口号二十首  其二○",
        "author": "周密",
        "content": "太平寰海扇皇风，千载风云喜际逢。\n行见版图恢旧宇，泰山父老徯东封。",
        "dynasty": "宋",
        "collection_info": null
    },
    {
        "title": "水仙谣为赵子固赋",
        "author": "周密",
        "content": "九歌讨群珍，遗此横道宝。\n雪光射初月，静夜纤裳缟。\n云护白珊瑚，风蜚碧龙脑。\n招得湘娥魂，千年化瑶草。",
        "dynasty": "宋",
        "collection_info": null
    },
    {
        "title": "次李秋崖见寄韵",
        "author": "周密",
        "content": "东风过雁带春声，半纸依然旧雨情。\n生事就荒抛橘隠，交情耐久有梅兄。\n鹤归不记千年表，马老空惭万里名。\n闲想苹花溪上笛，扁舟应许白鸥盟。",
        "dynasty": "宋",
        "collection_info": null
    },
    {
        "title": "次程仪父游清溪",
        "author": "周密",
        "content": "溪上垂垂雨又晴，泪荷颦柳满沙汀。\n水声不洗千年恨，山色空余六代青。\n感慨有诗怀故国，英雄无泪泣新亭。\n孤忠耿耿人谁会，酹酒钟山试乞灵。",
        "dynasty": "宋",
        "collection_info": null
    },
    {
        "title": "蒋山次徐君寅韵",
        "author": "周密",
        "content": "佛屋千年古木中，遗民犹有六朝风。\n骑馿宰相何人见，试问玄关十八公。",
        "dynasty": "宋",
        "collection_info": null
    },
    {
        "title": "半山次韵",
        "author": "周密",
        "content": "吹香照影白溪湾，觅句逃禅去復还。\n晚岁既知三字误，终身只合两山间。",
        "dynasty": "宋",
        "collection_info": null
    },
    {
        "title": "秋怀",
        "author": "周密",
        "content": "浩浩门外尘，今古无二岐。\n车痕遍九陌，得丧何已时。\n商飙动地来，万叶辞故枝。\n游子感摇落，忽起流年悲。\n玄髮日以槁，素衣日以缁。\n天衢九万里，加以刚风吹。\n岁月不我私，壮志安可期。\n激昂赋七启，清壮歌五噫。\n采采秋原花，对酒聊自怡。\n佳人隔明河，相望长相思。",
        "dynasty": "宋",
        "collection_info": null
    },
    {
        "title": "秋晚怀归",
        "author": "周密",
        "content": "摇落江空雁影沉，楼高愁近怕登临。\n双溪秋晚碧苕老，三径雨多红叶深。\n灯火未忘年少梦，莼鲈偏恼客中心。\n且寻篱下黄花约，莫倚西风学楚吟。",
        "dynasty": "宋",
        "collection_info": null
    },
    {
        "title": "种花五言",
        "author": "周密",
        "content": "花发一朝喜，花落一夕愁。\n不如不种花，不喜亦不忧。",
        "dynasty": "宋",
        "collection_info": null
    },
    {
        "title": "湖亭雨后",
        "author": "周密",
        "content": "罨画楼台着色山，雨余濯锦未全干。\n游船醉眼迷歌舞，不似閒人静处看。",
        "dynasty": "宋",
        "collection_info": null
    },
    {
        "title": "春日感怀寄修门从游",
        "author": "周密",
        "content": "华年锦瑟事谁论，燕社鸥盟半不存。\n三月鶑花张绪宅，十年诗酒孟尝门。\n东风不染吴霜鬓，旧雨难招楚水魂。\n欲把清愁换沉醉，月明花落几黄昏。",
        "dynasty": "宋",
        "collection_info": null
    },
    {
        "title": "友人山房",
        "author": "周密",
        "content": "自笑劳劳尘满襟，羡君卜隠在山深。\n清溪过雨知鱼乐，秋汉无云快鹤心。\n与世相忘千日酒，谋生甚简一絃琴。\n不须物外求知己，明月清风自赏音。",
        "dynasty": "宋",
        "collection_info": null
    },
    {
        "title": "夜归",
        "author": "周密",
        "content": "夜深归客倚筇行，冷燐依萤聚土塍。\n村店月昏泥径滑，竹窗斜漏补衣灯。",
        "dynasty": "宋",
        "collection_info": null
    },
    {
        "title": "西塍秋日即事",
        "author": "周密",
        "content": "络纬声声织夜愁，酸风吹雨水边楼。\n堤杨脆尽黄金线，城裏人家未觉秋。",
        "dynasty": "宋",
        "collection_info": null
    },
    {
        "title": "赠别三首  其一",
        "author": "周密",
        "content": "岁晚日云暮，朔吹鸣枯枝。\n迢迢万里道，游子奚所之。\n前置酒一樽，于以纾别离。\n人生尽岐路，流转勿自悲。",
        "dynasty": "宋",
        "collection_info": null
    },
    {
        "title": "赠别三首  其二",
        "author": "周密",
        "content": "野梅发崇冈，寒日惨不舒。\n单车骋长道，怅怅无安居。\n梦寐日以劳，晤语日以疎。\n边城足飞雁，因寄江南书。",
        "dynasty": "宋",
        "collection_info": null
    },
    {
        "title": "赠别三首  其三",
        "author": "周密",
        "content": "行行重行行，送子江之涯。\n把手不忍分，涕泪俱涟洏。\n客途无西东，良会胡可期。\n努力为功名，世道多崄巇。",
        "dynasty": "宋",
        "collection_info": null
    },
    {
        "title": "宿感慈僧舍",
        "author": "周密",
        "content": "刻刻数残更，依依梦未成。\n不堪孤客耳，当此万蛩声。\n霜叶矜秋色，风林碎月明。\n旅怀多自感，景物况关情。",
        "dynasty": "宋",
        "collection_info": null
    },
    {
        "title": "病中",
        "author": "周密",
        "content": "一番春又老，长日病厌厌。\n黄馘从清减，华颠任白添。\n鼠顽翻药竈，蛛嬲罥书籤。\n门巷无来客，冠簪亦懒拈。",
        "dynasty": "宋",
        "collection_info": null
    },
    {
        "title": "春晚简溪友",
        "author": "周密",
        "content": "楚烟新百五，汉禊古重三。\n节序正如此，情怀自不堪。\n蜜香蜂蜕蛹，绵老柳飘蚕。\n有约溪边去，观鱼共剧谈。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一",
        "author": "周密",
        "content": "青旗倏南指，洒洒风日澹。\n伯劳与飞燕，相对如有憾。\n余春在何许，青苔缀红糁。\n繁华逐流水，使我意殊惨。\n把酒延孤芳，举之不盈揽。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其二",
        "author": "周密",
        "content": "此身如虚舟，所至不维矴。\n闻奇即勇往，岂暇寻捷径。\n同行二三子，委曲逐孤磬。\n甘清嗽寒齿，醉梦为苏醒。\n睠睠泉石幽，归榜烟欲暝。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其三",
        "author": "周密",
        "content": "坎坎乐蛙鼓，谁为歌折杨。\n朅来散幽忧，因之弁之阳。\n山云正可怡，涧碧尤可湘。\n他年乞一壑，我欲筑草堂。\n所不践斯言，宁不愧德璋。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其四",
        "author": "周密",
        "content": "白云锁苍弁，爽气日夕佳。\n平生几两屐，放浪山水涯。\n行乐当及时，矧復鬓已华。\n浮名岂足玩，不异空中花。\n君其味吾言，戆语非浮夸。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其五",
        "author": "周密",
        "content": "芳时不游适，真可谥以愚。\n得失愁鸡虫，百岁良区区。\n卿法自用卿，吾亦自忘吾。\n狂歌杂歈些，醉语从嘲呼。\n我欲藉落花，长簟毋庸铺。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其六",
        "author": "周密",
        "content": "似闻苍弁西，下有蛟蜃宅。\n跃然动游情，朝来蜡吾屐。\n披荆不惮崄，高下倚孤策。\n斯游亦不恶，俗士或啧啧。\n路转松风长，陇首孤云白。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其七",
        "author": "周密",
        "content": "东皇驾春去，遗我绿满川。\n窗前一径苔，珍重如青毡。\n闲门断来人，剥啄惟啼鹃。\n山房万书卷，相对皆圣贤。\n滔滔一世中，此道殊孤鶱。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其八",
        "author": "周密",
        "content": "中洲有蘼芜，芳意香荏苒。\n东风有归心，相对老冉冉。\n依依未能采，我抱殊有慊。\n禽鱼自飞泳，生意何可揜。\n乐哉舞雩游，千载吾与点。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其九",
        "author": "周密",
        "content": "诸公垂天鹏，俊翮何可齐。\n老生抱区区，舞瓮如酰鸡。\n轻鸥邀我盟，十里苹华溪。\n长谣快清釂，崄韵分新题。\n春去我自留，一任林鶑啼。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一○",
        "author": "周密",
        "content": "花柳有老色，选芳事蹉跎。\n泠然语清扬，彼美山之阿。\n离离佩纫兰，楚楚衣制荷。\n我欲往从之，皎如隔明河。\n相见不相亲，发我临风歌。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一一",
        "author": "周密",
        "content": "人生巧聚散，不定如风叶。\n况我同襟人，一笑意已浃。\n吴音戏趼足，巴语嘲长鬣。\n卢胡泛大白，痛釂不嚅嗫。\n二孺彼何为，我醉从喋喋。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一二",
        "author": "周密",
        "content": "止止歌楚吟，已已弹长铗。\n及兹绿阴初，快蹑寻山屧。\n富贵正何用，寒暑若交睫。\n谁将金谷诗，欲拟山阴帖。\n一笑不復云，长歌自三迭。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一三",
        "author": "周密",
        "content": "子长有游癖，访古来林垧。\n不到余十年，历历记所经。\n岂惟物推移，抑亦人飘零。\n忧来欲谁语，一醉将忘形。\n我鬓非垂杨，安得长青青。",
        "dynasty": "宋",
        "collection_info": null
    },
    {
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一四",
        "author": "周密",
        "content": "陶公晚知琴，得意不在絃。\n虞卿老着书，信道差似贤。\n壮哉奴命骚，陋矣兄事钱。\n玉晖或润木，宝气尝干天。\n浩然在存养，吾党当勉旃。",
        "dynasty": "宋",
        "collection_info": null
    },
    {
        "title": "重过东园兴怀知己二首  其一",
        "author": "周密",
        "content": "东园桃李记春时，杖屦相从日日嬉。\n乌帽插花筹艷酒，碧莲探韵赋新诗。\n广陵散绝清弹苦，岘首碑空雨泪垂。\n物色已非知己尽，一回临眺一怀悲。",
        "dynasty": "宋",
        "collection_info": null
    },
    {
        "title": "重过东园兴怀知己二首  其二",
        "author": "周密",
        "content": "俛仰悲欢了不同，回头已隔五春风。\n兔葵燕麦情何恨，雁柱鲲絃事已空。\n自分此生无鲍叔，敢期后世有扬雄。\n西州门外羊昙老，泪染斜阳湿晚红。",
        "dynasty": "宋",
        "collection_info": null
    },
    {
        "title": "游绣谷以柳塘春水慢花坞夕阳迟分韵得水字",
        "author": "周密",
        "content": "维暮春之初，风日清以美。\n驾言清苕滨，行行问春事。\n居然得幽胜，去郭纔数里。\n亭台护修竹，横桥带流水。\n高堂敞山椒，虚楹宜小倚。\n群山若米聚，孤塔如笔峙。\n枰棋列畴疃，培塿见城市。\n行舟类飘叶，游人若移螘。\n始知宇宙大，眼豁意为起。\n修廊走秋蛇，蜿蜒彻山趾。\n远近蒸红霞，川谷成锦绮。\n东风宠芳草，新晴侈嘉蘤。\n天机巧绘写，眼缬眩朱紫。\n跃然见春心，生意何可已。\n逶迤群玉林，青苍森齿齿。\n诡然搴鲲鲸，岿然踞犀兕。\n幽深若可探，崄绝疑无底。\n神镵与鬼运，奇怪不可拟。\n元章见之拜，奇章见之喜。\n昌黎南山诗，品状或可比。\n清漪泛芳藻，绝谷多幽芷。\n阴森藓华滑，蒙茸薜萝委。\n冥搜意逾远，欲去棹还檥。\n何必天海涯，然后足奇诡。\n意会即我趣，何用分彼己。\n一笑成邂逅，百年聊尔耳。\n高吟杂清啸，嘲谑忘汝尔。\n斯游兴颇惬，已醉意未止。\n交盟写青壁，泉石实闻此。\n永言叙幽怀，岁月聊以纪。",
        "dynasty": "宋",
        "collection_info": null
    },
    {
        "title": "是日因游春谷园池復以所分题五平韵赋六言五首  其一",
        "author": "周密",
        "content": "杨柳熏风池阁，桃花流水横塘。\n鱼浪晴吹絮暖，燕泥雨过芹香。",
        "dynasty": "宋",
        "collection_info": null
    },
    {
        "title": "是日因游春谷园池復以所分题五平韵赋六言五首  其二",
        "author": "周密",
        "content": "三月三日天气，一觞一咏闲人。\n大黠小痴俱梦，百年几度寻春。",
        "dynasty": "宋",
        "collection_info": null
    },
    {
        "title": "是日因游春谷园池復以所分题五平韵赋六言五首  其三",
        "author": "周密",
        "content": "沉香亭木芍药，玄都观碧桃花。\n幽事偏供吟屐，好春多在侯家。",
        "dynasty": "宋",
        "collection_info": null
    },
    {
        "title": "是日因游春谷园池復以所分题五平韵赋六言五首  其四",
        "author": "周密",
        "content": "飞絮帽檐风软，落花酒面春香。\n蛙噪野塘残水，鶑啼远树斜阳。",
        "dynasty": "宋",
        "collection_info": null
    },
    {
        "title": "是日因游春谷园池復以所分题五平韵赋六言五首  其五",
        "author": "周密",
        "content": "踏踏曳东郭履，行行诵北山移。\n闲望白云心远，细寻芳草归迟。",
        "dynasty": "宋",
        "collection_info": null
    },
    {
        "title": "读靖康杂书有感",
        "author": "周密",
        "content": "误国狂奸亦可悲，国危身亦蹈危机。\n燕山復地功何有，海上寻盟事已非。\n太宰忍乘黄屋诳，都人空望翠华归。\n东都节义惟刘李，颈血犹能溅帝衣。",
        "dynasty": "宋",
        "collection_info": null
    },
    {
        "title": "扫松山中怆然霜露之感",
        "author": "周密",
        "content": "风露感我心，使我秋衣单。\n郎忙索衾裯，惊叹岁月残。\n忍哉使吾亲，重壤侵肌寒。\n松风日萧瑟，幽涧鸣悲酸。\n愯然起中宵，泪血流阑干。",
        "dynasty": "宋",
        "collection_info": null
    },
    {
        "title": "题秋崖小隠图",
        "author": "周密",
        "content": "万壑秋明一径斜，满川霜叶胜春花。\n何人结屋松风裏，丁卯桥边处士家。",
        "dynasty": "宋",
        "collection_info": null
    },
    {
        "title": "次张斗南有怀方崖旧游韵",
        "author": "周密",
        "content": "犹记联镳度晓关，幽寻曾到五云山。\n敢忘白石清泉约，空羡轻鸥野鹤閒。\n寤寐啸歌前日事，死生契阔数年间。\n当时诗草今犹在，何日重游共细删。",
        "dynasty": "宋",
        "collection_info": null
    },
    {
        "title": "程仪父求石鼓文作歌赠之",
        "author": "周密",
        "content": "宣王东征猎岐下，颂美声诗足雄诧。\n神模鬼划不可名，斯冰后出何为者。\n日皴雪剥三千年，绝无仅有争流传。\n龙鳞凤咮敢求备，颂秦诅楚难参肩。\n退之倔强少假借，咄咄夸奇补风雅。\n逸诗阙史不可知，要为吉日车攻亚。\n宣和内府辑众珍，毡韬驼负填泥金。\n昆明夜半经劫火，六丁下取无由寻。\n醉翁集古一千卷，此碣居然膺首选。\n菖蒲土炭嗜不同，知味几人尝鼎脔。\n我生癖古亦太痴，订音考义忘寒饥。\n君今迂缓尤可笑，不宝金帛求残碑。\n感君此意何敢靳，妙处难言君自领。\n丈夫意气当相期，会勒奇勋上钟鼎。",
        "dynasty": "宋",
        "collection_info": null
    },
    {
        "title": "夏日同盟游玉湖分韵得柳字",
        "author": "周密",
        "content": "泽国秋早凉，溪山喜招诱。\n扁舟以遨游，嘉与同志友。\n菡萏池百弓，花竹园五亩。\n左映碧浪湖，右带浮玉阜。\n当年经鉏翁，依水开户牖。\n游鳞习吾伊，飞鸟谢挥手。\n牙籤卷三万，散漫今何有。\n斑斑屋壁间，仅见诗数首。\n万事正如此，何以图不朽。\n得丧类蕉鹿，功名等刍狗。\n古今聊復尔，纷华亦非久。\n人生匪金石，安得百年寿。\n矧余蒲柳姿，髮白惭老丑。\n蹒跚笑鳖跛，缓慢羞牛后。\n因循负壮图，漫浪若聱叟。\n鸥盟倏焉聚，一笑夫岂偶。\n溪翁馈鱼蟹，野老分莲藕。\n高咏甫里篇，满饮乌程酒。\n清狂君勿嗤，嵇阮未易不。\n苹风送回桡，残虹挂高柳。",
        "dynasty": "宋",
        "collection_info": null
    },
    {
        "title": "潇湘八景 平沙落雁",
        "author": "周密",
        "content": "沙阁冻痕吹折苇，淡日黄云照滩水。\n风翻斜阵下沧茫，一笛渔歌又惊起。\n翩翩弄影声号寒，帛书万里来长安。\n稻粱多处有矰弋，何如烟月江湖宽。",
        "dynasty": "宋",
        "collection_info": null
    },
    {
        "title": "潇湘八景 远浦归帆",
        "author": "周密",
        "content": "空江沄沄鸟飞疾，别浦斜阳帆影直。\n水程依约雁前回，日日沙头候风色。\n江蓠摇落三湘秋，云中烟树谁归舟。\n危樯数尽碧云合，人倚高楼生暮愁。",
        "dynasty": "宋",
        "collection_info": null
    },
    {
        "title": "潇湘八景 山市晴岚",
        "author": "周密",
        "content": "黄陵庙前湘竹春，鼓声坎坎迎送神。\n包茶裹盐作小市，鸡鸣犬吠东西邻。\n卖薪博米鱼换酒，几处青帘扶醉叟。\n趁虚人散渡船闲，一抹晴烟隔高柳。",
        "dynasty": "宋",
        "collection_info": null
    },
    {
        "title": "潇湘八景 江天暮雪",
        "author": "周密",
        "content": "雁吹断字沙草黄，奇寒栗栗吹连樯。\n簑翁晚归绝空阔，雨花零乱春茫茫。\n白天四垂楚山老，薄暮琼瑶失洲岛。\n燎衣闭户且醉眠，谁肯扁舟访安道。",
        "dynasty": "宋",
        "collection_info": null
    },
    {
        "title": "潇湘八景 洞庭秋月",
        "author": "周密",
        "content": "西风始波木叶下，广乐谁张洞庭野。\n玉光千顷浸明河，露泫珠房冷铅泻。\n飞吟一剑风泠泠，桂香倒射鱼龙腥。\n何人扁舟弄孤笛，尚疑鼓瑟闻湘灵。",
        "dynasty": "宋",
        "collection_info": null
    },
    {
        "title": "潇湘八景 潇湘夜雨",
        "author": "周密",
        "content": "苹花夜黑水鸟鸣，桥危路滑无人行。\n酸风萧瑟浪镗鞳，湿萤熠熠渔灯明。\n飞蓬入苇响洲渚，暗忆西窗剪灯语。\n书船稳繫听秋声，倦客吟骚梦三楚。",
        "dynasty": "宋",
        "collection_info": null
    },
    {
        "title": "潇湘八景 烟寺晚钟",
        "author": "周密",
        "content": "半空兰若岚翠霏，千点万点林鸦归。\n疎烟灭没冷旛影，沉沉绿树生春晖。\n孤钟殷殷度残雾，响透松梢惨将暮。\n山椒暝色失浮图，隔岸残僧尚呼渡。",
        "dynasty": "宋",
        "collection_info": null
    },
    {
        "title": "潇湘八景 渔村晚照",
        "author": "周密",
        "content": "潇湘二水波相连，鱼梁蟹舍西风前。\n斜阳两岸山紫翠，村村网罟悬秋烟。\n渔家钓水无征税，日日得鱼供晚醉。\n世尘不到一丝边，中有唐虞千古意。",
        "dynasty": "宋",
        "collection_info": null
    },
    {
        "title": "送友人归吴",
        "author": "周密",
        "content": "吴船花外发，欲去重踌躇。\n后会定何日，相思频寄书。\n晓林啼帝魄，春网荐王余。\n笠泽维梢处，因寻鲁望居。",
        "dynasty": "宋",
        "collection_info": null
    },
    {
        "title": "月上人退居",
        "author": "周密",
        "content": "不受诸方供，枯禅入远林。\n水涵清浄影，月印去来心。\n夕炷黄莲冷，云寮碧草深。\n淡然遗世虑，松籁起清音。",
        "dynasty": "宋",
        "collection_info": null
    },
    {
        "title": "山房首夏",
        "author": "周密",
        "content": "花过园池日渐长，嫩阴青子荫苔墙。\n四檐笋戟排庭绿，一亩荷簪发野芳。\n熟选已无青紫梦，命骚犹爱简编香。\n恶圆用拙从吾好，傲懒从人笑漫郎。",
        "dynasty": "宋",
        "collection_info": null
    },
    {
        "title": "余杭道中",
        "author": "周密",
        "content": "檥舟山水县，暝霭翳孤篷。\n断港苕花雨，疎篱柿叶风。\n炭烟迷坞黑，稻色入炊红。\n野兴资游事，閒情几处同。",
        "dynasty": "宋",
        "collection_info": null
    },
    {
        "title": "游冷泉次陈体忠二十韵",
        "author": "周密",
        "content": "地僻多清事，林深远暑威。\n短桡浮晓涨，瘦策破烟霏。\n讨胜穿云峤，寻幽入翠微。\n涧沙金作色，池水玉生肥。\n小立评诗板，迟留坐钓矶。\n洗苔题石壁，爱竹款山扉。\n访古寻唐记，逃禅下梵帏。\n虑空流水凈，情懒片云飞。\n远壑风声合，幽崖日影稀。\n峻攀时倚杖，野涉屡褰衣。\n桂子双峯耸，薝香一径崎。\n新蜩响清昼，孤鹤唳斜晖。\n古蔓虹千尺，灵杉翠十围。\n壑雷晴亦雨，花露午方晞。\n松老飘残粉，兰芳递暗菲。\n鸟鸣知自乐，猿下为忘机。\n泉上亭尤古，山椒塔更巍。\n身闲发深省，心静悟前非。\n何日辞尘鞅，终当脱世鞿。\n旧盟泉石在，我欲赋来归。",
        "dynasty": "宋",
        "collection_info": null
    },
    {
        "title": "病愈即事",
        "author": "周密",
        "content": "病懒空怜负壮图，盛年齿髮已凋疎。\n栖迟辕下如老骥，展转书间似蠹鱼。\n瞑目自持存息法，闭门重广绝交书。\n花开顿觉身强健，行药窗前喜自如。",
        "dynasty": "宋",
        "collection_info": null
    },
    {
        "title": "宫词八首  其一",
        "author": "周密",
        "content": "十仞雕墙千步廊，宫槐簇簇柳行行。\n落花已被春分付，紫禁门深又夕阳。",
        "dynasty": "宋",
        "collection_info": null
    },
    {
        "title": "宫词八首  其二",
        "author": "周密",
        "content": "寂寂长门白日长，容华销尽不成妆。\n深深下却鲛绡帐，怕引杨花入绣床。",
        "dynasty": "宋",
        "collection_info": null
    },
    {
        "title": "宫词八首  其三",
        "author": "周密",
        "content": "舜殿熏风拂五絃，午阴斜转御廊前。\n几多长养生成意，尽入吾皇解愠篇。",
        "dynasty": "宋",
        "collection_info": null
    },
    {
        "title": "宫词八首  其四",
        "author": "周密",
        "content": "翦翦轻寒入夹衣，夜深不语倚金扉。\n珠帘半下疎疎雨，听得笙歌小殿归。",
        "dynasty": "宋",
        "collection_info": null
    },
    {
        "title": "宫词八首  其五",
        "author": "周密",
        "content": "沈沈禁漏蜡花残，侍宴归时午夜阑。\n新燕乍来人独睡，夜深风雨作新寒。",
        "dynasty": "宋",
        "collection_info": null
    },
    {
        "title": "宫词八首  其六",
        "author": "周密",
        "content": "宫梅千树照瑶池，香玉浮春泛宝巵。\n喜听梨园新口号，后宫今日命昭仪。",
        "dynasty": "宋",
        "collection_info": null
    },
    {
        "title": "宫词八首  其七",
        "author": "周密",
        "content": "排当初开喜雪筵，近臣表贺玉墀前。\n君王最念三边冷，赏赐全支内库钱。",
        "dynasty": "宋",
        "collection_info": null
    },
    {
        "title": "宫词八首  其八",
        "author": "周密",
        "content": "雁霜寒透水晶帘，烛短香残不喜添。\n忍负玉楼今夜月，宝筝闲理十三絃。",
        "dynasty": "宋",
        "collection_info": null
    },
    {
        "title": "隠居",
        "author": "周密",
        "content": "深杜衡门谢往还，不将名字落人间。\n地偏仲蔚蓬蒿径，尘远渊明松菊关。\n事有难言惟袖手，人无可语且看山。\n几年不到门前树，相对清溪尽日闲。",
        "dynasty": "宋",
        "collection_info": null
    },
    {
        "title": "宿僧房",
        "author": "周密",
        "content": "宿寄禅房静，云深路暗通。\n冷烟凝夜白，秋叶学春红。\n虎啸三更月，僧禅一榻风。\n境清不成寐，竟夕共谈空。",
        "dynasty": "宋",
        "collection_info": null
    },
    {
        "title": "对月吟效白体",
        "author": "周密",
        "content": "前宵有酒无月明，昨宵有月樽无酒。\n世间二美尚难并，万事纷纷復何有。\n有酒无月醉不成，有月无酒月笑人。\n今宵月好酒亦好，举酒属月酬青春。\n青春难留月易缺，月下高歌天地阔。\n开樽对月月入樽，只愁醉杀樽中月。",
        "dynasty": "宋",
        "collection_info": null
    },
    {
        "title": "征妇怨",
        "author": "周密",
        "content": "梦魂夜夜在天涯，连岁音书不到家。\n万里征人成白骨，春闺犹自卜灯花。",
        "dynasty": "宋",
        "collection_info": null
    },
    {
        "title": "次韵山庄杂咏十首 东啸",
        "author": "周密",
        "content": "长年如蠹鱼，书底兀兀坐。\n人皆笑其迂，吾计未为左。\n𪡧然一舒啸，万籁相应和。\n庐岂真吾庐，我亦自忘我。\n渊明千载人，身世一鸟过。",
        "dynasty": "宋",
        "collection_info": null
    },
    {
        "title": "次韵山庄杂咏十首 西爽",
        "author": "周密",
        "content": "昔人去手版，拂袖归故山。\n圉然鱼纵渊，快若马脱闲。\n白石真可煮，黄菊亦可餐。\n与世虽异辙，对山无赧颜。\n爽气不在山，在我方寸间。",
        "dynasty": "宋",
        "collection_info": null
    },
    {
        "title": "次韵山庄杂咏十首 商乐",
        "author": "周密",
        "content": "秦儒避书烟，逃难商山下。\n安刘亦谩耳，后世巧模写。\n智琼果何人，一笑示幻化。\n蛮触聊寓言，此亦何足讶。\n未知采芝人，何如种桃者。",
        "dynasty": "宋",
        "collection_info": null
    },
    {
        "title": "次韵山庄杂咏十首 自闲",
        "author": "周密",
        "content": "子牟魏阙心，身在江湖外。\n安知山林隠，不若居廛大。\n心苟无所覊，居然谢尘械。\n莞然碧山笑，赘甚愚溪对。\n无处写闲情，意与云俱在。",
        "dynasty": "宋",
        "collection_info": null
    },
    {
        "title": "次韵山庄杂咏十首 苍翠",
        "author": "周密",
        "content": "衡湖足秋水，结屋秋水边。\n水边復何有，翠壁森吾前。\n采之美可茹，钓之食有鲜。\n彼美山中人，霞裾正孤搴。\n山色无四时，相对惟苍然。",
        "dynasty": "宋",
        "collection_info": null
    },
    {
        "title": "次韵山庄杂咏十首 幽碧",
        "author": "周密",
        "content": "平池落金雨，野径栖绿云。\n泠泠九天风，月底吹清馨。\n暇日足胜游，临池结鸥盟。\n相期在岁寒，抱节同孤贞。\n君能赋招隠，我欲记墨君。",
        "dynasty": "宋",
        "collection_info": null
    },
    {
        "title": "次韵山庄杂咏十首 春意",
        "author": "周密",
        "content": "天上种碧桃，结实岁八千。\n人间莳花柳，春逐时序迁。\n何如庭前草，风月长无边。\n囿身化国中，物物熙熙然。\n至人观物初，独立春风前。",
        "dynasty": "宋",
        "collection_info": null
    },
    {
        "title": "次韵山庄杂咏十首 生香",
        "author": "周密",
        "content": "勾萌日条达，生意腔子满。\n一气自流行，色香有先晚。\n刻楮信徒劳，剪綵初无本。\n天机造群物，四序长衮衮。\n散我胸中春，八荒无间断。",
        "dynasty": "宋",
        "collection_info": null
    },
    {
        "title": "次韵山庄杂咏十首 流憩",
        "author": "周密",
        "content": "目视足不随，高山徒仰止。\n何能强筋力，进锐退亦锐。\n万里未为远，一息亦当至。\n徐行则不倦，寘足平稳地。\n策策更勉旃，闲云随步起。",
        "dynasty": "宋",
        "collection_info": null
    },
    {
        "title": "次韵山庄杂咏十首 怀新",
        "author": "周密",
        "content": "我不如老农，绸缪先牖户。\n万宝忽已新，见此离离黍。\n田家终岁劳，一饱天所许。\n细诵七月诗，仁意森莫御。\n年登而民贫，未谂何以故。",
        "dynasty": "宋",
        "collection_info": null
    },
    {
        "title": "中秋登楼",
        "author": "周密",
        "content": "酌酒对孤月，今宵中半秋。\n古今嗟逝水，天地入高楼。\n宿鸟摇花影，轻云趁水流。\n何当太湖上，散髮棹扁舟。",
        "dynasty": "宋",
        "collection_info": null
    },
    {
        "title": "山行用辘轳韵",
        "author": "周密",
        "content": "青山迎马首，翠霭湿征衣。\n前路柳俱绿，行人柳外归。\n残阳千里暮，闰岁百花迟。\n不是贪程客，时时认酒旗。",
        "dynasty": "宋",
        "collection_info": null
    },
    {
        "title": "睡起",
        "author": "周密",
        "content": "体安一榻虚，昼梦有伦序。\n微风熏而清，泠然破轻暑。\n南窗数十竹，一一翠相语。\n檐玉声琤然，疾徐合商吕。\n鸣禽不避人，飞蝶自得侣。\n悠哉会吾心，一笑忘尔汝。",
        "dynasty": "宋",
        "collection_info": null
    },
    {
        "title": "春寒",
        "author": "周密",
        "content": "连日春寒不上楼，画屏斜掩梦悠悠。\n梅花吹尽成香雪，帘外东风未肯休。",
        "dynasty": "宋",
        "collection_info": null
    },
    {
        "title": "暑夜",
        "author": "周密",
        "content": "薄薄疎云漏月明，础根收润晚风清。\n空庭泥湿鸣蝼蝈，夜气如秋梦不成。",
        "dynasty": "宋",
        "collection_info": null
    },
    {
        "title": "荒冢",
        "author": "周密",
        "content": "荒冢漫漫长野蒿，老狐啼雨树萧萧。\n子孙已尽山移主，空剩残碑补断桥。",
        "dynasty": "宋",
        "collection_info": null
    },
    {
        "title": "还自奉口",
        "author": "周密",
        "content": "倚柁西风顺，舟行势若趋。\n山平初月蚤，市远晚烟孤。\n客况三秋叶，乡心两岸芦。\n归期何日稳，趁得菊花无。",
        "dynasty": "宋",
        "collection_info": null
    },
    {
        "title": "野望怀思",
        "author": "周密",
        "content": "微风起微波，燕燕飞差池。\n雨余野色靓，万绿皆纷披。\n汀洲多芳兰，采采今其时。\n所思在远道，日暮将谁遗。",
        "dynasty": "宋",
        "collection_info": null
    },
    {
        "title": "买航归霅",
        "author": "周密",
        "content": "身世飘浮嘆逝波，登瀛超海事蹉跎。\n风灯飐浪摇乡梦，夜橹鸣霜杂棹歌。\n元子一官真漫耳，曾参三釜奈贫何。\n归来好觅玄真子，浮玉山前理钓簑。",
        "dynasty": "宋",
        "collection_info": null
    },
    {
        "title": "挽李太监二首  其一",
        "author": "周密",
        "content": "人间五福最难全，寿考康宁八十年。\n贺监酒船空鑑曲，赞皇吟屋冷平泉。\n庭前玉树呈三秀，架上香芸续□□。\n生死哀荣无一恨，御风归作玉楼仙。",
        "dynasty": "宋",
        "collection_info": null
    },
    {
        "title": "挽李太监二首  其二",
        "author": "周密",
        "content": "抠衣犹欠日熙堂，仅拜仪刑振鹭行。\n洛社旧人无狄监，贞元朝士失刘郎。\n新丘已隔三秋月，老圃空惊一夜霜。\n肠断素车三百两，箫笳不数汉南阳。",
        "dynasty": "宋",
        "collection_info": null
    },
    {
        "title": "春闺",
        "author": "周密",
        "content": "嫩柳拖春眼眼愁，怨春人立柳边楼。\n芳心已被流鶑说，手捻花枝暗点头。",
        "dynasty": "宋",
        "collection_info": null
    },
    {
        "title": "梦觉",
        "author": "周密",
        "content": "梦觉花阴过数砖，一庭轻雨湿湘帘。\n碧桃蜚尽鹂黄老，万树青阴属杜鹃。",
        "dynasty": "宋",
        "collection_info": null
    },
    {
        "title": "夏夜水亭",
        "author": "周密",
        "content": "月满方湖夜气凉，曲栏吟罢自徜徉。\n飞萤照水惊鱼跃，露滴荷心动细香。",
        "dynasty": "宋",
        "collection_info": null
    },
    {
        "title": "送谢景晖之澧阳",
        "author": "周密",
        "content": "扬舲从此别，千里水程宽。\n旧梦池生草，新吟澧有兰。\n楚乡春酒薄，湘浦雨灯寒。\n定有吟骚作，因风寄一看。",
        "dynasty": "宋",
        "collection_info": null
    },
    {
        "title": "访全独翁吟居",
        "author": "周密",
        "content": "苹花溪上屋，牢落似深村。\n坏壁穿秋涨，空窗沁雨痕。\n静通诗境界，醉到古干坤。\n除却吟友外，何人扣竹门。",
        "dynasty": "宋",
        "collection_info": null
    },
    {
        "title": "山房春晚",
        "author": "周密",
        "content": "苹花吹香柳花落，秭归清啼答姑恶。\n午帘睡思逐晴丝，静听新篁堕春箨。",
        "dynasty": "宋",
        "collection_info": null
    },
    {
        "title": "酒边次韵",
        "author": "周密",
        "content": "叶间双颗绽红肥，渐次春光到紫薇。\n可是楝花风讯恶，堤边怪得画船稀。",
        "dynasty": "宋",
        "collection_info": null
    },
    {
        "title": "秋晚郊行即事",
        "author": "周密",
        "content": "篱豆垂花陇麦齐，炊红篘绿小春时。\n田家处处丰年乐，画出豳风七月诗。",
        "dynasty": "宋",
        "collection_info": null
    },
    {
        "title": "云山万里图",
        "author": "周密",
        "content": "山无重数水无边，浩浩春风万里天。\n老矣少文空有志，披图闲续卧游编。",
        "dynasty": "宋",
        "collection_info": null
    },
    {
        "title": "赋愚隠园次陈伯芳韵",
        "author": "周密",
        "content": "故王临赏地，幽榭带横塘。\n乔木传家远，高荷过槛长。\n琴书千古意，花竹四时香。\n永日无尘事，心清境亦凉。",
        "dynasty": "宋",
        "collection_info": null
    },
    {
        "title": "越日伯芳又有长句又次之",
        "author": "周密",
        "content": "万绿深藏碧玉壶，清游闲日意舒徐。\n小山桂发吟招隠，杜曲花浓赋遂初。\n门隔软红人逐鹿，湖分新渌我知鱼。\n飞花落叶成幽趣，底事清风为扫除。",
        "dynasty": "宋",
        "collection_info": null
    },
    {
        "title": "入宿太仓次黄汝济韵",
        "author": "周密",
        "content": "纸帐梅花梦，空斋夜气侵。\n壮怀中岁感，游子五更心。\n月转花阴直，春随柳色深。\n无人知此意，欹枕自微吟。",
        "dynasty": "宋",
        "collection_info": null
    },
    {
        "title": "赋养拙园桐丘",
        "author": "周密",
        "content": "诛茅得奇赏，结石成岑崟。\n曲折行青蛇，只尺藏幽深。\n兰风与桂露，芬郁云崖阴。\n湖山不待招，秀色窥青林。\n怡颜一舒啸，万象供登临。\n永歌逍遥游，静悦吾伊吟。\n荣枯验草木，飞跃观鱼禽。\n老桐被天风，吹作太古音。\n何劳出庭户，一笑会我心。\n居然悟天籁，毋事絃吾琴。",
        "dynasty": "宋",
        "collection_info": null
    },
    {
        "title": "梦游紫霞寤而感怆",
        "author": "周密",
        "content": "紫霞当日按凉州，曾到仙家十二楼。\n秋影满堂花外烛，冷香飞句柳边舟。\n冰絃泛月传新谱，芳槛移春接俊游。\n授简梁园人老去，年年葵麦长新愁。",
        "dynasty": "宋",
        "collection_info": null
    },
    {
        "title": "寄谢就道",
        "author": "周密",
        "content": "当年游事记西湖，岁月飘零旧雨疎。\n剡曲暮云频入梦，长安落叶正愁予。\n春前有客征梅赋，霜后无人寄橘书。\n回首青云故人远，滞留惟有老相如。",
        "dynasty": "宋",
        "collection_info": null
    },
    {
        "title": "瞰碧雨后即事",
        "author": "周密",
        "content": "清漪闲照影，凉意满阑干。\n湖近秋声早，廊虚月影宽。\n鹤栖庭翠湿，鱼动水香寒。\n欲放云来去，移将竹数竿。",
        "dynasty": "宋",
        "collection_info": null
    },
    {
        "title": "次李监见寄韵二首  其一",
        "author": "周密",
        "content": "一曲长谣酒一樽，平生幽事在田园。\n孤云野鹤闲情远，流水青山古意存。\n爱竹每思眠白屋，种瓜已分老青门。\n短衣掩骭长竿钓，最忆南溪与北村。",
        "dynasty": "宋",
        "collection_info": null
    },
    {
        "title": "次李监见寄韵二首  其二",
        "author": "周密",
        "content": "竹色松声入梦凉，屐痕犹记印山廊。\n娟娟秋水芙蓉屋，采采芳洲薜荔裳。\n招隠几时寻旧约，怀人此日各他方。\n溟鲲林鷃知谁乐，欲把南华问老庄。",
        "dynasty": "宋",
        "collection_info": null
    },
    {
        "title": "积庆山访金荪壁",
        "author": "周密",
        "content": "松香竹粉午阴清，闲玩幽芳静听鶑。\n谁在白云堆裏住，忽闻山半读书声。",
        "dynasty": "宋",
        "collection_info": null
    },
    {
        "title": "次牟德范客中即事",
        "author": "周密",
        "content": "华胥槐国梦中名，钟鼎山林孰重轻。\n争似东皋新雨足，短秧微月听蛙声。",
        "dynasty": "宋",
        "collection_info": null
    },
    {
        "title": "挽雪林李和父二首  其一",
        "author": "周密",
        "content": "灯雨苹洲忆旧盟，游仙赋就五云深。\n梁园授简春风醉，吴苑敲诗夜雪吟。\n贫病一生无旧业，江湖八十有知音。\n隻鸡斗酒梅边屋，九辩空招不可寻。",
        "dynasty": "宋",
        "collection_info": null
    },
    {
        "title": "挽雪林李和父二首  其二",
        "author": "周密",
        "content": "生际斯文极盛时，干淳诸老尽心知。\n四朝菏泽遗民传，千首吴兴处士诗。\n颇怪渊明生自些，绝怜和靖老无儿。\n死生遇合真难偶，奇事人传贞曜碑。",
        "dynasty": "宋",
        "collection_info": null
    },
    {
        "title": "赠李若虚",
        "author": "周密",
        "content": "江湖游遍到长安，自写名山作画看。\n蝉腹祇便风露饱，鹤心偏喜水云宽。\n袖中六甲三关式，肘后千金九炼丹。\n更约小窗松月夜，素琴重为作猗兰。",
        "dynasty": "宋",
        "collection_info": null
    },
    {
        "title": "怀施仲山",
        "author": "周密",
        "content": "春来日日两堤边，醒即狂吟醉即眠。\n午饮每赊新路酒，晚归多唤裏湖船。\n生逢坡老怜词客，死共花翁配水仙。\n一点梅魂招不得，愁来时展咏香编。",
        "dynasty": "宋",
        "collection_info": null
    },
    {
        "title": "感秋杂兴十解  其一",
        "author": "周密",
        "content": "清映临澄渊，孤啸跻绝岭。\n片云开太虚，约略见秋影。\n铦飙刮浮翳，洗此玉万顷。\n飞冰点空青，淅洒发深省。",
        "dynasty": "宋",
        "collection_info": null
    },
    {
        "title": "感秋杂兴十解  其二",
        "author": "周密",
        "content": "千山脱木瘦，四壁号虫瘖。\n每于动静间，窥见天地心。\n水落泽国秋，荐稻登川禽。\n一醉吾事毕，毋作呜呜吟。",
        "dynasty": "宋",
        "collection_info": null
    },
    {
        "title": "感秋杂兴十解  其三",
        "author": "周密",
        "content": "露泫草併白，霜肃山弄黄。\n蜩螀底须哀，寒燠乃其常。\n蒲莲弄凉影，兰茝发野芳。\n独立天壤间，万籁供吟吭。",
        "dynasty": "宋",
        "collection_info": null
    },
    {
        "title": "感秋杂兴十解  其四",
        "author": "周密",
        "content": "语大类迂诞，语小徒咿优。\n据梧默不发，此心与天游。\n年运不假人，迅逝如川流。\n所叹道不昌，贫贱非所羞。",
        "dynasty": "宋",
        "collection_info": null
    },
    {
        "title": "感秋杂兴十解  其五",
        "author": "周密",
        "content": "衝风挟新寒，激射窗纸破。\n寸心集百忧，惊嘆中夕坐。\n岂无激昂志，蹇步多跌蹉。\n平治付圣贤，白云政堪卧。",
        "dynasty": "宋",
        "collection_info": null
    },
    {
        "title": "感秋杂兴十解  其六",
        "author": "周密",
        "content": "翳翳萤影微，札札虫羽振。\n一雁从西来，坐觉秋事进。\n漫游亦何有，所得雪满鬓。\n老我一卷书，风灯剔凉烬。",
        "dynasty": "宋",
        "collection_info": null
    },
    {
        "title": "感秋杂兴十解  其七",
        "author": "周密",
        "content": "矮屋病秋暍，内热烧中肠。\n濯濯雨露姿，心眼生奇凉。\n乡来翕翕威，奄忽归何方。\n天时且如此，人事安可常。",
        "dynasty": "宋",
        "collection_info": null
    },
    {
        "title": "感秋杂兴十解  其八",
        "author": "周密",
        "content": "有有必有无，无无乃无迹。\n憧憧一世中，草草百年客。\n何能强解事，穿凿辨坚白。\n醉卧蓬荜秋，落叶深一尺。",
        "dynasty": "宋",
        "collection_info": null
    },
    {
        "title": "感秋杂兴十解  其九",
        "author": "周密",
        "content": "万壑开青瑶，一雨凉意足。\n空明发遐想，八极归一瞩。\n意行不知远，路转云几曲。\n悠哉復悠哉，孤吟竚秋绿。",
        "dynasty": "宋",
        "collection_info": null
    },
    {
        "title": "感秋杂兴十解  其一○",
        "author": "周密",
        "content": "激激泉底石，谡谡松下风。\n天籁生泬寥，地籁号崆峒。\n清响来无时，吹万有不同。\n忽得千古心，元自一噫中。",
        "dynasty": "宋",
        "collection_info": null
    },
    {
        "title": "访简上人退居不遇",
        "author": "周密",
        "content": "一庵秋影外，水竹自逶迤。\n爱静多辞客，因禅忽悟诗。\n藓香侵坐具，花凈入军持。\n杖锡何方去，云边有鹤知。",
        "dynasty": "宋",
        "collection_info": null
    },
    {
        "title": "残暑",
        "author": "周密",
        "content": "残暑有归意，倦游犹异乡。\n不知何处雨，顿觉夜来凉。\n老树摇黄落，秋花弄白香。\n登楼正多感，一笛起山阳。",
        "dynasty": "宋",
        "collection_info": null
    },
    {
        "title": "孙岳从军后归吴",
        "author": "周密",
        "content": "秋入金疮祇自悲，十年弓剑老西陲。\n不须更赋从军乐，且和田园杂兴诗。",
        "dynasty": "宋",
        "collection_info": null
    },
    {
        "title": "愁望",
        "author": "周密",
        "content": "竹枝袅袅采香舟，桃叶依依罨画楼。\n一种垂杨芳草色，江南江北尽供愁。",
        "dynasty": "宋",
        "collection_info": null
    },
    {
        "title": "归航夜雨有感",
        "author": "周密",
        "content": "扣舷何处起吴歌，客思由来入夜多。\n感愤诗篇偏跌宕，飘浮身世任蹉跎。\n风摇岸火如飞电，雨打溪蓬似滴荷。\n十载别鸥成底事，依然西塞晒渔簑。",
        "dynasty": "宋",
        "collection_info": null
    },
    {
        "title": "飞来峰",
        "author": "周密",
        "content": "九里松香古寺边，岭云深处涌青莲。\n何年佛始入中国，此日山移自五天。\n僧定白猿吟夜月，客游苍鹫舞秋烟。\n幽人最怕山归去，自宿空亭听冷泉。",
        "dynasty": "宋",
        "collection_info": null
    },
    {
        "title": "观潮",
        "author": "周密",
        "content": "一线微茫远未分，鼓行渐出海山门。\n六鰲玉界移天柱，万骑冰河渡夜军。\n天上亏盈随月魄，人间忠愤感胥魂。\n吴儿不怕蛟龙怒，踏浪翻旗入阵云。",
        "dynasty": "宋",
        "collection_info": null
    },
    {
        "title": "问梅北山",
        "author": "周密",
        "content": "风行万里道，冰落千仞渊。\n草木凘欲尽，寂寂无华妍。\n彼美含章姿，炯炯方孤鶱。\n始知春风心，元在天地先。\n六阴忽已復，生意森无边。\n因之得道妙，花与诗俱玄。",
        "dynasty": "宋",
        "collection_info": null
    },
    {
        "title": "题雪溪图四言",
        "author": "周密",
        "content": "宇宙无声，天地一色。\n扁舟何人，去来无迹。\n言虽不传，意自有得。\n千古真清，万里虚白。",
        "dynasty": "宋",
        "collection_info": null
    },
    {
        "title": "春夜",
        "author": "周密",
        "content": "九曲栏干六曲屏，翠窗罗薄护寒轻。\n空堂燕子归期误，分付梨花管月明。",
        "dynasty": "宋",
        "collection_info": null
    },
    {
        "title": "有感次韵",
        "author": "周密",
        "content": "底用人前诵子虚，子安知我不知鱼。\n最思万竹香中隠，剩采春薇读好书。",
        "dynasty": "宋",
        "collection_info": null
    },
    {
        "title": "江南怨",
        "author": "周密",
        "content": "徐庾风流恨未销，东风肠断冶城桥。\n临春结绮空千尺，不及王家燕子巢。",
        "dynasty": "宋",
        "collection_info": null
    },
    {
        "title": "秋碪怨",
        "author": "周密",
        "content": "风泠泠，月明明，风月谁家碪杵声。\n声声思远道，少妇朱颜老。\n不但捣衣愁，愁在无衣捣。\n不捣月下碪，欲捣游子心。\n游子心非铁，闻之宁不折。",
        "dynasty": "宋",
        "collection_info": null
    },
    {
        "title": "访客南山僧舍",
        "author": "周密",
        "content": "入门都是竹，景象自然幽。\n爱此千竿碧，因成竟日留。\n月移山欲近，云起塔如浮。\n烟水秋城暮，疎钟送去舟。",
        "dynasty": "宋",
        "collection_info": null
    },
    {
        "title": "白莲",
        "author": "周密",
        "content": "移根来太华，楚楚翠绡裳。\n玉冷擎仙掌，珠明滴露房。\n秋涵云影淡，水印月痕香。\n好结庐山社，轻尘避夜凉。",
        "dynasty": "宋",
        "collection_info": null
    },
    {
        "title": "目眚",
        "author": "周密",
        "content": "多缘因暑毒，或谓是肝虚。\n徼福黄连剂，羞明暗室居。\n医云宜戒酒，儿劝莫看书。\n颇远纷华事，观心得自如。",
        "dynasty": "宋",
        "collection_info": null
    },
    {
        "title": "试秋衣有感",
        "author": "周密",
        "content": "鬓霜吹不去，三见雁南飞。\n落叶已如此，倦游犹未归。\n愁生慈母线，尘化主家衣。\n耕钓真良策，初心不可违。",
        "dynasty": "宋",
        "collection_info": null
    },
    {
        "title": "神山行题澄江仙刻",
        "author": "周密",
        "content": "空光不流八纮凈，巀嶭神鳌开海镜。\n蓬莱八万四千门，琲琲珠房照仙影。\n琪花扑天天地香，天吴清海海不扬。\n鸟飞不度水沉羽，隔花安得窥渔郎。\n白霓仙人按仙曲，七十二鬟吟冷玉。\n鹅箫小品未成声，几度秋蜗换蛮触。\n帘花宫叶春不同，江妃一一金芙蓉。\n刘郎骨朽梦不到，五云空廓吟饥龙。\n灵霞漾红春苒苒，犀彩玉光摇宝燄。\n元君正坐鬰萧台，笑指神州烟九点。",
        "dynasty": "宋",
        "collection_info": null
    },
    {
        "title": "愚隠适兴",
        "author": "周密",
        "content": "锦云照空明，苍烟贮闲静。\n中有曲曲廊，幽眇入诗境。\n小山悬秋香，澄渊度云影。\n流觞有古意，坐久苔石冷。\n展我架上书，万卷牙籤整。\n抚我膝上琴，坐觉白日永。\n升高得孤峤，汲古有甘井。\n居然谢嚣𡏖，宛若处幽屏。\n岂惟寄游息，端可事修省。\n何当佳月夕，来此步清景。\n此趣非言传，真乐当自领。\n野语质不华，聊以寓微警。",
        "dynasty": "宋",
        "collection_info": null
    },
    {
        "title": "六言二首  其一",
        "author": "周密",
        "content": "笑杀楦中青紫，从他皮裏阳秋。\n白首潜郎不调，青云妄尉皆侯。",
        "dynasty": "宋",
        "collection_info": null
    },
    {
        "title": "六言二首  其二",
        "author": "周密",
        "content": "蕉鹿梦疑非梦，木雁材与不材。\n与其封一万户，何如饮三百杯。",
        "dynasty": "宋",
        "collection_info": null
    },
    {
        "title": "奉寄朔翁",
        "author": "周密",
        "content": "苕风苹月隔吴波，尚想追随寤寐歌。\n花外小车游甚处，春风三十六行窝。",
        "dynasty": "宋",
        "collection_info": null
    },
    {
        "title": "谷日野步",
        "author": "周密",
        "content": "过了梅花第一风，东皋南陌渐融融。\n柔桑弱柳俱青眼，看见春归阿堵中。",
        "dynasty": "宋",
        "collection_info": null
    },
    {
        "title": "姚湾别墅",
        "author": "周密",
        "content": "别墅有幽事，閒移书画船。\n白田吹落雁，红树咽衰蝉。\n诗酒消闲日，功名负壮年。\n此中如可隠，何用买山钱。",
        "dynasty": "宋",
        "collection_info": null
    },
    {
        "title": "送友人及第后归",
        "author": "周密",
        "content": "贾生年正少，危掇奉常科。\n拾第便堪贵，读书何用多。\n御黄闻喜酒，宫绿上方罗。\n见谓清流选，归鸣里巷珂。",
        "dynasty": "宋",
        "collection_info": null
    },
    {
        "title": "桂",
        "author": "周密",
        "content": "小山招隠树，独占九秋凉。\n清对月中影，静闻天上香。\n露侵犀透粟，云染麝生黄。\n莫待吹金雨，花边把一觞。",
        "dynasty": "宋",
        "collection_info": null
    },
    {
        "title": "元日口号",
        "author": "周密",
        "content": "侵晨书吉向门楣，愿得新正事事宜。\n手把屠苏揩睡眼，灯前吟足隔年诗。",
        "dynasty": "宋",
        "collection_info": null
    },
    {
        "title": "香奁",
        "author": "周密",
        "content": "宽损罗裙迭损眉，芳年心事有谁知。\n朱门锁合春宵雨，独立空堂烛暗时。",
        "dynasty": "宋",
        "collection_info": null
    },
    {
        "title": "春宵怨",
        "author": "周密",
        "content": "华缸摇燄飘金虫，愁铅堕睫鲛绡红。\n琼窗尘锁十三雁，春庭月暗梨花空。\n城乌鸦鸦怨孤宿，谁倚东风叫横玉。\n宝屏掩梦蜀云轻，野蒿开尽菖蒲绿。",
        "dynasty": "宋",
        "collection_info": null
    },
    {
        "title": "春夜怀张去非",
        "author": "周密",
        "content": "芳事将三月，虚堂近二更。\n薄霒禁害月，小雨护持春。\n静得琴书味，閒知草木情。\n薄篘今日熟，洗杓待幽人。",
        "dynasty": "宋",
        "collection_info": null
    },
    {
        "title": "病后窥园",
        "author": "周密",
        "content": "柳已成花草上阶，一程多病不曾来。\n春寒定似知人意，要勒花枝未尽开。",
        "dynasty": "宋",
        "collection_info": null
    },
    {
        "title": "宋季实为作山水清远图",
        "author": "周密",
        "content": "绿云涨修堤，红雾迷横桥。\n烟村近城郭，楼台鬰岧峣。\n春风二三月，一舸浮清苕。\n枕水何人居，倚户看轻桡。\n回头见南山，孤塔峨山椒。\n耕牛引闲犊，秧水浮新苗。\n悠然爱吾庐，楚语何待招。",
        "dynasty": "宋",
        "collection_info": null
    },
    {
        "title": "枕上",
        "author": "周密",
        "content": "一櫺霜月一篝灯，残梦新诗两不成。\n唤醒少年湖海意，五更枕上听潮声。",
        "dynasty": "宋",
        "collection_info": null
    },
    {
        "title": "毗山晚归",
        "author": "周密",
        "content": "短榜归来晚，船头对夕阳。\n乱钟城市近，一雁水天长。\n草眼矜春碧，梅心弄晚香。\n霜风吹酒醒，繫缆欲昏黄。",
        "dynasty": "宋",
        "collection_info": null
    },
    {
        "title": "触热行",
        "author": "周密",
        "content": "役役復役役，连山草头赤。\n千里无寸阴，赫日蒸砂石。\n黄尘瞇我眼，白汗流我绤。\n仆羸渴欲死，马瘏喘而瘠。\n触热者何人，京华利名客。\n何如归去卧北窗，桃笙八尺昼梦长。\n素琴枕籍书数卷，受用不尽南风凉。",
        "dynasty": "宋",
        "collection_info": null
    },
    {
        "title": "锦带花",
        "author": "周密",
        "content": "化工机杼未能休，织出东风锦一篝。\n双蝶舞春犹未竟，乱红飞下为缠头。",
        "dynasty": "宋",
        "collection_info": null
    },
    {
        "title": "和亲老苍玉洞韵",
        "author": "周密",
        "content": "去郭仅数里，岩关忽深秀。\n人工莫窥测，天巧自成就。\n瑶草覆蓬莱，箭砂藏勾漏。\n如入万宝山，如坐羣玉囿。\n赑屃撑巨鳌，回翔舞飞鹫。\n肉醉猛虎卧，雷轰懒蛟走。\n远绝人世尘，静阅古今宙。\n或若赴壑蛇，或如回顾兽。\n喷者如鲸呿，𠹛者如龙吼。\n诡然足变幻，不可穷步骤。\n土清多芷兰，石瘦少薪槱。\n松柏森古姿，寒暑不得寇。\n风静柳新梳，云收山免胄。\n石镜磨古诗，玉钗泻寒溜。\n郊原遍红紫，川谷成锦绣。\n玄猿叫老木，石乳滴嵌窦。\n寺建开平初，亭剏宣和后。\n客屦踏花香，僧衣卧云绉。\n碧萝暗雨意，绿阴靓春昼。\n高吟领景趣，玩物惊节候。\n晴箔收早蚕，烟蓑正初耨。\n暇日多胜游，嘉宾从贤守。\n歌声振林木，妆影摇涟甃游。\n鸟啼觉山静，湍急和云漱。\n清谭杂觞咏，骑竹喧童幼。\n乌丝扫奇句，碧筩汲春酎。\n千里嗟漫浪，一醉成邂逅。\n莫采西山薇，莫歌南山豆。\n满泛一盎春，持介百年寿。\n万壑天籁清，我琴不须奏。",
        "dynasty": "宋",
        "collection_info": null
    },
    {
        "title": "九日",
        "author": "周密",
        "content": "转头还九日，风雨阻登临。\n绿酒自醒醉，黄花无古今。\n凄凉三径意，感慨百年心。\n唤醒斜川梦，持杯且一吟。",
        "dynasty": "宋",
        "collection_info": null
    },
    {
        "title": "江楼晚眺",
        "author": "周密",
        "content": "楼外千帆送夕阳，水烟山色共沧茫。\n吴蝉已老豆花落，江雁欲宾芦叶黄。\n帘影梦回千里月，鬓丝愁染九秋霜。\n红兰佩古荷裳冷，泽畔行吟赋短章。",
        "dynasty": "宋",
        "collection_info": null
    },
    {
        "title": "花边小勺杂言",
        "author": "周密",
        "content": "我花今日开，我酒今日熟。\n我今适无事，可以歌我曲。\n花意向我红，酒意向我绿。\n重此花酒意，一醉不翅足。\n富贵如飞埃，岁月如转毂。\n醉舞君勿嗤，一笑未易卜。",
        "dynasty": "宋",
        "collection_info": null
    },
    {
        "title": "晚气",
        "author": "周密",
        "content": "晚气吹澄鲜，幽碧弄秋卉。\n得意双蜻蜓，竟日挂竹尾。",
        "dynasty": "宋",
        "collection_info": null
    },
    {
        "title": "秋夜读书",
        "author": "周密",
        "content": "翦烛听秋雨，新凉入简编。\n心能无一事，意可到千年。\n治乱无今古，扶持有圣贤。\n邻翁应笑我，漏断未成眠。",
        "dynasty": "宋",
        "collection_info": null
    },
    {
        "title": "夜雨泊双林",
        "author": "周密",
        "content": "疎雨滴秋篷，扁舟宿苇丛。\n水灯寒聚蟹，霜橹夜惊鸿。\n梦入沧茫外，诗成惨淡中。\n无成空白首，来往愧溪翁。",
        "dynasty": "宋",
        "collection_info": null
    },
    {
        "title": "湖边逢陈高父",
        "author": "周密",
        "content": "湖边重见处，柳下共听蝉。\n人老如前度，诗工似往年。\n醉乡消白日，身事付苍天。\n自得吟千首，他时定可传。",
        "dynasty": "宋",
        "collection_info": null
    },
    {
        "title": "绣谷即事",
        "author": "周密",
        "content": "春苦无多已绿阴，重来泉石快幽寻。\n碧桃一院无人到，独自闻鶑独自吟。",
        "dynasty": "宋",
        "collection_info": null
    },
    {
        "title": "度小岭",
        "author": "周密",
        "content": "前山青未了，又踏翠千寻。\n衣冷度云影，耳清闻涧音。\n早衰占足力，多崄见人心。\n切勿临高望，三吴草色深。",
        "dynasty": "宋",
        "collection_info": null
    },
    {
        "title": "黄巢战场",
        "author": "周密",
        "content": "腐儒阶乱亦堪伤，故老犹传古战场。\n怨血已销朝代远，平冈春草似人长。",
        "dynasty": "宋",
        "collection_info": null
    },
    {
        "title": "野步",
        "author": "周密",
        "content": "麦陇风来翠浪斜，草根肥水噪新蛙。\n羡他无事双蝴蝶，烂醉东风野草花。",
        "dynasty": "宋",
        "collection_info": null
    },
    {
        "title": "古别怨",
        "author": "周密",
        "content": "吴王高城栖暮鸦，江南草绿人离家。\n流黄空织不成匹，门前莫种菖蒲花。",
        "dynasty": "宋",
        "collection_info": null
    },
    {
        "title": "奉还山西诗卷",
        "author": "周密",
        "content": "诗肠抱饥馋，嗜句如嗜炙。\n长年齚鸡跖，有味如啖蔗。\n轑釜轰腹雷，每遭丘嫂駡。\n辛勤谋一饱，索米谁肯借。\n忽来五侯鲭，心目为惊诧。\n大羹足真味，禁脔增重价。\n仙露承金茎，天浆滟琼斝。\n何修乃得此，咀嚼日不暇。\n每拟赋老饕，欲作口屡嗄。\n锦鲸出光怪，把玩涉秋夏。\n珍重十袭藏，常恐六丁下。\n每思随𥊍御，不足攀逸驾。\n清晨呼墨卿，为我再四谢。\n莫能赞一辞，泚颡惭久假。",
        "dynasty": "宋",
        "collection_info": null
    },
    {
        "title": "湘江风雨图",
        "author": "周密",
        "content": "黯黯秋空漠漠云，瑟声依约听湘灵。\n夜篷碎滴风灯暗，犹记孤舟泊洞庭。",
        "dynasty": "宋",
        "collection_info": null
    },
    {
        "title": "神絃",
        "author": "周密",
        "content": "棘栎丛祠昼凄楚，隠画廊深山鬼语。\n香火千年古像昏，十围老木藏飞鼠。\n芳兰藉地罗蕙蒸，阴风窸窣吹神灯。\n舞蛮姣服炫红纬，云旗飙御声䡌䡌。\n茧瓮千车麦双穗，社主蚕姑拜神赐。\n鼓声坎坎酒频酾，神来不来巫自醉。",
        "dynasty": "宋",
        "collection_info": null
    },
    {
        "title": "挽菊坡赵侍制二首  其一",
        "author": "周密",
        "content": "贵胄才华自昔悭，如公名德世难攀。\n杏园新赐金花帖，荷橐高跻玉笋班。\n麾节一生多浙右，诗书千载接河间。\n感怀空抱羊昙恨，遥望西州泪雨潸。",
        "dynasty": "宋",
        "collection_info": null
    },
    {
        "title": "挽菊坡赵侍制二首  其二",
        "author": "周密",
        "content": "一从弓剑鼎湖游，有诏王孙记玉楼。\n天上晓班催听履，人閒夜壑忽移舟。\n霜残旧菊荒三径，雨泣新松掩一丘。\n别墅甫成清梦断，梅花空老水空流。",
        "dynasty": "宋",
        "collection_info": null
    },
    {
        "title": "挽张运干",
        "author": "周密",
        "content": "同里復同寅，相过意最亲。\n我方贤此老，天不慭斯人。\n有记书先友，无车送后尘。\n平生交旧泪，一洒霅溪滨。",
        "dynasty": "宋",
        "collection_info": null
    },
    {
        "title": "挽韩子爽户曹二首  其一",
        "author": "周密",
        "content": "朋辈凋疎重可伤，不堪歌哭献文堂。\n宝灯卜夜笙箫暖，芳槛移春锦绣香。\n乐事可怜蕉梦短，哀辞忽引薤歌长。\n忍看玉树埋黄壤，泪湿东风酒一觞。",
        "dynasty": "宋",
        "collection_info": null
    },
    {
        "title": "挽韩子爽户曹二首  其二",
        "author": "周密",
        "content": "蓝衣槐笏色方新，贺者纔稀弔在门。\n骖凤风流秦穆壻，停鸾高爽北平孙。\n兰阶有子堪扶殡，麟窟无香可返魂。\n愁绝裏山山下路，老梅残雪月黄昏。",
        "dynasty": "宋",
        "collection_info": null
    },
    {
        "title": "小沧浪亭",
        "author": "周密",
        "content": "绕屋双流碧玉交，了然清浊不相挠。\n吾心泾渭本无混，有味淄渑自莫逃。\n酾派欲笺鸿渐品，濯缨堪赋楚平骚。\n人间此是无波处，已办天随一叶舠。",
        "dynasty": "宋",
        "collection_info": null
    },
    {
        "title": "烈帝庙",
        "author": "周密",
        "content": "英风千载后，溪上有遗祠。\n异鹊巢神桧，灵鼋集庙池。\n烟云昏古像，苔藓蚀丰碑。\n细把图经考，孤忠事更奇。",
        "dynasty": "宋",
        "collection_info": null
    },
    {
        "title": "晚泊",
        "author": "周密",
        "content": "清霜微月夜，红叶古塘西。\n野港沿村曲，秋云接树低。\n蟹灯寒照水，鳬弋远侵溪。\n未践天随约，诗成意自迷。",
        "dynasty": "宋",
        "collection_info": null
    },
    {
        "title": "藏书示儿",
        "author": "周密",
        "content": "少年诵诗书，颇有稽古志。\n中焉得良师，讲说击蒙昧。\n步趋古圣贤，千载俨如对。\n岂惟收放心，中自有乐地。\n维持识纲常，讨访极根柢。\n同异辩坚白，委曲穷琐细。\n精微究七略，猎涉到百类。\n近求事物间，远探天人际。\n研朱极雠校，钩玄谨书识。\n扬子喜问奇，中郎欣得异。\n源委本六经，上下猎众智。\n虽为吏坌汩，此事亦不置。\n矻矻常穷年，何敢嘆劳勚。\n初非事进取，盖亦志平治。\n庶几致吾君，不负学古意。\n岂期事大缪，分寸不可冀。\n或病元凯癖，或嘲孝先睡。\n亦惟殖卤莽，何敢望穫刈。\n穮蔉当益勤，会见逢有岁。\n謏闻愧博识，钝质无强记。\n少习日寖忘，瞠若殊有愧。\n夜行笑老学，鸡跖不忍弃。\n正如蠹书鱼，龁纸犹有味。\n千卷善和藏，万籤邺侯庋。\n心惟与口诵，尚欲见所未。\n辛勤三十年，正尔窥一二。\n波澜浩如海，不可辩涯涘。\n要之自信笃，土炭各有嗜。\n勿以多岐亡，勿以半涂废。\n孰云道甚远，不息行可至。\n学问之所尊，尊在道与义。\n苟为不能然，虽多亦奚谓。\n道之充诸身，如人有元气。\n气以实而刚，气以弱而踬。\n浩然在存养，不可以力致。\n文辞乃枝叶，界限在义利。\n油然悟真筌，于此得良贵。\n立言吾岂敢，识字亦未易。\n我家有书种，谨守毋或坠。\n诗成付吾儿，永以诏来世。",
        "dynasty": "宋",
        "collection_info": null
    },
    {
        "title": "记梦",
        "author": "周密",
        "content": "刚风吹翠冰，倒景浮玄枢。\n萧台万八千，上有真仙居。\n冰绡絅清气，宝笈龛琼书。\n至人青瑶冠，风动云霞裾。\n顾我一笑粲，勺以青琳腴。\n泠冷彻昆崙，肝鬲生明珠。\n玉童发清谣，引鹤开金铺。\n授我碧露笺，字字如琼琚。\n跽受九拜起，云气随捲舒。\n灵文眩五色，奥语探皇初。\n青高不可极，玄晤常集虚。\n玉苗日茂茂，珠蕊春如如。\n天妙不费言，悟解超仙衢。\n飞楼入紫翠，笑语多天姝。\n驯龙耕玉田，小凤扶金车。\n香满十二帘，春动红流苏。\n修栏瞰云雨，黄道通清都。\n忆昔游五城，十载纔须臾。\n正坐一念差，不觉秋尘污。\n华池涤凡髓，重佩三元符。\n凛凛不可留，欲去还踟蹰。\n仰天发长啸，万窍皆笙竽。\n约我更百年，来此骑鲸鱼。",
        "dynasty": "宋",
        "collection_info": null
    },
    {
        "title": "春归",
        "author": "周密",
        "content": "草满闲塘絮满溪，万株烟柳一鹃啼。\n开帘恰见春归处，花片东流日景西。",
        "dynasty": "宋",
        "collection_info": null
    },
    {
        "title": "喜张九至",
        "author": "周密",
        "content": "相逢头尽白，握手便言诗。\n不患吟难好，翻愁世少知。\n琴书存雅道，年运有通时。\n且醉花前酒，毋劳赋五噫。",
        "dynasty": "宋",
        "collection_info": null
    },
    {
        "title": "感村晚泊有怀",
        "author": "周密",
        "content": "短航桥外泊，暮霭湿荷衣。\n风正千帆上，溪虚一鸟飞。\n潦黄山雨过，烧绿野春归。\n欲寄新诗句，东风雁影稀。",
        "dynasty": "宋",
        "collection_info": null
    },
    {
        "title": "鹫峰",
        "author": "周密",
        "content": "碧岫岧峣若画图，何年西竺到西湖。\n猿声带月离仙国，鰲背移山入帝都。\n松撼翠涛双涧冷，桂飘金雨一亭孤。\n却疑舞鹫随风去，欲把云关锁得无。",
        "dynasty": "宋",
        "collection_info": null
    },
    {
        "title": "寄武昌友",
        "author": "周密",
        "content": "楚月东随沔水流，相思应上庾公楼。\n楼前一片垂杨色，中有江南万里愁。",
        "dynasty": "宋",
        "collection_info": null
    },
    {
        "title": "章台柳",
        "author": "周密",
        "content": "章华台外千株柳，翠影如云照碧天。\n霜叶露条应剪尽，可怜愁杀树头蝉。",
        "dynasty": "宋",
        "collection_info": null
    },
    {
        "title": "对月",
        "author": "周密",
        "content": "空寒坐庭玉，四至皆白天。\n千林无俗声，一叶时琤然。\n竹高散飞霜，池冷镕流铅。\n月以虚而明，心以虚而玄。\n心光射月彩，炯炯彻九渊。\n高吟撼老桂，惊起秋兔眠。",
        "dynasty": "宋",
        "collection_info": null
    },
    {
        "title": "有以渔舟唱晚作图命题拟试者因戏成三首  其一",
        "author": "周密",
        "content": "绝妙王郎句，无声小米图。\n舷歌天地阔，笠钓水烟孤。\n暮色分浓淡，余音似有无。\n卧游千里外，展卷欲思鲈。",
        "dynasty": "宋",
        "collection_info": null
    },
    {
        "title": "有以渔舟唱晚作图命题拟试者因戏成三首  其二",
        "author": "周密",
        "content": "展卷身疑在，西山南浦前。\n数声秋水笛，一叶夕阳船。\n兴寄沧浪外，机忘欵乃边。\n欲参声画趣，细玩濯缨篇。",
        "dynasty": "宋",
        "collection_info": null
    },
    {
        "title": "有以渔舟唱晚作图命题拟试者因戏成三首  其三",
        "author": "周密",
        "content": "浦云山雨意，都向笔端生。\n一笛山水绿，半篙烟浪清。\n浅深天似暝，聚散雁如惊。\n谁写无声句，无声胜有声。",
        "dynasty": "宋",
        "collection_info": null
    },
    {
        "title": "塞寒曲",
        "author": "周密",
        "content": "千里惊沙瞇人目，天愁地暗乌鸢哭。\n铁甲霜浓彻骨寒，万马无声虎貔缩。\n红弰角劲雁影高，朔风栗栗铦于刀。\n衔枚夜战路如漆，冰鬚堕指夸粗豪。\n将军毳幕愁春热，猎骑如云踏燕雪。\n何处关楼起远思，一声霜竹吹梅裂。",
        "dynasty": "宋",
        "collection_info": null
    },
    {
        "title": "春郊即事",
        "author": "周密",
        "content": "野步足幽事，行行柳港边。\n鼓声何处碓，帆影隔溪船。\n节序多风雨，鶑花动岁年。\n徘徊归向夕，山崦起炊烟。",
        "dynasty": "宋",
        "collection_info": null
    },
    {
        "title": "挽陈体忠二首  其一",
        "author": "周密",
        "content": "方惊成鵩赋，忽怆绝麟经。\n才反能为累，天乎不与龄。\n高堂慈母泪，幽志长公铭。\n西望哀笳发，潸然涕泗零。",
        "dynasty": "宋",
        "collection_info": null
    },
    {
        "title": "挽陈体忠二首  其二",
        "author": "周密",
        "content": "同僚同里闬，臭味最相投。\n有暇多征逐，无诗不唱酬。\n方欣衣尚絅，不料玉为楼。\n欲赋招魂些，秋云凝古愁。",
        "dynasty": "宋",
        "collection_info": null
    },
    {
        "title": "重游孤山有感二首  其一",
        "author": "周密",
        "content": "茗碗清分六一泉，暗香曾赋月娟娟。\n别来短鬓如梅白，闲却东风十五年。",
        "dynasty": "宋",
        "collection_info": null
    },
    {
        "title": "重游孤山有感二首  其二",
        "author": "周密",
        "content": "年年云木长苍苔，瀛屿春寒鹤不来。\n千尺粉垣围苑树，野梅今日是官梅。",
        "dynasty": "宋",
        "collection_info": null
    },
    {
        "title": "次德范韵二首  其一",
        "author": "周密",
        "content": "客裏光阴委逝波，问奇无客肯相过。\n素封未办千头橘，野服惟消一袭荷。",
        "dynasty": "宋",
        "collection_info": null
    },
    {
        "title": "次德范韵二首  其二",
        "author": "周密",
        "content": "万卷牙籤负善和，秋芸香浅蠹鱼多。\n近来始识书真味，意倦才荒柰老何。",
        "dynasty": "宋",
        "collection_info": null
    },
    {
        "title": "西塍废圃",
        "author": "周密",
        "content": "吟蛩鸣蜩引兴长，玉簪花落野塘香。\n园翁莫把秋荷折，留与游鱼盖夕阳。",
        "dynasty": "宋",
        "collection_info": null
    },
    {
        "title": "暮春次韵二首  其一",
        "author": "周密",
        "content": "帘外残灯照夜愁，秭归啼梦五更头。\n捲春一夜东风紧，倒约飞花入小楼。",
        "dynasty": "宋",
        "collection_info": null
    },
    {
        "title": "暮春次韵二首  其二",
        "author": "周密",
        "content": "单衣初试觉身轻，芳径无花午气清。\n风罥断丝庭宇静，日长时听打茶声。",
        "dynasty": "宋",
        "collection_info": null
    },
    {
        "title": "归春曲次韵",
        "author": "周密",
        "content": "花尘瞇目日脚昏，枝头蜀鸟吟归魂。\n喷天狂雨浣香尽，绿填红阙春无痕。\n醉踏苍烟古台上，老柳无情擘残纩。\n寂历芳条宿孕鶑，倒尽斜霞暗悲怆。\n东风恍恍如梦中，江吴烟醉蔷薇红。\n湘帘古春唤不应，孀娥泪眼空茸茸。",
        "dynasty": "宋",
        "collection_info": null
    },
    {
        "title": "五更",
        "author": "周密",
        "content": "处处清碪砌砌蛩，客眠不着五更风。\n起来推户寻诗句，一树秋声月色中。",
        "dynasty": "宋",
        "collection_info": null
    },
    {
        "title": "逸人居",
        "author": "周密",
        "content": "避俗入山居，孤云意自如。\n养丹文武火，插架古今书。\n岁酿常千石，朝飱止一蔬。\n畏人知住所，草径不曾锄。",
        "dynasty": "宋",
        "collection_info": null
    },
    {
        "title": "社日即事",
        "author": "周密",
        "content": "社公雨过稻花香，过了中秋早晚凉。\n正是故园新酒熟，橙脐微绿蟹脐黄。",
        "dynasty": "宋",
        "collection_info": null
    },
    {
        "title": "漏静",
        "author": "周密",
        "content": "漏静知宵永，灯昏觉夜阑。\n隔窗响秋叶，梦不到关山。",
        "dynasty": "宋",
        "collection_info": null
    },
    {
        "title": "陇头水",
        "author": "周密",
        "content": "陇阪萦九折，一折一愁绝。\n涓涓陇头水，征人眼中血。\n水流有尽时，征人无还期。",
        "dynasty": "宋",
        "collection_info": null
    },
    {
        "title": "婕妤怨",
        "author": "周密",
        "content": "金钥封紫苔，锦茵湿红泪。\n永巷无风月，深宫谩歌吹。\n恨如合欢扇，秋来共捐弃。\n愿如合欢扇，熏风有时至。",
        "dynasty": "宋",
        "collection_info": null
    },
    {
        "title": "入塞曲",
        "author": "周密",
        "content": "五年戍陇南，十年戍陇北。\n夜雪度阴山，秋风入绝域。\n战多宝刀缺，行苦马蹄蚀。\n归来见天子，功高无矜色。\n功是战士功，德是明主德。\n小臣何所有，一心期靖国。",
        "dynasty": "宋",
        "collection_info": null
    },
    {
        "title": "首夏幽居",
        "author": "周密",
        "content": "一枕熏风一架书，幽居景物尽堪娱。\n孤云依石自舒卷，小雨酿梅时有无。\n粗识古今知得丧，细看草木验荣枯。\n诗边剩喜多生意，门外新塘长细蒲。",
        "dynasty": "宋",
        "collection_info": null
    },
    {
        "title": "闻蛩",
        "author": "周密",
        "content": "莓苔经积雨，蟋蟀响庭阴。\n不特吟秋苦，长怀警世心。\n梭寒闺梦短，衣薄旅愁深。\n月冷霜清夜，闲人最赏音。",
        "dynasty": "宋",
        "collection_info": null
    },
    {
        "title": "邂逅",
        "author": "周密",
        "content": "邂逅村翁语，停筇古柳边。\n相邀茅舍坐，自摘野茶煎。\n桑已抽三叶，蚕将及两眠。\n绿蓑烟雨足，我欲赋归田。",
        "dynasty": "宋",
        "collection_info": null
    },
    {
        "title": "秋日书怀寄仪父",
        "author": "周密",
        "content": "老尽窗前桂，三秋过二分。\n蛩哀半庭月，雁冷一天云。\n静极通诗境，机疎远世群。\n写怀因有作，寄似鲍参军。",
        "dynasty": "宋",
        "collection_info": null
    },
    {
        "title": "春日书所见",
        "author": "周密",
        "content": "谁家翠袖倚朱楼，指画栏干不举头。\n蜂蝶入怀花扑面，可能全不解春愁。",
        "dynasty": "宋",
        "collection_info": null
    },
    {
        "title": "湘夫人画卷",
        "author": "周密",
        "content": "一幅春冰写九歌，就中愁绝是湘娥。\n不知修竹疎疎外，此去苍梧路几多。",
        "dynasty": "宋",
        "collection_info": null
    },
    {
        "title": "春暮",
        "author": "周密",
        "content": "绿老兰苕笋满林，一帘轻梦昼愔愔。\n东风已捲春归去，空误杨花扰乱寻。",
        "dynasty": "宋",
        "collection_info": null
    },
    {
        "title": "偶题",
        "author": "周密",
        "content": "烧残一篆香，睡起凭窗坐。\n静中得新诗，研墨瓶花堕。",
        "dynasty": "宋",
        "collection_info": null
    },
    {
        "title": "夜泊",
        "author": "周密",
        "content": "月沉江路黑，傍岸已三更。\n知近人家宿，林西犬吠声。",
        "dynasty": "宋",
        "collection_info": null
    },
    {
        "title": "伐木杂言",
        "author": "周密",
        "content": "庭前一双桂，娟娟如幽人。\n染我毛骨香，熏我梦寐清。\n恶木忽见妒，纍纍引繁藤。\n拘絷清风枝，不使舒芳阴。\n滋蔓日益多，恶木亦难任。\n引藤欲伤桂，岂期自伤身。\n侵晨戒仆夫，为我持斧斤。\n论木妒桂罪，诛藤反噬心。\n呜呼君子交，择之贵在精。",
        "dynasty": "宋",
        "collection_info": null
    },
    {
        "title": "宝山园即席次韵",
        "author": "周密",
        "content": "林峦藴秀玉生晖，左界楼台近紫微。\n画裏江湖春浩荡，骚中草木日芳菲。\n鶑迁锦树香连屋，鹤唳青桐露湿衣。\n一段高寒无写处，吟情閒逐片云飞。",
        "dynasty": "宋",
        "collection_info": null
    },
    {
        "title": "次秋崖韵",
        "author": "周密",
        "content": "故山谁为扫苔矶，颇喜闲门过客稀。\n许靖久贫惟马磨，王章多病有牛衣。\n逢时不偶聊藏拙，漫仕无成欲赋归。\n饮水饭蔬差省事，底须汲汲蹈危机。",
        "dynasty": "宋",
        "collection_info": null
    },
    {
        "title": "避暑吕园",
        "author": "周密",
        "content": "我意不在酒，而在荷柳间。\n轻风行微波，高蝉答空山。\n邂逅同心人，共此一日閒。\n风乎咏归欤，幽兴殊未阑。",
        "dynasty": "宋",
        "collection_info": null
    },
    {
        "title": "赋松山",
        "author": "周密",
        "content": "山中深结屋，山上併栽松。\n自有冰霜意，全无尘土容。\n晓风香九里，夜月翠千峯。\n切勿污秦爵，山林有素封。",
        "dynasty": "宋",
        "collection_info": null
    },
    {
        "title": "赋菊次吴竹窗韵",
        "author": "周密",
        "content": "西风入东篱，花事殊草草。\n幽葩发孤丛，未觉芳意少。\n谁云九秋冷，孰谓三径小。\n粲粲黄金英，采采不盈抱。\n幽深秀霜杰，不许蜂蝶到。\n正色知者谁，尚絅无外襮。\n寒香正宜晚，何事嘆秋杪。\n不逐雨余荒，但觉霜后好。\n一见爽入脾，三嗅清彻脑。\n细参花中禅，可以入道奥。\n人生百年内，能几花前笑。\n昌黎似未悟，颇恨生不早。\n岂无春风妍，羞与红紫校。\n万物各有待，此理须自了。\n不作时世粧，不顾流俗诮。\n居然处于独，耿介类有道。\n信乎抱修洁，终胜自炫耀。\n虽云得时晚，未肯随秋老。\n呼童谨培溉，勿使蓬藋挠。\n泛之亦堪醉，餐之亦堪饱。\n莫赋湘纍吟，泽畔颜色槁。\n持似斜川翁，闻此当绝倒。",
        "dynasty": "宋",
        "collection_info": null
    },
    {
        "title": "元夕次松窗韵",
        "author": "周密",
        "content": "霁景浮灯市，春声动乐章。\n翠帘流月影，黄道散天香。\n鳌蜃三山耸，鱼龙陆地骧。\n醉余天欲曙，归路笛声长。",
        "dynasty": "宋",
        "collection_info": null
    },
    {
        "title": "月下闻笙次赵元父韵",
        "author": "周密",
        "content": "碧桃花外听缑笙，袅袅余音度月明。\n风静啭春鶑出谷，夜深警露鹤传更。\n十三簧冷参差影，廿四栏高缥缈声。\n愁想嵩山归未得，醉魂清绝梦难成。",
        "dynasty": "宋",
        "collection_info": null
    },
    {
        "title": "荪壁惠白踯躅口占以谢",
        "author": "周密",
        "content": "何人种玉白云边，岁岁花开叫杜鹃。\n乞得东风一枝雪，等闲归诧鹤林僊。",
        "dynasty": "宋",
        "collection_info": null
    },
    {
        "title": "病中谢友人相问",
        "author": "周密",
        "content": "卧病残春亦可嗟，萧然一閤闭如蜗。\n尺铛自课童煎药，丈室应无女散花。\n患难时方知谊友，炎凉医亦厌贫家。\n兼旬不踏门前径，绿叶青阴渐可嘉。",
        "dynasty": "宋",
        "collection_info": null
    },
    {
        "title": "病起偶成",
        "author": "周密",
        "content": "负暄行药小徜徉，困卧长安意自伤。\n短髮怯梳霜柳脆，衰容销镜病梨黄。\n熊经龟息持新诀，马勃牛溲试旧方。\n解祟送穷浑未验，数奇应笑贾司仓。",
        "dynasty": "宋",
        "collection_info": null
    },
    {
        "title": "送徐道士之剡六言二首  其一",
        "author": "周密",
        "content": "化鹤曾游赤壁，笼鹅又过山阴。\n带月片帆归去，凌风一剑飞吟。",
        "dynasty": "宋",
        "collection_info": null
    },
    {
        "title": "送徐道士之剡六言二首  其二",
        "author": "周密",
        "content": "倦踏长安落叶，闲寻剡曲扁舟。\n三十六湾清晓，不知何处逢秋。",
        "dynasty": "宋",
        "collection_info": null
    },
    {
        "title": "小木天次曾昭阳韵",
        "author": "周密",
        "content": "弱水蓬莱路，人间隔几千。\n未知太仓令，何似道山仙。\n草木涵春露，池亭媚晓烟。\n静参齐物意，小大岂其然。",
        "dynasty": "宋",
        "collection_info": null
    },
    {
        "title": "次张明叔韵",
        "author": "周密",
        "content": "祇今吾亦自忘吾，东里何人念葛綀。\n遁世每思盘谷隠，传家惟有善和书。\n生平自喜一无愧，老去从嘲百不如。\n五亩桑麻三径菊，潘郎真可赋闲居。",
        "dynasty": "宋",
        "collection_info": null
    },
    {
        "title": "次竹窗见寄韵",
        "author": "周密",
        "content": "季鹰次第赋归来，底用莼鲈苦苦催。\n顾我已如无用木，从人自笑不然灰。\n江湖空有忧时叹，朝野应多济世才。\n不信子牟存阙意，可能全付与衔杯。",
        "dynasty": "宋",
        "collection_info": null
    },
    {
        "title": "秋望",
        "author": "周密",
        "content": "赤日黄尘嘆倦游，长谣曾赋四宜休。\n酸风小雨层梯外，半是愁痕半是秋。",
        "dynasty": "宋",
        "collection_info": null
    },
    {
        "title": "有约",
        "author": "周密",
        "content": "有约携樽去，同登百尺楼。\n便须乘好月，何必待中秋。\n天地能容醉，山川不贮愁。\n悠悠身世事，已付一虚舟。",
        "dynasty": "宋",
        "collection_info": null
    },
    {
        "title": "寄牟德范九江幕府",
        "author": "周密",
        "content": "怀人渺渺隔风涛，湓浦炉峰梦寐劳。\n雄堞拂云屯万竈，空江锁月宿千艘。\n临流击楫宾朋盛，草檄飞书笔墨豪。\n枫叶荻花秋正好，琵琶休听鬰轮袍。",
        "dynasty": "宋",
        "collection_info": null
    },
    {
        "title": "苦雨",
        "author": "周密",
        "content": "闭门吟苦雨，谁识子桑愁。\n石破杞天漏，瓢翻后土浮。\n捲茅惊客梦，恤纬动嫠忧。\n自此开新霁，犹堪望有秋。",
        "dynasty": "宋",
        "collection_info": null
    },
    {
        "title": "甲戌七月二十七夜大雷雨有感",
        "author": "周密",
        "content": "骄阳煽余威，热恼若昏醉。\n邀凉卧虚櫺，顿觉景象异。\n干坤若黟漆，相对不相视。\n雷车与电镜，云族撑赑屃。\n如发马陵伏，万弩一时至。\n如河决宣房，澎湃石崩坠。\n又如入蔡州，鹅鹜杂兵骑。\n轰腾立四海，熛怒翻九地。\n儿啼抱头窜，婢噤移足踬。\n鸟兽相号呼，鸡犬竞趋避。\n隠床夜九迁，穿瓦雨如酾。\n屋老欲摧压，危栗心惴惴。\n敬此天动威，起坐不敢寐。\n哀哉昔吾亲，多病易惊悸。\n每于风雨交，拥护不少置。\n九京闻不闻，生死同一致。\n不能抱冢泣，不孝天所弃。\n漫游远坟墓，荣亲愿难遂。\n作誓守松楸，或可酬此志。\n白云起泷冈，西望挥血泪。",
        "dynasty": "宋",
        "collection_info": null
    },
    {
        "title": "登北高峰",
        "author": "周密",
        "content": "山巅復山巅，树杪復树杪。\n白云已摩肩，青意犹未了。\n积苏笑壤鼠，决眦极飞鸟。\n吴涛与越树，灭没窥缥缈。\n洪荒本无界，所恨见者小。\n九万逍遥游，语大未易少。",
        "dynasty": "宋",
        "collection_info": null
    },
    {
        "title": "揽秀台观月",
        "author": "周密",
        "content": "吟到危梯最上层，天空星斗入杯明。\n游心寥廓生虚白，与世周旋忌独清。\n冰雪四山皆月色，宫商一片是秋声。\n广寒今夕知何夕，欲驾银桥上玉京。",
        "dynasty": "宋",
        "collection_info": null
    },
    {
        "title": "与陈君衡别",
        "author": "周密",
        "content": "君归春亦去，心赏易蹉跎。\n烟柳绿如此，霜髭白柰何。\n别来空作恶，醉后且高歌。\n莫把诗销恨，诗成恨更多。",
        "dynasty": "宋",
        "collection_info": null
    },
    {
        "title": "甲戌八月武康安吉水祸甚惨人畜田庐漂没殆尽赋苦雨行以纪一时之实",
        "author": "周密",
        "content": "雷车推翻电车折，龙鬣劳劳滴清血。\n羲和愁抱赤乌眠，阳侯怒蹴秋潢裂。\n风寒田火夜不明，桔槔椎鼓声彭彭。\n家家捄田如捄死，处处防陇如防城。\n丁男冻馁弱女泣，今岁催苗如火急。\n一家命寄一田中，何敢辞劳叹霑湿。\n四山湓涌地轴浮，潮声半夜移桃州。\n千家井邑类飘叶，啾啾赤子生鱼头。\n大田积沙高数尺，南陌东阡了难识。\n死者沉湘魂莫招，生者无家归不得。\n呼天不闻地不知，县官不恤将告谁。\n与其饥死在沟壑，不若漂死随蛟螭。\n何人发廪讲荒政，笺天急捄生民命。\n拯溺谁无孟氏心，裹饭空怜子桑病。\n恭惟在位皆圣贤，等闲炼石能补天。\n转移风俗在俄顷，不歌苦雨歌丰年。",
        "dynasty": "宋",
        "collection_info": null
    },
    {
        "title": "小木天晚倚",
        "author": "周密",
        "content": "吟情偏向静中生，桂影吹凉似水清。\n十日雨晴秋便老，一蛩犹恋豆根鸣。",
        "dynasty": "宋",
        "collection_info": null
    },
    {
        "title": "次魏川联句韵",
        "author": "周密",
        "content": "丹砂何日化黄金，衣上秋尘积渐深。\n生意无边观草色，春风有约到梅心。\n白头自感华年瑟，俗耳谁听太古琴。\n联句定知思孟简，溪边因寄采苹吟。",
        "dynasty": "宋",
        "collection_info": null
    },
    {
        "title": "吟社饮桂月边即席次韵",
        "author": "周密",
        "content": "白头强逐少年游，闲倚西风十二楼。\n共醉玉壶千古月，平分香国一天秋。\n祇应李白怜吾意，不信姮娥识此愁。\n夜久高寒犹露饮，花阴传漏已三筹。",
        "dynasty": "宋",
        "collection_info": null
    },
    {
        "title": "醉后放歌",
        "author": "周密",
        "content": "冷风如冰月如水，夜久霜寒倚秋桂。\n酒樽已眠人未睡，闲与孤蛩各言志。\n宇宙宽闲容我辈，千古万古同一致。\n天上人间好恶异，君子小人常倒置。\n不愿建侯游万里，金印红旗拥千骑。\n不愿闻鸡五更起，衮绣传呼趋九陛。\n惟愿擘画千百岁，坐见无怀大庭氏。\n不须结绳与画地，何者为愚何者智。\n不蚕而衣不耕刈，不暑不寒春洩洩。\n有酒如江碧浮蚁，一瓢日日江头醉。\n醉后长歌语流丽，歌声透天天为喜。\n赐我三元九霞佩，佩之乘风御清气。\n虎豹遁迹鬼神避，意之所之身即至。\n竦身蜚出扶摇外，直到天宫三十二。",
        "dynasty": "宋",
        "collection_info": null
    },
    {
        "title": "甲戌七月",
        "author": "周密",
        "content": "未撤关河戍，边声动塞鸿。\n忧时方恤纬，闻诏忽号弓。\n两鬓三秋雪，千林一夜风。\n寸心犹未改，何敢嘆途穷。",
        "dynasty": "宋",
        "collection_info": null
    },
    {
        "title": "南园",
        "author": "周密",
        "content": "清芬堂下千株桂，犹是韩家旧赐园。\n白髮老翁和泪说，百年中见两平原。",
        "dynasty": "宋",
        "collection_info": null
    },
    {
        "title": "甘园",
        "author": "周密",
        "content": "小小蓬莱在水中，干淳旧赏有遗踪。\n园林几换东风主，留得庭前御爱松。",
        "dynasty": "宋",
        "collection_info": null
    },
    {
        "title": "褒亲崇寿寺",
        "author": "周密",
        "content": "鹤羽鸾绡事已空，奉华遗寺对高松。\n宫斜凤去无人见，且看门前粉壁龙。",
        "dynasty": "宋",
        "collection_info": null
    },
    {
        "title": "西太一宫",
        "author": "周密",
        "content": "蕊宫广殿号黄庭，突兀浮云最上层。\n五福贵神留不住，水堂空照九枝灯。",
        "dynasty": "宋",
        "collection_info": null
    },
    {
        "title": "南园香山",
        "author": "周密",
        "content": "旧事凄凉尚可寻，断碑闲卧草深深。\n凌风阁下槎牙树，当日人疑是水沈。",
        "dynasty": "宋",
        "collection_info": null
    },
    {
        "title": "为杨大芳悼亡",
        "author": "周密",
        "content": "帐中蝶化真成梦，镜裏鸾孤枉断肠。\n吹彻玉箫人不见，世间难觅返魂香。",
        "dynasty": "宋",
        "collection_info": null
    },
    {
        "title": "蜡梅",
        "author": "周密",
        "content": "蜡本花所作，作花应更香。\n月参无味禅，不作有色妆。\n未知香山白，何似江夏黄。\n坐令彼粲者，难擅春风场。",
        "dynasty": "宋",
        "collection_info": null
    },
    {
        "title": "寄括苍山人",
        "author": "周密",
        "content": "遥知深隠处，草木亦无尘。\n瀑响千林雨，花浮一岭春。\n地灵松化石，岁久树成人。\n纵未为仙去，何妨作逸民。",
        "dynasty": "宋",
        "collection_info": null
    },
    {
        "title": "水村",
        "author": "周密",
        "content": "紫鷄白凤满秋畦，血色蜻蜓上客衣。\n野水近门篱落晚，摆头芦苇有船归。",
        "dynasty": "宋",
        "collection_info": null
    },
    {
        "title": "题高房山夜山图为江浙行省照磨李公略作",
        "author": "周密",
        "content": "郎潜暇日多冥搜，夜深独上千尺楼。\n天回海立月正湿，风起云涌山疑浮。\n萦青缭白互变灭，浮岚飞雾寒飕飕。\n潜虬栖鹘声磔磔，山鬼木客鸣呦呦。\n城中痴儿方呓语，有梦不到千山幽。\n遥岑寸碧目力远，欲遡汗漫凌风游。\n高侯落笔万象泣，写出千古苍茫愁。\n无声诗与有声画，一夕异事传南州。\n玉琴在膝酒在手，欲写天籁无庄周。\n凭谁为问华表鹤，城郭人民今是不。",
        "dynasty": "宋",
        "collection_info": null
    },
    {
        "title": "题高彦敬山村图卷",
        "author": "周密",
        "content": "我昔游七闽，百岭争𡽱嶪。\n白云涨川原，深谷如积雪。\n又游天姥岑，幽磴缘曲折。\n长林翳寒日，十里行落叶。\n转头五十年，遐想正愁绝。\n开图意忽动，戃怳生内热。\n何当驾松广，分我翠一迭。\n弁阳我所庐，见谓山水窟。\n漂零媿楸槚，岁月老薇蕨。\n平生阮遥集，足痹屐齿折。\n何当赋归田，初志遂所惬。\n怀哉復怀哉，清梦绕林樾。",
        "dynasty": "宋",
        "collection_info": null
    },
    {
        "title": "题温日观葡萄",
        "author": "周密",
        "content": "百八牟尼颗，携将万里游。\n归来还自笑，何不博凉州。",
        "dynasty": "宋",
        "collection_info": null
    },
    {
        "title": "古墓",
        "author": "周密",
        "content": "碑断苔荒土半穿，老狐号冷穴空垣。\n珠襦玉碗谁携去，翁仲相看不敢言。",
        "dynasty": "宋",
        "collection_info": null
    },
    {
        "title": "杂诗",
        "author": "周密",
        "content": "万类更变化，造物无时闲。\n人生天地中，长短百年间。\n未知百年后，奄忽何时还。\n辛苦立修名，留用后世看。\n后世既无我，于我何所关。\n有如梦中游，梦觉无余懽。\n天理正如此，一笑付达观。",
        "dynasty": "宋",
        "collection_info": null
    },
    {
        "title": "跋晋王大令保母帖",
        "author": "周密",
        "content": "王郎擅风流，笔墨美无度。\n残砖与断刻，亦有神物护。\n埋光八百载，復出疑有数。\n伟哉羲献蹟，併见山阴路。\n抗衡丙舍帖，突过黄初赋。\n景师与阳朔，漶漫不足数。\n要须中山石，乃可与之伍。\n十行百余字，一一生媚妩。\n家鸡与野鹜，此论吾不取。\n佳处将无同，閟妙未易语。\n我贫乃嗜此，字字若可煮。\n不知何物媪，托此传万古。\n却怪玉匣书，反累昭陵土。",
        "dynasty": "宋",
        "collection_info": null
    },
    {
        "title": "送西秦张仲实游大涤洞天",
        "author": "周密",
        "content": "玉室金堂积翠边，旧游犹记劫灰前。\n禽声夜捣千年药，花片春浮九锁泉。\n洞府暗通沧海路，楼居何异化城仙。\n茶香笋美松醪熟，正好山中过禁烟。",
        "dynasty": "宋",
        "collection_info": null
    },
    {
        "title": "句  其一",
        "author": "周密",
        "content": "秦邸狱成杯酒裏，乌台祸起一诗间。\n《癸辛杂识》续集卷上ff。",
        "dynasty": "宋",
        "collection_info": null
    },
    {
        "title": "句  其二",
        "author": "周密",
        "content": "山林绿髮秦宫女，风雨青萍禹庙梁。",
        "dynasty": "宋",
        "collection_info": null
    },
    {
        "title": "句  其三",
        "author": "周密",
        "content": "繁华不结三春梦，零落空余寸草心。",
        "dynasty": "宋",
        "collection_info": null
    },
    {
        "title": "存目",
        "author": "周密",
        "content": "诗题：流寓杂诗五首首句：\n甲第纷纷起画楼。\n霸气遥加万乘君。\n长淮千里阵云平。\n偃月高堂矗紫烟。\n城门垒合势如山。",
        "dynasty": "宋",
        "collection_info": null
    },
    {
        "title": "北山之高寿北山何先生  其一",
        "author": "金履详",
        "content": "北山之高，表我东底。\n惟山降神，生何夫子。\n维何夫子，文公是祖。\n是师黄父，以振我绪。",
        "dynasty": "宋",
        "collection_info": null
    },
    {
        "title": "北山之高寿北山何先生  其二",
        "author": "金履详",
        "content": "翼翼夫子，令德在躬。\n道广心平，不外以衷。\n北山之阳，盘溪之将。\n以处以安，不骄不亢。",
        "dynasty": "宋",
        "collection_info": null
    },
    {
        "title": "北山之高寿北山何先生  其三",
        "author": "金履详",
        "content": "昔在理宗，维道之崇。\n既表程朱，亦跻吕张。\n谓尔夫子，纉程朱绪。\n卿士率连，百辟咸誉。",
        "dynasty": "宋",
        "collection_info": null
    },
    {
        "title": "北山之高寿北山何先生  其四",
        "author": "金履详",
        "content": "咨尔夫子，设敎于乡。\n即命于家，长此泮宫。",
        "dynasty": "宋",
        "collection_info": null
    },
    {
        "title": "北山之高寿北山何先生  其五",
        "author": "金履详",
        "content": "夫子曰辞，辞是好爵。\n玉几导扬，燕翼是託。",
        "dynasty": "宋",
        "collection_info": null
    },
    {
        "title": "北山之高寿北山何先生  其六",
        "author": "金履详",
        "content": "明明天子，丕承皇考。\n曰求多闻，曰咨有道。\n天子曰都。\n咨尔夫子，为世宗儒。\n来游来歌，东观石渠。",
        "dynasty": "宋",
        "collection_info": null
    },
    {
        "title": "北山之高寿北山何先生  其七",
        "author": "金履详",
        "content": "夫子曰止，臣非索隠。\n士各有志，亦既耄只。\n天子曰猷。\n咨尔夫子，汝予交修。\n讲殿维帷，尔优尔游。",
        "dynasty": "宋",
        "collection_info": null
    },
    {
        "title": "北山之高寿北山何先生  其八",
        "author": "金履详",
        "content": "夫子曰道，惟帝之蹈。\n臣何容力，亦聿既耄。\n天子曰吁。\n鸿飞冥冥，罔终弃予。\n廪于宫祠，寓我渠渠。",
        "dynasty": "宋",
        "collection_info": null
    },
    {
        "title": "北山之高寿北山何先生  其九",
        "author": "金履详",
        "content": "夫子由由，匪诡匪随。\n匪傲匪求，云受奚为。\n孑孑干旌，侯伯是将。\n鳯皇于飞，亦集爰止。",
        "dynasty": "宋",
        "collection_info": null
    },
    {
        "title": "北山之高寿北山何先生  其一○",
        "author": "金履详",
        "content": "北山之阳，优优夷夷。\n盘溪之流，可以乐饥。\n明明天子，肇彼四海。\n乐学师贤，有永无怠。",
        "dynasty": "宋",
        "collection_info": null
    },
    {
        "title": "北山之高寿北山何先生  其一一",
        "author": "金履详",
        "content": "岩岩北山，其高极天。\n障此东南，利欲之澜。\n敢拜稽首，天子万年。\n充保四海，好德之端。\n敢拜夫子，眉寿无愆。\n金玉尔音，以永斯文。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一",
        "author": "金履详",
        "content": "金华之高，其色苍苍。\n维华降神，生何及王。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其二",
        "author": "金履详",
        "content": "维王及何，文公孙子。\n天子是师，斯文之纪。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其三",
        "author": "金履详",
        "content": "翼翼王子，教行于东。\n思乐东州，舞雩之风。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其四",
        "author": "金履详",
        "content": "东人之子，其来秩秩。\n是追是琢，是进是服。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其五",
        "author": "金履详",
        "content": "有车班班，有来自东。\n子曰予耄，落此新宫。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其六",
        "author": "金履详",
        "content": "新宫岩岩，佩玉翩翩。\n毋曰予耄，而将闭闗。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其七",
        "author": "金履详",
        "content": "自古在昔，圣贤有作。\n七十之龄，德烈方恪。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其八",
        "author": "金履详",
        "content": "于时阿衡，一德之书。\n于时尚父，犹蟠之居。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其九",
        "author": "金履详",
        "content": "于时宣尼，从心不踰。\n六籍是正，三千其徒。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一○",
        "author": "金履详",
        "content": "百里何为，亦显其君。\n武公九十，懿戒维新。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一一",
        "author": "金履详",
        "content": "屹屹王子，三寿作朋。\n视彼霸侯，曾是足论。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一二",
        "author": "金履详",
        "content": "嵬嵬王子，我人所宗。\n维北有斗，维岱在东。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一三",
        "author": "金履详",
        "content": "亹亹王子，毋遏来学。\n是洁是进，亦审亦度。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一四",
        "author": "金履详",
        "content": "毋信其言，省其退私。\n毋晦其明，而左右咨。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一五",
        "author": "金履详",
        "content": "明明天子，宅此四国。\n寤寐幽人，旌旄币帛。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一六",
        "author": "金履详",
        "content": "北山之阳，其及王子。\n毋然遁思，孤我帝祉。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一七",
        "author": "金履详",
        "content": "帝心孔翼，帝民孔棘。\n盍浚其源，而沛其泽。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一八",
        "author": "金履详",
        "content": "穆穆王子，毋靳尔猷。\n以永斯文，邦家之休。",
        "dynasty": "宋",
        "collection_info": null
    },
    {
        "title": "华之高寿鲁斋先生七十  其一九",
        "author": "金履详",
        "content": "吉甫作颂，其诗孔陋。\n相彼兕觥，以介眉寿。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其一",
        "author": "金履详",
        "content": "北山之高，屹屹南州。\n北山之英，尔公尔侯。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其二",
        "author": "金履详",
        "content": "诞此郑公，维国之器。\n有伟其才，有奇其气。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其三",
        "author": "金履详",
        "content": "不屑以洁，不震以强。\n权不离义，鍜不柔刚。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其四",
        "author": "金履详",
        "content": "戎始归疆，人喜公虑。\n谓戎未觉，亟固我圉。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其五",
        "author": "金履详",
        "content": "既藩既宣，左秦右川。\n北仇方睦，西戎独严。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其六",
        "author": "金履详",
        "content": "壮兹逺猷，卓兹伟志。\n一时之英，而不大试。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其七",
        "author": "金履详",
        "content": "高牙大纛，虎节铜符。\n东将寛民，乃公所余。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其八",
        "author": "金履详",
        "content": "相维权奸，公以才忌。\n濒死荒陲，非公所悸。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其九",
        "author": "金履详",
        "content": "孰是叔季，而有斯人。\n孰是北山，而落其英。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其一○",
        "author": "金履详",
        "content": "嗟我思公，去之百岁。\n思莫见之，见其后裔。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其一一",
        "author": "金履详",
        "content": "维公之英，育多闻孙。\n尚继其志，而世其声。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其一二",
        "author": "金履详",
        "content": "亦有适庄，景尔家世。\n北山之英，表此大字。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其一三",
        "author": "金履详",
        "content": "北山之英，郑公之人。\n仰止攸同，矧其后昆。",
        "dynasty": "宋",
        "collection_info": null
    },
    {
        "title": "郑北山之元孙扁其楼王适庄为书北山之英四字求跋为作诗  其一四",
        "author": "金履详",
        "content": "吉甫作颂，勉尔闻孙。\n郑公是似，北山之英。",
        "dynasty": "宋",
        "collection_info": null
    },
    {
        "title": "送金簿解官归天台五首  其一",
        "author": "金履详",
        "content": "昆崙派南条，东走欲无极。\n海气薄回峦，清淑转郁积。\n嵬嵬天台山，东表千万尺。\n其上有仙灵，其下有英特。\n伊人天一方，从往恨未即。\n渺渺隔苍山，跂予三嘆息。",
        "dynasty": "宋",
        "collection_info": null
    },
    {
        "title": "送金簿解官归天台五首  其二",
        "author": "金履详",
        "content": "昔岁在东壁，紫气踰苍山。\n金君初筮晋，赵侯亦开藩。\n下有莲幕友，上有师帅贤。\n浑然和气中，砥柱屹流湍。\n使我千里民，赋政两清安。\n益知天台高，楚波浩无边。\n一朝别流泳，先后俱东辕。\n邦民一何孤，天意一何悭。\n舟流安底止，郡政将改弦。\n嗟我千里民，生意復茫然。",
        "dynasty": "宋",
        "collection_info": null
    },
    {
        "title": "送金簿解官归天台五首  其三",
        "author": "金履详",
        "content": "自从夫君来，剑气躔须女。\n游刃肯綮间，淬锋沧浪浦。\n直气浩难容，才名世所妬。\n枳棘岂栖鸾，百里非贤路。\n善刀谨自藏，大烹鼎可负。",
        "dynasty": "宋",
        "collection_info": null
    },
    {
        "title": "送金簿解官归天台五首  其四",
        "author": "金履详",
        "content": "自从夫君来，二惠亦骖乘。\n天台本多贤，君门独何盛。\n大儿十四龄，神气极凝莹。\n温然荆山璆，可续虞磬韵。\n小儿年十一，磊朗益自俊。\n壮气已食牛，风蹄期奋迅。\n两载辱交从，一朝随归𩍐。\n相见復何时，相别涕其陨。\n美质不可恃，学问无穷尽。\n少小日易逾，德业须自竟。\n执手独徊徨，愧无珠玉赠。\n归哉各努力，教忠家有训。",
        "dynasty": "宋",
        "collection_info": null
    },
    {
        "title": "送金簿解官归天台五首  其五",
        "author": "金履详",
        "content": "白云苍山东，归骖迈长道。\n采采斑斓衣，怡怡华萼耀。\n俯仰浩无怍，归来岂不好。\n正疑税驾初，已有徴车召。\n努力崇明德，勲庸良自保。\n我亦志四方，匪伊瞻旗纛。",
        "dynasty": "宋",
        "collection_info": null
    },
    {
        "title": "游三峰",
        "author": "金履详",
        "content": "九月天气清，高飈扫虚碧。\n山色日嶙峋，山意亦寥閴。\n有来二三友，劝我振双屐。\n问道始委蛇，陟巘转深密。\n荦确碍微径，藤蔓绊行色。\n冈阜出坡陀，重险更𡷾嵂。\n绝壁诧天造，石笋疑人立。\n上上復扳援，嵬嵬亦恂栗。\n摩藓追旧题，扪萝着新跖。\n佝偻度﨑岩，盘薄踞危石。\n谁凿丹臼深，碧瓦孰抟埴。\n云胡半空中，有此千载迹。\n中峰函剑气，幽洞飞灵液。\n霏霏人间雨，往往此中出。\n阴崖采芝人，东冈并游客。\n虚谷逺应声，重崦近成隔。\n而我独油然，振衣来千尺。\n川流一以眺，苍莽浩无息。\n长风拂巾袂，太清可嘘吸。\n乃知艰险余，始有高明极。\n益知身转高，冥然气超逸。\n登天信有基，昇仙岂无术。\n何当蹑飞烟，高举振长翮。\n倒景凌三光，逺观天地窄。",
        "dynasty": "宋",
        "collection_info": null
    },
    {
        "title": "逺游篇寿立斋",
        "author": "金履详",
        "content": "我歌逺游篇，西望心悠然。\n孰能为此游，渺渺重山川。\n和鸾车班班，珩佩声珊珊。\n块视几邱陵，带视几流泉。\n正气凝阳刚，端操凌云烟。\n犹将径天地，奚独此江山。\n黄鹄以为御，鸾鳯以为参。\n云旗何扬扬，八龙亦蜿蜿。\n一举众山小，再驰天地寛。\n三驾跨八极，高驰阊阖间。\n正阳以为粮，六气以为餐。\n金丹毓天和，玉色頩脕颜。\n俯视世蚊虻，起灭瓮盎邉。\n高超凌太初，达观真后天。\n愿言膏吾车，执鞭随两骖。",
        "dynasty": "宋",
        "collection_info": null
    },
    {
        "title": "题钓台",
        "author": "金履详",
        "content": "谁云孟氏死，吾道久无传。\n我读子陵书，仁义独两言。\n仁为本心德，义乃制事权。\n懐辅存体用，治乱生死闗。\n乃知严先生，优到圣贤边。\n归来钓清江，夫岂长往人。\n汉道终杂霸，文叔徒几沈。\n何如对青山，俯仰日油然。\n我来一瓣香，敬为先生拈。\n陟彼崔嵬冈，想此仁义心。\n俨若羊裘翁，缥缈暮云深。",
        "dynasty": "宋",
        "collection_info": null
    },
    {
        "title": "龙井",
        "author": "金履详",
        "content": "高峰余洞气，石窦通灵液。\n发源已太孤，临崖千万尺。\n井甃回飞湍，修绠收澄碧。\n一饮清风生，肤寸寒云出。\n山僧语似奇，老龙事无迹。\n我来翠微巅，得此寒泉食。\n东望子陵台，连峰对𡷾嵂。\n下有十九泉，趾此相仲伯。\n因哦招隐诗，凭高三叹息。",
        "dynasty": "宋",
        "collection_info": null
    },
    {
        "title": "题城南塔院",
        "author": "金履详",
        "content": "佳境城南胜，浮屠占十分。\n鱼钓船依竹，僧斋钵荐芹。\n夜窗双港月，日晓九峰云。\n不随人世改，千古瀫波纹。",
        "dynasty": "宋",
        "collection_info": null
    },
    {
        "title": "登严州北高峰用韵",
        "author": "金履详",
        "content": "雄蟠古睦东，俯视翠重重。\n白塔清凉界，乌龙伯仲峰。\n云连天势近，石酿井泉浓。\n更上最高处，扳跻意勿慵。",
        "dynasty": "宋",
        "collection_info": null
    },
    {
        "title": "輓北山子何子三首  其一",
        "author": "金履详",
        "content": "道自朱黄逝，人多名利趋。\n独传真统绪，惟下实工夫。\n粹德两朝慕，清风四海孤。\n斯文端未丧，千古起廉隅。",
        "dynasty": "宋",
        "collection_info": null
    },
    {
        "title": "輓北山子何子三首  其二",
        "author": "金履详",
        "content": "昔年夫子在，已虑晓星稀。\n气运嗟辰岁，天文动少微。\n素帏兄并殡，丹旐子同归。\n总是堪伤处，瑶琴声更稀。",
        "dynasty": "宋",
        "collection_info": null
    },
    {
        "title": "輓北山子何子三首  其三",
        "author": "金履详",
        "content": "每侍图书右，令人俗虑空。\n隐忧惟世变，卧病亦春融。\n圣处一言敬，天然万理中。\n音容今永已，哀痛隔幽宫。",
        "dynasty": "宋",
        "collection_info": null
    },
    {
        "title": "九月初吉永嘉苏太古同游金华洞夜宿鹿田寺用杜陵山馆诗韵以赠",
        "author": "金履详",
        "content": "携手登山处，山高风露寒。\n共来岩壑裏，别去海云端。\n意重言难足，更深语未阑。\n相期最高处，志见两俱安。",
        "dynasty": "宋",
        "collection_info": null
    },
    {
        "title": "苦热和徐山甫韵",
        "author": "金履详",
        "content": "地捲槁苗尽，人居沸鼎中。\n何时霖雨相，梦到武丁宫。",
        "dynasty": "宋",
        "collection_info": null
    },
    {
        "title": "和王希夷庐陵观梅",
        "author": "金履详",
        "content": "岁寒堂前桂树秋，秋风浩荡君西游。\n羡君充此四方志，望尘何异登瀛洲。\n人生难得心相识，况君与我心相得。\n君心谁似惟梅花，雪霜不改馨香德。\n顾我思君日几寻，岁寒又见梅花春。\n见梅不见故人面，空咏梅花如故人。\n月明千里虽同致，畴昔追随今少异。\n始信灯窗朝暮同，此会人生良匪易。\n噫吁嘻，安得彼此长似岁寒枝，清芬处处同襟期。",
        "dynasty": "宋",
        "collection_info": null
    },
    {
        "title": "唐丈命玉涧僧画金华三洞为图障寿母玉涧有诗约和其韵",
        "author": "金履详",
        "content": "金华高哉几千丈，翠壁重峦不可上。\n上下飞潜灵液通，朝暮烟云姿万状。\n我闻元女蟠金鼎，至今遗粒犹可饷。\n又闻仙姑驾银鹿，至今瑶田印层嶂。\n金华本是东南奇，未数剑门天下壮。\n有时笙箫响青云，犹疑幢节迎仙仗。\n自古长生端有术，飘飖羣仙尚无恙。\n祗今洞天双龙飞，何处华表声清喨。\n谁将此山真面目，尽收奇伟归圗障。\n居然冈阜北堂前，未须屣履勤敖放。",
        "dynasty": "宋",
        "collection_info": null
    },
    {
        "title": "代张起岩和清塘诗",
        "author": "金履详",
        "content": "清塘佳哉，上有横霄映汉之卿云，下有通川入海之流泉。\n不舍昼夜扬清清，清流迴环山奔迎。\n暮雨层波绿，朝晖山气新。\n呼吸溪光饮山渌，人人冰玉若为贫。\n我欲买山居其间，嚢中不靳金满籝。\n明月清风对高士，丝桐一张酒五经。\n俯看尘世几蚊蚋，须臾起灭败与成。\n炎凉仅昕夕，晦朔分枯荣。\n眼前突兀徒骇俗，死后灭没杳无闻。\n孰若此地多君子，纯孝千古留风声。\n天光浮动映松柏，地望流传光丘林。\n太钧播羣品，生灵本一心。\n何况古人杰，由来毓地灵。\n欲为混沌凿七窍，须凴天工挥五丁。\n穷为乐善之君子，达为庙社之元勲。\n于此地灵有媿无，鄙人敢此问诸君。",
        "dynasty": "宋",
        "collection_info": null
    },
    {
        "title": "奉和鲁斋先生涵古斋诗二首  其一",
        "author": "金履详",
        "content": "圆融无际大无余，万象森然本不癯。\n夏至圣渊源端有在，六经芳润几曾枯。\n人于心上知洆处，古在书中非远图。\n会到一源惟太极，包牺原不与今殊。",
        "dynasty": "宋",
        "collection_info": null
    },
    {
        "title": "奉和鲁斋先生涵古斋诗二首  其二",
        "author": "金履详",
        "content": "陋巷深居世已疎，书斋幽雅更清癯。\n神徂圣伏人何在，古往今来迹易苦。\n太极运行常自若，羲皇向上可潜图。\n浑涵妙处皆全体，大用周流自不殊。",
        "dynasty": "宋",
        "collection_info": null
    },
    {
        "title": "和王妙虚道士诗",
        "author": "金履详",
        "content": "我爱高人巧卜居，林烟深处着精庐。\n煎茶石鼎客当酒，斸笋竹篱自荷锄。\n隐几要同吾丧我，凿池戏问子非鱼。\n高山流水知音少，欲去频听辄驾车。",
        "dynasty": "宋",
        "collection_info": null
    },
    {
        "title": "装解卷鲁斋先生置酒出诗就坐占和",
        "author": "金履详",
        "content": "功名人事巧推迁，谁信此心即此天。\n三轴文章祇借径，万人优劣谩争先。\n岂惟科目一时重，要使勲庸后世传。\n此意自期尤自信，端如穮蓘有丰年。",
        "dynasty": "宋",
        "collection_info": null
    },
    {
        "title": "代简汪明卿",
        "author": "金履详",
        "content": "闻道君居向紫岩，为渠征役未遑安。\n从来古语贫为累，岂谓今时富亦难。\n六十里间无一字，几多心事付三叹。\n秋来好着新鞭策，要把规模逺大看。",
        "dynasty": "宋",
        "collection_info": null
    },
    {
        "title": "和陈復之韵",
        "author": "金履详",
        "content": "元化机缄未易知，此心之外更闗谁。\n题名本自非千佛，造物休言是小儿。\n得失天心如契钥，古今人事等花枝。\n看来勲业皆吾分，何用谆谆诧一时。",
        "dynasty": "宋",
        "collection_info": null
    },
    {
        "title": "奉復鲁斋先生上蔡书院圗诗二首  其一",
        "author": "金履详",
        "content": "生平杖履未东湖，喜自师门见画圗。\n堤贯横桥分半水，规方盈尺已全模。\n衣冠上蔡存遗绪，絃诵濂溪可合符。\n此地先生开道脉，尚迟从往我非夫。",
        "dynasty": "宋",
        "collection_info": null
    },
    {
        "title": "奉復鲁斋先生上蔡书院圗诗二首  其二",
        "author": "金履详",
        "content": "临海闗东水满湖，书堂新上赤城圗。\n地居郊左宜芹藻，天锡奎章示楷模。\n王谢后前传正印，东南邹鲁定同符。\n谁终溅起平湖水，雨我公田几万夫。",
        "dynasty": "宋",
        "collection_info": null
    },
    {
        "title": "景定甲子夏五三日王希夷兄有弄璋之庆是时希夷尚在岁寒堂报至以历推之日在参月在东井火在天西北鲁斋先生曰此卿相之命也越七日希夷煮饼岁寒诸朋友与焉桐阳金履祥吉甫为诗以贺",
        "author": "金履详",
        "content": "七日已叨汤饼客，几时亲赏宁馨儿。\n有崇佛子于今见，王氏多佳自古奇。\n培养庆源惟一善，流传家学有余师。\n异时才气须名世，莫负先生卿相期。",
        "dynasty": "宋",
        "collection_info": null
    },
    {
        "title": "题富阳严先生祠耕春堂",
        "author": "金履详",
        "content": "西望先生旧钓台，无穷山色锁崔嵬。\n閒归故国耕春雨，遂起頽风生暮雷。\n万事尽随江水去，千年宁几客星来。\n北山今有何夫子，不入经筵亦草莱。",
        "dynasty": "宋",
        "collection_info": null
    },
    {
        "title": "都下会安吉姚学林作诗奉勉",
        "author": "金履详",
        "content": "客裏相逢岂偶然，羡君爽气浩无边。\n世间固是少英物，吾辈当期不负天。\n撑起元龙湖海气，撩来坡老短长篇。\n化工不尽斯文在，莫学余人学圣贤。",
        "dynasty": "宋",
        "collection_info": null
    },
    {
        "title": "后数日姚学林用前韵言别因别奉",
        "author": "金履详",
        "content": "聚散云萍有是言，与君相遇帝城边。\n共吟黄卷东风裏，相对青灯夜雨天。\n养此俊明真大器，发予沉痼有佳篇。\n赠言归别勤渠意，别后重哦即见贤。",
        "dynasty": "宋",
        "collection_info": null
    },
    {
        "title": "三月十六日为某初度十九日又赵寅仲诞辰俱在岁寒堂王先生皆为之设汤饼寅仲欲往三衢雷雨大作诸兄留行置酒为寿作诗以贺",
        "author": "金履详",
        "content": "帝遣银潢一派来，日长春老起风雷。\n谁知年少贵公子，俨若儒先老秀才。\n共作师门汤饼客，早期庭下綵衣莱。\n明朝又上柯山去，更问长生要术回。",
        "dynasty": "宋",
        "collection_info": null
    },
    {
        "title": "王子可欲寿赵寅仲思成出薲嚚闽兟瞤五字令赋诗",
        "author": "金履详",
        "content": "操似青松洁似薲，颂言忠信匪为嚚。\n水分银汉浸江浙，城拥天台控粤闽。\n人向少时宜娓娓，德于进处更兟兟。\n聊翁闻有侯鲭味，昨夜宵人已目瞤。",
        "dynasty": "宋",
        "collection_info": null
    },
    {
        "title": "进退格送苏金华解官东归",
        "author": "金履详",
        "content": "勇学渊明赋归去，岂随巧宦效脂韦。\n居官但饮双溪水，问圃宁无三径资。\n碧落竞腾鵰鹗兴，秋风独忆鲙鱼肥。\n吾皇侧席思贤德，会有征书下赤墀。",
        "dynasty": "宋",
        "collection_info": null
    },
    {
        "title": "九日书懐",
        "author": "金履详",
        "content": "欲买山园种菊花，此心荏苒负年华。\n几时三径成归计，今日重阳转忆家。\n落帽已惊微雪早，登楼为望白云斜。\n诗成捲起悲秋意，天阔风高未易涯。",
        "dynasty": "宋",
        "collection_info": null
    },
    {
        "title": "立斋静佳楼和王吉州韵",
        "author": "金履详",
        "content": "层楼新扁表新功，箇裏工夫自不同。\n俨若思时居此敬，寂然静处感而通。\n山窥南北浮岚小，月转西东灏气充。\n更植楼前佳玉树，君家槐荫比车攻。",
        "dynasty": "宋",
        "collection_info": null
    },
    {
        "title": "和徐山甫初秋韵",
        "author": "金履详",
        "content": "众口嗷然望有秋，炎威何事灿林邱。\n原田处处成焦土，江水源源亦断流。\n连月更无甘雨应，长空惟有火云浮。\n如今幸喜金风到，会泻银河洗众忧。",
        "dynasty": "宋",
        "collection_info": null
    },
    {
        "title": "七月三日和徐山甫喜雨",
        "author": "金履详",
        "content": "饥穰谁道尽由天，治国须知类小鲜。\n贪吏班车方立立，雷神振鼓已阗阗。\n宏羊既往民无事，旱魃不来书有年。\n自此皇家歌乐岁，鱼丽天保永无愆。",
        "dynasty": "宋",
        "collection_info": null
    },
    {
        "title": "题王立斋矩轩记后",
        "author": "金履详",
        "content": "以矩名轩义已谐，方方寻丈自恢恢。\n勿侵四壁藩篱限，不费一天风日来。\n学者毋欺惟暗室，圣门所乐只灵台。\n盍朋但读立斋记，谁谓颜居曰陋哉。",
        "dynasty": "宋",
        "collection_info": null
    },
    {
        "title": "释弟",
        "author": "金履详",
        "content": "我生半世尚茫茫，西既隔谷东如汤。\n众责今方四面至，百为尽要一身当。\n仲兄摘实瓜几少，伯氏刈葵根已伤。\n康叔周公本相睦，休滋俗见积参商。",
        "dynasty": "宋",
        "collection_info": null
    },
    {
        "title": "栖真纪胜赠立公二首  其一",
        "author": "金履详",
        "content": "高真栖处在山阿，古寺山灵久护诃。\n三洞奇峰踞龙虎，千秋乔木长藤萝。\n泉流清澈天池近，石窦巃嵸云气多。\n一片飞来山更好，飞来端的自岷峩。",
        "dynasty": "宋",
        "collection_info": null
    },
    {
        "title": "栖真纪胜赠立公二首  其二",
        "author": "金履详",
        "content": "閒闯秋高强入山，栖真胜地极高寒。\n契泉水下人间去，灵洞云从天半看。\n丽泽先生留姓字，颖濵元子蜕衣冠。\n典刑尚在山深处，为宿心香不敢灌。",
        "dynasty": "宋",
        "collection_info": null
    },
    {
        "title": "寿徐山甫",
        "author": "金履详",
        "content": "三春芳意徧羣葩，今日崧高肇锡嘉。\n西馆暂为汤饼会，北堂长奉彩衣华。\n祇今喜有莵裘约，此去仍标桂籍花。\n吉甫重歌山甫诵，由来补衮是君家。",
        "dynasty": "宋",
        "collection_info": null
    },
    {
        "title": "寿张南坡恭",
        "author": "金履详",
        "content": "緑袖斑斓上庆庭，莺莺燕燕竞新声。\n庚寅初度踰三纪，丁卯秋来快一鸣。\n九十春光清昼永，百千岁颂寿星明。\n愿君高举纫兰佩，自古悠长是令名。",
        "dynasty": "宋",
        "collection_info": null
    },
    {
        "title": "輓王易岩",
        "author": "金履详",
        "content": "石笋孙枝萃众芳，少推夙慧映诸郎。\n故家文献典刑在，前辈风流气脉长。\n误把一编黄纸册，未沾数寸緑袍香。\n同云惨澹西原路，頼有遗编死不亡。",
        "dynasty": "宋",
        "collection_info": null
    },
    {
        "title": "輓刘南坡",
        "author": "金履详",
        "content": "忆昔端平转化弦，公时输委为安边。\n鼎成龙御方宾帝，弓堕乌号亦蜕仙。\n漫仕此情初已薄，爱君一念世逾坚。\n典刑今与丹旌去，空些哀词咽涧泉。",
        "dynasty": "宋",
        "collection_info": null
    },
    {
        "title": "輓徐居士二首  其一",
        "author": "金履详",
        "content": "昔年涝旱苦频仍，南北郊闗自越秦。\n东浙于时犹道殣，严邦此地况山民。\n能回涸辙西江水，顿起翳桑寒谷春。\n神理因推居上坐，压他持秉剖符人。",
        "dynasty": "宋",
        "collection_info": null
    },
    {
        "title": "輓徐居士二首  其二",
        "author": "金履详",
        "content": "积善由来属庆门，如公积善众推尊。\n至于垂死片言顷，犹是赒饥一念存。\n有子巳登天子学，无人不感德人恩。\n霜风惨淡禾塘路，继志扬名在后昆。",
        "dynasty": "宋",
        "collection_info": null
    },
    {
        "title": "輓莲塘呉孺人  其一",
        "author": "金履详",
        "content": "北风吹恨入佳城，忍听依依薤露吟。\n家世百年忠厚意，夫人一点惠慈心。\n桥横兰渚阴功逺，山遶莲塘地脉深。\n记取祇今埋玉处，他时青紫映丘林。",
        "dynasty": "宋",
        "collection_info": null
    },
    {
        "title": "輓莲塘呉孺人  其二",
        "author": "金履详",
        "content": "题汪功父所藏画卷。",
        "dynasty": "宋",
        "collection_info": null
    },
    {
        "title": "輓莲塘呉孺人  其三",
        "author": "金履详",
        "content": "细雨西窗展画筒，江山杳霭几重重。\n檐花飞动衣裳冷，疑在云间第一峰。",
        "dynasty": "宋",
        "collection_info": null
    },
    {
        "title": "术士求诗",
        "author": "金履详",
        "content": "自分迂踈已遁思，君言造化有他奇。\n吾生果赴功名会，不使勲庸媿鼎彛。",
        "dynasty": "宋",
        "collection_info": null
    },
    {
        "title": "术士求书往横山復以诗赠",
        "author": "金履详",
        "content": "钱君杖履到横山，为我传声谈话间。\n术动诸君应一笑，不教垂槖怨空还。",
        "dynasty": "宋",
        "collection_info": null
    },
    {
        "title": "游赤松口占",
        "author": "金履详",
        "content": "苍虬夹岸几重重，灵液飞流碧涧通。\n可是神人易忘世，人间争得此山中。",
        "dynasty": "宋",
        "collection_info": null
    },
    {
        "title": "作深衣小传王希夷有绝句索和语",
        "author": "金履详",
        "content": "深衣大带非今士，考礼谭经尽古书。\n莫把律诗较声病，圣贤工夫不此如。",
        "dynasty": "宋",
        "collection_info": null
    },
    {
        "title": "题青冈时兄友山楼",
        "author": "金履详",
        "content": "万顷平畴一色春，双溪城阙北山青。\n登楼不为閒瞻眺，此地前贤尚典刑。",
        "dynasty": "宋",
        "collection_info": null
    },
    {
        "title": "泛免口占",
        "author": "金履详",
        "content": "皇家科目喜宏开，试比抽拈不择才。\n多少官人无着处，不知能得几人来。",
        "dynasty": "宋",
        "collection_info": null
    },
    {
        "title": "都下赋归奉别天台金彦如惠子明沈新之马景昭赵寅仲并呈于晦仲时与寅仲以上诸兄初相识诸兄又约便道至王先生岁寒堂相会也  其一",
        "author": "金履详",
        "content": "多士趋京我亦东，不排阊阖不南宫。\n此行识得天台彦，谁道归舟载月空。",
        "dynasty": "宋",
        "collection_info": null
    },
    {
        "title": "都下赋归奉别天台金彦如惠子明沈新之马景昭赵寅仲并呈于晦仲时与寅仲以上诸兄初相识诸兄又约便道至王先生岁寒堂相会也  其二",
        "author": "金履详",
        "content": "客中相见别匆匆，论学无由意独浓。\n赖是岁寒来有约，不妨归去又相逢。",
        "dynasty": "宋",
        "collection_info": null
    },
    {
        "title": "即事",
        "author": "金履详",
        "content": "佳人早幸已从良，好治丝麻理素粧。\n休向人前售歌舞，春风宁得几时香。",
        "dynasty": "宋",
        "collection_info": null
    },
    {
        "title": "咸淳夏五求王先生墨戏梅竹二首 梅",
        "author": "金履详",
        "content": "溽暑初蒸日正长，人间何处有清凉。\n先生笔下风威劲，便放寒梅次第香。",
        "dynasty": "宋",
        "collection_info": null
    },
    {
        "title": "咸淳夏五求王先生墨戏梅竹二首 竹",
        "author": "金履详",
        "content": "图书阅罢独高斋，撰杖油然午荫回。\n楮颖从容侍函丈，不妨閒引此君来。",
        "dynasty": "宋",
        "collection_info": null
    },
    {
        "title": "梅雨书懐并唁汪功父",
        "author": "金履详",
        "content": "雨意萧萧重客愁，如何五月便成秋。\n士无禄养农无地，早恐秋风惨黒头。",
        "dynasty": "宋",
        "collection_info": null
    },
    {
        "title": "徐山甫夜话有诗言别次韵",
        "author": "金履详",
        "content": "一榻萧然竹与兰，拥衾话别转留难。\n明朝又渡湘江去，细雨斜风分外寒。",
        "dynasty": "宋",
        "collection_info": null
    },
    {
        "title": "用韵赠诸友",
        "author": "金履详",
        "content": "临别哦诗比赠兰，圣贤学问贵先难。\n归与休用嗟离索，来岁时时到岁寒。",
        "dynasty": "宋",
        "collection_info": null
    },
    {
        "title": "用韵赠小张兄新娶",
        "author": "金履详",
        "content": "洞房佳气比椒兰，刑至工夫自古难。\n莫使家人夸羯末，杨花飞处北风寒。",
        "dynasty": "宋",
        "collection_info": null
    },
    {
        "title": "客严陵赠星史",
        "author": "金履详",
        "content": "七里滩头眼为青，秋风许我快南溟。\n东京太史知谁氏，不算庄光是客星。",
        "dynasty": "宋",
        "collection_info": null
    },
    {
        "title": "东津招二族兄同游高峰",
        "author": "金履详",
        "content": "客中连日雨和风，晴色今朝杳霭中。\n遥想雁行公事毕，肯来同上北高峰。",
        "dynasty": "宋",
        "collection_info": null
    },
    {
        "title": "东津旅中同徐改之馆清溪源招之同游",
        "author": "金履详",
        "content": "见说君居幽更幽，客中相望两悠悠。\n愿言携手高峰去，俯瞰苍茫尽睦州。",
        "dynasty": "宋",
        "collection_info": null
    },
    {
        "title": "游下灵洞水深叵入书二十八言",
        "author": "金履详",
        "content": "久知灵洞锁嵬奇，水石幽深路转﨑。\n佳境自多平爽处，笑渠索隠厉裳衣。",
        "dynasty": "宋",
        "collection_info": null
    },
    {
        "title": "上灵洞栖真寺听琴赠立公",
        "author": "金履详",
        "content": "为访高人入山去，迢迢山路不知劳。\n此身已到山高处，更听琴声山更高。",
        "dynasty": "宋",
        "collection_info": null
    },
    {
        "title": "二月丁亥与诸友奠何先生毕退游北山智者寺书二十八言",
        "author": "金履详",
        "content": "来往师门十五年，此山曾近未跻扳。\n于今始至滋懐恨，不见先生却见山。",
        "dynasty": "宋",
        "collection_info": null
    },
    {
        "title": "洞山十咏 高石岩",
        "author": "金履详",
        "content": "山到金盆共遶回，势高羣岫独崔嵬。\n那更绝顶又拳石，真似飞从天上来。",
        "dynasty": "宋",
        "collection_info": null
    },
    {
        "title": "洞山十咏 朝真洞",
        "author": "金履详",
        "content": "洞府高深对月开，长疑底裏閟龙雷。\n天窗不照人间世，限尽游人自此回。",
        "dynasty": "宋",
        "collection_info": null
    },
    {
        "title": "洞山十咏 冰壶洞",
        "author": "金履详",
        "content": "洞外烟云肤寸合，洞中冰雪百寻飞。\n壶中日月凴谁记，水自飞淙云自归。",
        "dynasty": "宋",
        "collection_info": null
    },
    {
        "title": "洞山十咏 双龙洞",
        "author": "金履详",
        "content": "天镵鬼凿匪人间，涌雪轰雷震地寒。\n石上双龙盖形似，更深须有老龙蟠。",
        "dynasty": "宋",
        "collection_info": null
    },
    {
        "title": "洞山十咏 椒庭",
        "author": "金履详",
        "content": "洞泉喷薄雨鸣溜，竹石参差风遶楹。\n好障波流浸山影，飞来灵隠一般清。",
        "dynasty": "宋",
        "collection_info": null
    },
    {
        "title": "洞山十咏 中涧",
        "author": "金履详",
        "content": "雪液风来自石峰，金华众壑此为中。\n须知流出此山外，更会羣流共入东。",
        "dynasty": "宋",
        "collection_info": null
    },
    {
        "title": "洞山十咏 小龙门",
        "author": "金履详",
        "content": "两崖叠叠水中分，瀑布飞流潄石根。\n伊阙西河天一角，山间号此小龙门。",
        "dynasty": "宋",
        "collection_info": null
    },
    {
        "title": "洞山十咏 五叠泉",
        "author": "金履详",
        "content": "时行时止石高下，或见或闻云有无。\n五叠何妨转奇伟，终然万折必东趋。",
        "dynasty": "宋",
        "collection_info": null
    },
    {
        "title": "洞山十咏 老梅岩",
        "author": "金履详",
        "content": "片石﨑嵚斜插涧，横枝愁绝浄无尘。\n从兹石上栽冰玉，寒谷年年递早春。",
        "dynasty": "宋",
        "collection_info": null
    },
    {
        "title": "洞山十咏 中峰",
        "author": "金履详",
        "content": "高岩南下走羣龙，两小源头合一峰。\n问道是中人不识，先生信善择中庸。",
        "dynasty": "宋",
        "collection_info": null
    },
    {
        "title": "广箕子操",
        "author": "金履详",
        "content": "炎方之将，大地之洋。\n波汤汤，翠华重省方，独立回天天无光。\n此志未就，死矣死南荒。\n不作田横，横来者王。\n不学幼安，归死其乡。\n欲作孔明，无地空翱翔。\n惟余箕子，仁贤之意留苍茫，穹壌无穷此恨长。\n千世万世，闻者徒悲伤。",
        "dynasty": "宋",
        "collection_info": null
    },
    {
        "title": "吉祥草",
        "author": "王相",
        "content": "得名良不恶，潇洒在山房。\n生意无休息，存心固久长。\n风霜徒自老，蜂蝶为谁忙。\n岁晚何人问，山空暮雨荒。",
        "dynasty": "宋",
        "collection_info": null
    },
    {
        "title": "保应庙",
        "author": "董朴",
        "content": "庙食空山八百年，衣冠犹是李唐前。\n汴河十里垂杨柳，何似松阴数亩田。",
        "dynasty": "宋",
        "collection_info": null
    },
    {
        "title": "定林寺  其一",
        "author": "家之巽",
        "content": "山人当日济时艰，要把唐虞作样看。\n奏罢箫韶无凤至，空教猿鹤怨盟寒。",
        "dynasty": "宋",
        "collection_info": null
    },
    {
        "title": "定林寺  其二",
        "author": "家之巽",
        "content": "功名良苦赋归欤，两鬓霜花百念枯。\n钟鼎楼台浑一梦，数间茅屋亦浮屠。",
        "dynasty": "宋",
        "collection_info": null
    },
    {
        "title": "定林寺  其三",
        "author": "家之巽",
        "content": "十载浮云几变更，归来钟阜碧嶙峋。\n早知山色无今古，只与青山作主人。",
        "dynasty": "宋",
        "collection_info": null
    },
    {
        "title": "定林寺  其四",
        "author": "家之巽",
        "content": "六籍工夫四海名，太平底事竟沉沉。\n裕陵一去何年再，长使时贤泪满襟。",
        "dynasty": "宋",
        "collection_info": null
    },
    {
        "title": "定林寺  其五",
        "author": "家之巽",
        "content": "老屋三门山径幽，中藏无限古今愁。\n新诗吟罢春云合，塔裏金仙笑点头。",
        "dynasty": "宋",
        "collection_info": null
    },
    {
        "title": "福胜院",
        "author": "家之巽",
        "content": "三过山中寺，劳生有底忙。\n梵书虫蠹纸，佛界燕巢梁。\n晓日光明藏，野花知见香。\n丰碑如会意，读罢更彷徨。",
        "dynasty": "宋",
        "collection_info": null
    },
    {
        "title": "艮山阁  其一",
        "author": "家之巽",
        "content": "乐山仁者寂不动，面壁老胡机械深。\n艮背行庭无别义，佛心即是伏羲心。",
        "dynasty": "宋",
        "collection_info": null
    },
    {
        "title": "艮山阁  其二",
        "author": "家之巽",
        "content": "一丘兀硉苍虬住，四面森严阵马齐。\n却笑白云无定相，长时逐雨过前溪。",
        "dynasty": "宋",
        "collection_info": null
    },
    {
        "title": "和三贤堂诗  其一",
        "author": "家之巽",
        "content": "孤峯落魄一诗人，白傅何曾号直臣。\n较似眉山敢同传，并祠浙水恐诬神。\n人非伦拟终非偶，论贵平和不贵新。\n争似独尊元佑学，高堂正笏更垂绅。",
        "dynasty": "宋",
        "collection_info": null
    },
    {
        "title": "和三贤堂诗  其二",
        "author": "家之巽",
        "content": "谁称三老作三山，夫子宁居季孟间。\n骆厩侍人多媿色，鼈头处士若为攀。\n辞章小技应閒事，节义千年真大闲。\n何似眉山专一壑，九京贤圣尽欢颜。",
        "dynasty": "宋",
        "collection_info": null
    },
    {
        "title": "视旱田赋呈上元簿杨明卿",
        "author": "张伯子",
        "content": "输蹄旦旦风尘表，入眼羣山青未了。\n刺藤迎日子先红，荞麦得霜花渐老。\n丛祠诡怪画村疃，古寺骞腾出林杪。\n征衫多次逐飞鸢，下檐有时随宿鸟。\n初晴得去恨迟迟，独夜不眠忧悄悄。\n公如老骥暂伏枥，我类游鳞终屈沼。\n一朝王事有期会，百里民情同探讨。\n详于禹贡辨等级，明似离娄烛幽眇。\n高依丘垄或微收，低近陂塘翻尽槁。\n凶荒有数合均一，报应于中又分晓。\n不能究实害非浅，倘使从宽恩岂小。\n兹行到处欲春风，批放莫教分数少。",
        "dynasty": "宋",
        "collection_info": null
    },
    {
        "title": "小蓬莱歌",
        "author": "王𡌴",
        "content": "僊之山兮□□，僊之水兮委陀。\n驾轻车兮□□，□扁舟兮咏歌。\n轶层巓兮□□，□□流兮白石楚楚。\n上切汉兮□□，□□□兮在下。\n崖花兮春芳，涧□□□□。\n□□澄兮缣素，冰霜结兮璆琅。\n□□□□鱼，鸟跃飞兮谁使。\n石□年兮一□，三万里兮弱水。\n于嗟蓬莱兮仙水是室庐，世之人兮莫知其歌□。\n□□□兮披荆棘，驱虎兕兮□□□。\n□□□兮海涛白，倒光景兮□□□。\n□□□兮执华予，眇流盼兮□□□。\n□□□兮涛无期，碧荔为衣兮□□□。\n□□埃𡏖兮不可以控抟，□□□□□□□憺忘归。",
        "dynasty": "宋",
        "collection_info": null
    },
    {
        "title": "西禅饯董溪翁",
        "author": "赵时儋",
        "content": "西浦风寒水自流，迢迢行李又归休。\n今宵古寺吟边酒，明日长江客裏舟。\n溪路梅花催雪兴，旗亭竹色伴云愁。\n还家更为明时出，莫向渔矶老钓鈎。",
        "dynasty": "宋",
        "collection_info": null
    },
    {
        "title": "己未秋登城北楼",
        "author": "翁泳",
        "content": "脚底江南第一州，台城北上小淹留。\n难忘故国千年恨，不尽长江万古流。\n目断中原谁击楫，秋来多雨独登楼。\n举头忽见长安日，一醉能消太白愁。",
        "dynasty": "宋",
        "collection_info": null
    },
    {
        "title": "陪周溪园登赏心亭",
        "author": "翁泳",
        "content": "建业城楼四面窗，赏心胜处冠南邦。\n石头西峙云藏寺，水面南浮月满江。\n故国秋深人自老，新河夜遁虏谁降。\n高人登眺同怀古，忽有飞来白鹭双。",
        "dynasty": "宋",
        "collection_info": null
    },
    {
        "title": "游圣水寺偶成",
        "author": "蔡逸",
        "content": "尽日苦征赋，公余散霁怀。\n塞云生古石，宿雨溜悬岩。\n鸟倦晨犹伏，僧眠午未齐。\n高人莫相笑，仙尉亦吾侪。",
        "dynasty": "宋",
        "collection_info": null
    },
    {
        "title": "游圣水兴慈寺",
        "author": "蔡逸",
        "content": "二月春事半，县花无数开。\n江头连骑行，江雾绍法埃。\n下马坐清荫，观鱼大江隈。\n行行历山寺，金碧森楼台。\n拂石有唐碑，字老生莓苔。\n缅想古今事，悠然一伤怀。\n解榼醉泉石，彷徨不忍回。\n辞径下扁舟，重开剩樽罍。\n江烟暝川谷，冰轮出崔嵬。\n水面映金波，流光浮玉杯。\n荡漾舟渚间，往来恣徘徊。\n一棹转圆沙，灯火来相催。\n高歌赋厌厌，会须期再来。",
        "dynasty": "宋",
        "collection_info": null
    },
    {
        "title": "题浯溪二首  其一",
        "author": "蒋孝忠",
        "content": "好山好水占浯溪，中直磨崖一片碑。\n试问天齐齐几许，从他元子剩夸毗。",
        "dynasty": "宋",
        "collection_info": null
    },
    {
        "title": "题浯溪二首  其二",
        "author": "蒋孝忠",
        "content": "我宋中原二百州，版图渐入掌中收。\n只今更办河清颂，勒向燕然最上头。",
        "dynasty": "宋",
        "collection_info": null
    },
    {
        "title": "小孤山",
        "author": "董嗣杲",
        "content": "小孤隶舒州，谁将峭崖削。\n一尖漾浩渺，藤萝缀璎珞。\n緑篠裹山胁，白浪沸山脚。\n向背千万态，浑不假镌凿。\n危亭嵌空构，四绝屯烟幕。\n几点沤浮现，灭没鸥自若。\n庙额锡惠济，轩窗辉丹雘。\n夫人象服严，香灯闪踈箔。\n风露展幽扄，震撼陵虚阁。\n朱方金焦奇，莫敌此开拓。\n来时棹扁舟，两岸成巨壑。\n所历焉能穷，懐抱徒尔恶。\n未临不测渊，胸次先陨穫。\n西偏磨崖上，吟句大手作。\n一来一归兴，其尚由来各。\n志旷谁推许，恐贻世所薄。\n穷冬水正缩，期傍洲沙泊。\n岂料风更横，飞帆随岸掠。\n遂令搜吟懐，汲井苦无索。\n彭浪讹彭郎，祠南颜有怍。\n相对隔津逺，知拥何封爵。\n颠船泛涛巅，何异跧屈蠖。\n埋篷且斟觚，失喜免酬酢。\n明月水禽飞，不奈栖鹘搏。",
        "dynasty": "宋",
        "collection_info": null
    },
    {
        "title": "次湖口",
        "author": "董嗣杲",
        "content": "湖水出澜蠡，江水下巴蜀。\n恰当相合处，清浊皆荡沃。\n扁舟凌浩渺，渡者苦局促。\n卸帆与立桅，黄帽不须督。\n纸钱望空扬，饱肉为相触。\n江神昭灵休，压浪无留瞩。\n遂使惊魂苏，免得遭鬼録。\n去程天茫茫，滩过有矶续。\n矶头熟风波，寒草失旧緑。\n所愿晴风恬，遵陆脱羁束。",
        "dynasty": "宋",
        "collection_info": null
    },
    {
        "title": "入寓双泉寺",
        "author": "董嗣杲",
        "content": "大江沙岸虚，几寸水痕落。\n萧萧双泉寺，佛像剥丹雘。\n纸轮转晴鼓，灰塔断风铎。\n残僧极荒怠，深得酒中乐。\n西风客子来，栖暂得矮阁。\n开窗望村疃，四下尘漠漠。\n人烟极零星，鸡犬更萧索。\n自罹开庆扰，景况恍如昨。\n周章见世态，雕瘵嘆民瘼。\n梵呗忽传声，饱饭且藜藿。",
        "dynasty": "宋",
        "collection_info": null
    },
    {
        "title": "舟上感兴",
        "author": "董嗣杲",
        "content": "饭时发雷江，倐已泊东流。\n南北两岸雪，荡此无根舟。\n逺山失翠眉，近山生白头。\n冻极方徯晴，云冱含雨羞。\n尘境那得见，泛此如瀛洲。\n宿惊恍未定，醉疑此难留。\n落日漏微光，光暝无限愁。\n风厉万水立，舟子惟搔头。\n慷慨触潜抱，行止负隠忧。\n志士亦徒苦，俗竖多不侔。\n天公酿雪甚，八荒元气浮。\n无语坐舟尾，景与年俱遒。\n乱眼逐胜去，奔迸少自由。\n风烟下江异，髯邉渍霜稠。\n余樽侑登临，惜无水际楼。",
        "dynasty": "宋",
        "collection_info": null
    },
    {
        "title": "出城",
        "author": "董嗣杲",
        "content": "骤暄试单衣，出城看荒圃。\n满径鬰纎茸，药苖青可数。\n篱花渐吐艶，艶盛如织组。\n人烟聚营屋，随事历勤苦。\n春沙落飞鸟，春水上层浦。\n行子晚未憇，贫樵出深坞。\n孤生真蜉蝣，顷刻即终古。\n归途多上灯，沽店半扄户。",
        "dynasty": "宋",
        "collection_info": null
    },
    {
        "title": "泊蕲州城下晚思",
        "author": "董嗣杲",
        "content": "日落乌雀下，笛声起谯楼。\n舟泊倦欹枕，枕此秋江头。\n寸心积万思，浪寄非久留。\n斩新雉堞壮，环堑柳影稠。\n城中酒旗飞，窈窕吴姬讴。\n风传何凄然，抑扬邈难俦。\n往时委黄茅，今此开青油。\n香凝燕寝晓，喜见鸿集秋。\n矶月照客衣，苦触听砧愁。\n夜深不敢语，我吟月解不。\n月落不旋踵，云过江声浮。\n逗晓入城步，将诗扣郡侯。",
        "dynasty": "宋",
        "collection_info": null
    },
    {
        "title": "官舟上富池二首  其一",
        "author": "董嗣杲",
        "content": "富池遡流上，险在登官船。\n浮动不堪伏，薄命危丝悬。\n枫叶舞片轻，芦花袅漪鲜。\n晚景自可写，肯想涛头颠。",
        "dynasty": "宋",
        "collection_info": null
    },
    {
        "title": "官舟上富池二首  其二",
        "author": "董嗣杲",
        "content": "荒舟可隘守，难供渺茫泛。\n忽罹风水髙，愁覩帆脚蘸。\n凉薄有身纪，平白虑此陷。\n闻说所侨地，昼夜演空梵。",
        "dynasty": "宋",
        "collection_info": null
    },
    {
        "title": "夜泊富池",
        "author": "董嗣杲",
        "content": "望穷破寺楼，趁月沙岸泊。\n更深河汉淡，砧□出篱落。\n凄然不得睡，俄顷风作恶。\n遥程已不计，心胆尚陨穫。\n移舟傍深缆，穏借今宵託。\n不须嘆邅迴，所苦在离索。\n知身寄何处，只得呼樽酌。\n波涛晓方定，掀篷卸空槖。\n託目祠宇新，榱桷灿丹垩。\n共指甘王灵，古墓出林薄。",
        "dynasty": "宋",
        "collection_info": null
    },
    {
        "title": "晓出西门问程庐山因懐云翁",
        "author": "董嗣杲",
        "content": "谯楼罢传角，将启东方明。\n我欲披野衣，西出湓江城。\n整屐休迟回，径作匡庐行。\n是时凉云阁，茅屋鸡互鸣。\n萧萧篱落破，已递机杼声。\n沿回且多趣，仰睇山峥嵘。\n湛露着草木，秋色何光荣。\n云树漏初曦，小立伤前程。\n岩翁乐髙褰，因知跋涉情。\n盘兹翠阁深，自照泉影清。\n听猿步荒寂，乳窦百怪呈。\n屏障互隠见，松竹相迴萦。\n兼懐知己多，此际莫合并。\n萝阴匝道周，野卉难辨名。\n聊从兰若留，危阑压飞甍。\n丘壠入怅望，牛羊践榛荆。\n人生如浮沤，失壮良可惊。\n及时不济胜，老去懐不平。\n瞭然看山眼，山意争邀迎。\n穷崖由此探，大笑长江横。",
        "dynasty": "宋",
        "collection_info": null
    },
    {
        "title": "阻风繫舟",
        "author": "董嗣杲",
        "content": "避风急投港，港狭水如线。\n沙头虎迹多，此是铜陵县。\n乱山号枯松，长风舞寒霰。\n饥鳬宿荒畈，小鴈帯飞箭。\n废刹撞破钟，催科走邮传。\n娼家编棘门，村饰无钗钏。\n日纳抱酒钱，夜陪县官宴。\n有身怅此生，又復堕贫贱。\n荒谯更点差，信步空阶徧。\n未昏行人绝，月色荡江面。\n啜尽茶叶苦，不与愁魔战。\n託兴入短歌，聊以记吾见。",
        "dynasty": "宋",
        "collection_info": null
    },
    {
        "title": "酒边写兴别陈石泉",
        "author": "董嗣杲",
        "content": "强求斗升禄，三年困山城。\n羁栖不敢恨，眼为溪山明。\n上借台府寛，下遂吟啸情。\n束装待航归，积霖咽秋声。\n排忧歩园径，难舍曲折清。\n东望气鬰葱，緑槐冒飞甍。\n缅懐交际叹，嚬笑阳春生。\n求田役梦魂，投老归此耕。\n愿心尚渺茫，别酒那忍倾。\n归步故林月，寄梅坚斯盟。",
        "dynasty": "宋",
        "collection_info": null
    },
    {
        "title": "爱客有感",
        "author": "董嗣杲",
        "content": "在家最喜客，出外復过之。\n相逢旅琐间，所恨力莫支。\n迂旷胆相照，相顾何须期。\n或者诮交泛，责我无藩篱。\n我性得之天，懐抱更坦夷。\n谤随爱憎兴，而我了不知。\n义利界限分，我心石不移。\n风月剩佳趣，未易以迹窥。\n有吟莫辞和，有酒须共持。\n古道已不作，徒重旅心悲。",
        "dynasty": "宋",
        "collection_info": null
    },
    {
        "title": "春游  其一",
        "author": "董嗣杲",
        "content": "山童携竹杖，支我歩城头。\n东风扑酒香，吹醒殊乡愁。\n江波荡太阳，万顷金色浮。\n土人不识此，我可専春游。",
        "dynasty": "宋",
        "collection_info": null
    },
    {
        "title": "春游  其二",
        "author": "董嗣杲",
        "content": "登城最凄黯，绝殢脂粉醉。\n万里烟尘蒙，掩此战争地。\n江风荡渔歌，便觉春光异。\n嗟我道不行，颇动乘桴志。",
        "dynasty": "宋",
        "collection_info": null
    },
    {
        "title": "春游  其三",
        "author": "董嗣杲",
        "content": "日日步春去，偶值江色晴。\n杨柳翠频蹙，不管黄鹂声。\n归栖官屋寒，月暗灯不明。\n独坐想游衍，西湖无限情。",
        "dynasty": "宋",
        "collection_info": null
    },
    {
        "title": "春游  其四",
        "author": "董嗣杲",
        "content": "买鱼缕银鲙，鲙细供春醉。\n醉立海棠风，看山负惭愧。\n万事可离踪，白髪不容僞。\n我屋枕干溪，日揖南峯翠。",
        "dynasty": "宋",
        "collection_info": null
    },
    {
        "title": "感兴",
        "author": "董嗣杲",
        "content": "荒菊死石罅，小梅发岩阿。\n时换物色异，雨过霜晴多。\n寒乌抱枯柳，悲鸣愁网罗。\n哀哀如诉人，人岂无风波。\n风波久自定，静黙可御魔。\n同心议否臧，有酒能消磨。\n不兴短生思，奈此岁月何。\n掩门忽思归，睡熟闻棹歌。",
        "dynasty": "宋",
        "collection_info": null
    },
    {
        "title": "予辛酉春哭钟松岩于余杭灵溪壬戌春于江州马头渡得家问知田耕月亦为古人因述长句",
        "author": "董嗣杲",
        "content": "去春哭钟子，奔走余杭路。\n今春哭田生，栖迟九江渡。\n在家在客中，两友两春讣。\n伊谁夺天年，有天不可吁。\n老泪无由制，立见眼隔雾。\n风晴江气暖，日夕山色暮。\n髣髴懐清扬，同游散幽步。\n百年屈指顷，浮生草头露。\n凭高悄无人，我鬓亦非故。\n何当归西湖，往拜二公墓。",
        "dynasty": "宋",
        "collection_info": null
    },
    {
        "title": "畏风",
        "author": "董嗣杲",
        "content": "病骨怯风寒，懒纵江头步。\n江头归船多，奈我未得渡。\n自知年尚壮，颜髪就衰暮。\n南峯山庐在，窗户掩髙树。\n猿鹤想凄黯，应笑我出误。\n欲退未有由，欲进且无路。\n何当探仙源，多织游山屦。\n顾影忽伤怜，难缚岁月住。",
        "dynasty": "宋",
        "collection_info": null
    },
    {
        "title": "读旧书有感",
        "author": "董嗣杲",
        "content": "生髪未燥时，朝晚将书劬。\n意可掇髙科，措世跻唐虞。\n安知齿年壮，为计堕拙迂。\n依人游四方，骨骼甚鹤臞。\n孤坐苦病婴，浪走遭时拘。\n哀哉踸踔踪，谁念嵇绍孤。\n傍新谩利口，温故真良图。\n信归简编香，字字不我诬。\n饥食托饭钵，渇饮藉水盂。\n聊以适吾天，贫富斯何殊。\n恃书志愈坚，亟返南山隅。\n归途休云遥，长宵梦西湖。",
        "dynasty": "宋",
        "collection_info": null
    },
    {
        "title": "泊黄家渡",
        "author": "董嗣杲",
        "content": "舣舟黄家沙，寻酒聊自慰。\n麦田袅露梢，果林饱霜味。\n江色射逃屋，灯焰爥断纬。\n徘徊强展眺，清风袭肠胃。\n饮畅人痛快，说醉言不讳。\n居人甘淡薄，那復羡荣贵。\n但知安麤粝，了不辨泾渭。\n年丰村畽乐，排忧岂无谓。\n抱衾坐终夕，无事启愤悱。\n清晨过隣舍，童孺见我畏。\n时艰赋敛重，租外有百费。\n徐徐亟开喻，喻极转歔欷。\n自来闻打门，如冒鼎镬沸。\n我游兴未尽，两眼渺万彙。\n邻翁意度真，爱我馈饔饩。\n北风吹沙暗，大地雪积未。\n我衰易成悲，肉战若刺猬。\n何时洗纷争，海宇方吐气。",
        "dynasty": "宋",
        "collection_info": null
    },
    {
        "title": "清虚闲步有询吴灵耀近履者",
        "author": "董嗣杲",
        "content": "晚风吹山空，闲步策藜杖。\n纡从砂涧头，行过崖石上。\n庵门耀金碧，中觉天地旷。\n神泉夜光灿，禽鸟互酬唱。\n黄冠扣閒趣，发语知不妄。\n因拈故人迹，流辈所钦向。\n我答亦附会，不想失宜当。\n随口诚卒然，聊纪客中况。",
        "dynasty": "宋",
        "collection_info": null
    },
    {
        "title": "客寄写兴",
        "author": "董嗣杲",
        "content": "平生负奇崛，语出见肝膈。\n栖栖离故巢，乃作富池客。\n僧廊搘瘦竹，苦吟自相索。\n不恨春雨横，但恨春懐窄。\n百花艷阳吐，枝叶未鲜泽。\n芳草极茸茸，迷尽旧辙迹。\n浮云蔽江树，急浪涉津石。\n掩窗引緑樽，暖此身寒瘠。",
        "dynasty": "宋",
        "collection_info": null
    },
    {
        "title": "江行遇风",
        "author": "董嗣杲",
        "content": "风急难开船，髙浪泼银屋。\n下水輙畏之，病篙舌愈缩。\n商人货物重，久谙风信熟。\n我舟轻抵叶，帆破无完幅。\n归心劈箭忙，傍晚犹颠狂。\n忽将絮帽披，沙头寻酒坊。\n欲滞两三宵，船上无赢粮。\n转晴頼晓霜，中夜祈彼苍。",
        "dynasty": "宋",
        "collection_info": null
    },
    {
        "title": "庐山杂兴二首  其一",
        "author": "董嗣杲",
        "content": "钟声警征人，顿者巡溪步。\n转盼失路头，红日生黄雾。\n看松乘西风，荡此林影趣。\n古翠扑面老，肯放所历住。\n幽聆采樵怨，薄言向谁诉。\n且復栖野店，低头解芒屦。",
        "dynasty": "宋",
        "collection_info": null
    },
    {
        "title": "庐山杂兴二首  其二",
        "author": "董嗣杲",
        "content": "新桥迤逦去，胜迹遗仙佛。\n想像名胜游，题字尚髣髴。\n失笑我仆痡，偃息松鬰鬰。\n绝景借云掩，野香趁风拂。\n看山意自消，令人厌簮绂。\n随意幽行清，无缘逢俗物。",
        "dynasty": "宋",
        "collection_info": null
    },
    {
        "title": "过银树",
        "author": "董嗣杲",
        "content": "买舆过银树，水落见潦迹。\n残雪闪斜照，篱落掩鱼泽。\n鸟飞山意冥，鴈度水光碧。\n乘兴觅酒垆，荒市绝殽核。\n入暮路程杳，寒皲面颊赤。\n时艰人烟稀，终日涉荒僻。\n岂独慨风景，亦且倦行役。\n茅店投深幽，月明野田白。",
        "dynasty": "宋",
        "collection_info": null
    },
    {
        "title": "江城忆游庐山逢隠者",
        "author": "董嗣杲",
        "content": "饭余睡相魔，啜茶即退舍。\n支藜强窥园，试此双不借。\n逐胜思秋初，曾命庐山驾。\n飞瀑醒心眼，流派从空下。\n狂欲诛茅依，可使不知夏。\n披襟纳西风，溪风荡虚榭。\n凭阑眺夐绝，极望大田稼。\n韬光有畸士，相逢顿生讶。\n遗踪扣地主，颇觉倦邀迓。\n失言徒自咎，其实非予诈。\n山居俗事简，难律世情吓。\n归栖公宇浄，颜髪苦衰谢。\n家遥二千里，托兴相慰藉。\n因晤隠者讷，天性两难亚。\n初非钓虚名，又非求善价。\n束縳全孤贞，老欲就閒暇。\n约畧斯人心，执一不易化。\n眺此五峯云，矍然发悲咤。\n企脚北窗坐，月漏松叶架。\n无眠亲短檠，懐孤嫉遥夜。",
        "dynasty": "宋",
        "collection_info": null
    },
    {
        "title": "自曹家沙风中抛江危甚抵铜陵县",
        "author": "董嗣杲",
        "content": "朔风吹沙昏，聚落风物蕃。\n剧邑此寄治，零星数军屯。\n奸狡纷鴈鹜，生殖丰鸡豚。\n猎子事兵仗，儒家扄荜门。\n时闻读书声，句读失讨论。\n小舟泊洲虚，入市市不喧。\n何年弓戈戕，覩此惊心魂。\n百里余几户，谁肆科调繁。\n邑令率以摄，凋瘵真难言。\n俊佐觅幕檄，不洗部民寃。\n气象日益靡，莅政几触藩。\n野老采野果，倚篱餵病孙。\n逢客乃靳吝，出语妄自尊。\n细故起叱咤，徒御嗤蛮村。\n失笑向此适，窒忿思倒樽。\n云簇天冱寒，有酒无从温。\n劳生愁万端，不语将蝨扪。\n深虞弱缆腐，浮寄芦荻根。\n铜陵只隔江，起矴帆若奔。\n既涉庸自悔，死生归干坤。",
        "dynasty": "宋",
        "collection_info": null
    },
    {
        "title": "闻鴈有感",
        "author": "董嗣杲",
        "content": "鴈声入泬寥，节节传哀音。\n哀音不可听，听之感中襟。\n客从逺方来，幽忧久攅心。\n始为饥寒谋，今无可栖林。\n浮生抹电如，休计升与沉。\n奈此口体累，议者何铄金。\n为客亦良苦，愁见积叶深。\n壮气归消磨，羸病力不任。\n狂走拥虚器，空卧庐山阴。\n蒙头难御风，煮尽石鼎参。\n何时理晴竿，把钓花溪浔。\n思归未可归，床蛩自纵吟。",
        "dynasty": "宋",
        "collection_info": null
    },
    {
        "title": "晚晴",
        "author": "董嗣杲",
        "content": "空庭断履迹，江色揺篱门。\n夕阳雨忽收，晴意回干坤。\n水零鸥鹭光，烟淡芦苇痕。\n逺客此栖迟，敢昧元造恩。\n青衫避骨癯，白髪笑镜昏。\n向来期婴鳞，今委荒池村。\n眼枯莫制泪，梦破多惊魂。\n读书不得力，乃如泛萍根。\n出门且散步，殊觉身可尊。\n时卷亦时舒，天定理自存。\n难忘懐土思，百年徒声吞。\n徘徊月魄吐，呼灯倒清樽。",
        "dynasty": "宋",
        "collection_info": null
    },
    {
        "title": "舟出西门",
        "author": "董嗣杲",
        "content": "扁舟冒冷雨，初出安定门。\n天开水墨图，浓淡迷湖村。\n渔板鬨白昼，庙钟撞黄昏。\n客船行虚明，天净水不浑。\n向行数十程，万愁谁与论。\n去家幸已近，方信萍无根。\n湖歌发夜分，欸乃惊梦魂。\n江行两月余，不负惟酒樽。",
        "dynasty": "宋",
        "collection_info": null
    },
    {
        "title": "春游",
        "author": "董嗣杲",
        "content": "江城趁春游，爱寻郭外圃。\n烟花羃酒帘，风声扬商鼓。\n午风荡江面，兵船问沙浦。\n浦断官柳阴，絮雪待晴吐。\n野花媚游眼，红白开晴雨。\n谁怜荡子身，年余滞江浒。\n徒羡庐山髙，万峯青可数。\n朝晚挹烟霏，释尽客懐苦。\n兹辰快移步，突觉沈痾愈。\n树头叫归禽，流年如箭羽。",
        "dynasty": "宋",
        "collection_info": null
    },
    {
        "title": "过新桥",
        "author": "董嗣杲",
        "content": "江城局吟思，每觉心神悄。\n意行西郊旷，直渡新桥小。\n香传酒垆异，枕此清溪窈。\n南望元公茔，峩峩翠林杪。\n宰木屯髙阴，牌门灿华表。\n风霜二百年，剥落几昏晓。\n我来增敬心，道脉伊谁绍。\n有泪盈衣巾，举头闻蜀鸟。",
        "dynasty": "宋",
        "collection_info": null
    },
    {
        "title": "新桥上岸",
        "author": "董嗣杲",
        "content": "雨阴忽收霁，云气失闭封。\n纔转横里港，西睨南北峯。\n似慰畸人归，天亦开喜容。\n万僝与万僽，销铄无留踪。\n近京村舍盛，年丰多尧农。\n门户饾饤新，团圞傲穷冬。\n北城入望迩，瑞霭何葱茏。\n败笔亟收拾，不须写心胸。\n入闗至急需，衣断须先缝。\n南山故业在，此去羞迎逢。",
        "dynasty": "宋",
        "collection_info": null
    },
    {
        "title": "梅根港欲泊不泊其况可想",
        "author": "董嗣杲",
        "content": "梅港绝梅根，渺莽芦与荻。\n芦荻揺北风，正逢霜雪激。\n岸津只两家，泥草落四壁。\n何人舟欲进，想惧少遮羃。\n我舟强来依，无故此涉历。\n所嗟浮寄人，见舟甚仇敌。\n其说自和易，举柱累梳剔。\n舟子自髙鶱，呼月吹短笛。\n同行更迂旷，索瓶倒余沥。\n浑忘值危途，去住尚怵愓。\n胆消羁思苦，此际谁拯溺。\n悭囊纵有金，斗升何处籴。",
        "dynasty": "宋",
        "collection_info": null
    },
    {
        "title": "次赵屯",
        "author": "董嗣杲",
        "content": "船沿江北行，不见江邉树。\n飒飒芦苇空，栖鴈泣如诉。\n波涛极衝撞，沙岸已頽仆。\n东傍赵屯来，结茅是谁住。\n檐破炊烟散，岂足御风露。\n小儿索午饭，病妇织芒屦。\n良人籴米出，烟江未明度。\n妻儿久待归，颈伫想回路。\n今年迁避早，寒衣不曾具。\n薄业何能问，苟且遣朝暮。\n此地多遗基，向也盛生聚。\n闗洛几时清，徒激衝冠怒。\n客子重吁嗟，半世多窘步。\n无位进瞽言，慨此岁月误。\n有地不可耕，有天不可吁。\n抆泪归来休，三径想如故。",
        "dynasty": "宋",
        "collection_info": null
    },
    {
        "title": "夕憇西林寺诗",
        "author": "董嗣杲",
        "content": "忆发德化门，饱看屏风迭。\n五峯自孱绝，两脚谁登蹑。\n山髙白日暗，溪断清泉接。\n閒倚迸崖松，静踏粘露叶。\n珠台势巍巍，玉斗光烨烨。\n撞钟警三生，听禽愁百摺。\n圣峯足眺望，禅观宜妥帖。\n髙蹈忘俗缘，迥处离尘劫。\n废塔任敧仄，古碣尚岌嶪。\n归询打碑人，摹向斋壁贴。",
        "dynasty": "宋",
        "collection_info": null
    },
    {
        "title": "雨饮无殽",
        "author": "董嗣杲",
        "content": "昉见岁律更，不觉春醉厌。\n都来九十日，多被风雨占。\n鸣鸠肯停唤，谁测阴晴验。\n欲问陌上花，花枝无绝艶。\n东风吹柳烟，羃緑波潋灔。\n客子痴不归，挂壁羞琴剑。\n独有游山盟，未能得断念。\n夜饮嘆百拙，饤坐果殽欠。",
        "dynasty": "宋",
        "collection_info": null
    },
    {
        "title": "暑夜露饮",
        "author": "董嗣杲",
        "content": "夜步闲阶长，月出照独立。\n御暑借杯酌，便欲和月吸。\n野童笑不已，散髪风露袭。\n浮生弹指顷，能几寻胜集。\n何当脱尘垢，江湖负蓑笠。\n心知临渊翁，岂在得鱼急。\n浩歌沧浪吟，续此思雅什。\n相从苦无人，眼睨星河湿。",
        "dynasty": "宋",
        "collection_info": null
    },
    {
        "title": "饮王倅宅",
        "author": "董嗣杲",
        "content": "聚散有定数，悲欢能几年。\n年年塞鸿来，叶落霜满天。\n黄昏痴儿閒，强勉陪秋筵。\n岁月流水外，江湖短灯前。\n载聆金玉清，未信造物偏。\n济胜亦罕逢，思归心谩悬。\n情深转眷恋，不语却自怜。\n我尽今日醉，拚得三昼眠。",
        "dynasty": "宋",
        "collection_info": null
    },
    {
        "title": "舟发",
        "author": "董嗣杲",
        "content": "万愁聚眼底，城下登江船。\n江穷渺渺如，身堕栖栖然。\n初来情颇浓，既去情尤牵。\n纵目入虚空，顺济皆由天。\n回思发程艰，时刻多迍邅。\n本无镇浮能，意者造物怜。\n造物相始终，百岁亦可延。\n风花鼓雪霰，飞舞帆幅前。\n未行风还严，既离浪更颠。\n薄命亦何辜，动自罹惊弦。\n逢人不须说，徒招讥孤鶱。\n醉歌赤壁游，遐眺追坡仙。",
        "dynasty": "宋",
        "collection_info": null
    },
    {
        "title": "清明日晚阴",
        "author": "董嗣杲",
        "content": "跧伏性易屈，口强心无主。\n今日届清明，此身客湓浦。\n花草各自芳，谁能问园圃。\n客懐值佳时，冶游有何覩。\n江头风扬花，天际云兴雨。\n阴冱嘆时迁，集条燕羞舞。\n世故堕煎熬，乡愁渺终古。\n柳色西湖堤，初更尚箫鼓。",
        "dynasty": "宋",
        "collection_info": null
    },
    {
        "title": "客来得邻人携酒共饮",
        "author": "董嗣杲",
        "content": "我无肤寸能，强颜榷茶课。\n若是玉川子，见之生馋唾。\n客来无可款，谈空面壁坐。\n雷声绕枯肠，啜茶宁忍饿。\n邻翁好奇甚，携酒为我过。\n醉我我客共，随觉诗胆大。\n云烟灿盈幅，意逺不可和。\n客去忘羁愁，寒灯照髙卧。",
        "dynasty": "宋",
        "collection_info": null
    },
    {
        "title": "早泊江城三首  其一",
        "author": "董嗣杲",
        "content": "俗务脱始轻，病体自然愈。\n今朝泊船早，消揺大江浒。\n前林青芒回，众芳锦唇吐。\n庐山知几峯，閒背晓星数。",
        "dynasty": "宋",
        "collection_info": null
    },
    {
        "title": "早泊江城三首  其二",
        "author": "董嗣杲",
        "content": "下江逢好春，入城赏新霁。\n千花春有机，四望天无际。\n老篙不语还，晦迹得少憇。\n登览且穷探，岂顾跋涉滞。",
        "dynasty": "宋",
        "collection_info": null
    },
    {
        "title": "早泊江城三首  其三",
        "author": "董嗣杲",
        "content": "归栖藉知旧，相视绝秦越。\n无言嘆生浮，尘鞅磨岁月。\n数时苦驰骛，百计学休歇。\n芒鞋走庐峯，掀泥挑笋蕨。",
        "dynasty": "宋",
        "collection_info": null
    },
    {
        "title": "渔郎",
        "author": "董嗣杲",
        "content": "儒者困章句，负抱希圣贤。\n披缁谈虚空，要悟西方禅。\n仙人说金丹，飞步学长年。\n三者亦何心，不过寿所传。\n争如打鱼人，心契太古前。\n万事绝无想，生计归小船。\n晴逐白鸥去，夜傍黄芦眠。\n青莎纫短衣，备在风雨先。\n得鱼不上岸，博酒不博钱。\n相牵醉妻儿，短笛吹空烟。\n桃源共楚泽，枉为时所怜。\n行路苦信脚，负载多赪肩。\n夕阳下西山，水云渺无邉。\n我欲从之游，浩歌乐其天。",
        "dynasty": "宋",
        "collection_info": null
    },
    {
        "title": "晚步卷雪楼基上",
        "author": "董嗣杲",
        "content": "客中避尘喧，惟寻幽夐憇。\n扶行趁斜日，晚色荡沙际。\n渔湖尽数罟，营利若聚蚋。\n水退江岸落，天寒民屋敝。\n万景眩朝暮，聊足供凝睇。\n雪翻虚空涛，吐气嫉吞噬。\n临江旧有楼，兴吴谁此誓。\n云树掩荒基，灵乌趁船祭。",
        "dynasty": "宋",
        "collection_info": null
    },
    {
        "title": "庐山中闻桂香忆游茅山时梦中游桂花下",
        "author": "董嗣杲",
        "content": "我游三茅山，月下丹光丽。\n梦驾翠蜺车，凉云拥金袂。\n两耳波浪透，广漠不可际。\n犹记抟扶揺，乘风曾问帝。\n今秋游匡庐，身有飞举势。\n凌虚裹白云，白云镇相卫。\n毛髪极森竦，草木露华缀。\n飞泉涌潮响，真可涤昏滞。\n向来句曲行，有遇抑何鋭。\n岂知凡骨癯，不能于彼蜕。\n西风催此游，破我梦浮世。\n衣襟被月香，苍岩折丹桂。",
        "dynasty": "宋",
        "collection_info": null
    },
    {
        "title": "登城楼",
        "author": "董嗣杲",
        "content": "登临慰两眼，不暇顾炎天。\n万顷大江水，枕压城郭邉。\n沙际少渔鼓，岸曲纷商船。\n洪波沸赤日，碧树沈苍烟。\n行客迷古道，游尘眯嚣廛。\n伟哉干坤秀，聚此楼观前。\n夕雨濯暑烦，便觉体欲仙。\n山光已滴滴，月色何娟娟。\n更深天宇净，灯火照管絃。\n归去抱凉睡，梦裏嗟流年。",
        "dynasty": "宋",
        "collection_info": null
    },
    {
        "title": "程申叔来备言近况因与之饮",
        "author": "董嗣杲",
        "content": "程子过我庐，俛首发悲叹。\n前年遭兵火，故业委涂炭。\n乡邦更疫疠，骨肉尽离散。\n不觉两春度，梦中度昏旦。\n昔仰茶园给，到此復牵绊。\n山荒不可摘，旧引莫反汗。\n挂官名籍在，催期有虚案。\n出江既无力，安得便离岸。\n东奔又西走，踪迹甚鼠窜。\n我今语程子，不消苦疑难。\n为生固艰苦，得利亦浩瀚。\n逢时纵艰险，当作顺境看。\n今夜月色朗，谁将眼界换。\n呼酒聮吟句，失笑两醉汉。\n棹舟过槃塘，身世入汗漫。",
        "dynasty": "宋",
        "collection_info": null
    },
    {
        "title": "饮黄池朱友龙舍",
        "author": "董嗣杲",
        "content": "换舟入裏港，那惧江风横。\n今夕月色朗，天下呈圆镜。\n小舣蕃庶乡，夜灯万星映。\n倐逢可人情，立论不失正。\n挥毫喜相誉，笔势自遒劲。\n酒壶不住荡，斟酌各取性。\n不强亦不辞，此醉颇入圣。\n江行苦波劫，到此昉相庆。\n岂知接谈笑，春生绝嚣竞。\n宾筵接几夜，殽馔抑何盛。\n酒酣月更明，拭眼万境净。\n清欢慰旅琐，四体都忘病。\n怪我当此时，吻噤绝啸咏。\n夜影横窗殊，窗外梅花靓。",
        "dynasty": "宋",
        "collection_info": null
    },
    {
        "title": "舟上晚望庾楼  其一",
        "author": "董嗣杲",
        "content": "大江雪月灿，维舟畧无惮。\n天地开画图，付与快士看。\n几声塞北鸿，千里江南岸。\n篷窗引醉吟，搔首待平旦。",
        "dynasty": "宋",
        "collection_info": null
    },
    {
        "title": "舟上晚望庾楼  其二",
        "author": "董嗣杲",
        "content": "每依小港泊，地名莫能审。\n纔逢江面寛，岂顾风色凛。\n眺空强禁寒，破浪可痛饮。\n醉极忍冻眠，涛声拍孤枕。",
        "dynasty": "宋",
        "collection_info": null
    },
    {
        "title": "舟上晚望庾楼  其三",
        "author": "董嗣杲",
        "content": "风顺掠口岸，直觉市声沸。\n转瞬西门髙，晚色羃江气。\n醉诵琵琶行，寄兴岂无谓。\n撼揺黄芦津，谁知此风味。",
        "dynasty": "宋",
        "collection_info": null
    },
    {
        "title": "舟上晚望庾楼  其四",
        "author": "董嗣杲",
        "content": "跨城作州治，阴晴巧变幻。\n庐峯翠色老，逐日供逺盼。\n白云擘碎绵，随地卷舒惯。\n春先紫烟楼，梅花雪前绽。",
        "dynasty": "宋",
        "collection_info": null
    },
    {
        "title": "吴李制属同寓富池双泉寺畏寒索饮因写真愫",
        "author": "董嗣杲",
        "content": "秋扇已弃物，寒衣还催装。\n偃息觉寒侵，客况入渺茫。\n宿疢不时作，难恃筋力强。\n畏热亦畏寒，此固人之常。\n今此露寒初，畏缩尤周章。\n共君蛰寺楼，雨话几对床。\n布褐莫禁风，芒鞋莫抵霜。\n无聊思往时，意惬交秋凉。\n散髪醉瑶台，濯足歌沧浪。\n悲凉所不识，安知有摧伤。\n邻家浊酒香，邻僧不住尝。\n亟沽两甆罎，连倒浇酸肠。\n敌寒固尚赊，姑遣秋宵长。\n少年挽不来，乌兔有底忙。",
        "dynasty": "宋",
        "collection_info": null
    },
    {
        "title": "行兴国宫前市中",
        "author": "董嗣杲",
        "content": "聚落风物古，环住神仙麓。\n鱼盐无多腥，蔬茹有余馥。\n彼此通有无，朝昏事樵牧。\n罢市不待晚，饱听溪声熟。\n扶携醉山醪，醉去观飞瀑。\n斯人甘翛翛，其识不碌碌。\n生来分已定，痛抚时光速。\n容我寻梯媒，横溪结吟屋。",
        "dynasty": "宋",
        "collection_info": null
    },
    {
        "title": "过林口市",
        "author": "董嗣杲",
        "content": "浮泥踏着软，危坡倩谁累。\n家家翠岚压，此是林口市。\n山中何清孤，聚落颇填委。\n快果甘如饴，浊醪淡如水。\n祇是石眼泉，聊慰行子齿。\n此景自献酬，此市亦清美。\n纷纭趁墟者，未晓听钟起。\n盛传有畸翁，韬晦翠樾裏。\n姓名素不闻，十载安所止。\n多言风月夜，吟啸传逺迩。",
        "dynasty": "宋",
        "collection_info": null
    },
    {
        "title": "横峯港",
        "author": "董嗣杲",
        "content": "日落大江浒，苦无多人烟。\n风湍鸣耳根，饥鴈声相联。\n雪止月未上，境界太古前。\n天低平接水，水逺遥粘天。\n横峯港头栖，客子心胆悬。\n四面渺不极，缆树对我船。\n万虑集双鬓，顾影空自怜。\n哀哉行役苦，收拾归短篇。",
        "dynasty": "宋",
        "collection_info": null
    },
    {
        "title": "雨泊蕲州岸下",
        "author": "董嗣杲",
        "content": "连日雨滞留，孤舟坐寂歴。\n自量迂亦甚，托人寻竹笛。\n展转耗音绝，失笑何陷溺。\n无计遣羁懐，倾壶倒余沥。\n小醉自不恶，篷窗未收滴。\n天阴鹤忽鸣，何时离赤壁。\n狂疑明月出，移舟出芦荻。\n浩歌蘓仙吟，破此夜寥閴。",
        "dynasty": "宋",
        "collection_info": null
    },
    {
        "title": "过蕲州  其一",
        "author": "董嗣杲",
        "content": "清霜染岸枫，扁舟渡蕲水。\n蕲城傍新筑，无此至坚垒。\n谁怜多病苦，委命空江裏。\n艰险已备尝，万事谨谋始。\n追忆数年前，精神岂今比。\n酸辛赋逺游，晚泊问沙觜。",
        "dynasty": "宋",
        "collection_info": null
    },
    {
        "title": "过蕲州  其二",
        "author": "董嗣杲",
        "content": "游赵提干园，有亭可洗心。\n亟应招呼命，蠧叶下井枯。\n空江鼓风劲，幸藉贤主人。\n寻胜愁尽屏，平生性不汚。\n惟喜眼界浄，笑睨斑竹林。\n金商递声应，古桂香何迟。\n黄花色最正，何当过栗里。\n把酒酹陶令，行矣又他适。\n孱质莫任病，酒酣喜索句。\n鬓改羞对镜，寒蛩咽青莎，难制客泪迸。",
        "dynasty": "宋",
        "collection_info": null
    },
    {
        "title": "泊江城下",
        "author": "董嗣杲",
        "content": "雪后抵江城，江云转凝冱。\n我舟舣沙浅，煮酒御沉雾。\n少年缪误多，今缪亦如故。\n流年无药挽，如水必东注。\n失笑白司马，曾与商妇遇。\n空亭自水际，知机有飞鹭。\n懐想何能已，坐见暝色赴。\n幞被且入郛，衰颜更迟暮。",
        "dynasty": "宋",
        "collection_info": null
    },
    {
        "title": "过琴斋",
        "author": "董嗣杲",
        "content": "乘閒过琴斋，作意登漪岚。\n棠湖漾其北，紫霄耸其南。\n阑干压池芳，渌净拖柔蓝。\n行人冒游尘，名利多沉酣。\n尽倾沧江水，莫洗浊世贪。\n出羣赵家玉，吏此长子男。\n台府严且明，举动百不堪。\n临流自照心，谋饱无肥甘。\n景物固尔佳，何暇同清谈。\n买舟过柴桑，东归面无惭。",
        "dynasty": "宋",
        "collection_info": null
    },
    {
        "title": "下江",
        "author": "董嗣杲",
        "content": "下江值云簇，水色透沙清。\n挂席风势烈，两岸无人行。\n野市门多闗，久绝鷄犬声。\n时势驱之然，茫昧嗟予生。\n兴懐孤山人，种梅千古名。\n浮荣梦幻耳，世事春云轻。\n邻船羞小鲜，佐以红酒烹。\n欣然暖曲身，慨此奔走情。\n退省毋悠悠，进寸徒营营。\n拄笏看西山，归来有时成。",
        "dynasty": "宋",
        "collection_info": null
    },
    {
        "title": "中伏",
        "author": "董嗣杲",
        "content": "五世单丁家，在家亦如客。\n悲欢恼客抱，每恨江海窄。\n今日初伏过，浴出易絺绤。\n树头来禽熟，隔水不可摘。\n明年西湖去，凉云簮藉白。\n此时且健饭，宁耐朱炎赫。\n淮童少解事，醉拾西瓜擘。\n强笑领其真，寓吟自成癖。",
        "dynasty": "宋",
        "collection_info": null
    },
    {
        "title": "庐山折桂一枝",
        "author": "董嗣杲",
        "content": "风露木叶飞，崖谷清气足。\n不知月中花，几番破粟玉。\n深岩得秋易，香味真绝俗。\n幽人领此妙，况寄虎溪曲。\n花放怯衣单，祗嘆岁时促。\n折来浸瓦瓶，夜赏欠醽醁。",
        "dynasty": "宋",
        "collection_info": null
    },
    {
        "title": "送李制属入蜀",
        "author": "董嗣杲",
        "content": "君从甬水来，我弃西湖走。\n共入九江城，又客富池久。\n相照道义心，不数胶漆友。\n所嗟迹漂萍，每为世味诱。\n云何忽舍我，仓卒举别酒。\n风霜七千里，勇往胆如斗。\n遡流几换舟，大紧上峡口。\n谁谓此程迂，机会谅非偶。\n功名快着力，岂暇殢株守。\n西陲江山程，大阃人物薮。\n不日胆略舒，金印落吾手。\n此别不胜难，临别忍回首。\n继此旅中交，如君不復有。\n大笑凭江楼，折赠江头柳。",
        "dynasty": "宋",
        "collection_info": null
    },
    {
        "title": "雨凉",
        "author": "董嗣杲",
        "content": "客中贫莫支，万事付不理。\n今秋易觉寒，雨意犹未止。\n青青梧桐树，蠧叶浮井水。\n秋来未为久，俗尘已披靡。\n夜分无眠处，西风裂窗纸。\n茸裘蚤闗心，奈为病躯使。\n云开天宇净，晴霞散余绮。\n却扇披野衣，出门扣知已。",
        "dynasty": "宋",
        "collection_info": null
    },
    {
        "title": "黄池与朱一夔偕一老商款曲连日",
        "author": "董嗣杲",
        "content": "共客黄池镇，各从上江来。\n恓惶见谈态，僦屋傍古槐。\n商人接殷勤，期我不世才。\n晓风吹寒江，雪意又有媒。\n隔水界宣城，山路多早梅。\n旅琐逢此清，问渡休徘徊。\n梅梢月色佳，僧房罗酒罍。\n商人亦何心，两日相追陪。",
        "dynasty": "宋",
        "collection_info": null
    },
    {
        "title": "返察矶回望九华",
        "author": "董嗣杲",
        "content": "日落返察矶，无地可卓笻。\n回首池阳山，九朵金芙蓉。\n溪流出港急，树色收云封。\n行客快两目，欲游悔无从。\n依依此时心，维舟当要衝。\n山游形梦寐，梦觉听遥钟。\n应有神仙居，隔此江水重。\n移棹近荻港，月出霜华浓。",
        "dynasty": "宋",
        "collection_info": null
    },
    {
        "title": "游东林寺",
        "author": "董嗣杲",
        "content": "庐山白云拥，绝似兜罗绵。\n覆得丑好尽，何啻万万千。\n东林香炉峯，生在寺门前。\n山阴土脉润，草木鸣秋妍。\n意行梵庑旷，单下谁栖禅。\n主僧淮东秀，眉目棱棱然。\n谈麈自髙蹈，往往来着邉。\n我游欲结社，有愧逺师莲。\n草堂流水环，遗像俨乐天。\n西风号万杉，趺坐青石颠。\n野老喜我陪，谈吟超极玄。\n上方僧谩多，多结粥饭缘。\n方且局诸妄，焉得安三椽。\n浮生忘有家，妙句知无传。\n尘垢送短日，风霜侵颓年。\n斜阳透西树，独支竹笻坚。\n钟鸣拟寻睡，酒至流馋涎。\n月上三笑亭，醉听渔家眠。",
        "dynasty": "宋",
        "collection_info": null
    },
    {
        "title": "重约游山",
        "author": "董嗣杲",
        "content": "江州庐山阴，万象藴奇秘。\n笑扶鬼面行，趁云步幽邃。\n虎迹过溪明，龙气蟠松翠。\n香炉紫烟合，灿若金布地。\n诸佛妙庄严，千灯烛魑魅。\n向来逺法师，绝识具圣智。\n白莲曾结社，今古想标致。\n客子徒仰髙，可望不可企。\n山头日落易，木阴混清閟。\n野禽叫瀑顶，预知夜无寐。\n懐抱挹仙芬，欲将世情弃。\n斯游会重寻，直待凉风至。",
        "dynasty": "宋",
        "collection_info": null
    },
    {
        "title": "酒邉见烧各赋一体",
        "author": "董嗣杲",
        "content": "淮山烧色起，阴剥应期约。\n开闢界限定，蠧根不藉镢。\n焦枯烬无踪，艷阳春有脚。\n爆烈狐兔窜，惊迫魍魉烁。\n尖危腾斜燄，汊角迸横焯。\n死卉沸沉烟，游云避浮虐。\n入夜光尤皎，逮晓焮自若。\n蛰虫潜穴散，猛虎奔渊跃。\n势欲凌虚霄，倐忽风掠绰。\n荧荧断续见，江流扬昭灼。\n青黄数宵陨，何在事采斸。\n逺客诧希遇，俯仰发嘆噱。\n斗杓指东寅，天公又斵削。\n霜气逼衾重，对眠向溪阁。",
        "dynasty": "宋",
        "collection_info": null
    },
    {
        "title": "寓江州分司衙随笔五首  其一",
        "author": "董嗣杲",
        "content": "街声崇墉隔，畏客陶诗兴。\n枯梅三两株，仅有枝条剩。\n斜晖卧竹棚，迭藓覆石磴。\n始来觊聮属，久去归蹭蹬。\n万丈庐山髙，苦恨无楼凭。\n此时坐寛凉，忘却船如甑。",
        "dynasty": "宋",
        "collection_info": null
    },
    {
        "title": "寓江州分司衙随笔五首  其二",
        "author": "董嗣杲",
        "content": "官榷采山利，朝廷责办重。\n敛散各有司，设置不为冗。\n商人突如来，责去不旋踵。\n閒时不飬恬，且绝追胥恐。\n独嘅无依人，心迹徒距踊。\n何人干共二，望蜀觊光宠。",
        "dynasty": "宋",
        "collection_info": null
    },
    {
        "title": "寓江州分司衙随笔五首  其三",
        "author": "董嗣杲",
        "content": "閒中望庐阜，棱层翠如栉。\n所恨身重累，莫学飞举术。\n逺眺晓云障，横截山半出。\n其下瞰苍流，其上烁红日。\n奇谲千万状，云行自徐疾。\n江风忽西吹，云气转头失。",
        "dynasty": "宋",
        "collection_info": null
    },
    {
        "title": "寓江州分司衙随笔五首  其四",
        "author": "董嗣杲",
        "content": "前忧将尽捐，后虑方觉伙。\n举动必有碍，侧近类鼈跛。\n但知就酸吟，不悔为计左。\n秋令向老去，甘困樊笼鎻。\n愁境畏风波，慵捩秋江柁。\n四顾无可寻，白日醉白堕。",
        "dynasty": "宋",
        "collection_info": null
    },
    {
        "title": "寓江州分司衙随笔五首  其五",
        "author": "董嗣杲",
        "content": "掀帘掣吾肘，偶牵衫袖裂。\n腐缕积汗垢，欲纫向谁说。\n忙起易衣披，不暇惜迭雪。\n试新反相恼，转觉身触热。\n天凉日渐深，装寒逼时节。\n身章素不尚，临事转添拙。",
        "dynasty": "宋",
        "collection_info": null
    },
    {
        "title": "壬戌闰重九客中写梦",
        "author": "董嗣杲",
        "content": "今日闰月九，重新做重阳。\n东篱剩有花，金黄熨晚香。\n大江东下处，其地为柴桑。\n靖节余真祠，祠下荆棘荒。\n想像义熙年，此老醉花傍。\n寄情付傲睨，有句哀三良。\n我思前月九，菊蕾初含芳。\n萸气却绽烈，登髙苦雨妨。\n闰延花盛开，东曦荡晴光。\n遶径行已匝，倦去憇竹床。\n逺梦入无何，随云还故乡。\n故乡余故园，境浄浩莫量。\n仰睇南峯松，俯引北海觞。\n小亭俯溪南，溪声流宫商。\n两年身不到，此时梦欲狂。\n梦归转无益，梦觉生悲伤。\n浮生能几度，客久空回肠。\n醒来日已午，寻醉歌沧浪。\n江鲜可斫鲙，笑引杯行长。\n夕晖不相知，眩眼投西冈。\n欢情亦云暂，旅困空相望。\n月出照庾楼，思归转彷徨。",
        "dynasty": "宋",
        "collection_info": null
    },
    {
        "title": "还彭泽山中早发",
        "author": "董嗣杲",
        "content": "揺落山中曙，秋气满林隈。\n萤光映草头，鸟影出枝来。\n残星避日尽，断霞逐风开。\n空返陶潜县，终无宋玉才。",
        "dynasty": "宋",
        "collection_info": null
    },
    {
        "title": "清夜偶成",
        "author": "董嗣杲",
        "content": "东林与西林，祗有矮墻隔。\n逺永共家风，各自立茅棘。\n我游难尽兴，入眼眩金碧。\n孤塔插空斜，万树屯云窄。\n香炉拥烟紫，莲花照亭白。\n未闻海潮音，多时坐饥迫。\n淮僧心胆麤，迎送勤朝夕。\n疾趋谓有礼，健论本无益。\n谁夸绝俗髙，反事望尘役。\n逆料达者性，冥心灭踪迹。\n日西乱鸟啼，俯仰阅今昔。\n清游未遽返，忍冷坐寒石。",
        "dynasty": "宋",
        "collection_info": null
    },
    {
        "title": "与徐税过淮民家市果",
        "author": "董嗣杲",
        "content": "寒水落沙洲，随地营送年。\n徐卿邀我行，逺渡呼脚船。\n荒津绝鷄犬，断篱掩人烟。\n柑梨土民收，饤坐风味全。\n及公出酒瓯，提篮寘我前。\n甘香种子异，脆腻色泽妍。\n定价随语准，质直何其坚。\n淮乡习俗纯，处士亦如然。\n閒历慨流离，百丑皆可怜。\n抚机奈失时，彼此嗟华颠。\n酒酣饫此快，哀歌地炉邉。\n携归备晚需，雪片蒙江天。",
        "dynasty": "宋",
        "collection_info": null
    },
    {
        "title": "浔阳馆邉泛小舟夷犹沙浦中遇翟违大舟过",
        "author": "董嗣杲",
        "content": "沽来官亭酒，艳流胜琥珀。\n髙歌大江上，聊以信所适。\n借舟喜逢君，春沙涵润泽。\n傍沙得鲜鮰，过似河鲀白。\n斫鲙搜姜椒，食枯鄙殽核。\n浮阳下峯迅，晚风撼渔碛。\n深洲卸帆处，闻角易丧魄。\n津吏量水痕，两夜长三尺。",
        "dynasty": "宋",
        "collection_info": null
    },
    {
        "title": "自富池江入兴国军港留三日归回舟捷甚摭实写意",
        "author": "董嗣杲",
        "content": "到此未入郡，入郡由别港。\n不意好奇人，黄堂争说项。\n说项非所私，况无适时资。\n驱驰靡所惮，重苦登覧悲。\n开庆扰攘后，民力未通透。\n如斯斗底郡，俗习因仍陋。\n只今良二千，恳恻出心田。\n耕桑匝原野，謡颂周市廛。\n遡舟走麾下，容光託假借。\n坐卧寄酸吟，转首已三夜。\n将行慰我深，语语吐直心。\n发笑酌我酒，垂情饷我金。\n平生慨可至，毋若此急义。\n忍违离荒津，陆行且无地。\n秋寒筋骨疲，风雨更厄之。\n病亦坐酒困，乐在遇已知。\n下水浩然涉，出港何其捷。\n及门祗霎时，不想无吏接。",
        "dynasty": "宋",
        "collection_info": null
    },
    {
        "title": "重游清虚庵",
        "author": "董嗣杲",
        "content": "夏初曾历此，信宿强舍去。\n及其还城中，旅琐若羁驭。\n凉秋復过时，又坐题诗处。\n黄冠苦相佞，往往多过誉。\n且谓笔力遒，真得鬼神助。\n但将虚名污，不具实眼觑。\n顾予欲栖止，未有抛茅据。\n难忘整屐游，赢得寘浮虑。\n地旷实仙源，野步岂宜遽。\n且须穷嵌岩，何在事啖茹。\n祗酌神泉清，垢净不待滤。\n拨云峯下石，晚霁且箕踞。",
        "dynasty": "宋",
        "collection_info": null
    },
    {
        "title": "风水僧善用期之不遇",
        "author": "董嗣杲",
        "content": "用僧期不来，子午针头误。\n沉迷负所传，老去眼隔雾。\n言甘说中少，见陋遭时恶。\n三椽当道架，山色翠回互。\n空旷乏人守，有欲绝反顾。\n岂无世事非，何能日如故。\n昨收松下书，欲见展心晤。\n遍寻莫知踪，望极柏山路。\n马荒人亦倦，酒熟秋垂暮。\n浮身真是浮，参取折芦渡。",
        "dynasty": "宋",
        "collection_info": null
    },
    {
        "title": "招铁镜明上人同舟入京",
        "author": "董嗣杲",
        "content": "蓬麻冒日气，舟过风递香。\n香气入晚秀，月色迷官塘。\n此时同载僧，眉上生毫光。\n心镜不待磨，一碧眩四方。\n遂此终夕安，推篷睇渺茫。\n凌晨泊北津，分手各自忙。\n追随游径山，奈何吏鞅妨。\n何时重聚首，叙我歌河梁。\n世缘苦聚散，人事多短长。\n兴言偶及尔，不觉耿中肠。\n薫风荡柳烟，吹面无多凉。\n晨曦晒屋裂，独恨衝尘黄。",
        "dynasty": "宋",
        "collection_info": null
    },
    {
        "title": "对月",
        "author": "董嗣杲",
        "content": "徙倚短窗下，月色照平地。\n江头见渔舸，更欲扣舷醉。\n山川蔼夕霏，菰蒲颤凉翠。\n景色自纷糅，造化祗儿戏。\n慨嘆几今古，不过荣与悴。\n胸中难贮愁，万缘可弃置。\n三更北风暴，顷刻天地异。\n掩窗抱膝吟，欹枕不復睡。",
        "dynasty": "宋",
        "collection_info": null
    },
    {
        "title": "与葛秋岩小园看月",
        "author": "董嗣杲",
        "content": "回峯月魄上，照我方壶寒。\n轩窗绝四掩，流光压空阑。\n凉袭荷沼幽，阴写竹径干。\n逺泉助清思，佩声何珊珊。\n啼鸟寂无闻，何枝能择安。\n空青闪虚碧，纎翳莫可干。\n有酒此不斟，徒坐夜漏残。\n相逢此时快，瞠目终宵看。",
        "dynasty": "宋",
        "collection_info": null
    },
    {
        "title": "赠接泥渡下李巡检",
        "author": "董嗣杲",
        "content": "一官坐渡头，事简多是閒。\n口口说庙灵，祭赛纷强顽。\n逐日享馂余，赢得酡客颜。\n江风吹不散，借此资身孱。\n俸钱给不多，悔离禁卫班。\n妻子号寒饥，语下嗟间闗。\n俟代尚尔遥，掷珓卜善还。\n随时了应酬，惟恨得酒悭。",
        "dynasty": "宋",
        "collection_info": null
    },
    {
        "title": "山行",
        "author": "董嗣杲",
        "content": "山路本无雨，雾滃露点湿。\n脚滑几欲缩，举步真如絷。\n剉过万千山，云磴莫计级。\n更多仙泉甘，潭深绝绠汲。\n力疲骨节酸，逺眺空竚立。\n旷懐无与言，付与诗收拾。",
        "dynasty": "宋",
        "collection_info": null
    },
    {
        "title": "银树道上客懐  其一",
        "author": "董嗣杲",
        "content": "舟绝顾城湖，始知泊银树。\n脚夫亟装担，顿足跋涉惧。\n水行困弊舟，陆出藉芒屦。\n望逺有异观，山水陶兴趣。\n太息足力疲，趁程眠日暮。\n髙价租蹇驴，意欲代吾步。",
        "dynasty": "宋",
        "collection_info": null
    },
    {
        "title": "银树道上客懐  其二",
        "author": "董嗣杲",
        "content": "破舆不忍登，恐负看山眼。\n遥程入荒夐，栈道践𡾰嵼。\n蹇载亦徒劳，登顿资笑莞。\n气馁不足苏，只得仰酒琖。\n暂免极寒侵，围春想歌板。\n何当位经纶，尽把凹凸刬。",
        "dynasty": "宋",
        "collection_info": null
    },
    {
        "title": "四安乘舟上安吉州",
        "author": "董嗣杲",
        "content": "日出雪意消，云敛万山紫。\n水步发船人，相竞更填委。\n弛担苦多虞，买渡须谨始。\n向来受摧挫，至今失料理。\n溪南树阴开，沙上鸿声起。\n独行良辛苦，淹留嘆行李。\n寘恨復怜生，归欤安坎止。\n奔程入湖城，渺茫东门水。",
        "dynasty": "宋",
        "collection_info": null
    },
    {
        "title": "又过妙智寺后因赋",
        "author": "董嗣杲",
        "content": "我貎甚癯棘，极爱山林住。\n纔说庐山去，不惮葺芒屦。\n鬰懐得少解，动脚即徤步。\n谁言多岌嶪，堂堂大驿路。\n万景山渺莽，旷游惬心慕。\n荒坊偶小憇，周覧入薄暮。\n西隅壁灰净，半堵若缣素。\n方此欲题名，已触野僧怒。",
        "dynasty": "宋",
        "collection_info": null
    },
    {
        "title": "游盘塘山后废寺",
        "author": "董嗣杲",
        "content": "前生修行来，见山入骨贪。\n自昔盛缁流，无处无精蓝。\n大风起江头，吹我菊帽簮。\n景物日自殊，登顿我所甘。\n青红夕阳光，隠约埋空岚。\n矮松冷尘屋，暗灯明破龛。\n好月亦爱人，离云印寒潭。\n诗壁不待题，禅偈不在谈。\n还须蜕浮尘，投林结莎庵。\n平安火一烽，愁可寛江南。",
        "dynasty": "宋",
        "collection_info": null
    },
    {
        "title": "舟中对月",
        "author": "董嗣杲",
        "content": "过峡水不清，浑浊甚他处。\n今朝喜得晴，看月莫犹豫。\n尽力掀篷开，浄着两眼觑。\n月色更婀娜，炯然洗积虑。\n前矶水衝撞，传若小灔滪。\n令人厌水程，惟祝江灵助。\n天地境界古，恨无槁梧据。\n余樽就手沥，适口乏啖茹。\n嗫嚅味自佳，不须劳举筯。\n醒去掩篷眼，零落故衾絮。\n呼天招仙游，同学列子御。\n傥转北头风，穏涉芜湖去。",
        "dynasty": "宋",
        "collection_info": null
    },
    {
        "title": "雪后",
        "author": "董嗣杲",
        "content": "雪后江面净，客子不畏寒。\n掀篷篷上坐，静见天地寛。\n风平势未减，小舟荡渺漫。\n万里莹无波，琼树幻翠峦。\n大江此胜槩，景与心会难。\n须臾世界殊，月拥白玉槃。\n凡身寄广漠，酒杯不可干。\n严冱何能禁，醉眠更已残。",
        "dynasty": "宋",
        "collection_info": null
    },
    {
        "title": "天池寺夜与主僧觉翁圆上共坐谈浯溪山水之胜信笔因赠长句",
        "author": "董嗣杲",
        "content": "空云驾我登天池，江山秋渺无津涯。\n涉溪蓦栈借杖藜，光景体认归裁诗。\n峥嵘寺门窝风低，塔铃喧风际天吹。\n方丈轩槛供毗尼，老僧喜气扬鬚眉。\n浮屠名纪主簿题，偶拈椽笔书年时。\n秋棱初劲树叶飞，蜀锦糁缀斜阳枝。\n文殊阁上爇香迟，天灯荧煌放者谁。\n暗中拾取懐袖携。\n一灯一叶光陆离，千古此奇不可知。\n独此阑干纳此奇，月落泉响松籁迷。\n畏寒蚨坐身如痴，觉禅论徤能祛疑。\n伤今悼古涕交頥，自矜夙抱山水资。\n曾为浯溪强住持，浯溪溪上波渺瀰。\n波涛衝撞天宝碑，寺门废圯日就衰。\n急拾断碣分龟支，二水八景犹纷披。\n浮踪又向庐山羁，残骸未散挈钵栖。\n所至殊忍弔迹遗，浯溪谁究稔祸妃。\n有唐立见宗社危，陵庙弃掷奔峩嵋。\n最苦杜陵嗟流移，元郎颂公雅可禆。\n大书纪勒中兴辞，读之愤悱生悽悲。\n平生未采湘江蓠，闻此幽妍空心期。\n觉翁泥古多发挥，逆知流辈莫我追。\n回思太史过浯溪，曾有野僧相追随。\n傥如觉翁能投机，太史肯以庸目之。\n夜寒灯花糁台欹，无酒可涤吟肠饥。\n推窗下望夕烽微，东西天地犹旌旗。",
        "dynasty": "宋",
        "collection_info": null
    },
    {
        "title": "九江驿纪梦歌",
        "author": "董嗣杲",
        "content": "西风吹净汀洲明，萧萧雨荻霜芦声。\n江山幻出琉璃屏，谁歌谪傅琵琶行。\n三更月满十二城，梦超弱水登蓬瀛。\n九派水，九叠山，水水山山锦四环。\n绿罴玄猿守朱闗，雪鹤舞影石台干。\n瑶树琪花不可攀，花上结子千岁悭。\n花子错落鱼鳞斑，践幽济胜清肺肝。\n回首空睨双云鬟，萝香点渍衣袂寒。\n不觉罡风吹倒还，琼跳璧溅鸣珊珊。",
        "dynasty": "宋",
        "collection_info": null
    },
    {
        "title": "録秋日藁因写客况寄王倅昆仲仲亦曾任衡倅",
        "author": "董嗣杲",
        "content": "富池羁客吟穷秋，吟成写出还包羞。\n王家兄弟领此幽，识迈子瞻与子由。\n欲织寒江无机收，两眼逺睨邉烽楼。\n前时水頽岸不修，今日云族蒙荒洲。\n洲上秃树叶不留，丹缬都渍泥涂浮。\n烧薪晚煮云子柔，方纔落斧鸣潮头。\n欲填饥腹消客愁，饱时熟睡迷荘周。\n蝴蝶梦破嗟年流，不觧俯首寻茶瓯。\n飞鸿整阵声何遒，忆君金玉孰可侔。\n自期雪夜访君游，乘兴肯逊山阴舟。",
        "dynasty": "宋",
        "collection_info": null
    },
    {
        "title": "寄程申叔",
        "author": "董嗣杲",
        "content": "奇才不泯扬马名，善政况着龚黄绩。\n政绩才名分外荣，山林意趣无方觅。\n人生富贵骨相中，何须强力争豪雄。\n三光五岳蟠心胸，岁寒春色梅花风。\n我有小隠傍石屋，石上几回斸黄独。\n看来我已不啻足，何事攅眉劳案牍。\n程子谈何不碌碌，古意今情两堪掬。\n归与归与毋忍辱，同寻牧童过天竺。",
        "dynasty": "宋",
        "collection_info": null
    },
    {
        "title": "初至江城寓分司衙",
        "author": "董嗣杲",
        "content": "书生浪出值暑天，何啻千里身在船。\n今辰忽向船亭坐，头眩犹类濒江牵。\n履平刬地若恍惚，四体不舒惯{皋兀}杌。\n自嗟时滞久劳苦，驱驰负得贫筋骨。\n奉使衙深少吏胥，干官占了东偏居。\n西偏有轩扁清足，憔悴几竿苍竹踈。\n射檐莫禁落日晒，平白将身随炉鞴。\n不奈羸躯苦热情，无故要偿行脚债。\n富池狂游期者谁，卷雪楼毁空有基。\n离船未久抱虚晕，孱弱忍蹈波涛危。\n官衙寂然且卧病，便行小伺西风劲。\n庐山夜眠不熟泪不干，梧树支离凋井阑。",
        "dynasty": "宋",
        "collection_info": null
    },
    {
        "title": "午阴坐清足轩",
        "author": "董嗣杲",
        "content": "云过秋天乱擘絮，风透秋窗遗剪刀。\n客衣难禁如此候，离家失侣徒呼号。\n肌骨癯然病易入，况復加以思虑劳。\n行来行往失神隽，蛰此何殊悬壁猱。\n莎底促织声更苦，唧唧唧唧声转髙。\n阑槛谩尔寄清足，石阶半落埋蓬蒿。\n无人洗竹起荒翳，脆竿蠧叶纒薜荔。\n繁阴不密绝午梦，安得清风袭襟袂。\n摧残其来亦已久，心欲扶植茫无计。\n鈎帘痴坐空搔首，直睨秋云割新霁。\n云捲云舒天自空，风生风止窗且闭。\n未暇冥搜清足吟，邻园老鹤传孤唳。",
        "dynasty": "宋",
        "collection_info": null
    },
    {
        "title": "西风",
        "author": "董嗣杲",
        "content": "大江西风三日起，激起怒涛三万里。\n客子口噤悄无语，纵有髙楼危莫倚。\n楼前秃树剩几叶，更有咽蝉埋叶裏。\n大船小船不见影，衝沙入峡苍黄舣。\n偶笼窄衫上冈头，茫茫莫辨天与水。\n浪花旋舞山岳迸，鳞鳞白露江豚齿。\n干坤浩渺昬八极，秋髙伟事无过此。\n正愁梧上凤栖空，谁传水底蛟鬬死。",
        "dynasty": "宋",
        "collection_info": null
    },
    {
        "title": "得少顺风又值小雨二首  其一",
        "author": "董嗣杲",
        "content": "浪游几抆还家泪，贫抱遗书羞拥篲。\n短篷独载冒江涛，平生触事成淹滞。\n所为素守三不欺，人所不知心所知。\n欹枕赋就归来兮，风伯前呵雨师随。",
        "dynasty": "宋",
        "collection_info": null
    },
    {
        "title": "得少顺风又值小雨二首  其二",
        "author": "董嗣杲",
        "content": "风色幸顺逢小雨，小雨冥蒙细如缕。\n矶上积得雪片坚，雨暗烟沈无所覩。\n无邉无岸江气埋，谁将混沌为胞胎。\n送愁急取孤樽开，诗思不知从何来。",
        "dynasty": "宋",
        "collection_info": null
    },
    {
        "title": "午睡中懐约山游",
        "author": "董嗣杲",
        "content": "苏州藤枕蕲州簟，更着洪州蝉翼扇。\n髙卧西窗风外榻，栩栩羲皇梦中见。\n客寄无聊归未易，搜吟搅得酸肠徧。\n莼香鲈肥自相忆，季鹰肯羡洛阳掾。\n为客不似家居好，身老江湖已云倦。\n要盟东林逺法师，白家池上泉珠溅。\n听泉坐石且幽寻，收拾胜迹归吟卷。\n我欲往游志已坚，只恐同游心易变。",
        "dynasty": "宋",
        "collection_info": null
    },
    {
        "title": "贫游",
        "author": "董嗣杲",
        "content": "厄贫作客嗟不辰，栖危更觉懐家频。\n接泥渡头漫簇云，飞雪成块打倒人。\n隔江黄梅山嶙峋，莫障疆场风沙尘。\n巴河未放船出津，岁晚客子多苦辛。\n伊谁急利行移新，茶引濡滞太不仁。\n书生枉困千金身，呕尽心力无由伸。\n干坤误我此行役，徒然梦想南山宅。\n庐阜要穷仙佛迹，须将姓字磨崖石。\n春风春日春酒碧，脱却俗务劳双屐。\n携锄剩采白云薇，只欲了此心愿归。",
        "dynasty": "宋",
        "collection_info": null
    },
    {
        "title": "辛酉富池元宵写懐二首  其一",
        "author": "董嗣杲",
        "content": "七年交春七日强，蒙蒙春雨吞江乡。\n此夕莫知是元夕，地炉埋伏身犹僵。\n鼓箫声绝想景物，灯火焰短如寻常。\n逢辰往往思济胜，此际何异栖幽荒。\n推窗且畏江风恶，风柔却忆沙河塘。\n一竿星点富池庙，随炙随灭无精光。",
        "dynasty": "宋",
        "collection_info": null
    },
    {
        "title": "辛酉富池元宵写懐二首  其二",
        "author": "董嗣杲",
        "content": "江南江北那识春，况此寄镇埋烟尘。\n卑栖客官困垄断，无故汚此金玉身。\n浊醪自醉復自觧，空恨梗政吏不仁。\n忽传街鼓聚嬉戏，两株枯柴插烛银。\n涂抹脂粉破涕泪，觅酒献笑酬佳辰。\n震揺荒市官不嗔，传是黄梅县西人。",
        "dynasty": "宋",
        "collection_info": null
    },
    {
        "title": "吟客枉访酒邉走笔以赠",
        "author": "董嗣杲",
        "content": "读书无灵时易过，剩得此身寄寒饿。\n浮议徒然强雌黄，孤生已拚蚁旋磨。\n江湖说诗在处多，字不堪煮诗奈何。\n不若将军氊帐醉，儿郎帐裏传羌歌。\n归寻种秫安愚分，微名微利天所靳。\n长沮桀溺隠者欤，耦耕曾答仲由问。\n浊世悲欢无歇时，公事不了归痴儿。\n胸蟠今古何足恃，得醉且醉莫须疑。\n酒边说诗真是赘，说诗断是败人意。\n醉入羲昊洪荒前，消取霎时邯郸睡。\n岁年寕免驱尘劳，劳不成功亦滔滔。\n终须侪入千百众，坐对柏烟穿布袍。",
        "dynasty": "宋",
        "collection_info": null
    },
    {
        "title": "余明逺订游庐山",
        "author": "董嗣杲",
        "content": "清谈得子夜已中，彼此歴叙平生穷。\n知子曾为四明客，亦曾献赋明光宫。\n万人海裏不相逢，狂游却向江城同。\n寻盟要采庐山杞，香炉峰顶烟生紫。\n便从山北过山南，趁取春光攅桃李。\n洗心涤虑先潄齿，况是天下第一水。",
        "dynasty": "宋",
        "collection_info": null
    },
    {
        "title": "答问游庐山日子",
        "author": "董嗣杲",
        "content": "欲游庐山恨不遍，游子先须两脚徤。\n山中浪走不知方，逢人问路空彷徨。\n人言五老山水窟，半是神仙半是佛。\n独行直待西风髙，未可议我无仙骨。",
        "dynasty": "宋",
        "collection_info": null
    },
    {
        "title": "删旧藁感赋",
        "author": "董嗣杲",
        "content": "少年嗜吟如嗜蜜，诸公奇之有奇质。\n学荒志旷不自量，躐登将坛多所嫉。\n薄游六朝废兴处，逺嘅疆场分离日。\n江草江花幻缜密，下字如缚禅家律。\n吁嗟旧存无二三，侧近所取不偿失。\n因知嫉者岂轻易，敛尽浮华能就实。\n趣入空玄须正传，趣得于心暗如漆。\n搜剔造化鬼神凴，天孙云锦可织出。\n客寄多时转萧瑟，趁取风寒写旷逸。\n九江五峯金翠湿，风月悉归三寸笔。",
        "dynasty": "宋",
        "collection_info": null
    },
    {
        "title": "官廨凉夕醉成",
        "author": "董嗣杲",
        "content": "湓江城裏九江驿，今作分司主人宅。\n我脱富池榷茶责，借住寛閒忘主客。\n移栽庐山竹半百，障得西厢斜日赤。\n西风揺影失半壁，梦觉只疑泥土窄。\n呼酒当天聊復适，说诗正可凉风夕。\n银河万顷镕琼色，旷放莫名狂太白。\n留此亦好归亦得，免使向人说离拆。\n月明酒醒尘绝迹，直欲骑鲸泛空碧。",
        "dynasty": "宋",
        "collection_info": null
    },
    {
        "title": "离湋源口即事",
        "author": "董嗣杲",
        "content": "悠悠漾漾泛烟篷，两耳听彻江声空。\n水歩涉历休折柳，晴宵又泊湋源口。\n何待月上淮山头，黄昏更好寻泊休。\n红糟醸鱼可荐酒，剧饮谁能尽五斗。\n斗斜月出夜已分，江声人语寂无闻。\n惜无苏仙共此快，独自吹箫离巡砦。",
        "dynasty": "宋",
        "collection_info": null
    },
    {
        "title": "蟂矶",
        "author": "董嗣杲",
        "content": "蟂矶耸拔大江东，枭能害人时所恶。\n或谓水沃石上来，以浇易蟂本无据。\n前对三山削遥翠，左望邑庐如栉布。\n政和观额颁宁渊，青墩月出寒沙暮。\n仙屋周遭二十间，常容苦行挂单住。\n于湖题字迹已湮，拍矶只有风涛怒。\n下观转经送轮藏，若徒自希檀施顾。\n饱饮临江望此矶，此水终身不曾渡。\n青鞋寻胜亦痛快，斜阳迅如箭锋度。\n蒲帆挂起祗瞬息，顷刻便舣芜湖歩。\n破舟可弃迹可安，邑桥官店暂寻寓。\n酾酒欢歌谢江灵，髙眺月江足诗句。",
        "dynasty": "宋",
        "collection_info": null
    },
    {
        "title": "苦寒",
        "author": "董嗣杲",
        "content": "阴崖月余雪未消，春入富池江上遥。\n寒林万木绝枝叶，终日强欲收堕樵。\n古屋羁人鬓萧萧，三冬暖曲无炭烧。\n掘地作炉煨榾柮，如此为官徒折腰。",
        "dynasty": "宋",
        "collection_info": null
    },
    {
        "title": "赠萧炼师公弼",
        "author": "董嗣杲",
        "content": "吾家阿京爱公弼，吾家泽兄敬公弼。\n半生梦与公弼游，岂意相逢在今日。\n春风和气见眉宇，玉壶冰鑑藏胸臆。\n人间万事君自知，未必君材人尽识。\n苏门水木无纎埃，闻君家近公和台。\n仙家近日多官府，黄帽青鞋归去来。",
        "dynasty": "宋",
        "collection_info": null
    },
    {
        "title": "留九宫山封道士饭因赠",
        "author": "董嗣杲",
        "content": "菜本芃芃剪青玉，馔成浇饭填清腹。\n孤鹤出自九宫山，双眸如鹘歩如鹿。\n我闻深谷少得盐，食淡眠幽体已仙。\n轩轩意趣神气全，中寿亦过八十年。",
        "dynasty": "宋",
        "collection_info": null
    },
    {
        "title": "太平兴国宫",
        "author": "董嗣杲",
        "content": "旌幢龙虎卫，台殿鼓钟浮。\n水乱浑疑雨，山深祗见秋。\n九天严采访，元老主焚修。\n得禄安萧散，前身几世修。",
        "dynasty": "宋",
        "collection_info": null
    },
    {
        "title": "过岳家市",
        "author": "董嗣杲",
        "content": "鄂侯遗部曲，多岁此为农。\n茅店罢残暑，松峦出乱钟。\n溪流分别坞，晚色失前峯。\n去去遗仙迹，苍云几万重。",
        "dynasty": "宋",
        "collection_info": null
    },
    {
        "title": "过富池水军寨前",
        "author": "董嗣杲",
        "content": "山暝沉晴霭，江春荡夕晖。\n水从螺港下，云接鹿矶飞。\n雷鼓茶船众，风旗酒店稀。\n黄昏入悽怆，营屋柝声微。",
        "dynasty": "宋",
        "collection_info": null
    },
    {
        "title": "宿雄江统制衙",
        "author": "董嗣杲",
        "content": "往分莲社供，归向草庐眠。\n山寨差更鼓，春江走战船。\n风光随处别，鬓影倩谁怜。\n花柳西湖曲，招邀忆去年。",
        "dynasty": "宋",
        "collection_info": null
    },
    {
        "title": "李正将病归",
        "author": "董嗣杲",
        "content": "从军传勇畧，信脚困行间。\n病废羞长剑，秋归见故山。\n镜中双鬓改，众裏一身还。\n风雪沉昏夜，犹思戍散闗。",
        "dynasty": "宋",
        "collection_info": null
    },
    {
        "title": "客中拟游庐山",
        "author": "董嗣杲",
        "content": "依违春梦破，悲壮晓鷄鸣。\n旅舍隣淮士，家书附递兵。\n东风吹浦树，落月下江城。\n办取游山具，天池听水声。",
        "dynasty": "宋",
        "collection_info": null
    },
    {
        "title": "懐庐山",
        "author": "董嗣杲",
        "content": "屏心寒梦枕，屋角晓城钟。\n客子几多想，庐山千万峯。\n仙源云气叠，溪坂雨声重。\n杨柳西门外，禅人屡此逢。",
        "dynasty": "宋",
        "collection_info": null
    },
    {
        "title": "泊安庆得郭澹溪书",
        "author": "董嗣杲",
        "content": "客檐停坐久，军递接程初。\n狂醉舒城酒，欣将建业书。\n宦游空嘆老，吟思未应疎。\n举网谁家子，欢然饷巨鱼。",
        "dynasty": "宋",
        "collection_info": null
    },
    {
        "title": "江城春日寓懐",
        "author": "董嗣杲",
        "content": "丘园劳积梦，天地厌劬书。\n立晚分孤鹤，跳春喜众狙。\n风多醉有竹，雨久饭无蔬。\n又见江西估，收苖蓄巨鱼。",
        "dynasty": "宋",
        "collection_info": null
    },
    {
        "title": "天池寺忆雪屋韶上人",
        "author": "董嗣杲",
        "content": "惠诗传驿旧，立雪想师遥。\n一别此山去，清风不可招。\n经窗云半掩，石塔水偏朝。\n托迹今三宿，伊谁共寂寥。",
        "dynasty": "宋",
        "collection_info": null
    },
    {
        "title": "安庆新城",
        "author": "董嗣杲",
        "content": "清香凝燕寝，春色遍龙舒。\n市井无遗地，人烟有定居。\n柝声营屋邃，帘影酒坊虚。\n白首三山客，编茅作校书。",
        "dynasty": "宋",
        "collection_info": null
    },
    {
        "title": "过安庆旧城",
        "author": "董嗣杲",
        "content": "市邑新荆棘，风沙旧路岐。\n重添多少恨，可想战争时。\n蟒气纒荒塔，萤光出废池。\n纎纎城角草，应是得春迟。",
        "dynasty": "宋",
        "collection_info": null
    },
    {
        "title": "送刘统辖自黄冈归光州",
        "author": "董嗣杲",
        "content": "偃武身还老，还家计未非。\n贫依山寨住，喜访竹楼归。\n度陇书鸿少，翻场战马肥。\n月明羞北望，谁撷故园薇。",
        "dynasty": "宋",
        "collection_info": null
    },
    {
        "title": "赠圭上人",
        "author": "董嗣杲",
        "content": "几年参四教，孤影托三衣。\n自识閒机了，谁甘苦行归。\n秋藤溪水活，雨叶寺墻肥。\n觉得真如处，空房不掩扉。",
        "dynasty": "宋",
        "collection_info": null
    },
    {
        "title": "秋岩入城后寄",
        "author": "董嗣杲",
        "content": "心知沈迹堕，耳熟旧诗夸。\n返照僧归寺，西风客忆家。\n微寒侵病骨，新梦惜年华。\n独坐无聊赖，沿篱看菊花。",
        "dynasty": "宋",
        "collection_info": null
    },
    {
        "title": "拙寄",
        "author": "董嗣杲",
        "content": "岑寂风烟异，荒寒梦寐危。\n择交贫可久，为吏拙难医。\n大阃粮艘上，孤营竹笛悲。\n快沽桑落酒，浇此满懐诗。",
        "dynasty": "宋",
        "collection_info": null
    },
    {
        "title": "冷翠谷看瀑二首  其一",
        "author": "董嗣杲",
        "content": "闻得西岩窦，髙飞直下泉。\n贪奇曾结屋，接润可通田。\n晚竹侵云老，凉蔬摘雨鲜。\n野猿常抱子，饲食下松颠。",
        "dynasty": "宋",
        "collection_info": null
    },
    {
        "title": "冷翠谷看瀑二首  其二",
        "author": "董嗣杲",
        "content": "清啸谷音答，閒眠松荫便。\n山林微暑退，钟鼓逺风传。\n足茧忧羸仆，身轻羡散仙。\n乍暄思午盥，喜际石根泉。",
        "dynasty": "宋",
        "collection_info": null
    },
    {
        "title": "赠天池寺觉翁圆上人",
        "author": "董嗣杲",
        "content": "单起浯溪寺，禅栖主簿峰。\n收诗入顽石，礼塔趁昏钟。\n好古心何癖，观空语更慵。\n觉翁纔觉处，明月出孤松。",
        "dynasty": "宋",
        "collection_info": null
    },
    {
        "title": "重游东林",
        "author": "董嗣杲",
        "content": "溪水涵天影，山云趁屐声。\n信缘重一到，流梦入三生。\n瀑势翻空逺，林阴障雨平。\n炉峯闲览胜，思附逺公名。",
        "dynasty": "宋",
        "collection_info": null
    },
    {
        "title": "留江城将还富池",
        "author": "董嗣杲",
        "content": "吟断悲秋字，愁归饯腊筵。\n天荒鹏路绝，水落鴈汀悬。\n白羽沈邮箭，沧江负钓船。\n投閒须有日，处顺且添年。",
        "dynasty": "宋",
        "collection_info": null
    },
    {
        "title": "天池寺晚歩",
        "author": "董嗣杲",
        "content": "傍通锦绣谷，上接铁船峰。\n月出龙潭浄，风虚佛屋重。\n四维天象朗，孤阁野云封。\n收得天灯叶，荧荧却绝踪。",
        "dynasty": "宋",
        "collection_info": null
    },
    {
        "title": "出西城",
        "author": "董嗣杲",
        "content": "舟车江郭隘，钟鼓梵祠遥。\n古驲停羁客，深林出晚樵。\n鹰呼风立至，鸦窜雪垂飘。\n市价招商急，残冬未寂寥。",
        "dynasty": "宋",
        "collection_info": null
    },
    {
        "title": "东林寺晚歩",
        "author": "董嗣杲",
        "content": "天地聚奇观，山林负隠名。\n月明僧影瘦，风定水声清。\n不觉忘身世，何须问死生。\n有诗难举似，真实避时英。",
        "dynasty": "宋",
        "collection_info": null
    },
    {
        "title": "旅次感懐",
        "author": "董嗣杲",
        "content": "乱眼悲人事，追程老客颜。\n鼍鸣风鼓浪，鴈断日衔山。\n此际尘劳混，吾生赋予悭。\n吟聫朝晚积，负得贺嚢还。",
        "dynasty": "宋",
        "collection_info": null
    },
    {
        "title": "周孚与髙伯庸同游王氏庵归而闾丘仲诗至因次韵贻显庵主以纪一时事  其一",
        "author": "董嗣杲",
        "content": "寂寞城西寺，重来已素秋。\n未霜芳草合，欲雨暮云稠。\n浊酒羸方戒，新诗困復休。\n翻然会心处，烟径有归牛。",
        "dynasty": "宋",
        "collection_info": null
    },
    {
        "title": "周孚与髙伯庸同游王氏庵归而闾丘仲诗至因次韵贻显庵主以纪一时事  其二",
        "author": "董嗣杲",
        "content": "法水堪湔垢，僧庐自辟尘。\n饭炊云子熟，茶泛乳花匀。\n草草情何厚，怱怱迹易陈。\n他年辋川上，为画两纶巾。",
        "dynasty": "宋",
        "collection_info": null
    },
    {
        "title": "送史制机之鄂州",
        "author": "董嗣杲",
        "content": "宿戍供王事，膏车趱客程。\n折荣湓浦柳，行色武昌城。\n借印科邉饷，巡江点骑兵。\n忧时心更切，满望邑尘清。",
        "dynasty": "宋",
        "collection_info": null
    },
    {
        "title": "过分水岭",
        "author": "董嗣杲",
        "content": "看云忘斗峻，倚石望藤悬。\n鸟背斜阳去，牛翻浅草眠。\n井桐支野庙，溪水沃山田。\n隔岭僧逢客，狂谈马祖禅。",
        "dynasty": "宋",
        "collection_info": null
    },
    {
        "title": "妙智寺",
        "author": "董嗣杲",
        "content": "空凉妙智寺，经始卧遗碑。\n白日有精魅，长年无住持。\n雨淋泥竈壊，草迸石炉欹。\n纔入庐峯界，天风逐歩随。",
        "dynasty": "宋",
        "collection_info": null
    },
    {
        "title": "琵琶亭",
        "author": "董嗣杲",
        "content": "艰难罹歉岁，寂寞向他州。\n分绝青云上，家遥沧海头。\n空江荡寒月，枯苇积荒洲。\n不奈谯城角，呜呜吹乱愁。",
        "dynasty": "宋",
        "collection_info": null
    },
    {
        "title": "泊黄茅潭",
        "author": "董嗣杲",
        "content": "唳雪沧洲鴈，嘘云碧浪鲸。\n茅深淮渡逺，日落海潮平。\n庙树揺灯影，船风送鼓声。\n劳思于此泊，无地趁春耕。",
        "dynasty": "宋",
        "collection_info": null
    },
    {
        "title": "广济县王氏山园",
        "author": "董嗣杲",
        "content": "忧世鬚眉觉，锄园梦想安。\n封疆南斗隘，天地北风寒。\n野水通眢井，山云补蠧阑。\n故乡营业堕，岁晚转艰难。",
        "dynasty": "宋",
        "collection_info": null
    },
    {
        "title": "曹家沙阻风与朱一夔歩入庐江县",
        "author": "董嗣杲",
        "content": "剩浪淮南接，踈篷岸北留。\n聮镳入荒市，扶杖涉虚洲。\n有侣同寻醉，无歌可遣愁。\n风花犹未息，却望隔江舟。",
        "dynasty": "宋",
        "collection_info": null
    },
    {
        "title": "富池晚兴",
        "author": "董嗣杲",
        "content": "江花迷望望，霜叶落纷纷。\n翠嶂明分烧，沧江逺载云。\n聚舟应弭侮，营屋又屯军。\n欲遂平戎捷，须将旧砚焚。",
        "dynasty": "宋",
        "collection_info": null
    },
    {
        "title": "小歩晚兴",
        "author": "董嗣杲",
        "content": "板桥孤渡险，草屋四檐穿。\n逺客感新月，短髭伤壮年。\n水篱微雪冱，天宇列星悬。\n无地寻朋好，归情托七絃。",
        "dynasty": "宋",
        "collection_info": null
    },
    {
        "title": "宿浔阳馆",
        "author": "董嗣杲",
        "content": "病身归束缚，枫叶见飘零。\n云淡秋星白，天遥戍火青。\n旧盟无处续，閒梦有时灵。\n月色江声裏，愁多酒易醒。",
        "dynasty": "宋",
        "collection_info": null
    },
    {
        "title": "江墅秋晚",
        "author": "董嗣杲",
        "content": "秋林不可寄，九月已寒风。\n鸿鴈云呼逺，蝇蚊雨洗空。\n篱花荒正色，岸蓼卧枯丛。\n别浦栖渔隠，何期共短篷。",
        "dynasty": "宋",
        "collection_info": null
    },
    {
        "title": "入贵池逢张秀夫",
        "author": "董嗣杲",
        "content": "风姿欣邂逅，彼此略寒暄。\n为客那知老，相看不忍言。\n湖鱼朝上市，驿鼠夜穿垣。\n共尔添贫病，攅眉说故园。",
        "dynasty": "宋",
        "collection_info": null
    },
    {
        "title": "逢林舜举",
        "author": "董嗣杲",
        "content": "命逢元造厄，时使壮心违。\n淮海三年客，山林一布衣。\n有家惟母在，无犬寄书归。\n明日重阳醉，休辞上翠微。",
        "dynasty": "宋",
        "collection_info": null
    },
    {
        "title": "自接泥渡再还富池",
        "author": "董嗣杲",
        "content": "接泥当有渡，截水欲无梁。\n白日风声恶，沧波鹭点凉。\n閒身纒暑疢，故里报秋荒。\n渺渺孤生託，浑如堕絮忙。",
        "dynasty": "宋",
        "collection_info": null
    },
    {
        "title": "银树",
        "author": "董嗣杲",
        "content": "银树驿桥废，征车难久停。\n月沉孤店柳，雪掩败舟萍。\n野冡明荒燐，山田出断铭。\n甫能投宿去，历历过邮铃。",
        "dynasty": "宋",
        "collection_info": null
    },
    {
        "title": "春近",
        "author": "董嗣杲",
        "content": "泻月江当户，编茅屋背崖。\n久贫难养气，独酌且开懐。\n雪水喧淮土，天风破楚霾。\n鞭春明日早，环佩想尧阶。",
        "dynasty": "宋",
        "collection_info": null
    },
    {
        "title": "愁中延客",
        "author": "董嗣杲",
        "content": "染衣尘土厚，览镜雪霜明。\n朱墨増新病，身名失旧清。\n公？春草盛，野市腊醅轻。\n留客驱寥寞，江光射北楹。",
        "dynasty": "宋",
        "collection_info": null
    },
    {
        "title": "客江城归期尚阻",
        "author": "董嗣杲",
        "content": "晴坂桑麻绿，春溪苹藻香。\n家林方歉岁，身纪且殊乡。\n澒洞时机密，淹留日计长。\n此生归造物，不必殢行藏。",
        "dynasty": "宋",
        "collection_info": null
    },
    {
        "title": "客久",
        "author": "董嗣杲",
        "content": "身孤犹落叶，客久向余英。\n少睡夜逾悄，多闻心更清。\n县楼讹漏点，雨市杂溪声。\n海上仙槎在，思乘几凝情。",
        "dynasty": "宋",
        "collection_info": null
    },
    {
        "title": "赠归客",
        "author": "董嗣杲",
        "content": "嚢槖依然负，烟波豁尔游。\n穷秋多雨水，归棹几汀洲。\n舣月无言坐，听梧不觧愁。\n退耕应在念，肯向客途留。",
        "dynasty": "宋",
        "collection_info": null
    },
    {
        "title": "客寓即事",
        "author": "董嗣杲",
        "content": "树头梅豆小，水际荻茅鲜。\n老客携名酒，顽胥纳俸钱。\n喜寻临晚兴，恨入惜春聫。\n不似西湖乐，东风荡画船。",
        "dynasty": "宋",
        "collection_info": null
    },
    {
        "title": "独客二首  其一",
        "author": "董嗣杲",
        "content": "独客梦中过，千愁醉裏生。\n秋酲谁可觧，晚卧自难成。\n破屋无人气，幽泉有雨声。\n南窗多不掩，想像竹房清。",
        "dynasty": "宋",
        "collection_info": null
    },
    {
        "title": "独客二首  其二",
        "author": "董嗣杲",
        "content": "官治寄栖冷，僧楼凝望遥。\n江山延客眼，风雨聚秋宵。\n荐酒蒸淮枣，烹鱼糁汉椒。\n莫能谙食味，心迹转寥寥。",
        "dynasty": "宋",
        "collection_info": null
    },
    {
        "title": "泊贵池驿",
        "author": "董嗣杲",
        "content": "琴书湓浦担，风雪贵池船。\n问酒临津醉，添衣入驿眠。\n渔翁寒补网，邻女夜调絃。\n何日齐山去，寻僧学说禅。",
        "dynasty": "宋",
        "collection_info": null
    },
    {
        "title": "西林寺",
        "author": "董嗣杲",
        "content": "地分连寺树，径掩隔墻苔。\n破屋无僧住，深秋有客来。\n号猿归秃树，饥鸟立香台。\n慧永当年塔，阴云拨不开。",
        "dynasty": "宋",
        "collection_info": null
    },
    {
        "title": "客寓邻家有园尝欲过之不可得",
        "author": "董嗣杲",
        "content": "形容淹白昼，意向落清樽。\n客榻犹移雨，邻园自掩门。\n秋髙江一色，风起月多痕。\n忽忽孤生感，真难薄俗论。",
        "dynasty": "宋",
        "collection_info": null
    },
    {
        "title": "送矩上人",
        "author": "董嗣杲",
        "content": "单悬淮楚寺，裓染岁时尘。\n踏雪归何处，看云悟此身。\n三乘新见性，一钵晚随人。\n江北萧条甚，还期莫待春。",
        "dynasty": "宋",
        "collection_info": null
    },
    {
        "title": "寄别余明逺",
        "author": "董嗣杲",
        "content": "别离临水阔，迤逦望城微。\n落日犹回首，空江独自归。\n遥峰攅石树，饥鸟立沙矶。\n谁悯貂裘敝，还家且掩扉。",
        "dynasty": "宋",
        "collection_info": null
    },
    {
        "title": "寓城一首",
        "author": "董嗣杲",
        "content": "推枕萦残梦，开窗扫积尘。\n病深难御酒，贫极莫依人。\n野树依山暗，春林受雨新。\n晨兴閒整履，休惜看花频。",
        "dynasty": "宋",
        "collection_info": null
    },
    {
        "title": "约余明逺",
        "author": "董嗣杲",
        "content": "静极占鸦鹊，閒来弃简书。\n风停思晚醉，泥软便春锄。\n透屋哀歌切，懐人吉梦疎。\n余樽须共倒，莫惜过吾庐。",
        "dynasty": "宋",
        "collection_info": null
    },
    {
        "title": "客约游山久未践盟",
        "author": "董嗣杲",
        "content": "居安懐蔀屋，处约客雄藩。\n风日山川媚，城池草木蕃。\n花时贫久减，春醉约多番。\n顾我留情极，怜君苦事繁。",
        "dynasty": "宋",
        "collection_info": null
    },
    {
        "title": "雨后",
        "author": "董嗣杲",
        "content": "一雨收残暑，新凉夜顿添。\n秋声满落叶，虫语傍虚檐。\n衰疾便髙卧，游程嘆久淹。\n山林虽寂寞，亦足养吾恬。",
        "dynasty": "宋",
        "collection_info": null
    },
    {
        "title": "四安舟上",
        "author": "董嗣杲",
        "content": "復添三嘆处，回泊四安时。\n野市人言犷，官坊酒味醨。\n聚船要价重，涤釡待粮迟。\n客况那能遣，终身厌路岐。",
        "dynasty": "宋",
        "collection_info": null
    },
    {
        "title": "舟过彭泽",
        "author": "董嗣杲",
        "content": "柳移彭泽县，江泛木兰桡。\n逺水初凝暮，青山独去遥。\n沙明回断鴈，月黒起寒潮。\n爱酒侔元亮，而今懒折腰。",
        "dynasty": "宋",
        "collection_info": null
    },
    {
        "title": "安丰朱一夔同舟",
        "author": "董嗣杲",
        "content": "寒劲滋烟浪，根浮蹈雪霜。\n同舟谙楚俗，空槖返吴乡。\n聚散羁情逺，行藏话柄长。\n骤逢接言笑，直觉背时粧。",
        "dynasty": "宋",
        "collection_info": null
    },
    {
        "title": "庐山中即事二首  其一",
        "author": "董嗣杲",
        "content": "树密攅烟霭，泉甘护土田。\n粧严仙佛徧，呵护鬼神専。\n莲社招无地，桃源别有天。\n万峰空削玉，分绝构三椽。",
        "dynasty": "宋",
        "collection_info": null
    },
    {
        "title": "庐山中即事二首  其二",
        "author": "董嗣杲",
        "content": "听泉聊觧带，望塔谩驱车。\n山屋潜花犬，沙溪泛叶鱼。\n野僧朝自碓，牧子夜犹锄。\n风景浑生意，尘劳尽扫除。",
        "dynasty": "宋",
        "collection_info": null
    },
    {
        "title": "舟泊蕲城下",
        "author": "董嗣杲",
        "content": "秋芜埋戍雨，暮荻卷壕风。\n御侮弓刀利，扬威鼓角雄。\n云连淮树暗，月透汉营空。\n捩柂资遐眺，兴衰自古同。",
        "dynasty": "宋",
        "collection_info": null
    },
    {
        "title": "题江州天庆观",
        "author": "董嗣杲",
        "content": "隘寺鼓钟透，殊庭瑞庆垂。\n上清唐塑像，正一汉遗师。\n经箓青城派，楼台紫极基。\n尧天跻寿域，羽佩有威仪。",
        "dynasty": "宋",
        "collection_info": null
    },
    {
        "title": "妙智寺明上人他适因得一游",
        "author": "董嗣杲",
        "content": "主僧何所往，閒客自来游。\n山阜秋棱劲，村塍稻把稠。\n落乌攅梵庑，腥鸽堕经楼。\n借鼎烹茶去，无人说赵州。",
        "dynasty": "宋",
        "collection_info": null
    },
    {
        "title": "留兴国宫懐城中友人",
        "author": "董嗣杲",
        "content": "拜章坛下桂花清，客子看山眼更醒。\n万竹梳风凉透碧，乱峰收雨晓争青。\n城中佳客还相忆，月下幽泉政好听。\n谁肯结茅邻逺社，白家犹有旧池亭。",
        "dynasty": "宋",
        "collection_info": null
    },
    {
        "title": "九江易帅遂得尽游郡斋",
        "author": "董嗣杲",
        "content": "郡吏东征迓衮衣，不知郡圃掩芳扉。\n樱桃熟处香山识，杨柳栽时靖节归。\n壁帖嵌尘钟鼎碎，楼歌压市管絃飞。\n庐山面目清如此，几客登临几夕晖。",
        "dynasty": "宋",
        "collection_info": null
    },
    {
        "title": "谢村",
        "author": "董嗣杲",
        "content": "暮役朝行此可停，临平山色入船青。\n烟窑惨淡多逃户，泥井虚圆有废亭。\n贫衲施茶营屋小，老渔曝网遶篱腥。\n客懐久困飘萧裏，风撼枯桐不可听。",
        "dynasty": "宋",
        "collection_info": null
    },
    {
        "title": "欲附蒲海云制干舟归",
        "author": "董嗣杲",
        "content": "江上楼髙暝树连，壮游空慨禹山川。\n客中问醉当秋晚，梦裏懐归在燕先。\n水送流年遗楚恨，风吹残雪上吴颠。\n几番谩附鳞鸿便，不若相依买去船。",
        "dynasty": "宋",
        "collection_info": null
    },
    {
        "title": "泊韶村",
        "author": "董嗣杲",
        "content": "泛然归息苦冬阴，小泊烟塍却旧寻。\n荷叶久空晴浦近，麦芒还吐晚村深。\n鲙鲈雨压还吴兴，寄鴈云迷客楚心。\n便可放懐天地外，揽将奇思援孤琴。",
        "dynasty": "宋",
        "collection_info": null
    },
    {
        "title": "又憇西林寺有乘马人来同宿",
        "author": "董嗣杲",
        "content": "孤凭水阁坐斜曛，七级浮屠压暝氛。\n慧永祠空依晋树，率更碑古宿唐云。\n自听逺鹤情偏逸，谁策羸骖趣不羣。\n同向西林卸行槖，溪风摵摵叶纷纷。",
        "dynasty": "宋",
        "collection_info": null
    },
    {
        "title": "岳园醉宿二首  其一",
        "author": "董嗣杲",
        "content": "荼䕷叶暗石床平，醉倚池台午影清。\n洗酌更尝桑落味，推窗忍听栗留声。\n能仁寺裏塔孤立，见易园中人独行。\n此地酬春谁得共，东方月上酒船横。",
        "dynasty": "宋",
        "collection_info": null
    },
    {
        "title": "岳园醉宿二首  其二",
        "author": "董嗣杲",
        "content": "名园独歩欲谁羣，午醉醒时坐夕曛。\n暝色移花侵几暗，野香带酒隔窗闻。\n逺山翠蓊春初老，落月弦消夜已分。\n杜宇苦催濡滞客，晓愁相併落归云。",
        "dynasty": "宋",
        "collection_info": null
    },
    {
        "title": "莲花塘",
        "author": "董嗣杲",
        "content": "啼烟禽鸟役羁魂，又泊寒崖近水村。\n暗谷霭深迷树迹，败塘水涸见莲根。\n自收堕叶投官店，谁缚枯藤鎻庙门。\n浊酒不浇寒极恨，几程陡入醉干坤。",
        "dynasty": "宋",
        "collection_info": null
    },
    {
        "title": "欲脱榷司东归",
        "author": "董嗣杲",
        "content": "担尾心期有破琴，绝怜无地觅知音。\n形神怯冷犹迎客，风雨催春亟治任。\n眼落牛羊沙渡逺，情凝江汉寺楼深。\n津津谁染鹅黄柳，想可挨排醉绿阴。",
        "dynasty": "宋",
        "collection_info": null
    },
    {
        "title": "江州税亭清坐",
        "author": "董嗣杲",
        "content": "西郭江头坐午前，春汀裂笛出商船。\n纔晴旅舍湔裙雨，未晚军营发爨烟。\n泥饮自知人共厌，思归相视眼徒穿。\n征亭逢着田间老，又说今朝损额钱。",
        "dynasty": "宋",
        "collection_info": null
    },
    {
        "title": "舟归富池纪懐",
        "author": "董嗣杲",
        "content": "风月幽情藉绿樽，奔驰水陆最无根。\n官舟独载年穷雪，社鼓相迎晚泊村。\n到？茶商期又失，懐家莼客眼添昏。\n烟芜不断休回首，心迹从谁逐节论。",
        "dynasty": "宋",
        "collection_info": null
    },
    {
        "title": "铜陵县废寺",
        "author": "董嗣杲",
        "content": "铜官山下梵坊欹，谁为昭明太子悲。\n鹤去不归松下柱，龟埋空负草间碑。\n谁言象教无销歇，自剖鸿蒙有乱离。\n独倚倾墻望淮水，残僧绝影立移时。",
        "dynasty": "宋",
        "collection_info": null
    },
    {
        "title": "自兴国军治出富池",
        "author": "董嗣杲",
        "content": "澒洞尘沙迹寄浮，霜茅风棘断堽头。\n几家白酒山城暮，一穗青烽野戍秋。\n战马向年荒此垒，羁鸿今夜宿何洲。\n扁舟直下寒江口，不见甘王卷雪楼。",
        "dynasty": "宋",
        "collection_info": null
    },
    {
        "title": "登临",
        "author": "董嗣杲",
        "content": "登临乘此暮江风，数尽南飞几字鸿。\n秋水已清天更碧，晓枫未赤枣先红。\n诸公轩冕留情处，万里山河拊髀中。\n壮志已销思拥衲，饱餐蔬饭想虚空。",
        "dynasty": "宋",
        "collection_info": null
    },
    {
        "title": "富池镇上感懐  其一",
        "author": "董嗣杲",
        "content": "富池镇上土风殊，谁悯流民涸辙鱼。\n樵子乞租营屋住，渡官强占庙门居。\n贾舟聚港传官点，鬼店扬沙託法袪。\n第把沽浆招社赛，垆头还有马相如。",
        "dynasty": "宋",
        "collection_info": null
    },
    {
        "title": "富池镇上感懐  其二",
        "author": "董嗣杲",
        "content": "髑髅如雪混涂泥，浪打沙填晚更凄。\n烽警上流兵未觧，灰寒中土客徒栖。\n懐归日积思鲈切，歌凯风闻集鴈齐。\n忧患转深头转白，江云不障夕阳西。",
        "dynasty": "宋",
        "collection_info": null
    },
    {
        "title": "富池镇上感懐  其三",
        "author": "董嗣杲",
        "content": "流民土着两纷纷，朝暮惟知射利勤。\n隔县小家多钓弋，近沙虚地少耕耘。\n望中红叶秋何极，直北黄云路不分。\n僻处绝无佳客过，酒邉安得有新闻。",
        "dynasty": "宋",
        "collection_info": null
    },
    {
        "title": "富池镇上感懐  其四",
        "author": "董嗣杲",
        "content": "荒村风物几嗟吁，鬼笑陈人旅更孤。\n鸦黠待船抛食饱，骨灵撑岸蚀泥枯。\n酸肠百结攅年裏，古镇三义截路隅。\n平漠展残斜日赤，有书无鴈过西湖。",
        "dynasty": "宋",
        "collection_info": null
    },
    {
        "title": "富池寓懐",
        "author": "董嗣杲",
        "content": "求佚徒将意揣摩，临髙又惜岁蹉跎。\n隔江山秃秋烟空，入树风号夜浪多。\n童子得钱思逺引，邻翁借酒强髙歌。\n谩传客路饶孤笛，若老山村只短蓑。",
        "dynasty": "宋",
        "collection_info": null
    },
    {
        "title": "闭户",
        "author": "董嗣杲",
        "content": "客篱倐见野棠开，红紫无心委雨苔。\n闭户自偿书债去，题桥谁作酒佣来。\n晚知屋上青山改，老为江头白骨哀。\n岛瘦郊寒诗是祟，断然难画入云台。",
        "dynasty": "宋",
        "collection_info": null
    },
    {
        "title": "重入东林寺",
        "author": "董嗣杲",
        "content": "鴈门市裏梵坊通，整理重登兴未穷。\n双剑风髙云气压，五杉阁峻水声空。\n欲抛世网离尘境，要扣禅机演祖风。\n况有昔贤遗迹处，白家池上白莲中。",
        "dynasty": "宋",
        "collection_info": null
    },
    {
        "title": "李勉之摄广济尉",
        "author": "董嗣杲",
        "content": "我滞湓城每自怜，相逢相倚杖头钱。\n盍簮愁想年穷夜，览镜羞称壮士年。\n萱草满阶堪寿母，梅花遶屋可名仙。\n近家何往非安地，又买槃塘对岸船。",
        "dynasty": "宋",
        "collection_info": null
    },
    {
        "title": "送张子秀入京",
        "author": "董嗣杲",
        "content": "玉立当归香案傍，平时髙论凛秋霜。\n锦嚢自富惊人语，宝剑犹埋断佞光。\n雨外雷声随地起，江头虹气接天长。\n有谟入告需时用，未忍将身学子房。",
        "dynasty": "宋",
        "collection_info": null
    },
    {
        "title": "黄池客楼",
        "author": "董嗣杲",
        "content": "得子相慰忍袂分，还栖黄池朱子门。\n雪花着鬓久方湿，酒味裂肠空自温。\n欲问笛起市楼破，不知井通河水浑。\n冻尘难浣见谁说，蜗角蝇头争噬吞。",
        "dynasty": "宋",
        "collection_info": null
    },
    {
        "title": "送越人姚日章游淮",
        "author": "董嗣杲",
        "content": "气宇凌虹驾海长，薄游感慨旧封疆。\n家邻贺老千秋观，袖有曾公一瓣香。\n遍走江湖谙客况，快吟风雪过淮乡。\n井蛙我且安愚分，未卜何时共酒觞。",
        "dynasty": "宋",
        "collection_info": null
    },
    {
        "title": "重泊杨港",
        "author": "董嗣杲",
        "content": "交石夹头栖落鸿，缷桅强饭伤飘篷。\n隔洲渔屋披乱草，入港客舟维古枫。\n际晚望断风帘矗，纔晴洗得雪林空。\n旧侨野寺重寻懒，回眺炊烟揺苇丛。",
        "dynasty": "宋",
        "collection_info": null
    },
    {
        "title": "舟宿湖口  其一",
        "author": "董嗣杲",
        "content": "汀沙如雪水无声，舟倚蒹葭鴈不惊。\n霜气隔篷纔数尺，斗杓插地已三更。\n抛书枕畔怜儿子，看剑镫前慨友生。\n尚有乘桴无限意，催人揺橹转江城。",
        "dynasty": "宋",
        "collection_info": null
    },
    {
        "title": "舟宿湖口  其二",
        "author": "董嗣杲",
        "content": "长年人海混潮声，水宿荒凉却夜惊。\n月照空巢乌绕树，风吹短草鴈知更。\n要观此地秋涛壮，更待明年春水生。\n不比蜃楼多变见，綵云初日拥层城。",
        "dynasty": "宋",
        "collection_info": null
    },
    {
        "title": "清明日懐孤山",
        "author": "董嗣杲",
        "content": "身寄湓城岁月奔，逺懐仙苑自干坤。\n梅林有影吟魂在，陈柏无枝古意存。\n独客此时思上塜，孤山今日定开门。\n西江不似西湖上，处处酬春把酒樽。",
        "dynasty": "宋",
        "collection_info": null
    },
    {
        "title": "重游能仁寺",
        "author": "董嗣杲",
        "content": "古寺踞城为甲刹，巍峨殿阁矗江云。\n香烟昏壁沿廊黒，砖塔喧铃彻郡闻。\n白日僧归春更静，清明鬼哭夜初分。\n住持羞接闲人话，要访时官杜广文。",
        "dynasty": "宋",
        "collection_info": null
    },
    {
        "title": "过林静学湖荘",
        "author": "董嗣杲",
        "content": "宿雨初收湖水香，水邉风月阑干长。\n幽情多驻古松里，旧梦几空春草塘。\n移竹栖鸾钟野趣，卷帘通燕怅年光。\n衰残谩自恋名酒，足弱体瘦谁扶将。",
        "dynasty": "宋",
        "collection_info": null
    },
    {
        "title": "白家池亭",
        "author": "董嗣杲",
        "content": "白傅流风尚可寻，炉峰蓊紫掩天阴。\n石埋遗像丹青落，泉遶虚堂岁月深。\n老木寒拖千谷翠，小莲凉矗两池金。\n挑包知是何方侣，空论能参惠逺心。",
        "dynasty": "宋",
        "collection_info": null
    },
    {
        "title": "家书不至自嘲",
        "author": "董嗣杲",
        "content": "客愁难遏鬓华添，昼寝醒来饱黒甜。\n春雨褪花粘藓屐，晚风吹燕入芦帘。\n自知阙下家书断，不过城南卜肆占。\n萧散形骸天分定，江城惟有醉厌厌。",
        "dynasty": "宋",
        "collection_info": null
    },
    {
        "title": "江州寒食",
        "author": "董嗣杲",
        "content": "殊乡寒食亦风柔，桃李春香掩燕楼。\n周子墓头谁拜扫，岳家园裏自嬉游。\n云连阃节旌旗暗，水泛商船鼓笛浮。\n江国日长饶客思，不知何事阻归谋。",
        "dynasty": "宋",
        "collection_info": null
    },
    {
        "title": "暑中客懐",
        "author": "董嗣杲",
        "content": "飘蓬于此趣何迂，破却牢愁是酒壶。\n世上利名休羡有，胸中丘壑不应无。\n秋侵客鬓从添白，春满侯门亦谩朱。\n无地追凉身坐甑，藕花多处忆西湖。",
        "dynasty": "宋",
        "collection_info": null
    },
    {
        "title": "泊李家渡",
        "author": "董嗣杲",
        "content": "鴈字书空极劲遒，江流东去不流愁。\n梦归破屋南山下，身落寒沙古渡头。\n雪意已坚狂问酒，风威未厉懒添裘。\n土人识得沧浪客，特地相期剧醉留。",
        "dynasty": "宋",
        "collection_info": null
    },
    {
        "title": "入庐山",
        "author": "董嗣杲",
        "content": "断陇横溪出酒旗，乘疲小憇晚阴时。\n幽林合翠痕痕净，逺瀑飞琼派派奇。\n水迥起风传鹳垤，村荒入夕见鷄埘。\n竹间谁拂农家壁，觅写如今夜醉诗。",
        "dynasty": "宋",
        "collection_info": null
    },
    {
        "title": "午睡",
        "author": "董嗣杲",
        "content": "茶竈烟沉午睡迟，故山云逺思依依。\n桑麻得雨侵檐长，燕雀临风掠水飞。\n簮帽无花徒遶砌，探瓶有粟且扄扉。\n翔空何处胎仙唳，华表当年识令威。",
        "dynasty": "宋",
        "collection_info": null
    },
    {
        "title": "入东林寺",
        "author": "董嗣杲",
        "content": "晴向过溪亭下留，拂碑慨想晋时流。\n云生古树茑萝雨，风捲修廊松竹秋。\n登阁冷知山扑面，照池凉觉水澄眸。\n捻香礼遍逺公墓，僧舍乞茶谈赵州。",
        "dynasty": "宋",
        "collection_info": null
    },
    {
        "title": "泊杨港  其一",
        "author": "董嗣杲",
        "content": "蒲帆发处渺回程，杨港渔家晚饭晴。\n日转江空风势紧，水浮树秃雪枝明。\n饥肠恋酒垂涎觅，愁眼供诗就口成。\n天念奚嚢向艰涩，故令岁晚迓春行。",
        "dynasty": "宋",
        "collection_info": null
    },
    {
        "title": "泊杨港  其二",
        "author": "董嗣杲",
        "content": "龙华寺北板桥平，几户淮民结屋成。\n屡向封疆窥版籍，独游淮海陋功名。\n去年过此曾寻胜，今日逢人似隔生。\n懐抱激昂无可制，埋篷心折听江声。",
        "dynasty": "宋",
        "collection_info": null
    },
    {
        "title": "寓富池双泉寺三首  其一",
        "author": "董嗣杲",
        "content": "蛰龙潜介入寒？极目沧江浪不生。\n沙渡觧舟人语众，淮山纵火烧风鸣。\n身栖萧寺蓬窗久，雪压槃塘草店明。\n莫说此为孤陋地，白云流水助吟情。",
        "dynasty": "宋",
        "collection_info": null
    },
    {
        "title": "寓富池双泉寺三首  其二",
        "author": "董嗣杲",
        "content": "丹枫叶叶委江塘，旅况空余古锦嚢。\n阙下有家劳梦寐，灯前无酒遣荒凉。\n陈踪浮泛栖僧舍，往事消磨落客床。\n世态自应酬酢懒，已拚双鬓受年光。",
        "dynasty": "宋",
        "collection_info": null
    },
    {
        "title": "寓富池双泉寺三首  其三",
        "author": "董嗣杲",
        "content": "晚来抱懒炙孤灯，临水禅楼独自登。\n鸟道草深云宛宛，鱼湖波定月澄澄。\n诗聫呈佛方堪读，俗语汚人不可譍。\n归隠南峯峯下宅，纵谈今日岂无僧。",
        "dynasty": "宋",
        "collection_info": null
    },
    {
        "title": "银树道上",
        "author": "董嗣杲",
        "content": "银林驿路雪离披，行迹茫茫自苦悲。\n不忍早梅经细雨，却欣折竹压枯篱。\n身嫌出陆肩舆破，足涉沿溪口岸迟。\n荒店无人尘满釜，岂堪独力任晨炊。",
        "dynasty": "宋",
        "collection_info": null
    },
    {
        "title": "雪阻李家渡",
        "author": "董嗣杲",
        "content": "迹寄邮程冒冷云，病身染透客衣尘。\n欹倾茅店清眠雪，想像梅村逺醉春。\n樵子独还衣缷湿，篙人相告酒赊频。\n荒鷄唱断天将曙，快觧孤篷野渡濵。",
        "dynasty": "宋",
        "collection_info": null
    },
    {
        "title": "泊雷江",
        "author": "董嗣杲",
        "content": "沽酒难浇傀儡胸，风平浪息卧孤篷。\n寒知僵舣雷江口，醒落狂吟雪店中。\n劳去有身侔病鹤，愁回无耳听哀鸿。\n行人那比淮人逸，豆饭藜羮乐岁终。",
        "dynasty": "宋",
        "collection_info": null
    },
    {
        "title": "入庐山感兴",
        "author": "董嗣杲",
        "content": "古翠深中拥紫烟，幽行先酌石溪泉。\n未能耕野安愚分，且乐游山趁壮年。\n五色在前难障碍，连镳来此可留连。\n杏花林裏閒风月，况有宗人演地仙。",
        "dynasty": "宋",
        "collection_info": null
    },
    {
        "title": "庐山道中",
        "author": "董嗣杲",
        "content": "迭迭苍峦别是天，往来即是地行仙。\n拨云峰底落红雨，冷翠谷中浮紫烟。\n树色浄依山色古，樵声清共瀑声传。\n逺公不作渊明醉，结社徒然懐白莲。",
        "dynasty": "宋",
        "collection_info": null
    },
    {
        "title": "马头渡",
        "author": "董嗣杲",
        "content": "几回问渡野阴浓，趁早相呼舣短篷。\n千里晚沈鸿翼信，片帆凉卸马头风。\n官坊酒浊秋旗破，客店人荒晚釜空。\n量取异乡愁几斛，只须倾泻锦嚢中。",
        "dynasty": "宋",
        "collection_info": null
    },
    {
        "title": "江城懐隠",
        "author": "董嗣杲",
        "content": "病身尚蛰灌婴城，归梦长悬醒復成。\n衰鬓褵褷搀鹤痩，安书隔阔见鸿惊。\n山遥晴有侵檐色，树秃秋无撼野声。\n只欲养疴求退静，栖迟泉石适归情。",
        "dynasty": "宋",
        "collection_info": null
    },
    {
        "title": "重过清虚庵",
        "author": "董嗣杲",
        "content": "绝境惟闻天籁音，山游重缀壁龛吟。\n春生仙瓮新篘酒，尘锁书床旧调琴。\n丹井月空梧积满，瑶台雨渍藓埋深。\n明朝幞被归城市，万叠苍峦有梦寻。",
        "dynasty": "宋",
        "collection_info": null
    },
    {
        "title": "晚过陈峰廨酒邉懐旧",
        "author": "董嗣杲",
        "content": "相过失喜晚炊香，同坐閒曹况味长。\n江日下山云半赤，淮柑离土叶全黄。\n殊乡酒味聊濡口，弔古诗章易刺肠。\n忆得旧邀梅院醉，万灯环锦阁新装。",
        "dynasty": "宋",
        "collection_info": null
    },
    {
        "title": "秋夜对雨",
        "author": "董嗣杲",
        "content": "对月飞觞往事休，胡床寂寞庾公楼。\n西风觧使蛩専夜，长日能无酒送愁。\n新鴈阵分离塞徼，残萤火死落汀流。\n醉来独卧梧窗下，静听胡琴拨怨秋。",
        "dynasty": "宋",
        "collection_info": null
    },
    {
        "title": "浔阳馆晚歩",
        "author": "董嗣杲",
        "content": "独下閒阶信杖行，虚空万籁挟秋声。\n天连淮树千章暗，月照庐峰九叠明。\n旧信传讹寒鴈过，短生催老晓鷄鸣。\n可忧何止心头事，戍接荆流尚甲兵。",
        "dynasty": "宋",
        "collection_info": null
    },
    {
        "title": "广济县",
        "author": "董嗣杲",
        "content": "云罨厅檐草拥门，荻花掠岸雪纷纷。\n龙行费圣祠前雨，鸦聚甘王墓上云。\n绝巘树环孤市尽，乱溪水入大江分。\n邑民还有思莼兴，帘底琴声寂不闻。",
        "dynasty": "宋",
        "collection_info": null
    },
    {
        "title": "芜湖县",
        "author": "董嗣杲",
        "content": "云樯风柂舣江湄，客寄何心听是非。\n国课转亏商旅瘠，县官频易吏胥肥。\n花迷夜市灯初合，柳匝寒田水自围。\n今古通津离别地，晓沙晴日出蟂矶。",
        "dynasty": "宋",
        "collection_info": null
    },
    {
        "title": "泊庐江县界几遭宼掠",
        "author": "董嗣杲",
        "content": "酒兴那如归兴浓，此行谁信破嚢空。\n扁舟小舣庐江外，雨夜深埋虎穴中。\n独客痛心无可说，何人料事偶相同。\n昏时抛过铜陵去，不管长江起北风。",
        "dynasty": "宋",
        "collection_info": null
    },
    {
        "title": "天池寺",
        "author": "董嗣杲",
        "content": "吴说天池两字真，梵坊突兀鼓钟声。\n圣灯逐夜朝文阁，雷火何年损相轮。\n足下有云如隔世，眼前无地可容尘。\n追严不枉祠忠定，招得吟僧作主人。",
        "dynasty": "宋",
        "collection_info": null
    },
    {
        "title": "秋凉懐归三首  其一",
        "author": "董嗣杲",
        "content": "清幽自足倚绳床，雨过浮云敛八荒。\n雄郭西风鸣夜籁，太虚凉夜泻秋光。\n槐花缀粉粘苔砌，桂子飘香入草堂。\n倦卧不知身是客，残灯欲灭泣寒螀。",
        "dynasty": "宋",
        "collection_info": null
    },
    {
        "title": "秋凉懐归三首  其二",
        "author": "董嗣杲",
        "content": "风凉赢得四肢清，泛寄谁知去就轻。\n临水有亭秋更净，对花无酒月空明。\n鴈行愁落荒汀逺，梧叶寒填露井平。\n独遶曲廊心汗漫，附书千里述羁情。",
        "dynasty": "宋",
        "collection_info": null
    },
    {
        "title": "秋凉懐归三首  其三",
        "author": "董嗣杲",
        "content": "元龙减尽旧时豪，尚落湓江枕怒涛。\n月下听歌情浩荡，灯前支病髪萧骚。\n少年偶负投机愧，今日徒工煮字劳。\n归兴已浓秋思壮，垂虹亭上问三髙。",
        "dynasty": "宋",
        "collection_info": null
    },
    {
        "title": "回至兴国宫望天池一簇云气中因杨道士留有赋",
        "author": "董嗣杲",
        "content": "迎面苍峦泼黛浓，几番回首想行踪。\n白云拥海文殊阁，老水屯烟圣治峰。\n方别衲僧谈梦寐，又逢羽士接从容。\n明朝还踏青虚路，重掬神泉听乱钟。",
        "dynasty": "宋",
        "collection_info": null
    },
    {
        "title": "次韵重九",
        "author": "董嗣杲",
        "content": "懐古凭髙厌客身，秋深愁望隔江城。\n狂支灵运东山屐，醉漉渊明栗里巾。\n楚泽岂无餐菊友，汉宫还有佩茰人。\n今年不作风和雨，见得南山面目真。",
        "dynasty": "宋",
        "collection_info": null
    },
    {
        "title": "重叹",
        "author": "董嗣杲",
        "content": "心知天地厌羁留，痴坐忘言不点头。\n活脱世间泥塑様，痴贻江表陆沉羞。\n思仙廨竹招苍凤，学老溪梅缚翠虬。\n岁晚说归何所待，厚颜安足耻时流。",
        "dynasty": "宋",
        "collection_info": null
    },
    {
        "title": "游蛇岗岭庵",
        "author": "董嗣杲",
        "content": "游历贪行入暮惊，蛇岗岭北衲庵清。\n西风扫叶秋初劲，野火烧空晓尚明。\n尘役未能抛白日，仙家不独有青城。\n借眠熟睡全无梦，服了黄精体自轻。",
        "dynasty": "宋",
        "collection_info": null
    },
    {
        "title": "寄湖口张监渡",
        "author": "董嗣杲",
        "content": "寂寞邮亭紫翠中，有懐不得逺相从。\n渡头几发东西棹，西角长鸣上下钟。\n江晚燕鸿秋信杳，野凉桑枣绿阴重。\n天空水阔云查断，收拾新诗寄兴浓。",
        "dynasty": "宋",
        "collection_info": null
    },
    {
        "title": "寄周堂长",
        "author": "董嗣杲",
        "content": "回首大江秋水西，杖藜閒歩菊花篱。\n百年清白瓮中酒，万事安危枰上棊。\n梦入庄生迷蝶处，歌穷宁子饭牛时。\n西风徐榻独栖惯，屋枕濓溪云锦池。",
        "dynasty": "宋",
        "collection_info": null
    },
    {
        "title": "舟行不及游九华",
        "author": "董嗣杲",
        "content": "下水风帆势若浮，雪深且向贵池留。\n两三渔艇有歌送，咫尺仙家无分游。\n剑削山棱云气直，镜涵江影日光流。\n神驰杜牧题诗处，客裏光阴别是愁。",
        "dynasty": "宋",
        "collection_info": null
    },
    {
        "title": "和翟建大见寄",
        "author": "董嗣杲",
        "content": "乡人谊槩如公少，彭泽辞归过永兴。\n合向校雠争地歩，屈于监当负声称。\n故家吴苑频回首，新治淮山任曲肱。\n见说冱寒移足懒，只凴红粉胜扶藤。",
        "dynasty": "宋",
        "collection_info": null
    },
    {
        "title": "访三桥歩隠者",
        "author": "董嗣杲",
        "content": "翠竹苍松贴屋牢，屋前径狭长蓬蒿。\n蒲团坐久侵肌薄，柏子焚来结气髙。\n山雨湿蜗腥薜荔，野烟蔽鹊损樱桃。\n终期脱迹相从去，参取玄微学郑遨。",
        "dynasty": "宋",
        "collection_info": null
    },
    {
        "title": "过富池水军寨统辖姚子雄公廨略栖迟且有约同上杭京",
        "author": "董嗣杲",
        "content": "春云冷压渡头槎，春色晴翻浦际沙。\n并浴鵁鶄依水柳，成围蝴蝶舞江花。\n富池军额无全籍，治邑农功有几家。\n指日并驰天路去，莫挥客泪苦悲笳。",
        "dynasty": "宋",
        "collection_info": null
    },
    {
        "title": "客寓无眠信口赋秋感",
        "author": "董嗣杲",
        "content": "赤枫又积灌城头，如此江山不掩愁。\n青眼无人同乐岁，白头有句独悲秋。\n词章全拙知谁信，身世多虞谩自谋。\n篱角黄花消正色，北风更急莫登楼。",
        "dynasty": "宋",
        "collection_info": null
    },
    {
        "title": "客次狂吟",
        "author": "董嗣杲",
        "content": "野服支离号散仙，望晴閒倚柁楼前。\n江山风月多寻酒，芦荻汀洲几泊船。\n水路愁疑孤障鴈，野庐清隔雨溪烟。\n来春不负笻枝去，杨柳桥西听管絃。",
        "dynasty": "宋",
        "collection_info": null
    },
    {
        "title": "客久",
        "author": "董嗣杲",
        "content": "衣裳敝尽客游阑，三月江城雨更寒。\n小店有翁赊酒易，名园无主看花难。\n驱驰尘土身千里，荏苒光阴指一弹。\n种种旧愁归杜宇，青山碧树带愁看。",
        "dynasty": "宋",
        "collection_info": null
    },
    {
        "title": "秋岩自山中见约",
        "author": "董嗣杲",
        "content": "九江驿裏见春风，几度懐清隔晓钟。\n思白有人伤柳色，依刘无地感萍踪。\n半生力学羞长剑，两载心期信短笻。\n九迭屏髙有标致，逺公相约则吾从。",
        "dynasty": "宋",
        "collection_info": null
    },
    {
        "title": "棠梨湖",
        "author": "董嗣杲",
        "content": "西城转地有湖光，矮矮荆榛出土冈。\n爼豆零星传野哭，舳舻聫络急边防。\n夹壕杨柳犹秋色，贴屋桃花自晚粧。\n芳草不除生意在，此名谁命谩华堂。",
        "dynasty": "宋",
        "collection_info": null
    },
    {
        "title": "泊接泥渡",
        "author": "董嗣杲",
        "content": "笑泊虚寒古渡沙，沉晖逺衬楚山霞。\n江乡酒薄难支日，客路诗多转忆家。\n金弹耀林悬橘柚，翠绡萦浦泛蒹葭。\n船窗掩定身如石，篱落何人有菊花。",
        "dynasty": "宋",
        "collection_info": null
    },
    {
        "title": "晚立接泥渡边",
        "author": "董嗣杲",
        "content": "逍遥行乐立西风，多听秋声耳欲聋。\n供世难分心力异，浮家易感古今同。\n小花糁渡遗晴蓼，碎叶填津积冷枫。\n博望有槎撑不去，岸头横卧树心空。",
        "dynasty": "宋",
        "collection_info": null
    },
    {
        "title": "东林寺上方塔",
        "author": "董嗣杲",
        "content": "尘外干坤岂易窥，上方寻胜短笻随。\n病僧借榻山衣破，卧佛当门石塔危。\n乱竹迸阶交密树，荒苔沿壁纒疎枝。\n幅巾居士修行久，爱说浮光死战时。",
        "dynasty": "宋",
        "collection_info": null
    },
    {
        "title": "蕲城晚泊值雪",
        "author": "董嗣杲",
        "content": "鴈声哀怨极淮天，际晚惊呼雪打船。\n古驿鱼稀谁撒网，虚沙马过自随鞭。\n人烟顽犷空多智，形胜丘墟又几年。\n龙眼矶头风浪恶，今宵归兴此方坚。",
        "dynasty": "宋",
        "collection_info": null
    },
    {
        "title": "壬戌元日二首  其一",
        "author": "董嗣杲",
        "content": "青灯挑雨晓光凝，岁律回壬万象新。\n心上痛懐松里友，客中忍视茗山春。\n谁横烟竹惊孤旅，自饮屠苏笑八神。\n摺起朝衣羞老去，驱车犹冒路岐尘。",
        "dynasty": "宋",
        "collection_info": null
    },
    {
        "title": "壬戌元日二首  其二",
        "author": "董嗣杲",
        "content": "万里东风起楚皋，流年祗染鬓萧骚。\n富池江口听春雨，昭勇楼心看雪涛。\n薄俗苦无公可论，全身惟有隠方髙。\n故山猿鹤应相笑，抗走殊乡实自劳。",
        "dynasty": "宋",
        "collection_info": null
    },
    {
        "title": "富池客中寄范药庄",
        "author": "董嗣杲",
        "content": "客子惊秋易断魂，江塘落叶雨纷纷。\n蔽江云势山头合，隔竹泉声屋尾分。\n无日不宜閒问酒，有懐犹且强摛文。\n灯窗几忆同居话，卷裏新篇可得闻。",
        "dynasty": "宋",
        "collection_info": null
    },
    {
        "title": "寄杨云静",
        "author": "董嗣杲",
        "content": "公藉椒涂成达宦，我传草檄守清贫。\n閒曹奔走徒云仕，薄俸沾濡不逮亲。\n饮水曲肱无此量，解衣推食有何人。\n凉风四壁蛩新咽，偏恼淹回独客身。",
        "dynasty": "宋",
        "collection_info": null
    },
    {
        "title": "东林寺赠宜上人",
        "author": "董嗣杲",
        "content": "幽阶苔藓翠纎纎，屐齿沾濡逐步黏。\n晓涧迸泉迷杏坞，春风停雨暗茅檐。\n禅髙何待音声悟，诗好争传格律严。\n谁凂我师重主社，社中休更外陶潜。",
        "dynasty": "宋",
        "collection_info": null
    },
    {
        "title": "寄冷翠谷葛秋岩",
        "author": "董嗣杲",
        "content": "入眼万欲勇舍难，岩头飘尽枫叶丹。\n心憎湓浦户庭热，身入庐峯毛骨寒。\n尘面只掬野泉洗，醉吟且呈泥佛看。\n几多清话动人忆，梦落成围苍竹竿。",
        "dynasty": "宋",
        "collection_info": null
    },
    {
        "title": "镜禅人欲归灵隠",
        "author": "董嗣杲",
        "content": "袈裟裹定老禅翁，云隔家乡是几重。\n两面庐山曾徧览，三生天竺会相逢。\n揺凉竹箑收江羽，醒困茶瓯瀹建龙。\n午借客床寻偃息，不知身在紫霄峯。",
        "dynasty": "宋",
        "collection_info": null
    },
    {
        "title": "赠罗汉院志逺上人",
        "author": "董嗣杲",
        "content": "披缁受业在淮南，不觉流年七十三。\n罗汉院中余古柏，将军坟上落枯杉。\n纒绵宿病逢奇药，收拾頽年坐破龛。\n自说旧栖真佛境，罗田山裏毒龙潭。",
        "dynasty": "宋",
        "collection_info": null
    },
    {
        "title": "江城与秋岩同赋",
        "author": "董嗣杲",
        "content": "江柳青青暗古津，悲歌不独是商人。\n愁生独醉重闗晚，梦破相思故国春。\n声迹衰迟难应世，山林枯朽易全身。\n归期渺邈徒懐想，怨鸟花梢叫月频。",
        "dynasty": "宋",
        "collection_info": null
    },
    {
        "title": "蒙叟悟禅人俗舍在湖口县予留江城闻其归省且有书贶因寄二首  其一",
        "author": "董嗣杲",
        "content": "要识閒栖彼此轻，平江浪逺暮帆晴。\n青春晚处羁懐恶，白髮生时老眼明。\n花落无心寻笑傲，客乡有日苦逢迎。\n云包尚寄双钟下，若过吾庐祗半程。",
        "dynasty": "宋",
        "collection_info": null
    },
    {
        "title": "蒙叟悟禅人俗舍在湖口县予留江城闻其归省且有书贶因寄二首  其二",
        "author": "董嗣杲",
        "content": "富池归去欲相从，几想苍云碧树东。\n夜月庾楼懐抱在，春风陶径梦魂通。\n前峯路断锄犂少，古渡征苛网罟空。\n难语数年牢落恨，千林如海夕阳红。",
        "dynasty": "宋",
        "collection_info": null
    },
    {
        "title": "留江城",
        "author": "董嗣杲",
        "content": "灌城眠食嘆羁身，凭晓偏惊索镜心。\n南纪山川秋望逺，西湖风月夜懐深。\n功名鬼妬投机罕，诗酒天嗔绝侣寻。\n陈迹自应遅料事，断鸿信杳况云阴。",
        "dynasty": "宋",
        "collection_info": null
    },
    {
        "title": "赠封禺山翁",
        "author": "董嗣杲",
        "content": "鹁鸪鸣雨鹤吟风，可羡山中白髮翁。\n百事不闻天地闭，四窗常见水烟空。\n春时聚社寻屠伯，晴昼科书授学童。\n此外惟知安分去，鹿门真隠畧相同。",
        "dynasty": "宋",
        "collection_info": null
    },
    {
        "title": "淫祀",
        "author": "董嗣杲",
        "content": "水泛牌头五里亭，尚留破庙压空垧。\n松萝阴覆鸦羣怪，里社声传土偶灵。\n幡袅欹竿三丈赤，溪分荒藻数丛青。\n头陀强解愚夫卜，瓶缶花香带肉腥。",
        "dynasty": "宋",
        "collection_info": null
    },
    {
        "title": "寓江州西城",
        "author": "董嗣杲",
        "content": "奔忙梦落富池程，归托蘧庐恋灌城。\n有石醉乘新月坐，无家吟逐乱云行。\n衣遗母线寒针在，烧起公山晚阵呜。\n邻屋酒香堪洗恨，拟栽松菊效渊明。",
        "dynasty": "宋",
        "collection_info": null
    },
    {
        "title": "暑中访平山坦上人",
        "author": "董嗣杲",
        "content": "遥遥殊积入山心，勇涉湖西且解襟。\n当暑行松探古迹，追凉踏藓入晴林。\n信知浄境无三伏，犹幸悭囊有几金。\n白酒青衣随所遇，此来祗为此僧寻。",
        "dynasty": "宋",
        "collection_info": null
    },
    {
        "title": "思归",
        "author": "董嗣杲",
        "content": "秋老江城起戍尘，山收西日掩云津。\n留连光景多无酒，俛仰风埃独有身。\n旷野鴈填遗阵阔，虚沙船发落痕新。\n故园松菊犹三径，梦过烟霞水石邻。",
        "dynasty": "宋",
        "collection_info": null
    },
    {
        "title": "晚过张分司园",
        "author": "董嗣杲",
        "content": "偶乘意度过东邻，芳艶多情媚柳津。\n欢笑直邀云际月，酣歌狂惜雨余春。\n亭台花木销官酒，城郭风烟老客身。\n回首庐山图画裏，不知愁落软红尘。",
        "dynasty": "宋",
        "collection_info": null
    },
    {
        "title": "题濂溪书院",
        "author": "董嗣杲",
        "content": "逺径溪流水自圆，光风霁月渺无边。\n窗前生意休除草，堂上清风独爱莲。\n万古共知归有极，一尘不染见先天。\n未知涵味其中者，谁是元翁得正传。",
        "dynasty": "宋",
        "collection_info": null
    },
    {
        "title": "登庾楼  其一",
        "author": "董嗣杲",
        "content": "重支瘦竹上危楼，凉袭纶巾羽扇秋。\n天地江山风浪起，汀洲芦荻水烟浮。\n谁听调夜琵琶苦，拟泛吟秋舴艋游。\n唤得元规魂梦醒，何妨小作踞床留。",
        "dynasty": "宋",
        "collection_info": null
    },
    {
        "title": "登庾楼  其二",
        "author": "董嗣杲",
        "content": "千年传说庾公游，逺戍秋尘障两眸。\n往事未知谁可语，今朝聊復此登楼。\n淮山鸟去衝烟灭，楚泽帆归带日收。\n閒客望穷江北晚，月明无赖几沙洲。",
        "dynasty": "宋",
        "collection_info": null
    },
    {
        "title": "顾城",
        "author": "董嗣杲",
        "content": "初闻春日水天迷，此际湖沙拥岸肥。\n炊甑有尘籼米腐，酒坊无壁纸旗飞。\n猿栖晓树青藤瘦，雀啄冬畦白菜稀。\n寂寞旅懐禁得否，断腔渔笛钓船归。",
        "dynasty": "宋",
        "collection_info": null
    },
    {
        "title": "新桥遇秋岩",
        "author": "董嗣杲",
        "content": "出郭看山眼便醒，故人相值说云萍。\n了翁屋后晚烟碧，茂叔阡头秋草青。\n绝壑雨过溪水响，髙峯月上谷云停。\n乌巾漉酒菊花店，醉拣陶诗书纸屏。",
        "dynasty": "宋",
        "collection_info": null
    },
    {
        "title": "富池客中",
        "author": "董嗣杲",
        "content": "舍舟遵陆几程来，家事身谋两未谐。\n九地渺茫怜骨肉，四方轩豁畅襟懐。\n雨翻茶崦春离岳，风飐监旗晓渡淮。\n短景不延愁思逺，只堪长醉向茅柴。",
        "dynasty": "宋",
        "collection_info": null
    },
    {
        "title": "舟上食菜粥甚美",
        "author": "董嗣杲",
        "content": "莫望池口浪接天，羁懐沉迷衾枕前。\n老船荡雪橹声涩，破釜煮粥蔬味便。\n烟锁淮俗子城下，风生野坊僧树巅。\n懒能登岸蹑寒屐，因数杖头无百钱。",
        "dynasty": "宋",
        "collection_info": null
    },
    {
        "title": "冷翠阁与秋岩同赋",
        "author": "董嗣杲",
        "content": "笑携琴册上昆崙，分坐溪头藓石根。\n崖树有霜飞老叶，野泉无雨落秋痕。\n几番閒借樵人屐，何许追寻隠者门。\n多种杏花依此住，要知董奉得仍孙。",
        "dynasty": "宋",
        "collection_info": null
    },
    {
        "title": "江州重午二首  其一",
        "author": "董嗣杲",
        "content": "晴光遶砌看葵倾，独恨无文弔屈平。\n梅溽润衣身体倦，竹风入牖梦魂清。\n良辰美景须臾事，往古来今节序情。\n不信沧江传竞渡，彩旗画鼓闹西城。",
        "dynasty": "宋",
        "collection_info": null
    },
    {
        "title": "江州重午二首  其二",
        "author": "董嗣杲",
        "content": "蒲节殊乡借楚夸，遶城社鼓不停挝。\n争歌神曲羞溪藻，遥送瘟船滚浪花。\n世上莫非儿戏事，江头无奈客思家。\n西湖今夜笙歌月，凉拥红莲灿落霞。",
        "dynasty": "宋",
        "collection_info": null
    },
    {
        "title": "懐潘宰留方家峪别业",
        "author": "董嗣杲",
        "content": "想恋西湖赏物华，清依水石结生涯。\n凤凰山下泉萦草，燕子楼前雨压花。\n翠枕谩欹听夜雨，朱帘閒捲望朝霞。\n柳塘不遏东流住，肠断江城尚寄家。",
        "dynasty": "宋",
        "collection_info": null
    },
    {
        "title": "题冷翠谷道者庵",
        "author": "董嗣杲",
        "content": "万计千谋浊世纷，莲花峯下寂无闻。\n丹泉潄冷齿凝雪，翠谷虚凌身入云。\n藤杖卓苔防险峻，石炉炷柏起氤氲。\n独游独宿露寒夜，绝顶想多秋几分。",
        "dynasty": "宋",
        "collection_info": null
    },
    {
        "title": "离江城遇雪",
        "author": "董嗣杲",
        "content": "头上同云密布饶，湓江门外揖华镳。\n舟穿苦竹黄芦去，帽任回风急雪飘。\n踪迹几年懐玉石，江山一夜变琼瑶。\n旁人莫讶吟穷返，慷慨殊胜过灞桥。",
        "dynasty": "宋",
        "collection_info": null
    },
    {
        "title": "接泥渡头再遇雪",
        "author": "董嗣杲",
        "content": "几涉沙汀与水村，几看云物幻干坤。\n渡头衝雪哦诗老，船尾乘风破酒昏。\n未晚？声先傍岸，乍晴江色逺侵门。\n白鸥无数西飞急，鸣落淮山不见痕。",
        "dynasty": "宋",
        "collection_info": null
    },
    {
        "title": "戏酬李勉之留江州懐琴窗之什",
        "author": "董嗣杲",
        "content": "当时两别惜分双，客了三吴客九江。\n何处挥金曾驻马，此身懐宝尚迷邦。\n水流岁月添新恨，尘扑箫絃失旧腔。\n柳下燕楼风雨外，梦魂多遶唾茸窗。",
        "dynasty": "宋",
        "collection_info": null
    },
    {
        "title": "漫兴二首  其一",
        "author": "董嗣杲",
        "content": "倚竹欹巾望逺天，脱鞋自在取髙眠。\n无情岁月催双鬓，有様文章委少年。\n吟卷乱抛幽枕畔，客床寒对短灯前。\n沈迷谩想华胥乐，还有痴儿鄙孝先。",
        "dynasty": "宋",
        "collection_info": null
    },
    {
        "title": "漫兴二首  其二",
        "author": "董嗣杲",
        "content": "浮名浮利有传讹，薏苡囊疑马伏波。\n镜裏鬓毛谙世故，笔头诗句答樵歌。\n风穿树秃寒林浅，月展江空夜浪多。\n脱病欲归归便得，花家鱼港自烟蓑。",
        "dynasty": "宋",
        "collection_info": null
    },
    {
        "title": "留分司衙",
        "author": "董嗣杲",
        "content": "往来几苦浪涛惊，尘役而今亦懒营。\n雪积墻腰连屋莹，日涵城影接江平。\n市楼有酒晴旗小，宾舘无人夜榻清。\n孤坐搜吟难造妙，霜风吹月纸窗明。",
        "dynasty": "宋",
        "collection_info": null
    },
    {
        "title": "富池江上荡舟游望二首  其一",
        "author": "董嗣杲",
        "content": "江风吹得乌帽偏，江水惊秋狂拍船。\n此身客逺积乡梦，何日丹灵朝洞仙。\n将军庙无老鸦异，罗汉院有古柏坚。\n荡桨津头来往遍，北望淮云成怆然。",
        "dynasty": "宋",
        "collection_info": null
    },
    {
        "title": "富池江上荡舟游望二首  其二",
        "author": "董嗣杲",
        "content": "上江落水渺莽中，入军遡水曲折通。\n此镇巧当两汊路，毎日饱看千帆风。\n客知鼓棹白日急，人伤对镜玄髮空。\n荒寒殊甚只自笑，悲声遶井余枯桐。",
        "dynasty": "宋",
        "collection_info": null
    },
    {
        "title": "客居余明逺来访",
        "author": "董嗣杲",
        "content": "风浪而今自忍闻，尚甘客隠大江濆。\n酒家债负将偿足，诗境情懐任醉分。\n爱睡有魔销椀茗，遣闲无事对炉熏。\n梧桐井畔敲门处，问字何人访子云。",
        "dynasty": "宋",
        "collection_info": null
    },
    {
        "title": "发黄池与朱一夔相别情思黯如",
        "author": "董嗣杲",
        "content": "同行谁际此心同，我去君留怅北风。\n两地相分云袂逺，前峯自掩雪林空。\n几多遣兴懐樽爼，千万将书托燕鸿。\n独过顾城湖上晚，已拚绝饮蛰孤篷。",
        "dynasty": "宋",
        "collection_info": null
    },
    {
        "title": "别王监镇",
        "author": "董嗣杲",
        "content": "侨寄荒津厌鼓鼙，逆行遣日守羁栖。\n天兵未卜何时解，心事难侔此日齐。\n雨醉田家无屐借，春眠野寺有诗题。\n蒲帆行趁东流去，应目狂踪类阮嵇。",
        "dynasty": "宋",
        "collection_info": null
    },
    {
        "title": "醉后登黄池港舟",
        "author": "董嗣杲",
        "content": "大江胜绝此无俦，不省荒寒醉酒楼。\n秉烛尚嫌杯数窄，换舟便觉橹声柔。\n山连青意为仙塜，池接黄名是逆流。\n僵卧莫知身纪堕，岸南灯火属宣州。",
        "dynasty": "宋",
        "collection_info": null
    },
    {
        "title": "舟次示朱友龙",
        "author": "董嗣杲",
        "content": "雪花侵鬓转栖栖，身寄篷窗醉似泥。\n荻港水寒鸥聚逺，芜湖山近鴈飞低。\n客舟泊夜秋无奈，社鼓催春梦欲迷。\n津岸喜登无可语，不堪明日各东西。",
        "dynasty": "宋",
        "collection_info": null
    },
    {
        "title": "初欲登小孤惠济庙水盛风驶回首已逺矣",
        "author": "董嗣杲",
        "content": "芦荻萧萧掩败汀，抛南抛北惯曾经。\n淮山有雪侵云白，江水无风接树青。\n吟卷纪游挥小草，醉篷埋恨载浮萍。\n庙门转眼随帆过，不得重登绝顶亭。",
        "dynasty": "宋",
        "collection_info": null
    },
    {
        "title": "得京友信问曾观三迭水否因寄",
        "author": "董嗣杲",
        "content": "破槖萧然不自休，芦黄苇白九江秋。\n抗尘狂作两年客，看水悭为三迭游。\n得酒问鱼愁入市，有书无鴈却登楼。\n征裘几揾思家泪，两眼凝穷桑落洲。",
        "dynasty": "宋",
        "collection_info": null
    },
    {
        "title": "冬寒客懐",
        "author": "董嗣杲",
        "content": "争锥无意志摧藏，岁晚栖然滞客房。\n井臼自亲犹火食，琴书谁力谩时装。\n前峯雪洗心方快，破廨风穿骨欲僵。\n烧荻御寒身尚曲，有人皲瘃守边疆。",
        "dynasty": "宋",
        "collection_info": null
    },
    {
        "title": "九日留彭泽",
        "author": "董嗣杲",
        "content": "牢繫扁舟在树根，依然风物晋时村。\n几年思采东篱菊，此际狂倾北海樽。\n野鹤离羣翔碧落，江鸿排字入黄昏。\n有人若学渊明隠，五柳萧疎静掩门。",
        "dynasty": "宋",
        "collection_info": null
    },
    {
        "title": "江上晚眺  其一",
        "author": "董嗣杲",
        "content": "江北西风髙，江南新酒熟。\n长笛吹梅花，月色满营屋。",
        "dynasty": "宋",
        "collection_info": null
    },
    {
        "title": "江上晚眺  其二",
        "author": "董嗣杲",
        "content": "得酒终日醉，都忘醒后愁。\n往来狂走马，直过皖山头。",
        "dynasty": "宋",
        "collection_info": null
    },
    {
        "title": "游冷翠谷",
        "author": "董嗣杲",
        "content": "急流潄乱石，石色白齿齿。\n瞥见水色浑，篱头过山麂。",
        "dynasty": "宋",
        "collection_info": null
    },
    {
        "title": "寄江城口占  其一",
        "author": "董嗣杲",
        "content": "梦魂荡孤舟，波声塞两耳。\n不眠闻管絃，方悟江城裏。",
        "dynasty": "宋",
        "collection_info": null
    },
    {
        "title": "寄江城口占  其二",
        "author": "董嗣杲",
        "content": "蹉跎岁事空，次第春风起。\n雪消夕阳平，彻底清江水。",
        "dynasty": "宋",
        "collection_info": null
    },
    {
        "title": "乍归信笔写兴二首  其一",
        "author": "董嗣杲",
        "content": "閒抛南峯云，狂泛西江苇。\n眠食思故栖，吹灯任山鬼。",
        "dynasty": "宋",
        "collection_info": null
    },
    {
        "title": "乍归信笔写兴二首  其二",
        "author": "董嗣杲",
        "content": "身绝一毫荣，胆落几回醉。\n难忘踏霜茅，忍冻吟冷翠。",
        "dynasty": "宋",
        "collection_info": null
    },
    {
        "title": "闻笛  其一",
        "author": "董嗣杲",
        "content": "四海水尚浅，孤城愁更深。\n船上何人笛，吹入芦花林。",
        "dynasty": "宋",
        "collection_info": null
    },
    {
        "title": "闻笛  其二",
        "author": "董嗣杲",
        "content": "吹腔不识愁，愁耳偏闻吹。\n月明吹更苦，泪洒降羌儿。",
        "dynasty": "宋",
        "collection_info": null
    },
    {
        "title": "初八日立壬戌春",
        "author": "董嗣杲",
        "content": "腊尽春犹客，春来病转多。\n孤樽洗块礧，万事付无何。",
        "dynasty": "宋",
        "collection_info": null
    },
    {
        "title": "冷翠谷口占  其一",
        "author": "董嗣杲",
        "content": "乱山蔽天尽，丛涧遶山流。\n茅屋冷欲压，今日方中秋。",
        "dynasty": "宋",
        "collection_info": null
    },
    {
        "title": "冷翠谷口占  其二",
        "author": "董嗣杲",
        "content": "谷深谁吟诗，吟惹白猿听。\n万景虚空生，风微涧光定。",
        "dynasty": "宋",
        "collection_info": null
    },
    {
        "title": "冷翠谷口占  其三",
        "author": "董嗣杲",
        "content": "我来寻幽奇，破屋枕木末。\n向阳窗不闗，川僧补直裰。",
        "dynasty": "宋",
        "collection_info": null
    },
    {
        "title": "冷翠谷口占  其四",
        "author": "董嗣杲",
        "content": "苍童负诗箧，百钱挂杖头。\n何当倩画手，画我庐山游。",
        "dynasty": "宋",
        "collection_info": null
    },
    {
        "title": "下彭泽",
        "author": "董嗣杲",
        "content": "江气瀰漫接楚浮，潘郎双鬓不禁秋。\n欲浇靖节荒祠酒，附得沙头贾客舟。",
        "dynasty": "宋",
        "collection_info": null
    },
    {
        "title": "分司卒至富池",
        "author": "董嗣杲",
        "content": "疲兵喜离九江城，且报新篁长数茎。\n未问主人先问竹，要分吟屋听秋声。",
        "dynasty": "宋",
        "collection_info": null
    },
    {
        "title": "江岸春日",
        "author": "董嗣杲",
        "content": "见易园中春艶时，千朵万朵好花枝。\n楼台祗有提壶叫，晴雨能无蛱蝶知。",
        "dynasty": "宋",
        "collection_info": null
    },
    {
        "title": "夜宴赠筝妓",
        "author": "董嗣杲",
        "content": "方响琵琶借当家，十三絃上雁行斜。\n雨筵合出残春曲，愁扫屏风满地花。",
        "dynasty": "宋",
        "collection_info": null
    },
    {
        "title": "乍热",
        "author": "董嗣杲",
        "content": "树禽苦叫不如归，午睡醒时已落晖。\n新暑渐回身尚客，此无黄葛可裁衣。",
        "dynasty": "宋",
        "collection_info": null
    },
    {
        "title": "赠莲花洞僧二首  其一",
        "author": "董嗣杲",
        "content": "山枯叶落晴纷纷，莲花洞前流水分。\n流水自送夕阳去，洞上白猿啼白云。",
        "dynasty": "宋",
        "collection_info": null
    },
    {
        "title": "赠莲花洞僧二首  其二",
        "author": "董嗣杲",
        "content": "老僧眉毛霜争妍，重补袈裟防雪天。\n閒看青山忙看水，庵门不掩今几年。",
        "dynasty": "宋",
        "collection_info": null
    },
    {
        "title": "寒食日偶出",
        "author": "董嗣杲",
        "content": "漪岚堂下野芳晴，杨柳枝头歇雨声。\n笑逐游人城外去，沙洲沽酒做清明。",
        "dynasty": "宋",
        "collection_info": null
    },
    {
        "title": "宿九江驿",
        "author": "董嗣杲",
        "content": "孤灯花烬糁窑台，古驿凉扉傍月开。\n数事支持愁外去，十年憔悴梦中来。",
        "dynasty": "宋",
        "collection_info": null
    },
    {
        "title": "闻笛",
        "author": "董嗣杲",
        "content": "凄凄吹笛裂寒云，羁客难禁醒坐闻。\n声逐逝波流不断，月明吹老戍回军。",
        "dynasty": "宋",
        "collection_info": null
    },
    {
        "title": "元宵懐乡二首  其一",
        "author": "董嗣杲",
        "content": "万宇灯辉敛暗尘，几年醉赏禁街春。\n良宵独宿双泉寺，负了吟风啸月身。",
        "dynasty": "宋",
        "collection_info": null
    },
    {
        "title": "元宵懐乡二首  其二",
        "author": "董嗣杲",
        "content": "难觅围香醉玉仙，短灯油冻梗孤眠。\n清河坊裏灯宵月，负却东风已两年。",
        "dynasty": "宋",
        "collection_info": null
    },
    {
        "title": "赠葛秋岩",
        "author": "董嗣杲",
        "content": "云翁独栖冷翠谷，三月不出令人疑。\n圆通老僧逺相报，病中忍冻更忍饥。",
        "dynasty": "宋",
        "collection_info": null
    },
    {
        "title": "宿清虚庵二首  其一",
        "author": "董嗣杲",
        "content": "拨云峯下拨云亭，万竹凝秋列画屏。\n皇甫真人遗业在，满林寒叶佛灯青。",
        "dynasty": "宋",
        "collection_info": null
    },
    {
        "title": "宿清虚庵二首  其二",
        "author": "董嗣杲",
        "content": "来此看云骨欲仙，竹窗秋雾蓊炉烟。\n西风正满溪头树，直送寒声到枕前。",
        "dynasty": "宋",
        "collection_info": null
    },
    {
        "title": "舟上望九华山",
        "author": "董嗣杲",
        "content": "雪残半积阳山矶，大江云涌涛头飞。\n九峯不受夕晖掩，杜牧一亭空翠微。",
        "dynasty": "宋",
        "collection_info": null
    },
    {
        "title": "夜坐东林寺",
        "author": "董嗣杲",
        "content": "晚云敛尽鹤声迟，万木号空夜景移。\n三笑亭前山月上，却如身在冷泉时。",
        "dynasty": "宋",
        "collection_info": null
    },
    {
        "title": "过梅根港",
        "author": "董嗣杲",
        "content": "雨压云低雪气浑，风帆未午过梅根。\n港头惊见官舟泊，野老争先掩荻门。",
        "dynasty": "宋",
        "collection_info": null
    },
    {
        "title": "病起懐归",
        "author": "董嗣杲",
        "content": "绝饮还知百脉清，病夫明日值阳生。\n治装肯发迟疑口，要趁江寒水色平。",
        "dynasty": "宋",
        "collection_info": null
    },
    {
        "title": "九月十五日有感",
        "author": "董嗣杲",
        "content": "浔阳江上看明月，月落孤眠百感生。\n十二年前如昨日，竹斋曾醉凤箫声。",
        "dynasty": "宋",
        "collection_info": null
    },
    {
        "title": "庐山道中",
        "author": "董嗣杲",
        "content": "偶呼邻稚携竹杖，试入仙窟寻桃源。\n日斜小憩冷翠谷，惊散挂树黄黒猿。",
        "dynasty": "宋",
        "collection_info": null
    },
    {
        "title": "春步岳园二首  其一",
        "author": "董嗣杲",
        "content": "暖风晴日艶芳天，独客心情不忍言。\n何处有花春掠眼，金陀坊裏岳家园。",
        "dynasty": "宋",
        "collection_info": null
    },
    {
        "title": "春步岳园二首  其二",
        "author": "董嗣杲",
        "content": "将军墓域在杭州，如此家园入梦游。\n谁惜再传无嗣续，至今匙钥属官收。",
        "dynasty": "宋",
        "collection_info": null
    },
    {
        "title": "王倅寄弟富池酒边述兴",
        "author": "董嗣杲",
        "content": "竹亭难障隔淮尘，补种疎花几树春。\n若忆六龙南渡日，到今我亦是流民。",
        "dynasty": "宋",
        "collection_info": null
    },
    {
        "title": "晚泊烽火矶",
        "author": "董嗣杲",
        "content": "野阴逺阁雪风干，向暮维舟水色寒。\n火号荧荧今夜烛，因知江北报平安。",
        "dynasty": "宋",
        "collection_info": null
    },
    {
        "title": "春去喜无怨乌二首  其一",
        "author": "董嗣杲",
        "content": "春尽江头望几回，支持愁态入衔杯。\n要归便问西门渡，行止何闗杜宇催。",
        "dynasty": "宋",
        "collection_info": null
    },
    {
        "title": "春去喜无怨乌二首  其二",
        "author": "董嗣杲",
        "content": "失笑羁人泥听禽，年年春老益愁心。\n江城树少无栖处，堕落千岩万壑深。",
        "dynasty": "宋",
        "collection_info": null
    },
    {
        "title": "厉屏山祠",
        "author": "董嗣杲",
        "content": "漪岚堂北县楼东，香火新标旧令功。\n此地岂知钟鼓乐，月明如水藕池空。",
        "dynasty": "宋",
        "collection_info": null
    },
    {
        "title": "过彭蠡口",
        "author": "董嗣杲",
        "content": "云凝入港大孤山，芦荻翻风秋夕寒。\n水急乱从彭蠡出，来舟不似去舟难。",
        "dynasty": "宋",
        "collection_info": null
    },
    {
        "title": "再逢黄山矶上老叟",
        "author": "董嗣杲",
        "content": "过此未几还问归，归时又眺黄山矶。\n不如矶上钓鱼父，雪霁扶藜行夕晖。",
        "dynasty": "宋",
        "collection_info": null
    },
    {
        "title": "野望",
        "author": "董嗣杲",
        "content": "过午浮阴掩石台，疾风掠草散狂埃。\n江豚吹皱空江浪，逺见淮云捲雨来。",
        "dynasty": "宋",
        "collection_info": null
    },
    {
        "title": "天池晚眺二首  其一",
        "author": "董嗣杲",
        "content": "古塔寒擎夕照红，泉声涌海入虚空。\n分明九十九峯翠，都在天池窗眼中。",
        "dynasty": "宋",
        "collection_info": null
    },
    {
        "title": "天池晚眺二首  其二",
        "author": "董嗣杲",
        "content": "天灯逢夜涉江危，直遶文殊阁上飞。\n暗裏试将衫袖裹，祇余树叶几星归。",
        "dynasty": "宋",
        "collection_info": null
    },
    {
        "title": "自庐山归城赋四首  其一",
        "author": "董嗣杲",
        "content": "绝壑松风泻瀑声，此身如寄画图清。\n余生结得东林社，三笑亭前看月明。",
        "dynasty": "宋",
        "collection_info": null
    },
    {
        "title": "自庐山归城赋四首  其二",
        "author": "董嗣杲",
        "content": "纔去还回似不情，萧然两耳乱泉声。\n衣巾染得江岚透，谁道山人骨亦清。",
        "dynasty": "宋",
        "collection_info": null
    },
    {
        "title": "自庐山归城赋四首  其三",
        "author": "董嗣杲",
        "content": "入城回睇万松横，祇隔浮云几万层。\n八月秋风明月下，天池池上看天灯。",
        "dynasty": "宋",
        "collection_info": null
    },
    {
        "title": "自庐山归城赋四首  其四",
        "author": "董嗣杲",
        "content": "重葺芒鞋约更坚，山家意味况相便。\n须先折简同游客，剥藓题名就石镌。",
        "dynasty": "宋",
        "collection_info": null
    },
    {
        "title": "钧天曲",
        "author": "董嗣杲",
        "content": "圆丘崇且髙，广汉清且浅。\n元祀播鼓钟，严禘列瑚琏。\n天酒泻琪花，遵此奉常典。\n恩流昭感通，报称示丰腆。\n鹤鸣集霞台，凤曳翔云辇。\n已际天人和，八表清尘卷。",
        "dynasty": "宋",
        "collection_info": null
    },
    {
        "title": "拟古  其一",
        "author": "董嗣杲",
        "content": "海上采珠人，惟视夜光吐。\n携持以为珍，美价重合浦。\n异哉足照乘，殷勤献明主。\n逺物奈不宝，弃之犹粪土。",
        "dynasty": "宋",
        "collection_info": null
    },
    {
        "title": "拟古  其二",
        "author": "董嗣杲",
        "content": "河汉金气老，海月光陆离。\n蟋蟀鸣我床，声声有余悲。\n美人天之涯，言旋杳无期。\n西风吹脱叶，抚时伤所思。",
        "dynasty": "宋",
        "collection_info": null
    },
    {
        "title": "武康邑俗  其一",
        "author": "董嗣杲",
        "content": "邑俗尚巫诞，竭力营鼎爼。\n无方绝此幻，举口輙龃龉。\n衰世无真儒，反欲构室处。\n顾我暂尔栖，信得子不语。",
        "dynasty": "宋",
        "collection_info": null
    },
    {
        "title": "武康邑俗  其二",
        "author": "董嗣杲",
        "content": "官廨俯官溪，溪流极清泚。\n鱼游值天阴，竞指龙光起。\n古祠偶相邻，愚徒望风靡。\n我欲照衰颜，且展阑干倚。",
        "dynasty": "宋",
        "collection_info": null
    },
    {
        "title": "由京买航还武康夜泊中途因醉晓还邑中摭实有赋",
        "author": "董嗣杲",
        "content": "上船且偃卧，月出揽衣起。\n周览郊原旷，肆毒暑未已。\n河汉水色浄，身寄图画裏。\n幽情苦跋涉，未克安所止。\n忆荡西湖舟，白莲弄清泚。\n歌声透夜响，鉅丽瀛蓬比。\n景绝四无人，风揺六桥水。\n今如梦中觉，乍离官河觜。\n板桥余店灯，酒旗三尺纸。\n狂来发兴深，野航暂时舣。\n崖凉胜埋篷，独信桥阑倚。\n倐然想归程，便迟二十里。\n醉眼忘离津，风顺差可喜。\n入邑日已髙，不掩罍之耻。\n因感孤生浮，若此能几耳。",
        "dynasty": "宋",
        "collection_info": null
    },
    {
        "title": "甲戌八月初九夜武康山中洪水骤发越十日漕司檄往检涝",
        "author": "董嗣杲",
        "content": "甲戌纒国哀，时属秋八月。\n近辅余英山，洪水中夜发。\n狼藉彻句雨，拔地殊飘忽。\n滔天肆奔迸，变幻起𡷾崒。\n徒步登县楼，浩渺沉林樾。\n妖氛混泽气，势极火燄突。\n绵亘山下乡，逃难想颠蹶。\n晨兴雨更澍，邑屋已陧杌。\n髙跳空刺肠，何异覩溟渤。\n飘尸不可计，强者布竹筏。\n栖危或得命，其奈服食阙。\n号天天不闻，不若就灭没。\n瀑派裂青山，溪岸奔尸骨。\n杵臼埋虚沙，蛇虺出深窟。\n边方乘孔殷，糜烂事征伐。\n民生不奠枕，復罹此酷罚。\n隠忧非一端，国脉存如髮。\n检涝亦具文，民力各已竭。\n岂知坐困穷，终岁常矻矻。\n奉行亦漫尔，持论敢躐越。\n步步涉坑堑，路梗劳舆卒。\n归愁强就床，魂梦随恍惚。",
        "dynasty": "宋",
        "collection_info": null
    },
    {
        "title": "甲戌武康大水净林寺山门殿屋悉皆倒敝",
        "author": "董嗣杲",
        "content": "仲秋秋阴合，壁落走鼯鼠。\n彻宵风雨骤，平地生洲渚。\n莫辨路与溪，庐舍失处所。\n净林古梵屋，木佛岂得御。\n当门金刚恶，兹復化何许。\n方丈九旬僧，足废不能举。\n徘徊想旧歴，突突起沙屿。\n遗闗茁芝菌，卧竹压麻苎。\n山民穷无吿，谋食屡多阻。\n三乡凡几户，竟堕鱼鼈侣。\n伤痛李生迂，捲尽牌头墅。\n独慨虚浮身，昏迷怯幽伫。\n上流未偃戈，战血冱荆楚。\n近畿天示儆，岁月不我与。\n就食难下咽，酸恨彻心膂。",
        "dynasty": "宋",
        "collection_info": null
    },
    {
        "title": "古意",
        "author": "董嗣杲",
        "content": "山中有流泉，洗耳今无人。\n树阴互蒙密，乌语交昏晨。\n谁能观大运，达此秋与春。\n生意自尔蕃，叶叶分光新。\n藤蔓附女萝，兰茝披荒榛。\n兴言混栖托，随迹安可伸。\n悲哉倦游子，感寓徒酸辛。\n荣枯了不计，老大将迫身。\n澘然眼中泪，堕此衣上尘。\n所耽轩裳故，殊失烟霞亲。",
        "dynasty": "宋",
        "collection_info": null
    },
    {
        "title": "赵南康可斋筑屋武康孟保园池乔木极有思致东野故庐藉以表出感古伤今成重游三十韵",
        "author": "董嗣杲",
        "content": "东野英溪英，妙寄寒苦诗。\n里社今有井，谁构亭覆之。\n想彼异代贤，孤标夺葳蕤。\n可斋出帝冑，结庐探幽奇。\n分符庐山阳，归葺园与池。\n髙懐敦薄俗，万象共眇窥。\n惟怜时不与，舟壑忽夜移。\n身世付永摈，逸驾沦西驰。\n我此偶窃稍，荏苒垂三朞。\n两获憩绝境，真与浮世遗。\n牵裾古木底，洗屐官溪湄。\n想像贞曜公，沦落长安时。\n壮心侔元造，沥思抽肝脾。\n衰谢入硬语，难以好爵縻。\n此乡所自出，指点余芳茨。\n相去五百年，随胜营诗词。\n清扬藉发挥，昧者迷藩篱。\n孟公能归欤，赵侯今已而。\n罢酒闻清弹，眼在空涕洟。\n孰能经始初，欲绵无穷期。\n再传至斯荒，旷望逝水悲。\n丘壑漫独存，岂不重尔思。\n拘情失寝处，触事逢乖离。\n无端菊帽破，不管西风吹。\n俛仰兴替间，惟余鸥鹭知。\n心遥岁年遒，行将谢尘羁。\n我穷吟更穷，逐逐亦已疲。\n有愧快士志，名盛位任卑。\n制愁游学宫，弗读国朴碑。\n四顾云树苍，雅道谁扶持。",
        "dynasty": "宋",
        "collection_info": null
    },
    {
        "title": "酒边忆去年苦病",
        "author": "董嗣杲",
        "content": "发誓游四方，言归多自责。\n秋髙风浪险，懐家万山隔。\n江北与江西，梦寐困行役。\n去年病褵褷，客死亦何惜。\n心空病自退，药裹漫山积。\n今日秋又深，谁念饥冻逼。\n祗幸徤于酒，酒尽从堕帻。\n醒来听谈空，鸟啼晚峯碧。",
        "dynasty": "宋",
        "collection_info": null
    },
    {
        "title": "闻赵芳洲已归武康梅廨",
        "author": "董嗣杲",
        "content": "归来慰我思，山畴稻田熟。\n雨骤不终朝，水退出平陆。\n梅庐暮色黯，欲入足尚缩。\n月地举深杯，杯光泛纎菊。\n灯明不藉辉，来去绝惭恧。\n所恨懐宝迷，失计资薄禄。\n鄙人更旷纵，肯作阮途哭。\n有时得亲书，多是不再读。",
        "dynasty": "宋",
        "collection_info": null
    },
    {
        "title": "坐暑病初招汪学老医次招黄平斋两公枘凿之甚病者反取多事而黄终奏药绩因有中秋共醉之约漫述长句",
        "author": "董嗣杲",
        "content": "卧病不知暑，况在英溪隅。\n入京涉夜航，药物艰所需。\n汪公业于医，其实真癯儒。\n医故不违理，非但以理拘。\n览镜面百皱，半月怯步趋。\n积忧那得解，肌瘠徒长吁。\n兹晨近秋中，疲惫凭杖扶。\n忽枉黄公驾，慰此困枥驹。\n指我伛偻形，旦暮耽书劬。\n病源肇于心，证与芝术殊。\n所嗟露电如，满岁罹艰虞。\n寒暑復见宼，阎浮可久图。\n行止任天造，其或诮以迂。\n凉轩聆欬唾，眷眷非世娱。\n浮荣信飘风，况復假合躯。\n堕落焦熬坑，难炼六一炉。\n感公致汤馈，瀹盏浮雪腴。\n仙传起死剂，顿醒爪髮枯。\n西风捲茅屋，篝灯竹窗孤。\n蔬肠转阳脉，趣向归酒壶。\n谁传病退舍，可奈流俗徒。\n汪黄信可人，彼此皆枌榆。\n往缔中秋盟，未卜月有无。\n因拈二公姓，激我懐东都。",
        "dynasty": "宋",
        "collection_info": null
    },
    {
        "title": "装伯弜周先生手泽",
        "author": "董嗣杲",
        "content": "桐溪恩上人，留遗盈束纸。\n初疑龙蛇奋，不敢傲睨视。\n呜呼汶阳翁，父子传心旨。\n手泽落世间，枯尽几砚水。\n言言闗世运，字字穷物理。\n悲风飒双鬓，涕泪挥不止。\n思超汉魏髙，人可晋唐似。\n逸态出天然，凛若对英峙。\n此时吟啸者，跌荡何可比。\n卷舒手不停，光芒射桯几。\n下取防六丁，急寘空谷裏。",
        "dynasty": "宋",
        "collection_info": null
    },
    {
        "title": "宿嘉兴新城市",
        "author": "董嗣杲",
        "content": "泛秋入禾乡，钝舟无期程。\n西风吹官河，其壤惟新城。\n云围畎畆遍，星零聚落盈。\n前畈出顽犷，有可敌无勍。\n梵坊名能仁，所向乖幽情。\n房房市药富，涤面尘不婴。\n习俗困促迫，意度无専征。\n市沽更漓甚，不堪客子倾。\n偕行得佳士，共此秋榻清。\n未晚急掩扉，屡贻暴客惊。",
        "dynasty": "宋",
        "collection_info": null
    },
    {
        "title": "洁牲谢响应龙庙予不及往",
        "author": "董嗣杲",
        "content": "龙宫藴特异，精祷通万灵。\n昭着二百年，锡封専朝廷。\n去年偕宰公，投诚涕欲零。\n驱车入松扉，雨势如建瓴。\n仰髙迓灵昐，云敛不暂停。\n烟沉瀑声凉，分坐瀑外亭。\n从兹感佑助，争谓胸百铭。\n治任亦已速，洁谢资芳馨。\n缄素展真忱，要终寄冥冥。\n愿恢溥济功，致此百里宁。\n夜披东堂集，孤灯炯深青。\n朗诵神之聪，壁落山鬼听。",
        "dynasty": "宋",
        "collection_info": null
    },
    {
        "title": "越城步月不知子城已闭因托宿赵义斋宅",
        "author": "董嗣杲",
        "content": "晚步初月髙，忘却子城闭。\n客楼枕新荷，几夜香袭袂。\n羸骸奔走倦，不拟尚凝滞。\n白面佳少年，塞途莫胜计。\n低颜谢许可，不甘暗拭涕。\n穷迫傍人篱，傍篱畏奴隶。\n风采就衰惫，心孔转昏翳。\n见舟思江湖，懐隠睨松桂。\n故人立霄汉，敢诧平生契。\n兹时进退难，假宿义斋第。\n官桥醉尉多，大惧获重戾。\n徘徊益羁愁，愈痛乏边际。\n谗毁那能免，失拥文侯篲。\n身如被酒酣，心类垂旒缀。\n嗟嗟文不绩，有学谩经济。\n逆行且倒施，犹幸舌未敝。\n月西黯蓬莱，城乌声更厉。\n借榻逢可人，度夜等匏繫。\n履险復自笑，汨没信此世。\n愿逢阳明仙，餐霞度千岁。",
        "dynasty": "宋",
        "collection_info": null
    },
    {
        "title": "病中步入蔡公桥村落间",
        "author": "董嗣杲",
        "content": "水浅篙师劳，况值夏日炎。\n舟维蔡桥晚，扶行御顽痁。\n谁期村疃中，双屐苔花粘。\n同行幸同志，出语无猜嫌。\n晓霞晚必雨，故老尝所占。\n两行桑麻香，农计得尽觇。\n偶闻读书声，白叟依茅檐。\n自奋力稼耕，其志方隠潜。\n延我坐俄顷，障日西垂帘。\n竹床半已弊，暂睡亦安恬。\n传酒强我饮，饮绝徒掀髯。\n神思偶尔清，吟兴为此添。",
        "dynasty": "宋",
        "collection_info": null
    },
    {
        "title": "自武康入京随即渡越",
        "author": "董嗣杲",
        "content": "意杳轩中坐，坐见新竹长。\n病夫欲寻睡，不禁竹气凉。\n昏昏度白日，神倦慵举觞。\n偶然探吟处，谁谓醒为狂。\n扶行壶中天，草树含夕光。\n雨桥荷柄闹，亭亭云锦张。\n中有窈窕质，忽透洛妃粧。\n引领不忍去，水风递幽香。\n檐梢鹊啑啑，戒我租夜航。\n我生尚未了，何地安韬藏。\n宵程促登津，食息何皇皇。\n郭南待朝渡，西陵晚苍茫。",
        "dynasty": "宋",
        "collection_info": null
    },
    {
        "title": "乌栖曲",
        "author": "董嗣杲",
        "content": "緑阴凉透城头树，月明正照乌栖处。\n黄昏角起吹晴云，乌欲啼愁愁夜分。\n夜分湖波幻绝境，境绝月漾玻瓈冷。\n栖乌忽过别枝栖，何人采莲移舴艋。",
        "dynasty": "宋",
        "collection_info": null
    },
    {
        "title": "赋得河中之水曲",
        "author": "董嗣杲",
        "content": "清莫清兮河中水，白莫白兮头上丝。\n河清头白自千古，有身清白知为谁。\n提篮采桑西城妇，容髮蓬勃霜色欺。\n传是长安估客女，二八嫁与东邻儿。\n东邻儿郎负枭獍，别家出戍征羌夷。\n沙场杳邈绝信息，譍门无子难撑支。\n花荣草枯知几度，日升月落常双驰。\n力勤织纴活旦暮，堂前姑老心惊疑。\n攒心万苦失头绪，年如逝水何能追。\n不恨儿郎祗恨妾，有生无分安齐眉。\n西邻女儿年将笄，双髻压颈簪花枝。\n金钿贴额腮凝脂，笑妾采叶愁蚕饥。\n妾身薄命何暇恤，所嗟母子各天涯。\n空闺誓此守清白，不愿封侯愿早归。",
        "dynasty": "宋",
        "collection_info": null
    },
    {
        "title": "武康防风王庙前入西乡山中旷游归看邑志偶成",
        "author": "董嗣杲",
        "content": "苕溪直西山嶙峋，莫干矗空参北辰。\n荒村去县未甚逺，日落将尽埋红轮。\n羁人憩此醉徒御，僻壤曾际神禹巡。\n敝祠古木质拥肿，色泥痴塑防风身。\n遥遥石径险如栈，芒屦掣足移换频。\n狂贪游歴不顾倦，肯因巇崄嗟迷津。\n锦卷要演江海思，拍塞景物描天真。\n偶翻邑志宁讹舛，下笔希古今无人。",
        "dynasty": "宋",
        "collection_info": null
    },
    {
        "title": "武康附夜航入京",
        "author": "董嗣杲",
        "content": "今晚后溪风色顺，暑威未肯回凉信。\n独泛官河雨气收，野林鸦落归无阵。\n听钟揺出港汊重，新塘光现横空龙。\n松头暝破月色吐，油云散尽迴千峯。",
        "dynasty": "宋",
        "collection_info": null
    },
    {
        "title": "秋夜宴客歌",
        "author": "董嗣杲",
        "content": "宾从齐声歌提壶，有酒在樽殽在厨。\n秋髙广寒桂子落，时零金粟成泥涂。\n秋空月露炯冰玉，情深莫出南山屋。\n自驻南山持酒巵，愁人惊糁陶家菊。\n花枝易空人易老，人生安得无丑好。\n只须傲兀醉干坤，人老花空如电扫。",
        "dynasty": "宋",
        "collection_info": null
    },
    {
        "title": "羽觞飞上苑",
        "author": "董嗣杲",
        "content": "日色荡晓香尘起，上苑春融锦屏裏。\n蕙枝小叶攒石台，桃英乱糁浮池水。\n鳞波皱云展翠绡，羽幰逐风飒珠履。\n骝飞步褭蹀躞髙，杯行声度提壶美。\n提壶朝暮啼芳阴，啼尽东君脉脉心。\n螭毬流影晚阳浅，兽匜喷香淑景深。\n灵鼍鼓曲肯停调，緑蚁漾艶争欢斟。\n醉情得向芳辰畅，香车回碾银蟾沈。",
        "dynasty": "宋",
        "collection_info": null
    },
    {
        "title": "和楼恪斋自述",
        "author": "董嗣杲",
        "content": "碧树前林合，黄云百里迷。\n月髙溪水定，风逆漏籖低。\n列宿来花邑，凉秋入菊畦。\n比闾回善誉，招得颂声齐。",
        "dynasty": "宋",
        "collection_info": null
    },
    {
        "title": "题蔡主簿小园",
        "author": "董嗣杲",
        "content": "聒耳禽声细，澄颜池影浮。\n襟懐犹徼塞，松竹自林丘。\n剪韭疏畦阔，分兰贴石幽。\n吟笺满芸架，闲乐野僧留。",
        "dynasty": "宋",
        "collection_info": null
    },
    {
        "title": "官舍病中",
        "author": "董嗣杲",
        "content": "古剑秋埋匣，昏钟冷压楼。\n吟情临晚锐，归计待春谋。\n鸡遶村墟捕，鱼空薮泽收。\n敛将筋骨悴，所恃有新篘。",
        "dynasty": "宋",
        "collection_info": null
    },
    {
        "title": "客滞",
        "author": "董嗣杲",
        "content": "粹容成槁木，浮迹类流萍。\n天地春明净，江山晚晦冥。\n花芒环野茜，柳桁接檐青。\n淹滞知何事，思归梦短亭。",
        "dynasty": "宋",
        "collection_info": null
    },
    {
        "title": "题城山道人庵  其一",
        "author": "董嗣杲",
        "content": "官俸胥方给，山殽市可需。\n雨多沙碛失，桥断路程迂。\n古树声何壮，秋萍迹已枯。\n病身惭到此，有愧竹笻扶。",
        "dynasty": "宋",
        "collection_info": null
    },
    {
        "title": "题城山道人庵  其二",
        "author": "董嗣杲",
        "content": "山晖丹气紫，路隠翠林香。\n野道依城社，山童执纪纲。\n田髙秋敛薄，溪曲夜湍长。\n谇语令人倦，蚍蜉肯自量。",
        "dynasty": "宋",
        "collection_info": null
    },
    {
        "title": "过证道寺",
        "author": "董嗣杲",
        "content": "证道山门旷，延僧草座禅。\n不知为额始，曾记有歌传。\n驿路桥梁壊，沙溪石藓填。\n往来荒廨近，时可托清眠。",
        "dynasty": "宋",
        "collection_info": null
    },
    {
        "title": "武康姓丁人号生魂神合邑骚动",
        "author": "董嗣杲",
        "content": "世降多淫祀，时荒扇盗区。\n妖丁肆荒诞，结甲走昏愚。\n揭帜营祠庙，椎锣誷市衢。\n大夫清似水，剿绝莫踟蹰。",
        "dynasty": "宋",
        "collection_info": null
    },
    {
        "title": "雨窗夜感",
        "author": "董嗣杲",
        "content": "风窗停暑雨，竹簟展寒波。\n酒醒干坤小，林昏鸟雀多。\n凉堂喧管钥，秋戍淬弓戈。\n殊感征行苦，悲蛩咽楚莎。",
        "dynasty": "宋",
        "collection_info": null
    },
    {
        "title": "清穆乡农户",
        "author": "董嗣杲",
        "content": "山峭回峯紧，场空得雨忙。\n赤枫溪觜立，白草渡头荒。\n寒市虚声隘，秋畴喜气扬。\n野舂连屋响，瑞入雪匙香。",
        "dynasty": "宋",
        "collection_info": null
    },
    {
        "title": "题园堂壁",
        "author": "董嗣杲",
        "content": "廨扉临水掩，世路入山穷。\n暑谢晚尤炽，秋髙凉未通。\n莲香霞沼废，竹色月楼空。\n天地机难测，山林志少同。",
        "dynasty": "宋",
        "collection_info": null
    },
    {
        "title": "题意香壁",
        "author": "董嗣杲",
        "content": "朱户编帘掩，花颠览镜羞。\n酒多无客过，茶尽有僧留。\n世虑经心久，花时捻指休。\n悦生怜浊骨，愧死混清流。",
        "dynasty": "宋",
        "collection_info": null
    },
    {
        "title": "题方用卿书屋壁",
        "author": "董嗣杲",
        "content": "野云埋墅晚，城树掩江春。\n门巷人烟古，云山屋宅新。\n悲歌陶此世，尘土汚吾身。\n无地堪挑荠，殊乖晚膳真。",
        "dynasty": "宋",
        "collection_info": null
    },
    {
        "title": "泊鴈汊寄主簿",
        "author": "董嗣杲",
        "content": "穷通归造化，踪迹易参商。\n自画新居様，谁传旧稾香。\n寒沙埋虎坂，晚烧起龙冈。\n相望风尘阔，愁懐不可量。",
        "dynasty": "宋",
        "collection_info": null
    },
    {
        "title": "夜坐",
        "author": "董嗣杲",
        "content": "西原阴接树，东浦暝沉篱。\n月落溪沙走，星飞岸柳移。\n鲜萤萦浅草，幽鸟择深枝。\n背水中宵坐，愁多病莫支。",
        "dynasty": "宋",
        "collection_info": null
    },
    {
        "title": "坐病不赴姚总统席夜闻乐声因寄",
        "author": "董嗣杲",
        "content": "精神疲夜漏，絃管沸秋筵。\n想醉黄花下，谁歌翠幙前。\n病身空羡酒，愁耳爱听泉。\n月转羁窗破，萧萧照客眠。",
        "dynasty": "宋",
        "collection_info": null
    },
    {
        "title": "甲戌九日和楼宰乌回寺登髙",
        "author": "董嗣杲",
        "content": "乌回何代寺，鸠唤此山晴。\n心契将军约，肩摩小队行。\n明年人更健，今夜月初明。\n更过谯楼饮，偏垂野客情。",
        "dynasty": "宋",
        "collection_info": null
    },
    {
        "title": "满替在眼即景赋二首  其一",
        "author": "董嗣杲",
        "content": "野分霜信薄，溪落雨痕干。\n僻邑催冬早，遥林积暝寒。\n鸡栖隠壊壁，鹤老恋空闗。\n烛下哀筝发，楼头送漏残。",
        "dynasty": "宋",
        "collection_info": null
    },
    {
        "title": "满替在眼即景赋二首  其二",
        "author": "董嗣杲",
        "content": "菊向篱阴老，松连石影交。\n山棃寒脱树，溪鸟晚投巢。\n欲把肩舆卸，先将手版抛。\n是时柴户月，任客带吟敲。",
        "dynasty": "宋",
        "collection_info": null
    },
    {
        "title": "干会圣节赐宴",
        "author": "董嗣杲",
        "content": "瑞霭熏风遍赤墀，共歌随佛下生时。\n报班立笋嵩呼逺，接宴簪花拜舞迟。\n聫坐不矜朝士贵，缀员深愧醴曹卑。\n山中雨露恩荣溥，赋得三宫万寿诗。",
        "dynasty": "宋",
        "collection_info": null
    },
    {
        "title": "暑中宴张穆父第",
        "author": "董嗣杲",
        "content": "席地莫禁流汗体，阴阴竹树埋虚堂。\n夜分几传逡巡酒，暑甚一沃沆瀣浆。\n不听哀絃知兴逸，纔舒清簟觉心凉。\n青瓜碧李凝冰齿，万蕚南花吹湿香。",
        "dynasty": "宋",
        "collection_info": null
    },
    {
        "title": "刘閤舍迁居山中",
        "author": "董嗣杲",
        "content": "玉粒荣途税驾难，遯栖山屋乐颜箪。\n写梅当画同谁赏，采菊成粮独自餐。\n五字诗成消兴晚，半缻酒熟抵秋寒。\n太空月色清如洗，多向疎林缺处看。",
        "dynasty": "宋",
        "collection_info": null
    },
    {
        "title": "壶中日月与葛秋岩纳凉",
        "author": "董嗣杲",
        "content": "身离匡庐紫翠重，壶中且寄水云踪。\n故人逺梦迷千里，浊酒髙懐渺万钟。\n台上苦吟无别事，枕前间籁有孤松。\n不知忧乐随时意，但虑荒芜钝笔锋。",
        "dynasty": "宋",
        "collection_info": null
    },
    {
        "title": "陈石泉送诗走笔次韵",
        "author": "董嗣杲",
        "content": "依刘殊乏仲宣才，方重相逢笑口开。\n恶况败人佳思尽，寓公贻我好诗来。\n夜寒归梦迷松菊，灰冷尘踪混草莱。\n别后莫裁驰恋意，寄梅须带雪枝苔。",
        "dynasty": "宋",
        "collection_info": null
    },
    {
        "title": "题大赛山中人家",
        "author": "董嗣杲",
        "content": "课孙课子业桑麻，最喜无人识故家。\n八口日支资地力，一头雪色感年华。\n甜瓜苦过王戎李，古木枯如博望槎。\n岂得不谙培植性，又思寻客学餐霞。",
        "dynasty": "宋",
        "collection_info": null
    },
    {
        "title": "玉绣毬花  其一",
        "author": "董嗣杲",
        "content": "芳妍独殿緑阴阑，几簇流琼拥髻鬟。\n攒粉倚风揺舞地，妬晴抛日透飞闗。\n蝶魂春聚苍枝顶，雪片寒团翠幄间。\n花压露梢如许重，有瓶难插懒能攀。",
        "dynasty": "宋",
        "collection_info": null
    },
    {
        "title": "玉绣毬花  其二",
        "author": "董嗣杲",
        "content": "洁身自拥翠枝寒，遗得春魂寄素颜。\n夜月曳光凝绝径，晚风抛影入空闗。\n几团白雪能娇腻，五色流苏只等闲。\n宛似恋香蝴蝶乱，緑阴深处不飞还。",
        "dynasty": "宋",
        "collection_info": null
    },
    {
        "title": "送陆明府归嘉禾",
        "author": "董嗣杲",
        "content": "尘杂莫湔游宦非，端忧何暇寓琴徽。\n孝先便腹尚嘲懒，元亮折腰须问归。\n所惧弃官乡曲笑，不思献策庙堂稀。\n义和市尾渔舟聚，独乐披裘坐钓矶。",
        "dynasty": "宋",
        "collection_info": null
    },
    {
        "title": "水退小园散步时垂替感赋",
        "author": "董嗣杲",
        "content": "移来菊本已成丛，潦退园篱失笑空。\n梦蝶自应知境幻，问牛谁谓可年丰。\n渺茫天地浮秋水，寂歴溪山截暮虹。\n蛩咽莫禁莎砌湿，万愁愁付酒杯中。",
        "dynasty": "宋",
        "collection_info": null
    },
    {
        "title": "近苦多故坐病乏药",
        "author": "董嗣杲",
        "content": "江郊雪冱莫知津，客泪双垂怅此身。\n魔障在前无妄想，饥寒随处肯言贫。\n畏途日有风波恐，病骨时需药石频。\n屏息支吾心已扰，眼前谋绝故乡亲。",
        "dynasty": "宋",
        "collection_info": null
    },
    {
        "title": "甲戌重午留越寄武康同官",
        "author": "董嗣杲",
        "content": "湘纍莫弔楚云迷，力疾喑喑客会稽。\n心想同寅分席醉，身逢重午借楼栖。\n今朝气象悲欢异，几种葵橊色泽齐。\n水际晚凉应有赋，藕花多处想供题。",
        "dynasty": "宋",
        "collection_info": null
    },
    {
        "title": "县斋东堂盆荷着花楼恪斋约客赏之时葛秋岩作草圣和席间韵二首  其一",
        "author": "董嗣杲",
        "content": "酸辛莫甚此时心，忍过琴厅散客襟。\n万竹静涵空翠杳，孤莲愁吐妬红深。\n岫云有信投林晚，溪雾无根涨郭阴。\n谁草数行鸦蚓墨，东堂古壁遇知音。",
        "dynasty": "宋",
        "collection_info": null
    },
    {
        "title": "县斋东堂盆荷着花楼恪斋约客赏之时葛秋岩作草圣和席间韵二首  其二",
        "author": "董嗣杲",
        "content": "帘底陪清傍两年，愁城筑得许能坚。\n诗章罢咏犹评画，管乐沈声却得蝉。\n花县无心听夜漏，英溪有日罢归船。\n敲窗更苦西风急，又揽閒情伴葛仙。",
        "dynasty": "宋",
        "collection_info": null
    },
    {
        "title": "越城客中",
        "author": "董嗣杲",
        "content": "暑滋衣袖苦逢迎，濡滞连旬梦亦惊。\n奔走泥涂谁送死，浮沉光景自怜生。\n鸦穿晚照栖公馆，龙挟晴云入子城。\n乱试法歌攒碧落，无端新月客窗明。",
        "dynasty": "宋",
        "collection_info": null
    },
    {
        "title": "武康邑中刘王庙",
        "author": "董嗣杲",
        "content": "水围聚落蔼藤纒，灵纪金刀祀典専。\n碑语谁非年月误，神功自托道途传。\n三乡捐廪祈多福，百里赍香卜有年。\n争怪野云头上起，村村先欲雨公田。",
        "dynasty": "宋",
        "collection_info": null
    },
    {
        "title": "抵北新桥",
        "author": "董嗣杲",
        "content": "指出飞梁是北新，羁懐冰释返吾真。\n归逢乡井心纔穏，羞对湖山迹已陈。\n彻钥要芟三径草，懐人空睨一汀苹。\n满头残髮凝霜腻，达旦梳云却爱频。",
        "dynasty": "宋",
        "collection_info": null
    },
    {
        "title": "题意香壁",
        "author": "董嗣杲",
        "content": "养生肯羡葛洪砂，醒困还评陆羽茶。\n溪上揽云归酒屋，雨中看瀑忆樵家。\n时时禽鸟呜心曲，岁岁风霜趱鬓华。\n窗户生香还有意，夕阳红皱石榴花。",
        "dynasty": "宋",
        "collection_info": null
    },
    {
        "title": "思隠二首  其一",
        "author": "董嗣杲",
        "content": "岌嶪愁城不可攻，三年心事入秋空。\n虚名已出诸公右，往事都归一笑中。\n植杖耘田思北墅，补炉煮药老西风。\n临归自照凉池影，不与初来面目同。",
        "dynasty": "宋",
        "collection_info": null
    },
    {
        "title": "思隠二首  其二",
        "author": "董嗣杲",
        "content": "梦落家村野屋矶，欲治生事与心违。\n偃禾雨久溪声改，采菊人归鬓色非。\n灌圃肯差陈仲子，登山莫逊谢元晖。\n从今举步防轻蹈，更演潜书急掩扉。",
        "dynasty": "宋",
        "collection_info": null
    },
    {
        "title": "夜坐",
        "author": "董嗣杲",
        "content": "秋清道院空，更筹受风掩。\n二更看斜河，湿却万星点。",
        "dynasty": "宋",
        "collection_info": null
    },
    {
        "title": "陌上二首  其一",
        "author": "董嗣杲",
        "content": "水花粘稚蛙，野菜恋残蝶。\n麦岐苦薄收，青黄两不接。",
        "dynasty": "宋",
        "collection_info": null
    },
    {
        "title": "陌上二首  其二",
        "author": "董嗣杲",
        "content": "恨鹃啼桑颠，丑妇泪如洗。\n手中捻银丝，阶头博红米。",
        "dynasty": "宋",
        "collection_info": null
    },
    {
        "title": "估客謡二首  其一",
        "author": "董嗣杲",
        "content": "浪儿重规利，半世家如寄。\n千金得美人，长向船窗醉。",
        "dynasty": "宋",
        "collection_info": null
    },
    {
        "title": "估客謡二首  其二",
        "author": "董嗣杲",
        "content": "溺利谁知轻，性流甚于水。\n东去復西回，难将逝水比。",
        "dynasty": "宋",
        "collection_info": null
    },
    {
        "title": "逢曹子敬知录三首  其一",
        "author": "董嗣杲",
        "content": "相逢愁醉霅溪西，老却陈思七步诗。\n二十年前亲擢第，孤忠曾际穆陵知。",
        "dynasty": "宋",
        "collection_info": null
    },
    {
        "title": "逢曹子敬知录三首  其二",
        "author": "董嗣杲",
        "content": "州县间闗老调官，青衫敝尽只儒酸。\n玉堂学士思求代，珍重春风在笔端。",
        "dynasty": "宋",
        "collection_info": null
    },
    {
        "title": "逢曹子敬知录三首  其三",
        "author": "董嗣杲",
        "content": "屏气安时彼此同，此时虹燄已销空。\n东君造化搀春早，看取花开自在红。",
        "dynasty": "宋",
        "collection_info": null
    },
    {
        "title": "陈石泉送芍药花",
        "author": "董嗣杲",
        "content": "花分近侍了春残，分付荼䕷糁雪寒。\n天色转阴阴转雨，愁人可凭柳边阑。",
        "dynasty": "宋",
        "collection_info": null
    },
    {
        "title": "寄庐山道士二首  其一",
        "author": "董嗣杲",
        "content": "纔懐故里余清梦，方说庐山得好诗。\n何日与师传菊酒，剧谈浩劫未分时。",
        "dynasty": "宋",
        "collection_info": null
    },
    {
        "title": "寄庐山道士二首  其二",
        "author": "董嗣杲",
        "content": "常常有约寻幽趣，汨汨无从避俗喧。\n欲断世间千万事，须穷纸上五千言。",
        "dynasty": "宋",
        "collection_info": null
    },
    {
        "title": "秋夜",
        "author": "董嗣杲",
        "content": "秋堂初霁短檠凉，堂外风帘减旧香。\n萤火正流孤溆燄，閒来坐觉二更长。",
        "dynasty": "宋",
        "collection_info": null
    },
    {
        "title": "丰乐楼",
        "author": "董嗣杲",
        "content": "莺花箫鼓绮罗丛，人在熈和境界中。\n海？三登歌化日，湖山一览醉春风。\n水揺层栋青红湿，云锁危梯粉黛空。\n十里掌平都掩尽，有谁曾纪建楼功。",
        "dynasty": "宋",
        "collection_info": null
    },
    {
        "title": "涌金池",
        "author": "董嗣杲",
        "content": "一道香沟压郭西，粉墻低䕶石阶危。\n短碑数尺镌何字，清泰三年凿此池。\n桥市浣衣无空处，庙门卖卜有灵时。\n碧桃自趁东流水，暗老春光水不知。",
        "dynasty": "宋",
        "collection_info": null
    },
    {
        "title": "环碧园",
        "author": "董嗣杲",
        "content": "绕舍晴波聚钓仙，五龙祠畔柳洲前。\n清虚不类侯家屋，轮奂曾资母后钱。\n三面轩窗秋水观，四时箫鼓夕阳船。\n揽将山北山南翠，独有黄昏得景全。",
        "dynasty": "宋",
        "collection_info": null
    },
    {
        "title": "玉莲堂",
        "author": "董嗣杲",
        "content": "仙根曾就华峰移，净引湘波出浴妃。\n龙？先皇三字在，燕居旧尹一清非。\n风檐揺影凉姿媚，月槛迷香冷艷肥。\n平展水天菱唱逺，竹山苍翠自成围。",
        "dynasty": "宋",
        "collection_info": null
    },
    {
        "title": "玉壶园",
        "author": "董嗣杲",
        "content": "莫问南漪与玉壶，杜鹃还更试花无。\n坡仙一顾吟空老，地主频更景不殊。\n船出断桥春溆逺，钟传萧寺晚楼孤。\n山明水秀轩扉敞，落日渔歌过裏湖。",
        "dynasty": "宋",
        "collection_info": null
    },
    {
        "title": "先得楼",
        "author": "董嗣杲",
        "content": "潋滟澄波漾彩椽，柳丝晴绊俊游鞭。\n傍湖莫厌官楼水，得月无如此地先。\n迎榜书生空绛帐，抱琴才子沃金船。\n壶天萧爽人人醉，雪色屏风画谪仙。",
        "dynasty": "宋",
        "collection_info": null
    },
    {
        "title": "古柳林",
        "author": "董嗣杲",
        "content": "几眠几醒几清明，万态风流学老成。\n古翠碧连云洞杳，夕阳西捲射场平。\n絮团破径应迷蝶，枝压荒墻不露莺。\n如此多栽堪卜隐，苦无十畆秫田耕。",
        "dynasty": "宋",
        "collection_info": null
    },
    {
        "title": "云洞园",
        "author": "董嗣杲",
        "content": "拥湖营圃藉元勲，景色天然曲折分。\n水脉窨花通活港，洞基垒石走空云。\n千间大厦归春梦，一撮危亭纳夕曛。\n扁画自悬碑自压，当年何事立孤坟。",
        "dynasty": "宋",
        "collection_info": null
    },
    {
        "title": "霍山祠",
        "author": "董嗣杲",
        "content": "霍家山下敞行宫，溜水桥西透鼓钟。\n古迹建平遗烈在，春风广惠历朝封。\n露台献社呈苍马，阴壁飞旌绘赤龙。\n蚁聚乞灵人散后，云街雨陌撼涛松。",
        "dynasty": "宋",
        "collection_info": null
    },
    {
        "title": "涌泉",
        "author": "董嗣杲",
        "content": "山腰溜脉出遥峰，隔断西湖翠几重。\n迭甃漫依僧刹久，煎茶曾入翰林供。\n亭心覆雨涂丹鳯，石口嘘云喷玉龙。\n何日星驰天使绝，不知谁利湼槃宗。",
        "dynasty": "宋",
        "collection_info": null
    },
    {
        "title": "东西马塍",
        "author": "董嗣杲",
        "content": "土城聚落界西东，业在浇畦夺化工。\n接死作生滋夜雨，变红为白借春风。\n几家衣食花姿异，两岸园池地势同。\n病叟扶锄锄晚照，前身莫是槖駞翁。",
        "dynasty": "宋",
        "collection_info": null
    },
    {
        "title": "石函桥",
        "author": "董嗣杲",
        "content": "函开函闭管年丰，白傅能方夏禹功。\n湖石记埋泥藓裏，斗门字蚀水花中。\n犁平阡陌犹春雨，船载笙歌自晚风。\n遍倚暮阑懐古往，月明无奈瀑声空。",
        "dynasty": "宋",
        "collection_info": null
    },
    {
        "title": "孤山路",
        "author": "董嗣杲",
        "content": "翠微四绝载蓬瀛，柳引游人入画屏。\n诗借乐天传得久，山因和靖隠来灵。\n半空梁驾桥阑赤，一道腰分草界青。\n粧点风光如此盛，藕花香裏又三亭。",
        "dynasty": "宋",
        "collection_info": null
    },
    {
        "title": "德生堂",
        "author": "董嗣杲",
        "content": "瑶台瑞满玉皇家，泽溥山巅与水涯。\n鱼跃鸢飞函德意，天长地久演年华。\n金揺巨扁双龙护，翠掩髙碑一字差。\n须信石顽能万古，老龟无语问莺花。",
        "dynasty": "宋",
        "collection_info": null
    },
    {
        "title": "总宜园",
        "author": "董嗣杲",
        "content": "望极湖山变幻奇，万千光景自纷披。\n妙分西子争妍态，绝想东坡得句时。\n桞径曲埋兜率寺，花阴直接放生池。\n内官爱展亭台去，尽付年华与酒巵。",
        "dynasty": "宋",
        "collection_info": null
    },
    {
        "title": "断桥",
        "author": "董嗣杲",
        "content": "绣毂青骢骤晚风，柳丝翠袅石阑红。\n彩篙刺水停飞鹢，华表侵云截卧虹。\n杖屦谁归瀛屿去，笙歌自补玉壶空。\n重招张祜商新咏，不与当时藓合同。",
        "dynasty": "宋",
        "collection_info": null
    },
    {
        "title": "大佛头",
        "author": "董嗣杲",
        "content": "不是金涂丈六仙，庄严法界想西天。\n自因僧浄镌空像，谁说秦皇缆海船。\n全体未知何日现，半生且坐此山禅。\n石头照水无尘土，饱听钟声杂管絃。",
        "dynasty": "宋",
        "collection_info": null
    },
    {
        "title": "葛岭",
        "author": "董嗣杲",
        "content": "白云几迭翠岚重，往往踈钟出梵宫。\n石骨谁人镌佛像，岭头何处觅仙翁。\n楼台水月丹青地，帘幙莺花锦绣丛。\n游子莫支苍竹去，风雷容易起虚空。",
        "dynasty": "宋",
        "collection_info": null
    },
    {
        "title": "保叔塔",
        "author": "董嗣杲",
        "content": "咸平曾有募缘僧，遍走街坊负叔称。\n定力一坚无外想，窣波七级可中兴。\n愚夫春日烧冥𥯃，道者昏时炙梵灯。\n祗怪青龙行雨过，烟云遍护最髙层。",
        "dynasty": "宋",
        "collection_info": null
    },
    {
        "title": "巾子山",
        "author": "董嗣杲",
        "content": "岌嶪山形丑莫收，傍湖独整傲春秋。\n几株乌桕无根在，一幅华阳有様留。\n寒日霜干还掠额，晓天岚重且遮头。\n东篱漉酒人知得，醒立风前不可求。",
        "dynasty": "宋",
        "collection_info": null
    },
    {
        "title": "水月园",
        "author": "董嗣杲",
        "content": "园门当路掩清华，乔木灵根裹翠霞。\n地拥楼台齐葛岭，天分香影傍林家。\n中兴勲将曾营业，外邸王孙且看花。\n月色水光三十里，何人来此泛仙槎。",
        "dynasty": "宋",
        "collection_info": null
    },
    {
        "title": "水仙庙",
        "author": "董嗣杲",
        "content": "云翘雨佩有遗仙，香火寜随世道迁。\n庙始大同年纪着，额颁干化敕碑镌。\n凤閒露辇荒瑶草，龙湿秋衣翦玉莲。\n堤上创新谁述记，却无门外一泓泉。",
        "dynasty": "宋",
        "collection_info": null
    },
    {
        "title": "寒泉",
        "author": "董嗣杲",
        "content": "照胆寒泓覆有亭，此泉曾入老坡评。\n八诗最得吟梅苦，一盏能消荐菊清。\n不拜韬光徴士诏，却传配食水仙名。\n银床响绝无人汲，墓在孤山木自荣。",
        "dynasty": "宋",
        "collection_info": null
    },
    {
        "title": "参寥泉",
        "author": "董嗣杲",
        "content": "湖曲春风正禁烟，试茶味此石间泉。\n坡仙忽忆黄州梦，濳老初拈智果禅。\n几客醉游三月裏，一聨诗兆七年前。\n题梁妙墨如新染，合与云崖浅井传。",
        "dynasty": "宋",
        "collection_info": null
    },
    {
        "title": "葛公双井",
        "author": "董嗣杲",
        "content": "仙翁洗药傍西湖，脉与灵山碧溜俱。\n泉迸一枝源更异，甃分双眼味何殊。\n石函霞涌沉铅汞，井屋风清转辘轳。\n日日汲花朝復暮，当方曾说病人无。",
        "dynasty": "宋",
        "collection_info": null
    },
    {
        "title": "江湖伟观",
        "author": "董嗣杲",
        "content": "倚空窗户不曾扄，两眼风烟障翠屏。\n西子艷分晴雨倦，伍胥魂激浪涛腥。\n鼓箫咽晚难无酒，花柳争春别有亭。\n恨掩四时歌舞去，古祠寒玉几竿青。",
        "dynasty": "宋",
        "collection_info": null
    },
    {
        "title": "此君轩",
        "author": "董嗣杲",
        "content": "潇洒幽扉掩碧丛，尘昏题扁想坡翁。\n六千君子寒光落，十二䦨干晚色空。\n僧指旧基埋积雨，鸟翻新箨起枯风。\n苍凉不障层坡峻，一击亭閒夕照中。",
        "dynasty": "宋",
        "collection_info": null
    },
    {
        "title": "杯泉",
        "author": "董嗣杲",
        "content": "古甃澄泓照胆清，画龙壁暗挂瓢轻。\n汲来不疗相如渇，掬处难供太白倾。\n傍屋四围埋石色，侵山一溜走溪声。\n钵盂可揽江湖阔，参取诗禅放眼明。",
        "dynasty": "宋",
        "collection_info": null
    },
    {
        "title": "初阳台",
        "author": "董嗣杲",
        "content": "宝山山顶结芙蓉，方士凌虚几御风。\n日月光华含吐异，云萍踪迹往来空。\n石盘草子粘深碧，土级苔花剥碎红。\n舍侧又将精舍展，蓬瀛有路直能通。",
        "dynasty": "宋",
        "collection_info": null
    },
    {
        "title": "孤山",
        "author": "董嗣杲",
        "content": "缥缈蓬莱拥翠寒，百年营取屋千间。\n黄庭殿矗烟霞老，瀛屿堂幽日月閒。\n水泛花阴藏辇路，墻分柳色护仙闗。\n林家梅塜陈家柏，万古流芳镇此山。",
        "dynasty": "宋",
        "collection_info": null
    },
    {
        "title": "和靖先生墓",
        "author": "董嗣杲",
        "content": "诏旨天颁起卧龙，首丘甘老水云东。\n一聨香影孤山月，两架茅茨万古风。\n有鹤有童家事足，无妻无子世缘空。\n清标卓绝何人继，表表仙宫壠树中。",
        "dynasty": "宋",
        "collection_info": null
    },
    {
        "title": "陈朝柏",
        "author": "董嗣杲",
        "content": "枯株独寿忆双栖，谁想天嘉蓊鬰时。\n坡老诗成无继笔，阜陵书此有遗碑。\n日揺槎影龙蛇断，雪缀花痕鸟雀疑。\n化日可期人莫讶，柏堂不復辨荒基。",
        "dynasty": "宋",
        "collection_info": null
    },
    {
        "title": "玛瑙坡",
        "author": "董嗣杲",
        "content": "支径逶迤混碧苔，树根积水没蒿莱。\n两坡截路棊分处，何日经人斧凿来。\n谁说异光迷草野，要知遗蹟等尘埃。\n孤山瓦砾曾闻道，寄语贪夫莫狼猜。",
        "dynasty": "宋",
        "collection_info": null
    },
    {
        "title": "金沙井",
        "author": "董嗣杲",
        "content": "沙漾金星涌活泉，虚堂龙染德馨悬。\n朱绳汲冷梅林外，翠甃围凉桂洞前。\n石鼎煮茶非异事，井阑镌字是何年。\n西南云拥仙人屋，品酌今谁想乐天。",
        "dynasty": "宋",
        "collection_info": null
    },
    {
        "title": "六一泉",
        "author": "董嗣杲",
        "content": "一别孤山十八年，重来忍见讲堂泉。\n当时同出师门下，今日多伤井屋前。\n取重欧公名有自，肯教勤老迹空传。\n此铭此意流千古，凿石为庵不可眠。",
        "dynasty": "宋",
        "collection_info": null
    },
    {
        "title": "西林桥",
        "author": "董嗣杲",
        "content": "水竹云山拱画图，因懐唤渡想东都。\n雨余晴蝀衔西照，风遏春船入裏湖。\n阑曲祗供游子凭，林间今有野人无。\n隔墻莫是神仙宅，红白梅花五百株。",
        "dynasty": "宋",
        "collection_info": null
    },
    {
        "title": "鸟窠",
        "author": "董嗣杲",
        "content": "松顶巢成亦甚危，元和禅此太和归。\n比丘随处心传异，刺史游山礼谒稀。\n铭志土侵无几字，塔亭雨壊有孤扉。\n一空四十年间梦，定业门前鹊自飞。",
        "dynasty": "宋",
        "collection_info": null
    },
    {
        "title": "乐天竹阁",
        "author": "董嗣杲",
        "content": "此君玉立此楼空，不復幽眠想白公。\n百尺有檐侵碧落，千竿无语足清风。\n阑尖亭影流渔屋，龛面祠香托佛宫。\n石琢端平丞相记，都归宝庆守臣功。",
        "dynasty": "宋",
        "collection_info": null
    },
    {
        "title": "岳鄂王墓",
        "author": "董嗣杲",
        "content": "将军魂梦遶旌旃，偃月谋成尚忍言。\n一旦风波谁左袒，八陵荆棘自中原。\n更无鴈带邉头信，惟有天知地下寃。\n鬰郁栖霞霞外树，墓门不掩雀巢喧。",
        "dynasty": "宋",
        "collection_info": null
    },
    {
        "title": "妙智庵洞",
        "author": "董嗣杲",
        "content": "梵庵云隔洞髙虚，傍路阴森树几株。\n石室跨空山骨碎，林风掠地土痕枯。\n两亭瀹俗秋偏畅，六月披襟暑欲无。\n如此岩墻难此立，有人编入职方图。",
        "dynasty": "宋",
        "collection_info": null
    },
    {
        "title": "九里松",
        "author": "董嗣杲",
        "content": "开元刺史擅清风，九里亲栽夹道松。\n屋顶自生涛浪势，根头谁觅茯苓踪。\n行春桥掩云千态，一字门封翠几重。\n人讶金填吴说笔，不知此笔遇髙宗。",
        "dynasty": "宋",
        "collection_info": null
    },
    {
        "title": "玉泉",
        "author": "董嗣杲",
        "content": "南齐事蹟已销沉，曾立苔碑记古今。\n一老出泉犹抚掌，此僧演法欲传心。\n树头龙过家家雨，池面鱼游尾尾金。\n行客不须閒照影，要知泽物溥春霖。",
        "dynasty": "宋",
        "collection_info": null
    },
    {
        "title": "鲍家田",
        "author": "董嗣杲",
        "content": "衕转东山忆故钱，钱家曾赐鲍家田。\n地名有自谁能考，相业无闻姓却传。\n种藕户繁招宿鹭，寻花人倦信啼鹃。\n玉泉流荫分西去，併入官塘漾野船。",
        "dynasty": "宋",
        "collection_info": null
    },
    {
        "title": "忠勇庙",
        "author": "董嗣杲",
        "content": "纔接军符便起程，此行要并铁山名。\n孤忠解得孤城急，一勇判来一死轻。\n堂屋依湖空柳色，庙门当路枕松声。\n丈夫对着褒荣典，誓挽天河洗甲兵。",
        "dynasty": "宋",
        "collection_info": null
    },
    {
        "title": "将军教场墓",
        "author": "董嗣杲",
        "content": "阅武场开傍古松，忽惊尘起废墻东。\n黑蜂飞毒归鉏下，白骨通灵入梦中。\n花草地寛千骑勇，鼓鼙声撼一坏空。\n若钱若马讹传久，难觅埋铭证异同。",
        "dynasty": "宋",
        "collection_info": null
    },
    {
        "title": "灵隠天竺寺门",
        "author": "董嗣杲",
        "content": "画栋朱檐暴虎蹲，乱钟穿翠掩朝昏。\n去来所得无多衲，觉悟何曾有二门。\n山鸟山花应自若，佛心佛法与谁论。\n风埃几换行人鬓，博士元公扁却存。",
        "dynasty": "宋",
        "collection_info": null
    },
    {
        "title": "合涧桥",
        "author": "董嗣杲",
        "content": "危阑压定活流重，谁识钱源遶梵宫。\n两涧共归桥底合，万雷莫敌水声雄。\n游人移步心还恐，野衲栖禅耳欲聋。\n石倚卧梁山月落，白猿一啸五峯空。",
        "dynasty": "宋",
        "collection_info": null
    },
    {
        "title": "北髙峰",
        "author": "董嗣杲",
        "content": "幡竿袅影入青冥，暮鼓朝钟镇不停。\n劫火几灰龛底像，西风两减塔层铃。\n市人祈福心苖异，庙祝求金口角灵。\n三十六弯登绝顶，日中长现七元星。",
        "dynasty": "宋",
        "collection_info": null
    },
    {
        "title": "韬光庵",
        "author": "董嗣杲",
        "content": "悟得师禅隠此林，谩传难下碧天吟。\n巢沟坞上人无迹，云月堂前梅有阴。\n家弃蜀乡年岁逺，身濳洛寺屋庐深。\n死生印得香山去，可遂西来一片心。",
        "dynasty": "宋",
        "collection_info": null
    },
    {
        "title": "石笋峰",
        "author": "董嗣杲",
        "content": "异种休参玉版禅，崭然一角立层巅。\n逺尖自抱云根壮，迭藓谁疑雨箨纒。\n梦裏三生空过眼，胸中千畆谩流涎。\n此龙难入寜僧谱，出土摩霄是几年。",
        "dynasty": "宋",
        "collection_info": null
    },
    {
        "title": "西溪",
        "author": "董嗣杲",
        "content": "渔樵耕牧自成村，就屋编篱古意存。\n出坞野云多曲折，过桥溪水半清浑。\n一逢白壁书香社，几见朱阑障墓门。\n地利最饶人事简，山家还有别干坤。",
        "dynasty": "宋",
        "collection_info": null
    },
    {
        "title": "飞来峰",
        "author": "董嗣杲",
        "content": "理公着脚五峰前，树石苍浮滴翠涎。\n因指何年飞到此，曾栖中竺悟来禅。\n一猿可验为灵鹫，万古无言有冷泉。\n今日共知遗迹胜，隠名却有许由传。",
        "dynasty": "宋",
        "collection_info": null
    },
    {
        "title": "冷泉亭",
        "author": "董嗣杲",
        "content": "小朵峰前玉镜寒，几回倚杖听潺湲。\n箕公饮涧非凡水，慧理呼猿是此山。\n亭角静依金刹古，树身凉卧石阑閒。\n无因可洗人间热，时御清风照影还。",
        "dynasty": "宋",
        "collection_info": null
    },
    {
        "title": "呼猿洞",
        "author": "董嗣杲",
        "content": "小隐灵山莫计年，此猿清啸洞门前。\n当时不有胡僧唤，今日应无野迹传。\n寒挂枯条申右臂，晚藏碧树忆西天。\n云岩烟谷多遗种，月下三声醒客眠。",
        "dynasty": "宋",
        "collection_info": null
    },
    {
        "title": "龙泓洞",
        "author": "董嗣杲",
        "content": "葛翁行满赤乌年，丹竈离披已绝烟。\n龙在此泓谁得见，路通别邑自相传。\n树头雷两遗神火，岩腹莓苔带海涎。\n有耳不须闻浪涌，只消采乳亦通仙。",
        "dynasty": "宋",
        "collection_info": null
    },
    {
        "title": "理公岩",
        "author": "董嗣杲",
        "content": "西来识得此云根，终此云根护法门。\n由晋尚传斯语在，到今休想旧岩存。\n天开教观香灯盛，人仰胡僧相貌尊。\n行果芟教荆棘尽，分明隻手破沉昏。",
        "dynasty": "宋",
        "collection_info": null
    },
    {
        "title": "香林",
        "author": "董嗣杲",
        "content": "日月岩头古翠埋，锦云深隔洞门开。\n苍藤随石无根活，灵杞何年有种栽。\n气袅野烟疑麝过，暖熏山雨悞蜂来。\n空亭谁领幽芬坐，云鹤同行损緑苔。",
        "dynasty": "宋",
        "collection_info": null
    },
    {
        "title": "翻经台",
        "author": "董嗣杲",
        "content": "过门跬步入香林，七叶遗阴地尚灵。\n曾借东山康乐手，共翻北本湼槃经。\n阑腰叶拥空台赤，石罅泉通逺笕青。\n云掩莲花峰下座，若人演义若人听。",
        "dynasty": "宋",
        "collection_info": null
    },
    {
        "title": "重荣桧",
        "author": "董嗣杲",
        "content": "一株苍桧卧龙身，受得隋朝雨露深。\n地下仙根将换骨，人间劫火不烧心。\n死条节节蕃春信，生意枝枝蓊翠阴。\n此木岂知魂可返，争传咒水出丛林。",
        "dynasty": "宋",
        "collection_info": null
    },
    {
        "title": "炼丹井",
        "author": "董嗣杲",
        "content": "稚川曾此倒灵瓢，阑上银床压甃腰。\n丹气腾空知几转，神光射屋起中宵。\n有茶可品春煎细，何疾能治晓汲遥。\n万古仙踪应不泯，辘轳声落病僧寮。",
        "dynasty": "宋",
        "collection_info": null
    },
    {
        "title": "跳珠轩",
        "author": "董嗣杲",
        "content": "溪流穏信竹龙驱，声激清虚入耳孤。\n此窍可消诸念妄，一丸长跃半空珠。\n挂瓢舀水应知味，就壁龛碑不用砆。\n谁谓佛灵占有验，殆于儿戏果何殊。",
        "dynasty": "宋",
        "collection_info": null
    },
    {
        "title": "曲水亭",
        "author": "董嗣杲",
        "content": "竹色松阴翠浪浮，春风吹落涧声幽。\n古亭当路空凉影，溪水循盘散漫流。\n蠒纸叙诗年几换，羽觞传酒禊重修。\n晴岚四掩鸣琴杳，如在稽山道上游。",
        "dynasty": "宋",
        "collection_info": null
    },
    {
        "title": "天竺观音",
        "author": "董嗣杲",
        "content": "木异难侪众木淹，刻成慈相孔仁谦。\n真珠璎珞鸳鸯殿，白玉屏风翡翠帘。\n晴雨祷祈随感召，香灯炽盛极庄严。\n镇山宝聚田庐广，灵贶弥彰一百籖。",
        "dynasty": "宋",
        "collection_info": null
    },
    {
        "title": "风篁岭",
        "author": "董嗣杲",
        "content": "横陈翠葆列烟屏，聨步苍林想典刑。\n二老相分龙井岭，一时如过虎溪亭。\n风吹贴石丛篁碧，雨剥题名晕藓青。\n更有涧流朝暮落，此声不厌客来听。",
        "dynasty": "宋",
        "collection_info": null
    },
    {
        "title": "龙井",
        "author": "董嗣杲",
        "content": "腥攅石缝瀑花多，还有龙神蛰此窠。\n通海浅深山不语，随潮长落水无波。\n谩传方士遗丹在，不奈潜鳞吐雾何。\n时雨愆期无验处，几番雷火爇松柯。",
        "dynasty": "宋",
        "collection_info": null
    },
    {
        "title": "辨才塔",
        "author": "董嗣杲",
        "content": "澜翻八十一年空，争讶前身是井龙。\n心静已成无上智，学知今復有谁宗。\n云生遗塔封慈相，雨溅冲泉杂定钟。\n几字碑阴坡老笔，声声想得旧游从。",
        "dynasty": "宋",
        "collection_info": null
    },
    {
        "title": "梅坡园",
        "author": "董嗣杲",
        "content": "墻拥双扉锁锦窝，溪声不敌树声多。\n谁家种麦曾名岭，今日寻梅且陟坡。\n万厦栋梁巢燕雀，四山风日养松萝。\n园丁自饱栽花利，月给杨家得几何。",
        "dynasty": "宋",
        "collection_info": null
    },
    {
        "title": "长耳相",
        "author": "董嗣杲",
        "content": "眉目如生骨骼寒，后来曾纪短碑顽。\n双垂长耳过肩角，千古遗躯落世间。\n覆履有方随迹灭，守龛无语向僧閒。\n想知自丑难遮断，两扇禅扉及早闗。",
        "dynasty": "宋",
        "collection_info": null
    },
    {
        "title": "玉岑",
        "author": "董嗣杲",
        "content": "云掩风林万窍号，慧因桥畔息方袍。\n秦郎閒濯溪头足，许老清挥石上毫。\n玉出何年迷草莽，教传异域想波涛。\n山门翠拥山岚润，一道光芒月正髙。",
        "dynasty": "宋",
        "collection_info": null
    },
    {
        "title": "南髙峯塔",
        "author": "董嗣杲",
        "content": "谁舍尘身石骨巅，浮屠突兀拂霄躔。\n方隅端拱明离位，梯级髙营石晋年。\n土穴有龙嘘重雾，草庵无衲坐空禅。\n虚危直视烟霞路，镗鞳风铃到处传。",
        "dynasty": "宋",
        "collection_info": null
    },
    {
        "title": "烟霞洞",
        "author": "董嗣杲",
        "content": "万色无如迭翠何，何僧镌像屹嵳峩。\n山屏晴掩牌门杳，风钥阴封梵屋多。\n象落鼻形悬洞右，佛垂手迹寄岩阿。\n灯辉金碧琉璃椀，暗掩僧房络薜萝。",
        "dynasty": "宋",
        "collection_info": null
    },
    {
        "title": "石佛庵",
        "author": "董嗣杲",
        "content": "南峯云堕屋梁危，异蹟曾遗广顺时。\n行脚影留岩石涧，头陀老守草庵欹。\n几年香火传朝晚，万谷烟霞拥路岐。\n半掩风扉钟又响，风霜皴尽砌街碑。",
        "dynasty": "宋",
        "collection_info": null
    },
    {
        "title": "水乐洞",
        "author": "董嗣杲",
        "content": "筑园裹寺接山椒，如此经营岂一朝。\n两洞倚云空鎻钥，乱泉激雨想箫韶。\n树埋院落闗门邃，石罨亭台栈路遥。\n白髪聋僧扶旧额，金莲又长玉渊苗。",
        "dynasty": "宋",
        "collection_info": null
    },
    {
        "title": "杨梅坞",
        "author": "董嗣杲",
        "content": "仙子遗丹满瑞峯，纍纍疑与荔枝同。\n金婆传种移根异，火齐烧空满坞红。\n鹤顶分丸凝晓露，猩唇结颗缀熏风。\n曩时若解包茆贡，一骑星驰入汉宫。",
        "dynasty": "宋",
        "collection_info": null
    },
    {
        "title": "石屋",
        "author": "董嗣杲",
        "content": "云梁烟栋翠嵚崟，五百痴人谩饰金。\n屋顶谁增华阁迥，石头自拥白云深。\n钟声透谷泉分响，鬼力支空雨聚阴。\n无废无兴无唘闭，老僧不动一生心。",
        "dynasty": "宋",
        "collection_info": null
    },
    {
        "title": "真珠泉",
        "author": "董嗣杲",
        "content": "泉光四散骇猿猱，迸起平池点滴髙。\n谁欲斗量徒积梦，人将瓶汲肯辞劳。\n声随夜雨穿疎箔，名逐春风入小槽。\n别有雷峯峯下圃，一泓埋没在蓬蒿。",
        "dynasty": "宋",
        "collection_info": null
    },
    {
        "title": "虎跑泉",
        "author": "董嗣杲",
        "content": "广福山灵托兽传，甃边依约爪痕坚。\n噬人虽负平时口，跑地能开一掬泉。\n不遇下车冯妇勇，都因脱屣性空禅。\n大慈坞内腥风起，善结丛林渇饮缘。",
        "dynasty": "宋",
        "collection_info": null
    },
    {
        "title": "南屏山",
        "author": "董嗣杲",
        "content": "南有屏山掩翠霏，齐云亭子漫寻基。\n雨淋米老琴台字，火烈温公易卦碑。\n回首金鱼谁抚槛，销魂白骨自汚池。\n春风不管游人老，愁落朝昏法鼓悲。",
        "dynasty": "宋",
        "collection_info": null
    },
    {
        "title": "苏公堤",
        "author": "董嗣杲",
        "content": "青红一线界沙堤，日日香风逐马蹄。\n三月桃花无浪起，六桥柳色有莺啼。\n官亭飞盖春相接，酒舍收旗晚自迷。\n游子岂知坡老意，两山长拥夕阳西。",
        "dynasty": "宋",
        "collection_info": null
    },
    {
        "title": "先贤祠",
        "author": "董嗣杲",
        "content": "列仙始自许箕公，上国尊贤典礼隆。\n三十九人裁信史，百千万禩纪清风。\n衣冠文物流传盛，花柳亭台曲折通。\n镜水在先祠越隠，如今彼此可称雄。",
        "dynasty": "宋",
        "collection_info": null
    },
    {
        "title": "西湖道院",
        "author": "董嗣杲",
        "content": "名祠相接启珠庭，巧对南屏万迭青。\n深院冷侵云砌竹，虚舟閒载锦池萍。\n廊头道士书符简，门外游人挈酒瓶。\n分坐夕阳斜背水，鼓箫于此最宜听。",
        "dynasty": "宋",
        "collection_info": null
    },
    {
        "title": "湖山堂",
        "author": "董嗣杲",
        "content": "彩槛雕阑倚地仙，南堂深架北堂先。\n湖光十里饶春日，山色三堤合霁烟。\n帘幙香传歌扇底，莺花影落酒旗边。\n红尘不受斜阳压，暗逐东风入画船。",
        "dynasty": "宋",
        "collection_info": null
    },
    {
        "title": "三贤祠",
        "author": "董嗣杲",
        "content": "东坡政绩踵香山，梅下韬光独养閒。\n一様清风无异代，三公遗像有生颜。\n竹亭画鹤衔芝老，石鼎蟠蛛炷柏悭。\n摘取吟聨分扁隶，英游时驾碧云还。",
        "dynasty": "宋",
        "collection_info": null
    },
    {
        "title": "雪江讲堂",
        "author": "董嗣杲",
        "content": "索居占得藕花风，几字头衔迥不同。\n乌帽染纱裁一幅，锦囊分卷集羣公。\n湖光长日侵比座，竹箨多时积鹤笼。\n繫柳吟驴何处去，想应乘雪钓江空。",
        "dynasty": "宋",
        "collection_info": null
    },
    {
        "title": "崇真道院",
        "author": "董嗣杲",
        "content": "蹁跹鹤聚水云中，云水相逢色色空。\n讲道无人知畏垒，集仙有阁想崆峒。\n柳堤风日斋钟散，蒲座尘埃食钵充。\n一老双丫离蜀久，西窗掩定读同。",
        "dynasty": "宋",
        "collection_info": null
    },
    {
        "title": "小新堤",
        "author": "董嗣杲",
        "content": "谁筑湖堤种柳条，行春路截九松腰。\n直看西日当三竺，平接南山第五桥。\n麯院岸通沙涧浅，桃溪寺接玉泉遥。\n游人从此言旋便，不受回舟着相招。",
        "dynasty": "宋",
        "collection_info": null
    },
    {
        "title": "翠芳园",
        "author": "董嗣杲",
        "content": "翠挹南山树石苍，五花亭外万花芳。\n云芝栱斗晴檐湿，金字屏风水榭凉。\n柳接苏堤无空地，萍侵兰枻有深坊。\n未几移筑仙宫邃，一本红查委路傍。",
        "dynasty": "宋",
        "collection_info": null
    },
    {
        "title": "甘园",
        "author": "董嗣杲",
        "content": "内官园邃傍斋宫，杨柳堤南翠几重。\n四面堂虚凌上界，五层塔近压中峯。\n径连湖水行幽草，廊接风亭卧偃松。\n隣岸御舟空望幸，深坊长日锁飞龙。",
        "dynasty": "宋",
        "collection_info": null
    },
    {
        "title": "雷峯",
        "author": "董嗣杲",
        "content": "五级浮屠透泬寥，黄皮园上梵坊遥。\n当时雷就家曾弃，前代皇妃迹已销。\n铃带水风传古衕，灯分山月照长桥。\n根基自广云层减，拥肿难供画笔描。",
        "dynasty": "宋",
        "collection_info": null
    },
    {
        "title": "胜景园",
        "author": "董嗣杲",
        "content": "名花袅袅草纎纎，台榭随幽逐胜添。\n十様结亭环水树，一碑述记卧风檐。\n梅闗桥落停𣡬钥，射圃楼空失垜帘。\n向日相传谁学吠，村庄毕竟出沽帘。",
        "dynasty": "宋",
        "collection_info": null
    },
    {
        "title": "长桥",
        "author": "董嗣杲",
        "content": "南港虚明架石梁，寺楼钟鼓几斜阳。\n相传亭跨危基壮，谁见桥横古道长。\n澄水闸荒沙草碧，清波门近市尘黄。\n凤凰山在阑干外，玉抺烟屏鹭一行。",
        "dynasty": "宋",
        "collection_info": null
    },
    {
        "title": "刘妃墓",
        "author": "董嗣杲",
        "content": "佛庐增耀石人眠，莫谓思陵雨露偏。\n宠断自空蝴蝶梦，魂归犹咽凤凰泉。\n碑砆蚀翠埋荒土，楼拱涂丹落废砖。\n主祭有谁今若此，此时出色想无氊。",
        "dynasty": "宋",
        "collection_info": null
    },
    {
        "title": "慈云岭",
        "author": "董嗣杲",
        "content": "迭迭流云步步苔，九霄紫气限蓬莱。\n后唐刻石初开路，南宋郊天别筑台。\n慰眼江湖空岁月，伤心陵寝堕尘埃。\n桃花争趁春风老，又引游人一度来。",
        "dynasty": "宋",
        "collection_info": null
    },
    {
        "title": "包家山",
        "author": "董嗣杲",
        "content": "绮霞蒸日透林梢，一簇南山尚姓包。\n冷水峪边苔色老，冲云楼下树阴髙。\n园隣古道传耕耤，台倚青城想拜郊。\n欲趁桃花寻隠去，闗门无钥不须敲。",
        "dynasty": "宋",
        "collection_info": null
    },
    {
        "title": "登云台",
        "author": "董嗣杲",
        "content": "吴越山川几落晖，登临转步入云扉。\n寺名曾侈天真锡，碑字空传武肃挥。\n灵洞土埋攅棘掩，古台石落借松围。\n龙旗鸾辂曾遮拥，有祀圎丘庆六飞。",
        "dynasty": "宋",
        "collection_info": null
    },
    {
        "title": "五丈观音",
        "author": "董嗣杲",
        "content": "海国风涛拥万寻，此躯何翅直千金。\n涉波直现昻藏相，结屋还坚报施心。\n圗得诸方传转智，幸存一半有观音。\n阴廊谁立苔碑在，只载三朝法驾临。",
        "dynasty": "宋",
        "collection_info": null
    },
    {
        "title": "表忠观",
        "author": "董嗣杲",
        "content": "钱子欣然着羽衣，何须学赋鑑湖诗。\n帝俞清献垂情疏，人读文忠叙事碑。\n五庙衮圭荣祖节，千年香火托孙枝。\n云林阁上西风起，吹落龙山宰树悲。",
        "dynasty": "宋",
        "collection_info": null
    },
    {
        "title": "聚景园",
        "author": "董嗣杲",
        "content": "銮铃遗响辇遗踪，万景曾经聚此中。\n寺宇有名基址散，君王无逸讌游空。\n桥昏柳浪龙舟雨，亭冷花光雉扇风。\n台沼已无春又老，万年枝上夕阳红。",
        "dynasty": "宋",
        "collection_info": null
    },
    {
        "title": "崔府君庙",
        "author": "董嗣杲",
        "content": "灵休逺被卫行都，宿有元勋梦又符。\n引马拥羊昭景贶，立碑建庙述嘉谟。\n九陵荆棘年空往，十里笙歌景不殊。\n莫倚西斋阑槛去，斜阳无语满钱湖。",
        "dynasty": "宋",
        "collection_info": null
    },
    {
        "title": "依光堂",
        "author": "董嗣杲",
        "content": "尘凝黼座忆垂衣，今古湖波锦四围。\n灵毓紫芝三秀逺，光开緑玉片金辉。\n松窗自掩空莲社，石榻相期卧柳枝。\n半捲珠帘看落景，笙歌长送画船归。",
        "dynasty": "宋",
        "collection_info": null
    },
    {
        "title": "松花",
        "author": "董嗣杲",
        "content": "肪花簌簌缀茸茸，谁觌长生欲此逢。\n黄雪凝钗资雾滃，翠虬吐汞借雪封。\n酿浆可问通仙醉，捻饼须知渍蜜供。\n飘砌忍看僧扫去，异香蹑取茯苓踪。",
        "dynasty": "宋",
        "collection_info": null
    },
    {
        "title": "桂花",
        "author": "董嗣杲",
        "content": "月地云丛花意妍，清芬曾向窦家传。\n登山不愧自招隐，斫树莫名谁学仙。\n香换西风埋麝腹，种分南海藴龙涎。\n玉杯甘露何从得，欲折蟾枝是几年。",
        "dynasty": "宋",
        "collection_info": null
    },
    {
        "title": "桐花",
        "author": "董嗣杲",
        "content": "清明疎雨洗芳天，烂积霞英涨晓暄。\n香蔼路阴埋古井，枝缠瓦影接颓垣。\n琴村鼓舜无遗调，圭叶封唐岂戏言。\n此本自云花自委，丛生树子堕秋原。",
        "dynasty": "宋",
        "collection_info": null
    },
    {
        "title": "槐花",
        "author": "董嗣杲",
        "content": "此树开花簌簌黄，秋蝉鸣破雨余凉。\n髪回七袠仙人黑，心落三年举子忙。\n肯信植庭能根叶，谁知列树自成行。\n云屯暗掩宫阴老，蜜糁龙池凤沼香。",
        "dynasty": "宋",
        "collection_info": null
    },
    {
        "title": "柳花",
        "author": "董嗣杲",
        "content": "翠丝窣地裹晴绵，三月春空灞岩烟。\n四下叶蕃如吐言，一随风起欲漫天。\n池心直作浮萍化，墄胔多将缺藓填。\n恨落夕阳亭树晚，趁蜂趁蝶扑秋韆。",
        "dynasty": "宋",
        "collection_info": null
    },
    {
        "title": "椶榈花",
        "author": "董嗣杲",
        "content": "碧玉轮张万叶阴，一皮一节笋抽金。\n胚成黄穗如鱼子，朵作珠花出树心。\n蜜渍可驰千里远，种收不待早春深。\n蜀人事佛营精馔，遗得坡仙食木吟。",
        "dynasty": "宋",
        "collection_info": null
    },
    {
        "title": "万年枝花",
        "author": "董嗣杲",
        "content": "此种何奇等寿椿，吹香时借好风频。\n细花当暑飞黄玉，密叶屯阴侍紫宸。\n深樾暗埋巢鹊乳，纤蕤乱缀网蛛尘。\n岁赛重结青青子，培拥皇基不老春。",
        "dynasty": "宋",
        "collection_info": null
    },
    {
        "title": "棣棠花",
        "author": "董嗣杲",
        "content": "绿罗摇曳鬰梅英，袅袅柔条韡韡金。\n荣萼有光倾日近，仙姿无语繫春深。\n盛传覆第承华喻，别纪遗恩芾木阴。\n晚圃甚花堪并驾，周诗明写友于心。",
        "dynasty": "宋",
        "collection_info": null
    },
    {
        "title": "大笑花",
        "author": "董嗣杲",
        "content": "种出海南谁为夸，嫣然无语送韶华。\n何人何事入彼粲，倾国倾城非比花。\n羞靥倚风遗素脸，烂香浥露逼青瓜。\n开时气味起憎妬，牢掩篱门蚕妇家。",
        "dynasty": "宋",
        "collection_info": null
    },
    {
        "title": "蔷薇花",
        "author": "董嗣杲",
        "content": "接夏连春秀可夸，东山云月满谁家。\n浪埋纤刺翻晴锦，绡缀柔条熨暮霞。\n海外有瓶还贮水，亭前无洞可藏花。\n多年不拆黄封酒，莫向樽前说梦华。",
        "dynasty": "宋",
        "collection_info": null
    },
    {
        "title": "木笔花",
        "author": "董嗣杲",
        "content": "始开已落谩芳菲，暗写东皇几夕晖。\n傍树谁矜火燄异，对花自感壮年非。\n红脂含蒂长枝劲，紫粉粘蕤老叶肥。\n名占辛夷播方册，诗豪惟许少陵挥。",
        "dynasty": "宋",
        "collection_info": null
    },
    {
        "title": "芭蕉花",
        "author": "董嗣杲",
        "content": "绿扇摇秋吐秀黄，宿根清傲雪和霜。\n花能成实连茎脆，子可为房取蜜藏。\n争爱广阴能障暑，谁知甘味亦充粮。\n何人吟羡青青叶，如此山殽不得尝。",
        "dynasty": "宋",
        "collection_info": null
    },
    {
        "title": "葵花",
        "author": "董嗣杲",
        "content": "缠粉花心吐腻英，根柔叶绉簇娉娗。\n锦窼绣窟攒风日，绛节华旌列运气庭。\n五色种遗吴地秀，独醒人耀楚江灵。\n年年重午家家有，桃柳菖蒲共一瓶。",
        "dynasty": "宋",
        "collection_info": null
    },
    {
        "title": "酴醾花",
        "author": "董嗣杲",
        "content": "韵友相送春已遒，翦琼肌骨更娇柔。\n画屏缭绕无风展，酒瓮丰腴有味留。\n云洞悬枝毕疑雪蛹，雨墙引蔓走烟虬。\n年年压倒看承架，又费山翁斫竹修。",
        "dynasty": "宋",
        "collection_info": null
    },
    {
        "title": "芍药花",
        "author": "董嗣杲",
        "content": "花中近侍盛江都，艷朵低攒意态殊。\n白傅词工谁续得，刘郎谱在可修无。\n翻阶媚雨娇红软，压砌迎风醉粉腴。\n二十四桥春事老，而今难觅玉盘盂。",
        "dynasty": "宋",
        "collection_info": null
    },
    {
        "title": "兰花",
        "author": "董嗣杲",
        "content": "芳友幽栖九畹阴，花柔叶劲怯深寻。\n谢家毓取阶庭秀，屈子纫归泽国吟。\n百卉混林尊异种，一清传世绝同心。\n身悝风露甘修洁，谁託斯馨欲援琴。",
        "dynasty": "宋",
        "collection_info": null
    },
    {
        "title": "木兰花",
        "author": "董嗣杲",
        "content": "弄粉调红抹野姿，寂寥谁抱远书思。\n粧凝彩日含朱粉，艷染光霞拆紫丝。\n守戍自知身是女，发祥谁见树生芝。\n晚桡歌断何人望，遗得天随醉后诗。",
        "dynasty": "宋",
        "collection_info": null
    },
    {
        "title": "牡丹花",
        "author": "董嗣杲",
        "content": "大花香透已春过，莫妙春工点染多。\n蜀地锦机裁色样，洛阳土脉藴中和。\n牙牌有字分奇品，金屋无人续艷歌。\n明月天泽桥上晚，一声不奈杜鹃何。",
        "dynasty": "宋",
        "collection_info": null
    },
    {
        "title": "楝花",
        "author": "董嗣杲",
        "content": "吹将二十四番愁，锦样羣芳逐急流。\n风信到花春自往，霜华着子晚谁收。\n树攒密萼屯阴重，瓣落高枝缀藓稠。\n霞外曾传香醉咏，莺莺未啭舌应柔。",
        "dynasty": "宋",
        "collection_info": null
    },
    {
        "title": "琼花",
        "author": "董嗣杲",
        "content": "后土花呈绝世祥，瑶姿琪艷着惟扬。\n一株独擅无双誉，六月重开有异香。\n描作画图尊地产，酿成花露敌天浆。\n朱阑几曲围丛树，珠络悬虚翠凤翔。",
        "dynasty": "宋",
        "collection_info": null
    },
    {
        "title": "芙蓉花",
        "author": "董嗣杲",
        "content": "如馆如城几艷丛，拒霜不觉老西风。\n曼卿人见骑驴去，丁度仙游按辔空。\n惆怅二公皆死谶，浅深十里尚秋红。\n且图席地看花醉，肯羡豪家绣褥工。",
        "dynasty": "宋",
        "collection_info": null
    },
    {
        "title": "蓼花",
        "author": "董嗣杲",
        "content": "瘦叶浮根傍柳矶，水天秋色夕阳时。\n晶晶红染纍垂糁，袅袅凉摇软弱枝。\n挼汁自能为酒母，托名谁制作风宜。\n花开只熨溜翁眼，可奈渔翁醉不知。",
        "dynasty": "宋",
        "collection_info": null
    },
    {
        "title": "瑞香花",
        "author": "董嗣杲",
        "content": "春沁幽花透骨清，矮窼殊迈百芳馨。\n紫英四出醉娇粉，绿萼千攒簇巧丁。\n自覆熏笼须闭户，谁栽锦伞都当庭。\n昼眠不用熏沈水，梦落庐山九迭屏。",
        "dynasty": "宋",
        "collection_info": null
    },
    {
        "title": "茉莉花",
        "author": "董嗣杲",
        "content": "雪缀柔枝冷未融，暗销尘境暑威隆。\n根从海国分灵种，花逐仙娥下蘂宫。\n珠络香悬风紧处，玉壶人在月明中。\n直须第四番开过，都洒秋愁落翠丛。",
        "dynasty": "宋",
        "collection_info": null
    },
    {
        "title": "罂粟花",
        "author": "董嗣杲",
        "content": "红白花开委暮尘，野粮能疗野居贫。\n长腰可抵丰年米，苍玉难资食肉人。\n石钵柳槌研乳细，春苗秋实荐香新。\n马前见此羁怀恶，强饭应钟万里身。",
        "dynasty": "宋",
        "collection_info": null
    },
    {
        "title": "栀子花",
        "author": "董嗣杲",
        "content": "玉瓣凉丛拥翠烟，南熏池阁灿云仙。\n芳林园裏谁曾赏，薝卜坊中自可禅。\n明艷倚娇攒六出，浄香乘烈袅孤妍。\n风霜成实秋原晚，付与华灯作样传。",
        "dynasty": "宋",
        "collection_info": null
    },
    {
        "title": "槿花",
        "author": "董嗣杲",
        "content": "髣髴戎葵劲且柔，托名日及嘆生浮。\n苦怜相态无多艷，空缀郊原度一秋。\n红澡暮零篱？上，翠深凉过屋山头。\n风英掩映枯茅把，勾引行人觅酒流。",
        "dynasty": "宋",
        "collection_info": null
    },
    {
        "title": "菊花",
        "author": "董嗣杲",
        "content": "篱东佳友手曾删，莫把南山提眼看。\n荒径可供元亮采，落英惟许屈平餐。\n艷钟金气中分晚，香袅清霜独傲寒。\n谁插满头开笑口，翠微亭北倚阑干。",
        "dynasty": "宋",
        "collection_info": null
    },
    {
        "title": "蕙花",
        "author": "董嗣杲",
        "content": "翠叶层敷楚茝苗，谁将绮石养清标。\n幽姿晴待光风转，熏草寒禁艷雪消。\n一榦数蕤香不足，重栽百亩魄难招。\n零陵虽是名堪托，无事因花忆晋朝。",
        "dynasty": "宋",
        "collection_info": null
    },
    {
        "title": "徘徊花",
        "author": "董嗣杲",
        "content": "迭萼黄心紫瓣柔，秾熏粉腻入香篝。\n应知上苑清和转，聊为东皇款曲□。\n拂拂靓香遗片异，鳞鳞刺叶矮丛抽。\n夜长还有人空度，花裏相延月一鈎。",
        "dynasty": "宋",
        "collection_info": null
    },
    {
        "title": "密友花",
        "author": "董嗣杲",
        "content": "此花谁谓结朋悭，点染繁枝怯手删。\n丛矮暗埋晴径秀，刺多横接露篱间。\n野香雨浥遗春态，茜艷风梢取醉颜。\n情似酒浓甘倚附，不教疎远晚芳閒。",
        "dynasty": "宋",
        "collection_info": null
    },
    {
        "title": "桃花",
        "author": "董嗣杲",
        "content": "占取韶光二月时，妬红深浅漫成蹊。\n暗销春恨含烟薄，靓落晨粧受雨低。\n忆树自伤前度种，见花谁想去年题。\n武陵源上风光异，引得渔翁过此溪。",
        "dynasty": "宋",
        "collection_info": null
    },
    {
        "title": "杏花",
        "author": "董嗣杲",
        "content": "太极林中碎锦堆，花仙曾识探花回。\n自知坛上弦歌乐，谁想轩前羯鼓催。\n烟捻湿鬚攒绮绣，露零醉脸削琼瑰。\n野行觅酒无童指，拟拾遗仁作药媒。",
        "dynasty": "宋",
        "collection_info": null
    },
    {
        "title": "李花二首  其一",
        "author": "董嗣杲",
        "content": "宜繁宜远九标新，花露能仙雨点频。\n传姓老聃因指树，过门方朔验呼人。\n苇绡缟月明偷夜，练帨当风静捻春。\n实荐冰盆传种去，莫教钻破核中仁。",
        "dynasty": "宋",
        "collection_info": null
    },
    {
        "title": "李花二首  其二",
        "author": "董嗣杲",
        "content": "嘉李繁相倚，园林淡泊春。\n齐纨翦衣薄，吴纻下机新。\n色与晴光乱，香和露气匀。\n望中皆玉树，环堵不为贫。",
        "dynasty": "宋",
        "collection_info": null
    },
    {
        "title": "郁李子花",
        "author": "董嗣杲",
        "content": "劲条馥卉冒仙荄，殿取东皇艷杏开。\n茜瓣吐鬚凝露态，白英粘萼晕春腮。\n自知此树无人指，谁问他蹊有种栽。\n插取瓦瓶聊补空，不期粗俗误蜂来。",
        "dynasty": "宋",
        "collection_info": null
    },
    {
        "title": "梅花",
        "author": "董嗣杲",
        "content": "水光月色最相宜，独结空林岁晚期。\n万国春回先有信，孤山人往绝无诗。\n吟风海鹤眠清影，敲雪村童认老枝。\n举世祇知调鼎贵，玄机谁向静中规。",
        "dynasty": "宋",
        "collection_info": null
    },
    {
        "title": "梨花",
        "author": "董嗣杲",
        "content": "办取看花沽酒銭，素肌娇怯冷笼烟。\n愁遗弟子离园日，泪尽宫妃过驿年。\n缟夜露零啼恨湿，扶春雪压洗粧妍。\n秋韆院落清明近，绝艷能期月黑天。",
        "dynasty": "宋",
        "collection_info": null
    },
    {
        "title": "荷花",
        "author": "董嗣杲",
        "content": "天机雪锦织鲛绡，艷朵亭亭倚画桥。\n无垢自全君子洁，有姿谁想六郎娇。\n翠房分菂莲鬚褪，玉藕抽丝暑叶摇。\n花裏不妨呼凈友，采香须棹月明桡。",
        "dynasty": "宋",
        "collection_info": null
    },
    {
        "title": "菱花",
        "author": "董嗣杲",
        "content": "珠团绿锦趁晴摊，凉荫龟鱼六月寒。\n背日开花非芡比，荒年收实当蔬餐。\n一方锦裏消清暑，五瓣阑干俯碧澜。\n漠漠水天谁唱晚，苕溪翠展夕阳残。",
        "dynasty": "宋",
        "collection_info": null
    },
    {
        "title": "林檎花",
        "author": "董嗣杲",
        "content": "树枝高坠展霞绡，粧点清明景物饶。\n帖上幸联青李字，花头不似海棠娇。\n英英褪雨新红淡，瓣瓣零风蝶粉绡。\n光景无多成实易，冰奁催荐泛凉桡。",
        "dynasty": "宋",
        "collection_info": null
    },
    {
        "title": "枣花",
        "author": "董嗣杲",
        "content": "香落衣巾靡靡中，花垂碧涧不流冬。\n易开易落催成子，谁采谁收怕见红。\n种有万林绵北地，诗传八月剥西风。\n千株可等侯千户，安邑曾收结实功。",
        "dynasty": "宋",
        "collection_info": null
    },
    {
        "title": "枨花",
        "author": "董嗣杲",
        "content": "秾芳比似橘花肥，当日曾从细雨移。\n老有绉颜羞晚出，清无柔性结春知。\n雪香四月蜂攒处，风味重阳蟹健时。\n院落彩粧人最巧，搀先茉莉簇凉枝。",
        "dynasty": "宋",
        "collection_info": null
    },
    {
        "title": "橘花",
        "author": "董嗣杲",
        "content": "对花怀母望云心，不见围棋隐者寻。\n晚径风清香更醉，小亭月满艷能侵。\n千林翠幄千英雪，一点琼苞一颗金。\n莫问封侯惟问酒，泛杯摘蘂寄情深。",
        "dynasty": "宋",
        "collection_info": null
    },
    {
        "title": "枇杷花",
        "author": "董嗣杲",
        "content": "种接他枝宿土干，花开抵得北风寒。\n蛹鬚负雪疑蜂蛰，毛叶粘霜若猬攒。\n蕤破极冬悬蜡蒂，果收初夏摘金丸。\n冻香便觉饴如蜜，树掩卢村月色宽。",
        "dynasty": "宋",
        "collection_info": null
    },
    {
        "title": "荠花",
        "author": "董嗣杲",
        "content": "挑根扫叶古墙阴，雨后青腴有客寻。\n又见开花如雪处，不知遍野已春深。\n山殽难入膏粱味，冰室偏钟采撷心。\n荼苦回甘谁识取，周诗历历播微吟。",
        "dynasty": "宋",
        "collection_info": null
    },
    {
        "title": "木香花",
        "author": "董嗣杲",
        "content": "鬬雪轻微吐粉蕤，同开结约是酴醾。\n玉英递韵埋深叶，檀蘂分姿袅别枝。\n无力可延春色住，有方曾着药名遗。\n花空风转熏絃院，红柱棚欹𧀥乱垂。",
        "dynasty": "宋",
        "collection_info": null
    },
    {
        "title": "百合花",
        "author": "董嗣杲",
        "content": "有聚无分比蒜强，春苗数尺紫茎长。\n青苍暗接多重叶，红白争开五月凉。\n罔使蒸？食气，祇堪当肉润吟肠。\n山厨樱笋同时荐，不似花心瓣瓣香。",
        "dynasty": "宋",
        "collection_info": null
    },
    {
        "title": "悬空草花",
        "author": "董嗣杲",
        "content": "小绳挂起小壶擎，欲透青冥梦未成。\n百卉弸中凉色进，丹丝垂下暑尘清。\n纤蕤承雨无多艷，拳石围泉不满漒。\n生意可撩书眼凈，分明偷命寄檐楹。",
        "dynasty": "宋",
        "collection_info": null
    },
    {
        "title": "茶花",
        "author": "董嗣杲",
        "content": "花埋叶底寓春先，便想烹云煮活泉。\n玉脸含羞匀晚艷，翠裾高曳掩秋妍。\n灵随雷雨争抽瑞，尖吐枪旗趱摘鲜。\n带雪莫知开又落，采鬚谁厌老蜂颠。",
        "dynasty": "宋",
        "collection_info": null
    },
    {
        "title": "菖蒲花",
        "author": "董嗣杲",
        "content": "开时可食胜餐松，应在神人守护中。\n九节自知遗种异，一花谁可鬬香同。\n碧丛露养仙苗细，灵卉泉抽玉髄空。\n还有痴愚求见面，欲期颜貌亟还童。",
        "dynasty": "宋",
        "collection_info": null
    },
    {
        "title": "萱草花",
        "author": "董嗣杲",
        "content": "娇含丹粉映池台，忧岂能忘俗谩猜。\n曹植颂传天上去，嵇康种满舍前来。\n鹿葱谁验宜男谶，凤首犹寻别种栽。\n浩有苦怀偏忆母，从今不把北堂开。",
        "dynasty": "宋",
        "collection_info": null
    },
    {
        "title": "藤花",
        "author": "董嗣杲",
        "content": "蒙茸紫结秀蕤明，远讶霞铺彩凤轻。\n有碎影照溪羞晚悴，烂香蔓壑藉春荣。\n蔓如谀佞依权势，色比空华易死生。\n花落水流儴沈约，至今故宅号余英。",
        "dynasty": "宋",
        "collection_info": null
    },
    {
        "title": "芦花",
        "author": "董嗣杲",
        "content": "冗花焦叶袅风漪，乱展江乡白渺瀰。\n两岸水枯鸥宿处，一天雪衮鴈衔时。\n羌儿削管吹边远，淮俗编帘障屋危。\n岂特絮毡堪御冻，津头拾取作薪炊。",
        "dynasty": "宋",
        "collection_info": null
    },
    {
        "title": "苹花",
        "author": "董嗣杲",
        "content": "花明五出绣汀州，自在沉沉自在浮。\n古有楚童谣可信，今无越女采为羞。\n江清得实谁能剖，风起虚根不復留。\n晚向水乡回野棹，一规西日落湖州。",
        "dynasty": "宋",
        "collection_info": null
    },
    {
        "title": "茨菰花",
        "author": "董嗣杲",
        "content": "剪刀叶两枝芳，柔弱难胜带露粧。\n翠管嫩粘琼糁重，野泉情心玉蕤凉。\n舂成臼粉资秋实，种入盆池想水乡。\n小小沧洲归眼底，幽研自觉成炎光。",
        "dynasty": "宋",
        "collection_info": null
    },
    {
        "title": "越上",
        "author": "董嗣杲",
        "content": "海色连云气，登临晚不同。\n越山齐北斗，秦树起西风。\n灯火官桥暗，笙歌店桥空。\n小楼无梦裏，谁此种梧桐。",
        "dynasty": "宋",
        "collection_info": null
    },
    {
        "title": "稻花",
        "author": "董嗣杲",
        "content": "四海张颐望岁丰，此花不与万花同。\n香分天地生成裏，气应阴阳子午中。\n顷顷紫芒摇七月，穰穰玉糁杵西风。\n雨晹时若关开落，歌壤谁摅畎亩忠。",
        "dynasty": "宋",
        "collection_info": null
    },
    {
        "title": "豆花",
        "author": "董嗣杲",
        "content": "西风篱落草虫鸣，唤起书生啜菽心。\n雨瓣霏霏成晚荚，霞英蔼蔼烁秋阴。\n三年得谪非无乐，七步燃茸谩有吟。\n请看种分红白色，南山山下此苗深。",
        "dynasty": "宋",
        "collection_info": null
    },
    {
        "title": "麦花",
        "author": "董嗣杲",
        "content": "轻花细细復猗猗，何止青荧秀两枝。\n万顷雪光抽夏日，一天翠浪弄秋时。\n暖风覆野看摇燕，晨气笼晴想韵鹂。\n有实可祈催食麨，昼长村疃不攒眉。",
        "dynasty": "宋",
        "collection_info": null
    },
    {
        "title": "凌霄花",
        "author": "董嗣杲",
        "content": "根苗着土干柔纤，依附青松度岁年。\n彤蘂有时承雨露，苍藤无赖拂云烟。\n艷欹偷醉斜阳裏，体弱愁缠立石颠。\n翠飐红英高百尺，藏春坞上忆坡仙。",
        "dynasty": "宋",
        "collection_info": null
    },
    {
        "title": "月丹花",
        "author": "董嗣杲",
        "content": "朱砂炼椀质轻盈，知是蟾宫几杵成。\n槁蒂秀钟天种艷，碾光辉映御袍荣。\n叶沿绿刺星星劲，心结黄芽粟粟明。\n皓魄正圆花正丽，相看无语说长生。",
        "dynasty": "宋",
        "collection_info": null
    },
    {
        "title": "月季花",
        "author": "董嗣杲",
        "content": "谢了还开肯悟空，一年三十六旬中。\n相看谁有长春艷，莫道花无百日红。\n酡风倚娇承舞雪，瘦枝扶力借柔风。\n四时常吐芳姿媚，人老那能与此同。",
        "dynasty": "宋",
        "collection_info": null
    },
    {
        "title": "南天竺花",
        "author": "董嗣杲",
        "content": "粉红朵子不胜簪，何日移根鹫岭深。\n碎颗绿攒知暑过，栾枝红透得霜侵。\n凉分细叶犹张盖，秀结枯条可架禽。\n忆着花开花谢处，假山亭畔石池阴。",
        "dynasty": "宋",
        "collection_info": null
    },
    {
        "title": "石竹花",
        "author": "董嗣杲",
        "content": "矮丛平翦海霞鲜，乱撒东风紫锦钱。\n露渖翠抽春节嫩，烟枰绣蹙绛绡圆。\n土阶晔晔摇芳泽，山舍英英吐秀妍。\n秋色易花谁得见，何时容得麝香眠。",
        "dynasty": "宋",
        "collection_info": null
    },
    {
        "title": "山丹花",
        "author": "董嗣杲",
        "content": "知是何峯秀所钟，曾因手种得仙翁。\n暑鬚怯袅粘金穗，凉瓣嗔封迸柿红。\n扑卖有声传寂昼，幽妍无力借熏风。\n窑瓶插满清香烈，欹枕探吟鄙鹿葱。",
        "dynasty": "宋",
        "collection_info": null
    },
    {
        "title": "水荭花",
        "author": "董嗣杲",
        "content": "问花忆别向秋江，清占花丛白鸟双。\n落日袅愁归钓岸，熏风吹艷入船窗。\n情迷洲渚根无蒂，名寄闾阎曲有腔。\n寒露拉摧浮脆尽，断矶绝岸出枯桩。",
        "dynasty": "宋",
        "collection_info": null
    },
    {
        "title": "散水花",
        "author": "董嗣杲",
        "content": "的皪繁英贴翠鞭，流波拂影自牵连。\n柔条袅画粘琼靥，小叶抽春垒玉钿。\n冷艷远疑冰剪处，秾华低灿月明天。\n莫欺露卉云丛乱，暗引迷香采蝶眠。",
        "dynasty": "宋",
        "collection_info": null
    },
    {
        "title": "山矾花",
        "author": "董嗣杲",
        "content": "万花开遍郑花明，风堕纤纤萼频□。\n小白挼香传七里，繁英筛雪饯三春。\n无言甘作凌波弟，有意端凝老子身。\n叶染嫩黄成色易，苔阶积糁总归尘。",
        "dynasty": "宋",
        "collection_info": null
    },
    {
        "title": "山茶花",
        "author": "董嗣杲",
        "content": "老树苍枝翠子干，烂红搀向雪晴看。\n绿攒劲叶身边刺，金凝纤鬚腹内丹。\n鹤顶剪开霞瓣暖，骊珠遗下日亡寒。\n几多名品中州有，染透春风十二阑。",
        "dynasty": "宋",
        "collection_info": null
    },
    {
        "title": "海棠花",
        "author": "董嗣杲",
        "content": "鹦柔猩艷胜西川，有色无香意态妍。\n吟令美招名友聚，眠春羞并醉妃传。\n锦城红濯垂丝雨，绣幄青笼秉烛烟。\n莫待臙脂成粉去，月明便好泛金船。",
        "dynasty": "宋",
        "collection_info": null
    },
    {
        "title": "石榴花",
        "author": "董嗣杲",
        "content": "猩巾绉摺亚枝红，独现精神万绿中。\n带种归来传博望，动人咏处想荆会。\n触风绛彩逃春艷，萦火朱房烁暑空。\n别有盆窠培埴异，深黄线碧不相同。",
        "dynasty": "宋",
        "collection_info": null
    },
    {
        "title": "迎春花",
        "author": "董嗣杲",
        "content": "破寒乘暖迓东皇，簇定刚条烂熳黄。\n野艷飘摇金雀嫩，露丛勾引蜜蜂狂。\n万千花事从头起，九十韶光有底忙。\n岁岁阳和先占取，等閒排日趱群芳。",
        "dynasty": "宋",
        "collection_info": null
    },
    {
        "title": "长春花",
        "author": "董嗣杲",
        "content": "一枝纔谢一枝殷，自是春工不与闲。\n纵使牡丹称绝艷，到头荣瘁片时间。",
        "dynasty": "宋",
        "collection_info": null
    },
    {
        "title": "杜鹃花",
        "author": "董嗣杲",
        "content": "树底催归咽一声，夕阳喷恨入繁英。\n枝枝血染花风晚，萼萼愁开谷雨晴。\n尚有春魂遗万古，岂无月色照三更。\n冤红遮莫随流水，最挠天涯蜀客情。",
        "dynasty": "宋",
        "collection_info": null
    },
    {
        "title": "鸡冠花",
        "author": "董嗣杲",
        "content": "晴芳掩映宋窗曛，丑瓣攒鳞鬬野云。\n艷挺双头谁立异，名侪五德自为群。\n丹裳浥露承秋重，赤帻临风唱晓分。\n函谷关前如有此，不鸣惟恐误田文。",
        "dynasty": "宋",
        "collection_info": null
    },
    {
        "title": "金凤花",
        "author": "董嗣杲",
        "content": "花仙五色自迎逢，翅翼翔霞湿翠笼。\n娇萃九苞攒露萼，秀离丹穴舞秋风。\n埋丛还绕萧台胜，绚彩应怀舜殿空。\n曾见毗陵遗便面，善描开谢不相同。",
        "dynasty": "宋",
        "collection_info": null
    },
    {
        "title": "碧蝉儿花",
        "author": "董嗣杲",
        "content": "翠蛾遗种吐纤蕤，不逐西风曳别枝。\n翅翅展青无体势，心心埋白有鬚眉。\n偎篱冷吐根苗处，傍路凉资雨露时。\n分外一般天水色，此方独许染家知。",
        "dynasty": "宋",
        "collection_info": null
    },
    {
        "title": "牵牛花",
        "author": "董嗣杲",
        "content": "篱笆雨过晚阳红，碧衬秋空点染工。\n河鼓星高钟异卉，铢衣烟靓袅西风。\n香挼茜彩涂姜色，蔓引凉姿入豆丛。\n为药尚犹分黑白，此花岂与易羊同。",
        "dynasty": "宋",
        "collection_info": null
    },
    {
        "title": "后庭花",
        "author": "董嗣杲",
        "content": "有叶无花孰与同，繄谁指作鴈来红。\n翠梢润色攒秋瓣，玉树遗歌入野丛。\n混迹尘泥欺落日，强颜篱落媚西风。\n丽华曾洒当时泪，不把臙脂染井桐。",
        "dynasty": "宋",
        "collection_info": null
    },
    {
        "title": "瓶蕉花",
        "author": "董嗣杲",
        "content": "鹅项窑壶插翠干，就中琼卉袅清寒。\n暑天流影澄方沼，尘眼迷丛倚曲栏。\n几叶但知静尾掉，数蕤易觉粉香残。\n西风枝上无多雨，留傍花台当画看。",
        "dynasty": "宋",
        "collection_info": null
    },
    {
        "title": "聚八仙花",
        "author": "董嗣杲",
        "content": "密团粉腻翠枝擎，乱碾铢衣降紫冥。\n揉雪谩为春晚殿，御风应负饮中灵。\n蒂占琼瓣轻如蝶，心袅金丛灿若星。\n谁指凌波姑射醉，有人眠月可曾醒。",
        "dynasty": "宋",
        "collection_info": null
    },
    {
        "title": "佛手花",
        "author": "董嗣杲",
        "content": "不能摩顶过祇园，幻作清芳与世传。\n排叶瓜痕分翠浄，吐葩心骨耀丹妍。\n但迷色界空华相，肯悟宗门直指禅。\n谁汲野泉临晓浸，瓦瓶插供白衣仙。",
        "dynasty": "宋",
        "collection_info": null
    },
    {
        "title": "紫荆花",
        "author": "董嗣杲",
        "content": "繁蘂粘条簇茜尘，挨墙傍壁烁荒榛。\n风传兄弟知何乐，雨喷精神老此春。\n眼底叶空枝有艷，根头花盛树无身。\n野芳若省荣枯易，肯厌游蜂来蜜频。",
        "dynasty": "宋",
        "collection_info": null
    },
    {
        "title": "黄葵花",
        "author": "董嗣杲",
        "content": "天然嫩相烁秋明，淡染鹅裳结束轻。\n醉蘂强传金盏侧，赤心长向火轮倾。\n四娘蹊上能无种，一点眉间自有情。\n不照花根元藉叶，羡他卫足了孤生。",
        "dynasty": "宋",
        "collection_info": null
    },
    {
        "title": "素馨花",
        "author": "董嗣杲",
        "content": "负得刘王侍女称，何年钟作冢魂英。\n月娥暗吐温柔态，海国元标悉茗名。\n翠髻云鬟争点缀，风香露屑鬬轻盈。\n分明削就梅花雪，谁在瑶台醉月明。",
        "dynasty": "宋",
        "collection_info": null
    },
    {
        "title": "朱槿花",
        "author": "董嗣杲",
        "content": "朝开暮落自篱头，此种南来翠叶稠。\n辇致一壶舒数艷，时当三伏眩双眸。\n麝香藤畔遗丹椀，叶莉窠边吐绵毬。\n凉月在天天似水，深红独照满堂秋。",
        "dynasty": "宋",
        "collection_info": null
    },
    {
        "title": "臙脂菊花",
        "author": "董嗣杲",
        "content": "绿蒂黄心簇绛英，何时负取旱莲名。\n预知荒径非全盛，先吐芳葩破独清。\n篱落赪填空有艷，风霜黄槁却无情。\n红嫣香绝谁伤旱，难结蟂桑处士盟。",
        "dynasty": "宋",
        "collection_info": null
    },
    {
        "title": "碧桃花",
        "author": "董嗣杲",
        "content": "何时和露种琼英，素质轻盈骨骼清。\n古观自栽千树艷，重门谁锁一春情。\n绡裳月曳瑶台晚，绿蒂烟凝粉瓣晴。\n几片雪香流出远，涌金池傍涌金城。",
        "dynasty": "宋",
        "collection_info": null
    },
    {
        "title": "红梅花",
        "author": "董嗣杲",
        "content": "瘦倚西冈石圃阴，玉容忽抹艷粧深。\n染春应借东君手，眩眼曾疑北客心。\n霞吐丰姿情脉脉，雪遗香影梦沈沈。\n粥饧风景清明近，错认庐山种一林。",
        "dynasty": "宋",
        "collection_info": null
    },
    {
        "title": "蜡梅花",
        "author": "董嗣杲",
        "content": "刚条簇簇陈蝇封，劲叶将零傲此冬。\n磬口种奇英可嚼，檀心香烈蒂初镕。\n根依阳地春风透，瓶倚晴窗日气浓。\n一样黄昏疎影处，悬知水月不相容。",
        "dynasty": "宋",
        "collection_info": null
    },
    {
        "title": "白莲花",
        "author": "董嗣杲",
        "content": "素质盈盈绿盖张，肯同媚眼醉斜阳。\n俨然玉井风姿异，无此冰壶月色香。\n天地一空谁染着，水云十里自清凉。\n东林结社流芳处，还有池亭傍上方。",
        "dynasty": "宋",
        "collection_info": null
    },
    {
        "title": "锦带花",
        "author": "董嗣杲",
        "content": "忍见柔枝缀彩英，愁围未解又清明。\n茸茸迭萼萦春梦，袅袅长条繫别情。\n有样谩传居士制，无香徒滓海仙名。\n文臣服色开时验，次第妖娆织不成。",
        "dynasty": "宋",
        "collection_info": null
    },
    {
        "title": "玉绣毬花",
        "author": "董嗣杲",
        "content": "凈碾寒琼色瓣妍，冷阴团雪压枝圆。\n锦梭风扬鸳鸯结，翠幄云攒蛱蝶眠。\n眩夜似悬绡帐底，抛春如在綵竿前。\n眼明万绿清和处，未数花中聚八仙。",
        "dynasty": "宋",
        "collection_info": null
    },
    {
        "title": "金灯花",
        "author": "董嗣杲",
        "content": "弱瓣坚鬚灿野光，成丛灼灼鬬丹粧。\n风葩凈藴商天艷，霞朵轻摇月夜凉。\n渖透柔柯难受雨，冷零嫩叶不禁霜。\n通明可使书窗透，肯拾秋萤聚作嚢。",
        "dynasty": "宋",
        "collection_info": null
    },
    {
        "title": "金沙花",
        "author": "董嗣杲",
        "content": "暖倚青墙揉紫绵，绛葩淡染露花鲜。\n花遗颜色祇如此，名借酴醾得并传。\n伴直自应留故事，谩栽聊可殿春妍。\n年年满架东风艷，梦断词林视草仙。",
        "dynasty": "宋",
        "collection_info": null
    },
    {
        "title": "宝相花",
        "author": "董嗣杲",
        "content": "谁趱珍芳态度呈，风香露色谩敷荣。\n纵矜百媚留春色，难压群花殿晚名。\n暗绿园林黄鸟静，嫣红篱落粉机明。\n禁持光景无多日，冶艷随飘逐雨晴。",
        "dynasty": "宋",
        "collection_info": null
    },
    {
        "title": "玉簪花",
        "author": "董嗣杲",
        "content": "石砌秋新展绿衣，绿衣凉矗嫩琼飞。\n低抽叶面几丛矮，高丛花头二寸肥。\n月下自矜明艷盛，坛边谁认堕翘非。\n午风扫凈青蝇止，还有清香眩落晖。",
        "dynasty": "宋",
        "collection_info": null
    },
    {
        "title": "钱清观禾",
        "author": "董嗣杲",
        "content": "落叶清江路，秋行适古心。\n井由秦法变，河海禹功深。\n鸥浴蒹葭影，牛眠桑柘阴。\n谁怜浪游客，独倚断蓬吟。",
        "dynasty": "宋",
        "collection_info": null
    },
    {
        "title": "登六和塔",
        "author": "董嗣杲",
        "content": "阑槛倚云汉，身疑出上方。\n干坤一指顾，吴越两消亡。\n海接空江白，山分落日黄。\n伍胥遗恨在，秋草隔沙长。",
        "dynasty": "宋",
        "collection_info": null
    },
    {
        "title": "雨中宿洞霄",
        "author": "董嗣杲",
        "content": "青青九锁山，步步听潺湲。\n雨重精神倦，云深意绪閒。\n禽声依石树，泉溜出岩关。\n落落仙踪在，何能见大还。",
        "dynasty": "宋",
        "collection_info": null
    },
    {
        "title": "客中怀西湖二首  其一",
        "author": "董嗣杲",
        "content": "一日无诗气还浊，百年有限身更孱。\n西湖多少好风月，何时买屋安萧閒。",
        "dynasty": "宋",
        "collection_info": null
    },
    {
        "title": "客中怀西湖二首  其二",
        "author": "董嗣杲",
        "content": "閒多便可赋诗健，客少应能减酒豪。\n风雨六桥入图画，此身可并南山高。",
        "dynasty": "宋",
        "collection_info": null
    },
    {
        "title": "杜陵至节后诗有远在剑南思洛阳句予客九江远过兴国至后忽动西湖之感口占实情得四韵何当神交杜陵于梦寐中必亦一笑也",
        "author": "董嗣杲",
        "content": "杜陵曾吟至后诗，我今客远愁归迟。\n蜀中想重洛阳忆，江上亦起钱塘思。\n地异心同一今古，风饕雪虐共路岐。\n西湖何殊灞桥趣，亟归乘兴无復疑。",
        "dynasty": "宋",
        "collection_info": null
    },
    {
        "title": "芜湖",
        "author": "董嗣杲",
        "content": "规规安利欲，扰扰竞光阴。\n男邑濒江尾，商家截市心。\n炎凉难洗荡，风月易招寻。\n见说圩田熟，欣逢节序临。",
        "dynasty": "宋",
        "collection_info": null
    },
    {
        "title": "送刘汉老过芜湖",
        "author": "董嗣杲",
        "content": "歌传制锦久，乐得袖琴过。\n浙客量盐少，淮商贩药多。\n随灯游晚市，沽酒隔昏河。\n纔见江豚起，东风又碧波。",
        "dynasty": "宋",
        "collection_info": null
    },
    {
        "title": "落梧",
        "author": "董嗣杲",
        "content": "梧叶几片飞，三日西风急。\n新月冷银床，床下孤螀泣。",
        "dynasty": "宋",
        "collection_info": null
    },
    {
        "title": "过新斗门感怀",
        "author": "董嗣杲",
        "content": "绝壁凭居险，中林忆故深。\n临溪扫地醉，就树摘柑吟。\n打稻农初歇，餐芝客莫寻。\n重来嗟未卜，过此却酸心。",
        "dynasty": "宋",
        "collection_info": null
    },
    {
        "title": "出德化门外",
        "author": "董嗣杲",
        "content": "湖光分柳岸，野趣入桑畦。\n锦片花随水，犀尖笋迸泥。\n淮云收雨去，蜀鸟失春啼。\n隔浦军船过，斜阳送鼓鼙。",
        "dynasty": "宋",
        "collection_info": null
    },
    {
        "title": "江村二首  其一",
        "author": "董嗣杲",
        "content": "荒村雨过炊烟收，谁繫月下篱根舟。\n风叶半夜摐摐响，老犬独吠空江秋。",
        "dynasty": "宋",
        "collection_info": null
    },
    {
        "title": "江村二首  其二",
        "author": "董嗣杲",
        "content": "秋声月色饶江云，携壶相呼有近邻。\n今宵拚得借榻睡，此时共作无怀民。",
        "dynasty": "宋",
        "collection_info": null
    },
    {
        "title": "溪村晚步即事二首  其一",
        "author": "董嗣杲",
        "content": "溪岚攒翳入窗空，最恼悲秋病疟翁。\n三日不行亭北路，谁将丹缬染乔枫。",
        "dynasty": "宋",
        "collection_info": null
    },
    {
        "title": "溪村晚步即事二首  其二",
        "author": "董嗣杲",
        "content": "小策盘旋草舍东，东西拾穗走儿童。\n村家间有秋收处，愁语酣歌自不同。",
        "dynasty": "宋",
        "collection_info": null
    },
    {
        "title": "泊曹家沙  其一",
        "author": "董嗣杲",
        "content": "雪覆芦花障远郊，小舟不待起风抛。\n沙头只有三家住，烂草檐头两把茅。",
        "dynasty": "宋",
        "collection_info": null
    },
    {
        "title": "泊曹家沙  其二",
        "author": "董嗣杲",
        "content": "行沙回望岸南头，迭迭层层雪积稠。\n民社一同犹是寄，故应羁迹此生浮。",
        "dynasty": "宋",
        "collection_info": null
    },
    {
        "title": "泊曹家沙  其三",
        "author": "董嗣杲",
        "content": "险危屡涉尚未惯，沙上尽认家为曹。\n江空不见雨点大，船隘莫禁人语高。",
        "dynasty": "宋",
        "collection_info": null
    },
    {
        "title": "泊曹家沙  其四",
        "author": "董嗣杲",
        "content": "远归谁道日辰误，小醉自觉精神豪。\n已誓孤褰脱世故，南山斗底诛蓬蒿。",
        "dynasty": "宋",
        "collection_info": null
    },
    {
        "title": "生意堂三首  其一",
        "author": "董嗣杲",
        "content": "画堂清傍水南桥，烟气如炊掩紫霄。\n十二阑干成独倚，橹声风隔大江遥。",
        "dynasty": "宋",
        "collection_info": null
    },
    {
        "title": "生意堂三首  其二",
        "author": "董嗣杲",
        "content": "江天饶雾未能开，閒拉孤笻睨九垓。\n红日破阴晴色转，庐山如洗入堂来。",
        "dynasty": "宋",
        "collection_info": null
    },
    {
        "title": "生意堂三首  其三",
        "author": "董嗣杲",
        "content": "絮花挼雪小桥寒，浑是苏堤柳下看。\n愁去不知春袖湿，晚风吹雨入阑干。",
        "dynasty": "宋",
        "collection_info": null
    },
    {
        "title": "素馨",
        "author": "董嗣杲",
        "content": "负得刘王侍女称，何年钟作冢魂英。\n月娥暗吐温柔态，海国元标悉茗名。\n翠髻云鬟争点缀，风香露屑鬬轻盈。\n分明削就梅花雪，谁在瑶台醉月明。",
        "dynasty": "宋",
        "collection_info": null
    },
    {
        "title": "西兴道中二首  其一",
        "author": "董嗣杲",
        "content": "无马可租衝晓去，有笻堪策趁晴行。\n初程便是萧山县，喷火榴花两岸明。",
        "dynasty": "宋",
        "collection_info": null
    },
    {
        "title": "西兴道中二首  其二",
        "author": "董嗣杲",
        "content": "狂走断贻猿鹤笑，醉吟忽感岁时迁。\n野桥流水湘湖路，欲撷莼丝饭午前。",
        "dynasty": "宋",
        "collection_info": null
    },
    {
        "title": "送徐性初归隆兴",
        "author": "董嗣杲",
        "content": "岁华鬚鬓裏，行色水云中。\n南径寒花在，西山落叶空。\n别怜今夜酒，歌续古人风。\n归隐东湖上，忘机狎钓翁。",
        "dynasty": "宋",
        "collection_info": null
    },
    {
        "title": "江感觉口号二首  其一",
        "author": "董嗣杲",
        "content": "定江军门拥云气，庐山面目长相朝。\n阃臣所持止一恕，墙壁何恨粘歌谣。",
        "dynasty": "宋",
        "collection_info": null
    },
    {
        "title": "江感觉口号二首  其二",
        "author": "董嗣杲",
        "content": "此郡境有彭泽县，渊明曾遗晋时踪。\n三径莫知在何处，且抚官圃千尺松。",
        "dynasty": "宋",
        "collection_info": null
    },
    {
        "title": "寄彭泽陈明府",
        "author": "董嗣杲",
        "content": "田头遇白叟，争说长官清。\n决讼如转烛，往往得其情。\n高风古灵派，惠泽流花城。\n荷锸遍阡陌，咸乐及时耕。\n桑埂翠阴老，稻坂黄云平。\n积爱发谣诵，连屋歌壤声。\n春山映酒艷，秋篱挹金英。\n我滞亦已久，欲往摇心旌。\n有时递信音，展转思盍幷。\n重当买孤航，展拜陶渊明。",
        "dynasty": "宋",
        "collection_info": null
    },
    {
        "title": "寄璹秋岩",
        "author": "董嗣杲",
        "content": "吟穷荒此地，静极省吾生。\n秋老肠丝断，江空月魄明。\n松檐嗔鸟聚，竹榻梦僧清。\n别后苍颜改，初逢慨暑程。",
        "dynasty": "宋",
        "collection_info": null
    },
    {
        "title": "寄楼恪斋馆人两黄丈",
        "author": "董嗣杲",
        "content": "四明山水秀，二老器能殊。\n语剧欲流涕，吟清谩捻鬚。\n林香传竹醉，溪影写藤枯。\n愧我卑微者，无阶助远图。",
        "dynasty": "宋",
        "collection_info": null
    },
    {
        "title": "寄韩玉玙二首  其一",
        "author": "董嗣杲",
        "content": "郭北下湖枕苍绿，书屋奈此五月溽。\n凉台水榭自柳阴，独敛修程困羁束。\n心心岩峯不得住，瀑声萦回梦不足。\n世故屈摺歌刺促，谁识其人美如玉。",
        "dynasty": "宋",
        "collection_info": null
    },
    {
        "title": "寄韩玉玙二首  其二",
        "author": "董嗣杲",
        "content": "凉梦几回绕=孤玙，想见绝得人间暑。\n西湖瀛屿绿更炽，君胡为兮不安处。\n信美非土固所虑，楼台近水何多阻。\n自顾形驘况栖湿，未蓍共此清夜语。",
        "dynasty": "宋",
        "collection_info": null
    },
    {
        "title": "寄湖口茶局臧尚干",
        "author": "董嗣杲",
        "content": "酡颜探得洞玄真，老气摩霄岸角巾。\n案上押批呼局吏，津头酿酒谢江神。\n天寒茶课收征倍，雪霁梅吟寄驿频。\n何日此来联榻语，庐山几案却无尘。",
        "dynasty": "宋",
        "collection_info": null
    },
    {
        "title": "记仙女三绝  其一",
        "author": "董嗣杲",
        "content": "柳条金嫩不胜鸦，青粉墙边道藴家。\n燕子不来春寂寞，小窗和雨梦梨花。",
        "dynasty": "宋",
        "collection_info": null
    },
    {
        "title": "记仙女三绝  其二",
        "author": "董嗣杲",
        "content": "松影侵坛琳观静，桃花流水石桥寒。\n东风吹过双蝴蝶，人倚危楼第几阑。",
        "dynasty": "宋",
        "collection_info": null
    },
    {
        "title": "记仙女三绝  其三",
        "author": "董嗣杲",
        "content": "屈曲阑干月半规，藕花香淡水漪漪。\n分明一夜文姬梦，只有青团扇子知。",
        "dynasty": "宋",
        "collection_info": null
    },
    {
        "title": "七爱诗赠程乡令赵君 魏邺令西门豹",
        "author": "蒲寿宬",
        "content": "吾爱西门豹，其事深可效。\n波神岂荒滛，巫言亦机巧。\n大妪去不来，小妪足踸踔。\n豪长涕叩头，从此识政教。",
        "dynasty": "宋",
        "collection_info": null
    },
    {
        "title": "七爱诗赠程乡令赵君 汉中牟令鲁恭",
        "author": "蒲寿宬",
        "content": "吾爱鲁仲康，治效多致祥。\n害稼螟犬牙，中牟了无伤。\n掾惊雉驯扰，儿念雏方将。\n河南有府尹，其美乃播扬。",
        "dynasty": "宋",
        "collection_info": null
    },
    {
        "title": "七爱诗赠程乡令赵君 汉密令卓茂",
        "author": "蒲寿宬",
        "content": "吾爱卓子康，作邑非寻常。\n口不及人恶，抚字若弗遑。\n礼律乃并用，化嚚以为良。\n解马以与人，不较人自偿。",
        "dynasty": "宋",
        "collection_info": null
    },
    {
        "title": "七爱诗赠程乡令赵君 汉堂邑令钟离意",
        "author": "蒲寿宬",
        "content": "吾爱钟离意，锦制与人异。\n荒县民无庐，茅竹毕缮事。\n亦有多怖人，憯憯惑祸祟。\n祝土矢乃尽，神谴不敢避。",
        "dynasty": "宋",
        "collection_info": null
    },
    {
        "title": "七爱诗赠程乡令赵君 汉雍丘令刘矩",
        "author": "蒲寿宬",
        "content": "吾爱刘淑方，礼逊以化彊。\n谆谆耳提训，语味深且长。\n忿恚为可忍，莫入鸣絃堂。\n讼者各感去，从今无他肠。",
        "dynasty": "宋",
        "collection_info": null
    },
    {
        "title": "七爱诗赠程乡令赵君 齐山阴令傅琰",
        "author": "蒲寿宬",
        "content": "吾爱传季珪，为事求端倪。\n羣愚亦智诈，不辨袪厥迷。\n感深卖针媪，腼以食豆鷄。\n一县称神明，鼠辈榛其蹊。",
        "dynasty": "宋",
        "collection_info": null
    },
    {
        "title": "七爱诗赠程乡令赵君 唐鲁山令元德秀",
        "author": "蒲寿宬",
        "content": "吾爱元紫芝，卓尔不可移。\n盗虎孰小大，许囚虎归尸。\n音乐第胜负，蔿于遭殊知。\n岁满何所为，柴车一缣随。",
        "dynasty": "宋",
        "collection_info": null
    },
    {
        "title": "咏史八首 陶侃母",
        "author": "蒲寿宬",
        "content": "坩鲊有几许，直欲致一甘。\n岂知圣善意，见此转不堪。\n此毋天下毋，清风使人惭。",
        "dynasty": "宋",
        "collection_info": null
    },
    {
        "title": "咏史八首 黔娄妻",
        "author": "蒲寿宬",
        "content": "明知正不足，不若斜有余。\n破衾有何好，锦绣乃不如。\n卓哉妇人言，贤于五车书。",
        "dynasty": "宋",
        "collection_info": null
    },
    {
        "title": "咏史八首 谢道韫",
        "author": "蒲寿宬",
        "content": "当时咏雪句，谁能出其右。\n雅人有深致，锦心而绣口。\n此事难效颦，画虎恐类狗。",
        "dynasty": "宋",
        "collection_info": null
    },
    {
        "title": "咏史八首 蔡文姬",
        "author": "蒲寿宬",
        "content": "琴弹十八拍，听此双泪流。\n一死固已难，万言復谁尤。\n九原见卫子，何语可以酬。",
        "dynasty": "宋",
        "collection_info": null
    },
    {
        "title": "咏史八首 鲍宣妻",
        "author": "蒲寿宬",
        "content": "幡然弃旧习，布裙牵鹿车。\n拜姑礼云毕，提瓮汲自如。\n富贵此一时，何可忘厥初。",
        "dynasty": "宋",
        "collection_info": null
    },
    {
        "title": "咏史八首 乐羊子妻",
        "author": "蒲寿宬",
        "content": "拾遗戒不受，见金等沙泥。\n对姑不能食，又愧他舍鷄。\n其视取枣人，冰炭恐不齐。",
        "dynasty": "宋",
        "collection_info": null
    },
    {
        "title": "咏史八首 朝鲜妇",
        "author": "蒲寿宬",
        "content": "白首携一壶，乱流去何之。\n妇呼吻欲裂，彼乃昏不知。\n箜篌弹復弹，河水风瀰瀰。",
        "dynasty": "宋",
        "collection_info": null
    },
    {
        "title": "咏史八首 孟光",
        "author": "蒲寿宬",
        "content": "色不谐朱鈆，力可举杵臼。\n贫贱何足云，持敬在悠久。\n相对如嘉宾，旁人莫嫌丑。",
        "dynasty": "宋",
        "collection_info": null
    },
    {
        "title": "示儿",
        "author": "蒲寿宬",
        "content": "种谷一岁事，读书一生期。\n方春不下种，竟岁常馁饥。\n少年不向学，终身成愚痴。\n饥犹一家愁，愚被众人欺。\n彼苍念吾父，尔辈得令师。\n欲速成揠苖，计日如耘耔。\n程文国有式，体制须及时。\n弱冠无所闻，出语人见嗤。\n尔劳我则恤，我忧尔奚知。\n中夜不遑寐，作此劝学诗。",
        "dynasty": "宋",
        "collection_info": null
    },
    {
        "title": "明月篇",
        "author": "蒲寿宬",
        "content": "海贾不爱死，适值骊龙眠。\n深渊顷刻命，平地千丈川。\n丈夫岂无志，固为儿女煎。\n彼美头上粲，它人口中涎。\n鲛人一滴泪，不肯随漪涟。\n眼见悬珠人，明月几缺圆。",
        "dynasty": "宋",
        "collection_info": null
    },
    {
        "title": "拙妇吟",
        "author": "蒲寿宬",
        "content": "生为矮屋女，本乏超世姿。\n苟焉执丝枲，安得组绣奇。\n人各爱厥子，骄养随所宜。\n今晨嫁朱门，装束弗适时。\n尊嫜不厌拙，邻曲莫见嗤。\n或有劝我言，学扫长蛾眉。\n妾妇前致辞，拙性不可移。\n谁能事膏沐，随人作妍媸。\n采采南涧苹，心事涧水知。\n在家尽子职，为妇尽妇仪。\n如何织锦字，更制迴文诗。",
        "dynasty": "宋",
        "collection_info": null
    },
    {
        "title": "和博古直五首  其一",
        "author": "蒲寿宬",
        "content": "圣门蔼徒众，几人得称贤。\n美哉全玉人，履行师渊骞。\n寒日辟芦絮，饥倚负郭田。\n所乐者何事，至道森乎前。\n岂必挟日月，地行即飞仙。\n刀圭傥可觅，何处今赤泉。",
        "dynasty": "宋",
        "collection_info": null
    },
    {
        "title": "和博古直五首  其二",
        "author": "蒲寿宬",
        "content": "少壮能几时，转盻成白首。\n俯仰百年中，蝇营復狗苟。\n规规一世士，礼法自绳纠。\n不趁蚁磨旋，空嗟兔株守。\n杞菊为糇粮，云山作宾友。\n空泥坚白鸣，夷惠徒可否。",
        "dynasty": "宋",
        "collection_info": null
    },
    {
        "title": "和博古直五首  其三",
        "author": "蒲寿宬",
        "content": "涉世思夷涂，理生有常道。\n抱瓮灌我园，充盘戒邻枣。\n秋色何苍然，愓焉履霜早。\n伟哉骑鲸人，期兹浣花老。\n渺渺无穷门，何由拾瑶草。\n惟爱柴桑翁，称心固云好。",
        "dynasty": "宋",
        "collection_info": null
    },
    {
        "title": "和博古直五首  其四",
        "author": "蒲寿宬",
        "content": "迂踈我何有，然诺君不轻。\n卓尔异众嗜，矧兹蔼文鸣。\n面壁愧空腹，伐木思友生。\n方当与世混，畴能别泾清。\n奚因一簪盍，使此双眼明。\n欲引万古脉，赖君辨豨苓。",
        "dynasty": "宋",
        "collection_info": null
    },
    {
        "title": "和博古直五首  其五",
        "author": "蒲寿宬",
        "content": "旷兹歴亿劫，矧此浮云身。\n桑枢弗言病，驷马休笑贫。\n栖栖鲁中叟，救世诚艰辛。\n鸟兽岂同羣，由也徒问津。\n人世弹指顷，沧海三扬尘。\n扬尘不可诘，济川岂无人。",
        "dynasty": "宋",
        "collection_info": null
    },
    {
        "title": "梅阳壬申劭农偶成书呈同官",
        "author": "蒲寿宬",
        "content": "举酒劝尔农，更为我侬劝。\n车笠虽不同，所谐此盂饭。\n或耕在菑畬，或耕在方寸。\n膏雨足一犁，田头怯呼唤。\n五百维莠骄，胥徒乃蟊患。\n与国充耘耔，勿使地蒿蔓。\n幻体饥渴同，世味甘苦半。\n盘中一粒餐，锄下几滴汗。\n光阴驶歴块，彼此不可玩。\n岂为许行言，劝课在兹旦。\n老父倾耳听，童稚绕屏看。\n相顾持我语，取信如执劵。\n安得慵耕人，从今不言倦。",
        "dynasty": "宋",
        "collection_info": null
    },
    {
        "title": "感兴",
        "author": "蒲寿宬",
        "content": "晨起自理髪，握髪双涙流。\n不见结髪人，惆怅空白头。\n君留白髪种，种作一叚愁。\n茁哉秋蓬根，念此春荑柔。",
        "dynasty": "宋",
        "collection_info": null
    },
    {
        "title": "送使君给事常东轩先生",
        "author": "蒲寿宬",
        "content": "锋车洛阳道，秋日旌旗光。\n松阴父老语，何计攀夕郎。\n南泉昔乐土，画戟深凝香。\n今为雕瘵区，盐米忧仓皇。\n一食不遑暇，众哺安能忘。\n时哉异真倪，心乎爱龚黄。\n报政未期年，丹诏飞十行。\n正阳初继离，化瑟方再张。\n岂无兰蕙丛，所思在孤芳。\n履声到星辰，泰阶列寒芒。\n睠懐赤子情，启齿玉帝旁。\n唐相有遗烈，至今留甘棠。",
        "dynasty": "宋",
        "collection_info": null
    },
    {
        "title": "投后村先生刘尚书",
        "author": "蒲寿宬",
        "content": "采松北山下，日与樵者亲。\n寸尺拾遗坠，时以供炊薪。\n朝跻白云冈，暮宿芳草濵。\n疏泉溉其本，镜心澄尔神。\n上有千岁鹤，羽仪何振振。\n清唳返华表，感时懐鳯麟。\n下有千年苓，剥落惟夲真。\n久乃莹雪玉，服之袪凡尘。\n清风发万籁，天窍鸣惊人。\n严霜肃四宇，玉立古柏身。\n桃李众自托，六合惟一根。\n梅竹亦有性，岁寒争卜隣。\n茑萝尔微彙，愿乞青云津。\n逡巡不敢止，百年在兹辰。",
        "dynasty": "宋",
        "collection_info": null
    },
    {
        "title": "柬曾梅坡二首音弃  其一",
        "author": "蒲寿宬",
        "content": "终岁不相见，相逢倾肺肝。\n堪嗟半生事，安得旧时欢。\n梅蘂先春白，桂华清露寒。\n帽云行雨意，薄暮倚栏干。",
        "dynasty": "宋",
        "collection_info": null
    },
    {
        "title": "柬曾梅坡二首音弃  其二",
        "author": "蒲寿宬",
        "content": "靡靡秋已驶，眇焉幽思殷。\n美人百尺楼，修帽千丈云。\n白驹古难絷，寒蛩今畏闻。\n得酒且共陶，莫惑纸上文。",
        "dynasty": "宋",
        "collection_info": null
    },
    {
        "title": "送淮东田制干回司",
        "author": "蒲寿宬",
        "content": "青青拱把木，人见毫芒时。\n只恐不早种，既种何用疑。\n枝条日已茂，雨露日已滋。\n揺本固不可，爪肤復奚为。\n惊颷屡欲折，积雪久自支。\n昔日靖郭君，四十余男儿。\n中有不举子，其事乃甚奇。\n驰声自薛起，有谁敢齐窥。\n君今已骑鹤，莫问腰纒资。\n主人今晋公，相量千顷陂。\n溲勃且并用，参苓恐无遗。\n相如谕蜀檄，昌黎从军诗。\n倘可露一斑，岂无诸公知。\n君来甫两月，云雾才一披。\n非敢事偃蹇，禽鹿不可覊。\n勿诧我泉石，恐为君瑕疵。\n吾且自笑我，人知我为谁。",
        "dynasty": "宋",
        "collection_info": null
    },
    {
        "title": "寄窥堂庄使君",
        "author": "蒲寿宬",
        "content": "煌煌列戟第，皎皎深衣人。\n菟符蔼夙望，驹谷韬绝珍。\n苟不守厥素，曷以当兹晨。\n情敦脊令急，心怛鸿鴈宾。\n饿死甘其薇，至德文其身。\n耿耿抱孤月，悠悠仰苍旻。\n何时一握臂，漉我头上巾。\n呼风振我襮，与君爽心神。\n欲洗尘万斛，何处觅一尘。",
        "dynasty": "宋",
        "collection_info": null
    },
    {
        "title": "送使君右司赵是斋",
        "author": "蒲寿宬",
        "content": "皦皦惠山泉，脉脉天上潢。\n中含五色文，时吐千丈光。\n人间尘土腥，聊復褰我裳。\n南州六月暑，千里暍欲狂。\n借此一掬润，冰雪生肝肠。\n谁起心中炎，夺我脑上凉。\n我愿去为龙，为雨膏八荒。\n年年刺桐华，树树皆甘棠。",
        "dynasty": "宋",
        "collection_info": null
    },
    {
        "title": "赠无庵道人风鑑",
        "author": "蒲寿宬",
        "content": "采霞以为食，搴云以为衣。\n饱暖无所为，骑风去如飞。\n閒将电作镜，照见人精微。\n欲说不得说，天机本无机。",
        "dynasty": "宋",
        "collection_info": null
    },
    {
        "title": "梅阳寄委顺赵君",
        "author": "蒲寿宬",
        "content": "别来柳初茁，今见兰吐芳。\n懐哉佩兰人，欲制芙蓉裳。\n山空蕙帐冷，鹤怨秋夜长。\n羣峯暮耸峭，蚁梦犹一场。\n乘传媿已添，刻意思所偿。\n蚩蚩瘴土氓，见此泪欲滂。\n鍼石一时投，若为起羸尫。\n常恐二竖黠，神被膏与肓。\n欲尽弃其旧，安得师之良。\n夜梦毎插羽，飞到琴册旁。\n非贪舐鼎事，欲窥枕中方。\n缄縢倘寄翼，寛此百迴肠。",
        "dynasty": "宋",
        "collection_info": null
    },
    {
        "title": "寄丘钓矶",
        "author": "蒲寿宬",
        "content": "高丘逺望海，秋思穷渺瀰。\n苦吟有鬼泣，直钓无人知。\n有时捲龟殻，箕踞食蛤蜊。\n落日明云霞，狂风舞蛟螭。\n全生带笭箵，聱叟漫奚为。\n一笑横大江，列岫浮修眉。\n画图障我目，隔此天一涯。\n欲携我蓑笠，风雨从所之。\n渔僮缓鼓枻，惊我白鹭鹚。\n我欲从伊人，薄酒分一巵。",
        "dynasty": "宋",
        "collection_info": null
    },
    {
        "title": "寄梅坡",
        "author": "蒲寿宬",
        "content": "乔木耸下翠，好鸟鸣嘤嘤。\n岂不爱吾庐，感此求友声。\n独酌歌停云，怀人泪如倾。\n昔我柴桑翁，五柳贫亦荣。\n今予富干树，况有野艇横。\n鲈鱼亦可脍，如此夜月明。\n谁谐彼苍意，涧谷敦孤惸。\n青山只依旧，沽酒寻前盟。\n矫首云帽人，两臂羽欲生。\n故人来不来，盘俎无人争。",
        "dynasty": "宋",
        "collection_info": null
    },
    {
        "title": "与石岩方常簿游白水塘观龙湫",
        "author": "蒲寿宬",
        "content": "孤灯照不寐，独起行遶床。\n命驾欲千里，千里债已偿。\n可怜太拙计，弗学时世粧。\n癖嗜镌聱牙，拄彼枯肾肠。\n柴桑赋移居，取友胜面墻。\n奇文与疑义，相与窥抑扬。\n愿给薪水役，懐此一瓣香。\n自分参也鲁，或笑道士狂。\n吁嗟古之人，踽踽而凉凉。\n我不欲富贵，修短由上苍。\n齐奴尔何事，彭祖今何方。\n庄周蝶体态，淳于蚁侯王。\n龙湫一瞬息，珠琲万斛强。\n泛泛莲叶舟，淼淼白水塘。\n薜荔为我衣，芙蓉为我裳。\n握石为我饴，采菊为我粻。\n兴懐自千载，有酒且一觞。",
        "dynasty": "宋",
        "collection_info": null
    },
    {
        "title": "己夘六月十一日书石室壁",
        "author": "蒲寿宬",
        "content": "晏坐图画出，银屏列郡山。\n几案空水接，舟檝窗窦间。\n清风荡炎瘴，异趣起懦顽。\n梦随白鸥去，静看飞鸟还。\n夜深忽闻笛，何处明月湾。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其一",
        "author": "蒲寿宬",
        "content": "翠节摩秋云，朱轓映朝彩。\n欣欣两宾主，济济众僚寀。\n此会良已希，斯文固应在。\n寂寞秋后香，今晨有人采。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其二",
        "author": "蒲寿宬",
        "content": "结彼山下茅，对此山上瀑。\n白日成蹉跎，长年抱幽独。\n嘤嘤自禽鸟，踽踽乱樵牧。\n门巷何多车，山中有佳菊。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其三",
        "author": "蒲寿宬",
        "content": "龙山在何许，驱车故城东。\n壮游值佳月，髙懐激清风。\n深知孟万年，独有柴桑翁。\n至今佳传香，索之迷芳丛。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其四",
        "author": "蒲寿宬",
        "content": "淡淡暮秋色，行行遶疎篱。\n最爱重九名，拟和柴桑诗。\n风流足千载，感慨彼一时。\n此日不易得，有酒安可辞。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其五",
        "author": "蒲寿宬",
        "content": "白露零髙寒，西风满原野。\n浊酒欢重持，黄花笑盈把。\n诗句斐莫裁，秋容浩难写。\n岂为今日娱，逢之百世下。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其六",
        "author": "蒲寿宬",
        "content": "晨策登青霞，众峯郁绸缪。\n举目嗟新亭，缅懐忆神州。\n酣觞气磊磊，感物心悠悠。\n伟哉此二翁，髙风继前修。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其七",
        "author": "蒲寿宬",
        "content": "南阳有菊水，一掬清且鲜。\n满潭浸秋色，餐英饮寒泉。\n将以寿道脉，非惟制颓年。\n岂不随众草，正色乃自然。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其八",
        "author": "蒲寿宬",
        "content": "百年岂非长，流光迅飞电。\n月渚愁宾鸿，风檐凄去燕。\n鸿燕胡独乖，参辰岂相见。\n念此霜中英，良时不妨殿。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其九",
        "author": "蒲寿宬",
        "content": "匡庐讵云逺，日日望翠岚。\n黄花裛露掇，薄酒如饴甘。\n迢迢想髙遯，亹亹懐清谈。\n缅睇良有以，旧居在其南。",
        "dynasty": "宋",
        "collection_info": null
    },
    {
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其一○",
        "author": "蒲寿宬",
        "content": "天台赤霞顶，峨眉翠云间。\n人物自楚楚，文采何斑斑。\n屈宋艳何摘，陶谢髙可攀。\n咳唾随天风，万古辉此山。",
        "dynasty": "宋",
        "collection_info": null
    },
    {
        "title": "九日简留松涧",
        "author": "蒲寿宬",
        "content": "瀼瀼白露坠，独起行遶篱。\n岂泥兹晨游，偶谐昔人期。\n白衣已缥缈，幅巾自淋漓。\n举杯泛寒荣，何以慰所思。\n登山极野望，涕泗空涟洏。\n戚戚霜叶语，鴈过鸣声悲。\n参军尔何事，帽侧无人知。\n莫轻一时谑，贻此千载嗤。\n餐英饮沆瀣，政坐骚人痴。\n起酹彭泽翁，此意堪语谁。",
        "dynasty": "宋",
        "collection_info": null
    },
    {
        "title": "心泉",
        "author": "蒲寿宬",
        "content": "山泉不知源，流出石磊砢。\n坎止心维亨，蒙养行必果。\n久视空无尘，静趣自忘我。\n明月知此心，时印夜光颗。",
        "dynasty": "宋",
        "collection_info": null
    },
    {
        "title": "九日贵客入山地狭不足以容歌舞故作",
        "author": "蒲寿宬",
        "content": "莫歌乱我蛩，莫舞践我菊。\n歌不入此耳，舞适局汝足。\n蛩吟今古心，菊老贫贱屋。\n斟菊听我蛩，绝胜人间曲。",
        "dynasty": "宋",
        "collection_info": null
    },
    {
        "title": "和漳浦余明府",
        "author": "蒲寿宬",
        "content": "割鷄荐鸾刀，飞鳬蹑仙迹。\n惠与清漳流，名髙鲁山石。\n廉谦今所难，吾道帜可赤。\n作县既有箴，救世岂无策。\n涧水疑鸣琴，中宵起人忆。",
        "dynasty": "宋",
        "collection_info": null
    },
    {
        "title": "呈大帅侍郎阳岩洪先生",
        "author": "蒲寿宬",
        "content": "猗桐擢新翠，况此当春阳。\n灵鳯何髙翔，岂不懐朝光。\n积阴既去屏，先鸣讵能忘。\n腐草倐已化，破柱安所藏。\n声猷动寰海，偃蹇持孤芳。\n清风肃羽纛，白日成圭璋。\n久期荐清庙，欲与兴頽纲。\n恩纶甫杂沓，符采相辉煌。\n元佑心可续，江左脉自长。\n精神夙聚会，赓歌蔼明良。\n愿整池上翼，继我文靖梁。",
        "dynasty": "宋",
        "collection_info": null
    },
    {
        "title": "上舶使监丞王会溪",
        "author": "蒲寿宬",
        "content": "抗意欲窥奇，栖潜在郡帙。\n犹疑瓮为天，岂信盲问日。\n清晨非梦寐，见此五色笔。\n寒光动斗牛，余照堕圭荜。\n目前千古在，吾故一日失。\n至道涵深纯，大雅藏僴瑟。\n懐兹泉石心，贲之林野质。\n百年岂不短，万羡从此毕。\n倘云可与语，敢惮行以膝。",
        "dynasty": "宋",
        "collection_info": null
    },
    {
        "title": "登师姑岩见城中大阅恍如阵蚁因思旧从戎吏亦其中之一蚁感而遂赋",
        "author": "蒲寿宬",
        "content": "晨起扪层巅，苍茫见尘市。\n鼙鼓生逺陴，壶蠭在幽耳。\n遥知细柳屯，于时阅军士。\n俯彼万铠羣，微哉一窖蚁。\n初集如慕羶，俄拥如聚米。\n或圆如旋磨，或方如缘几。\n隠隠床下声，牛鬬差可拟。\n未熟黄粱间，忽忆大槐裏。\n昔在羣蚁中，不知蚁是已。\n长揖谢孙穰，微笑辞翦起。\n蛮触胡为哉，鷄虫今已矣。\n醉眼未醒时，此真尺与咫。\n更陟最上头，须弥亦芥子。",
        "dynasty": "宋",
        "collection_info": null
    },
    {
        "title": "送郭济叔分教邵阳",
        "author": "蒲寿宬",
        "content": "秋山多爽气，南楚登修程。\n岂无离别懐，此别人所荣。\n睠言紫帽秀，翘然碧流英。\n千载木铎寄，一脉濓泉清。\n无氊不言寒，有道当自鸣。\n采芹发新謡，吟药生逸情。\n汾阳昔何人，努力加令名。",
        "dynasty": "宋",
        "collection_info": null
    },
    {
        "title": "古意答胡苇航",
        "author": "蒲寿宬",
        "content": "偃蹇当风松，四望无宁枝。\n茑萝空自纒，鸾凤非所覊。\n固乏栋梁具，聊耸岩壑姿。\n岂无深林柯，百尺悬旌麾。\n下有千岁苓，勿使行人知。",
        "dynasty": "宋",
        "collection_info": null
    },
    {
        "title": "送逺曲别苇航",
        "author": "蒲寿宬",
        "content": "驱车晨出门，薄酒持送君。\n离心一寸铁，修岭千重云。\n遥怜风雨夜，应念霜雪羣。\n猿鹤岂敢怨，所期在斯文。",
        "dynasty": "宋",
        "collection_info": null
    },
    {
        "title": "见山台",
        "author": "蒲寿宬",
        "content": "迭石生幽云，层台起修竹。\n羣山不出门，一日俱在目。\n逺眺极悠悠，男儿岂碌碌。\n宝匣长夜鸣，黄金几时筑。\n此事谁与论，掀髯对云麓。",
        "dynasty": "宋",
        "collection_info": null
    },
    {
        "title": "泊舟兰溪",
        "author": "蒲寿宬",
        "content": "江流万古意，客游迈中年。\n茫茫见逺树，渺渺嘆逝川。\n旅舟泊明月，溪讴出长烟。\n千帆趣各异，万里愁共煎。\n船头有美酒，吹火煮小鲜。\n丈夫非无泪，不洒商妇絃。",
        "dynasty": "宋",
        "collection_info": null
    },
    {
        "title": "登师姑岩懐古十韵",
        "author": "蒲寿宬",
        "content": "郭中爱青山，推窗纳青碧。\n不见山中人，白云自堆积。\n登睇廓悠悠，此眼亦已窄。\n但见寰中尘，不见尘中客。\n相去讵几许，恍若万里隔。\n日暮攀崔嵬，泫然感畴昔。\n蜀道无人行，嵩山绝蹄迹。\n岂无九回肠，安得双飞翮。\n倾我百壶酒，抚此千丈石。\n不知蜡屐翁，着得几量屐。",
        "dynasty": "宋",
        "collection_info": null
    },
    {
        "title": "仲冬下澣会同僚游东岩",
        "author": "蒲寿宬",
        "content": "羽人脱屣去，古洞留嵌岩。\n白云亦世态，随风蜕其缄。\n石饴已何许，谁能味其甘。\n土偶寂不语，樵牧同此龛。\n坎坎击石鼓，归去夸彼谈。\n遂使蜡屐人，于此移其贪。\n猗桐植翠盖，翳翳当薫南。\n琤然激石溜，燕坐心黙参。\n朝暮岂异理，莫诳狙四三。\n暄凉得其适，所讶非瘴岚。\n梅花对白髪，风前雪鬖鬖。\n挥觞属同僚，出语谐酸咸。\n犹拘铁汉语，饮之不至酣。\n託诗纪曾游，谁将铁为庵。",
        "dynasty": "宋",
        "collection_info": null
    },
    {
        "title": "寄豫章李明府",
        "author": "蒲寿宬",
        "content": "太白揺芒芒，只在西山阳。\n常言欲千里，一夜千里长。\n酒尽还磊磈，出匣鸣干将。\n兰菊犹有秋，白日安可量。",
        "dynasty": "宋",
        "collection_info": null
    },
    {
        "title": "亦竹轩",
        "author": "蒲寿宬",
        "content": "娟娟竹上露，泠泠竹间风。\n风露自髙洁，轩窗亦玲珑。\n明月散清影，独起行遶丛。\n缅懐爱竹人，气味千载同。",
        "dynasty": "宋",
        "collection_info": null
    },
    {
        "title": "六和塔僧房",
        "author": "蒲寿宬",
        "content": "天风语檐铃，苍霭藏古殿。\n穿竹逢缁衣，拈花对黄面。\n谁把山水心，为我露一线。\n推窗古树隙，空水还匹练。\n山色忽有无，潮来半空溅。\n须臾簸舟楫，木叶飞片片。\n鱼鰕恣掀舞，洲渚入𤇊炼。\n山僧寂无言，千帆阅将徧。",
        "dynasty": "宋",
        "collection_info": null
    },
    {
        "title": "送梅峯阮监镇东归",
        "author": "蒲寿宬",
        "content": "豪气宇宙窄，健笔风雷惊。\n处禈笑羣蝨，有酒甘步兵。\n半酣百年寄，一啸千古轻。\n青眼能几人，白首识此情。",
        "dynasty": "宋",
        "collection_info": null
    },
    {
        "title": "喷玉布",
        "author": "蒲寿宬",
        "content": "苍珉卧偃蹇，飞琼潄潺湲。\n东野喷玉布，庐山谷帘泉。\n玉斧敲寒冰，随风走连卷。\n清声足洗耳，枕流恐徒然。",
        "dynasty": "宋",
        "collection_info": null
    },
    {
        "title": "梅阳郡斋铁庵梅花五首  其一",
        "author": "蒲寿宬",
        "content": "广平一寸铁，不信句炼柔。\n犹疑雪月竞，韬玉无处求。\n神人藐姑射，夜趁嫦娥游。\n缥缈不可见，天风想琳璆。",
        "dynasty": "宋",
        "collection_info": null
    },
    {
        "title": "梅阳郡斋铁庵梅花五首  其二",
        "author": "蒲寿宬",
        "content": "孤山隐君子，搜索入幻眇。\n方且判鸿蒙，倐尔得一窍。\n童鹤俱不知，吟成忽自笑。\n翛然脱情尘，髙标立寒峭。",
        "dynasty": "宋",
        "collection_info": null
    },
    {
        "title": "梅阳郡斋铁庵梅花五首  其三",
        "author": "蒲寿宬",
        "content": "江南擅名胜，雅爱陆敬风。\n岂无可以赠，折枝寄邮筒。\n缄香不敢泄，千里一寸衷。\n对雪感岁暮，白头谩西东。",
        "dynasty": "宋",
        "collection_info": null
    },
    {
        "title": "梅阳郡斋铁庵梅花五首  其四",
        "author": "蒲寿宬",
        "content": "卓哉诚斋老，驱车陟崔嵬。\n清风欲洗瘴，驾言为花来。\n仰止冰玉人，念彼同根荄。\n思翁不可说，江边重徘徊。",
        "dynasty": "宋",
        "collection_info": null
    },
    {
        "title": "梅阳郡斋铁庵梅花五首  其五",
        "author": "蒲寿宬",
        "content": "枯株类铁汉，瘴疟不敢侵。\n岁寒叶落尽，微见天地心。\n阳和一点力，生意满故林。\n至仁雨露泽，不觉沦肌深。",
        "dynasty": "宋",
        "collection_info": null
    },
    {
        "title": "万壑清流",
        "author": "蒲寿宬",
        "content": "旨哉哲人语，有道亲为传。\n清流出万壑，千载此两贤。\n谁倾六月雪，洗我一片天。\n妙趣不可极，如此山中泉。",
        "dynasty": "宋",
        "collection_info": null
    },
    {
        "title": "白水岩",
        "author": "蒲寿宬",
        "content": "泰山有积溜，坤媪乃善藏。\n何时发灵秘，一脉流膏滂。\n至仁及物意，后世疑滥觞。\n螭蟠久懒卧，辟易离电光。\n丰隆亦豪举，夜半驱阿香。\n天鼓何处来，大雪惊飘扬。\n飞星杂雨射，怒雹翻飊狂。\n倚栏两眼眩，应接俱弗遑。\n吕梁三十仭，吾闻老蒙庄。\n行歌不惮险，习坎守故常。\n峨眉有仙伯，佛迹窥荒唐。\n濯足弄海月，戏侮相颉颃。\n堪笑失筯人，气骨何羸尫。\n醉呼李太白，欲制芙蓉裳。\n此泉愿为酒，万斛输沧浪。\n简寂耿我梦，九迭迂我肠。\n鴈荡更诡异，龙湫舞堂堂。\n何当寄鹏翼，瞬息天一方。\n仙人笑擘脯，沧海观种桑。\n人世弹指顷，万古天地长。",
        "dynasty": "宋",
        "collection_info": null
    },
    {
        "title": "戏効浪仙体",
        "author": "蒲寿宬",
        "content": "碌碌復碌碌，世事安可卜。\n马蹶轻四蹄，夔行矜一足。\n知守吾辙难，遑问羊肠曲。\n行行復何之，幽人在空谷。",
        "dynasty": "宋",
        "collection_info": null
    },
    {
        "title": "书会溪郴阳瀑布图后三首  其一",
        "author": "蒲寿宬",
        "content": "山椒斫寒翠，涧曲披玄图。\n写此一派润，化作万顷腴。\n谁知田中禾，粒粒心上珠。",
        "dynasty": "宋",
        "collection_info": null
    },
    {
        "title": "书会溪郴阳瀑布图后三首  其二",
        "author": "蒲寿宬",
        "content": "楚山亦瘴疠，湘水多幽灵。\n髙飈雷电激，尽日霰雪零。\n涤去热恼肠，清风自泠泠。",
        "dynasty": "宋",
        "collection_info": null
    },
    {
        "title": "书会溪郴阳瀑布图后三首  其三",
        "author": "蒲寿宬",
        "content": "千山六月火，可使金石然。\n懐兹水一滴，想彼心千年。\n愿君倒天瓢，流泽无中边。",
        "dynasty": "宋",
        "collection_info": null
    },
    {
        "title": "草堂瀑布",
        "author": "蒲寿宬",
        "content": "西瞻香炉气，北望钟山英。\n宁如坐岩曲，飞玉光栏楹。\n异哉天地秀，孕此冰雪精。\n梅花立其旁，姑射凌寒清。\n仙帔月耿耿，神佩风琤琤。\n窗户六月冷，草木三冬荣。\n锦水懐少陵，银河照长庚。\n所嗜固不同，聊復娱吾生。",
        "dynasty": "宋",
        "collection_info": null
    },
    {
        "title": "题瀑布图后",
        "author": "蒲寿宬",
        "content": "平生託游从，林野乃其趣。\n出处偶不同，清浊良已忤。\n解组浣我尘，叩门为君诉。\n方殷岐黄事，何日当展晤。\n欲潄岩下泉，蛩驉念同路。\n黙携照胆镜，歴歴见情愫。\n韦韠谁为驱，千林泻悬布。\n初挂冰一帘，晶晶滴珠露。\n弄电不辍笑，轰谷激电怒。\n玉虬擘重崖，白昼云雪互。\n震掉若弗容，俄然脱沉痼。\n寂寂霜林钟，茫茫虎溪渡。\n草堂香山基，兴废今几度。\n诛茅讵为晚，千古一旦暮。\n与君共兹图，濯濯如振鹭。\n登眺晨百回，畴能局髙步。",
        "dynasty": "宋",
        "collection_info": null
    },
    {
        "title": "中庭步月",
        "author": "蒲寿宬",
        "content": "月光被中庭，竹影弄幽色。\n潇潇一幅素，洒洒数茎墨。\n忽然风动处，惟有月写得。\n此画应入神，无言自心识。",
        "dynasty": "宋",
        "collection_info": null
    },
    {
        "title": "纯阳洞读书和中山陈礼郎韵",
        "author": "蒲寿宬",
        "content": "弄珠寄南海，移文讥北山。\n出处虽异位，梦觉同一闗。\n纯阳有真境，古洞扄林端。\n绝顶象纬逼，六月天气寒。\n道人讨幽胜，诛茆谋盖棺。\n缘深野鷄狎，供罢斋鱼閒。\n斗轩适容膝，点勘酬鈆丹。\n理义贵自得，神仙谅非难。\n嗟我久荒索，摧心罹棘艰。\n羞羡鹤俯仰，空悲马班桓。\n终南在何许，得去何须还。",
        "dynasty": "宋",
        "collection_info": null
    },
    {
        "title": "又题纯阳洞",
        "author": "蒲寿宬",
        "content": "十里扪藤萝，千崖插虚碧。\n仰觉云汉低，俯见尘市窄。\n小山走委蛇，逺水别支脉。\n身骑鹪鹩枝，目眇大鹏翮。\n更有千载人，幽岩蜕空魄。\n朝蹑一片云，夜啸百丈石。\n我疑真人去，留此守剑舄。\n道人既无心，何事苦着迹。\n我有一壶酒，起舞酹仙伯。\n松槿虽殊途，宇宙同作客。",
        "dynasty": "宋",
        "collection_info": null
    },
    {
        "title": "枸杞井",
        "author": "蒲寿宬",
        "content": "四时可以采，不采当自荣。\n青条覆碧甃，见此眼已明。\n目为仙人杖，其事因长生。\n饮此枸杞水，与结千岁盟。",
        "dynasty": "宋",
        "collection_info": null
    },
    {
        "title": "山中井",
        "author": "蒲寿宬",
        "content": "干元肇初气，坤母乃六之。\n谁明爻象意，凿出混沌奇。\n所以击壤民，饮水源不知。\n空山有古甃，夜气方归时。\n明月照我牖，独起携军持。\n一瓢饮沆瀣，凉意生肝脾。\n下以浇丹田，上以滋华池。\n潇然脱尘土，举身入希夷。\n神人授我诀，欲以疗我饥。\n归来煮白石，精馔琼为糜。",
        "dynasty": "宋",
        "collection_info": null
    },
    {
        "title": "菊花潭",
        "author": "蒲寿宬",
        "content": "何处无甘菊，何处无清泉。\n菊泉适相值，天地何尝偏。\n岂但为九日，可以踰百年。\n愿与潭下村，餐英汲潺湲。",
        "dynasty": "宋",
        "collection_info": null
    },
    {
        "title": "古意",
        "author": "蒲寿宬",
        "content": "梳鬟照寒泚，寒泚知贞胸。\n整鬟摘秋芳，秋芳无冶容。\n平生？偃蹇，今逐梁君鸿。\n既甘布裙绩，宁厌短褐舂。\n剔目信已笃，刲耳何所从。\n独抚箜篌謡，河流自潨潨。",
        "dynasty": "宋",
        "collection_info": null
    },
    {
        "title": "头陀成庵主刺血写法华经",
        "author": "蒲寿宬",
        "content": "丹书何切切，滴心不滴血。\n纵使血可干，其如心不竭。\n蜀鸟啼作花，至今万山缬。\n杀身以成仁，遗训有先哲。",
        "dynasty": "宋",
        "collection_info": null
    },
    {
        "title": "灯蛾",
        "author": "蒲寿宬",
        "content": "出暗亦已显，傅翼乃不任。\n趋炎弗知止，倐忽游燧林。\n不见异域传，乃有噉火禽。",
        "dynasty": "宋",
        "collection_info": null
    },
    {
        "title": "蜜蜂",
        "author": "蒲寿宬",
        "content": "四时有佳卉，两股不停探。\n花露本清冽，安用如许甘。\n平生事苦口，气味转不谙。",
        "dynasty": "宋",
        "collection_info": null
    },
    {
        "title": "蜘蛛",
        "author": "蒲寿宬",
        "content": "轻丝出皤腹，口织不用梭。\n前身岂虞人，所食在网罗。\n茆栏亦可罥，如此豸者何。",
        "dynasty": "宋",
        "collection_info": null
    },
    {
        "title": "促织",
        "author": "蒲寿宬",
        "content": "炎夏居壁根，凉秋噪篱侧。\n安得懒妇名，岂其旷乃职。\n不念作茧劳，徒能促人织。",
        "dynasty": "宋",
        "collection_info": null
    },
    {
        "title": "蚁",
        "author": "蒲寿宬",
        "content": "玄驹不可絷，若象寜无端。\n南柯二十载，梦觉指一弹。\n谁云丘垤微，转觉天地寛。",
        "dynasty": "宋",
        "collection_info": null
    },
    {
        "title": "蠧鱼",
        "author": "蒲寿宬",
        "content": "种芸岂辟蠧，无水乃有鱼。\n平生破万卷，胸次藏石渠。\n何如叶上虫，篆出先秦书。",
        "dynasty": "宋",
        "collection_info": null
    },
    {
        "title": "扪蝨",
        "author": "蒲寿宬",
        "content": "上即居人头，下即居人身。\n夙岂为人食，今乃务食人。\n不必劳爪掐，聊以扪对宾。",
        "dynasty": "宋",
        "collection_info": null
    },
    {
        "title": "蚊二首  其一",
        "author": "蒲寿宬",
        "content": "白日沿沟渠，中宵隐堂奥。\n触处招燎烟，几人有良帱。\n眶睫知若何，口觜有计暴。",
        "dynasty": "宋",
        "collection_info": null
    },
    {
        "title": "蚊二首  其二",
        "author": "蒲寿宬",
        "content": "昼伏夜已动，血人谋其生。\n不作林中虎，而为帐下虫。\n饥虎有时逢，林密少人行。\n微物不可忽，羣聚成雷轰。\n众觜锥刀铓，矮屋甑釜烹。\n肤爪良自忤，扇扑劳迭更。\n下车抟猛虎，一死政自轻。\n纎纎无所诘，长夜不肯明。\n为我驱蜚廉，么么一扫清。",
        "dynasty": "宋",
        "collection_info": null
    },
    {
        "title": "蚤",
        "author": "蒲寿宬",
        "content": "疾跳若幻术，常笑蝨缝拘。\n动致磨齿牙，害止搔皮肤。\n纎芥何足云，有人饲于菟。",
        "dynasty": "宋",
        "collection_info": null
    },
    {
        "title": "神骏歌送赵委顺就漕",
        "author": "宋蒲寿宬",
        "content": "神骏不受羁，岂知日千里。\n小试秋风前，烁烁电光起。\n何须金络脑，不用珊瑚鞭。\n徐看血汗沫，透出青连钱。\n飞去度赤水，横行抹燕山。\n持归献天子，髙列十二闲。\n渴饮水底月，饥餐草头珠。\n轻揺玉麈尾，侧碾青氍毹。\n振鬛长鸣谢伯乐，千秋万古八骏圗。",
        "dynasty": "宋",
        "collection_info": null
    },
    {
        "title": "子别母呈所翁陈先生",
        "author": "宋蒲寿宬",
        "content": "子别母，欲别牵衣意何苦。\n母有众儿俱母怜，儿无别母儿谁乳。\n海恶宁匪蛟，山饕莫如虎。\n小大不相弃，髙深自为扈。\n万古天地中，何得如母所。\n披絮成踟蹰，履霜正凄楚。\n不见城上乌，相随八九子。\n反哺何足云，慈乌乃如此。\n引翼且莫髙，短翅将千里。",
        "dynasty": "宋",
        "collection_info": null
    },
    {
        "title": "醉歌",
        "author": "宋蒲寿宬",
        "content": "有人八百岁，作鬼三千年。\n如此岂不夭，或者称其绵。\n大椿一春秋，为岁各八千。\n久矣摧为尘，朝菌犹目前。\n燕坐一息顷，直到羲农边。\n谁谓未来事如漆，未来龟镜已在先。\n天地一指掌，日月双跳丸。\n抟沙小儿戏，沧海为桑田。\n南华达生亦已死，伯伦半醉不是颠。\n读书堂上眼如月，轮扁释凿乃冁然。\n髙车本桎梏，更被绳墨牵。\n利泽苟未谐，仁义空自煎。\n有客区区老山泽，不鸣不食称神仙。\n呼来饮酒不肯饮，月明骑鹤游青天。\n举杯邀明月，舞影各自怜。\n必求至乐何者为至乐，今也不乐何用空拳拳。",
        "dynasty": "宋",
        "collection_info": null
    },
    {
        "title": "菊露謡",
        "author": "宋蒲寿宬",
        "content": "清晨采黄菊，露滴露花丛。\n黄花泣白露，白露晞秋风。\n秋风莫相试，菊薤心不同。\n薤露明朝落不落，黄华独老秋风中。",
        "dynasty": "宋",
        "collection_info": null
    },
    {
        "title": "送刘童子试艺天京",
        "author": "宋蒲寿宬",
        "content": "硗硗头角出羣玉，炯炯瞳人剪秋漪。\n神光现作照书月，一览千古无復遗。\n殊科自可献上国，况能文艺超等夷。\n河洛圗书识藴奥，更明爻象通神蓍。\n阵分八势演古法，操弓挟矢动有仪。\n眼前大要固如此，有人头白俱不知。\n当今所重不在宝，弓旌聘召方四驰。\n岂无古人已成筭，时乖事异难设施。\n秋风边尘浩无际，纶巾羽扇思见之。\n终军弃繻繻尚在，刘晏正字字或欹。\n终身愿秉清忠节，芳猷可继大年诗。",
        "dynasty": "宋",
        "collection_info": null
    },
    {
        "title": "送沈保叔国谕试艺右庠",
        "author": "宋蒲寿宬",
        "content": "读书读心不读迹，以言易言竟何益。\n射弓射志不射箭，以力假力何足羡。\n因蹄得兔蹄安用，以虎视石虎则中。\n设科取艺良已拘，分毫得失如摴蒱。\n微官况復多绳墨，千里思驰困羁勒。\n生女嫁属他人屋，生男不出出许国。\n堂堂八尺无创瘢，如斗金印栀蜡颜。\n一条秋水持赠君，腰间愿看生风云。\n君不见唐家将相娄师德，也曾应诏红抹额。\n挝钟饮酒皆儿嬉，握拳透爪真男儿。",
        "dynasty": "宋",
        "collection_info": null
    },
    {
        "title": "君不来词寄云帽上人梅坡翁",
        "author": "宋蒲寿宬",
        "content": "君不来，山中底事堪嫌猜。\n积雨愁人不可道，至今声迹何寥哉。\n竹风微动揽衣起，使我一日肠九回。\n君不来，门前日日添苍苔。",
        "dynasty": "宋",
        "collection_info": null
    },
    {
        "title": "送林城山归上饶",
        "author": "宋蒲寿宬",
        "content": "平生喜诵城山句，一诵千回起狂慕。\n梦魂夜夜峨眉巅，峨眉只在家西住。\n照人楼蜃嘘青红，落笔天虬走云雾。\n冥搜古髓生润芳，坐演正声入韶濩。\n兰宫璧水俱隽功，金马玉堂岂迂歩。\n何人为呌阊阖云，试使琅玕一披露。\n男儿岂暇谋温饱，丹心要使辉青素。\n水潮方仰昌黎韩，日边又起长沙傅。\n玉山万仞髙岧嶤，丛玉琤琤悦朝暮。\n嗟哉精卫愚復愚，海石悠悠力安措。\n傍人龋齿看痴狂，持此痴狂向谁诉。\n古来离别惟有酒，此别情酸酒如醋。\n萍蓬万里终有家，而今更把家为路。",
        "dynasty": "宋",
        "collection_info": null
    },
    {
        "title": "送孙耕山",
        "author": "宋蒲寿宬",
        "content": "梅落痴风寒赑屃，海鴈惊春动归思。\n蹇驴石磴空踟蹰，黄犊青山劳梦寐。\n千载休疑潄石讹，几人堪说种瓜事。\n南州髙士不可攀，俗吏空餐抱深媿。",
        "dynasty": "宋",
        "collection_info": null
    },
    {
        "title": "赠日者冯鼎山",
        "author": "宋蒲寿宬",
        "content": "冯君胸中烂星斗，测人穷达谁与偶。\n得钱便据青旗亭，北斗还堪把浆酒。\n醉来访我梅花傍，索饮哦诗恣狂吼。\n平生许予皆公侯，大轴长篇玩盈手。\n不言于麓神仙人，泣雨滂沱气填口。\n与君生长醉乡国，借箸前筹为君剖。\n东坡固类韩昌黎，伯伦何如毕吏部。\n何处有酒三百壶，姓字甘书酒人簿。\n畏死安能抱仁义，贪生不解推子午。\n酒星此去住何宫，相从且作糟丘主。",
        "dynasty": "宋",
        "collection_info": null
    },
    {
        "title": "濯足瀑下",
        "author": "宋蒲寿宬",
        "content": "石峡轰轰作雷吼，白虹飞趋电光走。\n老蛟搅起阴壑藏，电雪当空射琼玖。\n禅僧倚锡疑欲飞，儿童惊呼不停口。\n山夫伸足承下沫，阴风凛凛生毛髪。\n雨飞如箭任不知，旁人休猜铁为骨。",
        "dynasty": "宋",
        "collection_info": null
    },
    {
        "title": "壮哉亭观龙湫作",
        "author": "宋蒲寿宬",
        "content": "雪车冰柱刘义狂，玉川更与相颉颃。\n车声羊膓几盘折，飞冰走雪何茫茫。\n天公矜此老怪物，六丁直下白昼驱阿香。\n丰龙列缺一时起，千车百柱摧靡靡。\n玉蚪银阙掀霜髯，药兔蟾宫捣瑶髓。\n涛惊浪骇不可摹，璧碎珠倾讵堪拟。\n长风吹雨一座寒，儿童不敢正面看。\n狂客何心助鼓譟，硗田万顷思波澜。\n被髪行歌惬狂想，宝华天雨宁専赏。\n炎天上火下如汤，一派清泠浃隣壤。\n劝君饮酒君莫疑，有酒不饮吾何痴。\n夜光鱼目纷纷杂错乌可辨，眼中如露如电醉来大笑俱不知。",
        "dynasty": "宋",
        "collection_info": null
    },
    {
        "title": "登北山真武观试泉",
        "author": "宋蒲寿宬",
        "content": "莫夸阳羡茗，在彼山之巅。\n莫夸惠山溜，试此山之泉。\n不生陆鸿渐，渴死卢玉川。\n且共春风裏，不鬬社雨前。\n雀舌最嫩弱植耳，嘉树一发如针然。\n灵苗合让武夷贡，清香不与罗浮専。\n北山古丘神所授，以泉名郡天下传。\n置邮纵可走千里，不如一掬清且鲜。\n人生适意在所便，物各有产尽随天。\n蹇驴破帽出近郭，裹茶汲井手自煎。\n泉鲜水活别无法，瓯中沸出酥雪妍。\n山中道士不识此，弹口咋舌称神仙。\n从今决意修茗事，典衣买树莳井边。\n道士且莫颠，古人作善戒所先。\n山中种茶一百顷，不如山下数畆田。\n饥餐渴饮无长物，何患敲门惊昼眠。",
        "dynasty": "宋",
        "collection_info": null
    },
    {
        "title": "游金山寺呈茂老",
        "author": "宋蒲寿宬",
        "content": "长江气势何雄雄，波心幻出青莲宫。\n江流万古浮不去，疑有根蒂谁能穷。\n遡流逺见一培塿，传闻壮观疑谈空。\n风帆渐迫惊诡异，金碧还遶深蒙茸。\n小船破浪与客去，繫缆阶石穿玲珑。\n门前笔架水面立，波涛日夕相撞舂。\n重楼复道费登陟，面面奇怪陡不同。\n丹徒西望耸观阁，淮海大块居其东。\n倚栏檐外水转窄，飞鸿没处明双瞳。\n与僧煮茗话今古，莫穷幻眇窥鸿蒙。\n瀛洲方丈在何许，骑牛觅牛休憧憧。\n遥指危樯夜泊处，惊飈飘簸如飞蓬。\n禅闗深闭浪打屋，夜定不动猜游龙。\n清游适值九月九，汲泉细摘黄花丛。\n水上登髙復谁信，证明頼有今逺公。\n登堂恍惚见坡印，瓣香起敬仙佛踪。\n想像形容记言语，涕零心恻生不逢。\n未穷清兴下山去，扁舟一瞬在阆风。\n作诗聊復纪游迹，来寻此迹何时重。",
        "dynasty": "宋",
        "collection_info": null
    },
    {
        "title": "游西岩",
        "author": "宋蒲寿宬",
        "content": "谁扇洪炉欲煮铁，一寸如冰不曾热。\n岁寒心事梅花知，炭事如何与冰说。\n西岩结屋烟作罩，斑斑不露如隐豹。\n人生大欲刚断除，静处生涯乃仁乐。\n碧梧翠竹呈如琅玕，寒泉玉佩鸣珊珊。\n终焉为计亦不恶，岂知白日生羽翰。\n翻思一夜钟鸣时，先生髙卧如希夷。\n何人更嗔瘴鬼疟，及锋而用皆惊疑。\n荐泉采菊想遗迹，奚其与侣昌黎伯。\n薫莸已定人所知，聊把曾游纪岩石。",
        "dynasty": "宋",
        "collection_info": null
    },
    {
        "title": "书草屋壁",
        "author": "宋蒲寿宬",
        "content": "天地无终穷，万物乃刍狗。\n勿夸杏为梁，何如瓮作牖。\n昔闻巢氏民，仁义亦奚有。\n蠢蠢不识知，居居自醇厚。\n今来丰屋士，文法困绳纽。\n力竞蝜蝂虫，计生养狙叟。\n谁家甲第巍入云，何人鹑衣不掩肘。\n岂知鬼瞰因高明，安得春阳到穷蔀。\n蜗庐能几何，蛮触胜亦负。\n忆我柴桑翁，荒宅十余亩。\n草屋八九间，柴门五株柳。\n野水滋粳𥺌春畦，足葱韮永日。\n为琴书停云，念亲友仪秦。\n枉饶舌施龙，漫多口白衣。\n苍狗安可知，不夷不惠自可否。",
        "dynasty": "宋",
        "collection_info": null
    },
    {
        "title": "愁剧忽失笑",
        "author": "宋蒲寿宬",
        "content": "愁剧忽失笑，不觉心夷然。\n量珠成斗笑不卖，镕金为海愁不煎。\n蜜蜂与蓼虫，生死甘苦缘。\n今也不为乐，人有几百年。\n士龙莫笑跌落水，水中不着此笑仙。",
        "dynasty": "宋",
        "collection_info": null
    },
    {
        "title": "九日",
        "author": "宋蒲寿宬",
        "content": "芙蓉披靡秋水寒，呉姝越艷芳思单。\n漫把黄花事佳节，黄花不入歌舞欢。\n昔人戏马足强健，今我无酒空巑岏。\n黄花无言不可诘，青山落日明归翰。",
        "dynasty": "宋",
        "collection_info": null
    },
    {
        "title": "纠之官莆阳",
        "author": "蒲寿宬",
        "content": "荷槖蔼诸孙，英英列戟门。\n能声家有谱，清识郡无寃。\n松影旌旗道，梅花玉雪村。\n亲庭两驿便，时得问凉暄。",
        "dynasty": "宋",
        "collection_info": null
    },
    {
        "title": "岁暮度朋山岭登山庵追慕先人不胜悲怆因用杨敬夫韵",
        "author": "蒲寿宬",
        "content": "岁寒霜露感，况復度髙深。\n云木犹如此，苔矶不忍临。\n溪流一线碧，门对两山岑。\n含涕危亭曲，遗言尚可寻。",
        "dynasty": "宋",
        "collection_info": null
    },
    {
        "title": "友人若木余兄告归诗以送之",
        "author": "蒲寿宬",
        "content": "两年游海国，一半在山扉。\n政喜沙鸥狎，忽惊辽鹤归。\n苦吟黄叶落，凝睇白云飞。\n志已坚亲养，难分薜荔衣。",
        "dynasty": "宋",
        "collection_info": null
    },
    {
        "title": "寄径山书记悟上人",
        "author": "蒲寿宬",
        "content": "人间传妙语，尘外更深藏。\n寝食因吟废，形骸欲坐忘。\n瘦林秋见鹤，断磬夜闻螀。\n出定生幽思，窗虚月在廊。",
        "dynasty": "宋",
        "collection_info": null
    },
    {
        "title": "寄思溪老藏叟珍上人",
        "author": "蒲寿宬",
        "content": "万折苕溪水，精庐若箇边。\n菰菱时入供，包锡暮行船。\n月朗无云夜，鵰横欲雪天。\n了知身是客，莫负故山缘。",
        "dynasty": "宋",
        "collection_info": null
    },
    {
        "title": "寄老溪上人",
        "author": "蒲寿宬",
        "content": "已知山是石，挂起碧笻条。\n家在黄梅树，门当独木桥。\n寡交因犬恶，黙坐听蝉调。\n同道何时过，心慵不见招。",
        "dynasty": "宋",
        "collection_info": null
    },
    {
        "title": "招枯崖悟上人住山",
        "author": "蒲寿宬",
        "content": "山僧如病鹤，意气独离羣。\n思共孤峯月，閒分半榻云。\n井华晨起汲，瀑布夜深闻。\n相向无言说，窗间草木欣。",
        "dynasty": "宋",
        "collection_info": null
    },
    {
        "title": "和胡竹庄韵",
        "author": "蒲寿宬",
        "content": "脱落皮毛尽，而今肠亦无。\n泣非缘楚玉，声不叶齐竽。\n举目云天迥，论心水月孤。\n祇应饮美酒，跳入费公壶。",
        "dynasty": "宋",
        "collection_info": null
    },
    {
        "title": "次清老弟韵",
        "author": "蒲寿宬",
        "content": "恐负东风约，清唫野歩迟。\n淡烟杨柳外，微雨海棠时。\n逺寄千杯緑，多情两鬓丝。\n閒愁须遣尽，蜂蝶不堪覊。",
        "dynasty": "宋",
        "collection_info": null
    },
    {
        "title": "赵委顺寄诗山中因次韵",
        "author": "蒲寿宬",
        "content": "欲言谁与共，冉冉日还斜。\n绕郭多春树，隔江生暮霞。\n满堤吹柳絮，一舸泛桃花。\n唯爱鳊鱼美，垂缗傍古槎。",
        "dynasty": "宋",
        "collection_info": null
    },
    {
        "title": "题梅窗啸月图",
        "author": "蒲寿宬",
        "content": "梅花纸帐梦，耿耿欲宵残。\n何处幽人啸，一窗明月寒。\n素光流肺腑，清响动岩峦。\n拥膝无言语，归来意自欢。",
        "dynasty": "宋",
        "collection_info": null
    },
    {
        "title": "赠隠者",
        "author": "蒲寿宬",
        "content": "自是山林僻，何心与世踈。\n土铛三合米，竹牖半床书。\n月树迷归鹤，沙泉数过鱼。\n无人觅巢许，不必更深居。",
        "dynasty": "宋",
        "collection_info": null
    },
    {
        "title": "挽吕秘书",
        "author": "蒲寿宬",
        "content": "玉阶空忆去，破屋古梅旁。\n犹讶黯言直，不磨迁史良。\n葵心犹白髮，槐梦落黄粱。\n最后龙门客，恩深涕泗滂。",
        "dynasty": "宋",
        "collection_info": null
    },
    {
        "title": "悼亡",
        "author": "蒲寿宬",
        "content": "百岁期偕老，半生尘梦讹。\n方谐委畚事，忍作鼓盆歌。\n野水悲苹藻，秋风泣薜萝。\n青灯课子诵，此意念君多。",
        "dynasty": "宋",
        "collection_info": null
    },
    {
        "title": "小儿生日",
        "author": "蒲寿宬",
        "content": "今年二十八，细忆始生时。\n渐喜山多树，尤怜水满池。\n相寛吾老大，自教尔童儿。\n佛诞明朝是，然香共展眉。",
        "dynasty": "宋",
        "collection_info": null
    },
    {
        "title": "赠日者王谈天",
        "author": "蒲寿宬",
        "content": "问天天不言，君更欲谈天。\n只且话明日，岂须穷百年。\n已灵机石事，犹梦蚁柯边。\n为扣希夷老，如何尚爱眠。",
        "dynasty": "宋",
        "collection_info": null
    },
    {
        "title": "阿助守岁诵杜工部四十明朝是之句请足成",
        "author": "蒲寿宬",
        "content": "四十明朝是，瞻天祇乞閒。\n自惭身计拙，早觉鬓毛斑。\n守岁从儿喜，搀春借酒颜。\n盍簪喧马意，清梦五云间。",
        "dynasty": "宋",
        "collection_info": null
    },
    {
        "title": "送枯崖悟上人省觐三山",
        "author": "蒲寿宬",
        "content": "遍踏长松影，行吟入画屏。\n秋江一叶渡，落日数峯青。\n白髪干新梦，黄花制晚龄。\n片云何日会，重约在林扄。",
        "dynasty": "宋",
        "collection_info": null
    },
    {
        "title": "即事",
        "author": "蒲寿宬",
        "content": "江楼人卧病，寂寞更谁怜。\n有子常离抱，无家可祝先。\n雕墻笑茅屋，沧海幻桑田。\n昨听东邻讣，浮华亦梦然。",
        "dynasty": "宋",
        "collection_info": null
    },
    {
        "title": "约赵委顺北山试泉",
        "author": "蒲寿宬",
        "content": "拟寻青竹杖，同访白云龛。\n野茗春深苦，山泉雨后甘。\n鸟声尘梦醒，花事午风酣。\n静趣期心会，逢人勿费谈。",
        "dynasty": "宋",
        "collection_info": null
    },
    {
        "title": "春阴偶成柬枯崖",
        "author": "蒲寿宬",
        "content": "砌藓频侵緑，野花相避红。\n不知昏与昼，惟见雨和风。\n有酒为寒尽，无诗非景穷。\n地炉煨芋火，时约老僧同。",
        "dynasty": "宋",
        "collection_info": null
    },
    {
        "title": "友人余兄归小诗寄胡苇航",
        "author": "蒲寿宬",
        "content": "别去又梅时，夷涂岂倦驰。\n能存二顷事，宁畏十年迟。\n耐冷心如铁，因吟鬓欲丝。\n犹嫌夜来梦，不解说相思。",
        "dynasty": "宋",
        "collection_info": null
    },
    {
        "title": "寄胡苇航料院",
        "author": "蒲寿宬",
        "content": "别来梅正谢，愁坐柳成阴。\n救世有何策，圗名非本心。\n万言难復古，一语傥医今。\n已向山中老，因风懐所钦。",
        "dynasty": "宋",
        "collection_info": null
    },
    {
        "title": "九月九日登山",
        "author": "蒲寿宬",
        "content": "日月百年寛，良辰天不悭。\n秋来常对菊，情适便登山。\n户外无尘鞅，篱边有酒颜。\n当时老彭泽，幽事独相闗。",
        "dynasty": "宋",
        "collection_info": null
    },
    {
        "title": "题江心寺诗",
        "author": "蒲寿宬",
        "content": "闻说东瓯胜，兹游心颇降。\n江心浮一寺，水面立双幢。\n路绝帆当户，潮回月漾窗。\n悠悠懐古思，把酒酹渔釭。",
        "dynasty": "宋",
        "collection_info": null
    },
    {
        "title": "七夕前二日与窥堂庄使君江横观水望霓怅然",
        "author": "蒲寿宬",
        "content": "倚阑人不识，懐古尚心惊。\n坐想瀰漫意，卧闻鞺鞳声。\n浪翻京口寺，潮打石头城。\n莫说南柯事，相寛老大情。",
        "dynasty": "宋",
        "collection_info": null
    },
    {
        "title": "溪堂春日即事",
        "author": "蒲寿宬",
        "content": "抵是此溪山，须将旧眼看。\n鸥飞緑不染，鸟没翠如攅。\n雨过岩峦浄，潮来天地寛。\n莫浮茅屋去，犬吠拍栏干。",
        "dynasty": "宋",
        "collection_info": null
    },
    {
        "title": "八月十三夜道士湖泛月",
        "author": "蒲寿宬",
        "content": "万事廓悠悠，因贫得纵游。\n天悭一様月，人有几中秋。\n短笛芙蓉浦，芳尊杜若洲。\n清狂欠拘束，谁恕道家流。",
        "dynasty": "宋",
        "collection_info": null
    },
    {
        "title": "寒山暮景",
        "author": "蒲寿宬",
        "content": "青山寒似削，黄叶扫仍飞。\n落日行人急，痴风过翼稀。\n老鷄寻旧杙，野犬吠缁衣。\n独倚枯藤立，柴门候牧归。",
        "dynasty": "宋",
        "collection_info": null
    },
    {
        "title": "三迭泉庐山简寂观十五里一名撷泉",
        "author": "蒲寿宬",
        "content": "此岂凡间物，神人疑属餍。\n踏翻云母碓，放出水精帘。\n娥女愁遗佩，冰虬或弄髯。\n鲛绡一百丈，织出浪纹纎。",
        "dynasty": "宋",
        "collection_info": null
    },
    {
        "title": "题纯阳洞",
        "author": "蒲寿宬",
        "content": "路入松萝去，閒眠石顶云。\n半宵忽闻虎，六月不飞蚊。\n烟郭多年画，晴畴破衲纹。\n世无俱绝粒，持钵不如耘。",
        "dynasty": "宋",
        "collection_info": null
    },
    {
        "title": "重阳",
        "author": "蒲寿宬",
        "content": "黄花浑似旧，白髪忽惊新。\n争说参军帽，谁怜处士巾。\n折腰宁不辱，有酒未为贫。\n绝爱南山色，相看意转真。",
        "dynasty": "宋",
        "collection_info": null
    },
    {
        "title": "题海云楼下一碧万顷亭",
        "author": "蒲寿宬",
        "content": "倚阑心目浄，万顷一磨铜。\n欲画画不得，託言言更穷。\n阴晴山逺近，日夜水西东。\n此意知谁会，鸥边独钓翁。",
        "dynasty": "宋",
        "collection_info": null
    },
    {
        "title": "心泉",
        "author": "蒲寿宬",
        "content": "来寻万古意，聊结此生缘。\n久视都无物，中间只见天。\n灵根何处觅，露液晓初鲜。\n白髪今如此，扪松忆少年。",
        "dynasty": "宋",
        "collection_info": null
    },
    {
        "title": "石潭观鱼",
        "author": "蒲寿宬",
        "content": "拂石搘颐久，閒心寂似初。\n不知浑是水，宁觉我非鱼。\n欲数犹疑幻，相看若在虚。\n星星双鬓影，何事入方诸。",
        "dynasty": "宋",
        "collection_info": null
    },
    {
        "title": "题金粟洞",
        "author": "蒲寿宬",
        "content": "天风吹绝顶，小立思生豪。\n遥海望无际，众风疑避髙。\n龙留神骨去，犀敛夜光韬。\n惟爱瑶池水，寻云学种桃。",
        "dynasty": "宋",
        "collection_info": null
    },
    {
        "title": "种麦",
        "author": "蒲寿宬",
        "content": "荒林僻左地，时已及来牟。\n颇学鸦种麦，可怜人代牛。\n莫言耒耜苦，且愿甲兵休。\n来岁如旋磨，机轮向瀑流。",
        "dynasty": "宋",
        "collection_info": null
    },
    {
        "title": "委顺赵君见遗千里小景鵶鹊圗有诗将之用韵为谢",
        "author": "蒲寿宬",
        "content": "朝拂扶桑影，暮寻明月枝。\n羣飞心共逺，三匝意犹迟。\n相向无声裏，应思落笔时。\n寸程千里阔，惟可与君知。",
        "dynasty": "宋",
        "collection_info": null
    },
    {
        "title": "送清老弟归荆湖幕",
        "author": "蒲寿宬",
        "content": "驱车出闽峤，微宦历江湖。\n沙塞马蹄疾，水天鸿影孤。\n楚天时卧鼓，蜀道日飞刍。\n万里戎旃客，何当表丈夫。",
        "dynasty": "宋",
        "collection_info": null
    },
    {
        "title": "闻蟋蟀有感",
        "author": "蒲寿宬",
        "content": "煎煎促谁织，机杼咽空林。\n何处露藂下，入人秋思深。\n清灯一綫泪，孤枕百年心。\n此意知谁会，悠然太古音。",
        "dynasty": "宋",
        "collection_info": null
    },
    {
        "title": "挽仁山杨先生",
        "author": "蒲寿宬",
        "content": "滴尽艰难泪，肝肠铁似顽。\n忍教师道绝，还向我翁澘。\n命也吾何憾，天乎识固悭。\n平生修洁意，千载此西山。",
        "dynasty": "宋",
        "collection_info": null
    },
    {
        "title": "用翁雪舟送春韵三首  其一",
        "author": "蒲寿宬",
        "content": "锦衣年少不知愁，风雨无端恼客游。\n万点残红空过眼，一番新緑又从头。\n夕阳细草堪横笛，野渡垂杨可繫舟。\n三百六旬浑是醉，饯春何用苦绸缪。",
        "dynasty": "宋",
        "collection_info": null
    },
    {
        "title": "用翁雪舟送春韵三首  其二",
        "author": "蒲寿宬",
        "content": "隙驹如箭未堪怜，晴雨悲欢付自然。\n九十春光能几日，一番花信又明年。\n残红数点心终在，垂柳千丝意许妍。\n说与游人莫惆怅，绿阴幽草一般天。",
        "dynasty": "宋",
        "collection_info": null
    },
    {
        "title": "用翁雪舟送春韵三首  其三",
        "author": "蒲寿宬",
        "content": "底事黄鹂唤不休，出门欣见绿阴稠。\n残花满地无人扫，芳草连天起客愁。\n泪落田间闻牧笛，醉归江上问渔舟。\n杜鹃也合催春去，何处而今孟浪游。",
        "dynasty": "宋",
        "collection_info": null
    },
    {
        "title": "送择斋先生徐大监赴建仓",
        "author": "蒲寿宬",
        "content": "帝命元臣选外台，南州声望久崔嵬。\n仓箱早办九年集，原隰欣迎四牡来。\n父老此时方见日，吏饕平昼忽惊雷。\n锦衣翠节乡邦重，耿耿文星照上台。",
        "dynasty": "宋",
        "collection_info": null
    },
    {
        "title": "用老竹与子晦韵",
        "author": "蒲寿宬",
        "content": "冰清玉洁好风襟，老屋凄凉兴味深。\n身世已非尘外蹟，语言犹是竹边音。\n且陪此日莺花乐，休忆当年灯火心。\n白髪相看能几许，樽前须要惜光阴。",
        "dynasty": "宋",
        "collection_info": null
    },
    {
        "title": "和杨芸斋送枯崖住兴福韵",
        "author": "蒲寿宬",
        "content": "一夜春光到竹门，东风拂拂动閒云。\n钳锤粗了人间债，缾锡蹔抛林下羣。\n烟塔忽惊当户立，霜钟犹记旧山闻。\n髙谈亹亹天花落，老衲廊头意自欣。",
        "dynasty": "宋",
        "collection_info": null
    },
    {
        "title": "寄石隠老屿上人",
        "author": "蒲寿宬",
        "content": "已约岩头同数宿，如何消息竟茫然。\n抱琴有意弹明月，采药无心到绝巓。\n不过虎溪安得笑，偶逢醉石便欹眠。\n山林此乐而今少，一日相从是宿缘。",
        "dynasty": "宋",
        "collection_info": null
    },
    {
        "title": "和倪梅村",
        "author": "蒲寿宬",
        "content": "偶携琴册傍林泉，坐对梅花记往年。\n鸿燕何心成巧避，夔蚿无语自相怜。\n才唫瘦影黄昬月，又见残红细雨天。\n拟把楚骚重载酒，掀髯抵掌话前缘。",
        "dynasty": "宋",
        "collection_info": null
    },
    {
        "title": "再用韵和苇航",
        "author": "蒲寿宬",
        "content": "长江不直一杯寛，自笑狂生笔力悭。\n有酒何须夸戱马，遶篱岂必强登山。\n世无刘表谁知已，人说渊明我厚颜。\n风雨满城都过了，多簪黄菊出松闗。",
        "dynasty": "宋",
        "collection_info": null
    },
    {
        "title": "与小儿助子游江横作",
        "author": "蒲寿宬",
        "content": "葺荷偶忆湘纍句，筑屋还寻杜若汀。\n孤树每留残日白，片帆徐度逺山青。\n海鸥知我断机虑，渔父与谁分醉醒。\n何处扁舟横短笛，月明风袅不堪听。",
        "dynasty": "宋",
        "collection_info": null
    },
    {
        "title": "江横暮景",
        "author": "蒲寿宬",
        "content": "独倚阑干对落霞，垂杨古渡欲栖鸦。\n渔翁何处烟藏浦，白鹭成羣月浸沙。\n泪落西风呌黄鹄，酒阑深夜听琵琶。\n谁人得似鸱夷子，一叶浮云总是家。",
        "dynasty": "宋",
        "collection_info": null
    },
    {
        "title": "再题江横",
        "author": "蒲寿宬",
        "content": "一榻虚明懐抱幽，水天无际望悠悠。\n潮来不觉沙洲没，浪打只疑茅屋浮。\n何处渔人横短笛，有时嫠妇泣孤舟。\n忘机何必曾相狎，说与江边羣白鸥。",
        "dynasty": "宋",
        "collection_info": null
    },
    {
        "title": "游鼓山题天风海涛亭",
        "author": "蒲寿宬",
        "content": "翛翛白髪倚栏干，笑仰髙峯巾袂仙。\n但见烟霞相逺近，不知宇宙有中边。\n宦途人在非凡境，客裏身游极乐天。\n自叹情懐今潦倒，重来未识是何年。",
        "dynasty": "宋",
        "collection_info": null
    },
    {
        "title": "送使君赵寺丞泰先生",
        "author": "蒲寿宬",
        "content": "别郡安知寄此州，攀辕合借我公留。\n求仁而得又何怨，蔽美岂其为好修。\n花径怕风宜落絮，秧田足雨恐妨牟。\n春归谁识春心苦，才说思春欲白头。",
        "dynasty": "宋",
        "collection_info": null
    },
    {
        "title": "寄何我轩",
        "author": "蒲寿宬",
        "content": "十年不见此髯翁，笑我而今鬓亦蓬。\n几度因诗亲水部，一迴看剑泣山公。\n无心尘世云移岫，极目仙壶浪拍空。\n痛饮剧谈非是梦，寸丹长与荔枝红。",
        "dynasty": "宋",
        "collection_info": null
    },
    {
        "title": "閒坐海观兴致悠然是时月白如昼",
        "author": "蒲寿宬",
        "content": "一笑灵龟尾曵涂，扁舟聊復寄菰蒲。\n潮生潮落帆来去，云卷云舒山有无。\n风定若教胥怒息，月明空忆蠡游孤。\n渔翁不识人间事，白髪青蓑酒满壶。",
        "dynasty": "宋",
        "collection_info": null
    },
    {
        "title": "岭后山庄",
        "author": "蒲寿宬",
        "content": "感慨重来岁月深，手栽松柏已成林。\n万山自此无南北，一水长流不古今。\n先训丁宁犹在耳，老吾寂寞自沾襟。\n君恩已遂祈閒请，莘野归耕是本心。",
        "dynasty": "宋",
        "collection_info": null
    },
    {
        "title": "回谒蓝主簿道傍见梅偶成",
        "author": "蒲寿宬",
        "content": "谁家一树銕斜欹，的皪踈花出短篱。\n黄叶久随风捲地，幽姿当与雪同时。\n白头朔漠穷苏武，瘦骨西山饿伯夷。\n三嗅清芬一杯水，徘徊无语笑掀眉。",
        "dynasty": "宋",
        "collection_info": null
    },
    {
        "title": "题深省庵",
        "author": "蒲寿宬",
        "content": "结草为庵寄一枝，钟鱼聊復事清规。\n野蔬入供无人识，古柏为香有佛知。\n频去饮泉非为渴，偶来坐石忽忘饥。\n常谈且接头陀伴，欲说上乘空费辞。",
        "dynasty": "宋",
        "collection_info": null
    },
    {
        "title": "依韵寄呈林城山",
        "author": "蒲寿宬",
        "content": "隣蛩深夜语幽幽，犹此尘埃一敝裘。\n甘菊已荒归栗里，蒲萄堪醉胜凉州。\n知心海上千年鹤，极目云间五色楼。\n白髪正殷松柏念，不因泉石老斯丘。",
        "dynasty": "宋",
        "collection_info": null
    },
    {
        "title": "即席用委顺听甘师琴韵",
        "author": "蒲寿宬",
        "content": "独抱琴声感岁年，捜趣外欲无絃。\n广陵寂寂嵇生去，秋木幽幽鸣犊贤。\n一点山泉岩窦雨，数声瑶佩泬寥天。\n音徽千载何人会，愿和薫风殿阁前。",
        "dynasty": "宋",
        "collection_info": null
    },
    {
        "title": "与兴福老枯崖乘月观涛",
        "author": "蒲寿宬",
        "content": "无心携起碧笻条，偶尔来从渔父招。\n山色多情似呉越，涛声牵梦到金焦。\n鱼龙一任风云便，鸥鹭不知天海遥。\n共倚栏干秋月白，岂期真乐在今宵。",
        "dynasty": "宋",
        "collection_info": null
    },
    {
        "title": "西岩",
        "author": "蒲寿宬",
        "content": "石路层层碧藓花，矮窗低户足烟霞。\n愁闻独鹤悲寒角，静阅羣蜂凑晚衙。\n野菜旋挑奚待糁，石泉新汲自煎茶。\n炉熏销尽抛书卷，閒倚阑干看日斜。",
        "dynasty": "宋",
        "collection_info": null
    },
    {
        "title": "赠洪都髙士萧野鹤",
        "author": "蒲寿宬",
        "content": "自从华表去蹁蹮，縠顶丹深不计年。\n万里孤光中夜月，一声清唳九重天。\n偶然梦觉思辽海，不是饥驱向野田。\n赤壁秋髙风露下，无心曾唤老坡仙。",
        "dynasty": "宋",
        "collection_info": null
    },
    {
        "title": "赠呉仰云",
        "author": "蒲寿宬",
        "content": "云巾羽扇得真如，不用羞惭非故吾。\n入手千般休说巧，转头一着不为愚。\n尘中羁绊无还有，物外逍遥有若无。\n我若忘机曾悟此，烟波鸥鹭是吾徒。",
        "dynasty": "宋",
        "collection_info": null
    },
    {
        "title": "岁旦勉田隣",
        "author": "蒲寿宬",
        "content": "岁律从新泰道亨，出门欣见麦青青。\n已无闗外石壕吏，遥望城头紫气星。\n往事莫追由世数，寛恩频下为生灵。\n而今颇觉农为重，说与村村父老听。",
        "dynasty": "宋",
        "collection_info": null
    },
    {
        "title": "端午",
        "author": "蒲寿宬",
        "content": "鬓符腰艾去纷纷，荷叶荷花匝水濵。\n思逺楼前虽有曲，若邪溪畔岂无人。\n莫将楚恨悲儿女，聊把骚章託鬼神。\n浊酒满壶渔父笑，江边鸥鹭正相亲。",
        "dynasty": "宋",
        "collection_info": null
    },
    {
        "title": "山园芍药忽有花喜而赋",
        "author": "蒲寿宬",
        "content": "披草篱根问旧花，一番春事又萌芽。\n非因老态逢时感，祗怨昏瞳作雾遮。\n何处而今寻烂熳，不圗于此见英华。\n翻阶自合流芳咏，可惜飘零野客家。",
        "dynasty": "宋",
        "collection_info": null
    },
    {
        "title": "梦故人郭推官元用诗以奠之",
        "author": "蒲寿宬",
        "content": "鷄絮才陈泪已倾，故人旌旐尚禅扄。\n尘中愧我头空白，梦裏逢君眼更青。\n束髪论交真意气，伤心无语负幽冥。\n求铭敢后朋侪事，况復原头有鹡鸰。",
        "dynasty": "宋",
        "collection_info": null
    },
    {
        "title": "夜闻隣笛",
        "author": "蒲寿宬",
        "content": "幽梦初回漏未央，起闻隣笛倍凄凉。\n不知何处石崖裂，忽送一声江水长。\n短棹清风懐赤壁，断垣斜月隠山阳。\n犹疑吹到梅花落，不见梅花空搅肠。",
        "dynasty": "宋",
        "collection_info": null
    },
    {
        "title": "风雨终夜独坐不寐",
        "author": "蒲寿宬",
        "content": "风雨潇潇到夜终，夜寒一室坐虚空。\n何当乐与二三子，免使凄其六一翁。\n老大自甘为老大，穷通休苦较穷通。\n此心不作窥园想，流水落花春梦中。",
        "dynasty": "宋",
        "collection_info": null
    },
    {
        "title": "田园秋兴",
        "author": "蒲寿宬",
        "content": "草屋柴门风露凉，寒瓜收蔓力锄荒。\n新栽莙荙恰逢雨，欲剪芹蓝犹待霜。\n牧竖归来煨芋熟，田翁相就泼醅香。\n里胥偶报徴苖急，自闢閒畦早筑场。",
        "dynasty": "宋",
        "collection_info": null
    },
    {
        "title": "郊行有感",
        "author": "蒲寿宬",
        "content": "鷄犬不鸣何处村，頽檐破壁问谁门。\n蓬蒿满地田园在，瓦砾如山井臼存。\n青草髑髅疑是梦，白头老父泣无言。\n咨诹隣旧多为鬼，倚杖徘徊堪断魂。",
        "dynasty": "宋",
        "collection_info": null
    },
    {
        "title": "近重阳作",
        "author": "蒲寿宬",
        "content": "满城风雨近重阳，梧竹萧萧欲断肠。\n敢望白衣来送酒，拟将黄菊去为粮。\n繫茰安得山堪避，落帽岂无人在旁。\n千载风流心独会，饮泉亦足慰凄凉。",
        "dynasty": "宋",
        "collection_info": null
    },
    {
        "title": "赋枸杞",
        "author": "蒲寿宬",
        "content": "神草如蓬世不知，壁间墻角自离离。\n辛盘空芼仙人杖，药斧惟寻地骨皮。\n千岁未逢朱孺子，四时堪供陆天随。\n霜晨忽讶春樱熟，閒摘殷红遶断篱。",
        "dynasty": "宋",
        "collection_info": null
    },
    {
        "title": "画船",
        "author": "蒲寿宬",
        "content": "世路羊肠姑已之，扁舟我欲问冰夷。\n祗因吏部酷好酒，岂是鷄林要售诗。\n万事不如潮有信，寸心唯頼月相知。\n斜风细雨休归去，此政老翁沉醉时。",
        "dynasty": "宋",
        "collection_info": null
    },
    {
        "title": "游武夷九曲",
        "author": "蒲寿宬",
        "content": "紫缦红裀事有根，緑函金鎻蜕犹存。\n无缘得到千岩顶，试问而今几代孙。\n汉祀昔曾陈玉脯，晋人方始识桃源。\n不因大隠屏中老，未易抽簪扣洞门。",
        "dynasty": "宋",
        "collection_info": null
    },
    {
        "title": "寄石隠",
        "author": "蒲寿宬",
        "content": "闭门十日雨，破屋砌生苔。\n此意何人会，抱琴来不来。",
        "dynasty": "宋",
        "collection_info": null
    },
    {
        "title": "题叶寄杨芸夫",
        "author": "蒲寿宬",
        "content": "吟得秋风老，敲窗意转深。\n凭将林下事，为寄与知音。",
        "dynasty": "宋",
        "collection_info": null
    },
    {
        "title": "心泉二首  其一",
        "author": "蒲寿宬",
        "content": "涓涓万古意，湛湛一尘无。\n明月来窥镜，宵寒露滴珠。",
        "dynasty": "宋",
        "collection_info": null
    },
    {
        "title": "心泉二首  其二",
        "author": "蒲寿宬",
        "content": "骤来惊辟易，久视益虚无。\n咫尺星堪摘，波揺又走珠。",
        "dynasty": "宋",
        "collection_info": null
    },
    {
        "title": "菊泉",
        "author": "蒲寿宬",
        "content": "疏泉得古髓，种菊蒙秋潭。\n愿与村中人，一瓢共清甘。",
        "dynasty": "宋",
        "collection_info": null
    },
    {
        "title": "闻泉",
        "author": "蒲寿宬",
        "content": "山椒一雨过，石罅百泉鸣。\n应接都不暇，更兼秋月明。",
        "dynasty": "宋",
        "collection_info": null
    },
    {
        "title": "涧亭麈尾泉",
        "author": "蒲寿宬",
        "content": "泉挥玉麈尾，岫拥翠云裘。\n尽日看不足，倚阑生古愁。",
        "dynasty": "宋",
        "collection_info": null
    },
    {
        "title": "江横信笔",
        "author": "蒲寿宬",
        "content": "潮汐有赢缩，江横无古今。\n鱼龙任掀舞，孤月在天心。",
        "dynasty": "宋",
        "collection_info": null
    },
    {
        "title": "书滴翠岩壁",
        "author": "蒲寿宬",
        "content": "萝衣湿寒翠，苔锦上嶙峋。\n一榻千峯里，因诗忆古人。",
        "dynasty": "宋",
        "collection_info": null
    },
    {
        "title": "书香炉瀑布图后",
        "author": "蒲寿宬",
        "content": "飞流三百丈，日射碧琉璃。\n一气何终极，淋漓自不知。",
        "dynasty": "宋",
        "collection_info": null
    },
    {
        "title": "青霞西亭",
        "author": "蒲寿宬",
        "content": "长松被薜荔，怪石生烟霞。\n檐牙木杪见，上有山人家。",
        "dynasty": "宋",
        "collection_info": null
    },
    {
        "title": "沧浪亭",
        "author": "蒲寿宬",
        "content": "晓色桃蒸霞，春阴柳垂雾。\n为问桥下船，沿流到何处。",
        "dynasty": "宋",
        "collection_info": null
    },
    {
        "title": "心泉",
        "author": "蒲寿宬",
        "content": "冷冷一涧泉，炯炯千树雪。\n岁寒铁石心，山中玩芳洁。",
        "dynasty": "宋",
        "collection_info": null
    },
    {
        "title": "读可翁閒坐偈",
        "author": "蒲寿宬",
        "content": "夜久风浪息，骊龙弄颔珠。\n水怪不敢动，明月满江湖。",
        "dynasty": "宋",
        "collection_info": null
    },
    {
        "title": "白鬚",
        "author": "蒲寿宬",
        "content": "月照当襟雪，终剪施摩诘。\n我作白鬚行，而得飬生术。",
        "dynasty": "宋",
        "collection_info": null
    },
    {
        "title": "题石",
        "author": "蒲寿宬",
        "content": "岩石多意气，松树留髙龄。\n倚仗眇云涛，天风吹泠泠。",
        "dynasty": "宋",
        "collection_info": null
    },
    {
        "title": "怡云",
        "author": "蒲寿宬",
        "content": "把作一片画，晴阴浑不同。\n不知谁是画，伫立意无穷。",
        "dynasty": "宋",
        "collection_info": null
    },
    {
        "title": "寒食有感",
        "author": "蒲寿宬",
        "content": "杏粥因怀旧，榆羮岂为春。\n凭将禁火事，说与乞墦人。",
        "dynasty": "宋",
        "collection_info": null
    },
    {
        "title": "郊意",
        "author": "蒲寿宬",
        "content": "清晨起搔头，荷锄出门去。\n露湿野草花，香来不知处。",
        "dynasty": "宋",
        "collection_info": null
    },
    {
        "title": "题画竹扇寄友",
        "author": "蒲寿宬",
        "content": "明月二千里，清风一万竿。\n相思写不得，写出梦来看。",
        "dynasty": "宋",
        "collection_info": null
    },
    {
        "title": "春日闻禽戏题寓廨",
        "author": "蒲寿宬",
        "content": "隔墻听幽咔，入坐春融融。\n午梦恬不成，始知身在笼。",
        "dynasty": "宋",
        "collection_info": null
    },
    {
        "title": "棹歌",
        "author": "蒲寿宬",
        "content": "鼓枻归去来，蓑风鸣策策。\n明月倾我壶，沧浪天一碧。",
        "dynasty": "宋",
        "collection_info": null
    },
    {
        "title": "牧童歌十首  其一",
        "author": "蒲寿宬",
        "content": "荷笠小苍头，犊裩乘水牛。\n扬鞭自叱咤，度陇復凭沟。",
        "dynasty": "宋",
        "collection_info": null
    },
    {
        "title": "牧童歌十首  其二",
        "author": "蒲寿宬",
        "content": "软坡便伫犊，凉荫聚羣髫。\n一竖忽然起，恐牛残荳苖。",
        "dynasty": "宋",
        "collection_info": null
    },
    {
        "title": "牧童歌十首  其三",
        "author": "蒲寿宬",
        "content": "隔溪骑度水，浮去似鸱夷。\n莫话五湖事，且看牛背儿。",
        "dynasty": "宋",
        "collection_info": null
    },
    {
        "title": "牧童歌十首  其四",
        "author": "蒲寿宬",
        "content": "倦来牛背卧，一觉度前冈。\n牛饱儿呼馁，归来煨芋香。",
        "dynasty": "宋",
        "collection_info": null
    },
    {
        "title": "牧童歌十首  其五",
        "author": "蒲寿宬",
        "content": "前山飞暮雨，牛上展青蓑。\n回首牛呼犊，哀音儿唱歌。",
        "dynasty": "宋",
        "collection_info": null
    },
    {
        "title": "牧童歌十首  其六",
        "author": "蒲寿宬",
        "content": "斜阳归处险，路熟了无疑。\n结草为衣着，圏葭作竹吹。",
        "dynasty": "宋",
        "collection_info": null
    },
    {
        "title": "牧童歌十首  其七",
        "author": "蒲寿宬",
        "content": "野花簮短笠，露湿蔓青青。\n莫笑儿童小，人间河鼓星。",
        "dynasty": "宋",
        "collection_info": null
    },
    {
        "title": "牧童歌十首  其八",
        "author": "蒲寿宬",
        "content": "老翁分社酒，匕箸小孩提。\n黄犊今堪驾，明年学把犂。",
        "dynasty": "宋",
        "collection_info": null
    },
    {
        "title": "牧童歌十首  其九",
        "author": "蒲寿宬",
        "content": "生来在田野，少小学耕锄。\n敢望多名誉，随人角挂书。",
        "dynasty": "宋",
        "collection_info": null
    },
    {
        "title": "牧童歌十首  其一○",
        "author": "蒲寿宬",
        "content": "芳郊望无际，逐草任西东。\n世上千场梦，人间一笛风。",
        "dynasty": "宋",
        "collection_info": null
    },
    {
        "title": "山中秋晓",
        "author": "蒲寿宬",
        "content": "命策空山风露冷，野花无数不知名。\n林丛深处无人问，时吐秋芬一様清。",
        "dynasty": "宋",
        "collection_info": null
    },
    {
        "title": "书隠者壁",
        "author": "蒲寿宬",
        "content": "鹃啼花落春已非，秧老蚕眠雨初霁。\n牛衣梦觉山日髙，风前犹是巢由世。",
        "dynasty": "宋",
        "collection_info": null
    },
    {
        "title": "飞泉",
        "author": "蒲寿宬",
        "content": "藓壁轻飞雾雨寒，一帘清漱玉珊珊。\n游鳞莫羡层澜去，镂雪雕冰满肺肝。",
        "dynasty": "宋",
        "collection_info": null
    },
    {
        "title": "题赠枯崖",
        "author": "蒲寿宬",
        "content": "玉麈无心试出拈，山房春静燕窥檐。\n相思独上青霞顶，閒倚栏干望塔尖。",
        "dynasty": "宋",
        "collection_info": null
    },
    {
        "title": "赠老溪孚上人",
        "author": "蒲寿宬",
        "content": "玉涧双盘略彴过，对人扪蝨坐鸡窠。\n煮茶与客早归去，落日前山路更多。",
        "dynasty": "宋",
        "collection_info": null
    },
    {
        "title": "石室閒坐忆东坡渔舟一叶江吞天句成一绝",
        "author": "蒲寿宬",
        "content": "渔舟一叶江吞天，诵翁此句心茫然。\n不知何处有此景，而今忽堕吾眼前。",
        "dynasty": "宋",
        "collection_info": null
    },
    {
        "title": "锡老弟山居",
        "author": "蒲寿宬",
        "content": "君住南山我北山，隔溪斜照见炊烟。\n相寻懒趁溪邉路，村酒时沽上钓船。",
        "dynasty": "宋",
        "collection_info": null
    },
    {
        "title": "闺意",
        "author": "蒲寿宬",
        "content": "聘得深村玉雪姿，力胜杵臼案齐眉。\n笑他老大専房宠，犹把房帏比旧时。",
        "dynasty": "宋",
        "collection_info": null
    },
    {
        "title": "酒量减",
        "author": "蒲寿宬",
        "content": "少年一日几鸱夷，瓦甓而今力不支。\n莫笑杯中酒量减，至和全在半醺时。",
        "dynasty": "宋",
        "collection_info": null
    },
    {
        "title": "题武夷",
        "author": "蒲寿宬",
        "content": "九曲诸峯向背殊，丹青虽巧不能模。\n堂堂标致髙如许，灵迹何须问有无。",
        "dynasty": "宋",
        "collection_info": null
    },
    {
        "title": "重游武夷偶成棹歌一首",
        "author": "蒲寿宬",
        "content": "一派弯环九曲溪，溪深溪浅净无泥。\n鹭鸶不作窥鱼计，飞入屏风也似迷。",
        "dynasty": "宋",
        "collection_info": null
    },
    {
        "title": "月岩",
        "author": "蒲寿宬",
        "content": "皎皎应如欲下弦，为谁长挂此岩前。\n行人莫笑中空洞，空洞中间尽是天。",
        "dynasty": "宋",
        "collection_info": null
    },
    {
        "title": "青霞",
        "author": "蒲寿宬",
        "content": "百尺长松岩下风，一轮明月屋西峯。\n梦回细数登山路，知在青霞第几重。",
        "dynasty": "宋",
        "collection_info": null
    },
    {
        "title": "玉女峯",
        "author": "蒲寿宬",
        "content": "玉女攅空拥雾鬟，铁心千古照溪湾。\n愿分一滴清溪水，去洗人间脂粉颜。",
        "dynasty": "宋",
        "collection_info": null
    },
    {
        "title": "题西山灵峯感应寺",
        "author": "蒲寿宬",
        "content": "路入灵峯西復西，桄榔叶暗古招提。\n山僧更在云深处，花落苍苔幽鸟啼。",
        "dynasty": "宋",
        "collection_info": null
    },
    {
        "title": "题纯阳洞",
        "author": "蒲寿宬",
        "content": "道士当年九日山，侧身西望翠云间。\n一枝乞倚纯阳洞，万仞崔嵬不可攀。",
        "dynasty": "宋",
        "collection_info": null
    },
    {
        "title": "次枯崖上人催梅韵",
        "author": "蒲寿宬",
        "content": "黄叶萧萧雨滴阶，梦魂飞到瀑边梅。\n遥知楖栗山中老，一日花间一百回。",
        "dynasty": "宋",
        "collection_info": null
    },
    {
        "title": "百花洲梅",
        "author": "蒲寿宬",
        "content": "孤根宁不在栽培，枝北枝南春一回。\n尽道游鱼是佳谶，不知洲上有花魁。",
        "dynasty": "宋",
        "collection_info": null
    },
    {
        "title": "早梅",
        "author": "蒲寿宬",
        "content": "荷已全凋菊未残，一枝的皪照江干。\n暖风莫诧搀先意，留取清芬待岁寒。",
        "dynasty": "宋",
        "collection_info": null
    },
    {
        "title": "瀑上见梅有懐老溪上人",
        "author": "蒲寿宬",
        "content": "野水横斜最老枝，一生心事雪霜知。\n世人重眼不重鼻，祇爱花光与补之。",
        "dynasty": "宋",
        "collection_info": null
    },
    {
        "title": "雨中见梅泫然而作",
        "author": "蒲寿宬",
        "content": "梦遶孤山欲断魂，竹篱茅舍雨纷纷。\n何心更作巡檐事，眀月枝头照泪痕。",
        "dynasty": "宋",
        "collection_info": null
    },
    {
        "title": "次韵",
        "author": "蒲寿宬",
        "content": "绝顶秋髙风露寒，倚阑心事到梅间。\n谁知岁晚相思意，欲种梅花满此山。",
        "dynasty": "宋",
        "collection_info": null
    },
    {
        "title": "赠林愚庵墨梅",
        "author": "蒲寿宬",
        "content": "色空已解花光意，香影难随逋老踪。\n此叟芒端不着蜜，几回曾误壁间蜂。",
        "dynasty": "宋",
        "collection_info": null
    },
    {
        "title": "题萧照画山水渔父四轴  其一",
        "author": "蒲寿宬",
        "content": "裂石断崖如赤壁，暗想当年学士苏。\n巨口细鳞新网得，一樽惟有月相娱。",
        "dynasty": "宋",
        "collection_info": null
    },
    {
        "title": "题萧照画山水渔父四轴  其二",
        "author": "蒲寿宬",
        "content": "轻蓑短棹下沧浪，不是寻常黄帽郎。\n料应江上青山色，肯博人间白玉堂。",
        "dynasty": "宋",
        "collection_info": null
    },
    {
        "title": "题萧照画山水渔父四轴  其三",
        "author": "蒲寿宬",
        "content": "火云收尽天逾阔，野艇归来日未斜。\n秋思满江禁不得，又吹长笛出芦花。",
        "dynasty": "宋",
        "collection_info": null
    },
    {
        "title": "题萧照画山水渔父四轴  其四",
        "author": "蒲寿宬",
        "content": "野航偶繋梅花下，人在梅花与雪俱。\n直钓情知鱼不食，一丝终日挂冰壶。",
        "dynasty": "宋",
        "collection_info": null
    },
    {
        "title": "又渔父四首  其一",
        "author": "蒲寿宬",
        "content": "昨日卖鱼到城郭，暑气千门正炮烙。\n买酒归来风露凉，始信人间渔父乐。",
        "dynasty": "宋",
        "collection_info": null
    },
    {
        "title": "又渔父四首  其二",
        "author": "蒲寿宬",
        "content": "钓得鱼来日又斜，潮迴无路可归家。\n炙鱼当饭且一饱，閒看白鸥飞浪花。",
        "dynasty": "宋",
        "collection_info": null
    },
    {
        "title": "又渔父四首  其三",
        "author": "蒲寿宬",
        "content": "海光潋灔月团圎，一颗明珠落玉盘。\n鸥鹭不知何处宿，白头閒坐把鱼竿。",
        "dynasty": "宋",
        "collection_info": null
    },
    {
        "title": "又渔父四首  其四",
        "author": "蒲寿宬",
        "content": "青山淡淡水悠悠，有客江邉孟浪游。\n渔父相逢欲借问，掉头吟咏不相酬。",
        "dynasty": "宋",
        "collection_info": null
    },
    {
        "title": "七夕",
        "author": "蒲寿宬",
        "content": "盈盈一水望牵牛，欲渡银河不自由。\n月照纎纎织素手，为君裁出翠云裘。",
        "dynasty": "宋",
        "collection_info": null
    },
    {
        "title": "江上闻笛",
        "author": "蒲寿宬",
        "content": "笛声何处水茫茫，潮落沙寒月照廊。\n嵇吕成尘不可觅，满襟清泪忆山阳。",
        "dynasty": "宋",
        "collection_info": null
    },
    {
        "title": "春晓闻禽",
        "author": "蒲寿宬",
        "content": "唤回春梦几声禽，涧草岩花动此心。\n搔首偶然自失笑，不知何处是山林。",
        "dynasty": "宋",
        "collection_info": null
    },
    {
        "title": "闻鸡",
        "author": "蒲寿宬",
        "content": "无数穷檐苦夜悠，一声惊散枕邉愁。\n天家合把黄金铸，置向竿头赦九州。",
        "dynasty": "宋",
        "collection_info": null
    },
    {
        "title": "闻蝉",
        "author": "蒲寿宬",
        "content": "闭息含真抱叶枯，春风将尽蜕寒肤。\n緑槐忽作仙人啸，长曵一声山日晡。",
        "dynasty": "宋",
        "collection_info": null
    },
    {
        "title": "赋竹间禽",
        "author": "蒲寿宬",
        "content": "晴咔连林春翕翕，一片劳心不堪絷。\n竹间勿作么凤吟，何处飞来羽衣湿。",
        "dynasty": "宋",
        "collection_info": null
    },
    {
        "title": "饭牛歌",
        "author": "蒲寿宬",
        "content": "新秧插遍水盈畴，童穉相呼去饭牛。\n极目平坡烟草细，歌声何处雨飕飕。",
        "dynasty": "宋",
        "collection_info": null
    },
    {
        "title": "水碓",
        "author": "蒲寿宬",
        "content": "午枕閒随梦出尘，觉来不记是城闉。\n寂无人语惟闻碓，恐有穿腰持石人。",
        "dynasty": "宋",
        "collection_info": null
    },
    {
        "title": "咏狸",
        "author": "蒲寿宬",
        "content": "买鱼日日与狌狸，捕鼠有心奚待饥。\n但免翻盆与覆碗，何须要见血淋漓。",
        "dynasty": "宋",
        "collection_info": null
    },
    {
        "title": "渔父词十三首  其一",
        "author": "蒲寿宬",
        "content": "万里长江一钓丝，萧萧蓬鬓任风吹。\n微雨过，片帆欹。\n青山浓淡更多奇。",
        "dynasty": "宋",
        "collection_info": null
    },
    {
        "title": "渔父词十三首  其二",
        "author": "蒲寿宬",
        "content": "江渚春风澹荡时，斜阳芳草鹧鸪飞。\n莼菜滑，白鱼肥。\n浮家泛宅不曾归。",
        "dynasty": "宋",
        "collection_info": null
    },
    {
        "title": "渔父词十三首  其三",
        "author": "蒲寿宬",
        "content": "烟浦迴环几百湾，无人知此橛头船。\n风露冷，月姢姢。\n云间一过看飞仙。",
        "dynasty": "宋",
        "collection_info": null
    },
    {
        "title": "渔父词十三首  其四",
        "author": "蒲寿宬",
        "content": "野缆閒移石笋江，旁人争看老眉厖。\n铺月席，展风窗。\n飞来何处白鸥双。",
        "dynasty": "宋",
        "collection_info": null
    },
    {
        "title": "渔父词十三首  其五",
        "author": "蒲寿宬",
        "content": "葭荻横披众木东，浪花如雪晚来风。\n云母幌，水精宫。\n莲花一叶白头翁。",
        "dynasty": "宋",
        "collection_info": null
    },
    {
        "title": "渔父词十三首  其六",
        "author": "蒲寿宬",
        "content": "飘忽狂风一霎间，长鱼吹浪势如山。\n牢繫缆，蓼花湾。\n白鸥沙上伴人閒。",
        "dynasty": "宋",
        "collection_info": null
    },
    {
        "title": "渔父词十三首  其七",
        "author": "蒲寿宬",
        "content": "清晓朦胧古渡头，烟中人语艣声柔。\n云五色，蜃成楼。\n鸡鸣日出似罗浮。",
        "dynasty": "宋",
        "collection_info": null
    },
    {
        "title": "渔父词十三首  其八",
        "author": "蒲寿宬",
        "content": "搔首推篷晓色新，雪花飘瞥大江滨。\n渔父醉，不收缗。\n白髭红颊玉为人。",
        "dynasty": "宋",
        "collection_info": null
    },
    {
        "title": "渔父词十三首  其九",
        "author": "蒲寿宬",
        "content": "明月愁人夜未央，篷窗如画水浪浪。\n何处笛，起凄凉。\n梅花喷作一天霜。",
        "dynasty": "宋",
        "collection_info": null
    },
    {
        "title": "渔父词十三首  其一○",
        "author": "蒲寿宬",
        "content": "白首渔郎不解愁，长歌箕踞亦风流。\n江上事，寄蜉蝣。\n灵均那更恨悠悠。",
        "dynasty": "宋",
        "collection_info": null
    },
    {
        "title": "渔父词十三首  其一一",
        "author": "蒲寿宬",
        "content": "琉璃为地水精天，一叶渔舟浪满颠。\n风肃肃，露姢姢。\n家在芦花何处邉。",
        "dynasty": "宋",
        "collection_info": null
    },
    {
        "title": "渔父词十三首  其一二",
        "author": "蒲寿宬",
        "content": "江上浪花飞洒天，拍阶鞺鞳屋如船。\n月不夜，水无邉。\n何处笛声人未眠。",
        "dynasty": "宋",
        "collection_info": null
    },
    {
        "title": "渔父词十三首  其一三",
        "author": "蒲寿宬",
        "content": "逺入茫茫无尽邉，渔舟来往似行天。\n欹枕看，不成眠。\n谁识人间太乙仙。",
        "dynasty": "宋",
        "collection_info": null
    },
    {
        "title": "又渔父词二首  其一",
        "author": "蒲寿宬",
        "content": "白水塘邉白鹭飞，龙湫山下鲫鱼肥。\n欹雨笠，着云衣。\n玄真不见又空归。",
        "dynasty": "宋",
        "collection_info": null
    },
    {
        "title": "又渔父词二首  其二",
        "author": "蒲寿宬",
        "content": "岩下无心云自飞，塘邉足雨水初肥。\n龟曵尾，緑毛衣。\n荷盘无数尔安归。",
        "dynasty": "宋",
        "collection_info": null
    },
    {
        "title": "欸乃词",
        "author": "蒲寿宬",
        "content": "白头翁，白头翁，江海为田鱼作粮。\n相逢祇可唤刘四，不受人呼刘四郎。",
        "dynasty": "宋",
        "collection_info": null
    },
    {
        "title": "南村",
        "author": "蒲寿宬",
        "content": "每怀渊明老，昔欲居南村。\n诛茅结矮屋，种桑荫前轩。\n嘉蔬不盈掬，浊酒时一尊。\n客至如许行，惟看神农言。",
        "dynasty": "宋",
        "collection_info": null
    },
    {
        "title": "句  其一",
        "author": "欧良",
        "content": "璧固君所寄，镜亦妾所惜。\n乍可返君璧，妾镜不可得。",
        "dynasty": "宋",
        "collection_info": null
    },
    {
        "title": "句  其二",
        "author": "欧良",
        "content": "红黄冬树叶，紫翠夕阳山。",
        "dynasty": "宋",
        "collection_info": null
    },
    {
        "title": "挽文文山",
        "author": "邓剡",
        "content": "忆公泪悬河，九地无此事泻。\n想公骑赤龙，请命苍梧野。\n世人醉生死，翻笑独醒者。\n焉知千载英，精爽皎不夜。\n义士无废兴，时运有代谢。\n念昔丧乱初，公骑使君马。\n奋袂起勤王，忼慨泪盈把。\n须臾三万众，如自九天下。\n灯棋书檄交，笑语杂悲咤。\n捧土障洪河，一绳维大厦。\n至哉朝宗性，百折终不舍。\n身北冠自南，血碧心肯化。\n颜钩凛忠劲，杜诗蔚骚雅。\n晋阳骨肉冤，东市刀兵解。\n精诚揭天日，气魄动夷夏。\n丈夫如此何，一死尤足怕。\n田横老宾客，白髮余息假。\n有时梦岩电，意悟当飘洒。\n非无中丞传，杀青自谁写。\n魂归哀江南，千秋俎乡社。",
        "dynasty": "宋",
        "collection_info": null
    },
    {
        "title": "文文山画像赞",
        "author": "邓剡",
        "content": "目煌煌兮疏星晓寒，气英英兮晴雷殷山。\n头碎柱而璧完，血化碧而心丹。\n呜呼，谁谓斯人不在世间。",
        "dynasty": "宋",
        "collection_info": null
    },
    {
        "title": "挽李行甫",
        "author": "邓剡",
        "content": "落倘使平生马少游，不将乡里博封侯。\n肯缘儿辈断屐齿，谁忆平生醉杖头。\n老去焉知尧壤力，乱来初识楚天忧。\n新坟似与欧阡近，许见衣冠夜月游。",
        "dynasty": "宋",
        "collection_info": null
    },
    {
        "title": "挽唐如晦二首  其一",
        "author": "邓剡",
        "content": "战艺时人北，受书吾道东。\n俊图开熟路，怒翼碍回风。\n勇往千人废，豪来一世空。\n深山埋玉气，得失付鸡虫。",
        "dynasty": "宋",
        "collection_info": null
    },
    {
        "title": "挽唐如晦二首  其二",
        "author": "邓剡",
        "content": "法护何妨短，元龙故自豪。\n交情如水淡，义气与秋高。\n贫不霑三釜，年方见二毛。\n魂兮如可返，通饮读离骚。",
        "dynasty": "宋",
        "collection_info": null
    },
    {
        "title": "挽文魁母齐魏国夫人三首  其一",
        "author": "邓剡",
        "content": "客谈剪髻德，邻识断机心。\n梭壁风云早，谖春雨露深。\n安舆神物相，归旐路足钦。\n滂母犹难比，生儿振古今。",
        "dynasty": "宋",
        "collection_info": null
    },
    {
        "title": "挽文魁母齐魏国夫人三首  其二",
        "author": "邓剡",
        "content": "色养从予季，全忠付伯兮。\n一心陵事汉，数语贾兴齐。\n海岭太多幸，崦嵫日遽西。\n犹怜兼国命，鸾诰湿金泥。",
        "dynasty": "宋",
        "collection_info": null
    },
    {
        "title": "挽文魁母齐魏国夫人三首  其三",
        "author": "邓剡",
        "content": "两公兄弟我，我亦母夫人。\n侍疾番禺药，行封海道纶。\n孤穷空后死，俯仰欲谁亲。\n不尽西州泪，陶阡杳去尘。",
        "dynasty": "宋",
        "collection_info": null
    },
    {
        "title": "鹧鸪",
        "author": "邓剡",
        "content": "行不得也哥哥。\n瘦妻弱子羸牸驮，天长地阔多网罗。\n南音渐少北音多，肉飞不起可奈何。\n行不得也哥哥。",
        "dynasty": "宋",
        "collection_info": null
    },
    {
        "title": "步月  其一",
        "author": "邓剡",
        "content": "皓月流华光，微霄暧虚碧。\n空庭四无人，及此美□夕。\n霏微弄香雾，淡荡舒玉色。\n离离花影斜，梢梢兰露滴。\n颓然意忘倦，欲起还自惜。\n春情谅难得，后夜空相忆。",
        "dynasty": "宋",
        "collection_info": null
    },
    {
        "title": "步月  其二",
        "author": "邓剡",
        "content": "盈盈当春月，含情隔幽櫺。\n好怀自制，起坐可一庭。\n娟娟吐微云，迢迢映华星。\n不寝步芳阴，裴回惜娉娉。\n百虫未敢怨，卉木正葱青。\n余光散草露，乃復似秋萤。",
        "dynasty": "宋",
        "collection_info": null
    },
    {
        "title": "晓径",
        "author": "邓剡",
        "content": "晓风吹众绿，中含露气清。\n振袂起行散，逍遥觉身轻。\n爱彼薝卜香，淡然无世情。\n依稀庞家女，提篮映篱行。\n虽无膏沐意，皓质玉雪明。\n相看味禅悦，何必话无生。",
        "dynasty": "宋",
        "collection_info": null
    },
    {
        "title": "暑夕",
        "author": "邓剡",
        "content": "暑夕不能寐，起坐林间亭。\n啮鼠欺黑月，流萤乱飞星。\n星河光淡泊，不辨草树青。\n泥泥凉露下，稍稍残梦醒。\n幽虫故儿女，私语如相譍。\n邻钟自何来，迢迢入孤听。",
        "dynasty": "宋",
        "collection_info": null
    },
    {
        "title": "夜闻风声归思浩然",
        "author": "邓剡",
        "content": "西风响高树，乡梦去帆前。\n稚子衡门下，先茔乱叶边。\n老来多一出，归去恰经年。\n海燕巢何晚，秋期落尔先。",
        "dynasty": "宋",
        "collection_info": null
    },
    {
        "title": "砻山",
        "author": "邓剡",
        "content": "斜阳客如画，路转丛薄间。\n惊禽忽衝起，似石投前山。",
        "dynasty": "宋",
        "collection_info": null
    },
    {
        "title": "午坐后亭",
        "author": "邓剡",
        "content": "隔帘迟日午风微，社燕惊寒未肯归。\n读了丹经成默坐，时时一片杏花飞。",
        "dynasty": "宋",
        "collection_info": null
    },
    {
        "title": "望夫山",
        "author": "邓剡",
        "content": "朝望夫，暮望夫，一夕化作山石枯。\n潮水去却回，行人来不来。",
        "dynasty": "宋",
        "collection_info": null
    },
    {
        "title": "简寂观",
        "author": "邓剡",
        "content": "一径两山合，迢迢入青空。\n前横交剑流，后倚迭云屏。\n平生三笑图，此日丹元庭。\n双瀑隐如画，可玩不可听。\n东瀑更飘洒，珠玑落青冥。\n丹井久湮芜，蜕骨何由灵。\n何年老鹤归，松桧语丁宁。\n苦竹不肯笋，知此味甘馨。\n秋深石坛冷，液液枕参横。",
        "dynasty": "宋",
        "collection_info": null
    },
    {
        "title": "报先寺",
        "author": "邓剡",
        "content": "我是人间未了僧，苍崖如梦昔经行。\n炉中香愿犹余烬，石上精魂又一生。\n绝嶂猿啼惊犬吠，四山屏合护钟声。\n何当缘业人间满，孤拥秋衾坐五更。",
        "dynasty": "宋",
        "collection_info": null
    },
    {
        "title": "书乌龙山",
        "author": "邓剡",
        "content": "岁云暮矣可奈何，云愁雨湿阴风多。\n林壑摧残海惊波，惨淡一色无山河。\n哀鸣嗷嗷旧枝柯，飞天不容忧虞罗。\n深山短景孤鸟过，会看明午风日和。",
        "dynasty": "宋",
        "collection_info": null
    },
    {
        "title": "跋刘敏叔画杨诚斋先生探梅图",
        "author": "邓剡",
        "content": "夜起诗翁吟骨健，雪寒梅瘦月初生。\n谁教霜月闲描画，景物和人成五清。",
        "dynasty": "宋",
        "collection_info": null
    },
    {
        "title": "题龙山钟",
        "author": "邓剡",
        "content": "丰山背后钟，霜月平原定。\n夜半响鲸音，隐隐天地应。\n山灵鹤梦醒，独听还独咏。\n萧萧蓬蒿中，收入杜陵径。",
        "dynasty": "宋",
        "collection_info": null
    },
    {
        "title": "避乱至乌岩山赠承节赵公",
        "author": "邓剡",
        "content": "流水桃花又避秦，诛茅西崦结为邻。\n如公尚友浮丘伯，顾我早师梅子真。\n棋酒从容新里社，衣冠萧散古遗民。\n他年史传收芳迹，应许牵联作隐人。",
        "dynasty": "宋",
        "collection_info": null
    },
    {
        "title": "洛思山",
        "author": "徐天佑",
        "content": "归去蹉跎岁月深，羁愁无示故乡心。\n人生毕竟俱怀土，庄舄当时自越吟。",
        "dynasty": "宋",
        "collection_info": null
    },
    {
        "title": "许询园",
        "author": "徐天佑",
        "content": "高栖不受鹤书招，北干家园久寂寥。\n明月空怀人姓许，故山犹自岫名萧。",
        "dynasty": "宋",
        "collection_info": null
    },
    {
        "title": "箪醪河",
        "author": "徐天佑",
        "content": "往事悠悠逝水知，临流尚想报吴时。\n一壶能遣三军醉，不比商家酒作池。",
        "dynasty": "宋",
        "collection_info": null
    },
    {
        "title": "钱王祠",
        "author": "徐天佑",
        "content": "石槛山前结驷游，故乡霞锦遍林丘。\n祇今东府空遗庙，露立唐碑老树秋。",
        "dynasty": "宋",
        "collection_info": null
    },
    {
        "title": "方干岛",
        "author": "徐天佑",
        "content": "平生心事白欧知，一卷云庵处士诗。\n占得镜中奇绝处，祇缘身值广明时。",
        "dynasty": "宋",
        "collection_info": null
    },
    {
        "title": "白楼亭",
        "author": "徐天佑",
        "content": "江左名流共往还，白楼何许只青山。\n不须商略闲今古，物换星移俯仰间。",
        "dynasty": "宋",
        "collection_info": null
    },
    {
        "title": "孺子亭",
        "author": "宗必经",
        "content": "连天大厦莫容身，小向溃湖边一问津。\n心事说知林郭，姓名误入府中陈。\n半篙绿水三间屋，一榻清风百世人。\n只有青青堤上柳，至今犹是汉时春。",
        "dynasty": "宋",
        "collection_info": null
    },
    {
        "title": "滕王阁",
        "author": "宗必经",
        "content": "高阁连城十二栏，西风领客共跻攀。\n半帘烟雨长江外，千里湖山咫尺间。\n雁带秋声归别浦，莺分春色过巴山。\n当年蛱蝶知谁画，一梦庄周去不还。",
        "dynasty": "宋",
        "collection_info": null
    },
    {
        "title": "南浦",
        "author": "宗必经",
        "content": "江到南关古渡头，旁分一曲入溪流。\n垂杨夹道三千户，遶郭连樯数万舟。\n春水绿波芳草渡，秋风明月白苹洲。\n滔滔出舍红尘派，一棹中流万顷秋。",
        "dynasty": "宋",
        "collection_info": null
    },
    {
        "title": "句  其一",
        "author": "宗必经",
        "content": "睡晨方知前是梦，落花难上旧来枝。",
        "dynasty": "宋",
        "collection_info": null
    },
    {
        "title": "句  其二",
        "author": "宗必经",
        "content": "不觉授书冬再易，我思暴霸欲消魂。",
        "dynasty": "宋",
        "collection_info": null
    },
    {
        "title": "费拾遗书堂",
        "author": "江景春",
        "content": "投閒深感圣君恩，放浪华山酒满樽。\n高下数峯撑日月，东南一柱壮干坤。\n雁拖秋色迷渔浦，鸦背斜阳过洞门。\n偶听山中风水响，恐疑仙乐和朝垣。",
        "dynasty": "宋",
        "collection_info": null
    },
    {
        "title": "疎斋以旧作题渊明归来图诗见赠依韵奉和",
        "author": "潘从大",
        "content": "公归岂为三径松，取节荆轲雠祖龙。\n平生大义要其终，遁身甘混田舍翁。\n肯随一世皆尚同，言言易水诗见志。\n抚卷陡觉辞深雄，谁知笔补造化工。\n寓怀麯糵匪轹醉，孤忠耿耿蟠心胸。\n纡辔几许尘埃中，柴桑不与车马通。\n八表同昏雨蒙蒙，皦日行天西復东。\n当年荣木随时穷，黄花今犹傲秋风。\n拜公遗像读公传，眼高千载为之空。",
        "dynasty": "宋",
        "collection_info": null
    },
    {
        "title": "疎斋用前韵记响山之游依韵奉答",
        "author": "潘从大",
        "content": "空山在昔森万松，两贤曾此登虬龙。\n流风余韵无时终，我来寒栖鬓成翁。\n人生出处何心同，梦破邯郸几富贵。\n战退蛮触相长雄，静定要与山争功。\n绣衣光华照岩壑，豁然纳我云梦胸。\n羣峯飞翠匏樽中，仙源还□渔舟通。\n须臾烟霏散空蒙，楼观隐约孤城东。\n感慨千古思无穷，啸歌抵掌生英风。\n黄金易求此乐少，野人何计瓢空。",
        "dynasty": "宋",
        "collection_info": null
    },
    {
        "title": "赠无庵沈相师",
        "author": "潘从大",
        "content": "喜见人间百岁翁，青鞋藜杖步如风。\n一庵无处知身幻，四海行来觉眼空。\n论相又看新进士，挑诗多识旧名公。\n承平往事谁知得，闲听高谈梦寐同。",
        "dynasty": "宋",
        "collection_info": null
    },
    {
        "title": "谢张御史见访",
        "author": "潘从大",
        "content": "绿满山人屐齿苔，蓬门长日为谁开。\n那知御史秋霜笔，携得春风满袖来。",
        "dynasty": "宋",
        "collection_info": null
    },
    {
        "title": "谢人惠鱼米",
        "author": "潘从大",
        "content": "读书干禄不医贫，馔厌寒葅甑欲尘。\n自笑凄凉弹铗客，欣逢慷慨指囷人。\n江南缩项鲜堪鲙，浙右长腰色胜银。\n盂饭杯羹饱扪腹，鬓迈岁事又从新。",
        "dynasty": "宋",
        "collection_info": null
    },
    {
        "title": "刘龙洲祠",
        "author": "凌万顷",
        "content": "尝随荐鹗上天阍，肯信荒山泣断魂。\n百岁光阴随酒尽，一生气概祇诗存。\n冢倾平地藤萝合，碑倚空岩雾雨昏。\n纵是纸灰那得到，落花寒食不开门。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "李嘉龙",
        "content": "江湖牢落叹蘧年，说着干淳泪泫然。\n折桂昔为天上客，餐松今作洞中仙。\n南窗寄傲陶元亮，东海归来鲁仲连。\n紫凤天吴颠倒褐，抱琴又泛楚江船。",
        "dynasty": "宋",
        "collection_info": null
    },
    {
        "title": "大涤洞",
        "author": "王煓",
        "content": "轧轧篮舆松径间，晚风吹雨逼人寒。\n断崖蹲虎停云湿，一水飞蛟醉眼看。\n空翠万重藏绝景，夜光千丈浴神丹。\n青鞋布袜吾能办，未觉丹躯羽化难。",
        "dynasty": "宋",
        "collection_info": null
    },
    {
        "title": "贾师宪望海楼成次韵  其一",
        "author": "陈宜中",
        "content": "名与山高千古重，恩如海阔一身轻。\n门下少年初幕府，格随诸吏上峥嵘。",
        "dynasty": "宋",
        "collection_info": null
    },
    {
        "title": "贾师宪望海楼成次韵  其二",
        "author": "陈宜中",
        "content": "功归再造金瓯好，岁已三登玉烛调。\n昨是倚筇平地看，一如石壁望松寥。",
        "dynasty": "宋",
        "collection_info": null
    },
    {
        "title": "如占城经吴川极浦亭",
        "author": "陈宜中",
        "content": "颠风吹雨过吴川，极浦亭前望远天。\n有路可通环屿外，无山堪并首阳巓。\n溪云起处潮初长，夜月高时人未助。\n异日北归须记取，平芜尽处一峯圆。",
        "dynasty": "宋",
        "collection_info": null
    },
    {
        "title": "题浮玉山居图",
        "author": "钱选",
        "content": "瞻彼南山岑，白云何翩翩。\n下有幽栖人，啸歌乐徂年。\n丛石映清泚，嘉木澹芳妍。\n日月无终极，陵谷从变迁。\n神襟轶寥廓，兴寄挥五絃。\n尘彯一以绝，招隐奚足言。",
        "dynasty": "宋",
        "collection_info": null
    },
    {
        "title": "题桃源图",
        "author": "钱选",
        "content": "始信桃源隔几秦，后来无復问津人。\n武陵不是花开晚，流到人间却暮春。",
        "dynasty": "宋",
        "collection_info": null
    },
    {
        "title": "题金碧山水卷  其一",
        "author": "钱选",
        "content": "目穷千里笔不到，自是余生坐太凡。\n一日兴来何可遏，开窗写出碧岩岩。",
        "dynasty": "宋",
        "collection_info": null
    },
    {
        "title": "题金碧山水卷  其二",
        "author": "钱选",
        "content": "江南北苑出奇才，千里溪山笔底回。\n不管六朝兴废事，一樽且向画图开。",
        "dynasty": "宋",
        "collection_info": null
    },
    {
        "title": "题金碧山水卷  其三",
        "author": "钱选",
        "content": "烟云出没有无间，半在空虚半在山。\n我亦閒中消日月，幽林深处听潺湲。",
        "dynasty": "宋",
        "collection_info": null
    },
    {
        "title": "题金碧山水卷  其四",
        "author": "钱选",
        "content": "胸中得酒出孱颜，木叶森森岁暮残。\n落墨不随岚气暝，几重山色几重澜。",
        "dynasty": "宋",
        "collection_info": null
    },
    {
        "title": "题洪崖先生像",
        "author": "钱选",
        "content": "神驾驭倒景，太虚时总辔。\n玄道不可分，直悟天人际。\n羣从皆成仙，玩世不计年。\n何当事神游，许我笑拍肩。",
        "dynasty": "宋",
        "collection_info": null
    },
    {
        "title": "题竹林七贤图",
        "author": "钱选",
        "content": "昔人好沈酣，人事不復理。\n但进杯中物，应世聊尔尔。\n悠悠天地间，偷乐本无愧。\n诸贤各有心，流俗毋轻议。",
        "dynasty": "宋",
        "collection_info": null
    },
    {
        "title": "题仇书图",
        "author": "钱选",
        "content": "两两挟策游康衢，聚戏不异同队鱼。\n忽然儿态起争竞，捐弃箧笥仇诗书。",
        "dynasty": "宋",
        "collection_info": null
    },
    {
        "title": "题復州裂本兰亭",
        "author": "钱选",
        "content": "鼠鬚注砚写流觞，一入书林久復藏。\n二十八行经进字，回头不比在尘樑。",
        "dynasty": "宋",
        "collection_info": null
    },
    {
        "title": "题孤山图",
        "author": "钱选",
        "content": "一童一鹤两相随，閒步梅边赋小诗。\n疎影暗香真绝句，至今谁復继新辞。",
        "dynasty": "宋",
        "collection_info": null
    },
    {
        "title": "题戏婴图",
        "author": "钱选",
        "content": "殿阁森森气自清，不知人世有蓬瀛。\n日长无事宫中乐，閒与诸姬伴戏婴。",
        "dynasty": "宋",
        "collection_info": null
    },
    {
        "title": "题水仙卷",
        "author": "钱选",
        "content": "帝子不沈湘，亭亭绝世妆。\n晓烟横薄袂，秋濑韵明珰。\n洛浦应求友，姚家合让王。\n殷勤归水部，雅意在分香。",
        "dynasty": "宋",
        "collection_info": null
    },
    {
        "title": "题雪霁望弁山图  其一",
        "author": "钱选",
        "content": "弁山之阳冠吴兴，峮嶙巀嶭望不平。\n焕然僊宫隠其下，众山所仰青復青。\n雪花夜积山如换，乘兴行舟须放缓。\n平生不识五老峰，且冩吾乡一竒观。",
        "dynasty": "宋",
        "collection_info": null
    },
    {
        "title": "题雪霁望弁山图  其二",
        "author": "钱选",
        "content": "夜来天雨雪，万木同一变。\n饥鸦觉余起，观览立须俨。\n遥山琼成积，平田玉如碾。\n老夫醒眼看，树树何其灿。",
        "dynasty": "宋",
        "collection_info": null
    },
    {
        "title": "题雪霁望弁山图  其三",
        "author": "钱选",
        "content": "城市我所居，遥看弁山雄。\n积雪最先见，皓影照诸峰。\n我今逺城市，薄逰留此中。\n忽焉岁云暮，更觉樽屡空。\n开门未然烛，飞花舞回风。\n万木同一缟，四野变其容。\n恨无登山屐，幽讨何由穷。",
        "dynasty": "宋",
        "collection_info": null
    },
    {
        "title": "题雪霁望弁山图  其四",
        "author": "钱选",
        "content": "倚天苍弁独崔嵬，仙阙逰遨愧不才。\n揽镜频嗟双鬓改，推窗三见六花开。\n山中酒户衝寒去，城裏行人踏雪来。\n安得时晴风日好，竹林深处且衔杯。",
        "dynasty": "宋",
        "collection_info": null
    },
    {
        "title": "题雪霁望弁山图  其五",
        "author": "钱选",
        "content": "子猷安道何为者，自是相忘意最真。\n千载寥寥风雪夜，始知乘兴更无人。",
        "dynasty": "宋",
        "collection_info": null
    },
    {
        "title": "题雪霁望弁山图  其六",
        "author": "钱选",
        "content": "一冬飞雪又将春，能报年丰不救贫。\n我亦曽闻散花手，不知天女意何勤。",
        "dynasty": "宋",
        "collection_info": null
    },
    {
        "title": "题雪霁望弁山图  其七",
        "author": "钱选",
        "content": "眼前触物动成氷，冻笔频枯字不成。\n独坐火炉煨酒吃，细听扑簌打窗声。",
        "dynasty": "宋",
        "collection_info": null
    },
    {
        "title": "题雪霁望弁山图  其八",
        "author": "钱选",
        "content": "阶檐积雪动经旬，犹自霏霏夜向晨。\n四望莫分天地色，一时遮尽海山尘。\n舞风不住缘何事，见日还销亦快人。\n独欠故交来叩户，洛中髙卧是前身。",
        "dynasty": "宋",
        "collection_info": null
    },
    {
        "title": "题雪霁望弁山图  其九",
        "author": "钱选",
        "content": "乱山积雪欝崔嵬，对景惭无倡和才。\n晴日旧曾梅下饮，好懐今为竹林开。\n仙人千劫能居此，俗客三生始一来。\n未许扁舟落吾手，明朝相约共传杯。",
        "dynasty": "宋",
        "collection_info": null
    },
    {
        "title": "题山居图卷",
        "author": "钱选",
        "content": "山居惟爱静，白日掩柴门。\n寡合人多忌，无求道自尊。\n鷃鹏俱有意，兰艾不同根。\n安得蒙庄叟，相逢与细论。",
        "dynasty": "宋",
        "collection_info": null
    },
    {
        "title": "五君咏 阮籍",
        "author": "钱选",
        "content": "阮公虽沦迹，识密鉴亦洞。\n沉醉似埋照，寓辞类託讽。\n长啸若怀人，越礼自惊众。\n物故不可论，途穷能无恸。",
        "dynasty": "宋",
        "collection_info": null
    },
    {
        "title": "五君咏 嵇康",
        "author": "钱选",
        "content": "中散不偶世，本自餐霞人。\n形解验黙仙，吐论知凝神。\n立俗迕流议，寻山洽隐沦。\n鸾翮有时锵，龙性谁能驯。",
        "dynasty": "宋",
        "collection_info": null
    },
    {
        "title": "五君咏 刘伶",
        "author": "钱选",
        "content": "刘公善闭关，怀情灭闻见。\n鼓钟不足欢，容色岂能眩。\n韬精日沉饮，谁知非荒宴。\n颂酒虽短章，深衷自此见。",
        "dynasty": "宋",
        "collection_info": null
    },
    {
        "title": "五君咏 阮咸",
        "author": "钱选",
        "content": "仲容青云器，实禀生民秀。\n达音何用深，识微在金奏。\n郭奕巳心醉，山公非虚觏。\n屡荐不入官，一麾乃出守。",
        "dynasty": "宋",
        "collection_info": null
    },
    {
        "title": "五君咏 向秀",
        "author": "钱选",
        "content": "向秀甘淡薄，深心託毫素。\n探道好渊玄，观书鄙章句。\n交吕既鸿轩，攀嵇亦鳯举。\n流连河裏游，恻怆山阳赋。",
        "dynasty": "宋",
        "collection_info": null
    },
    {
        "title": "题唐三学士图",
        "author": "钱选",
        "content": "唐三学士粲三英，挺挺人才艺术精。\n无事围棋春昼永，至今画笔尚传名。",
        "dynasty": "宋",
        "collection_info": null
    },
    {
        "title": "题观梅图",
        "author": "钱选",
        "content": "不见西湖处士星，俨然风月为谁明。\n当时寂寞孤山下，两句诗成万古名。",
        "dynasty": "宋",
        "collection_info": null
    },
    {
        "title": "题秋江待渡图",
        "author": "钱选",
        "content": "山色空蒙翠欲流，长江清澈一天秋。\n茅茨落日寒烟外，久立行人待渡舟。",
        "dynasty": "宋",
        "collection_info": null
    },
    {
        "title": "题韩左军马图",
        "author": "钱选",
        "content": "韩公胸次有神奇，写得天闲八尺驹。\n曾为岐王天上赐，不随即护雨中驱。\n霜蹄奋迅追飞电，凤首昂藏似渴乌。\n春草青青华山曲，三边今日已无虞。",
        "dynasty": "宋",
        "collection_info": null
    },
    {
        "title": "题秋茄图",
        "author": "钱选",
        "content": "忆昔毗山爱写生，瓜茄任我笔纵横。\n自怜老去翻成拙，学圃今犹学不成。",
        "dynasty": "宋",
        "collection_info": null
    },
    {
        "title": "题石勒问道图",
        "author": "钱选",
        "content": "磊落为人天下奇，来参佛法始知机。\n一言能悟圆通理，却笑刘聪事事非。",
        "dynasty": "宋",
        "collection_info": null
    },
    {
        "title": "题杨妃上马图",
        "author": "钱选",
        "content": "唐室开元致太平，年年十月幸华清。\n当时马上多娇态，不相驱驰蜀道行。",
        "dynasty": "宋",
        "collection_info": null
    },
    {
        "title": "中秋月",
        "author": "钱选",
        "content": "皎皎无边白玉盘，年年此夕带愁看。\n松枝积翠欺人老，桂影浮香入鬓寒。\n常记醉来多谬误，又逢秋至辄悲酸。\n疎桐清露中庭下，泪洒西风为一弹。",
        "dynasty": "宋",
        "collection_info": null
    },
    {
        "title": "天台杂书",
        "author": "钱选",
        "content": "灵境无人桃自花，东风吹散赤城霞。\n山容对我横天末，柳色将春到水涯。\n王粲忆秦空有恨，杜陵入蜀更无家。\n干戈满眼何年定，回雁悠悠白日斜。",
        "dynasty": "宋",
        "collection_info": null
    },
    {
        "title": "夜宿南山僧寺",
        "author": "钱选",
        "content": "高楼一日赏新晴，白羽停挥倚绣楹。\n尘世可怜人易老，海门还见月长生。\n蓬瀛缥缈南山小，殿阁森罗北斗横。\n今古登临尽如此，不须游子独含情。",
        "dynasty": "宋",
        "collection_info": null
    },
    {
        "title": "题归去来图",
        "author": "钱选",
        "content": "衡门植五柳，东篱采丛菊。\n长啸有余清，无奈酒不足。\n当世宜沈酣，作色召侮辱。\n乘兴赋归欤，千载一辞独。",
        "dynasty": "宋",
        "collection_info": null
    },
    {
        "title": "春暮",
        "author": "钱选",
        "content": "晴日溪光动草堂，两峯浮翠瞰沧浪。\n独挥羽扇成何事，更嘆芒鞋为底忙。\n一水澄清鱼避影，万红狼藉蜨分香。\n东风自是无情物，白日杨花莫漫狂。",
        "dynasty": "宋",
        "collection_info": null
    },
    {
        "title": "题友人判太平归来诗卷",
        "author": "钱选",
        "content": "宫锦翩翩五色麟，如君端合侍枫宸。\n山中老去陶弘景，湖曲归来贺季真。\n上界神仙足官府，此身城郭旧人民。\n还乡我结同盟社，只看桃花莫问春。",
        "dynasty": "宋",
        "collection_info": null
    },
    {
        "title": "春日即事",
        "author": "钱选",
        "content": "十日春风暄且妍，溪头花柳竞相鲜。\n美人遥隔山川外，社雨忽来尊俎前。\n白髮青春犹故我，夕阳幽草自新阡。\n五陵公子莫相笑，曾散黄金乐少年。",
        "dynasty": "宋",
        "collection_info": null
    },
    {
        "title": "杂诗  其一",
        "author": "钱选",
        "content": "地僻秋深戎马閒，一尊随处且开颜。\n谁思铜雀埋黄土，但忆金人出汉关。\n六合茫茫天共远，五湖杳杳雁飞还。\n中年陶写无丝竹，王谢风流莫强攀。",
        "dynasty": "宋",
        "collection_info": null
    },
    {
        "title": "杂诗  其二",
        "author": "钱选",
        "content": "青春跃马两山间，溪柳岩花动客颜。\n日落孤城金铎振，草深荒冢石人閒。\n庾郎赋就元无味，阮籍途穷且未还。\n江左风流半摧谢，白头犹自绕乡关。",
        "dynasty": "宋",
        "collection_info": null
    },
    {
        "title": "题寿阳梅妆图",
        "author": "王思谦",
        "content": "一声白雁度江潮，便觉金陵王气销。\n画史不知亡国恨，犹将铅粉记前朝。",
        "dynasty": "宋",
        "collection_info": null
    },
    {
        "title": "小桃源",
        "author": "詹復",
        "content": "远寻瑶草到仙家，衝破云间一片霞。\n道士不知兴废事，又来溪上种桃花。",
        "dynasty": "宋",
        "collection_info": null
    },
    {
        "title": "峡中和卜彦才韵",
        "author": "方逢振",
        "content": "尹躬乐不在耕莘，乐在明明以及民。\n贪看回头多应错，偶闻变色始知真。\n圣贤气象心为大，天地根萌人是仁。\n认着濂溪窗草意，自家胸次一般春。",
        "dynasty": "宋",
        "collection_info": null
    },
    {
        "title": "峡塾讲中庸第二章诗",
        "author": "方逢振",
        "content": "滔滔逝者若斯夫，不有耆儒孰共扶。\n昭揭五条皆远道，由来一本不殊途。\n圣贤奥义难穷尽，老笔名言妙写模。\n我欲研朱同点易，先生肯位此中无。",
        "dynasty": "宋",
        "collection_info": null
    },
    {
        "title": "次卢月山贺建造韵",
        "author": "方逢振",
        "content": "辙雪营巢近岁除，樵奴溪友落成初。\n卜邻喜有玉川子，作计拚为陶隐居。\n架上多储韩杜卷，案头不着老庄书。\n干坤自有关心事，非是幽人偏爱庐。",
        "dynasty": "宋",
        "collection_info": null
    },
    {
        "title": "至元廿四年十一月二十日得宣命诣朝可庵有诗不敢当次韵以谢  其一",
        "author": "方逢振",
        "content": "雪棹殷勤泛剡溪，吟香为拂案头埃。\n老躯久已乞骸去，瘦骨应难入画来。\n但愿东皇怜病瘦，早从西华觅云台。\n当年自是渠无分，明主何曾弃不才。",
        "dynasty": "宋",
        "collection_info": null
    },
    {
        "title": "至元廿四年十一月二十日得宣命诣朝可庵有诗不敢当次韵以谢  其二",
        "author": "方逢振",
        "content": "抱琴来会锦沙溪，音响能清一世埃。\n不学晋人反招隐，颇知陶令欲归来。\n羡君雪裏骑驴兴，哀我年前戏马台。\n留取老翁看云月，干坤撑拓赖奇才。",
        "dynasty": "宋",
        "collection_info": null
    },
    {
        "title": "风潭精舍月夜偶成",
        "author": "方逢振",
        "content": "茅屋三间一坞云，此窝真足养吾神。\n不知逐鹿断蛇手，但见落花啼鸟春。\n石几梅瓶添水活，地炉茶鼎煮泉新。\n古今天地何穷尽，愧我其间作散人。",
        "dynasty": "宋",
        "collection_info": null
    },
    {
        "title": "挽谏坡居士",
        "author": "方逢振",
        "content": "谏议村中一布衾，幽潜两事最堪称。\n瘗骸鬼结来生草，削髪僧然后夜灯。\n螭篆凄凉嗟老钝，薤章鸣咽动亲朋。\n羡公有子能如此，多少英雄叫不譍。",
        "dynasty": "宋",
        "collection_info": null
    },
    {
        "title": "赠相士叶秋月",
        "author": "方逢振",
        "content": "麻衣道眼明如月，学士神仙带不来。\n天上贵人若相问，只渭三字画炉灰。",
        "dynasty": "宋",
        "collection_info": null
    },
    {
        "title": "江湖稳处",
        "author": "方逢振",
        "content": "此舟无物本来虚，万斛清香只有诗。\n昨夜潮头高几丈，老僧睡着不曾知。",
        "dynasty": "宋",
        "collection_info": null
    },
    {
        "title": "赠山屋相士",
        "author": "方逢振",
        "content": "圆颅方趾具仁端，性体由来只一般。\n若见裏头腔子黑，相书已作死人看。",
        "dynasty": "宋",
        "collection_info": null
    },
    {
        "title": "悼亡秘书",
        "author": "方逢振",
        "content": "翠华东南来，奎聚属吴域。\n分王百余年，灵光赫天德。\n龙文发南源，圆书粲东壁。\n谁折天罅开，猝忽正气泄。\n剖藏发金柜，抉藴破石室。\n籤怕逐汗牛，至珍去遐绝。\n我欲然藜人，四库亦赤立。\n细人慕所爱，但嗟珠玉翼。\n君子为道谋，惟忧孔孟北。\n风气日已趋，南强变金革。\n周礼吾能言，欲征恐无籍。\n落落星向晨，后生当努力。",
        "dynasty": "宋",
        "collection_info": null
    },
    {
        "title": "毛伯玉以六月廿七日来访是年天不雨梅亢热异常书数韵述怀且以赠之",
        "author": "方逢振",
        "content": "伯玉不我过，过我必六月。\n老天雨不梅，五行一乃绝。\n亢离单用事，赤乌赤如血。\n人寰何辠辜，几欲炮烙杀。\n左手解衣襟，右手不停箑。\n脱帽无奈何，而况可腰折。\n西望禽鬼焦，东望金鱼涸。\n前山牛眠洿，亦復如火发。\n相携将安之，只合坐论说。\n伯玉老先辈，家传洞林诀。\n谈辩管郭雄，五鬼皆避易。\n借君铁拄杖，蹴踏六月雪。\n为我买雪山，斵冰作天穴。",
        "dynasty": "宋",
        "collection_info": null
    },
    {
        "title": "庚寅人日雨夕大雷电激而成雹阳专而阴不胜寒反为燠復雷雹大雨弥旬燠极而霰继以大雪三日深山盈丈自人日至晦凡二十三日雨雹霰雪农民告苦为二十韵以记之",
        "author": "方逢振",
        "content": "龙马交战相长雄，一胜一负互始终。\n二气胁击威力穷，凝冰迸出焦火中。\n跳丸飞炮怒打空，一夜白尽午头峰。\n顷田十万银裹封，东皇未肯开冶镕。\n山眩水晃人灭踪，痴猿冻鹤惊折松。\n邻鸡失旦僧懒钟，昏晓不辨天地聋。\n盐虎坐险终陷凶，狞狮见日空眼红。\n书生径卧身龙钟，讽谏不到齐王宫。\n灞陵无驴句不工，万家丑怪难形容。\n我闻古语盈尺丰，今深一丈愁杀农。\n欲将此意问天公，天公高高高几重。",
        "dynasty": "宋",
        "collection_info": null
    },
    {
        "title": "翰林将指下学峡宾声叟为诸友先雨雪载途民亦劳止一诗怀之",
        "author": "方逢振",
        "content": "空山雪片大如盘，有客远在孤馆眠。\n翰林喝马不到地，白帝叱驭亲行鞭。\n疾驱滕六笞飞廉，六花急舞狂且颠。\n玉皇香案口读宣，深衣大带依然仙。\n东里先生履欲穿，湿透布袜枵嚢缠。\n高谈雄辩垆亭边，不有义意谁肯前。\n阳羡山中春信传，两骖已发垂虹鞭。\n诸君急棹山阴船，子猷逸兴今翻然。",
        "dynasty": "宋",
        "collection_info": null
    },
    {
        "title": "茶具一贽鲜于伯机",
        "author": "方逢振",
        "content": "惠山天下第一泉，阳羡百草不敢先。\n二绝独与端石便，不受翠铁黄金煎。\n古来风韵擅玉川，日高丈五犹打眠。\n山中旧事今不然，石铫不在坡炉塼。\n伯机卓荦美少年，好官不做自取廉。\n床头月俸无一钱，手续陆羽经二篇。\n我有片石出古端，瓜师斵成无脚铛。\n为君置之书几边，自汲活水烹新烟。\n不待七碗肌骨仙，飞去玉皇香案前。\n天公高高望眼穿，百姓堕落深深渊，无人敢说江南天。",
        "dynasty": "宋",
        "collection_info": null
    },
    {
        "title": "示湖田庵僧",
        "author": "方逢振",
        "content": "千里渴骥奔横川，万松滴翠蜿蜒盘。\n我来庐墓分一龛，纸窗摇动卓锡泉。\n铸钟𩊭鼓买祭田，云冠雪衲聊结缘。\n昆崙石壁蛟龙渊，呵禁守护灵物专。\n六根五藴洗不蠲，山鬼不肯降太颠。\n内热正坐饥火煎，睡蛇灭尽方安眠。\n君不见沩山禅，刚把铁牛鼻孔穿。\n犯人禾稼痛挞鞭，常见迥迥在我前。\n又不见高公嵬，天遣妖魔下玉軿。\n试我楞壁坚，不知死灰无復燃。\n我游诸方三十年，出入无界参人天。\n不羡翚绀碧捐金钱，不羡高堂会食罗大午，只羡当年开祖师贤。",
        "dynasty": "宋",
        "collection_info": null
    },
    {
        "title": "送侄隆吉作遂安教谕",
        "author": "方逢振",
        "content": "旧时州置文学掾，南宫集英大学选。\n英雄壮志必此争，饭囊郡庠奴隶县。\n今时学籍难登天，青山□老天厌。\n蚁蜁驴磨犹自痴，不释不玄良觉窘。\n南州谕缺数百员，得即忻忻不得愠。\n他年一些录繇此迁，视博士员居四紧。\n博士以上梯级危，仕至泮宫钻天令。\n小阮胆大志復狂，拔起泥中尤自奋。\n不顾在列嘲好为，滥取皋比得家便。\n天上知心爱屋乌，尚觉知心相勉劝。\n弘文弟子需补员，径合翰林集贤院。\n我欲劝子入翰林，却恐远嫁难为情。",
        "dynasty": "宋",
        "collection_info": null
    },
    {
        "title": "贺蛟峰先生得孙",
        "author": "方逢振",
        "content": "翁年六十九，大郎才得孙。\n五行不孤亢，停当干与坤。\n于焉观于穆，孝悌天已根。\n贤愚一任汝，鞠育推予恩。\n我观人祖心，恨不见曾元。\n曾元日以远，多至昧厥源。\n惟有眉山家，颍弟坡为昆。\n庆图挂高堂，幼幼而尊尊。\n代昌贤才出，根硕枝叶烦。\n愿是我家儿，庶几大吾门。",
        "dynasty": "宋",
        "collection_info": null
    },
    {
        "title": "凤潭精舍偶成",
        "author": "方逢振",
        "content": "茅屋三间一坞云，此窝真足养吾神。\n不知逐鹿断蛇手，但见落花啼鸟春。\n石几梅瓶添水活，地炉茶鼎煮泉新。\n古今天地何穷尽，媿我其间作散人。",
        "dynasty": "宋",
        "collection_info": null
    },
    {
        "title": "赠山房先生得宣命",
        "author": "何昭德",
        "content": "飞凤翩翩下九阍，先生出处重斯文。\n不将钟鼎易朱绂，要老桐山守白云。\n处士一生纯是晋，逸民千古尚为殷。\n皇家恩意如天大，定把三峰乞与君。",
        "dynasty": "宋",
        "collection_info": null
    },
    {
        "title": "贺山房先生得宣命",
        "author": "卢珏",
        "content": "自从骢马到清溪，浄洗江山绝点埃。\n霜月高擎随地转，春风吹喜自天来。\n皇华礼遣荣花县，宣命恩浓出柏台。\n海内苍生望霖雨，庙堂正要栋梁材。",
        "dynasty": "宋",
        "collection_info": null
    },
    {
        "title": "天边风露楼漫题",
        "author": "卢珏",
        "content": "十二阑干俯碧溪，凭高一览万山低。\n晴滩历历轻帆上，烟树重重幽鸟啼。\n但觉兴随流水远，不知身与白云齐。\n年来先寄东君信，多种梅花在屋只要。",
        "dynasty": "宋",
        "collection_info": null
    },
    {
        "title": "慈井",
        "author": "方山京",
        "content": "古井千年尚着名，只缘慈孝不胜情。\n碧烟自好浓霜白，何必溪流擅独清。",
        "dynasty": "宋",
        "collection_info": null
    },
    {
        "title": "重游临武秀岩  其一",
        "author": "曾晞颜",
        "content": "琼楼玉宇落荒村，鸡犬无声到洞门。\n采凤久藏丹穴羽，青莲倒续华峯根。\n笑谈疑歪风宫商应，剜刻浑无斧凿痕。\n莫讶空中能卓立，亭亭一柱拄干坤。",
        "dynasty": "宋",
        "collection_info": null
    },
    {
        "title": "重游临武秀岩  其二",
        "author": "曾晞颜",
        "content": "十番春事付风埃，屐齿参经识苍苔。\n野鸟避人犹巧语，山花向日尽迟开。\n奇峯自是平地起，活水不知何处来。\n天若便教羁馽脱，宁须海上觅蓬莱。",
        "dynasty": "宋",
        "collection_info": null
    },
    {
        "title": "四柏亭",
        "author": "孔梦斗",
        "content": "道乡采芹暇，手植四株柏。\n相对有正味，爱此岁寒格。\n忠言贾奇祸，几削谏臣迹。\n柏亦助道乡，每号风雨夕。\n柏死公不死，大名日皦白。\n后人补种之，存棠思召伯。\n亭亭俨相持，撑云空百尺。\n是柏出虽晚，风致犹古昔。\n我来跂遗芳，清坐假一席。\n徘徊意难舍，猛把阑干拍。\n寄语景行人，用意幸勿窄。",
        "dynasty": "宋",
        "collection_info": null
    },
    {
        "title": "神灯",
        "author": "朱天民",
        "content": "昔向长老说，北山有神灯。\n六月神初度，邑人竞高登。\n夜深无消息，忽其见崚嶒。\n璀璨作奇葩，点缀横玉绳。\n渐渐出阴壑，两两度松藤。\n乍明既倏晦，此没或彼兴。\n光中若有人，前后相参承。\n久久乃散去，各自为侪朋。\n神意会羣望，欢尽车方升。\n我家枕朔冈，梦寐云气腾。\n日暮启窗户，挥扇却炎蒸。\n跂于默一祝，祥光来相应。\n体大赤杲日，中莹融明冰。\n此乃少为贵，羣嘱当未曾。",
        "dynasty": "宋",
        "collection_info": null
    },
    {
        "title": "襄樊失守",
        "author": "彭秋宇",
        "content": "六年援绝困重围，到此无谋更出奇。\n慷慨如张虽有愧，孤穷似李亦堪悲。\n列城寒月惊鸿散，夷路西风哨马驰。\n机速房深谋画处，岂无高着活危棋。",
        "dynasty": "宋",
        "collection_info": null
    },
    {
        "title": "江上师溃",
        "author": "彭秋宇",
        "content": "江上西风督戍秋，国人延颈捷随收。\n中宵弃甲三军溃，往岁藏已经百战休。\n甚羡虞公前采石，可怜下谓后雷州。\n诸贤着意筹新局，嫠妇如今正有忧。",
        "dynasty": "宋",
        "collection_info": null
    },
    {
        "title": "南征",
        "author": "彭秋宇",
        "content": "圣皇神武志规恢，南国胡为贡未来。\n铜柱地荒云隔断，珠崖天圣鴈飞回。\n秋风曾见秦师出，晓日今闻汉诏哀。\n中国有人终慕化，且看万象乐春台。",
        "dynasty": "宋",
        "collection_info": null
    },
    {
        "title": "再平南扰",
        "author": "彭秋宇",
        "content": "干坤重闢八荒春，何事中间有末臣。\n南粤一隅先汉地，阳樊数世有周民。\n山川惯识旌旗影，道路长愁士马尘。\n闻说讨平归奏凯，剩俘女子载珠珍。",
        "dynasty": "宋",
        "collection_info": null
    },
    {
        "title": "西风",
        "author": "彭秋宇",
        "content": "边笳悽惨动江城，朔鴈南飞几阵横。\n云气昏昏秋万里，旄头烱烱夜三更。\n向来海上鳬毛出，何日关中马角生。\n天地无情豪杰尽，西风颠倒若为情。",
        "dynasty": "宋",
        "collection_info": null
    },
    {
        "title": "庚申喜闻",
        "author": "彭秋宇",
        "content": "万方欢喜醉春风，数路飞书奏凯同。\n天拟诸公扶社稷，人言多难识英雄。\n周邦虽小名犹正，楚国方强力易穷。\n从此东南基岱岳，好磨崖石颂成功。",
        "dynasty": "宋",
        "collection_info": null
    },
    {
        "title": "边事",
        "author": "彭秋宇",
        "content": "边头无日不秋风，荐食无厌更启戎。\n谁拥貔貅专玉帐，不收鹦鹉着金笼。\n江曾飞度量丝熟，襄已重围堕甑同。\n安得扶持今社稷，重来韩岳数英雄。",
        "dynasty": "宋",
        "collection_info": null
    },
    {
        "title": "乙亥纪闻",
        "author": "彭秋宇",
        "content": "羽书朝暮涨氛埃，天诏勤王起草莱。\n寒上风高鹰扬去，江头雾暗马飞来。\n诸贤忠爱谋安出，四将英灵唤不回。\n漠漠雪天秋万里，飞鸣无数鴈鸿哀。",
        "dynasty": "宋",
        "collection_info": null
    },
    {
        "title": "乙亥冬",
        "author": "彭秋宇",
        "content": "祸乱方来苦不禁，此生谁料有如今。\n四郊云扰旌旗影，诸阃风寒社稷心。\n杞国有人忧凛凛，桃源无路入深深。\n少陵野老怀忠愤，醉裏攒眉强自吟。",
        "dynasty": "宋",
        "collection_info": null
    },
    {
        "title": "读吟啸集  其一",
        "author": "彭秋宇",
        "content": "兴废明知数有天，臣心感激义当然。\n孔明尚欲西都蜀，王蠋宁甘北面燕。\n凤鹤不灵凄落日，蛟龙已逝冷长川。\n丈夫一为纲常死，表表人间万古传。",
        "dynasty": "宋",
        "collection_info": null
    },
    {
        "title": "读吟啸集  其二",
        "author": "彭秋宇",
        "content": "力支大厦烱孤忠，太息黄旗运不东。\n天若有情虹贯日，人谁不死气凌空。\n倍增晁董儒科重，可与夷齐史传同。\n地位九分人物好，更于何处觅英雄。",
        "dynasty": "宋",
        "collection_info": null
    },
    {
        "title": "秋兴  其一",
        "author": "彭秋宇",
        "content": "沙尘破褐客秋风，落落亲朋半老翁。\n野旷有时闻啸虎，天宽无处寄征鸿。\n四方玉帛燕山北，万里帆樯海水东。\n回首可怜歌舞地，芳花石础树阴中。",
        "dynasty": "宋",
        "collection_info": null
    },
    {
        "title": "秋兴  其二",
        "author": "彭秋宇",
        "content": "西风捲地送凄凉，目断归帆落日黄。\n鴈过江天云漠漠，龙游沧海水茫茫。\n故人入梦三更月，近事惊心两鬓霜。\n试把浊醪浇磊磈，樽中犹带芷兰香。",
        "dynasty": "宋",
        "collection_info": null
    },
    {
        "title": "世事",
        "author": "彭秋宇",
        "content": "茫茫世事等浮萍，愁绪方浓醉又醒。\n日月双飞天不老，干戈百战地常腥。\n此时弓马多秦戍，何日衣冠见汉庭。\n宇宙西风愁不尽，谁家门巷草青青。",
        "dynasty": "宋",
        "collection_info": null
    },
    {
        "title": "闻鬼",
        "author": "彭秋宇",
        "content": "荒郊白骨卧枯莎，有鬼衔冤苦奈何。\n半夜数声凄枕席，十年几度惨干戈。\n英魂无託子孙绝，史笔不知忠义多。\n欲反髑髅生世乐，近来富贵亦消磨。",
        "dynasty": "宋",
        "collection_info": null
    },
    {
        "title": "感旧",
        "author": "彭秋宇",
        "content": "五更漏尽醉魂醒，谁富胸中十万兵。\n如昔襄阳坚砥柱，至今江左屹金城。\n南来铁马吹唇沸，北去铜人泪眼盈。\n闻说钱塘风景异，胥涛犹有不平鸣。",
        "dynasty": "宋",
        "collection_info": null
    },
    {
        "title": "罪言",
        "author": "彭秋宇",
        "content": "四境风寒满目秋，区区嫠妇深忧。\n岂无豪杰二三策，亦有东南百十州。\n斫案肯迎新造魏，挥戈曾復旧宗周。\n仓公一望休惊走，好把囊中暝眩投。",
        "dynasty": "宋",
        "collection_info": null
    },
    {
        "title": "闲愁",
        "author": "彭秋宇",
        "content": "江横天堑涌鲸波，信是闲愁两鬓皤。\n上界有春娱日月，中原无梦冷山河。\n扶持宇宙人非少，经济风涛论尽多。\n昨夜甘泉烽火急，禁中拊髀忆廉颇。",
        "dynasty": "宋",
        "collection_info": null
    },
    {
        "title": "感旧",
        "author": "彭秋宇",
        "content": "督府由来十十六秋，几回祈去几回留。\n人称姬旦三朝辅，谁羡鸱夷一舸游。\n葛岭春风天地醉，芜湖夜月战事今愁。\n平生心事青编在，身与皇家共戚休。",
        "dynasty": "宋",
        "collection_info": null
    },
    {
        "title": "感时",
        "author": "林伯元",
        "content": "旧谷新丝价未平，田苗一半属官青。\n白头老子面如鬼，倚杖开门见彗星。",
        "dynasty": "宋",
        "collection_info": null
    },
    {
        "title": "题衢州驿舍",
        "author": "衢州士人",
        "content": "午夫荷担在山阿，膏血如何有许多。\n不若扁舟竟归去，休从清献墓前过。",
        "dynasty": "宋",
        "collection_info": null
    },
    {
        "title": "诗三首  其一",
        "author": "严中和",
        "content": "山中道人不裹巾，一片石床生绿鳞。\n昨夜瓦瓶冰冻破，梅花无水自精神。",
        "dynasty": "宋",
        "collection_info": null
    },
    {
        "title": "诗三首  其二",
        "author": "严中和",
        "content": "梅天雨气入帘栊，衣润频添柏火烘。\n四月江南无矮树，人家都在绿阴中。",
        "dynasty": "宋",
        "collection_info": null
    },
    {
        "title": "诗三首  其三",
        "author": "严中和",
        "content": "一声杜宇三更后，向晓绿阴连碧苔。\n却恨楼高春数尺，柳绵飞不上窗来。",
        "dynasty": "宋",
        "collection_info": null
    },
    {
        "title": "月夜看桂",
        "author": "严中和",
        "content": "玉杵声中舞素娥，西风叶叶自婆娑。\n一天清气无人管，惟有山楼树影多。",
        "dynasty": "宋",
        "collection_info": null
    },
    {
        "title": "句  其一",
        "author": "严中和",
        "content": "树影踏不碎，花香嗅却无。",
        "dynasty": "宋",
        "collection_info": null
    },
    {
        "title": "句  其二",
        "author": "严中和",
        "content": "寺老柳遮塔，雨多春碍船。",
        "dynasty": "宋",
        "collection_info": null
    },
    {
        "title": "句  其三",
        "author": "严中和",
        "content": "涧水活不冻，山枫老自灵。",
        "dynasty": "宋",
        "collection_info": null
    },
    {
        "title": "句  其四",
        "author": "严中和",
        "content": "画扇题诗鸾背湿，铜彝煎脑鸭心香。",
        "dynasty": "宋",
        "collection_info": null
    },
    {
        "title": "冬日",
        "author": "翁定远",
        "content": "迟明骑马谒朱门，安得梅花入梦魂。\n惭愧高人眠正熟，一生知不受人恩。",
        "dynasty": "宋",
        "collection_info": null
    },
    {
        "title": "题廨壁",
        "author": "士人某",
        "content": "霜拂金鞍玉坠腰，邻鸡催唤紫宸朝。\n争如林下饱清梦，残月半窗松影摇。",
        "dynasty": "宋",
        "collection_info": null
    },
    {
        "title": "于朱宣慰家作画讫作",
        "author": "释子温",
        "content": "昔有朱买臣，今有朱宣慰。\n两个担柴失，并皆金紫贵。",
        "dynasty": "宋",
        "collection_info": null
    },
    {
        "title": "题画葡萄",
        "author": "释子温",
        "content": "曾向流沙取梵书，草龙珠帐满征途。\n轻句短策难将带，记得西风月上初。",
        "dynasty": "宋",
        "collection_info": null
    },
    {
        "title": "题葡萄图",
        "author": "释子温",
        "content": "明月清风宗炳社，夕阳秋色庾公楼。\n修心未到无心地，万种千般逐水流。",
        "dynasty": "宋",
        "collection_info": null
    },
    {
        "title": "天台陈石居出示乃祖梅隐先生遗稿其序中所载与友人冯使君入蜀之事可伤因赋四十字",
        "author": "吕胜之",
        "content": "临文增太息，復见此人不。\n义重午金诺，身轻万里游。\n好诗今寡和，壮志古难酬。\n一盏梅花露，年年荐陇头。",
        "dynasty": "宋",
        "collection_info": null
    },
    {
        "title": "题周草窗江村小景扇面",
        "author": "吕胜之",
        "content": "飞鹭落鳬渚，山花灿如绣。\n爱闲人不来，柴门掩春昼。",
        "dynasty": "宋",
        "collection_info": null
    },
    {
        "title": "晋王大令保母帖",
        "author": "王沂孙",
        "content": "脱落黄祊帖，按辞大令书。\n稍作兰亭面，七美谅非虚。\n或讶缺勿毁，或疑集悲夫。\n考真固云癖，订僞亦以愚。\n第观竁中藏，清玩唯研壶。\n晋人擅风流，宜与后世殊。\n所惜尚言数，卜年八百余。\n贞石久且泐，双松当几枯。\n片磗曷未化，逮兹厄耕锄。\n方其内幽镌，要以托荒墟。\n孰知坐此故，反能误意如。\n传世岂所幸，况遭孽韩污。\n辨端更为累，但资文字娱。\n陶土或若此，何为殉玉鱼。",
        "dynasty": "宋",
        "collection_info": null
    },
    {
        "title": "观周曾秋塘图有作",
        "author": "王沂孙",
        "content": "秋，秋。\n萧洒，清幽。\n人静处，水边头。\n波细纹纹，风色飕飕。\n鸥鹭情相狎，鳬鸳乐自由。\n疎苇败荷池沼，白苹红蓼汀洲。\n几竿渔钓去已尽，一段晚云寒不收。",
        "dynasty": "宋",
        "collection_info": null
    },
    {
        "title": "梦中作",
        "author": "陈观国",
        "content": "水声兮激激，云容兮茸茸。\n千松拱绿，万荷奏红。\n爰宅兹岩，以逸放翁。\n屹万仞与世隔，峻一极而天通。\n予乃控野鹤，追冥鸿，往来乎蓬莱之宫。\n披海氛而一笑，以观九州之同。",
        "dynasty": "宋",
        "collection_info": null
    },
    {
        "title": "送邓牧心出陶山",
        "author": "陈观国",
        "content": "青山无送迎，幽人自来去。\n落叶若相送，卷卷及行屦。\n檐端有孤云，仍为守其处。\n落叶惜人不在山，孤云尚期人再还。\n斯人可期復可惜，我处落叶孤云间。",
        "dynasty": "宋",
        "collection_info": null
    },
    {
        "title": "游九锁山",
        "author": "陈观国",
        "content": "名山隔游尘，九锁尘更少。\n閒云抱苍石，古涧茁灵草。\n一亭瞰蛟舞，曾此憩坡老。\n水性自云静，潴洩寄人巧。\n聊復助奇观，未须纵澜倒。\n小挹丹泉润，侧步石壁峭。\n洞深篝火入，志险极幽讨。\n人间几何年，仙迹棋未了。\n向夕山月吐，光碎松下道。\n天空琼馆寒，禽响药如捣。",
        "dynasty": "宋",
        "collection_info": null
    },
    {
        "title": "送刘蒙川",
        "author": "陈一斋",
        "content": "春草征帆远，春江落日程。\n瘴乡官是客，儒服老谈兵。\n海阔龙无影，山空凤不鸣。\n梅花东阁路，悽断故人情。",
        "dynasty": "宋",
        "collection_info": null
    },
    {
        "title": "溪亭次汪桐阳",
        "author": "陈一斋",
        "content": "空亭明远嶂，老树黯余矄。\n野兴临流坐，秋声入夜闻。\n渔归孤棹月，鹤睡一松云。\n记得前溪路，人家两岸分。",
        "dynasty": "宋",
        "collection_info": null
    },
    {
        "title": "维扬怀项朴庵",
        "author": "陈一斋",
        "content": "长铗悲弹负壮游，京华倦客又扬州。\n西风昨夜他乡梦，明月故人何处楼。\n石塔钟残枫叶暝，瓜州棹远荻花秋。\n幽窗一点寒灯影，徙倚阑干生暮愁。",
        "dynasty": "宋",
        "collection_info": null
    },
    {
        "title": "句",
        "author": "梅州民",
        "content": "曾氏井泉千古冽，蒲侯心事一般清。",
        "dynasty": "宋",
        "collection_info": null
    },
    {
        "title": "投蒲寿宬  其一",
        "author": "潮州书生",
        "content": "梅花落地点苍苔，天意商量要入梅。\n蛱蝶不知春去也，双双飞过粉墙来。",
        "dynasty": "宋",
        "collection_info": null
    },
    {
        "title": "投蒲寿宬  其二",
        "author": "潮州书生",
        "content": "剑戟纷纷扶主日，山林寂寞闭门时。\n水声禽语皆时事，莫道山翁总不知。",
        "dynasty": "宋",
        "collection_info": null
    },
    {
        "title": "赠金仁山  其一",
        "author": "唐良骥",
        "content": "公已苍头我黑头，两情常得守清幽。\n纷纷世事浮云变，汩汩人生逝水流。\n行止何期南又北，交情又见夏还秋。\n可堪天意常如此，只合无心任去留。",
        "dynasty": "宋",
        "collection_info": null
    },
    {
        "title": "赠金仁山  其二",
        "author": "唐良骥",
        "content": "命有穷时道不穷，命穷何处更求通。\n此生未老应须学，万事由来要适中。\n物欲尽时心始旷，天真动处气初融。\n百般佳处难形状，自与常人迥不同。",
        "dynasty": "宋",
        "collection_info": null
    },
    {
        "title": "威烈王",
        "author": "徐钧",
        "content": "大柄潜移势可忧，朝纲未正况诸侯。\n时人只咎轻分晋，不道东西已剖周。",
        "dynasty": "宋",
        "collection_info": null
    },
    {
        "title": "安王",
        "author": "徐钧",
        "content": "名器君司戒妄求，倖门一启国深忧。\n请看三晋叨封后，便有田齐亦效尤。",
        "dynasty": "宋",
        "collection_info": null
    },
    {
        "title": "烈王",
        "author": "徐钧",
        "content": "齐为沽名特觐王，当时国势岂真强。\n计来小缓庸何责，引得无君丑语扬。",
        "dynasty": "宋",
        "collection_info": null
    },
    {
        "title": "显王",
        "author": "徐钧",
        "content": "国微地蹙政无纲，其奈嬴秦势日强。\n遣胙已非仍入贺，却因致霸遽称王。",
        "dynasty": "宋",
        "collection_info": null
    },
    {
        "title": "三晋",
        "author": "徐钧",
        "content": "二百年余主夏盟，尊攘事业古无伦。\n若非剖一为三后，未必舆图尽入秦。",
        "dynasty": "宋",
        "collection_info": null
    },
    {
        "title": "魏文侯",
        "author": "徐钧",
        "content": "闻道西河久服从，陶成国治蔼文风。\n政缘余泽沾洙泗，比似群侯故不同。",
        "dynasty": "宋",
        "collection_info": null
    },
    {
        "title": "韩昭侯",
        "author": "徐钧",
        "content": "敝袴囊中犹惜予，高门旱后忽兴工。\n如何奢俭初终异，一相存亡事不同。",
        "dynasty": "宋",
        "collection_info": null
    },
    {
        "title": "齐威王",
        "author": "徐钧",
        "content": "赏罚严明国富强，独能仗义一朝王。\n周纲此日微如髪，独有人心理未亡。",
        "dynasty": "宋",
        "collection_info": null
    },
    {
        "title": "魏惠王",
        "author": "徐钧",
        "content": "鞅已归秦膑入齐，有才不用孰持危。\n后来医国非无药，仕义良方惜不施。",
        "dynasty": "宋",
        "collection_info": null
    },
    {
        "title": "赵武灵王",
        "author": "徐钧",
        "content": "宗周削弱列侯强，僭拟谁知有陛堂。\n独有武灵知大节，称君已足不称王。",
        "dynasty": "宋",
        "collection_info": null
    },
    {
        "title": "齐宣王",
        "author": "徐钧",
        "content": "鼓钟苑囿乐如何，货色贪淫勇更多。\n伐国交邻徒屡问，用贤曾不到邹轲。",
        "dynasty": "宋",
        "collection_info": null
    },
    {
        "title": "燕昭王",
        "author": "徐钧",
        "content": "尝胆深思报復来，经纶须仗出群才。\n仇齐一扫如风叶，只为黄金早筑台。",
        "dynasty": "宋",
        "collection_info": null
    },
    {
        "title": "卜子夏",
        "author": "徐钧",
        "content": "宣尼生不到西河，圣化难沾觖望多。\n商也天教生独晚，为分一脉阐文科。",
        "dynasty": "宋",
        "collection_info": null
    },
    {
        "title": "田子方",
        "author": "徐钧",
        "content": "君侯坐问所从谁，极口惟谈顺子奇。\n可嘆今人多不让，始知无择解称师。",
        "dynasty": "宋",
        "collection_info": null
    },
    {
        "title": "段干木",
        "author": "徐钧",
        "content": "喻垣走避见难通，闾式君侯礼谩隆。\n一点高风真可畏，解令敌国不兴戎。",
        "dynasty": "宋",
        "collection_info": null
    },
    {
        "title": "孟轲",
        "author": "徐钧",
        "content": "战国谁能识道真，故将性善觉生民。\n七篇切切言仁义，功利场中有此人。",
        "dynasty": "宋",
        "collection_info": null
    },
    {
        "title": "荀卿",
        "author": "徐钧",
        "content": "老废兰陵已可悲，着书强欲晓当时。\n一言性恶真成缪，读者何云但小疵。",
        "dynasty": "宋",
        "collection_info": null
    },
    {
        "title": "屈原",
        "author": "徐钧",
        "content": "托兴妃嫔疑亵嫚，幻言神怪似荒唐。\n若无一点精忠节，未必文争日月光。",
        "dynasty": "宋",
        "collection_info": null
    },
    {
        "title": "卫鞅",
        "author": "徐钧",
        "content": "心术刑名太刻残，网深文峻众心寒。\n仓忙客舍无归处，始悔当年法欠宽。",
        "dynasty": "宋",
        "collection_info": null
    },
    {
        "title": "申不害",
        "author": "徐钧",
        "content": "相国终身保治平，不同非鞅死刑名。\n只缘用志能卑逊，纵曰伤残亦觉轻。",
        "dynasty": "宋",
        "collection_info": null
    },
    {
        "title": "韩非",
        "author": "徐钧",
        "content": "见书恨不见斯人，见后翻令自杀身。\n毕竟立心多惨刻，少恩莫怨虎狼秦。",
        "dynasty": "宋",
        "collection_info": null
    },
    {
        "title": "鬼谷子",
        "author": "徐钧",
        "content": "苍颉书成能哭鬼，不知鬼谷事如何。\n仪秦尚学先生术，料得先生术更多。",
        "dynasty": "宋",
        "collection_info": null
    },
    {
        "title": "苏秦",
        "author": "徐钧",
        "content": "本图富贵快心期，谩借从亲说便宜。\n五国攻秦齐不至，客卿正是在齐时。",
        "dynasty": "宋",
        "collection_info": null
    },
    {
        "title": "张仪",
        "author": "徐钧",
        "content": "再攻再相梁不悟，六百六里楚云何。\n苏秦反覆何须道，反覆如君事更多。",
        "dynasty": "宋",
        "collection_info": null
    },
    {
        "title": "吴起",
        "author": "徐钧",
        "content": "兵书司马足齐名，盟母戕妻亦骇闻。\n主少国疑身不免，先知已自服田文。",
        "dynasty": "宋",
        "collection_info": null
    },
    {
        "title": "孙膑",
        "author": "徐钧",
        "content": "百年家学妙兵机，知彼犹怜己未知。\n绝爱奇功成砍树，何缘术足不如葵。",
        "dynasty": "宋",
        "collection_info": null
    },
    {
        "title": "廉颇",
        "author": "徐钧",
        "content": "遗矢谗言弃老成，肉多饭健尚精神。\n可怜一点狐丘志，到死犹能用赵臣。",
        "dynasty": "宋",
        "collection_info": null
    },
    {
        "title": "李牧",
        "author": "徐钧",
        "content": "良将身亡赵亦亡，百年遗恨一冯唐。\n当时不受谗臣间，吕政何由返故乡。",
        "dynasty": "宋",
        "collection_info": null
    },
    {
        "title": "乐毅",
        "author": "徐钧",
        "content": "七十城收一笑间，对时气势擅强燕。\n区区莒墨何难下，自是君王不永年。",
        "dynasty": "宋",
        "collection_info": null
    },
    {
        "title": "田单",
        "author": "徐钧",
        "content": "鼓譟奔牛亦壮哉，一城力挽众城回。\n谁知辟士明封赏，即墨曾经培养来。",
        "dynasty": "宋",
        "collection_info": null
    },
    {
        "title": "赵奢",
        "author": "徐钧",
        "content": "北山据险最能兵，中外俱闻马服名。\n满谓将门还出将，不知有子误长平。",
        "dynasty": "宋",
        "collection_info": null
    },
    {
        "title": "赵括",
        "author": "徐钧",
        "content": "少年轻锐喜谈兵，父学虽传术未精。\n一败谁能逃母料，可怜四十万苍生。",
        "dynasty": "宋",
        "collection_info": null
    },
    {
        "title": "蔺相如",
        "author": "徐钧",
        "content": "缶击何分秦胜负，璧还不系赵存亡。\n最怜恃勇偏轻举，直挟君王冒虎狼。",
        "dynasty": "宋",
        "collection_info": null
    },
    {
        "title": "郭隗",
        "author": "徐钧",
        "content": "国主张罗网异材，一言隗始自为媒。\n他年能齐城者，知自千金市骨来。",
        "dynasty": "宋",
        "collection_info": null
    },
    {
        "title": "孟尝君",
        "author": "徐钧",
        "content": "诞当五月命于天，齐户风谣恐未然。\n若使当时真不举，吾门安得客三千。",
        "dynasty": "宋",
        "collection_info": null
    },
    {
        "title": "平原君",
        "author": "徐钧",
        "content": "谢躄虽云礼意恭，平生结客竟何功。\n不知他日邯郸警，独有捐躯一李同。",
        "dynasty": "宋",
        "collection_info": null
    },
    {
        "title": "春申君",
        "author": "徐钧",
        "content": "输忠世子得逃秦，二十余年相国荣。\n固位但知迷孕女，防身惜不用朱英。",
        "dynasty": "宋",
        "collection_info": null
    },
    {
        "title": "毛遂",
        "author": "徐钧",
        "content": "一立谈间定合从，真能脱颖出囊中。\n当时若顾呈身耻，余子纷纷亦罔功。",
        "dynasty": "宋",
        "collection_info": null
    },
    {
        "title": "信陵君",
        "author": "徐钧",
        "content": "侯朱决计全危赵，毛薛谋归保大梁。\n得士信知明效速，去留果系国存亡。",
        "dynasty": "宋",
        "collection_info": null
    },
    {
        "title": "豫让",
        "author": "徐钧",
        "content": "君侯待我异中行，宗祀何期遽覆亡。\n一死谁言无所为，主知深处自难忘。",
        "dynasty": "宋",
        "collection_info": null
    },
    {
        "title": "鲁仲连",
        "author": "徐钧",
        "content": "布衣不肯帝强秦，天下皆闻高士名。\n何事劝降轻守节，一书飞矢入聊城。",
        "dynasty": "宋",
        "collection_info": null
    },
    {
        "title": "聂政",
        "author": "徐钧",
        "content": "为母辞金义且仁，却甘为盗忍轻生。\n若非有姊扬风烈，千古谁知壮士名。",
        "dynasty": "宋",
        "collection_info": null
    },
    {
        "title": "燕丹",
        "author": "徐钧",
        "content": "急着无如救赵危，远从楚魏近从齐。\n田光老缪翻成错，匕首咸阳策最低。",
        "dynasty": "宋",
        "collection_info": null
    },
    {
        "title": "荆轲",
        "author": "徐钧",
        "content": "独憾荆卿剑术疏，虎狼到手不能除。\n何如博浪挥椎者，远击犹能中副车。",
        "dynasty": "宋",
        "collection_info": null
    },
    {
        "title": "始皇",
        "author": "徐钧",
        "content": "三山有药身旋死，万世无期祚竟亡。\n速死趋亡皆自取，鲍鱼纔歇火咸阳。",
        "dynasty": "宋",
        "collection_info": null
    },
    {
        "title": "白起",
        "author": "徐钧",
        "content": "投降赵卒本求生，坑后谁人不死争。\n三召三辞宁自刎，邯郸料不再长平。",
        "dynasty": "宋",
        "collection_info": null
    },
    {
        "title": "范雎",
        "author": "徐钧",
        "content": "绨袍恋恋亦何为，相国难忘箦卷尸。\n有怨必酬恩必报，凭君说与魏齐知。",
        "dynasty": "宋",
        "collection_info": null
    },
    {
        "title": "吕不韦",
        "author": "徐钧",
        "content": "谋立储君进孕姬，巨商贩鬻巧观时。\n十年富贵随轻覆，奇货元来祸更奇。",
        "dynasty": "宋",
        "collection_info": null
    },
    {
        "title": "嫪毐",
        "author": "徐钧",
        "content": "诈腐为阉几十春，朝欢暮狎宠无伦。\n休分长信幷文信，假父如今又象真。",
        "dynasty": "宋",
        "collection_info": null
    },
    {
        "title": "李斯",
        "author": "徐钧",
        "content": "燃除六籍忍坑儒，本欲愚人卒自愚。\n若使当时甘被逐，东门牵犬嘆应无。",
        "dynasty": "宋",
        "collection_info": null
    },
    {
        "title": "坑儒四百六十余人",
        "author": "徐钧",
        "content": "焚坑相距一年间，何事迟迟未出关。\n万里冥鸿罗网外，料应祸不到商山。",
        "dynasty": "宋",
        "collection_info": null
    },
    {
        "title": "赵高",
        "author": "徐钧",
        "content": "阉奴久矣擅秦权，鹿马欺君亦势然。\n辄向望夷弒逆，此身不杀是无天。",
        "dynasty": "宋",
        "collection_info": null
    },
    {
        "title": "项羽",
        "author": "徐钧",
        "content": "猴冠不肯王关中，衣锦思归意气雄。\n一曲虞歌数行泪，悬知无面见江东。",
        "dynasty": "宋",
        "collection_info": null
    },
    {
        "title": "范增",
        "author": "徐钧",
        "content": "项王暴不减强秦，一语箴规总未闻。\n白首尚嫌君不忍，料知增更忍于君。",
        "dynasty": "宋",
        "collection_info": null
    },
    {
        "title": "虞美人",
        "author": "徐钧",
        "content": "帐下悲歌势已孤，美人忠愤慨捐躯。\n山河莫道全归汉，墓草青青尚姓虞。",
        "dynasty": "宋",
        "collection_info": null
    },
    {
        "title": "汉高祖",
        "author": "徐钧",
        "content": "商后誓师因亳众，周王致业述豳风。\n不阶尺土一人柄，谁似皮冠一沛公。",
        "dynasty": "宋",
        "collection_info": null
    },
    {
        "title": "武帝",
        "author": "徐钧",
        "content": "一曲秋风已悔心，此机开导竟无人。\n后来不下轮台诏，黩武求仙又一秦。",
        "dynasty": "宋",
        "collection_info": null
    },
    {
        "title": "吕后",
        "author": "徐钧",
        "content": "父识英雄壻沛公，家因骄横血兵锋。\n始知善相元非善，不是兴宗是覆宗。",
        "dynasty": "宋",
        "collection_info": null
    },
    {
        "title": "孝武陈皇后",
        "author": "徐钧",
        "content": "阿娇宠极爱还衰，何用黄金买赋为。\n覆水欲收宁復得，此情惟有谪仙知。",
        "dynasty": "宋",
        "collection_info": null
    },
    {
        "title": "鈎弋夫人",
        "author": "徐钧",
        "content": "名门尧母将传嗣，取鑑吕皇预杀身。\n燕翼贻谋宜有道，如何知义不知仁。",
        "dynasty": "宋",
        "collection_info": null
    },
    {
        "title": "王昭君",
        "author": "徐钧",
        "content": "画工虽巧岂堪凭，妍丑何如一见真。\n自是君王先错计，爱将耳目寄他人。",
        "dynasty": "宋",
        "collection_info": null
    },
    {
        "title": "张良",
        "author": "徐钧",
        "content": "博浪椎挥四海惊，虎狼虽暴已无秦。\n兴刘灭项犹余事，岂是萧韩行辈人。",
        "dynasty": "宋",
        "collection_info": null
    },
    {
        "title": "萧何",
        "author": "徐钧",
        "content": "相国人夸佐沛公，收图运饷守关中。\n不知用蜀为根本，此是兴王第一功。",
        "dynasty": "宋",
        "collection_info": null
    },
    {
        "title": "项伯",
        "author": "徐钧",
        "content": "霸上孤军势莫支，鸿门一剑事尤危。\n射阳不与留侯旧，楚汉兴亡未可知。",
        "dynasty": "宋",
        "collection_info": null
    },
    {
        "title": "陈平",
        "author": "徐钧",
        "content": "生平多智足兴刘，奇秘终贻正大羞。\n若使托孤权独任，未知诛吕若为谋。",
        "dynasty": "宋",
        "collection_info": null
    },
    {
        "title": "郦食其",
        "author": "徐钧",
        "content": "掉舌降齐七十城，休因掩袭恨遭烹。\n淮阴请假终基祸，得似高梁数世荣。",
        "dynasty": "宋",
        "collection_info": null
    },
    {
        "title": "纪信",
        "author": "徐钧",
        "content": "诳楚言降乐受烹，重围得脱汉基成。\n论封无爵死无传，幸有唐碑为发明。",
        "dynasty": "宋",
        "collection_info": null
    },
    {
        "title": "樊哙",
        "author": "徐钧",
        "content": "后党兴戎衅已成，龙髯忽堕幸逃生。\n不于吕祸身先死，未必终能保令名。",
        "dynasty": "宋",
        "collection_info": null
    },
    {
        "title": "周勃",
        "author": "徐钧",
        "content": "功成无罪付廷平，借援东朝始得生。\n若使当时逢吕后，诛夷又是一韩彭。",
        "dynasty": "宋",
        "collection_info": null
    },
    {
        "title": "滕公",
        "author": "徐钧",
        "content": "日奉车音语易亲，朱奴立受再生恩。\n淮阴元是公全活，末着何妨更一言。",
        "dynasty": "宋",
        "collection_info": null
    },
    {
        "title": "王陵",
        "author": "徐钧",
        "content": "抗议争封独犯颜，周陈只合共持难。\n若能坚守长陵约，不但刘安吕亦安。",
        "dynasty": "宋",
        "collection_info": null
    },
    {
        "title": "周昌",
        "author": "徐钧",
        "content": "廷争废嫡见操持，故仗刚强托爱儿。\n三召归来竟无语，此时何不更期期。",
        "dynasty": "宋",
        "collection_info": null
    },
    {
        "title": "叔孙通",
        "author": "徐钧",
        "content": "秦府藏书熟见闻，三王遗意可追寻。\n如何绵蕞因秦陋，古礼沦亡恨到今。",
        "dynasty": "宋",
        "collection_info": null
    },
    {
        "title": "陆贾",
        "author": "徐钧",
        "content": "溺冠骑项不知儒，马上功成习未除。\n新语见称应有意，当时人未说诗书。",
        "dynasty": "宋",
        "collection_info": null
    },
    {
        "title": "四皓",
        "author": "徐钧",
        "content": "避乱商山且茹之，遽因厚币起幽栖。\n母强子弱几危汉，悔杀先生一出低。",
        "dynasty": "宋",
        "collection_info": null
    },
    {
        "title": "季布",
        "author": "徐钧",
        "content": "一诺千金汉重臣，平生恩力报何曾。\n朱家不德人传美，殊愧张苍父事陵。",
        "dynasty": "宋",
        "collection_info": null
    },
    {
        "title": "贾谊",
        "author": "徐钧",
        "content": "年少毋庸毁洛阳，才高虑远策深长。\n如何宣室成虚问，纔傅长沙又傅梁。",
        "dynasty": "宋",
        "collection_info": null
    },
    {
        "title": "周亚夫",
        "author": "徐钧",
        "content": "削平吴楚大功成，一旦生疑触怒霆。\n自是君王多任刻，非关许负相书灵。",
        "dynasty": "宋",
        "collection_info": null
    },
    {
        "title": "董仲舒",
        "author": "徐钧",
        "content": "三策前陈语漫详，外迁一再相骄王。\n惟余正谊兼明道，此传流传万古香。",
        "dynasty": "宋",
        "collection_info": null
    },
    {
        "title": "李陵",
        "author": "徐钧",
        "content": "名将生降负己知，丧师辱国死犹迟。\n河梁羞与子卿别，携手空余五字诗。",
        "dynasty": "宋",
        "collection_info": null
    },
    {
        "title": "苏武",
        "author": "徐钧",
        "content": "胡沙不隔汉家天，一节坚持十九年。\n白首微官甘属国，耻随李卫老戎旃。",
        "dynasty": "宋",
        "collection_info": null
    },
    {
        "title": "司马相如",
        "author": "徐钧",
        "content": "卖赋名成卖酒余，归来驷马拥高车。\n锦衣只欲湔前耻，不道开边困里闾。",
        "dynasty": "宋",
        "collection_info": null
    },
    {
        "title": "文君",
        "author": "徐钧",
        "content": "修眉横映远山青，却寄芳心一曲琴。\n可惜相如今病渴，薄情犹赋白头吟。",
        "dynasty": "宋",
        "collection_info": null
    },
    {
        "title": "朱买臣",
        "author": "徐钧",
        "content": "长歌负担久栖栖，一旦高车守会稽。\n衣锦还乡成底事，只将富贵耀前妻。",
        "dynasty": "宋",
        "collection_info": null
    },
    {
        "title": "儿宽",
        "author": "徐钧",
        "content": "射策明经亦巨儒，巧迎封禅意何如。\n相如未死犹知耻，却了相如死后书。",
        "dynasty": "宋",
        "collection_info": null
    },
    {
        "title": "夏侯胜",
        "author": "徐钧",
        "content": "精推洪范罚常阴，一语知几耸在廷。\n却道取青如拾芥，是贪利禄始明经。",
        "dynasty": "宋",
        "collection_info": null
    },
    {
        "title": "龚遂",
        "author": "徐钧",
        "content": "带牛佩犊俗难平，喜得公来便息兵。\n最是有功能不伐，君前犹自逊王生。",
        "dynasty": "宋",
        "collection_info": null
    },
    {
        "title": "刘向",
        "author": "徐钧",
        "content": "忠言历历总成虚，二十余年列大夫。\n未死已知他日祸，此身幸不见新都。",
        "dynasty": "宋",
        "collection_info": null
    },
    {
        "title": "韦贤子元成",
        "author": "徐钧",
        "content": "遗金何得似传经，爵让难兄风感深。\n卒使淮阳谋遂寝，潜消一点废储心。",
        "dynasty": "宋",
        "collection_info": null
    },
    {
        "title": "郑子真",
        "author": "徐钧",
        "content": "栖迟郑国一癯仙，不被人知四十年。\n谷口躬耕时未久，京师何事忽争传。",
        "dynasty": "宋",
        "collection_info": null
    },
    {
        "title": "扬雄",
        "author": "徐钧",
        "content": "眼看汉室已新都，天禄雠书员自愚。\n闻说草玄堪拟易，曾将进退一占无。",
        "dynasty": "宋",
        "collection_info": null
    },
    {
        "title": "更始",
        "author": "徐钧",
        "content": "三精雾塞未能收，诸将俄兴翼戴谋。\n谁谓庸才能戮莽，人心毕竟尚思刘。",
        "dynasty": "宋",
        "collection_info": null
    },
    {
        "title": "光武",
        "author": "徐钧",
        "content": "功成论道息干戈，武将森森学问多。\n养得文风名节盛，自三代下莫能过。",
        "dynasty": "宋",
        "collection_info": null
    },
    {
        "title": "明帝",
        "author": "徐钧",
        "content": "大学师儒多讲论，东平礼乐正修明。\n不知佛法缘何入，却向斯时教大行。",
        "dynasty": "宋",
        "collection_info": null
    },
    {
        "title": "章帝",
        "author": "徐钧",
        "content": "积威仁意渐无存，宽厚真能固本根。\n只恨涵容伤大过，养成外戚擅权门。",
        "dynasty": "宋",
        "collection_info": null
    },
    {
        "title": "献帝",
        "author": "徐钧",
        "content": "卓操余凶事可知，空临南面竟何为。\n奔驰关洛还迁许，终作奸雄盗取资。",
        "dynasty": "宋",
        "collection_info": null
    },
    {
        "title": "刘盆子",
        "author": "徐钧",
        "content": "操符未识君为贵，解玺方知盗可羞。\n绛服大冠真主出，不先肉袒更何求。",
        "dynasty": "宋",
        "collection_info": null
    },
    {
        "title": "东平宪王苍",
        "author": "徐钧",
        "content": "重修礼乐佐文明，乐善终能保令名。\n两汉贤王谁与并，河间以后便东平。",
        "dynasty": "宋",
        "collection_info": null
    },
    {
        "title": "邓禹",
        "author": "徐钧",
        "content": "久从游学识英雄，杖策南来见畧同。\n首建雄谋恢汉业，云台端合议元功。",
        "dynasty": "宋",
        "collection_info": null
    },
    {
        "title": "寇恂",
        "author": "徐钧",
        "content": "王郎百万肆凭陵，谁集渔阳上谷兵。\n一剪妖氛河北定，中兴从此创基成。",
        "dynasty": "宋",
        "collection_info": null
    },
    {
        "title": "冯异",
        "author": "徐钧",
        "content": "旧是起兵时主簿，今为大树下将军。\n若看劝帝施恩语，俣独区区战伐勋。",
        "dynasty": "宋",
        "collection_info": null
    },
    {
        "title": "岑彭",
        "author": "徐钧",
        "content": "雨骤风驰善用兵，公孙击地嘆如神。\n如何壁垒疏防夜，已悟彭亡竟殒身。",
        "dynasty": "宋",
        "collection_info": null
    },
    {
        "title": "贾復",
        "author": "徐钧",
        "content": "骁勇称奇赐左骖，溃围解急敌心寒。\n卒能剽甲敦儒学，可作寻常武将看。",
        "dynasty": "宋",
        "collection_info": null
    },
    {
        "title": "吴汉",
        "author": "徐钧",
        "content": "智谋勇畧已过人，况拥幽州突骑兵。\n拉朽摧枯功盖世，可令纵掠损威名。",
        "dynasty": "宋",
        "collection_info": null
    },
    {
        "title": "耿弇",
        "author": "徐钧",
        "content": "驰召萧王命罢兵，献谋怀贰见尤明。\n平齐定赵基图壮，有志方知事竟成。",
        "dynasty": "宋",
        "collection_info": null
    },
    {
        "title": "臧宫",
        "author": "徐钧",
        "content": "电扫风驱寇已平，雄心又向幕南庭。\n君王自守苞桑戒，不侈边功纪汗青。",
        "dynasty": "宋",
        "collection_info": null
    },
    {
        "title": "姚期",
        "author": "徐钧",
        "content": "犯颜不但有边功，警跸前呼脱难中。\n丧服三年移薄俗，因知能孝始能忠。",
        "dynasty": "宋",
        "collection_info": null
    },
    {
        "title": "王霸",
        "author": "徐钧",
        "content": "寇迫兵单路已穷，河冰偶合片言中。\n但令有道蒙天助，阻水犹图背水功。",
        "dynasty": "宋",
        "collection_info": null
    },
    {
        "title": "祭遵",
        "author": "徐钧",
        "content": "执法严明凛不阿，西征北讨战功多。\n更将俎豆文军旅，不废投壶与雅歌。",
        "dynasty": "宋",
        "collection_info": null
    },
    {
        "title": "任光",
        "author": "徐钧",
        "content": "河兵已渡迫饥寒，道路奔驰正急难。\n不是信都同助顺，王郎未必死邯郸。",
        "dynasty": "宋",
        "collection_info": null
    },
    {
        "title": "邳肜",
        "author": "徐钧",
        "content": "兵连二郡可成功，何事思归怯战攻。\n决策南征河北定，兴邦只在一言中。",
        "dynasty": "宋",
        "collection_info": null
    },
    {
        "title": "刘植",
        "author": "徐钧",
        "content": "匹夫爱国献昌城，力说刘扬十万兵。\n颠沛单车良得助，邯郸假意不难平。",
        "dynasty": "宋",
        "collection_info": null
    },
    {
        "title": "耿纯",
        "author": "徐钧",
        "content": "行兵不与众人同，已决英雄一见中。\n举族同心能效顺，得君何惮不成功。",
        "dynasty": "宋",
        "collection_info": null
    },
    {
        "title": "朱佑",
        "author": "徐钧",
        "content": "万死逃生陷敌回，功能掩过亦良才。\n君恩不是南阳旧，事业多从讲学来。",
        "dynasty": "宋",
        "collection_info": null
    },
    {
        "title": "景丹",
        "author": "徐钧",
        "content": "领兵赴难共成名，良为吾来事可成。\n终把故乡旌异赏，肯令衣锦向宵行。",
        "dynasty": "宋",
        "collection_info": null
    },
    {
        "title": "王梁",
        "author": "徐钧",
        "content": "台辅尊贤匪报功，况因符命策司空。\n平生只为躭言谶，待此登庸恐未公。",
        "dynasty": "宋",
        "collection_info": null
    },
    {
        "title": "盖延",
        "author": "徐钧",
        "content": "力挽强弓数百斤，兵锋到处策奇勋。\n可怜轻敌多深入，不似君王善料军。",
        "dynasty": "宋",
        "collection_info": null
    },
    {
        "title": "陈俊",
        "author": "徐钧",
        "content": "拒战交兵勇有余，旁人惊嘆更谁如。\n肃清海岱勋名立，不负刘嘉一荐书。",
        "dynasty": "宋",
        "collection_info": null
    },
    {
        "title": "杜茂",
        "author": "徐钧",
        "content": "力不能裨鬬野龙，仅于北鄙有边功。\n蝇随骥尾犹千里，也得依名四七中。",
        "dynasty": "宋",
        "collection_info": null
    },
    {
        "title": "马成",
        "author": "徐钧",
        "content": "保塞平淮亦效勤，当时佐命几元臣。\n不知谁紊云台次，却作中兴第二人。",
        "dynasty": "宋",
        "collection_info": null
    },
    {
        "title": "马援",
        "author": "徐钧",
        "content": "还书万里诫诸郎，毁誉翻成悮季良。\n说道谨言元不谨，谤招薏苡亦堪伤。",
        "dynasty": "宋",
        "collection_info": null
    },
    {
        "title": "宋弘",
        "author": "徐钧",
        "content": "淫色繁声已力排，义存夫妇岂容乖。\n君王莫作图婚想，未问悬知事不谐。",
        "dynasty": "宋",
        "collection_info": null
    },
    {
        "title": "严光",
        "author": "徐钧",
        "content": "故人风谊可能忘，辞禄无嫌故态狂。\n仁义一言非小补，此身何必佐岩廊。",
        "dynasty": "宋",
        "collection_info": null
    },
    {
        "title": "桓谭",
        "author": "徐钧",
        "content": "力排谶纬本非经，言直多因见理明。\n却憾临危无定守，仓皇叩地苦求生。",
        "dynasty": "宋",
        "collection_info": null
    },
    {
        "title": "郭伋",
        "author": "徐钧",
        "content": "安边治郡蔼仁风，竹马欢呼迎送中。\n恺悌真为民父母，怀恩何处不儿童。",
        "dynasty": "宋",
        "collection_info": null
    },
    {
        "title": "董宣",
        "author": "徐钧",
        "content": "弹击京畿已五期，一廉始嘆盖棺时。\n君王万里犹明见，近有斯人却未知。",
        "dynasty": "宋",
        "collection_info": null
    },
    {
        "title": "刘昆",
        "author": "徐钧",
        "content": "于菟渡水火回烟，异事情知出偶然。\n若谓嘉祥关德政，后无可继是诬天。",
        "dynasty": "宋",
        "collection_info": null
    },
    {
        "title": "班固",
        "author": "徐钧",
        "content": "网罗一代史编成，得失忠邪已熟评。\n往鉴在前浑不顾，却依戚党倖功名。",
        "dynasty": "宋",
        "collection_info": null
    },
    {
        "title": "班超",
        "author": "徐钧",
        "content": "人生适意在家山，万里封侯老未还。\n燕颔虎头成底事，但求生入玉门关。",
        "dynasty": "宋",
        "collection_info": null
    },
    {
        "title": "黄香",
        "author": "徐钧",
        "content": "无双天下早驰声，曾被君王说语荣。\n枕席温凉遗信史，发挥纯孝赖渊明。",
        "dynasty": "宋",
        "collection_info": null
    },
    {
        "title": "吴佑",
        "author": "徐钧",
        "content": "观过知仁民不欺，多因德化匪刑齐。\n片言一忤权臣意，拂袖归来自灌畦。",
        "dynasty": "宋",
        "collection_info": null
    },
    {
        "title": "苏章",
        "author": "徐钧",
        "content": "国法已难私故人，一杯缱绻岂真情。\n不知直正奸贪罪，何必容心强立名。",
        "dynasty": "宋",
        "collection_info": null
    },
    {
        "title": "马融",
        "author": "徐钧",
        "content": "士迫饥寒已变初，权门宁免曳长裾。\n帐纱所学明何事，却陷忠良草奏书。",
        "dynasty": "宋",
        "collection_info": null
    },
    {
        "title": "胡广",
        "author": "徐钧",
        "content": "六朝黄髪老三公，固位依违善取容。\n真是乡原为德贼，如何至德比中庸。",
        "dynasty": "宋",
        "collection_info": null
    },
    {
        "title": "茅容",
        "author": "徐钧",
        "content": "一鸡供母不供宾，主亦无惭宾不嗔。\n礼遇何须分厚薄，论交只是贵清真。",
        "dynasty": "宋",
        "collection_info": null
    },
    {
        "title": "徐穉",
        "author": "徐钧",
        "content": "万里冥鸿惜羽毛，安车虽聘邈难招。\n清名自足高天下，岂独南州擅得高。",
        "dynasty": "宋",
        "collection_info": null
    },
    {
        "title": "姜肱",
        "author": "徐钧",
        "content": "画手尚难图我貌，安车何可屈吾身。\n惟余争死同衾事，千载称为孝友人。",
        "dynasty": "宋",
        "collection_info": null
    },
    {
        "title": "陈蕃",
        "author": "徐钧",
        "content": "身居一室尚凝尘，天下如何扫得清。\n须信修齐可平治，绝怜志大竟无成。",
        "dynasty": "宋",
        "collection_info": null
    },
    {
        "title": "荀淑",
        "author": "徐钧",
        "content": "家号八龙名父子，学传二李好师生。\n风标想见当时少，况是闲居绝宦情。",
        "dynasty": "宋",
        "collection_info": null
    },
    {
        "title": "陈寔",
        "author": "徐钧",
        "content": "世多扬激伯夷隘，公独谦虚下惠和。\n弔死自惭知己少，逃生却喜活人多。",
        "dynasty": "宋",
        "collection_info": null
    },
    {
        "title": "范滂",
        "author": "徐钧",
        "content": "慨然揽辔志澄清，一激谁知党祸成。\n母子可怜终死别，庶几广孝在扬名。",
        "dynasty": "宋",
        "collection_info": null
    },
    {
        "title": "刘宠",
        "author": "徐钧",
        "content": "门无吏扰夜安眠，前守何如此守贤。\n却是山民缠旧习，区区相送尚持钱。",
        "dynasty": "宋",
        "collection_info": null
    },
    {
        "title": "孟尝",
        "author": "徐钧",
        "content": "人心物意两相关，后浦明珠去尚还。\n为国不知贤是宝，却令遁迹老空山。",
        "dynasty": "宋",
        "collection_info": null
    },
    {
        "title": "边韶",
        "author": "徐钧",
        "content": "寸晷分阴闲可惜，粪墙朽木责非苛。\n便便书腹贪眠昼，免得诸生笑诮么。",
        "dynasty": "宋",
        "collection_info": null
    },
    {
        "title": "孔融",
        "author": "徐钧",
        "content": "客满尊中酒不空，卓非善听亦徒劳。\n早知应聘终罹祸，罪死何如节死高。",
        "dynasty": "宋",
        "collection_info": null
    },
    {
        "title": "杨修",
        "author": "徐钧",
        "content": "料事通神自一奇，姦碓如操已深疑。\n多言屡中真何补，一死由来自不知。",
        "dynasty": "宋",
        "collection_info": null
    },
    {
        "title": "王烈",
        "author": "徐钧",
        "content": "窃牛尚恐彦方知，德化乡邦不拾遗。\n若使此风推四海，盗窥神鼎亦羞为。",
        "dynasty": "宋",
        "collection_info": null
    },
    {
        "title": "曹世叔妻班昭",
        "author": "徐钧",
        "content": "有妇谁能似尔贤，文章操行美俱全。\n一编汉史何须续，女戒人间自可传。",
        "dynasty": "宋",
        "collection_info": null
    },
    {
        "title": "董祀妻蔡琰",
        "author": "徐钧",
        "content": "此生已分老沙尘，谁把黄金赎得身。\n十八拍笳休愤切，须知薄命是佳人。",
        "dynasty": "宋",
        "collection_info": null
    },
    {
        "title": "昭烈帝",
        "author": "徐钧",
        "content": "崎岖蜀道谩三分，势去英雄挽不能。\n若使人心似西汉，未输光武独中兴。",
        "dynasty": "宋",
        "collection_info": null
    },
    {
        "title": "孔明",
        "author": "徐钧",
        "content": "草庐初志汉重兴，向洛趋秦拟策勋。\n芒角一星如未坠，不应天下只三分。",
        "dynasty": "宋",
        "collection_info": null
    },
    {
        "title": "文帝",
        "author": "徐钧",
        "content": "才输十倍德何如，窃位称尊尊启帝图。\n自料孔明非可敌，终身不敢瞰成都。",
        "dynasty": "宋",
        "collection_info": null
    },
    {
        "title": "陈思王植",
        "author": "徐钧",
        "content": "任性何能胜矫情，夺储切勿怨无成。\n阿丕纵享为君乐，得似文章午载名。",
        "dynasty": "宋",
        "collection_info": null
    },
    {
        "title": "大帝权",
        "author": "徐钧",
        "content": "鼎峙东吴命世雄，甘心俯受魏丕封。\n炎刘已尽犹余蜀，唇齿胡为反内攻。",
        "dynasty": "宋",
        "collection_info": null
    },
    {
        "title": "周瑜",
        "author": "徐钧",
        "content": "一举灰飞赤壁船，託名助汉岂私权。\n如何不放蛟龙雨，欲断刘家一脉传。",
        "dynasty": "宋",
        "collection_info": null
    },
    {
        "title": "武帝",
        "author": "徐钧",
        "content": "上袭篡攘三世业，下承丕祚本无功。\n平吴获竟男戎虑，不悟荒淫有女戎。",
        "dynasty": "宋",
        "collection_info": null
    },
    {
        "title": "贾后",
        "author": "徐钧",
        "content": "弒姑杀子欲何为，伤败彜伦总不知。\n祸乱晋朝诚在己，灭亡父族咎归谁。",
        "dynasty": "宋",
        "collection_info": null
    },
    {
        "title": "觐后",
        "author": "徐钧",
        "content": "淫奔何暇择莸熏，牛马相传谶已云。\n可怪奸遗牛姓种，也来相继马为君。",
        "dynasty": "宋",
        "collection_info": null
    },
    {
        "title": "王祥",
        "author": "徐钧",
        "content": "卧冰得鲤供亲养，至孝诚能上格天。\n每信天人常吻合，应知容谷响声传。",
        "dynasty": "宋",
        "collection_info": null
    },
    {
        "title": "羊祜",
        "author": "徐钧",
        "content": "平吴献策了无遗，馈药人无酖毒疑。\n最是感人仁德厚，当时堕泪有遗碑。",
        "dynasty": "宋",
        "collection_info": null
    },
    {
        "title": "山涛",
        "author": "徐钧",
        "content": "身心已逐竹林游，为国搜贤事却优。\n持正拟官觇上意，事君可作不忠谋。",
        "dynasty": "宋",
        "collection_info": null
    },
    {
        "title": "王戎",
        "author": "徐钧",
        "content": "清虚外托内营财，手运牙筹亦富哉。\n不料晋朝名位上，士风如是亦堪哀。",
        "dynasty": "宋",
        "collection_info": null
    },
    {
        "title": "阮籍",
        "author": "徐钧",
        "content": "身负经纶济世才，时多故最堪哀。\n覃思远害无他计，酣饮端为免祸谋。",
        "dynasty": "宋",
        "collection_info": null
    },
    {
        "title": "嵇康",
        "author": "徐钧",
        "content": "卧龙并论恐非伦，望重宜为世所珍。\n大抵重名人敬仰，如何名重反伤身。",
        "dynasty": "宋",
        "collection_info": null
    },
    {
        "title": "向秀",
        "author": "徐钧",
        "content": "心慕庄书善说玄，发明奇趣理昭然。\n世人窃取公遗论，却把前言作己言。",
        "dynasty": "宋",
        "collection_info": null
    },
    {
        "title": "刘伶",
        "author": "徐钧",
        "content": "宗尚无为学有原，背违师训亦安然。\n至于身死便埋说，明犯庄书所戒言。",
        "dynasty": "宋",
        "collection_info": null
    },
    {
        "title": "阮咸",
        "author": "徐钧",
        "content": "矫俗竿悬犊与裈，几非人道谩夸论。\n却于奇律通精妙，制作新书今尚存。",
        "dynasty": "宋",
        "collection_info": null
    },
    {
        "title": "祖逖",
        "author": "徐钧",
        "content": "慷慨才能立志坚，计谋端可定中原。\n晋元倘使图经畧，事业韩彭可比肩。",
        "dynasty": "宋",
        "collection_info": null
    },
    {
        "title": "陶侃",
        "author": "徐钧",
        "content": "荡除国难功勋盛，王室因之得载安。\n最是南陵千里外，拾遗屏迹化尤难。",
        "dynasty": "宋",
        "collection_info": null
    },
    {
        "title": "温峤",
        "author": "徐钧",
        "content": "刚肠出仕岂徒然，须信天伦有后先。\n可怪绝裾违母事，伤哉遗恨后人传。",
        "dynasty": "宋",
        "collection_info": null
    },
    {
        "title": "刘超",
        "author": "徐钧",
        "content": "步侍车舆幽厄中，犹将古训启君衷。\n他时改葬怀瞻望，可见当年授受功。",
        "dynasty": "宋",
        "collection_info": null
    },
    {
        "title": "陈頵",
        "author": "徐钧",
        "content": "中华倾弊无他故，习尚清谈出望门。\n奏议救时翻见黜，搜扬隐逸更谁论。",
        "dynasty": "宋",
        "collection_info": null
    },
    {
        "title": "郭璞",
        "author": "徐钧",
        "content": "博学多闻世所宗，推占小术验奇功。\n人生祸福既前定，犹撰青囊启后蒙。",
        "dynasty": "宋",
        "collection_info": null
    },
    {
        "title": "庾亮",
        "author": "徐钧",
        "content": "戒君刻薄议申韩，老子申韩岂二端。\n横势始辞终復擅，异端每向遁辞看。",
        "dynasty": "宋",
        "collection_info": null
    },
    {
        "title": "庾冰",
        "author": "徐钧",
        "content": "经纶外务望心忠，好礼犹为世所崇。\n俭约自无骄泰习，固权却有旧家风。",
        "dynasty": "宋",
        "collection_info": null
    },
    {
        "title": "庾翼",
        "author": "徐钧",
        "content": "少有经纶济世谋，拔温轻浩孰能俦。\n休言庾亮名居最，当在江东第一流。",
        "dynasty": "宋",
        "collection_info": null
    },
    {
        "title": "桓温",
        "author": "徐钧",
        "content": "世有英明善治君，姦雄屈伏作能臣。\n尽忠于国人臣事，底事甘为跋扈人。",
        "dynasty": "宋",
        "collection_info": null
    },
    {
        "title": "谢安",
        "author": "徐钧",
        "content": "战败苻坚百万兵，晋家宗社赖而存。\n当时家使玄犹在，国祚桓玄未可吞。",
        "dynasty": "宋",
        "collection_info": null
    },
    {
        "title": "王羲之",
        "author": "徐钧",
        "content": "人物风流世所推，操持议论每清奇。\n自量才位难牟弟，故乞余年请代之。",
        "dynasty": "宋",
        "collection_info": null
    },
    {
        "title": "桓豁",
        "author": "徐钧",
        "content": "以石名儿合谶言，奇机端可破苻坚。\n信乎有志终成事，逐将诛丕岂偶然。",
        "dynasty": "宋",
        "collection_info": null
    },
    {
        "title": "桓伊",
        "author": "徐钧",
        "content": "专利无厌世所憎，君昏臣暗谤将兴。\n抚筝一曲开谗谀，臣泣君渐各自惩。",
        "dynasty": "宋",
        "collection_info": null
    },
    {
        "title": "张翰",
        "author": "徐钧",
        "content": "旷达清才轻爵禄，秋风纔动便思鲈。\n此中杯酒一时乐，却道他时名不如。",
        "dynasty": "宋",
        "collection_info": null
    },
    {
        "title": "陶潜",
        "author": "徐钧",
        "content": "公田种秫供朋酒，三径黄花手自栽。\n为米折腰刚不就，翻然解印赋归来。",
        "dynasty": "宋",
        "collection_info": null
    },
    {
        "title": "孟嘉",
        "author": "徐钧",
        "content": "广坐人中便识真，德容言貌每相因。\n龙山落帽相嘲论，引得文章压世人。",
        "dynasty": "宋",
        "collection_info": null
    },
    {
        "title": "武帝",
        "author": "徐钧",
        "content": "手灭燕秦固大勋，辄攘神器遽称尊。\n向来曹马虽云篡，犹避污名付子孙。",
        "dynasty": "宋",
        "collection_info": null
    },
    {
        "title": "王宏",
        "author": "徐钧",
        "content": "乃翁江左辅中兴，忍助姦渠篡计成。\n黄菊白衣空送酒，可怜心事愧渊明。",
        "dynasty": "宋",
        "collection_info": null
    },
    {
        "title": "谢灵运",
        "author": "徐钧",
        "content": "眼空朝市爱山林，放浪登临寄笑吟。\n毕竟趋荣成异代，耻秦空抱鲁连心。",
        "dynasty": "宋",
        "collection_info": null
    },
    {
        "title": "谢玄晖",
        "author": "徐钧",
        "content": "归舟云树句能工，吟到澄江迥不同。\n非是笔端多变态，如何人道有唐风。",
        "dynasty": "宋",
        "collection_info": null
    },
    {
        "title": "谢惠连",
        "author": "徐钧",
        "content": "千里相思一段奇，精交神契及心期。\n池塘春草天然句，不梦此人无此诗。",
        "dynasty": "宋",
        "collection_info": null
    },
    {
        "title": "鲍照",
        "author": "徐钧",
        "content": "生际河清献颂文，尤工乐府丽春云。\n人言才尽何曾尽，深恐名高上忤君。",
        "dynasty": "宋",
        "collection_info": null
    },
    {
        "title": "高帝",
        "author": "徐钧",
        "content": "土能生物有深功，金价何如可与的。\n不是君王无识别，祇缘得土笑谈中。",
        "dynasty": "宋",
        "collection_info": null
    },
    {
        "title": "潘贵妃",
        "author": "徐钧",
        "content": "宠冠天家十二楼，金莲步步总娇羞。\n可怜屠沽宫中乐，博得亡齐一段愁。",
        "dynasty": "宋",
        "collection_info": null
    },
    {
        "title": "张绪",
        "author": "徐钧",
        "content": "谈玄讲易自精微，二国翱翔巧媚时。\n只为娇柔无持操，风流却比柳腰肢。",
        "dynasty": "宋",
        "collection_info": null
    },
    {
        "title": "周颙",
        "author": "徐钧",
        "content": "纷纷世代我何知，春韮秋菘味可奇。\n何事轻招猿鹤怨，至今人讶北山移。",
        "dynasty": "宋",
        "collection_info": null
    },
    {
        "title": "孔稚圭",
        "author": "徐钧",
        "content": "草满门庭隐者家，却贪禄仕醉纷华。\n北山不用讥猿鹤，亦有人嘲两部蛙。",
        "dynasty": "宋",
        "collection_info": null
    },
    {
        "title": "武帝",
        "author": "徐钧",
        "content": "休道君王学苦空，要知积善福无穷。\n二梁犹仅存遗号，八相与唐同始终。",
        "dynasty": "宋",
        "collection_info": null
    },
    {
        "title": "昭明太子",
        "author": "徐钧",
        "content": "有德无年亦可矜，腊鹅兴谤竟难明。\n当时虽不为天子，文选犹传万世名。",
        "dynasty": "宋",
        "collection_info": null
    },
    {
        "title": "沈约",
        "author": "徐钧",
        "content": "佐梁图禅尔开先，舌断徒劳上诉天。\n一梦功名成底事，东阳风月自千年。",
        "dynasty": "宋",
        "collection_info": null
    },
    {
        "title": "江革",
        "author": "徐钧",
        "content": "虏求妙笔威难屈，石载归舟贫独甘。\n若使此风闻一世，真能立懦与廉贪。",
        "dynasty": "宋",
        "collection_info": null
    },
    {
        "title": "何逊",
        "author": "徐钧",
        "content": "水曹文学自名家，重到扬州兴未涯。\n泽底新吟清入骨，一生只为爱梅花。",
        "dynasty": "宋",
        "collection_info": null
    },
    {
        "title": "周兴嗣",
        "author": "徐钧",
        "content": "文成千字贯如珠，一夜劳心白尽鬚。\n不省海咸河淡句，帖中已有汉章书。",
        "dynasty": "宋",
        "collection_info": null
    },
    {
        "title": "陶弘景",
        "author": "徐钧",
        "content": "缚屋倚松志本清，援图成趣若为情。\n预闻国政无虚日，笑杀山中宰相名。",
        "dynasty": "宋",
        "collection_info": null
    },
    {
        "title": "武帝",
        "author": "徐钧",
        "content": "东南离析仅遗余，枉受污名僭帝名。\n输却当年曹马巧，不先受禅且驱除。",
        "dynasty": "宋",
        "collection_info": null
    },
    {
        "title": "后主",
        "author": "徐钧",
        "content": "一曲庭花景未央，怱怱投井事堪伤。\n休言王气东南尽，却是君王自趣亡。",
        "dynasty": "宋",
        "collection_info": null
    },
    {
        "title": "太子深",
        "author": "徐钧",
        "content": "擒虎临门事已休，独余孺子不惊忧。\n阁中危坐能宣令，畧洗双亲入井羞。",
        "dynasty": "宋",
        "collection_info": null
    },
    {
        "title": "阴铿",
        "author": "徐钧",
        "content": "小人怀惠乃真情，酒炙能令死得生。\n倘使行觞不知味，向来修怨有羊羹。",
        "dynasty": "宋",
        "collection_info": null
    },
    {
        "title": "徐陵",
        "author": "徐钧",
        "content": "一代词章世共珍，文成九锡句尤新。\n石麟本是梁家瑞，不瑞梁家却瑞陈。",
        "dynasty": "宋",
        "collection_info": null
    },
    {
        "title": "江总",
        "author": "徐钧",
        "content": "结绮临春无处寻，人皆归罪主荒淫。\n谁知文体伤轻艷，狎客迎逢罪更深。",
        "dynasty": "宋",
        "collection_info": null
    },
    {
        "title": "道武珪",
        "author": "徐钧",
        "content": "立储去母岂良规，创业英名顾尔为。\n事变无穷难预料，身亡又兆国亡基。",
        "dynasty": "宋",
        "collection_info": null
    },
    {
        "title": "孝武修",
        "author": "徐钧",
        "content": "去洛逃欢事已悲，入关依泰势尤危。\n两强分魏终亡魏，是为周齐受禅基。",
        "dynasty": "宋",
        "collection_info": null
    },
    {
        "title": "孝静帝善见",
        "author": "徐钧",
        "content": "姦臣擅国佐空临，议禅从容尚付吟。\n在俭不思身未保，却怜弊履与遗簪。",
        "dynasty": "宋",
        "collection_info": null
    },
    {
        "title": "古弼",
        "author": "徐钧",
        "content": "请田戎猎凛英风，万乘犹知畏笔公。\n晚节不容非老秃，世无明主曷知忠。",
        "dynasty": "宋",
        "collection_info": null
    },
    {
        "title": "崔浩",
        "author": "徐钧",
        "content": "智谋断国灼蓍龟，自比留侯果是非。\n一死人言缘史事，谁知谋泄为南归。",
        "dynasty": "宋",
        "collection_info": null
    },
    {
        "title": "高允",
        "author": "徐钧",
        "content": "直史称诬是诳君，事同罪异愧全身。\n谁言矫矫无风节，大胜声嘶股栗人。",
        "dynasty": "宋",
        "collection_info": null
    },
    {
        "title": "文宣洋",
        "author": "徐钧",
        "content": "姦谋远袭父兄基，一醉荒淫自盛衰。\n万古纲常俱扫地，独于临死未忘儿。",
        "dynasty": "宋",
        "collection_info": null
    },
    {
        "title": "孝闵帝觉",
        "author": "徐钧",
        "content": "生长朱门十五春，废兴无奈属权臣。\n当时枉作开基主，翻被虚名误却身。",
        "dynasty": "宋",
        "collection_info": null
    },
    {
        "title": "庾信",
        "author": "徐钧",
        "content": "故国伤心堕刼灰，流离北土却怜才。\n白头开府成何事，博得江南一赋哀。",
        "dynasty": "宋",
        "collection_info": null
    },
    {
        "title": "熊安生",
        "author": "徐钧",
        "content": "周礼宏深熟讨论，鸾舆造请亦登门。\n虽居异壤人争慕，纵阅千年书尚存。",
        "dynasty": "宋",
        "collection_info": null
    },
    {
        "title": "文帝",
        "author": "徐钧",
        "content": "倚女专朝旋篡位，因妃诉子竟戕身。\n兴亡反掌都缘色，枉作车书混一人。",
        "dynasty": "宋",
        "collection_info": null
    },
    {
        "title": "焬帝",
        "author": "徐钧",
        "content": "万里连云屡筑城，辽东三驾重疲民。\n讳人语盗愚何甚，覆辙真同二世秦。",
        "dynasty": "宋",
        "collection_info": null
    },
    {
        "title": "王通",
        "author": "徐钧",
        "content": "太平十二策空陈，得似河汾讲道真。\n缕指隋唐名将相，多君交友与门人。",
        "dynasty": "宋",
        "collection_info": null
    },
    {
        "title": "史万岁",
        "author": "徐钧",
        "content": "征南轻仆孔明碑，想见生平暴可知。\n一死虽因奸计陷，亦由廷辩忿招疑。",
        "dynasty": "宋",
        "collection_info": null
    },
    {
        "title": "牛弘",
        "author": "徐钧",
        "content": "射牛可怒理都然，三问何如一忍贤。\n底事妇言坚不听，为忧伤我弟兄天。",
        "dynasty": "宋",
        "collection_info": null
    },
    {
        "title": "虞世基",
        "author": "徐钧",
        "content": "沮人言盗纵君骄，蒙蔽终难止绎骚。\n到底国亡身亦死，措心何异相秦高。",
        "dynasty": "宋",
        "collection_info": null
    },
    {
        "title": "李密",
        "author": "徐钧",
        "content": "泥封函谷策诚奇，人不能从己不疑。\n何事昏迷还至此，祇因天欲启唐基。",
        "dynasty": "宋",
        "collection_info": null
    },
    {
        "title": "贺若弼",
        "author": "徐钧",
        "content": "乃翁永诀语堪悲，果定江南副所期。\n守口未能终死舌，如何忘却刺锥时。",
        "dynasty": "宋",
        "collection_info": null
    },
    {
        "title": "韩擒虎",
        "author": "徐钧",
        "content": "俘主摧都锐莫当，区区破阵却争长。\n不堪世上无分别，自作阎罗地下王。",
        "dynasty": "宋",
        "collection_info": null
    },
    {
        "title": "杨素",
        "author": "徐钧",
        "content": "巧逢挟忌立功名，杀父犹从罪更深。\n已託沉浮轻大节，尚言富贵本无心。",
        "dynasty": "宋",
        "collection_info": null
    },
    {
        "title": "宋之问",
        "author": "徐钧",
        "content": "百丑祇能博寸荣，趋权恃势苦营营。\n早知触宪终归死，何似閒吟过一生。",
        "dynasty": "宋",
        "collection_info": null
    },
    {
        "title": "娄师德",
        "author": "徐钧",
        "content": "面干人唾苦无刚，为国求贤虑却长。\n不是阴将人杰荐，谁能取日再兴唐。",
        "dynasty": "宋",
        "collection_info": null
    },
    {
        "title": "狄仁杰",
        "author": "徐钧",
        "content": "天理何曾一日亡，始终感悟为存唐。\n平生独有知人鑑，身后功名付老张。",
        "dynasty": "宋",
        "collection_info": null
    },
    {
        "title": "侯思止",
        "author": "徐钧",
        "content": "一丁不识望台官，獬豸如何可并冠。\n不解触邪翻触正，凶顽合作虎狼看。",
        "dynasty": "宋",
        "collection_info": null
    },
    {
        "title": "乔知之",
        "author": "徐钧",
        "content": "绿珠诗作怨方新，往事尤当监季伦。\n赴井已迟徒累主，真标那似堕楼人。",
        "dynasty": "宋",
        "collection_info": null
    },
    {
        "title": "苏味道",
        "author": "徐钧",
        "content": "万事模棱持两端，脂韦自饰巧求全。\n如何身处周唐际，党武翻成狥一偏。",
        "dynasty": "宋",
        "collection_info": null
    },
    {
        "title": "张昌宗",
        "author": "徐钧",
        "content": "乘鹤吹笙想俊游，丑闻宫掖擅风流。\n身膏斧踬终尘土，若比莲花花亦羞。",
        "dynasty": "宋",
        "collection_info": null
    },
    {
        "title": "张柬之",
        "author": "徐钧",
        "content": "八十衰翁气尚存，挥戈一整旧干坤。\n惜哉千载多遗恨，余烬犹存竟燎原。",
        "dynasty": "宋",
        "collection_info": null
    },
    {
        "title": "武三思",
        "author": "徐钧",
        "content": "群贤逐去在朝空，宫禁潜归掌握中。\n若使当时诛不早，崇恩庙貌又兴隆。",
        "dynasty": "宋",
        "collection_info": null
    },
    {
        "title": "卢藏用",
        "author": "徐钧",
        "content": "託隐终南得美除，何期触网仅全躯。\n此中佳处今休道，捷径元来是畏途。",
        "dynasty": "宋",
        "collection_info": null
    },
    {
        "title": "姚崇",
        "author": "徐钧",
        "content": "天资权谲性圆通，相业开元治效中。\n至死未能忘故智，乞铭犹自算燕公。",
        "dynasty": "宋",
        "collection_info": null
    },
    {
        "title": "宋璟",
        "author": "徐钧",
        "content": "一片刚方石心，梅花冷淡独知音。\n君王外貌虽加敬，卖直谁知内忌深。",
        "dynasty": "宋",
        "collection_info": null
    },
    {
        "title": "苏颋",
        "author": "徐钧",
        "content": "两相同寅喜协和，此心合处直无阿。\n广平补衮虽良手，公与弥缝力最多。",
        "dynasty": "宋",
        "collection_info": null
    },
    {
        "title": "张说",
        "author": "徐钧",
        "content": "东宫侍读何经，相位当知要竭诚。\n谀说却陈封禅颂，非心未格侈心生。",
        "dynasty": "宋",
        "collection_info": null
    },
    {
        "title": "韩休",
        "author": "徐钧",
        "content": "览鑑形癯恨鲜欢，格非一事古来难。\n力邀强制何能久，却恐移心向宴安。",
        "dynasty": "宋",
        "collection_info": null
    },
    {
        "title": "潘好礼",
        "author": "徐钧",
        "content": "废王立武覆车同，抗疏精忠幸见从。\n若使荒淫终愎谏，玄宗又是一高宗。",
        "dynasty": "宋",
        "collection_info": null
    },
    {
        "title": "卢怀慎",
        "author": "徐钧",
        "content": "曹参尚守萧何法，鲍叔惭分管仲权。\n莫笑当时呼伴食，元之秉国恐妨贤。",
        "dynasty": "宋",
        "collection_info": null
    },
    {
        "title": "张嘉贞",
        "author": "徐钧",
        "content": "得近清光幸已深，捲帘何意欲呈身。\n贪荣自遂台衡志，诏杖三加及贵臣。",
        "dynasty": "宋",
        "collection_info": null
    },
    {
        "title": "张九龄",
        "author": "徐钧",
        "content": "禄山必兆边边陲祸，林甫终贻庙社忧。\n二事眼前君不悟，何须金鑑录千秋。",
        "dynasty": "宋",
        "collection_info": null
    },
    {
        "title": "杜暹",
        "author": "徐钧",
        "content": "婺女初官辞赆纸，安西按虏復埋金。\n公清勤约自宜相，文墨何须较浅深。",
        "dynasty": "宋",
        "collection_info": null
    },
    {
        "title": "倪若水",
        "author": "徐钧",
        "content": "人重朝班恶外迁，一时荣擢似登仙。\n谁知鼙鼓渔阳祸，不在朝廷却在边。",
        "dynasty": "宋",
        "collection_info": null
    },
    {
        "title": "元德秀",
        "author": "徐钧",
        "content": "山水光中寄一枝，琴尊尽日每相随。\n太平老去身何恨，只隔明年便乱离。",
        "dynasty": "宋",
        "collection_info": null
    },
    {
        "title": "李白",
        "author": "徐钧",
        "content": "风骨神仙籍裏人，诗狂酒圣且平生。\n开元一遇成何事，留得千秋万古名。",
        "dynasty": "宋",
        "collection_info": null
    },
    {
        "title": "杜甫",
        "author": "徐钧",
        "content": "万里飘零独此身，诗魂终恋浣花村。\n宁贫宁冻宁饥死，一饭何曾忘至尊。",
        "dynasty": "宋",
        "collection_info": null
    },
    {
        "title": "贺知章",
        "author": "徐钧",
        "content": "身外生涯总是虚，狂游一梦入清都。\n有家不住犹为观，底用区区觅鑑湖。",
        "dynasty": "宋",
        "collection_info": null
    },
    {
        "title": "李林甫",
        "author": "徐钧",
        "content": "柄国年深巧蔽欺，如何方面用胡儿。\n只知怙宠身为计，不道渔阳乱已基。",
        "dynasty": "宋",
        "collection_info": null
    },
    {
        "title": "安禄山",
        "author": "徐钧",
        "content": "随人畜养宁知父，负主恩私岂有君。\n逆气终然招逆报，可怜四海乱如云。",
        "dynasty": "宋",
        "collection_info": null
    },
    {
        "title": "王维",
        "author": "徐钧",
        "content": "凝碧池头听乐府，不能身死但能悲。\n辋川他日成名胜，藉得朝天一首诗。",
        "dynasty": "宋",
        "collection_info": null
    },
    {
        "title": "颜杲卿",
        "author": "徐钧",
        "content": "一曲霓裳失太平，渔阳鼙鼓暗风尘。\n君王只识杨丞相，不识平原老守臣。",
        "dynasty": "宋",
        "collection_info": null
    },
    {
        "title": "僧一行",
        "author": "徐钧",
        "content": "两戒山河剖析明，历分十二议尤精。\n况逢燕国为删润，可信千年说尚行。",
        "dynasty": "宋",
        "collection_info": null
    },
    {
        "title": "杜鸿渐",
        "author": "徐钧",
        "content": "将相浮云了幻躯，髠缁何事效浮图。\n灵州劝进无君父，投佛还能脱罪无。",
        "dynasty": "宋",
        "collection_info": null
    },
    {
        "title": "李泌",
        "author": "徐钧",
        "content": "衣白山人再造唐，谋家议国虑深长。\n功成拂袖还归去，高节依稀汉子房。",
        "dynasty": "宋",
        "collection_info": null
    },
    {
        "title": "郭子仪",
        "author": "徐钧",
        "content": "身佩安危三十年，谗锋虽中节弥坚。\n古今多少功名在，谁得如公五福全。",
        "dynasty": "宋",
        "collection_info": null
    },
    {
        "title": "李光弼",
        "author": "徐钧",
        "content": "间关百战佐中兴，料敌行师妙若神。\n可惜罹谗终恨死，伤心不见白头亲。",
        "dynasty": "宋",
        "collection_info": null
    },
    {
        "title": "张巡",
        "author": "徐钧",
        "content": "析骸易子守孤城，六万惟余四百人。\n生道杀民民不怨，千年庙食尚如新。",
        "dynasty": "宋",
        "collection_info": null
    },
    {
        "title": "许远",
        "author": "徐钧",
        "content": "自度才卑乐尚贤，输忠直欲保城全。\n如公岂是偷生者，一死何庸较后先。",
        "dynasty": "宋",
        "collection_info": null
    },
    {
        "title": "雷万春",
        "author": "徐钧",
        "content": "六矢飞穿诧木人，屹然不动勇无伦。\n极知力尽城将陷，吾亦忘君有此身。",
        "dynasty": "宋",
        "collection_info": null
    },
    {
        "title": "张镐",
        "author": "徐钧",
        "content": "仗节星驰趣援兵，睢阳惜已陷忠臣。\n闾邱振命虽诛死，犹有浮图着矢人。",
        "dynasty": "宋",
        "collection_info": null
    },
    {
        "title": "苏源明",
        "author": "徐钧",
        "content": "满朝比比拜边尘，僞命难污守节臣。\n褒赏但令知制诰，如何只待作文人。",
        "dynasty": "宋",
        "collection_info": null
    },
    {
        "title": "李勉",
        "author": "徐钧",
        "content": "指破奸邪叵测心，一言剀切盍沉吟。\n主昏不听终无奈，付与清风一曲琴。",
        "dynasty": "宋",
        "collection_info": null
    },
    {
        "title": "陆贽",
        "author": "徐钧",
        "content": "锄奸抗疏反招疑，一斥忠州势亦危。\n只集名方无着述，不为良相且良医。",
        "dynasty": "宋",
        "collection_info": null
    },
    {
        "title": "阳城",
        "author": "徐钧",
        "content": "裂麻已沮延龄相，抗疏能全陆贽生。\n为国重轻关一语，谁云七载噤无声。",
        "dynasty": "宋",
        "collection_info": null
    },
    {
        "title": "张万福",
        "author": "徐钧",
        "content": "伏阁朝廷一谏官，白头武将亦欢颜。\n要知此喜非私喜，为救孤忠去巨奸。",
        "dynasty": "宋",
        "collection_info": null
    },
    {
        "title": "陆羽",
        "author": "徐钧",
        "content": "野客躭茶着作经，一时评品亦良精。\n谁知茗饮成风后，从此朝廷榷法行。",
        "dynasty": "宋",
        "collection_info": null
    },
    {
        "title": "韦皋",
        "author": "徐钧",
        "content": "抚边年久赋徭宽，善政春秋俗自安。\n蜀道虽危今坦易，登天不比向时难。",
        "dynasty": "宋",
        "collection_info": null
    },
    {
        "title": "孔巢父",
        "author": "徐钧",
        "content": "力仗孤忠化积顽，奉辞竟不遣生还。\n何如入海随烟雾，自有诗留天地间。",
        "dynasty": "宋",
        "collection_info": null
    },
    {
        "title": "刘禹锡",
        "author": "徐钧",
        "content": "取水枫林莫怨嗟，钟声纔听又天涯。\n如何一斥终难反，为赋玄都观裏花。",
        "dynasty": "宋",
        "collection_info": null
    },
    {
        "title": "柳宗元",
        "author": "徐钧",
        "content": "自负奇才却附人，伾文一跌误终身。\n聪明未易消磨尽，犹作罗池庙裏神。",
        "dynasty": "宋",
        "collection_info": null
    },
    {
        "title": "裴度",
        "author": "徐钧",
        "content": "功名久震平淮后，机务方闲罢相余。\n晚节浮沉非失计，一园花竹午桥居。",
        "dynasty": "宋",
        "collection_info": null
    },
    {
        "title": "李愬",
        "author": "徐钧",
        "content": "雪夜平吴自一奇，功成犹守分尊卑。\n櫜鞬非无为，不受私赇不肯行。",
        "dynasty": "宋",
        "collection_info": null
    },
    {
        "title": "韩愈",
        "author": "徐钧",
        "content": "排斥异端尊孔孟，推原人性胜荀杨。\n平生胆气尤奇伟，何止文章日月光。",
        "dynasty": "宋",
        "collection_info": null
    },
    {
        "title": "李翱",
        "author": "徐钧",
        "content": "幽怀赋好欧公赏，实录文高黄子称。\n復性一书几有道，千年真可续韩灯。",
        "dynasty": "宋",
        "collection_info": null
    },
    {
        "title": "张籍",
        "author": "徐钧",
        "content": "师门昔已称高弟，乐府今尤说最工。\n但遣终身毋叛道，着书不必似轲雄。",
        "dynasty": "宋",
        "collection_info": null
    },
    {
        "title": "皇甫湜",
        "author": "徐钧",
        "content": "授业韩门岁月深，文章有法笔千钧。\n三缣一字非邀价，赏识如裴復几人。",
        "dynasty": "宋",
        "collection_info": null
    },
    {
        "title": "卢仝",
        "author": "徐钧",
        "content": "数间破屋洛城傍，门闭春风煮茗香。\n月蚀一诗讥逆党，添丁奇祸竟堪伤。",
        "dynasty": "宋",
        "collection_info": null
    },
    {
        "title": "孟郊",
        "author": "徐钧",
        "content": "自古诗人例怨穷，不知穷正街诗工。\n先生吟苦身尤蹇，恰似霜阶诉候虫。",
        "dynasty": "宋",
        "collection_info": null
    },
    {
        "title": "贾岛",
        "author": "徐钧",
        "content": "早弃浮屠学缀文，争知命薄第难登。\n行吟月下敲门句，气味依然不脱僧。",
        "dynasty": "宋",
        "collection_info": null
    },
    {
        "title": "李汉",
        "author": "徐钧",
        "content": "官虽御史未为荣，一序韩编万古名。\n不是文翁能有眼，谁知佳婿在诸生。",
        "dynasty": "宋",
        "collection_info": null
    },
    {
        "title": "温造",
        "author": "徐钧",
        "content": "威行藩将来朝觐，胆落金吾畏击弹。\n牛刃恢恢方用世，青山虽好去应难。",
        "dynasty": "宋",
        "collection_info": null
    },
    {
        "title": "李绅",
        "author": "徐钧",
        "content": "手书不受叛臣污，摧抑多端只故吾。\n已喜生前能自保，却怜身后尚遭诬。",
        "dynasty": "宋",
        "collection_info": null
    },
    {
        "title": "元稹",
        "author": "徐钧",
        "content": "元和诗体夙驰声，巧致公台只蹔荣。\n绿野主人天下望，不应疏外负平生。",
        "dynasty": "宋",
        "collection_info": null
    },
    {
        "title": "元结",
        "author": "徐钧",
        "content": "漫劳当日牧舂陵，立石尤多感德民。\n独有磨崖碑故在，文章千古耀湘滨。",
        "dynasty": "宋",
        "collection_info": null
    },
    {
        "title": "啖助",
        "author": "徐钧",
        "content": "谈经唐世岂无人，君独春秋学最深。\n力辩邱阳非左氏，后来朱子始知音。",
        "dynasty": "宋",
        "collection_info": null
    },
    {
        "title": "张志和",
        "author": "徐钧",
        "content": "细雨斜风一钓丝，绿簑青笠镇相随。\n朝廷休觅渔歌看，万顷千波总是诗。",
        "dynasty": "宋",
        "collection_info": null
    },
    {
        "title": "严武",
        "author": "徐钧",
        "content": "蜀政贪残岂自全，母心直向死方安。\n如何三度专方面，不博庭闱一饷欢。",
        "dynasty": "宋",
        "collection_info": null
    },
    {
        "title": "崔佑甫",
        "author": "徐钧",
        "content": "道德驰声满建中，岂无人可继余风。\n最怜贞观开元治，付与奸邪蕞陋翁。",
        "dynasty": "宋",
        "collection_info": null
    },
    {
        "title": "题壁",
        "author": "赵良埈",
        "content": "三北何人知管仲，五湖何处觅陶朱。\n壁间遗墨还堪睹，吊罢灵魂一束刍。",
        "dynasty": "宋",
        "collection_info": null
    },
    {
        "title": "凤凰谷",
        "author": "赵良埈",
        "content": "罗浮绝顶凌苍穹，五云飞绕蓬莱宫。\n金乌玉兔出西东，铁桥万丈横霁虹。\n卧虎踞石龙蟠松，异香不动烟腾空。\n餐霞饮露凡圣同，水帘碎玉声玲珑。\n桃花流出片片红，碧梧翠竹环三峯。\n天边凤鸟来雝雝，仙风吹入石洞中。\n我欲呼之仪九重，歌舞圣化同天功。",
        "dynasty": "宋",
        "collection_info": null
    },
    {
        "title": "乡饮酒唱和诗",
        "author": "赵良埈",
        "content": "警书双羽出乎西，端坐凝香恶境移。\n已铸剑锋成耒耜，更陶瓦缶作尊彝。\n雅南歌裏声千古，干巽维边位两仪。\n细数旴江知郡事，有如此事几人知。",
        "dynasty": "宋",
        "collection_info": null
    },
    {
        "title": "乡饮酒唱和诗",
        "author": "张肃",
        "content": "位分南北与东西，旷典纔修俗顿移。\n乐合鸾皇下庭宇，觯扬虎蜼伏樽彝。\n头颅如许堪殊席，筋力无多奈缛仪。\n敢昧邦君明德意，后知方遣负先知。",
        "dynasty": "宋",
        "collection_info": null
    },
    {
        "title": "勉子读书",
        "author": "赵崇泞",
        "content": "男儿立志要崚嶒，莫与闾阎较重轻。\n一寸光阴无放过，十年灯火夙修成。\n学疏达境还堪愧，道在穷途亦可亨。\n未必儒冠能见悮，书窗努力继芳声。",
        "dynasty": "宋",
        "collection_info": null
    },
    {
        "title": "浯溪",
        "author": "戴煜",
        "content": "断崖文字是唐碑，无限名贤赞颂诗。\n莫把中兴？前代，会须重见太平时。",
        "dynasty": "宋",
        "collection_info": null
    },
    {
        "title": "嘲丁大全  其一",
        "author": "林桂龙",
        "content": "一舵中流欠把持，偏轻偏重失便宜。\n孤舟不是无人渡，身作风波问阿谁。",
        "dynasty": "宋",
        "collection_info": null
    },
    {
        "title": "嘲丁大全  其二",
        "author": "林桂龙",
        "content": "移溪实壑误明君，惊动沿江十万军。\n幸是不沈湘水死，有何面目见灵均。",
        "dynasty": "宋",
        "collection_info": null
    },
    {
        "title": "嘲丁大全  其三",
        "author": "林桂龙",
        "content": "稚子如何济急流，一篙才错便难收。\n当初把作寻常看，岂料中流解覆舟。",
        "dynasty": "宋",
        "collection_info": null
    },
    {
        "title": "题魏鹏卧屏",
        "author": "贾云华",
        "content": "花柳芳菲二月时，名园剩有牡丹枝。\n风流杜牧还知否，莫恨寻春去较迟。",
        "dynasty": "宋",
        "collection_info": null
    },
    {
        "title": "魏鹏负期醉卧戏题练裙",
        "author": "贾云华",
        "content": "暮雨朝云少定踪，空劳神女下巫峰。\n襄王自是无情绪，醉卧明月花影中。",
        "dynasty": "宋",
        "collection_info": null
    },
    {
        "title": "七夕",
        "author": "贾云华",
        "content": "斜軃香云倚翠屏，纱衣先觉露华零。\n谁云天上无离合，看取牵牛织女星。",
        "dynasty": "宋",
        "collection_info": null
    },
    {
        "title": "永别  其一",
        "author": "贾云华",
        "content": "自从消瘦减容光，云雨巫山枉断肠。\n独宿孤房泪如雨，秋宵只为一人长。",
        "dynasty": "宋",
        "collection_info": null
    },
    {
        "title": "永别  其二",
        "author": "贾云华",
        "content": "正成薄命久寻思，宛转蛾眉能几时。\n汉水楚云千万里，留君不住益凄其。",
        "dynasty": "宋",
        "collection_info": null
    },
    {
        "title": "永别  其三",
        "author": "贾云华",
        "content": "物换星移几度秋，鸟啼花落水空流。\n人间何事堪惆怅，贵贱同归土一丘。",
        "dynasty": "宋",
        "collection_info": null
    },
    {
        "title": "永别  其四",
        "author": "贾云华",
        "content": "相见时难别亦难，寒潮惟带夕阳还。\n钿蝉金雁皆零落，离别烟波伤玉颜。",
        "dynasty": "宋",
        "collection_info": null
    },
    {
        "title": "永别  其五",
        "author": "贾云华",
        "content": "倚栏无语倍伤情，乡思撩人拨不平。\n寂寞闲庭春又晚，杏花零落过清明。",
        "dynasty": "宋",
        "collection_info": null
    },
    {
        "title": "永别  其六",
        "author": "贾云华",
        "content": "纱窗日落渐黄昏，春梦无心只似云。\n万里关山音信断，将身何处更逢君。",
        "dynasty": "宋",
        "collection_info": null
    },
    {
        "title": "永别  其七",
        "author": "贾云华",
        "content": "魂归冥漠魄归泉，却恨青娥误少年。\n三尺孤坟何处是，每逢寒食一潸然。",
        "dynasty": "宋",
        "collection_info": null
    },
    {
        "title": "永别  其八",
        "author": "贾云华",
        "content": "一封书寄数行啼，莫动哀吟易惨凄。\n古往今来只如此，几多红粉委黄泥。",
        "dynasty": "宋",
        "collection_info": null
    },
    {
        "title": "集元刺史句咏寒亭",
        "author": "杜子是",
        "content": "长山绕井邑，嘐嘐天外青。\n烟云无近远，水石何幽清。\n半崖盘石径，如见小蓬瀛。\n时节方大暑，忽若秋气生。\n高亭临极巓，登高宜新晴。\n俗士谁能来，野客熙清阴。\n漫歌无人听，在酒共我倾。\n时復一回望，心月出四溟。",
        "dynasty": "宋",
        "collection_info": null
    },
    {
        "title": "送西秦张仲实游大涤洞天",
        "author": "金应桂",
        "content": "山林有真趣，得趣即神仙。\n好趁暮春月，来游大涤天。\n晴岚融玉室，花气袭丹泉。\n此地通悬溜，清吟过叔元。",
        "dynasty": "宋",
        "collection_info": null
    },
    {
        "title": "绝命词",
        "author": "边居谊",
        "content": "孤城高倚汉江秋，血战三年死未休。\n铁石肝肠忠义胆，精灵常向岘山留。",
        "dynasty": "宋",
        "collection_info": null
    },
    {
        "title": "今朝",
        "author": "李智远",
        "content": "四十三年处世中，梦中成梦又成空。\n今朝撒手还归去，木马频嘶物外风。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "刘汝钧",
        "content": "年来梦断百花场，安分农桑万虑降。\n为喜麦青行暖径，因看蚕出倚晴窗。\n草坪閒见乌犍点，畬水飞来白鹭双。\n满饮茅柴拚烂醉，踏歌社下自成腔。",
        "dynasty": "宋",
        "collection_info": null
    },
    {
        "title": "次胡济鼎同年三律  其一",
        "author": "曹泾",
        "content": "五经为笥腹便便，千佛名髙此作缘。\n贵仕直堪梅和鼎，贫交猥为酒供钱。\n连章秋月鴈回翅，贮袖天香龙吐涎。\n旧话新情如觌面，同年真是我同年。",
        "dynasty": "宋",
        "collection_info": null
    },
    {
        "title": "次胡济鼎同年三律  其二",
        "author": "曹泾",
        "content": "共是金明衣緑郎，梅仙风致压仇香。\n人如紫鳯仪丹阁，谁则青蚨涴锦囊。\n洛社菜羮时不禁，雪堂斗酒夜宜良。\n至尊端肯怜芹曝，臣罪当诛自恐惶。",
        "dynasty": "宋",
        "collection_info": null
    },
    {
        "title": "次胡济鼎同年三律  其三",
        "author": "曹泾",
        "content": "费却长吟復短吟，投瓜投李愧何深。\n吾人只记钱留纸，此老能令户作金。\n掷地有声知处处，如兰斯臭见心心。\n柏梁体后八仙赋，趾美重光未陆沉。",
        "dynasty": "宋",
        "collection_info": null
    },
    {
        "title": "次胡余学同年四首  其一",
        "author": "曹泾",
        "content": "对看中秋是好天，健来欣为子分田。\n只消菽水欢无尽，况有经书腹可便。\n家事既传情思穏，吟篇谩写墨痕鲜。\n惟余学课随年捱，共我艰劬知几员。",
        "dynasty": "宋",
        "collection_info": null
    },
    {
        "title": "次胡余学同年四首  其二",
        "author": "曹泾",
        "content": "金明池上共扬鞭，豪气宁求许祀田。\n不道福碑轰忒早，相逢颓景穏为便。\n牙牌刻处谩夸贵，蓝绶披来难敌鲜。\n千岁尽长公论在，于中定有好官员。",
        "dynasty": "宋",
        "collection_info": null
    },
    {
        "title": "次胡余学同年四首  其三",
        "author": "曹泾",
        "content": "桃花柳絮及春敷，壹是浮轻匪壮图。\n幸有田耕幷井饮，犹胜身屦与妻纑。\n郎君竞爽贤声起，老子尊安道味腴。\n便是当年正考父，是间饘粥口堪糊。",
        "dynasty": "宋",
        "collection_info": null
    },
    {
        "title": "次胡余学同年四首  其四",
        "author": "曹泾",
        "content": "力田元不怵凶饥，瘠者为谁谁是肥。\n但得髙堂翁媪健，定知奕世子孙宜。\n追风骐骥骤仍蹶，览徳鸾鳯栖或飞。\n有酒急须频对月，桂枝香了到梅枝。",
        "dynasty": "宋",
        "collection_info": null
    },
    {
        "title": "代柬济鼎同年约其早饭",
        "author": "曹泾",
        "content": "小人难与作缘，恶食不妨志道。\n犹胜杜陵岳阳，一饭欲从人讨。",
        "dynasty": "宋",
        "collection_info": null
    },
    {
        "title": "晓发姑孰城",
        "author": "吴龙翰",
        "content": "鹃啼惊梦敧春枕，花落迎风打晓窗。\n携杖搀先出城去，角声吹月堕寒江。",
        "dynasty": "宋",
        "collection_info": null
    },
    {
        "title": "浙江姚楼观水月",
        "author": "吴龙翰",
        "content": "翠滚玻璃万顷秋，长江又挂水晶毬。\n水光月色梅邉客，今夜会盟江上楼。",
        "dynasty": "宋",
        "collection_info": null
    },
    {
        "title": "晚舟过临平",
        "author": "吴龙翰",
        "content": "烟钟舂起夕阳愁，淼淼临平春事幽。\n惟有风蒲爱吟客，岸邉缭乱绾行舟。",
        "dynasty": "宋",
        "collection_info": null
    },
    {
        "title": "春晚留淮上",
        "author": "吴龙翰",
        "content": "淮山歴歴春云澹，淮水汤汤夜月辉。\n此处杜鹃啼不到，江南行客未成归。",
        "dynasty": "宋",
        "collection_info": null
    },
    {
        "title": "赠谒士",
        "author": "吴龙翰",
        "content": "一掬乡心寒似月，半生行迹过于云。\n春风满担诗千首，是处青山留得君。",
        "dynasty": "宋",
        "collection_info": null
    },
    {
        "title": "白纻词",
        "author": "吴龙翰",
        "content": "吴宫烟水碧迢迢，琼楼十二凌青霄。\n北方佳人颜如花，素衣濯濯明朝霞。\n云母屏风珍珠箔，香销金鸭春寒薄。\n璧月流光罗绮筵，白纻舞残月欲落。\n君看月落夜潮平，吴江阔兮越江深。\n吴王醉兮越王醒。",
        "dynasty": "宋",
        "collection_info": null
    },
    {
        "title": "嘉禾舟中",
        "author": "吴龙翰",
        "content": "天与东风便，千钱买一舟。\n嘉禾三月路，阴木四山秋。\n野色缄诗思，鹃声替客愁。\n烟波渺无际，是处可盟鸥。",
        "dynasty": "宋",
        "collection_info": null
    },
    {
        "title": "嘉禾沈园",
        "author": "吴龙翰",
        "content": "景物何其异，虚岩人力成。\n清池沈鸟影，高树落蝉声。\n花日楼台丽，香风帘幙轻。\n我来一吟赏，不惜买杯倾。",
        "dynasty": "宋",
        "collection_info": null
    },
    {
        "title": "重阳客中",
        "author": "吴龙翰",
        "content": "愁裏重阳近，他乡酒易酤。\n秋风诗髩短，寒夜客灯孤。\n笋笠月穿破，荷衣霜打枯。\n有懐吟未就，端不为催租。",
        "dynasty": "宋",
        "collection_info": null
    },
    {
        "title": "见刘后村先生  其一",
        "author": "吴龙翰",
        "content": "天禄臞仙后代孙，巍科几世属名门。\n千年绝学追先圣，四海真儒仰后村。\n直向天边扶日月，只从笔底转干坤。\n年来诸老凋零尽，惟有灵光独自存。",
        "dynasty": "宋",
        "collection_info": null
    },
    {
        "title": "见刘后村先生  其二",
        "author": "吴龙翰",
        "content": "玻璃万顷海天秋，相国如居天上头。\n锦帐围山丹荔熟，银梭织水子鱼游。\n地灵自古称多士，人物当今列上流。\n二季一翁家学在，湄洲即是蜀眉州。",
        "dynasty": "宋",
        "collection_info": null
    },
    {
        "title": "见刘后村先生  其三",
        "author": "吴龙翰",
        "content": "雪碗冰瓯淬笔锋，篇篇琢出玉玲珑。\n鹤鸣逺岫千林晓，鲸展洪涛万里雄。\n暮雪寒梅吟思外，春风芳草梦魂中。\n诗瓢行脚半天下，多谢先生棒喝功。",
        "dynasty": "宋",
        "collection_info": null
    },
    {
        "title": "见刘后村先生  其四",
        "author": "吴龙翰",
        "content": "骑却青鸾上禁林，岩岩声价重于金。\n花砖日转琼笺暖，莲烛星归玉漏沈。\n翰墨挈来三昧手，丝纶画出九重心。\n春风已筑沙堤路，天上虚皇属意深。",
        "dynasty": "宋",
        "collection_info": null
    },
    {
        "title": "西湖曲",
        "author": "吴龙翰",
        "content": "十里风光烟水白，嵯峨帝城紫雾隔。\n笛声吹断蒲叶风，鹭飞界破青山色。\n湖波鳞鳞织成縠，翠盖红幢机上簇。\n长安冨儿美少年，马行紫陌香尘扑。\n画舫谁家窈窕娘，半额鹅黄时様粧。\n玉手折花娇无力，花枝斜挂银丝长。\n隔花踌蹰意相属，稍稍谈笑闻余香。\n夕阳西下汉水逺，无计问觅双琼珰。\n巫山高哉但入梦，安得插翅飞其傍。\n君不见吴姬采莲自唱曲，君王尚在舟中宿。",
        "dynasty": "宋",
        "collection_info": null
    },
    {
        "title": "拜林和靖墓",
        "author": "吴龙翰",
        "content": "老鹤髙飞入白云，空余残照管孤坟。\n清风千古镇长在，见着梅花如见君。",
        "dynasty": "宋",
        "collection_info": null
    },
    {
        "title": "久客湖海买舟西还",
        "author": "吴龙翰",
        "content": "万里烟波兴渺然，片心如在灞桥邉。\n归装诗少不成担，自抝梅花凑满船。",
        "dynasty": "宋",
        "collection_info": null
    },
    {
        "title": "冯永之号冰壶工水墨丹青",
        "author": "吴龙翰",
        "content": "半生江海冰壶翁，担风荷雨七尺笻。\n烂嚼扶叶紫金椹，玉楼光彻十二重。\n饱吃孤山白玉花，一凿九窍开玲珑。\n能鉟明月铸双眼，故能搜索异景窥神功。\n能穿星斗挂胸次，故能神游八极之鸿蒙。\n手撼烟云出砚石，酒酣奋笔驱雷风。\n迴山转海有力量，顷刻鹅溪幻出白练之寒江，碧玉之奇峯。\n潇湘洞庭忽在眼，冷落烟竹苍梧空。\n碧天万里渺无际，但见隠隠归飞鸿。\n江门过雨凉如许，木落潇潇秋满浦。\n月明何处起渔歌，小艇人归急摇橹。\n鸥沙漠漠洲渚昏，无数寒鸦栖古渡。\n景物变态虽无穷，笔端有口一一吐。\n研丹吮粉尤精奇，直与王爵争毫釐。\n宁肯没骨媚时好，逸气往往追徐熙。\n一点春风几花卉，化工权柄君所私。\n献之牸牛韩干马，滕王蛱蝶僧繇鱼。\n下笔众妙各俱足，开卷错落中珠玑。\n顾家层楼连天起，俗士那敢窥藩篱。\n呕心抽思何自苦，乃使肌骨化作枯松枝。\n君不见梅邉有狂客，风饕雪虐宁忍饥。\n吟躯未老貌先老，不觉两髩纷如丝。",
        "dynasty": "宋",
        "collection_info": null
    },
    {
        "title": "灵金山观金灯",
        "author": "吴龙翰",
        "content": "嵯峨灵金山，峭壁偕天长。\n巑岏万苍翠，无復敢颉颃。\n登临劳逺目，久羁尘俗缰。\n天风送笻屐，此愿今一偿。\n所喜侍老亲，赑屃升崇冈。\n琪树蔼柔丝，瑶草超羣芳。\n松声入幽懐，妙乐非笙簧。\n好鸟相劝酬，醉我林中觞。\n我吟游仙诗，客和招隠章。\n起舞沸懽笑，人影乱夕阳。\n何妨阿堵女，山北敞虚堂。\n石池閟甘泉，瓦炉腾妙香。\n昔言山有灵，金灯夜呈祥。\n信哉华严经，佛眉施白光。\n澄公有妙力，一笑通禅房。\n讵知山石间，而有金光藏。\n崦嵫下朱景，山气相激扬。\n若以色见佛，扵法参与商。\n我生事迂阔，咄咄颠復狂。\n读书猎千古，浩气凌八荒。\n乃欲落鬚髪，掬水曹溪傍。\n吹以无孔笛，倒骑牛一场。\n手击混沌开，有此硬脊梁。\n指点生死根，棒喝行诸方。",
        "dynasty": "宋",
        "collection_info": null
    },
    {
        "title": "辛酉秋吴画士写神",
        "author": "吴龙翰",
        "content": "功名自有兜鍪辈，荣辱宁干蓑笠翁。\n烦作田园秋兴画，短檐斜日稻花风。",
        "dynasty": "宋",
        "collection_info": null
    },
    {
        "title": "秋崖先生招饮荷葭坞席上赋诗",
        "author": "吴龙翰",
        "content": "相公潭水清于玉，翠屏四面环书屋。\n石梯幽幽登苍崖，老树晴烟千顷緑。\n好花对人无俗姿，春色盈盈囿虚谷。\n归来庭院碧参差，八窗玲珑有修竹。\n先生长啸临清流，茱萸辛夷香满洲。\n浪呼迪辈偕春游，緑醅深注碧玉瓯。\n我醉起舞相劝酬，愿祝先生相业侔伊周。\n运留侯帷幄之筹，横莱公野水之舟。\n莫负苍生望安石，东山高卧凌清秋。",
        "dynasty": "宋",
        "collection_info": null
    },
    {
        "title": "京城寓居春日",
        "author": "吴龙翰",
        "content": "春城庭院柳风轻，帘影玲珑爱晓晴。\n红日半窗吟梦觉，咿哑墻外卖花声。",
        "dynasty": "宋",
        "collection_info": null
    },
    {
        "title": "宫人斜",
        "author": "吴龙翰",
        "content": "碧石重重锁墓门，兰膏点火照黄昏。\n春风几度生芳草，还似君王旧日恩。",
        "dynasty": "宋",
        "collection_info": null
    },
    {
        "title": "春夜隔江望扬州城",
        "author": "吴龙翰",
        "content": "烟树芜城熨不开，夜深灯火照楼台。\n欲披紫绮过江去，月冷沧洲待鹤来。",
        "dynasty": "宋",
        "collection_info": null
    },
    {
        "title": "数年前有小词微雨后落花天娇态病恹恹怕人猜着是相思镇日不开帘宝钗横蝉髩乱院宇待人归尽缓移莲步玉阑前纎手掐花钿兹月夜与客饮梅花下一姝歌前词復出笺徴余新作",
        "author": "吴龙翰",
        "content": "月夜梅花下，开樽谁主宾。\n梅花娇欲语，让我白头人。\n娉婷楼上女，无乃花中神。\n下楼款懽笑，莫惜抛千金。\n纎纎出素手，为我弹瑶琴。\n自言谙古调，妾心合君心。\n感君纒绵意，未弹先有情。\n妾佩明月光，妾衣云霞轻。\n共君骖白凤，一息超玉京。\n君看天帝女，嫁与牵牛星。\n天河万里长，鹊桥岁一陈。\n安得河水干，夜夜长相亲。\n君能挽天河，一洗八极尘。",
        "dynasty": "宋",
        "collection_info": null
    },
    {
        "title": "宫词",
        "author": "吴龙翰",
        "content": "舞罢霓裳宝髻垂，桃花扇底暖风吹。\n夜深内殿重开宴，手捻灯花画翠眉。",
        "dynasty": "宋",
        "collection_info": null
    },
    {
        "title": "秋崖先生以红石见寄",
        "author": "吴龙翰",
        "content": "彤霞铄石玉晶荧，琢出羲之风字形。\n却着寒松苍石下，研烟传写相牛经。",
        "dynasty": "宋",
        "collection_info": null
    },
    {
        "title": "心逺堂",
        "author": "吴龙翰",
        "content": "飘飘谪仙子，闭门逃世諠。\n达哉柴桑翁，心逺地乃偏。\n羡公隠廛市，高拍前人肩。\n园林富花木，景象罗春妍。\n翠鸟鸣高枝，白鱼游深渊。\n鱼鸟欣有託，吾庐兴悠然。\n诗瓢贮烟云，茶鼎烹银蟾。\n有此佳绝处，那受名利鞭。\n鹊尾闻妙香，片心超九天。\n渊然消万虑，流光纬三田。\n干坤任簸弄，追踪古偓佺。",
        "dynasty": "宋",
        "collection_info": null
    },
    {
        "title": "持敬堂",
        "author": "吴龙翰",
        "content": "大哉紫阳箴，诚为百世师。\n心法故能传，心印几能提。\n明明道统灯，扵此接光辉。\n端居俨帝临，暗室疑神窥。\n立足千仞渊，生怕伤髪肤。\n兢兢一寸心，烱烱冰雪壶。\n脱帽藐王公，无乃酒狂徒。\n蹀躞渔阳鼓，傲态逐刑诛。\n我则持以敬，譬如龙恋珠。\n断断猫捕鼠，绵绵鸡哺雏。\n守之戒勿闲，意马防驰驱。",
        "dynasty": "宋",
        "collection_info": null
    },
    {
        "title": "层翠楼",
        "author": "吴龙翰",
        "content": "结楼书屋傍，独占林塘幽。\n飞檐瞰寒碧，照影虹霓浮。\n层峦万苍翠，峭屼生戈矛。\n黛眉与螺髻，故故含娇羞。\n此时楼中人，片心随白鸥。\n风吹乌纱帽，露滴紫绮裘。\n白云入我望，逸兴何悠悠。\n沆瀣供晨餐，酌以碧玉瓯。\n朝暾散朱景，嚥约十二楼。\n愿言追黄鹤，致身八极游。\n慷慨笛声发，满楼明月秋。",
        "dynasty": "宋",
        "collection_info": null
    },
    {
        "title": "春寒",
        "author": "吴龙翰",
        "content": "二月漫漫雪满山，羣芳空向雪中看。\n幽亭酌酒且沈醉，要为小园花餪寒。",
        "dynasty": "宋",
        "collection_info": null
    },
    {
        "title": "冻吟",
        "author": "吴龙翰",
        "content": "座左插梅花，座右横诗笔。\n风雪堕寒肩，先生方抱膝。",
        "dynasty": "宋",
        "collection_info": null
    },
    {
        "title": "春兴",
        "author": "吴龙翰",
        "content": "闻说春醪熟，提壶唤客尝。\n干坤一酿瓮，花气百和香。",
        "dynasty": "宋",
        "collection_info": null
    },
    {
        "title": "别吴中三年寄湖上一二知已",
        "author": "吴龙翰",
        "content": "麦秋天气觉清和，老尽春风庭下莎。\n晚月荒山啼蜀帝，夕阳髙树咽齐娥。\n三年寒我沧波约，一夜思君白髪多。\n世路不堪重着脚，相期何地理渔蓑。",
        "dynasty": "宋",
        "collection_info": null
    },
    {
        "title": "寿乡衮讷斋先生  其一",
        "author": "吴龙翰",
        "content": "华衮褒荣御墨鲜，堂堂剑佩在凌烟。\n十三相后功为最，五百年间遗有传。\n落落甘霖施后土，岩岩鉅石补青天。\n太平有筞安排了，浯水清风崖可镌。",
        "dynasty": "宋",
        "collection_info": null
    },
    {
        "title": "寿乡衮讷斋先生  其二",
        "author": "吴龙翰",
        "content": "世态浮云无定形，先生緑野竟留情。\n讵知宝佑老臣在，又见金陵新法行。\n洛邑几时归赤舄，东山再起答苍生。\n不堪局面迟一着，愿祝薇垣星更明。",
        "dynasty": "宋",
        "collection_info": null
    },
    {
        "title": "寿乡衮讷斋先生  其三",
        "author": "吴龙翰",
        "content": "当年河岳已储神，理乱分明闗一身。\n瑞应麟书知孔子，恩光凤诰见庚申。\n世臣乔木苍苍日，驿使梅花岁岁春。\n笑指紫阳山作寿，会看重庆喜尤新。",
        "dynasty": "宋",
        "collection_info": null
    },
    {
        "title": "感兴  其一",
        "author": "吴龙翰",
        "content": "多病频辞客，无人自掩扉。\n劚松供药火，葺叶补渔衣。\n日月双丸疾，干坤一粟微。\n不须求外道，悟此是玄机。",
        "dynasty": "宋",
        "collection_info": null
    },
    {
        "title": "感兴  其二",
        "author": "吴龙翰",
        "content": "野兴在渔艇，风潮不惮劳。\n苔生肥石骨，水落瘦溪毛。\n霜重稻粱熟，天清雁字髙。\n醉余歌古调，人事析秋毫。",
        "dynasty": "宋",
        "collection_info": null
    },
    {
        "title": "感兴  其三",
        "author": "吴龙翰",
        "content": "闭门逃俗客，携酒过禅闗。\n竈古茶烟断，碑残雨藓瘢。\n秋僧行影瘦，夜鹤病翎寒。\n片月随人到，孤琴对佛弹。",
        "dynasty": "宋",
        "collection_info": null
    },
    {
        "title": "感兴  其四",
        "author": "吴龙翰",
        "content": "百事谋何拙，一閒梦亦清。\n定交毛颖子，结怨孔方兄。\n鹤影云烟瘦，蝉声风露轻。\n寸心虚白久，蜕骨待丹成。",
        "dynasty": "宋",
        "collection_info": null
    },
    {
        "title": "金陵寓楼居",
        "author": "吴龙翰",
        "content": "楼中有酒客身閒，约住孤云共往还。\n摇落碧桃春欲去，倚阑无语看钟山。",
        "dynasty": "宋",
        "collection_info": null
    },
    {
        "title": "过泾邑水西县尹先伯祖尝为邑簿领耆儒有识者",
        "author": "吴龙翰",
        "content": "客裏身无事，乘閒过水西。\n清波明白鹭，緑树带黄鹂。\n酤酒道旁饮，吟诗石上题。\n邑中逢故旧，坐定说环溪。",
        "dynasty": "宋",
        "collection_info": null
    },
    {
        "title": "南陵道中迫暮投茅店四围率败篱令仆夫环卧",
        "author": "吴龙翰",
        "content": "故山三百里，归路正羊肠。\n密树标茆店，荒池界竹墻。\n仆眠如鹿伏，我倦背龟藏。\n素志非南阮，丈夫扫八荒。",
        "dynasty": "宋",
        "collection_info": null
    },
    {
        "title": "泊芜湖县",
        "author": "吴龙翰",
        "content": "古邑苍江曲，鳞鳞华屋横。\n酒楼歌妓集，渔市贩夫行。\n野阔云无势，江流月有声。\n桥边息诗担，谯鼓更分明。",
        "dynasty": "宋",
        "collection_info": null
    },
    {
        "title": "庚申冬寿秋崖先生",
        "author": "吴龙翰",
        "content": "瑞宿当年降世间，祁山深处着仙坛。\n梅开冰壑珊瑚瘦，崖耸晴空碧玉寒。\n清气胚成龟鹤相，丹田炼就虎龙蟠。\n待教鬚髩浑如雪，恰写耆英与世看。",
        "dynasty": "宋",
        "collection_info": null
    },
    {
        "title": "九日",
        "author": "吴龙翰",
        "content": "秋雨梧桐退老时，寒城九日正霏霏。\n功名不直三杯酒，世事真如一局棋。\n头且插敎黄菊满，手今莫负紫螯肥。\n壮懐无復登临恨，破帽西风一任吹。",
        "dynasty": "宋",
        "collection_info": null
    },
    {
        "title": "春晚郊行",
        "author": "吴龙翰",
        "content": "芒鞵竹杖出柴闗，检点园林脚不閒。\n翠幄初张花结局，锦棚未解笋排班。\n烟波鸥鹭春风外，桑柘牛羊夕照间。\n野兴不须邀客共，一尊白酒对黄山。",
        "dynasty": "宋",
        "collection_info": null
    },
    {
        "title": "秋日游竹会寺",
        "author": "吴龙翰",
        "content": "修竹阴阴古道场，谁怜兵火地荒凉。\n晚山俱似佛头緑，秋草不如僧髪长。\n白酒莫辞今日醉，黄花仍作去年香。\n禅翁留客殷勤甚，相对藤床话夕阳。",
        "dynasty": "宋",
        "collection_info": null
    },
    {
        "title": "子陵钓台",
        "author": "吴龙翰",
        "content": "峭壁千寻屹晓寒，何年人插钓鱼竿。\n烟霞不受衣冠涴，天地那如蓑笠寛。\n幸有同肩黄屋贵，不妨伸脚白云端。\n能令汉室亦増重，可作巢由一例看。",
        "dynasty": "宋",
        "collection_info": null
    },
    {
        "title": "夜泊富阳",
        "author": "吴龙翰",
        "content": "片帆东去一鸥轻，消得天公十日晴。\n新酒一尊诗几首，故乡千里月初更。\n烟收山翠揩摩净，风软江波熨贴平。\n苦是狂懐费消遣，船头吹笛到天明。",
        "dynasty": "宋",
        "collection_info": null
    },
    {
        "title": "别厉制使",
        "author": "吴龙翰",
        "content": "何日林间理故书，客中岁月只蘧庐。\n籴粮半给梅花鹤，烧叶余分雪后驴。\n蝶梦悠扬家国逺，雁行零落弟兄疎。\n寒花到了自萧索，不是东风不管渠。",
        "dynasty": "宋",
        "collection_info": null
    },
    {
        "title": "天目道中",
        "author": "吴龙翰",
        "content": "天目峰前小驻骖，长松笑道碧䰐鬖。\n客懐寂寞秋般淡，醉态朦胧午正酣。\n山色俨如严父面，鸟声还胜俗人谈。\n何年来此种芝术，乞与道人云一龛。",
        "dynasty": "宋",
        "collection_info": null
    },
    {
        "title": "春雪",
        "author": "吴龙翰",
        "content": "一雪满天地，三春景更妍。\n鹤梳琼羽落，蝶舞粉衣翩。\n嫩柳飘新絮，残梅补落钿。\n东风初解冻，洗手破轻烟。",
        "dynasty": "宋",
        "collection_info": null
    },
    {
        "title": "严滩对月忆雪壶亡弟",
        "author": "吴龙翰",
        "content": "卯君看月此徘徊，今来月明君不来。\n安得清光刀剪破，为分一半到泉台。",
        "dynasty": "宋",
        "collection_info": null
    },
    {
        "title": "婺源道中午憇  其一",
        "author": "吴龙翰",
        "content": "小息吟身古木阴，诗情羞涩锦囊轻。\n风烟不受人收拾，担阁行山半日程。",
        "dynasty": "宋",
        "collection_info": null
    },
    {
        "title": "婺源道中午憇  其二",
        "author": "吴龙翰",
        "content": "满路黄尘人往还，黄尘点汚几青山。\n便投山店睡过午，要放诗魂出世间。",
        "dynasty": "宋",
        "collection_info": null
    },
    {
        "title": "濯足五溪城",
        "author": "吴龙翰",
        "content": "东风吹水緑粼粼，小潄清寒入齿龈。\n万里流边濯双足，恐行五岭涴晴云。",
        "dynasty": "宋",
        "collection_info": null
    },
    {
        "title": "登会稽山",
        "author": "吴龙翰",
        "content": "越上今为客，息肩春树林。\n啼鹃归梦断，落日旅愁深。\n诗纪一编史，琴传千古心。\n会须重过此，禹穴一登临。",
        "dynasty": "宋",
        "collection_info": null
    },
    {
        "title": "春日吴中",
        "author": "吴龙翰",
        "content": "照人芳树迟迟日，吹面垂杨拂拂风。\n客思一笻携不尽，鸟声多在落花中。",
        "dynasty": "宋",
        "collection_info": null
    },
    {
        "title": "嘉禾书所见",
        "author": "吴龙翰",
        "content": "翠幙重重护晓寒，窗间金鸭篆烟残。\n芳情不采閒花草，独倚阑干看牡丹。",
        "dynasty": "宋",
        "collection_info": null
    },
    {
        "title": "荷花四绝 露",
        "author": "吴龙翰",
        "content": "一机蜀锦着纱笼，不放纎尘到水宫。\n但觉晓寒金掌重，仙人危立白云中。",
        "dynasty": "宋",
        "collection_info": null
    },
    {
        "title": "荷花四绝 日",
        "author": "吴龙翰",
        "content": "醉脸潮红娇欲眠，玉幢移影盖婵娟。\n一奁晴色开明镜，暖熨金鑪起碧烟。",
        "dynasty": "宋",
        "collection_info": null
    },
    {
        "title": "荷花四绝 风",
        "author": "吴龙翰",
        "content": "飒飒凉生水国秋，可怜无计解花愁。\n飘然一叶随流水，付与真人驾作舟。",
        "dynasty": "宋",
        "collection_info": null
    },
    {
        "title": "荷花四绝 雨",
        "author": "吴龙翰",
        "content": "寒声敲破玉琳琅，绾断鸳鸯双梦长。\n几斛明珠收不起，巧粘翡翠络红妆。",
        "dynasty": "宋",
        "collection_info": null
    },
    {
        "title": "侠客行",
        "author": "吴龙翰",
        "content": "击筑復击筑，欲歌双泪横。\n宝刀重如命，命如鸿毛轻。",
        "dynasty": "宋",
        "collection_info": null
    },
    {
        "title": "乌栖曲",
        "author": "吴龙翰",
        "content": "风敲玉鈎虾鬚垂，寒乌栖月万年枝。\n香熏翠被春宵冷，玉臂曲作珊瑚枕。",
        "dynasty": "宋",
        "collection_info": null
    },
    {
        "title": "散髮",
        "author": "吴龙翰",
        "content": "玲珑窗户午晴时，散髪林间自一奇。\n鸟睡香奁花影动，蝉吟凉境柳阴移。\n髙山流水琴三弄，明月清风酒一巵。\n要是闭门防俗客，莫令到眼败吾诗。",
        "dynasty": "宋",
        "collection_info": null
    },
    {
        "title": "读岳武穆王传",
        "author": "吴龙翰",
        "content": "鬼蜮为妖天地昏，将军那可一朝存。\n泰山頽喻哲人死，东海旱为孝妇寃。\n当日主和甘下筞，到今无计復中原。\n清风凛凛一编史，拭尽英雄几泪痕。",
        "dynasty": "宋",
        "collection_info": null
    },
    {
        "title": "行春次俞兄韵  其一",
        "author": "吴龙翰",
        "content": "几日春愁不出行，园林又是了清明。\n春风桃李一场梦，夜月江山千古情。\n吟倚长松伺鹤到，坐临钓石看云生。\n此懐不解自拈出，谩语离骚入笛声。",
        "dynasty": "宋",
        "collection_info": null
    },
    {
        "title": "行春次俞兄韵  其二",
        "author": "吴龙翰",
        "content": "多谢春风相此行，马蹄千里夕阳明。\n故人杨柳正年少，知己青山旧日情。\n思满天涯芳草逺，望穷江际暮云生。\n同来佳客自不俗，相对松阴听瀑声。",
        "dynasty": "宋",
        "collection_info": null
    },
    {
        "title": "淳熙丙申二月晦翁归婺源先曾大父因随杖屦遂挂名于弟子之列乃以所着书说以求正晦翁可之又尝投书论易甚详龙翰不学缁玷家声因读遗文有作数语亦所以自勉云",
        "author": "吴龙翰",
        "content": "吾祖曾师云谷仙，读书直下悟蹄筌。\n道参太极本无极，易论先天与后天。\n緑遍春风窗外草，香浮夜月沼中莲。\n派分一勺濓溪水，道统绵绵万古传。",
        "dynasty": "宋",
        "collection_info": null
    },
    {
        "title": "再过孤山",
        "author": "吴龙翰",
        "content": "一函鹤骨已尘埃，空筑孤山碧玉台。\n添种红莲千万朵，梅花从此不须开。",
        "dynasty": "宋",
        "collection_info": null
    },
    {
        "title": "冬夜  其一",
        "author": "吴龙翰",
        "content": "读罢床头一卷易，晚风冻尽铜壶滴。\n起傍危阑啸一声，月明何处人横笛。",
        "dynasty": "宋",
        "collection_info": null
    },
    {
        "title": "冬夜  其二",
        "author": "吴龙翰",
        "content": "一屋白云无锁钥，酒酣要摘梅花嚼。\n相逢石鼎老弥明，吟罢松梢月欲落。",
        "dynasty": "宋",
        "collection_info": null
    },
    {
        "title": "晚舟泊长河",
        "author": "吴龙翰",
        "content": "诗客行装少，孤舟一叶轻。\n寒鸦随日落，秋雁破霜鸣。\n山色攒心事，江声咽世情。\n故乡无百里，酤酒话归程。",
        "dynasty": "宋",
        "collection_info": null
    },
    {
        "title": "冬夜山中",
        "author": "吴龙翰",
        "content": "寒入雁声霜满地，香沈梅影月当崖。\n独鹤归来童亦睡，微风簌簌落松钗。",
        "dynasty": "宋",
        "collection_info": null
    },
    {
        "title": "赠诗客梅窗",
        "author": "吴龙翰",
        "content": "骚人行脚遍天涯，何处青山不是家。\n惆怅旧时云外鹤，结巢窗外守梅花。",
        "dynasty": "宋",
        "collection_info": null
    },
    {
        "title": "乐府四首  其一",
        "author": "吴龙翰",
        "content": "妾心江岸石，千古无变更。\n郎心江上水，倐忽风波生。",
        "dynasty": "宋",
        "collection_info": null
    },
    {
        "title": "乐府四首  其二",
        "author": "吴龙翰",
        "content": "瑟瑟凉风来，妾身似秋扇。\n安得復炎热，相携不相厌。",
        "dynasty": "宋",
        "collection_info": null
    },
    {
        "title": "乐府四首  其三",
        "author": "吴龙翰",
        "content": "制衣寄夫壻，妾有冰雪段。\n中有连理枝，不忍剪教断。",
        "dynasty": "宋",
        "collection_info": null
    },
    {
        "title": "乐府四首  其四",
        "author": "吴龙翰",
        "content": "残月小楼西，鹃啼思欲迷。\n妾夫在天南，何不那边啼。",
        "dynasty": "宋",
        "collection_info": null
    },
    {
        "title": "夜兴",
        "author": "吴龙翰",
        "content": "山房静对碧巉岏，与客歌骚夜未阑。\n客去灯寒眠不穏，心随明月在阑干。",
        "dynasty": "宋",
        "collection_info": null
    },
    {
        "title": "辛酉秋在京殊久日一到湖上",
        "author": "吴龙翰",
        "content": "湖上青山只么閒，未须诗屋近山间。\n客边有酒身无事，日日一来湖上看。",
        "dynasty": "宋",
        "collection_info": null
    },
    {
        "title": "读家集",
        "author": "吴龙翰",
        "content": "吾家友堂翁，砚影双髩寒。\n刻志钻书史，篝灯照夜阑。\n学术三代上，文章两汉间。\n胸次秋沆瀣，词吐玉琅玕。\n寃哉命压头，那復博一官。\n二埙策科第，亦不到金銮。\n友堂纷遗稿，几成汲冢残。\n江东兵燹余，白璧喜重完。\n会当乞鸿笔，清名期不刋。",
        "dynasty": "宋",
        "collection_info": null
    },
    {
        "title": "己未试监假道于严报谢使君",
        "author": "吴龙翰",
        "content": "秋试贤闗掷雉卢，道经邻郡拜真儒。\n棠阴日暖鸟声隽，苔迹月明吏影臞。\n春野一犂今有犊，暮歌五袴昔无襦。\n片帆愿借吹嘘力，一舸清风不用租。",
        "dynasty": "宋",
        "collection_info": null
    },
    {
        "title": "严郡谒乌龙庙遇打碑者",
        "author": "吴龙翰",
        "content": "何年故处士，灵魄此为家。\n古壁填苍藓，空庭隘落花。\n山坟穿去鹤，庙祭下饥鸦。\n巫祝打碑卖，神功播海涯。",
        "dynasty": "宋",
        "collection_info": null
    },
    {
        "title": "春晚",
        "author": "吴龙翰",
        "content": "万緑樷中春事阑，杨花如雪满江干。\n露沾花树蝶衣重，雨着芹泥燕嘴寒。\n愁到吟肠诗绾断，梦依棋局客敲残。\n何时买得青山住，炼就蓬壶换骨丹。",
        "dynasty": "宋",
        "collection_info": null
    },
    {
        "title": "古岩寺",
        "author": "吴龙翰",
        "content": "古岩灵蹟异，故故兀吟鞍。\n石溜溅棋湿，松风冱笛寒。\n露华僧衲重，曙色佛灯残。\n白社开何日，谈经上石坛。",
        "dynasty": "宋",
        "collection_info": null
    },
    {
        "title": "见王广文",
        "author": "吴龙翰",
        "content": "旅食京华不自谋，可堪典尽鹔鹴裘。\n一床风雨孤灯夜，千里江山两髩秋。\n笑索寒梅吟苦句，醉拈秃笔扫穷愁。\n学人翻笑孙明復，强乞希明一点头。",
        "dynasty": "宋",
        "collection_info": null
    },
    {
        "title": "牛渚山观大江",
        "author": "吴龙翰",
        "content": "巨灵劈破苍山石，鞭起九龙入空碧。\n山分两半合不成，夹住长江数千尺。\n九道惊湍相击撞，雷声怒发谁敢当。\n神蛟出没不可数，往往杀气摩穹苍。\n呜呼蜀道行且难，剑门险似铁门闗。\n一夫可敌万夫勇，大开栈道通殽函。\n固知长江当城壁，立此天堑限南北。\n东南王气无穷年，此江未必成桑田。\n君不见敌兵百万连艨艟，雄师出斗一扫空。\n书生不能长鎗与大剑，只坐帷幄收奇功。",
        "dynasty": "宋",
        "collection_info": null
    },
    {
        "title": "秋深过田家",
        "author": "吴龙翰",
        "content": "策杖行行过石桥，农家鸡黍逺相招。\n田铺棋局露鸦下，山展画屏烟雨描。\n病骨枯于秋后叶，诗懐雄似海东潮。\n一声老鹤松梢上，剩欲乘风到九霄。",
        "dynasty": "宋",
        "collection_info": null
    },
    {
        "title": "春日松阴小憩",
        "author": "吴龙翰",
        "content": "瘦笻扶我过林端，无赖东风掠髩寒。\n贪数青山不知去，松花吹满石棋盘。",
        "dynasty": "宋",
        "collection_info": null
    },
    {
        "title": "水边早梅",
        "author": "吴龙翰",
        "content": "梅花淡淡着寒烟，漏洩春光老屋边。\n会被清池写疎影，一枝分作两枝妍。",
        "dynasty": "宋",
        "collection_info": null
    },
    {
        "title": "繁昌道中",
        "author": "吴龙翰",
        "content": "江天日暖竹为舆，猎猎春风载此臞。\n凑入？桥成一画，杨花吹雪糁吟鬚。",
        "dynasty": "宋",
        "collection_info": null
    },
    {
        "title": "读十七全史岁久而彻",
        "author": "吴龙翰",
        "content": "灯火青编结兴长，可能歴歴记兴亡。\n董狐笔底风霜重，班马书边兰蕙香。\n往事输赢棋几局，浮名今古纸千张。\n重重公案休拈起，中有灵台定否臧。",
        "dynasty": "宋",
        "collection_info": null
    },
    {
        "title": "题国直先伯祖海潮赋后",
        "author": "吴龙翰",
        "content": "银山突兀苍海头，夜半鼓噪万貔貅。\n争雄角力转坤轴，旋磨尘世偕浮沤。\n朝朝暮暮自消长，谁言于此随海鰌。\n鸱革裹尸已尘土，未必怒怨卒未休。\n看公立论屈前辈，笔端有力挽万牛。\n孤峰绝崖气象古，亦復粲粲珊瑚鈎。\n分明掘见阴阳根，判断造化之深幽。\n玄机发泄天帝嗔，此文正恐雷霆收。\n不然亦似画鸟迹，长夜鬼哭声啾啾。\n公自骑鲸去不返，满江明月芦花秋。",
        "dynasty": "宋",
        "collection_info": null
    },
    {
        "title": "过和州报恩寺唐籍故居也",
        "author": "吴龙翰",
        "content": "昔年此地着书人，诗骨成尘草木深。\n突兀眼前僧结屋，塔铃风里替君吟。",
        "dynasty": "宋",
        "collection_info": null
    },
    {
        "title": "乌江项羽庙",
        "author": "吴龙翰",
        "content": "盖世英雄只恁休，千年遗恨大江流。\n汉提义帝作张本，当日君输第一筹。",
        "dynasty": "宋",
        "collection_info": null
    },
    {
        "title": "连雪五日有无尽观",
        "author": "吴龙翰",
        "content": "平生酷爱雪，老我看不足。\n安得走五台，六月潄寒玉。\n无计巢雪山，与佛结幽独。\n方舆多奇观，出门欠车毂。\n天公副微愿，连朝遣滕六。\n寒林振琳琅，朔风扇琼木。\n楼台烱夜光，地灵惊玉局。\n幻成银世界，一旦饱双目。\n清冷天地气，吸入空洞腹。\n剩欲呼夜舟，飘然访林麓。",
        "dynasty": "宋",
        "collection_info": null
    },
    {
        "title": "登金陵钟山绝顶",
        "author": "吴龙翰",
        "content": "万仞钟山着屐登，中原今隔几崚嶒。\n自怜不及天边雁，岁逐春风到八陵。",
        "dynasty": "宋",
        "collection_info": null
    },
    {
        "title": "张丽华墓  其一",
        "author": "吴龙翰",
        "content": "金井辘轳春梦残，香魂飞不到长安。\n君王为虏妾为土，夜月空分两地寒。",
        "dynasty": "宋",
        "collection_info": null
    },
    {
        "title": "张丽华墓  其二",
        "author": "吴龙翰",
        "content": "结绮临春迹已尘，尚余抔土锁娉婷。\n玉颜不及陇头草，岁岁春风吹得青。",
        "dynasty": "宋",
        "collection_info": null
    },
    {
        "title": "王荆公读书堂",
        "author": "吴龙翰",
        "content": "六籍纷纷尽可奴，翻腾字说乃菑畬。\n可知山半青灯夜，只读商君一卷书。",
        "dynasty": "宋",
        "collection_info": null
    },
    {
        "title": "登长干寺塔",
        "author": "吴龙翰",
        "content": "金陵王气已销沈，几度凭阑愁满襟。\n往事仅存南北史，伤情空费短长吟。\n龙蟠故国山河在，凤去荒台草木深。\n旧物尚余吴塔在，夕阳移影照江心。",
        "dynasty": "宋",
        "collection_info": null
    },
    {
        "title": "诗境",
        "author": "吴龙翰",
        "content": "流水环诗境，未容尘土侵。\n步迂松径曲，坐占草堂深。\n秋句蛩分和，山杯鸟劝斟。\n好怀无客共，相对一踌躇。",
        "dynasty": "宋",
        "collection_info": null
    },
    {
        "title": "谩题",
        "author": "吴龙翰",
        "content": "放旷疏林下，清风吹鬓毛。\n傍梅读周易，对酒歌离骚。\n诗思秋云淡，古怀明月高。\n五湖天地别，烟水绿平篙。",
        "dynasty": "宋",
        "collection_info": null
    },
    {
        "title": "过淮南湖",
        "author": "吴龙翰",
        "content": "黄尘茫茫北风起，黄芦萧萧日色死。\n百万征夫血怒流，点汚淮南一湖水。\n向来失着图中原，一朝此地化为边。\n养兵百年不用力，将军金印惭空悬。\n南湖南湖君莫渡，万仞山高鬼门户。\n夜夜青燐照断蓬，训狐自戴髑髅舞。",
        "dynasty": "宋",
        "collection_info": null
    },
    {
        "title": "泊真州方山下",
        "author": "吴龙翰",
        "content": "烟冷隋宫草木秋，屏山分翠接江流。\n片云不隔长芦寺，夜半钟声敲客愁。",
        "dynasty": "宋",
        "collection_info": null
    },
    {
        "title": "有所嗟",
        "author": "吴龙翰",
        "content": "乘鸾人去玉箫寒，云敛巫山晓梦残。\n柳线不堪繫离别，自和烟雨搭阑干。",
        "dynasty": "宋",
        "collection_info": null
    },
    {
        "title": "戊午诏与弟文战棘闱自惭师衂况有炊臼之梦不能为懐幸故人有荐乡书魁漕闱者良以自慰",
        "author": "吴龙翰",
        "content": "霜叶秋风下，寒窗着病身。\n干坤为逆旅，岁月转车轮。\n白首无贤妇，青云有故人。\n愁懐今日解，漫啜瓮边春。",
        "dynasty": "宋",
        "collection_info": null
    },
    {
        "title": "先曾大父作竹夫人铭北窗蘧蘧偎尔冰肌毋徇其名乃邪其思甚有思致余不能道漫作俳优语",
        "author": "吴龙翰",
        "content": "水沈为骨玉为肌，専宠凉台会有时。\n长得夫人容两足，客星不遣史官知。",
        "dynasty": "宋",
        "collection_info": null
    },
    {
        "title": "雨宿祁门道中",
        "author": "吴龙翰",
        "content": "乘骖古渡头，景色十分幽。\n山雨敲诗梦，溪流赴客愁。\n寒禽知警夜，髙树故吟秋。\n壮志难磨尽，终期汗漫游。",
        "dynasty": "宋",
        "collection_info": null
    },
    {
        "title": "登当涂凌歊台",
        "author": "吴龙翰",
        "content": "髙台突兀玉千寻，尚想当年翠辇临。\n坐守夕阳移半塔，我吟未了让蝉吟。",
        "dynasty": "宋",
        "collection_info": null
    },
    {
        "title": "晓发黄池过宁国",
        "author": "吴龙翰",
        "content": "簇簇人烟两岸分，暂时挂搭此行程。\n一笻风月无拘束，又復挑诗到宛城。",
        "dynasty": "宋",
        "collection_info": null
    },
    {
        "title": "登宣城郡楼仰谢公",
        "author": "吴龙翰",
        "content": "翠屏四面敞阑干，谢老诗情不说官。\n魂冷青山呼欲醒，吟声渗在石泉间。",
        "dynasty": "宋",
        "collection_info": null
    },
    {
        "title": "归途绩溪界喜见十里岩",
        "author": "吴龙翰",
        "content": "策杖前溪去，吾乡此路分。\n雨磨山出色，风约水成文。\n归信凭秋雁，思亲望白云。\n碧岩今日见，快饮带微醺。",
        "dynasty": "宋",
        "collection_info": null
    },
    {
        "title": "自建邺归至绩溪迂路观石照",
        "author": "吴龙翰",
        "content": "谁磨白石如冰鑑，勲业安能试一窥。\n但觉秋风上潘髩，半因为客半因诗。",
        "dynasty": "宋",
        "collection_info": null
    },
    {
        "title": "内丹",
        "author": "吴龙翰",
        "content": "太极虚空亦有根，打开闗捩是何人。\n丹田旋转干坤槖，碧海循环日月轮。\n久矣我前曾有我，悠哉身外岂无身。\n分明好个通天窍，只要时人认得真。",
        "dynasty": "宋",
        "collection_info": null
    },
    {
        "title": "外丹",
        "author": "吴龙翰",
        "content": "手掇干坤铛裏煎，神仙肘后有书传。\n红铅黑汞一斤药，阳火阴符六百篇。\n金鼎自凝三素炁，玉鑪轻散九霞烟。\n玄霜糁入空虚腹，一息乘风上碧天。",
        "dynasty": "宋",
        "collection_info": null
    },
    {
        "title": "对月",
        "author": "吴龙翰",
        "content": "长空有明月，与我良有情。\n遥遥万里道，随我杖履行。\n耿耿吟床间，相随入枕衾。\n而我病风雅，长作秋蛩吟。\n吟声悲入月，月色寒入吟。\n月即是天眼，照我泪纵横。\n垂垂草上露，尽从月眼倾。\n不为富贵儿，只作苦吟人。\n君看朱门邃，翠幕围阳春。\n管絃沸清晓，银烛正荧荧。",
        "dynasty": "宋",
        "collection_info": null
    },
    {
        "title": "题西湖画轴",
        "author": "吴龙翰",
        "content": "丹青谁写满轴莲，濯濯西施一段妍。\n汴水百年尘隔断，可无人作画图传。",
        "dynasty": "宋",
        "collection_info": null
    },
    {
        "title": "登严子陵钓台",
        "author": "吴龙翰",
        "content": "万乘从君脚底眠，客星便入史官占。\n东都基业随流水，今日斯台尚姓严。",
        "dynasty": "宋",
        "collection_info": null
    },
    {
        "title": "栽斑竹",
        "author": "吴龙翰",
        "content": "竹母初分种屋头，斑斑泪点带诗愁。\n他时看取成林玉，遥剪湘江一片愁。",
        "dynasty": "宋",
        "collection_info": null
    },
    {
        "title": "县尹先伯祖家观遗书",
        "author": "吴龙翰",
        "content": "嗟哉吾伯祖，文响玉珊珊。\n髙折蟾宫桂，卑栖花县官。\n琴声流水尽，书卷白云寒。\n尚想伊吾夜，髙楼几倚阑。",
        "dynasty": "宋",
        "collection_info": null
    },
    {
        "title": "春山晚望",
        "author": "吴龙翰",
        "content": "糢糊数叠屋前山，翠色欺凌诗髩寒。\n啼鸟一声泥滑滑，晚钟春雨过林端。",
        "dynasty": "宋",
        "collection_info": null
    },
    {
        "title": "读董卓传",
        "author": "吴龙翰",
        "content": "巨妖吐毒气如蒸，谁遣腥羶汉帝陵。\n烟断洛阳残火在，为他吹着点脐灯。",
        "dynasty": "宋",
        "collection_info": null
    },
    {
        "title": "春日书所见",
        "author": "吴龙翰",
        "content": "寒云漠漠暮天低，社鼓声中日欲西。\n隔岸垂杨遮酒店，风帘移影照寒溪。",
        "dynasty": "宋",
        "collection_info": null
    },
    {
        "title": "春懐",
        "author": "吴龙翰",
        "content": "梨花院落雨初晴，小醉醒来睡不成。\n过客光阴易老态，故人山色却长情。\n歌喉呖呖鸟声隽，舞袖翩翩蝶翅轻。\n好景相看作挞尽，闭门不觉了清明。",
        "dynasty": "宋",
        "collection_info": null
    },
    {
        "title": "昭君怨",
        "author": "吴龙翰",
        "content": "汉家金屋贮娥眉，六宫何啻三千姬。\n中有一姬倾国色，可怜不到君王知。\n毛生笔下真少恩，玉颜黑子迷妍媸。\n君王按图不入眼，出身逺嫁单于妻。\n盈盈泪眼边月照，萧萧愁髩胡风吹。\n不忧死作龙城鬼，贞魂长在深宫裏。\n犹胜男儿未贵时，咫尺金门如万里。",
        "dynasty": "宋",
        "collection_info": null
    },
    {
        "title": "饮马长城窟",
        "author": "吴龙翰",
        "content": "汉兵北伐时，饮马长城窟。\n此城何以髙，中填战夫骨。\n此池何以深，战血化为洫。\n秋风吹水腥，马闻亦辟易。\n马渴可柰何，要马载金戈。\n长安有游冶，走马燕支坡。",
        "dynasty": "宋",
        "collection_info": null
    },
    {
        "title": "饯王广文",
        "author": "吴龙翰",
        "content": "宦居三载满，严驾出山城。\n诗担梅花白，离杯竹叶清。\n更筹催客梦，斥堠计行程。\n去去骖鸾鹤，长歌上玉京。",
        "dynasty": "宋",
        "collection_info": null
    },
    {
        "title": "寓兴",
        "author": "吴龙翰",
        "content": "盈盈楼上仙家姝，绿波濯濯明芙渠。\n感君恩情玉连锁，罗襦繫君双明珠。\n青琐玲珑春夜永，为君閒调相思引。\n琼树朝新璧月满，琴声未断肠先断。\n剪剪轻寒袭春笋，金猊喷香薫袖暖。",
        "dynasty": "宋",
        "collection_info": null
    },
    {
        "title": "夏日书事",
        "author": "吴龙翰",
        "content": "东林数间屋，长掩竹笆篱。\n槛柳拂棋局，瓶花落砚池。\n蝶狂如被酒，蝉咽似吟诗。\n脱帽挂岩石，凉飔入髩丝。",
        "dynasty": "宋",
        "collection_info": null
    },
    {
        "title": "草堂",
        "author": "吴龙翰",
        "content": "苍烟落日草堂深，浅浅寒侵白玉簪。\n等客不来童睡去，自摇修竹和新吟。",
        "dynasty": "宋",
        "collection_info": null
    },
    {
        "title": "夜吟",
        "author": "吴龙翰",
        "content": "小院沈沈夜欲阑，东风吹月上阑干。\n手撼梅花露研墨，醉将吟笔蘸清寒。",
        "dynasty": "宋",
        "collection_info": null
    },
    {
        "title": "荷花",
        "author": "吴龙翰",
        "content": "花列千行彩袖，叶收万斛明珠。\n可惜坡仙不在，风情绝胜西湖。",
        "dynasty": "宋",
        "collection_info": null
    },
    {
        "title": "升仙谣",
        "author": "吴龙翰",
        "content": "衣缥缈，佩丁东。\n金茎滴香露，玉树生凉风。\n衝破青冥跨黄鹤，身披星斗珍珠络。",
        "dynasty": "宋",
        "collection_info": null
    },
    {
        "title": "輓徐县尹",
        "author": "吴龙翰",
        "content": "雄笔工褒贬，登科年少时。\n青山知宦拙，白首尚书痴。\n鹗荐仍归弟，凤毛喜有儿。\n传家遗卷在，光彩玉离离。",
        "dynasty": "宋",
        "collection_info": null
    },
    {
        "title": "赠相士",
        "author": "吴龙翰",
        "content": "万里烟霞侵鹤骨，九天风露注蝉尸。\n君看个人作诗苦，梅花细嚼当晨炊。",
        "dynasty": "宋",
        "collection_info": null
    },
    {
        "title": "春郊即事",
        "author": "吴龙翰",
        "content": "登临故故检春工，小立苍苔数落红。\n院宇人归春寂寂，秋千閒在月明中。",
        "dynasty": "宋",
        "collection_info": null
    },
    {
        "title": "寄题友梅堂友梅乃竹洲先生孙也",
        "author": "吴龙翰",
        "content": "公昔洲多竹，而孙梅作堂。\n月窗传瘦影，风壑度寒香。\n友也真鱼水，兄兮可雁行。\n相看动吟兴，时吐玉琳琅。",
        "dynasty": "宋",
        "collection_info": null
    },
    {
        "title": "甲子举中补滥忝前名考官刘簿云已在解选涝漉袁簿批有文字清快老健惜乎正榜之额有限之语",
        "author": "吴龙翰",
        "content": "奴颜婢膝浪驱驰，几被秋风吹髩丝。\n百万博卢空得雉，八千兵溃岂因骓。\n功名付我银凿落，世事从渠铁蒺藜。\n且跨蹇驴出门去，六朝故地要吾诗。",
        "dynasty": "宋",
        "collection_info": null
    },
    {
        "title": "秦淮  其一",
        "author": "吴龙翰",
        "content": "数里秦淮画轴开，唐人赏后宋人来。\n无边风月要酬答，一处旗亭买一杯。",
        "dynasty": "宋",
        "collection_info": null
    },
    {
        "title": "秦淮  其二",
        "author": "吴龙翰",
        "content": "歌歇陈宫玉树春，可怜商女亦成尘。\n老成惟有秦淮月，往日曾经照古人。",
        "dynasty": "宋",
        "collection_info": null
    },
    {
        "title": "金陵懐古",
        "author": "吴龙翰",
        "content": "钟阜龙蟠势可奇，何年开此帝王基。\n东西日月磨今古，南北江山几合离。\n六代衣冠荒草下，中原台殿白云涯。\n春风吹落英雄泪，立尽斜阳未有诗。",
        "dynasty": "宋",
        "collection_info": null
    },
    {
        "title": "拜李谪仙墓",
        "author": "吴龙翰",
        "content": "先生放旷士，浩气吞洪蒙。\n蓬池与紫阁，轩盖绎相从。\n经营紫河车，破费十载功。\n金鼎驯乌兔，炎炎丹光红。\n一击混沌破，落地寻无踪。\n神仙有水解，戏剧惊愚蒙。\n当年遗剑履，一锸秋云封。\n我亦钻玄学，此心良券同。\n朅来荐泉菊，紫绮疑相逢。\n俨如真面目，晓月印寒空。",
        "dynasty": "宋",
        "collection_info": null
    },
    {
        "title": "登采石望夫石",
        "author": "吴龙翰",
        "content": "良人戍楚竟蹉跎，极目天涯岁月多。\n赖有江流是知己，有声似和扊扅歌。",
        "dynasty": "宋",
        "collection_info": null
    },
    {
        "title": "登和州八公山昔年周师俘敌扵此有碑屹其上",
        "author": "吴龙翰",
        "content": "万姓丛居一弹丸，八公何在路漫漫。\n中原北望已尘暗，边地秋来又枣丹。\n猎猎阴风征骨乱，茫茫夜月鬼声寒。\n老兵指点擒生处，岘首残碑带泪看。",
        "dynasty": "宋",
        "collection_info": null
    },
    {
        "title": "哭赵信庵  其一",
        "author": "吴龙翰",
        "content": "祥云中屹祝融峯，秀出全材一鉅公。\n银管曾提修国史，金戈几出策邉功。\n九秋健羽横空鹗，万里威声当道熊。\n谭国为前冀国后，汗青千古玉玲珑。",
        "dynasty": "宋",
        "collection_info": null
    },
    {
        "title": "哭赵信庵  其二",
        "author": "吴龙翰",
        "content": "麟符玉策总兵权，手托江淮半壁天。\n大节有闗宗社里，深谋常画庙堂先。\n三朝已表蝉冠像，八袠终逢鸡梦年。\n不独羊公碑尚在，万民堕泪滴湘烟。",
        "dynasty": "宋",
        "collection_info": null
    },
    {
        "title": "秋日绵溪",
        "author": "吴龙翰",
        "content": "万顷寒潭镜面平，数声征雁叫霜晴。\n满林落叶秋风老，山路黄昏人少行。",
        "dynasty": "宋",
        "collection_info": null
    },
    {
        "title": "哭秋崖先生  其一",
        "author": "吴龙翰",
        "content": "气节昻斯世，先生千载人。\n可怜成白首，犹只到朱轮。\n芧取羣狙怒，雪逢越犬狺。\n方离罗织辱，身世已成尘。",
        "dynasty": "宋",
        "collection_info": null
    },
    {
        "title": "哭秋崖先生  其二",
        "author": "吴龙翰",
        "content": "欧苏唤不起，文印属秋崖。\n大雅非常调，正音不类俳。\n寒江濯文思，明月镂吟懐。\n传业有杨晏，遗书冢墓埋。",
        "dynasty": "宋",
        "collection_info": null
    },
    {
        "title": "哭秋崖先生  其三",
        "author": "吴龙翰",
        "content": "昔年经盼目，此日罢从游。\n尤许为上足，敢令出一头。\n圣涯窥浩荡，学海探深幽。\n一瓣南丰后，他师不復求。",
        "dynasty": "宋",
        "collection_info": null
    },
    {
        "title": "吴越归秋晚",
        "author": "吴龙翰",
        "content": "湖海归来晚，园荒菊几丛。\n秋山吟骨瘦，霜叶醉颜红。\n弔影寒溪曲，懐人落月中。\n青灯滋味永，不用哭途穷。",
        "dynasty": "宋",
        "collection_info": null
    },
    {
        "title": "座中咏蝉分韵得饥字",
        "author": "吴龙翰",
        "content": "两翼纔干殻已离，便升乔木最髙枝。\n银床落叶秋风里，金掌盘敧晓露时。\n断续翻成无调曲，悲凉做出苦吟诗。\n前身应是夷齐辈，髙卧西山自忍饥。",
        "dynasty": "宋",
        "collection_info": null
    },
    {
        "title": "春晚野步",
        "author": "吴龙翰",
        "content": "寻花篱下蝶牵引，酌酒林间鸟劝酬。\n山色不随春态老，笛声自起夕阳愁。",
        "dynasty": "宋",
        "collection_info": null
    },
    {
        "title": "寓感",
        "author": "吴龙翰",
        "content": "周家敦八议，姬旦衡何平。\n秦家尚苛法，四海怨商君。\n凤鸟时一鸣，枭鸟时一鸣。\n一鸣以为周，一鸣以为秦。\n法重灭尔族，德重润尔身。\n天帝厌杀伐，勿使伤阳春。",
        "dynasty": "宋",
        "collection_info": null
    },
    {
        "title": "离怨",
        "author": "吴龙翰",
        "content": "杨柳如少年，春风吹得老。\n朝为白雪花，暮为浮萍草。\n明月照妾夫，夜夜闗山道。\n明月分半光，照妾颜色好。\n空闺一十年，芳容秋叶槁。\n宝马嘶，妾夫归，对镜画眉双泪垂。\n前日夫悮妾今日妾悮夫，妾貌不如夫去时。",
        "dynasty": "宋",
        "collection_info": null
    },
    {
        "title": "故人见寄韵",
        "author": "吴龙翰",
        "content": "青年铁砚亦曾磨，壮不如人可奈何。\n松菊犹存陶令径，烟云不碍邵公窝。\n吟廊缓步看修竹，醉石髙眠枕緑莎。\n一笠一蓑吾事足，江湖浩荡白鸥波。",
        "dynasty": "宋",
        "collection_info": null
    },
    {
        "title": "楼居狂吟  其一",
        "author": "吴龙翰",
        "content": "茅斋悔着市廛间，长与青山面目悭。\n突兀小楼初结就，竹床石枕卧看山。",
        "dynasty": "宋",
        "collection_info": null
    },
    {
        "title": "楼居狂吟  其二",
        "author": "吴龙翰",
        "content": "楼间丹壁富藏书，悮学相如卖子虚。\n何不买牛勤敎子，邵平□地要人锄。",
        "dynasty": "宋",
        "collection_info": null
    },
    {
        "title": "楼居狂吟  其三",
        "author": "吴龙翰",
        "content": "觅得楼中一觉眠，将身化蝶入壶天。\n平生睡债何时足，春在梅花纸帐边。",
        "dynasty": "宋",
        "collection_info": null
    },
    {
        "title": "楼居狂吟  其四",
        "author": "吴龙翰",
        "content": "湖海真成万里游，寒风吹破黑貂裘。\n归来卧占楼千尺，梦落沧波明月舟。",
        "dynasty": "宋",
        "collection_info": null
    },
    {
        "title": "楼居狂吟  其五",
        "author": "吴龙翰",
        "content": "汗漫相期欲控鲸，龟楼粗可寄閒身。\n天敎吴猛亲常健，乞与商山九斛尘。",
        "dynasty": "宋",
        "collection_info": null
    },
    {
        "title": "楼居狂吟  其六",
        "author": "吴龙翰",
        "content": "振衣千仞兴悠哉，一日看山十二回。\n胸次谁人有丘壑，便容携酒上楼来。",
        "dynasty": "宋",
        "collection_info": null
    },
    {
        "title": "楼居狂吟  其七",
        "author": "吴龙翰",
        "content": "四山如画不胜奇，朝暮烟云都是诗。\n楼上吟声穿碧落，天公罚我髩成丝。",
        "dynasty": "宋",
        "collection_info": null
    },
    {
        "title": "楼居狂吟  其八",
        "author": "吴龙翰",
        "content": "胸次玲珑着九垓，政须时復兴崔巍。\n楼髙手可扪星斗，移掇天河入酒杯。",
        "dynasty": "宋",
        "collection_info": null
    },
    {
        "title": "楼居狂吟  其九",
        "author": "吴龙翰",
        "content": "诸方参遍一枯藤，苦节期传夜半灯。\n景登楼持棒喝，不容人上第三层。",
        "dynasty": "宋",
        "collection_info": null
    },
    {
        "title": "楼居狂吟  其一○",
        "author": "吴龙翰",
        "content": "偃月鑪深紫气浮，红铅黑汞六丹头。\n梅翁欲挹浮丘诀，颛为黄山作此楼。",
        "dynasty": "宋",
        "collection_info": null
    },
    {
        "title": "句  其一",
        "author": "吴龙翰",
        "content": "一声欸乃烟波阔，千古离骚日明光。",
        "dynasty": "宋",
        "collection_info": null
    },
    {
        "title": "句  其二",
        "author": "吴龙翰",
        "content": "天地可呼归舴艋，利名不遣涴笭箵。",
        "dynasty": "宋",
        "collection_info": null
    },
    {
        "title": "句  其三",
        "author": "吴龙翰",
        "content": "蜀儒为郡追传任昉，歙士呼天借寇恂。",
        "dynasty": "宋",
        "collection_info": null
    },
    {
        "title": "澹山岩",
        "author": "文子璋",
        "content": "舟舣澹岩前，岩扃不记年。\n台高先得月，石透可通天。\n洞古依禅剎，碑残纪昔贤。\n胜游回首望，林麓云烟。",
        "dynasty": "宋",
        "collection_info": null
    },
    {
        "title": "浯溪",
        "author": "文子璋",
        "content": "漫郎直笔老文太师□字尤卓荦。\n天然二妙刻苍崖，墨本传来重和璞。\n三年流客居潇嶷，甚欲一来观此碑。\n尽被前贤刚说破，手磨苔刻难为辞。\n为子从来止于孝，古以敝屣匹天下。\n神武妖氛清，南内凄凉泪血洒。\n一时大业中兴唐，万世□虎狼。\n从今罪案休拈起，祇挹□与元郎。",
        "dynasty": "宋",
        "collection_info": null
    },
    {
        "title": "淡山岩",
        "author": "陈梅所",
        "content": "天下人知此一岩，霜清杖履雅宜闲。\n闽峯尽有堪怡处，猿鹤多时望客还。",
        "dynasty": "宋",
        "collection_info": null
    },
    {
        "title": "便民诗上颜正叔宣慰广东",
        "author": "李肖龙",
        "content": "枯苗一着雨，田畴经芊芊。\n蛰虫一逢春，窟穴声阗阗。\n余民望小定，甚于饥渴然。\n昔何好弄兵，今何知服田。\n急流无住鱼，晴空有飞鸢。\n干戈未肯息，百里无人烟。\n去年科徭重，剜疮在眼前。\n父子不相保，悲泣空自悬。\n新官榜往催，观者塞市廛。\n全活数万众，此恩大如天。\n人生能几何，饮啄皆前缘。\n聚水盈科进，缺月及时圆。\n唯谋官职高，未必子孙贤。\n有意行王道，愿言书七篇。",
        "dynasty": "宋",
        "collection_info": null
    },
    {
        "title": "题潭然公旧址",
        "author": "李肖龙",
        "content": "昔闻释流号自然，栖遁龙潭山之巅。\n为怜旱魃赤兹上，积薪自焚上告天。\n感得天公沛霖雨，至仁一念周万宇。\n人心如此苟不传，天下谁復为伊吕。\n我欲筑室祠其下，以愧知己忘物者。\n勒吾之言石之中，欲雨歌此呼卧龙。",
        "dynasty": "宋",
        "collection_info": null
    },
    {
        "title": "宝林寺二首  其一",
        "author": "宋日隆",
        "content": "年来试凋邑，如僧住破庵。\n颇识众因果，宁忍事嗔贪。\n晨飧虽不饱，夜梦却自安。\n缅怀使里内，何异一室间。\n痛痒举切身，恻怛失欢颜。\n曾征三异政，勿见两暑寒。\n皇帝念闽壤，扫帅田从班。\n红旗已开阃，紫气且度关。\n负弩拟郊迎，襥被出市阛。\n瞻蚀草木荣，觉此天地宽。\n禾实吐离离，泉泻鸣潺潺。\n一稔已可期，百忧顿能删。\n群来乡士秀，共诉里胥奸。\n飞走宁有据，乞取苦无端。\n伤尔心肉剜，令我眉峰攒。\n刑非所用，欲已良亦难。\n五百决臀杖，雄卒捏手环。\n于以宽民力，于以警吏顽。\n亭午发丹阳，薄暮抵精蓝。\n瓣香谒独觉，且过借一箪。\n临风饱清供，穿云漫怀惭。\n候骑未来报，主僧且盘桓。\n桑下无三宿，挑包过别山。",
        "dynasty": "宋",
        "collection_info": null
    },
    {
        "title": "宝林寺二首  其二",
        "author": "宋日隆",
        "content": "宝林连上剎，独觉佛中尊。\n石室真身隐，苔碑胜迹存。\n空门留法嗣，俗舍有闻孙。\n晴雨从民欲，枌榆万古恩。",
        "dynasty": "宋",
        "collection_info": null
    },
    {
        "title": "酬答鄱阳黎祥仲  其一",
        "author": "张洪",
        "content": "长镵白木柄，茫茫走天涯。\n宁知屋角松，流膏藏龟蛇。",
        "dynasty": "宋",
        "collection_info": null
    },
    {
        "title": "酬答鄱阳黎祥仲  其二",
        "author": "张洪",
        "content": "医和不可铸，空林芳菲菲。\n六丁护香珀，千岁以为期。",
        "dynasty": "宋",
        "collection_info": null
    },
    {
        "title": "句",
        "author": "朱惟贤",
        "content": "层檐月印高低影，寒壑风号远近声。",
        "dynasty": "宋",
        "collection_info": null
    },
    {
        "title": "大暑松下卧起二首  其一",
        "author": "陈天瑞",
        "content": "迅翻趋炎歊，高标閟幽雅。\n隐士何所营，茇之清荫下。\n故居禾黍生，帡幪若大厦。\n熟卧南风边，飞梦游虞夏。\n五絃天上鸣，击壤歌满野。\n起来记遗音，析薪有樵者。",
        "dynasty": "宋",
        "collection_info": null
    },
    {
        "title": "大暑松下卧起二首  其二",
        "author": "陈天瑞",
        "content": "炎威一何骄，不有商飇惨。\n苍茫云海路，飞龙不可览。\n我本灌园人，昔乃从铅椠。\n万事已灰心，十载空尝胆。\n亭亭松篁边，小池开菡萏。\n芬清泥自污，根固波徒撼。\n终日哦其间，一卧寂百感。\n相期晚节香，看此秋容淡。",
        "dynasty": "宋",
        "collection_info": null
    },
    {
        "title": "月岩",
        "author": "陈天瑞",
        "content": "怪石堆云矗太宗，女娲炼出广寒宫。\n一轮常满阴晴见，万古无亏昼夜同。\n捣药声繁驱白兔，漏天孔正透清风。\n光明自照如来境，肯学嫦娥西復东。",
        "dynasty": "宋",
        "collection_info": null
    },
    {
        "title": "兰溪道中",
        "author": "宋庆之",
        "content": "朝买兰溪船，暮泊香头市。\n如何十月天，復此连夜雨。\n朔风寒似铁，晓色暗如土。\n道行不见人，路哭疑是鬼。\n栖栖远方士，忽忽乡心起。\n落叶响疎庭，空灯照寒被。\n离家能几时，旅况已如此。\n茫茫楚山云，渺渺楚江水。\n屈指计行程，此去復万里。",
        "dynasty": "宋",
        "collection_info": null
    },
    {
        "title": "开炉日赋",
        "author": "宋庆之",
        "content": "筋力已非旧，逢寒亦自怜。\n风霜在檐外，妻子语灯前。\n纸被添新絮，茶瓯煮细泉。\n虽云方寸地，春意一陶然。",
        "dynasty": "宋",
        "collection_info": null
    },
    {
        "title": "稽村",
        "author": "宋庆之",
        "content": "雪后寒增健，贪幽爱路生。\n羣儿烧叶坐，一鸟啄冰行。\n山色晴犹惨，梅花谢亦荣。\n小舆风割面，微醉任攲倾。",
        "dynasty": "宋",
        "collection_info": null
    },
    {
        "title": "哭赵东阁",
        "author": "宋庆之",
        "content": "秋风惨欲割，秋月明不发。\n谁令声名高，竟使寿命折。\n往年失四灵，诗道微一髪。\n缟素革织组，宫征节乱聒。\n力排唐末陋，意风雅轧。\n清庙不待陈，黄壤讵能没。\n新篇今寂寞，故墨慎无忽。",
        "dynasty": "宋",
        "collection_info": null
    },
    {
        "title": "项园即事。",
        "author": "宋庆之",
        "content": "时节飞花尽，幽林亦自香。\n閒来看新水，独立又斜阳。\n檐角鸟鸣霁，树根鱼就凉。\n一春风雨过，游事极相妨。",
        "dynasty": "宋",
        "collection_info": null
    },
    {
        "title": "次惠上人冷泉夜坐",
        "author": "宋庆之",
        "content": "此景写不尽，此怀谁与俱。\n月来林影碎，云去石头孤。\n万籁各休息，天香乍有无。\n因师寄佳句，清梦更劳吾。",
        "dynasty": "宋",
        "collection_info": null
    },
    {
        "title": "郊行偶成",
        "author": "宋庆之",
        "content": "野水连天阔，孤舟尽日閒。\n会须风雨过，一济谅非难。",
        "dynasty": "宋",
        "collection_info": null
    },
    {
        "title": "碧鸡草堂呈刘后村",
        "author": "宋庆之",
        "content": "斯文海内声名阔，犹是干淳一脉余。\n须信昌黎曾得谤，可怜太史未书。\n碧鸡有地吟诗老，金马无心待诏初。\n甚欲见君三十载，春风今时侍巾车。",
        "dynasty": "宋",
        "collection_info": null
    },
    {
        "title": "寓武昌报恩寺",
        "author": "宋庆之",
        "content": "孟宗祠下竹依然，借得空房竹树边。\n贫寺少逢僧过夏，远乡多是客经年。\n倩人汲水时煎茗，就佛分灯夜照眠。\n家信不来心欲断，明朝又买汉阳船。",
        "dynasty": "宋",
        "collection_info": null
    },
    {
        "title": "武昌怀古",
        "author": "宋庆之",
        "content": "极目平芜送落晖，六朝征战尚依稀。\n风生战舸周郎过，月落南楼庾老归。\n秋塞戍閒番马病，春江流下蜀鱼肥。\n神州北望知何处，父老犹能话岳飞。",
        "dynasty": "宋",
        "collection_info": null
    },
    {
        "title": "放翁有五更读书示子诗予亦次韵",
        "author": "宋庆之",
        "content": "秋风蟋蟀床下鸣，茅茨耿耿秋灯明。\n老夫掩卷发深喟，起视河汉初参横。\n世人饮食几知味，眼底古今復泾渭。\n藩篱是笔屋是书，风叶尘埃力空费。\n六籍在天日月存，我亦收拾还本根。\n此事儿辈未可论，纷纷场屋争作元。",
        "dynasty": "宋",
        "collection_info": null
    },
    {
        "title": "戍归词",
        "author": "宋庆之",
        "content": "君去无还期，妾思无已时。\n军无女子，谁为补征衣。\n或传云中危，夫死贤王围。\n恐伤老姑心，有泪不敢垂。",
        "dynasty": "宋",
        "collection_info": null
    },
    {
        "title": "废墓",
        "author": "宋庆之",
        "content": "山水不改色，残碑空藓衣。\n多年翁仲在，寒食子孙稀。\n魈鬼时凭树，虞人夜伏机。\n悲凉眼前事，火葬未全非。",
        "dynasty": "宋",
        "collection_info": null
    },
    {
        "title": "然上人还松台",
        "author": "宋庆之",
        "content": "白头宁俯仰，自觉住山非。\n旧业双松在，初秋一锡归。\n从人借茶具，就日补寒衣。\n不见新诗久，朝来叩我扉。",
        "dynasty": "宋",
        "collection_info": null
    },
    {
        "title": "句  其一",
        "author": "宋庆之",
        "content": "城中岂云隘，我见无夷途。\n所以庞德公，车不向此驱。\n斜阳挂林杪，野花续春余。",
        "dynasty": "宋",
        "collection_info": null
    },
    {
        "title": "句  其二",
        "author": "宋庆之",
        "content": "数年何处客，昨夜独归船。",
        "dynasty": "宋",
        "collection_info": null
    },
    {
        "title": "句  其三",
        "author": "宋庆之",
        "content": "飘泊知何处，艰难亦到僧。",
        "dynasty": "宋",
        "collection_info": null
    },
    {
        "title": "句  其四",
        "author": "宋庆之",
        "content": "更长初过雁，蛰后稍无蛩。",
        "dynasty": "宋",
        "collection_info": null
    },
    {
        "title": "东岭旋憩亭",
        "author": "张朴",
        "content": "祖道东关外，于今已十年。\n未知何日是，还向此亭旋。\n鸟语云根落，桃花岭上妍。\n深惭频作客，乡国眼空悬。",
        "dynasty": "宋",
        "collection_info": null
    },
    {
        "title": "木笔花",
        "author": "张朴",
        "content": "亭亭花一树，乍发小东墙。\n碧管描春色，丹锋点化工。\n凝窗时染翰，弄影日书空。\n莫问龙蛇事，临池兴不穷。",
        "dynasty": "宋",
        "collection_info": null
    },
    {
        "title": "题奣岩",
        "author": "何扬祖",
        "content": "石室何时霹雳开，曾听绣斧凯歌回。\n谁知二百余年后，復有旌旗笳鼓来。",
        "dynasty": "宋",
        "collection_info": null
    },
    {
        "title": "竞渡棹歌  其一",
        "author": "黄公绍",
        "content": "望天湖，望天湖，绿杨深处鼓𪔱𪔱。\n好是年年三二月，湖边日日看划船。",
        "dynasty": "宋",
        "collection_info": null
    },
    {
        "title": "竞渡棹歌  其二",
        "author": "黄公绍",
        "content": "鬬轻桡，鬬轻桡，雪中花捲棹声摇。\n天与玻璃三万顷，尽教看得几吴舠。",
        "dynasty": "宋",
        "collection_info": null
    },
    {
        "title": "竞渡棹歌  其三",
        "author": "黄公绍",
        "content": "看龙舟，看龙舟，两堤未鬬水悠悠。\n一片笙歌催闹晚，忽然鼓棹起中流。",
        "dynasty": "宋",
        "collection_info": null
    },
    {
        "title": "竞渡棹歌  其四",
        "author": "黄公绍",
        "content": "驾灵鼍，驾灵鼍，几年翠舞与珠歌。\n看到日斜犹未足，涌金门外涌金波。",
        "dynasty": "宋",
        "collection_info": null
    },
    {
        "title": "竞渡棹歌  其五",
        "author": "黄公绍",
        "content": "马如龙，马如龙，飞过苏堤健鬬风。\n枊下繫船青作缆，湖边荐酒碧为筒。",
        "dynasty": "宋",
        "collection_info": null
    },
    {
        "title": "竞渡棹歌  其六",
        "author": "黄公绍",
        "content": "绣周张，绣周张，楼台帘幙絮高扬。\n谁赋珠宫幷内阙，怀王去后去沉湘。",
        "dynasty": "宋",
        "collection_info": null
    },
    {
        "title": "竞渡棹歌  其七",
        "author": "黄公绍",
        "content": "棹如飞，棹如飞，水中万鼓起潜螭。\n最是玉堂堂上好，跃来夺锦看吴儿。",
        "dynasty": "宋",
        "collection_info": null
    },
    {
        "title": "竞渡棹歌  其八",
        "author": "黄公绍",
        "content": "建云斿，建云斿，土风到处总相犹。\n朝了霍山朝岳帝，十分打扮是杭州。",
        "dynasty": "宋",
        "collection_info": null
    },
    {
        "title": "竞渡棹歌  其九",
        "author": "黄公绍",
        "content": "踏青青，踏青青，西泠桥畔草连汀。\n扑得龙船儿一对，画阑倚遍看游人。",
        "dynasty": "宋",
        "collection_info": null
    },
    {
        "title": "竞渡棹歌  其一○",
        "author": "黄公绍",
        "content": "月明中，月明中，满湖春水望难穷。\n欲学楚歌歌不得，一场离恨两眉峯。",
        "dynasty": "宋",
        "collection_info": null
    },
    {
        "title": "题康店铺",
        "author": "李炳",
        "content": "短衣自猎南山虎，正好渔樵不乱群。\n妄以宿嫌诛醉尉，令人翻恨李将军。",
        "dynasty": "宋",
        "collection_info": null
    },
    {
        "title": "寄陈古堂  其一",
        "author": "翁森",
        "content": "往来几兴亡，古今一天地。\n而人生其中，云胡不自贵。\n渺予寸心孤，浩发千载喟。\n残夜抱遗编，青灯照无寐。",
        "dynasty": "宋",
        "collection_info": null
    },
    {
        "title": "寄陈古堂  其二",
        "author": "翁森",
        "content": "怀人月千里，开门秋一林。\n徘徊不得寐，对此石上琴。\n山水有真领，寥寥本无音。\n寄语子钟子，须知琴外心。",
        "dynasty": "宋",
        "collection_info": null
    },
    {
        "title": "次古堂岁寒杂书韵",
        "author": "翁森",
        "content": "清新如修竹，月露洗琅玕。\n爱之不能舍，一月三四看。\n伊人伟识量，文字余波澜。\n出处早见几，在汉申屠蟠。\n风雨江村暮，门掩清灯寒。\n所抱寸心在，千载重不刊。\n满前炽子孙，已足遗以安。\n会当骖白鹿，华顶炼还丹。",
        "dynasty": "宋",
        "collection_info": null
    },
    {
        "title": "吴烈女",
        "author": "翁森",
        "content": "士习与世换，一堕不自持。\n宁如二女子，至性不自移。\n人之能为人，所惧大节亏。\n吾父死汝手，吾身岂汝随。\n匪云随我节，义合同其归。\n空山雨流血，白日寒无辉。\n女子有是哉，道旁为嗟咨。\n北风飒万类，始见青松姿。\n有女焯其行，发潜可无诗。\n死其身不顾，身后遑所知。\n伤心復伤心，风味日以漓。\n寄语读书者，曷不媿于斯。",
        "dynasty": "宋",
        "collection_info": null
    },
    {
        "title": "柬陈南园",
        "author": "翁森",
        "content": "自昔贤哲士，遭运每多屯。\n世途自屈曲，难揉胸轮囷。\n终夜起太息，所以忧非贱贫。\n相望各努力，勖哉追天游。",
        "dynasty": "宋",
        "collection_info": null
    },
    {
        "title": "四时读书乐  其一",
        "author": "翁森",
        "content": "山光照槛水遶廊，舞雩归咏春风香。\n好鸟枝头亦朋友，落花水面皆文章。\n蹉跎莫遣韶光老，人生唯有读书好。\n读书之乐乐何如，绿满窗前草不除。",
        "dynasty": "宋",
        "collection_info": null
    },
    {
        "title": "四时读书乐  其二",
        "author": "翁森",
        "content": "新竹压檐桑四围，小斋幽敞明朱曦。\n昼长吟罢蝉鸣树，夜深烬落萤入帏。\n北窗高卧羲皇侣，只因素稔读书趣。\n读书之乐乐无穷，瑶琴一曲来熏风。",
        "dynasty": "宋",
        "collection_info": null
    },
    {
        "title": "四时读书乐  其三",
        "author": "翁森",
        "content": "昨夜庭前叶有声，篱豆花开蟋蟀鸣。\n不觉商意满林薄，萧然万籁涵虚清。\n床前赖有短檠在，及此读书功更倍。\n读书之乐乐陶陶，起弄明月霜天高。",
        "dynasty": "宋",
        "collection_info": null
    },
    {
        "title": "四时读书乐  其四",
        "author": "翁森",
        "content": "木落水尽千崖枯，迥太吾亦见真吾。\n坐对韦编灯动壁，高歌夜半雪压庐。\n地炉茶鼎烹活火，一清足称读书者。\n读书之乐何处寻，数点梅花天地心。",
        "dynasty": "宋",
        "collection_info": null
    },
    {
        "title": "采桑",
        "author": "翁森",
        "content": "采桑子，采桑子。\n朝去采桑日已曙，暮去采桑云欲雨。\n桑叶鬰茂寒露眉，桑枝屈曲勾破衣。\n大妇年年忧蚕饥，小妇忙忙催叶归。\n东邻女，对西乡。\n道蚕眠起较迟早，已觉官吏促早缲。\n新丝二月已卖了，卖了新丝更栽桑。\n桑栽还似去年长，岂知城中花囿花压墙。\n朱楼旭日映红粧，不识桑树有罗裳。",
        "dynasty": "宋",
        "collection_info": null
    },
    {
        "title": "送行可和尚游雁宕",
        "author": "翁森",
        "content": "灵运平生屐，如何一瘦藤。\n夕阳红叶寺，秋雨白头僧。\n阅世三兵火，传心几佛灯。\n讵罗还记我，曾向此山登。",
        "dynasty": "宋",
        "collection_info": null
    },
    {
        "title": "过天台",
        "author": "翁森",
        "content": "日落千山外，悠然一望賖。\n黄檀六七里，绿竹两三家。\n幽步窥残雪，孤愁入远霞。\n今宵何处宿，茆屋有梅花。",
        "dynasty": "宋",
        "collection_info": null
    },
    {
        "title": "山斋偶书",
        "author": "翁森",
        "content": "春风桃灼灼，秋雨黍离离。\n眼底千年事，空山独坐时。",
        "dynasty": "宋",
        "collection_info": null
    },
    {
        "title": "题陶渊明临流赋诗图",
        "author": "翁森",
        "content": "閒居淡无事，临流忽有得。\n平生诗外心，滩上一鸥白。",
        "dynasty": "宋",
        "collection_info": null
    },
    {
        "title": "屋头梅开一蕊",
        "author": "翁森",
        "content": "寂寞茆斋下，孤梅一蕊开。\n无人知此意，日暮绕苍苔。",
        "dynasty": "宋",
        "collection_info": null
    },
    {
        "title": "宿山中田家",
        "author": "翁森",
        "content": "欹坐颓檐醉浊醪，松油烧尽夜萧骚。\n儿童十岁能吹笛，嘹亮一声山月高。",
        "dynasty": "宋",
        "collection_info": null
    },
    {
        "title": "海门道中宿田家",
        "author": "翁森",
        "content": "烟浦偶同渔父渡，竹篱爱宿野人家。\n悠然此夜得真领，陇月初生梅始华。",
        "dynasty": "宋",
        "collection_info": null
    },
    {
        "title": "渔",
        "author": "翁森",
        "content": "三月桃花浪暖初，隔溪人问有鱼无。\n回言未纳官租税，不敢私将网下湖。",
        "dynasty": "宋",
        "collection_info": null
    },
    {
        "title": "樵",
        "author": "翁森",
        "content": "妻出叮咛夫转听，采薪须束担头轻。\n夜来雨过苍苔滑，莫向巉岩险处行。",
        "dynasty": "宋",
        "collection_info": null
    },
    {
        "title": "耕",
        "author": "翁森",
        "content": "村北村南叫杜鹃，簑披春雨掏含烟。\n不辞辛苦秋成熟，会见黄云遍野田。",
        "dynasty": "宋",
        "collection_info": null
    },
    {
        "title": "牧",
        "author": "翁森",
        "content": "细雨空蒙烟草稠，相呼相逐过林丘。\n回来莫向山边去，昨夜前村虎食牛。",
        "dynasty": "宋",
        "collection_info": null
    },
    {
        "title": "落花呈王如山监簿",
        "author": "翁森",
        "content": "满地飞花锦作堆，休言落后不如开。\n爱渠不逐波流去，自在阴崖覆绿苔。",
        "dynasty": "宋",
        "collection_info": null
    },
    {
        "title": "访古村彦高不值留竹间",
        "author": "翁森",
        "content": "西风吹起一襟秋，遥度前村访子猷。\n不见子猷空倚竹，此心犹为此君留。",
        "dynasty": "宋",
        "collection_info": null
    },
    {
        "title": "访朱道士不遇题山扉",
        "author": "翁森",
        "content": "閒来松下叩仙家，惟见山扉掩碧霞。\n步绕篱根霜屦滑，已将心事语黄花。",
        "dynasty": "宋",
        "collection_info": null
    },
    {
        "title": "山房",
        "author": "翁森",
        "content": "清卧荒村绝点尘，疏钟敲月梦中闻。\n山僧早起知何事，当户烧香礼白云。",
        "dynasty": "宋",
        "collection_info": null
    },
    {
        "title": "春暮即事",
        "author": "翁森",
        "content": "啼鹃春已暮，徙倚念流光。\n雨涨溪舂急，山晴火种忙。\n寻芳知兴浅，怀远觉愁长。\n两月无来客，青苔满石床。",
        "dynasty": "宋",
        "collection_info": null
    },
    {
        "title": "夏日书怀",
        "author": "翁森",
        "content": "孤坐衲蒙头，岩扉花竹幽。\n山明云罢雨，天迥月悬秋。\n煮茗猿分饮，藏蔬鼠或偷。\n道人方睡去，梦入五台游。",
        "dynasty": "宋",
        "collection_info": null
    },
    {
        "title": "寄怀吕六松",
        "author": "翁森",
        "content": "西风吹薄暝，万叶赋秋声。\n高鹄云边少，孤蝉雨后清。\n年光凄短思，世态重离情。\n石壁沧洲阔，休寒白鹭盟。",
        "dynasty": "宋",
        "collection_info": null
    },
    {
        "title": "丛桂轩 嫩红",
        "author": "赵崇㻱",
        "content": "昨夜西风吹御沟，红摇桂子麝香浮。\n蟾宫影散三千界，玉殿根盘第一流。\n仙骨知非凡俗相，锦标喜簇少年头。\n欲从云外移真种，试向丹梯最上游。",
        "dynasty": "宋",
        "collection_info": null
    },
    {
        "title": "丛桂轩 口黄",
        "author": "赵崇㻱",
        "content": "半轩秋雨染鹅黄，望裏还疑分外香。\n月到树傍生浄想，云开花底拥仙装。\n披襟笑赏和衣馥，携手高攀满袖芳。\n信道男儿输宿愿，一枝早占广寒香。",
        "dynasty": "宋",
        "collection_info": null
    },
    {
        "title": "丛桂轩 妖白",
        "author": "赵崇㻱",
        "content": "种自姮娥宫裏栽，如何亦向世间开。\n偏宜素质妆秋晚，不比晚华怕早摧。\n风递香来熏绮席，月移影上弄瑶台。\n看时直欲令人醉，似向琼林宴御杯。",
        "dynasty": "宋",
        "collection_info": null
    },
    {
        "title": "丛桂轩 老翠",
        "author": "赵崇㻱",
        "content": "霓裳阿妹舞婆娑，老翠连云秀復华。\n露令山房笼月色，风清池馆落天葩。\n分来窦氏三秋种，斧罢吴生几树花。\n莫讶仙才无用处，一朝队引啸烟霞。",
        "dynasty": "宋",
        "collection_info": null
    },
    {
        "title": "过叔祖崇栲翁别业",
        "author": "赵良坡",
        "content": "别业开东野，萧然足卧云。\n涛声晴射雨，庭影夏呈秋。\n返照霞初幕，遥峰翠欲流。\n以斯清乐境，不信有瀛洲。",
        "dynasty": "宋",
        "collection_info": null
    },
    {
        "title": "赠友之闽",
        "author": "赵良坡",
        "content": "世人作离别，惟别酒一觞。\n今我与君别，稍稍鄙玕琅。\n闽海古名地，幕职不可量。\n圣明广延揽，计日下褒章。\n愿将此言赠，用以代琼浆。",
        "dynasty": "宋",
        "collection_info": null
    },
    {
        "title": "隐居",
        "author": "赵良坡",
        "content": "习静深山裏，幽栖趣偪真。\n青楼何足契，白雪故相亲。\n守道无妨困，藏书不圣贫。\n昔人嘉遯汉，我亦爱逃秦。",
        "dynasty": "宋",
        "collection_info": null
    },
    {
        "title": "雪水庵咏雪二十韵",
        "author": "赵良坡",
        "content": "玄冥司号令，屏翳驱云车。\n巧舞穿幽隙，轻扬下曲漥。\n初疑蚕食叶，犹恐蠏行沙。\n铅汞三千界，璚瑶百万家。\n楼台银作砌，城阙玉为衙。\n压竹枝翻重，封梅色更佳。\n文光偏得月，点缀易为花。\n万瓦鱼鳞矗，千山鸟迹遐。\n凝檐珠错落，布地粉交加。\n恍若水晶溜，犹然宝鑑华。\n余晖翻鹤羽，皓彩扑乌纱。\n镂刻非因巧，陶镕未有瑕。\n冰奁缘沼合，缟带逐车斜。\n圜石银盘迭，尖峯玉笋芽。\n豪家争玩赏，洞府亦諠譁。\n锦帐传巵酒，竹炉沸鼎茶。\n丰年先有兆，清气浩无涯。\n飞絮那能拟，凭虚最可夸。\n不须东郭履，自是剡溪艖。\n恭喜瞻三白，停杯看六葩。",
        "dynasty": "宋",
        "collection_info": null
    },
    {
        "title": "咏杨司业观菊图",
        "author": "赵良坡",
        "content": "寄傲南窗罢草玄，寥寥三径菊花前。\n春风自足繁桃李，为爱秋香到晚妍。",
        "dynasty": "宋",
        "collection_info": null
    },
    {
        "title": "避暑山亭",
        "author": "赵良坡",
        "content": "茂林深处散清凉，石罅泉声引兴长。\n高挂角巾舒啸傲，炎飈那得到山庄。",
        "dynasty": "宋",
        "collection_info": null
    },
    {
        "title": "程鉅夫惠茶",
        "author": "赵若恢",
        "content": "卧病文园日正长，斜题远寄雨前枪。\n黄绫不羡龙团贵，紫笋还闻雀舌香。\n一砚落花人醉醒，半帘飞絮燕归忙。\n新泉活火松风细，何处黄州白玉堂。",
        "dynasty": "宋",
        "collection_info": null
    },
    {
        "title": "凤鸣洞",
        "author": "史唐卿",
        "content": "何年雷斧凿山裂，千尺苍崖泻飞雪。\n孤凤一去声不闻，海水桑田几兴灭。\n我知仙去仙当存，时见真形坐岩穴。\n青天半夜玉箫寒，唤时醒幽人弄明月。",
        "dynasty": "宋",
        "collection_info": null
    },
    {
        "title": "山水小景",
        "author": "陈虞之",
        "content": "千年老树立苍石，三峯两峯天出云。\n青溪道士坐船上，自按玉箫人不闻。",
        "dynasty": "宋",
        "collection_info": null
    },
    {
        "title": "送别",
        "author": "陈虞之",
        "content": "柳湿征衫晚出关，荒城古雪剑花寒。\n西风漠漠龙沙路，马上青山带醉看。",
        "dynasty": "宋",
        "collection_info": null
    },
    {
        "title": "题北郭外前汤普济庵",
        "author": "陈照",
        "content": "一尖龙舌地，兰若此中开。\n曲径深依竹，荒池浅凿苔。\n要令溪水接，莫碍野云来。\n只恐庵居兴，难淹出世材。",
        "dynasty": "宋",
        "collection_info": null
    },
    {
        "title": "秦皇石",
        "author": "俞应佥",
        "content": "祖龙盛气役神鞭，壁立无移只屹然。\n定见先朝陈宝化，阴灵寂寂笑求仙。",
        "dynasty": "宋",
        "collection_info": null
    },
    {
        "title": "温陵吴氏瓠斋  其一",
        "author": "余谦一",
        "content": "试问高斋底许，瓠瓜星舍明边。\n椰大能容千古，壶中别有洞天。",
        "dynasty": "宋",
        "collection_info": null
    },
    {
        "title": "温陵吴氏瓠斋  其二",
        "author": "余谦一",
        "content": "大樗大椿等类，率是内篇寓言。\n我谓惠王瓠种，合种庄家漆园。",
        "dynasty": "宋",
        "collection_info": null
    },
    {
        "title": "温陵吴氏瓠斋  其三",
        "author": "余谦一",
        "content": "诗记断壶秋半，易占硕果春先。\n粒许中间种子，干坤生意无边。",
        "dynasty": "宋",
        "collection_info": null
    },
    {
        "title": "温陵吴氏瓠斋  其四",
        "author": "余谦一",
        "content": "提壶足供杯勺，吹匏可入絃歌。\n一瓢濩落无用，无奈夫君拙何。",
        "dynasty": "宋",
        "collection_info": null
    },
    {
        "title": "三友堂",
        "author": "余谦一",
        "content": "岁晚惟松竹，于梅伯仲间。\n藉溪幷白水，着个老屏山。",
        "dynasty": "宋",
        "collection_info": null
    },
    {
        "title": "送陈竹所帅越  其一",
        "author": "余谦一",
        "content": "留侯羽翼计危成，谁遣鸿飞避杳冥。\n一女倚楹犹识，不知柱后立何人。",
        "dynasty": "宋",
        "collection_info": null
    },
    {
        "title": "送陈竹所帅越  其二",
        "author": "余谦一",
        "content": "供帐荣归一日同，故乡增重汉朝空。\n二疎事莫征图画，西陌东阡看两翁。",
        "dynasty": "宋",
        "collection_info": null
    },
    {
        "title": "送陈竹所帅越  其三",
        "author": "余谦一",
        "content": "便使丝絇离禁闼，还教牙纛傍天京。\n邺侯浪说君王宠，避谤江西几许程。",
        "dynasty": "宋",
        "collection_info": null
    },
    {
        "title": "次韵胡竹庄元夕",
        "author": "余谦一",
        "content": "佳人月下翠成行，糰铺高张椀舞忙。\n想见风情杜书记，暗中挥泪忆钱塘。\n一老东家唤不譍，当年膴仕正承平。\n何人诵得科灯判，莫向膏脂上取明。",
        "dynasty": "宋",
        "collection_info": null
    },
    {
        "title": "挽陈郡倅用虎妻朱安人  其一",
        "author": "余谦一",
        "content": "阖郡无男子，夫人可奈何。\n平生羞蔡琰，一死伴湘娥。\n门盍来旌表，邻应辍杵歌。\n潘郎家国恨，怪得鬓丝多。",
        "dynasty": "宋",
        "collection_info": null
    },
    {
        "title": "挽陈郡倅用虎妻朱安人  其二",
        "author": "余谦一",
        "content": "太息睢阳事，重围保障孤。\n兄公能死节，女子亦捐躯。\n半被金闺婿，孤灯自发姑。\n百年遗恨处，风雨暗环湖。",
        "dynasty": "宋",
        "collection_info": null
    },
    {
        "title": "城山国清塘",
        "author": "余谦一",
        "content": "湖光山色酒杯中，此会那知一笑同。\n风暖空岩落松子，雨晴新涨没鳬翁。\n隔林村落微茫见，一径禅房曲折通。\n老艾当年题品处，斜阳无语想高风。",
        "dynasty": "宋",
        "collection_info": null
    },
    {
        "title": "贺南谷兄与男孙同科",
        "author": "赵与闢",
        "content": "暮年骥足骋青云，更喜文星耀一门。\n观榜同登父与子，策名重见祖和孙。\n偶然盛事酬先志，剩有奇芳在后昆。\n我亦瀛洲连步者，相蕲忠孝报君恩。",
        "dynasty": "宋",
        "collection_info": null
    },
    {
        "title": "良坦侄再转福清县赠行",
        "author": "赵与闢",
        "content": "甲年谢策志应酬，今日分符力已优。\n好把丹心悬北阙，春风次第荷纶褒。",
        "dynasty": "宋",
        "collection_info": null
    },
    {
        "title": "赠良坦侄知永嘉",
        "author": "赵与闢",
        "content": "墨绶铜章拜命新，鸣琴之治在于今。\n花封伫见风流似，柳舍休教别人殷。",
        "dynasty": "宋",
        "collection_info": null
    },
    {
        "title": "村晚",
        "author": "雷震",
        "content": "草满寒塘水满陂，山衔落日浸寒漪。\n牧童归去横牛背，短笛无腔信口吹。",
        "dynasty": "宋",
        "collection_info": null
    },
    {
        "title": "红梅",
        "author": "李谨思",
        "content": "月香水影眩锦画，冰魂雪骨酣华春。\n神仙狡狯本玩世，处士游侠聊惊人。\n怒艴不顾杀气横，忠赤自与晴曦亲。\n山林着汝吾未许，绛衣朱襮鏖缁尘。",
        "dynasty": "宋",
        "collection_info": null
    },
    {
        "title": "楮衾",
        "author": "李谨思",
        "content": "相亲赖有楮先生，雪与阳春指顾成。\n狐白温温疑伯仲，龟纹隐隐见纵横。\n夜阑更作封章梦，晨起犹闻展卷声。\n垂老未忘钻故纸，三生飞气太分明。",
        "dynasty": "宋",
        "collection_info": null
    },
    {
        "title": "题文丞相吟啸集",
        "author": "李谨思",
        "content": "南人不识两膝贵，曲摺百态卑且劳。\n斯人护膝不护头，故以颈血霑君刀。\n蟠胸孤愤擘不碎，杀气千丈缠旌旄。\n援桴亲鼓尽南海，背水更用蜑丁鏖。\n俘来吮血语神语，咄咄尚与天争豪。\n须臾赤日减颜色，玄云莾莾风飕飕。\n或言巨灵收拾付真宰，读罢拊臆生长号。\n又言丰隆列对愁绝，疾指玉鞭鞭六鳌。\n雨瓢倒翻水怪舞，斗枢横轧天籁号。\n怜伊肝胆苦復苦，亦见曩昔真离骚。\n劫灰满地莫挂眼，蓬莱虽远容轻舠。\n长巨人疠鬼尚堪战，尽闲未许飞仙遨。\n乃言兴废在尔不吾与，吾死吾主吾焉逃。\n鲁叟闻言拍手笑，斯人六经为骨为皮毛。\n斯人捲取六经去，空将贋本传儿曹。",
        "dynasty": "宋",
        "collection_info": null
    },
    {
        "title": "怀古",
        "author": "李谨思",
        "content": "昔我从耆英，图史娱朝昏。\n咄嗟陵与谷，永谢西州门。\n梦中亦识路，欲往先销魂。\n往还无须臾，失声强復吞。\n西山照公槛，南山亘公垣。\n平生五亩池，东海遥崩奔。\n公门山海幷，遂斡造化元。\n招公在薇菊，酬公有佳尊。\n行吟闻地籁，飞奏劘天阍。\n公来月星悬，公归江汉翻。\n六籍未渠央，百圣谅斯存。\n翩翩媚学子，风节当谁敦。\n我髪日以变，洮面留心源。\n庶无骍汗流，独此清泪痕。\n英英出灵变，杳杳通绪言。\n因风荐商参，秋思随孤骞。",
        "dynasty": "宋",
        "collection_info": null
    },
    {
        "title": "补疎斋题鹅湖",
        "author": "李谨思",
        "content": "客来谁与期，微钟度山椒。\n松风如起予，间以笙与箫。\n逸响谅斯存，幽踪莽难招。\n极目不知还，新诗坐泬寥。",
        "dynasty": "宋",
        "collection_info": null
    },
    {
        "title": "王以道三丧未举",
        "author": "李谨思",
        "content": "岂无一弓地，载子三世碑。\n碑端语云云，碑下冢纍纍。\n白杨秋气深，碧草春露滋。\n翻怜会稽山，禹穴不得窥。",
        "dynasty": "宋",
        "collection_info": null
    },
    {
        "title": "赠李节妇",
        "author": "李谨思",
        "content": "猝猝多羝屈，幽幽独雉经。\n借渠施粉黛，聊与照丹青。\n孤槥何年寄，重泉底处扃。\n有人能缩地，不隔短长亭。",
        "dynasty": "宋",
        "collection_info": null
    },
    {
        "title": "寄进士熊退斋  其一",
        "author": "李谨思",
        "content": "犹存火后书，罕识卷中字。\n无笔补玄经，有金酬载记。\n漫漫岁月驰，忽忽春閟。\n欲辨已忘言，涕泪空垂泗。",
        "dynasty": "宋",
        "collection_info": null
    },
    {
        "title": "寄进士熊退斋  其二",
        "author": "李谨思",
        "content": "殉义若殉财，避名如避箭。\n况当喜惧交，肯与宠辱战。\n百年元亮心，一日宣明面。\n朱门辙迹多，山路微如綫。",
        "dynasty": "宋",
        "collection_info": null
    },
    {
        "title": "直钓岩",
        "author": "李芮",
        "content": "无械仙翁去，岩垂直钓名。\n重开茅苇塞，仰见斗山明。\n便觉天光近，从教俗眼惊。\n登临试一览，心目得双清。",
        "dynasty": "宋",
        "collection_info": null
    },
    {
        "title": "寄罗惜惜",
        "author": "张幼谦",
        "content": "昔人一别恨悠悠，犹把梅花寄陇头。\n咫尺花开君不见，有人独自对花愁。",
        "dynasty": "宋",
        "collection_info": null
    },
    {
        "title": "咏雪用滕字韵",
        "author": "吕徽之",
        "content": "天上九龙施法水，人间二鼠啮枯藤。\n鹜鹅声乱功收蔡，蝴蝶飞来妙过滕。",
        "dynasty": "宋",
        "collection_info": null
    },
    {
        "title": "又赋昙字韵",
        "author": "吕徽之",
        "content": "万里关河冻欲含，浑如天地尚函三。\n桥边驴子诗何恶，帐底羔儿酒正酣。\n竹委长身寒郭索，松埋短髪老瞿昙。\n不如乘此擒元济，一洗江南草木惭。",
        "dynasty": "宋",
        "collection_info": null
    },
    {
        "title": "题画梅赠黄君",
        "author": "吕徽之",
        "content": "黄君画梅天下奇，枝枝笔底如龙飞。\n干盘屈曲苍苔古，老树顷刻生光辉。\n婆娑月下弄清影，更有幽香袭诗境。\n地僻从无车马尘，间关翠禽啼梦冷。",
        "dynasty": "宋",
        "collection_info": null
    },
    {
        "title": "春景",
        "author": "吕徽之",
        "content": "脱溪冻解绿生波，好雨催花向晓过。\n宿酒未醒眠未起，半窗红日鸟声多。",
        "dynasty": "宋",
        "collection_info": null
    },
    {
        "title": "夏景",
        "author": "吕徽之",
        "content": "竹几藤床石砚屏，熏风帘幕篆烟清。\n空斋数点黄梅雨，添得芭蕉绿满庭。",
        "dynasty": "宋",
        "collection_info": null
    },
    {
        "title": "秋景",
        "author": "吕徽之",
        "content": "商声早已到梧桐，夜气生凉湛碧空。\n閒倚小窗待明月，紫箫吹彻木犀风。",
        "dynasty": "宋",
        "collection_info": null
    },
    {
        "title": "冬景",
        "author": "吕徽之",
        "content": "斗室萧萧日晏眠，疏狂惟与懒相便。\n寻常甲子无心记，看到梅花又一年。",
        "dynasty": "宋",
        "collection_info": null
    },
    {
        "title": "千松图",
        "author": "吕徽之",
        "content": "五百居东五百西，枝枝叶叶压云低。\n自从老鹤归来后，不许閒禽杂乱啼。",
        "dynasty": "宋",
        "collection_info": null
    },
    {
        "title": "守犬",
        "author": "吕徽之",
        "content": "风恬月朗眠花影，吏不敲门门恰静。\n何事猛然吠一声，有人来汲门前井。",
        "dynasty": "宋",
        "collection_info": null
    },
    {
        "title": "壶蜂",
        "author": "吕徽之",
        "content": "长日融和舞细腰，谁家庭院不相招。\n江皋二月斜风急，拚逐飞花过短桥。",
        "dynasty": "宋",
        "collection_info": null
    },
    {
        "title": "红梅",
        "author": "吕徽之",
        "content": "疏影离奇色更柔，谁将红粉点枝头。\n牧童睡起朦胧眼，错认桃林欲放牛。",
        "dynasty": "宋",
        "collection_info": null
    },
    {
        "title": "绿萍",
        "author": "吕徽之",
        "content": "密密绵绵满草堂，不容红日下沧浪。\n却因风扫沾泥土，燕子衔来上画梁。",
        "dynasty": "宋",
        "collection_info": null
    },
    {
        "title": "出塞曲  其一",
        "author": "张琰",
        "content": "腰间插雄剑，中夜龙虎吼。\n平明登前途，万里不回首。\n男儿当野死，岂为印如斗。\n忠诚表壮节，灿烂千古后。",
        "dynasty": "宋",
        "collection_info": null
    },
    {
        "title": "出塞曲  其二",
        "author": "张琰",
        "content": "朝发山阳去，莫宿清水头。\n上马左右射，捷下如猕猴。\n先发服勇决，手提血髑髅。\n兵家互胜负，凡百慎前筹。",
        "dynasty": "宋",
        "collection_info": null
    },
    {
        "title": "出塞曲  其三",
        "author": "张琰",
        "content": "驱马饮淮水，千里黄草平。\n种谷却流血，痛哭秋风生。\n寡妻出租税，孤儿荷戈行。\n武威既不足，愿见和亲成。",
        "dynasty": "宋",
        "collection_info": null
    },
    {
        "title": "出塞曲  其四",
        "author": "张琰",
        "content": "军中日奏凯，鼓行辽海东。\n当宁怡玉色，千金劳成功。\n焉知昨日地，袒甲去如空。\n边人不敢语，将军益褒崇。",
        "dynasty": "宋",
        "collection_info": null
    },
    {
        "title": "官柳",
        "author": "张琰",
        "content": "不见桥东黄布帘，树犹如此我何堪。\n袅袅亭亭忒无赖，又将春色误江南。",
        "dynasty": "宋",
        "collection_info": null
    },
    {
        "title": "被执口占",
        "author": "朱光",
        "content": "生为大宋臣，死为大宋鬼。\n一片忠义心，明月照秋水。",
        "dynasty": "宋",
        "collection_info": null
    },
    {
        "title": "復友人上官藻",
        "author": "张孝忠",
        "content": "风递鸿音过故城，悲秋烈士不胜情。\n望穷云白生乡思，渴忆梅黄慰远征。\n尘蔽碧天颷未扫，榻悬残月梦难成。\n鲈肥却好君归去，千里如期倒屣迎。",
        "dynasty": "宋",
        "collection_info": null
    },
    {
        "title": "陈彦臣连静女案判词",
        "author": "王刚中",
        "content": "佳人才子两相宣，置福端由祸所基。\n永作夫妻谐汝愿，不劳钻穴隙相窥。",
        "dynasty": "宋",
        "collection_info": null
    },
    {
        "title": "和榴皮题壁韵",
        "author": "赵必晔",
        "content": "回仙吸露餐霞者，却胜人间烟火余。\n二十八言留壁上，不须青鸟为传书。",
        "dynasty": "宋",
        "collection_info": null
    },
    {
        "title": "次鹿鸣宴诗",
        "author": "文天祥",
        "content": "礼乐皇皇使者行，光华分似及乡英。\n贞元虎榜虽联捷，司隶龙门幸缀名。\n二宋高科犹易事，两苏清节乃真荣。\n囊书自负应如此，肯逊当年祢正平。",
        "dynasty": "宋",
        "collection_info": null
    },
    {
        "title": "集英殿赐进士及第恭谢诗",
        "author": "文天祥",
        "content": "于皇天子自乘龙，三十三年此道中。\n悠远直参天地化，昇平奚羡帝王功。\n但坚圣志持常久，须使生民见泰通。\n第一胪传新渥重，报恩惟有厉清忠。",
        "dynasty": "宋",
        "collection_info": null
    },
    {
        "title": "御赐琼林宴恭和诗",
        "author": "文天祥",
        "content": "奉诏新弹入仕冠，重来轩陛望天颜。\n云呈五色符旗盖，露立千官杂佩环。\n燕席巧临牛女节，鸾章光映壁奎间。\n献诗陈雅愚臣事，况见赓歌气象还。",
        "dynasty": "宋",
        "collection_info": null
    },
    {
        "title": "明堂庆成恭进诗",
        "author": "文天祥",
        "content": "于皇艺祖德乘干，圣主宣光奕叶前。\n运再庚申皇建极，祀同癸亥数参天。\n中严外办三千礼，累洽重熙四十年。\n愿赞帝心长对越，至忱功用贯垓埏。",
        "dynasty": "宋",
        "collection_info": null
    },
    {
        "title": "敬和道山堂庆瞻御书韵",
        "author": "文天祥",
        "content": "墨洒天奎映籀红，斯堂殿阁与俱隆。\n方壶圆峤神仙宅，温洛荣河造化工。\n列圣文章千载重，诸孙声气一时同。\n着庭更有邦人笔，稽首承休学二忠。",
        "dynasty": "宋",
        "collection_info": null
    },
    {
        "title": "次韵刘左司前以着作郎主秘书省营缮事时落成适潘秘丞得郡檇李并饯行有诗",
        "author": "文天祥",
        "content": "蓬壶日月四时春，金碧新来绚帝宸。\n俎豆幸陪麟省隽，衣冠中有虎符新。\n诗余和气生谈麈，坐久风光入醉茵。\n多谢兰台旧盟主，好归群玉领儒珍。",
        "dynasty": "宋",
        "collection_info": null
    },
    {
        "title": "秘省再会次韵",
        "author": "文天祥",
        "content": "蓬莱春宴聚文星，多荷君恩锡百朋。\n四座衣冠陪贺监，一时梁栋盛吴兴。\n图书光动青藜杖，人物温如古玉升。\n好是木天新境界，萤窗容我种金灯。",
        "dynasty": "宋",
        "collection_info": null
    },
    {
        "title": "送曹大着知广德军",
        "author": "文天祥",
        "content": "暂屈瀛州客，来临汭水民。\n山川归史记，岳牧属词人。\n馆舍朋簪旧，都门祖帐新。\n儒林官可纪，何止吏称循。",
        "dynasty": "宋",
        "collection_info": null
    },
    {
        "title": "赠秘书王监丞",
        "author": "文天祥",
        "content": "君不见秘书外监贺放翁，镜湖一曲高清风。\n又不见太子师傅两疏氏，东门祖帐罗群公。\n人生晚节良不易，颓波直下谁障东。\n使人知有在我者，二三君子为有功。\n我公金华山下住，赤松安期白云处。\n风骨细瘦真神仙，急流勇退不肯顾。\n我昔山中想风采，几回击节归田疏。\n适来追陪水苍佩，亲见辞归白云路。\n御笔擢公领蓬山，师表玉立东宫官。\n两年苦口一去字，未许鸥鹭从公闲。\n瑶池深深锁策府，玉皇宫阙侨其间。\n暂分赤符管下界，半空云气常往还。\n多少持麾辞上国，悠悠风尘见此客。\n莫作寻常太守看，疏贺以来伟人物。\n夜瞻婺女次舍中，一点光明射南极。\n公归眠食重调护，世道尚凭公气力。",
        "dynasty": "宋",
        "collection_info": null
    },
    {
        "title": "赠莆阳卓大着顺宁精舍三十韵",
        "author": "文天祥",
        "content": "人生天地间，一死非细事。\n识破此条贯，八九分地位。\n赵岐图寿藏，杜牧拟墓志。\n祭文潜自撰，荷锸伶常醉。\n此等蜕浮生，见解已不易。\n齐物逍遥游，大抵蒙庄意。\n圣门有大法，学者必孔自。\n知生未了了，未到知死地。\n原始则返终，终始本一致。\n后来得西铭，精藴发洙泗。\n吾体天地塞，吾气天地帅。\n一节非践形，终身莫继志。\n舜功禹顾养，参全颖锡类。\n伯奇令无违，申生恭不贰。\n圣贤当其生，无日不惴惴。\n彼岂不大观，何苦勤兴寐。\n吾顺苟不亏，吾宁始无愧。\n人而有所忝，旷达未足智。\n卓哉居士翁，方心不姿媚。\n蒙谗以去国，七年无怨怼。\n风雨三间茅，松楸接苍翠。\n斯丘亦乐哉，未老先位置。\n宇宙如许大，岂以为敝屣。\n当其归去来，致命聊自遂。\n天之生贤才，初意岂无为。\n民胞物同与，何莫非己累。\n君方仕于朝，名高贵所萃。\n干坤父母身，方来日川至。\n西铭一篇书，顺事为大义。\n请君观我生，姑置末四字。",
        "dynasty": "宋",
        "collection_info": null
    },
    {
        "title": "送卓大着知漳州",
        "author": "文天祥",
        "content": "蓬山隔风雨，芸观司阳秋。\n厌作承明直，出为漳浦游。\n问俗便桑梓，过家拜松楸。\n锦堂事相俪，棠舍阴易留。\n何来澜蠡间，何物辄负舟。\n翻覆十年事，行止随坎流。\n倘来岂不再，迟取终无尤。\n太守执此往，邦人庶其瘳。\n昔予援西铭，期子以前修。\n愿觌弘济学，四海放一舟。",
        "dynasty": "宋",
        "collection_info": null
    },
    {
        "title": "又  其一",
        "author": "文天祥",
        "content": "陆氏登三阁，源明出一麾。\n清声光漳浦，便道拜长基。\n赤子歌来暮，同寅赋去思。\n西铭功用大，竚验顺宁诗。",
        "dynasty": "宋",
        "collection_info": null
    },
    {
        "title": "又  其二",
        "author": "文天祥",
        "content": "大陆登三阁，源明出一麾。\n临轩亲策后，上冢过家时。\n秋色吴山外，春风漳水涯。\n斯文交独厚，羌赋送行诗。",
        "dynasty": "宋",
        "collection_info": null
    },
    {
        "title": "和萧安抚平林送行韵",
        "author": "文天祥",
        "content": "得失元来付塞翁，何心桃李问东风。\n人皆有喜荣三仕，我尚无文谢五穷。\n秘苑固知朋可正，畏途犹恐甲方衷。\n欲酬长者殷勤祝，坎止流行学四忠。",
        "dynasty": "宋",
        "collection_info": null
    },
    {
        "title": "和朱衡守约山韵",
        "author": "文天祥",
        "content": "昔人一出正朋字，今我惭非行秘书。\n人样相看愿元佑，诗章甚雅突黄初。\n竞言汲戆犹须復，或谓颜愚亦可如。\n把酒对花姑勿论，春行后长莫妨徐。",
        "dynasty": "宋",
        "collection_info": null
    },
    {
        "title": "题玄潭观雪浪阁用诚斋韵",
        "author": "文天祥",
        "content": "弃官学道勾山许，学到至人本无怒。\n赤子𧥄𧥄如鱼头，不堪妖孽腥上流。\n钳键长潭铁树立，摩挲穹石宝剑湿。\n当时岂忍如是观，毒流不可开眼看，英风凛凛万古寒。",
        "dynasty": "宋",
        "collection_info": null
    },
    {
        "title": "玄潭观和龚宰韵",
        "author": "文天祥",
        "content": "晋代何曾谷此陵，到今楼观隠居亭。\n幻成鸥鹭干坤阔，陶尽鱼龙云水腥。\n仙有神功参造化，人将故事入丹青。\n我来欲去长桥孽，祠下徘徊夜乞灵。",
        "dynasty": "宋",
        "collection_info": null
    },
    {
        "title": "送朱制干象祖",
        "author": "文天祥",
        "content": "一官聱漫任如何，屡疏笺天气不磨。\n宋祚万年陈大计，周图五字订前讹。\n重寻范老忧时箸，旁竖文公卫道戈。\n投匦近年殊不少，有人说似此君么。",
        "dynasty": "宋",
        "collection_info": null
    },
    {
        "title": "送三山林溶孙归省",
        "author": "文天祥",
        "content": "束书游京师，孤云瞻太行。\n辞归慕何蕃，舍养殊欧阳。\n山林干坤静，菽水日月长。\n好味诸公诗，胜读寒泉章。",
        "dynasty": "宋",
        "collection_info": null
    },
    {
        "title": "京城借永福寺漆台口占似王城山",
        "author": "文天祥",
        "content": "心如明镜台，此言出浮屠。\n后来发精义，并谓此台无。\n此台已是赘，何况形而器。\n圆释正超然，点头会意思。\n多谢城山翁，一语迎禅锋。\n顾我尘俗人，与物方溶溶。",
        "dynasty": "宋",
        "collection_info": null
    },
    {
        "title": "景定壬戌司户弟生日有感赋诗",
        "author": "文天祥",
        "content": "夏中与秋仲，兄弟客京华。\n椒柏同欢贺，萍蓬可叹嗟。\n孤云在何处，明岁却谁家。\n料想亲帏喜，中堂自点茶。",
        "dynasty": "宋",
        "collection_info": null
    },
    {
        "title": "梅  其一",
        "author": "文天祥",
        "content": "梅花耐寒白如玉，干涉春风红更黄。\n若为司花示薄罚，到底不能磨灭香。",
        "dynasty": "宋",
        "collection_info": null
    },
    {
        "title": "梅  其二",
        "author": "文天祥",
        "content": "香者梅之气，白者梅之质。\n以为香不香，鼻孔有通窒。\n我有天者在，一白自不易。\n古人重伐木，惟恐变颜色。\n大雅久不作，此道岂常息。\n诗翁言外意，不能磨灭白。",
        "dynasty": "宋",
        "collection_info": null
    },
    {
        "title": "暑布送王廷举用萧敬夫韵  其一",
        "author": "文天祥",
        "content": "平生凉薄资，埏陶误大窑。\n谁知此石怪，愈沃乃愈焦。\n昆崙织火鼠，顿易鹑衣飘。\n荣我丝萝附，免此蒲柳凋。\n服之雪漫白，长袂风摇摇。\n表之以雾縠，缘之以烟绡。\n振衣从姬满，佩玉游西瑶。",
        "dynasty": "宋",
        "collection_info": null
    },
    {
        "title": "暑布送王廷举用萧敬夫韵  其二",
        "author": "文天祥",
        "content": "高人不烟火，跳出天地窑。\n掀然立千仞，块视金与焦。\n香袂拂雪冷，紫髯逐风飘。\n摩挲云冥树，岂随群卉凋。\n但知仙骨轻，不学倒影摇。\n人间尽描貌，妙不在生绡。\n揭斗斟天浆，霞衣却琼瑶。",
        "dynasty": "宋",
        "collection_info": null
    },
    {
        "title": "题陈国秀小园  其一",
        "author": "文天祥",
        "content": "席地自干坤，半树阅今古。\n池馆岂不宽，每换牡丹主。\n园公非陇佣，独捎占春风。\n弄影不在多，臭香知乃翁。",
        "dynasty": "宋",
        "collection_info": null
    },
    {
        "title": "题陈国秀小园  其二",
        "author": "文天祥",
        "content": "长鹤展轻翮，远栖松桂林。\n故宇入清梦，盘盘亦苦心。\n中林风月赊，十亩团幽阴。\n林下有奇士，绕树从之吟。",
        "dynasty": "宋",
        "collection_info": null
    },
    {
        "title": "题静山",
        "author": "文天祥",
        "content": "地得一以宁，凝然者卷石。\n嵁岩及培塿，异形不异质。\n古之能定者，悟此为一极。\n春荣秋以悴，一岁百态出。\n鸟鸣花落句，此意谁与诘。\n所以尼丘人，仁智不废一。\n万象此纬经，死灰彼何物。\n明发此乎游，参入观水术。",
        "dynasty": "宋",
        "collection_info": null
    },
    {
        "title": "赠拆字嗅衣相士  其一",
        "author": "文天祥",
        "content": "水火坎离紫阳怪，滑波皮骨长坡骇。\n解州得解解中胶，费家封铺同一解。\n唫字从金诗反穷，贝何为分田何同。\n黄绢幼妇我自乐，竹犬多事鸦鹤翁。",
        "dynasty": "宋",
        "collection_info": null
    },
    {
        "title": "赠拆字嗅衣相士  其二",
        "author": "文天祥",
        "content": "阿英熏蒸透肌理，不洁未蒙好西子。\n芙蓉浪中蔷薇水，苏合蜣蜋忘彼己。\n马嵬新袜钓新月，腥臊千年天地裂。\n是间曾着鼻孔么，梅香窦臭无如何。",
        "dynasty": "宋",
        "collection_info": null
    },
    {
        "title": "赠闾丘相士",
        "author": "文天祥",
        "content": "急流勇退识真臞，昔有麻衣拨地炉。\n我亦爱君云水趣，莫言雷雨趄江湖。",
        "dynasty": "宋",
        "collection_info": null
    },
    {
        "title": "赠神目相士",
        "author": "文天祥",
        "content": "道茂数遁甲，长房得役鬼。\n风鉴麻衣仙，地理青乌子。\n择术患不精，精义本无二。\n奇哉梦笔生，熊鱼掩前氏。",
        "dynasty": "宋",
        "collection_info": null
    },
    {
        "title": "赠镜湖相士",
        "author": "文天祥",
        "content": "五月五日扬子江心水，铸作道人双瞳子。\n吾面碟子大，安用镜照二百里。",
        "dynasty": "宋",
        "collection_info": null
    },
    {
        "title": "赠秋月叶相士",
        "author": "文天祥",
        "content": "急流勇退神仙，跛蹩龙钟将相。\n借问华山山中，何似天津桥上。",
        "dynasty": "宋",
        "collection_info": null
    },
    {
        "title": "赠曾兰谷相士",
        "author": "文天祥",
        "content": "许负眼，祢衡口。\n巧言甘，莠言丑。",
        "dynasty": "宋",
        "collection_info": null
    },
    {
        "title": "赠月洲相士",
        "author": "文天祥",
        "content": "月洲月眼阅人多，且道西州事若何。\n朱紫贵人皆好命，不知中有孔明么。",
        "dynasty": "宋",
        "collection_info": null
    },
    {
        "title": "赠刘矮跛相士  其一",
        "author": "文天祥",
        "content": "炼石为形，铿金为音。\n世方好圆，痴守方心。\n阴阳絪缊，人一气质。\n善恶之微，证于声色。\n意所欲发，虽吾不知。\n彼美子刘，洞其先几。\n骯脏难合，今世道病。\n如子所言，生禀已定。\n戆夫勇士，往往一偏。\n以视妾妇，岂不犹贤。\n洪范得三，二曰刚克。\n会其归其，好是正直。\n学问工夫，气质用微。\n汝能观形，安知其余。\n子术已定，吾情已成。\n子执子术，吾安吾情。",
        "dynasty": "宋",
        "collection_info": null
    },
    {
        "title": "赠刘矮跛相士  其二",
        "author": "文天祥",
        "content": "媻姗三尺躯，举止如不扬。\n瞻视照肝胆，音吐何琅琅。\n君看水中鳬，不及鹤胫长。\n昔闻夔怜蚿，未闻一足僵。\n万物各自适，形色安足量。\n子言良有理，与子持酒浆。",
        "dynasty": "宋",
        "collection_info": null
    },
    {
        "title": "赠梅谷相士",
        "author": "文天祥",
        "content": "当年寿阳额，春风点颜色。\n后来广平肠，冰雪峙气骨。\n世人识花面，识花还自浅。\n花有岁寒心，清贞坚百炼。\n君家在梅谷，自诡知梅熟。\n须得花性情，不假花头目。\n莫说和羹事，花被和羹累。\n突兀烟水村，我梅自林氏。",
        "dynasty": "宋",
        "collection_info": null
    },
    {
        "title": "赠碧眼相士",
        "author": "文天祥",
        "content": "苍苍垂天云，灵照行下土。\n秋江浸草木，鱼虾历可数。\n眉山老麻衣，偷入此阿堵。\n色界只点头，从人道吾瞽。",
        "dynasty": "宋",
        "collection_info": null
    },
    {
        "title": "赠镜斋徐相士",
        "author": "文天祥",
        "content": "邹忌不如徐公美，引镜自窥得真是。\n门下食客纔有求，昏昏便与妻妾比。\n徐家耳孙却不然，自名一镜京师市。\n世人无用看青铜，此君双眼明秋水。\n君以无求游公卿，勿令此镜生瑕滓。\n碟子大面何难知，从今光照二百里。",
        "dynasty": "宋",
        "collection_info": null
    },
    {
        "title": "赠鑑湖相士",
        "author": "文天祥",
        "content": "瘦竹凌风弄碧漪，山光云影共熹微。\n月黄昏裏疏枝外，认取半天孤鹤飞。",
        "dynasty": "宋",
        "collection_info": null
    },
    {
        "title": "赠赵神眼",
        "author": "文天祥",
        "content": "一绦一褐髯如铁，神为秋水眼为月。\n欲从壶子觅三机，剑首终然吹一吷。",
        "dynasty": "宋",
        "collection_info": null
    },
    {
        "title": "赠桂岩杨相士",
        "author": "文天祥",
        "content": "荣悴纷纷未可期，夕多未振已朝披。\n得刚难免于今世，行好须看有验时。\n萱昼堂前惟有母，槐阴庭下岂无儿。\n好官要做无难做，身后生前是两岐。",
        "dynasty": "宋",
        "collection_info": null
    },
    {
        "title": "宣州罢任再赠",
        "author": "文天祥",
        "content": "贫贱元无富贵思，泥涂滑滑总危机。\n世无徐庶不如卧，见到渊明便合归。\n流落丹心天肯未，峥嵘青眼古来稀。\n西风为语岩前桂，若更多言却又非。",
        "dynasty": "宋",
        "collection_info": null
    },
    {
        "title": "赣州再赠",
        "author": "文天祥",
        "content": "此别重逢又几时，赠君此是第三诗。\n众人皆醉从教酒，独我无争且看棋。\n凡事谁能随物竞，此心只要有天知。\n自知自有天知得，切莫逢人说项斯。",
        "dynasty": "宋",
        "collection_info": null
    },
    {
        "title": "赠彭别峰太极数",
        "author": "文天祥",
        "content": "手把先天已后书，当来一画本全无。\n白云山下泠泠水，自在人间太极图。",
        "dynasty": "宋",
        "collection_info": null
    },
    {
        "title": "赠黄生银河数",
        "author": "文天祥",
        "content": "乘槎人从天上来，天上知有君平术。\n黄生能谈君平书，不知曾认支机石。",
        "dynasty": "宋",
        "collection_info": null
    },
    {
        "title": "赠杨樵隠应炎谈命",
        "author": "文天祥",
        "content": "莘郊一介，尧舜君民。\n薇山二难，百世忠清。\n富春耕叟，涕洟云台。\n终南遯士，仕宦梯媒。\n是数公者，俱以隠名。\n木石一迹，霄渊异情。\n九华山人，卖樵江湖。\n请算世间，几种樵夫。",
        "dynasty": "宋",
        "collection_info": null
    },
    {
        "title": "赠叶大明",
        "author": "文天祥",
        "content": "大明标榜叶氏子，自称后村门下士。\n误言木吉孛为灾，后村曾发一笑来。\n其师流传说如此，宁知祸福乃不尔。\n犀腰貂首徒劳人，甘藜豢藿无苦辛。\n我生有命殊六六，木孛循环相起伏。\n袖中莫出将相图，尽洗旧学读吾书。",
        "dynasty": "宋",
        "collection_info": null
    },
    {
        "title": "赠舒片云",
        "author": "文天祥",
        "content": "麻源谪仙人，嘘呵成阴阳。\n向来怀袖间，冉冉天孙裳。\n一夕大雷电，六丁下取将。\n仙人乘风来帝乡，又从肤寸起飞扬。\n仙术亦如此，天机神翕张。\n有时行浑天，周游十三万里强。\n往来仙驭不可缰，正恐问命人，望气蓬莱隔渺茫。",
        "dynasty": "宋",
        "collection_info": null
    },
    {
        "title": "赠彭神机",
        "author": "文天祥",
        "content": "挽强二石徒碌碌，学到穿杨精艺熟。\n百发百中无虚弦，百中一跌前功辱。\n彭君绝识透黄间，不师逢羿师珞琭。\n天度三百六十强，一算不容失正鹄。\n吾闻天机难语人，往来了了拈众镞。\n君姑藏用凝于神，矢口莫轻谈祸福。",
        "dynasty": "宋",
        "collection_info": null
    },
    {
        "title": "赠刘忠朴",
        "author": "文天祥",
        "content": "楹何为折剑何借，鬚肯为拂粪肯尝。\n马公布衾王公饭，石家锦障丁家香。\n忠邪佞邪两无定，一琱一璞异其性。\n忠朴先生躔法高，古今四者岂关命。\n五九六余能善恶，铁算不是并州错。\n便从忠朴问如今，忠果谁忠朴谁朴。",
        "dynasty": "宋",
        "collection_info": null
    },
    {
        "title": "赠金称",
        "author": "文天祥",
        "content": "我有一丛篱下花，黄金满眼无人拾。\n夜看璇玑度玉衡，猿啼雨外青山湿。",
        "dynasty": "宋",
        "collection_info": null
    },
    {
        "title": "赠余月心五首  其一",
        "author": "文天祥",
        "content": "月之所在谓之身，朝市山林几样人。\n静看一轮如此洁，莫将身着软红尘。",
        "dynasty": "宋",
        "collection_info": null
    },
    {
        "title": "赠余月心五首  其二",
        "author": "文天祥",
        "content": "我生之辰月宿斗，如何谤誉由箕口。\n月明只合醒眼看，斗亦何须挹浆酒。",
        "dynasty": "宋",
        "collection_info": null
    },
    {
        "title": "赠余月心五首  其三",
        "author": "文天祥",
        "content": "月比于人历世多，纔圆又缺几消磨。\n只因受用长生药，嗟尔死蛙如月何。",
        "dynasty": "宋",
        "collection_info": null
    },
    {
        "title": "赠余月心五首  其四",
        "author": "文天祥",
        "content": "一种黄州月，曹苏善恶几。\n吾矶连月钓，此月是邪非。",
        "dynasty": "宋",
        "collection_info": null
    },
    {
        "title": "赠余月心五首  其五",
        "author": "文天祥",
        "content": "子心月其明，子术星之数。\n为月诘众星，不知何以故。",
        "dynasty": "宋",
        "collection_info": null
    },
    {
        "title": "赠涂内明",
        "author": "文天祥",
        "content": "老云五色令人盲，面壁不视佛慧生。\n彼皆去眼绝人僞，孰知涂者出天成。\n有口能谈贵人命，有耳能听贵人声。\n此中一片光明藏，嗜欲浅处天机深。",
        "dynasty": "宋",
        "collection_info": null
    },
    {
        "title": "赠一壶天李日者",
        "author": "文天祥",
        "content": "汝南市人眼，壶小天地大。\n谁知卖药翁，壶宽天地隘。\n李君血肉身，大化中一芥。\n天度三百余，满腔粲蓍蔡。\n仙翁以过谪，长房以术败。\n造化多漏泄，鬼神争讶怪。\n君归视斯壶，口匏深覆盖。\n得钱且沽酒，日晚便罢卖。",
        "dynasty": "宋",
        "collection_info": null
    },
    {
        "title": "赠萧巽斋",
        "author": "文天祥",
        "content": "未有大挠书，先有伏羲易。\n古人尚卜筮，今人信命术。\n八卦与五行，皆自河图出。\n易中元有命，道一万事毕。\n卦义六十四，萧君得其一。\n江湖旅琐琐，谈命以巽入。\n人情爱委曲，喉舌嫌棘棘。\n言言依忠孝，君平意未失。\n我生独骯脏，动取无妄疾。\n是有命流行，谁陨復谁诎。\n安能从儿女，朝夕谈昵昵。\n若卦有人买，不妨君卖直。",
        "dynasty": "宋",
        "collection_info": null
    },
    {
        "title": "赠曾一轩",
        "author": "文天祥",
        "content": "磨蝎之宫星见斗，簸之扬之箕有口。\n昌黎安身坡立命，谤毁平生无不有。\n我有斗度限所经，适然天尾来临丑。\n虽非终身事干涉，一年贝锦纷杂糅。\n吾家禄书成巨编，往往日者迷几先。\n惟有一轩曾正德，其说已在前五年。\n阴阳造化荡昼夜，世间利钝非偶然。\n未来不必更臆度，我自存我谓之天。",
        "dynasty": "宋",
        "collection_info": null
    },
    {
        "title": "赠龚豫轩数术",
        "author": "文天祥",
        "content": "挟策考休微，巫甘迈何追。\n君亦布灵草，乃復探其微。\n载观河洛书，今也休明时。\n天高凤鸟翔，击拊遨以嬉。",
        "dynasty": "宋",
        "collection_info": null
    },
    {
        "title": "赠克择徐吉甫",
        "author": "文天祥",
        "content": "东望会稽山，穆陵鬰岧峣。\n卜壤藏剑履，伯也昭其劳。\n昔者游仙人，龙耳致君王。\n君家世其传，芳踵畴可量。\n青囊落君手，辩语如流河。\n寻云履高阜，汤汤俯长波。\n朔风渺天垂，万里草离离。\n安得结方轨，为君起遐思。",
        "dynasty": "宋",
        "collection_info": null
    },
    {
        "title": "赠魏山人",
        "author": "文天祥",
        "content": "君不见而家直臣犯天怒，身死未寒碑已仆。\n又不见而家处士承天渥，闭门水竹以自乐。\n云仍妙参曾杨诀，谓余地宅谁优劣。\n小烦稳作子午针，灵于己则灵于人。",
        "dynasty": "宋",
        "collection_info": null
    },
    {
        "title": "赠老庵廖希说",
        "author": "文天祥",
        "content": "短屐平生几两穿，锦囊真得当家传。\n山中老去称庵主，天上将来说地仙。\n面皱不妨筋骨健，舌存何必齿牙全。\n金精深处苓堪饭，更住人间八百年。",
        "dynasty": "宋",
        "collection_info": null
    },
    {
        "title": "彭通伯卫和堂",
        "author": "文天祥",
        "content": "理身如理国，用药如用兵。\n人能保天和，于身为太平。\n外邪奸其间，甚于寇抢攘。\n守护一不谨，乘间敌益勍。\n古有黄帝书，犹今六韬经。\n悍夫命雄喙，仁将资参苓。\n羽衣为其徒，识破阴阳争。\n指授别生死，铮然震能名。\n道家摄铅汞，肤腠如重扃。\n到头关键密，六气无敢婴。\n君方建旗鼓，不敢走且惊。\n他时櫜吾弓，闭门读黄庭。",
        "dynasty": "宋",
        "collection_info": null
    },
    {
        "title": "赠适庵册士",
        "author": "文天祥",
        "content": "本是儒家子，学为方外事。\n此身恨鳬短，有意求蝉蜕。\n犹留鼎余药，还授人间世。\n从君卧山中，共谈弘景秘。",
        "dynasty": "宋",
        "collection_info": null
    },
    {
        "title": "赠刘可轩写真",
        "author": "文天祥",
        "content": "燕颔鸢肩都易写，从前只道点睛难。\n近来阿堵君休问，灯下时将颊影看。",
        "dynasty": "宋",
        "collection_info": null
    },
    {
        "title": "慧和尚三绝  其一",
        "author": "文天祥",
        "content": "画我郎潜先帝时，而今白髮渐参差。\n若交传入都人眼，疑汝前身妙善师。",
        "dynasty": "宋",
        "collection_info": null
    },
    {
        "title": "慧和尚三绝  其二",
        "author": "文天祥",
        "content": "风雪衡山涕满膺，懒残不管自家身。\n殷勤拨火分煨芋，却有工夫到别人。",
        "dynasty": "宋",
        "collection_info": null
    },
    {
        "title": "慧和尚三绝  其三",
        "author": "文天祥",
        "content": "花光老矣墨婆娑，无頼梅花一白何。\n为问西来宗旨道，世间色相是空么。",
        "dynasty": "宋",
        "collection_info": null
    },
    {
        "title": "象弈各有等级四绝品四人高下  其一",
        "author": "文天祥",
        "content": "螳臂初来攫晚蝉，那知黄雀沫馋涎。\n王孙挟弹无人处，一夜琱盘荐玳筵。",
        "dynasty": "宋",
        "collection_info": null
    },
    {
        "title": "象弈各有等级四绝品四人高下  其二",
        "author": "文天祥",
        "content": "射虎将军髮欲枯，茫茫沙草正迷途。\n小儿谩取封侯去，还是平阳公主奴。",
        "dynasty": "宋",
        "collection_info": null
    },
    {
        "title": "象弈各有等级四绝品四人高下  其三",
        "author": "文天祥",
        "content": "坐踞河南百战雄，少年飞槊健如龙。\n世间只畏两人在，上有高公下慕容。",
        "dynasty": "宋",
        "collection_info": null
    },
    {
        "title": "象弈各有等级四绝品四人高下  其四",
        "author": "文天祥",
        "content": "击柱论功不忍看，筑坛刑马誓河山。\n当年绛灌知何似，只在春秋鲁卫间。",
        "dynasty": "宋",
        "collection_info": null
    },
    {
        "title": "赠乐轩彭善之",
        "author": "文天祥",
        "content": "吾家小黄溪，其间石甚巨。\n可写归来辞，可刻盘谷序。\n晋唐文章手，谁敢以自负。\n异时此重来，烦君作玉筯。",
        "dynasty": "宋",
        "collection_info": null
    },
    {
        "title": "赠墨林曹大崧",
        "author": "文天祥",
        "content": "巍峨幼妇碑，伶俜七步诗。\n又得墨林墨淋漓，凑作曹家三绝奇。",
        "dynasty": "宋",
        "collection_info": null
    },
    {
        "title": "赠刊图书萧文彬",
        "author": "文天祥",
        "content": "苍籀书法祖，斯冰篆家豪。\n昔人锋在笔，今子锋在刀。\n收功棠溪金，不礼中山毛。\n囊锥脱颖出，镌崖齐天高。",
        "dynasty": "宋",
        "collection_info": null
    },
    {
        "title": "题周山甫锦绣段",
        "author": "文天祥",
        "content": "客从西北来，遗我锦绣段。\n上有双凤凰，文彩何灿灿。\n置之箧笥中，岁月亦已晏。\n天孙顾七襄，雷电下河汉。\n凤凰忽飞去，遽然失把玩。\n贫家机杼寒，秋虫助予嘆。",
        "dynasty": "宋",
        "collection_info": null
    },
    {
        "title": "题梅尉诗轴",
        "author": "文天祥",
        "content": "乃翁圣俞君，瑰辞灿琳琅。\n吾乡欧阳子，逸韵谐宫商。\n人物雄中原，园囿盛洛阳。\n醲郁追皇风，诡怪抑晚唐。\n云仍四方志，生长百战场。\n忧国杜少陵，感兴陈子昂。\n我亦青原人，君遗明月光。\n掩卷不能和，握手谈肝肠。",
        "dynasty": "宋",
        "collection_info": null
    },
    {
        "title": "赠罗雪崖樵青",
        "author": "文天祥",
        "content": "萧萧山下人，闭门衣裘单。\n春心动溪谷，晓起扪松看。",
        "dynasty": "宋",
        "collection_info": null
    },
    {
        "title": "题得鱼集史评",
        "author": "文天祥",
        "content": "男儿生作事，豪杰死留名。\n天运常相禅，江流自不平。\n百年多险梦，千古有闲评。\n诸父渊源在，吾犹及老成。",
        "dynasty": "宋",
        "collection_info": null
    },
    {
        "title": "题彭小林诗稿",
        "author": "文天祥",
        "content": "晚识宗文忆浣花，删余今见雅名家。\n牙籤料理西风读，共笑钟山说老鸦。",
        "dynasty": "宋",
        "collection_info": null
    },
    {
        "title": "题王声甫松坡樵苦唱后",
        "author": "文天祥",
        "content": "倚柯睨苍髯，短簑挟风雨。\n谈道谁我知，对弈者其侣。\n狂吟发悲调，谷鸣相律吕。\n扊扅岂不怨，宁售大夫股。\n长镵斸仙苓，穫薪为吾煮。",
        "dynasty": "宋",
        "collection_info": null
    },
    {
        "title": "题毛霆甫诗集  其一",
        "author": "文天祥",
        "content": "英英白云，在涧之濆。\n彼美人兮，其德孔纯。",
        "dynasty": "宋",
        "collection_info": null
    },
    {
        "title": "题毛霆甫诗集  其二",
        "author": "文天祥",
        "content": "英英白云，在涧之阿。\n彼美人兮，其思孔多。",
        "dynasty": "宋",
        "collection_info": null
    },
    {
        "title": "题毛霆甫诗集  其三",
        "author": "文天祥",
        "content": "白云英英，涧水泱泱。\n彼美人兮，硕大且昌。",
        "dynasty": "宋",
        "collection_info": null
    },
    {
        "title": "送赵王宾三首  其一",
        "author": "文天祥",
        "content": "风流不比贺家狂，潇洒黄冠意更长。\n自有武夷溪九曲，鑑湖何必问君王。",
        "dynasty": "宋",
        "collection_info": null
    },
    {
        "title": "送赵王宾三首  其二",
        "author": "文天祥",
        "content": "萧然被褐不求知，归倚溪船理钓丝。\n却笑荆山空自售，未应有智不如葵。",
        "dynasty": "宋",
        "collection_info": null
    },
    {
        "title": "送赵王宾三首  其三",
        "author": "文天祥",
        "content": "懒从原上访桃花，又不青门去种瓜。\n传得神仙蝉蜕法，君如觅我问烟霞。",
        "dynasty": "宋",
        "collection_info": null
    },
    {
        "title": "又送前人琴棋书画四首  其一",
        "author": "文天祥",
        "content": "不知甲子定何年，题满柴桑日醉眠。\n意不在言君解否，壁间琴本是无弦。",
        "dynasty": "宋",
        "collection_info": null
    },
    {
        "title": "又送前人琴棋书画四首  其二",
        "author": "文天祥",
        "content": "我爱商山茹紫芝，逍遥胜似橘中时。\n纷纷玄白方龙战，世事从他一局棋。",
        "dynasty": "宋",
        "collection_info": null
    },
    {
        "title": "又送前人琴棋书画四首  其三",
        "author": "文天祥",
        "content": "蔡邕去后右军死，谁是风流入品题。\n只少蛟龙大师字，至今风骨在浯溪。",
        "dynasty": "宋",
        "collection_info": null
    },
    {
        "title": "又送前人琴棋书画四首  其四",
        "author": "文天祥",
        "content": "欲觅龙眠旧时事，相传此本世间无。\n黄金不买昭君本，只买严陵归钓图。",
        "dynasty": "宋",
        "collection_info": null
    },
    {
        "title": "题延真罗道士玉涧",
        "author": "文天祥",
        "content": "双岩夹方流，知有至妙藴。\n山石发清晖，草木得余润。\n泉源皆宝气，樵牧骇潜蜃。\n仙翁独危坐，华池养水性。\n神泽温而栗，骨峭老益劲。\n苔矶枕泓碧，时有鱼出听。\n糜琼饭潺湲，冲淡意无朕。",
        "dynasty": "宋",
        "collection_info": null
    },
    {
        "title": "听罗道士琴  其一",
        "author": "文天祥",
        "content": "断崖千仞碧，下有寒泉落。\n道人挥丝桐，清风转寥廓。\n飘飘襟袂举，冰纨不禁薄。\n紫烟护丹霞，双舞天外鹤。",
        "dynasty": "宋",
        "collection_info": null
    },
    {
        "title": "听罗道士琴  其二",
        "author": "文天祥",
        "content": "吾闻泗滨磬，暗含角与征。\n又闻天乐泉，凈洗筝笛耳。\n如何碧一泓，乃此并二美。\n蓝田沧海意，请问玉溪子。",
        "dynasty": "宋",
        "collection_info": null
    },
    {
        "title": "闲居和云屋道士",
        "author": "文天祥",
        "content": "一樽聊共此时心，文字追随落醉吟。\n仙子楼台修竹外，行人冠盖画桥阴。\n一年芳草东风老，五月空江夜雨深。\n且作兰亭欢喜集，更论谁后又谁今。",
        "dynasty": "宋",
        "collection_info": null
    },
    {
        "title": "游集灵观",
        "author": "文天祥",
        "content": "小洞烟霞国，重阳风雨秋。\n欧公嵩岳步，朱子武夷舟。\n香火真吾职，觥筹且此游。\n龙山马台事，糠粃旧王侯。",
        "dynasty": "宋",
        "collection_info": null
    },
    {
        "title": "题凝祥观",
        "author": "文天祥",
        "content": "前路风尘走且僵，我来一日此徜徉。\n欧公自是游嵩观，迂叟原非过太行。\n始信神仙还有国，不知蛮触是何乡。\n世间如此纷纷者，赢得山林作道场。",
        "dynasty": "宋",
        "collection_info": null
    },
    {
        "title": "游青源二首  其一",
        "author": "文天祥",
        "content": "钟鱼閒日月，竹树老风烟。\n一径溪声满，四山天影圆。\n无言都是趣，有想便成缘。\n梦破啼猿雨，开元六百年。",
        "dynasty": "宋",
        "collection_info": null
    },
    {
        "title": "游青源二首  其二",
        "author": "文天祥",
        "content": "空庭横螮蝀，断碣偃龙蛇。\n活火参禅笋，真泉透佛茶。\n晚钟何处雨，春水满城花。\n夜影灯前客，江西七祖家。",
        "dynasty": "宋",
        "collection_info": null
    },
    {
        "title": "题碧落堂",
        "author": "文天祥",
        "content": "大厦新成燕雀欢，与君聊此共清闲。\n地居一郡楼台上，人在半空烟雨间。\n修復尽还今宇宙，感伤犹记旧江山。\n近来又报秋风紧，颇觉忧时鬓欲斑。",
        "dynasty": "宋",
        "collection_info": null
    },
    {
        "title": "和龚使君韵",
        "author": "文天祥",
        "content": "淡和心事葛天民，回首归来清渭滨。\n长倩君宾孙子行，道原义仲辈流人。\n一生受用忘非是，万事升沉等故新。\n近日贞元朝士少，蒲轮有命出枫宸。",
        "dynasty": "宋",
        "collection_info": null
    },
    {
        "title": "饯新班弟",
        "author": "文天祥",
        "content": "送君天上去，当户理瑶琴。\n万里白鸥远，千山黄叶深。\n江空行路影，日暮倚门心。\n若见西湖雪，霸桥人正吟。",
        "dynasty": "宋",
        "collection_info": null
    },
    {
        "title": "别弟赴新昌",
        "author": "文天祥",
        "content": "十载从游久，诸公讲切精。\n天渊分理欲，内外一知行。\n立政须规范，修身是法程。\n对床小疏隔，恋恋弟兄情。",
        "dynasty": "宋",
        "collection_info": null
    },
    {
        "title": "和韵送逸轩刘民章",
        "author": "文天祥",
        "content": "少日屠龙事已劳，送人千里发江涛。\n蓬莱地近风方细，阊阖门开日正高。\n春裏看花须款款，雨中剪韭且陶陶。\n金吾已办长安月，双凤扶云立海鰲。",
        "dynasty": "宋",
        "collection_info": null
    },
    {
        "title": "题宣州迭嶂楼",
        "author": "文天祥",
        "content": "初日照高楼，轻烟在疏树。\n峨峨远岫出，泯泯清江去。\n檐隙委残籀，屋隅连宿莽。\n荟蔚互低昂，熹微分散聚。\n城郭谅非昔，山川俨如故。\n童鬒已零落，姝颜慰迟莫。\n沈沈澹忘归，欲归重回顾。",
        "dynasty": "宋",
        "collection_info": null
    },
    {
        "title": "题宣州推官厅览翠堂",
        "author": "文天祥",
        "content": "都官自楚产，文采光陆离。\n当年从事君，如与山川期。\n岁月忽巳遒，天球落尘土。\n岂曰无嘉宾，过者不我顾。\n谁令赤城子，发坎出方珉。\n灵物必復见，其见乃以人。\n回视城南端，飞甍俯苍蒨。\n物理有屈伸，流峙岂云变。\n寥寥南楼月，至今有遐音。\n千年一邂逅，共调风中琴。\n亦欲结方轨，揽茝事幽寻。\n行行且言迈，踟蹰思何深。",
        "dynasty": "宋",
        "collection_info": null
    },
    {
        "title": "登双溪阁",
        "author": "文天祥",
        "content": "碧落神仙宅，当年庾谢来。\n烟云连草树，山水近楼台。\n万雉银缸举，千鸦铁骑回。\n梅花衣上月，把玩为徘徊。",
        "dynasty": "宋",
        "collection_info": null
    },
    {
        "title": "题吴城山",
        "author": "文天祥",
        "content": "龙行人鬼外，神在地天间。\n彭蠡石砮出，洞庭商舶还。\n秋风黄鹄阔，春雨白鸥闲。\n云际青如粟，河流接海山。",
        "dynasty": "宋",
        "collection_info": null
    },
    {
        "title": "贫女吟四首  其一",
        "author": "文天祥",
        "content": "柴门寒自闭，不识赏花心。\n春笋翠如玉，为人拈绣针。",
        "dynasty": "宋",
        "collection_info": null
    },
    {
        "title": "贫女吟四首  其二",
        "author": "文天祥",
        "content": "竹扇掩红颜，辛苦纫白苎。\n人间罗雪香，白苎汗如雨。",
        "dynasty": "宋",
        "collection_info": null
    },
    {
        "title": "贫女吟四首  其三",
        "author": "文天祥",
        "content": "西风两鬓松，凉意吹伶俜。\n百巧不救贫，误拜织女星。",
        "dynasty": "宋",
        "collection_info": null
    },
    {
        "title": "贫女吟四首  其四",
        "author": "文天祥",
        "content": "巧梳手欲冰，小颦为寒怯。\n有时衿肘露，颇与雪争洁。",
        "dynasty": "宋",
        "collection_info": null
    },
    {
        "title": "名姝吟",
        "author": "文天祥",
        "content": "丈夫至白首，钟鼎垂功名。\n未有朱门中，而无丝竹声。\n与主共富贵，不见主苦辛。\n名姝从何来，婉娈出神京。\n京人薄生男，生女即不贫。\n东家从王侯，西家事公卿。\n吾行天下多，朱紫稀晨星。\n大都不一一，甚者旷数城。\n如何世上福，冉冉归娉婷。\n乃知长安市，家家生贵人。",
        "dynasty": "宋",
        "collection_info": null
    },
    {
        "title": "东方有一士",
        "author": "文天祥",
        "content": "万金结游侠，千金买歌舞。\n丹青映第宅，从者塞衢路。\n身为他人役，名声落尘土。\n他人一何伤，富贵还自苦。\n东方有一士，败垣半风雨。\n不识丝与竹，飞雀满庭户。\n一饭或不饱，夜梦无惊寤。\n此事古来多，难与俗人语。",
        "dynasty": "宋",
        "collection_info": null
    },
    {
        "title": "和故人韵  其一",
        "author": "文天祥",
        "content": "去岁湟中谷，医疮咸粜新。\n一言堪救药，三秩敢贪嗔。\n自是仁由己，休论哲保身。\n当时若瘖默，何面见乡人。",
        "dynasty": "宋",
        "collection_info": null
    },
    {
        "title": "和故人韵  其二",
        "author": "文天祥",
        "content": "人情嗟愈变，世法合何如。\n气以心平定，才因意广疏。\n时行或时止，无咎亦无誉。\n第一严交际，琴绅敢不书。",
        "dynasty": "宋",
        "collection_info": null
    },
    {
        "title": "赋吉州隆庆寺塔火",
        "author": "文天祥",
        "content": "玉塔穿空不可梯，剨然霹雳暗招提。\n四城决破吴胥眼，一炷然成汉卓脐。\n风雨满山连地捲，鬼神现世觉天低。\n时人子细回头看，万事悠悠落日西。",
        "dynasty": "宋",
        "collection_info": null
    },
    {
        "title": "寄故人刘方斋",
        "author": "文天祥",
        "content": "溪头浊潦拥鱼虾，笑杀渔翁下钓差。\n棹取扁舟湖海去，悠悠心事寄芦花。",
        "dynasty": "宋",
        "collection_info": null
    },
    {
        "title": "题高君宝绀泉",
        "author": "文天祥",
        "content": "渟渟岩下泓，澄碧落梧影。\n寒瑶披清飙，残月照濎濙。\n俯渊测浮云，流日荡苕颖。\n向来沧浪歌，孺子不可诇。\n载霑衣上尘，怀古意深永。\n招招素心人，相期发深省。",
        "dynasty": "宋",
        "collection_info": null
    },
    {
        "title": "题曾氏连理木",
        "author": "文天祥",
        "content": "皇后嘉树生僪佹，四衢五衢合一轨。\n德泽纯洽八方一，乘木而王固如此。\n大明香琴橘，贞观玉华李。\n一时图传传奇观，荣华过眼转九易。\n惟有武城宅前树，不知何年已连理。\n从来县官不以闻，武城子孙世专美。\n人言协气熏嘉生，此家孝友陶协气。\n朱门多少锁乔木，百年瞬息滋一喟。\n焉得鼎鼎为轮囷，受命不迁相曾氏。\n传闻此木更八世，方遇麻阳大夫记。\n麻阳又几年，却入青螺地舆志。\n比来彻当路，表名连瑞里。\n有日捧图上，嘉禾灵草共青史。\n物生隠显殆有时，展如之人亦应尔。\n楩楠杞梓离奇生继此，庐陵城北不止称三瑞。",
        "dynasty": "宋",
        "collection_info": null
    },
    {
        "title": "题滕王阁",
        "author": "文天祥",
        "content": "五云窗户瞰沧浪，犹带唐人翰墨香。\n日月四时黄道阔，江山一片画图长。\n迴风何处抟双雁，冻雨谁人驾独航。\n回首十年此漂泊，阁前新柳已成行。",
        "dynasty": "宋",
        "collection_info": null
    },
    {
        "title": "题黄冈寺次吴履斋韵",
        "author": "文天祥",
        "content": "长江几千里，万折必归东。\n南浦惊新雁，庐山隔晚风。\n人行荒树外，秋在断芜中。\n何日洗兵马，车书四海同。",
        "dynasty": "宋",
        "collection_info": null
    },
    {
        "title": "龙雾洲觉海寺次李文溪壁间韵",
        "author": "文天祥",
        "content": "阇黎钟后访团蒲，江色漫漫昼欲晡。\n一笛梅边何满子，千簑芦外笔头奴。\n急风吹雁还家未，新雨生涛到海无。\n本是白鸥随浩荡，野田漂泊不为孤。",
        "dynasty": "宋",
        "collection_info": null
    },
    {
        "title": "题钟圣举积学斋",
        "author": "文天祥",
        "content": "东家筑黄金，西家列珊瑚。\n嘆此草露晞，良时聊斯须。\n古人重孜孜，殖学乃菑畬。\n彼美不琢琱，椟中竟何如。\n空同白云深，君子式其庐。\n棐几照初阳，垂籤动凉嘘。\n方寸起岑楼，一勺生龙鱼。\n辰乎曷来迟，竞诸復竞诸。",
        "dynasty": "宋",
        "collection_info": null
    },
    {
        "title": "题颜景彝八窗玲珑  其一",
        "author": "文天祥",
        "content": "我闼无纤埃，风日自清好。\n面面有芙蓉，何如交翠草。",
        "dynasty": "宋",
        "collection_info": null
    },
    {
        "title": "题颜景彝八窗玲珑  其二",
        "author": "文天祥",
        "content": "吾闻开十牖，不及一户明。\n泰宇有天光，八荒尽夷庚。",
        "dynasty": "宋",
        "collection_info": null
    },
    {
        "title": "予邓峒□巽斋欧阳先生为淦邓峒赋诗以孝子慈孙望于人先生之盛心也敢不拜手敬赞邓君勉之",
        "author": "文天祥",
        "content": "乃翁犹旅殡，霜露几焄蒿。\n日与清江游，云连桂岭高。\n时无郭元振，梦有令狐绹。\n目断方田墓，招魂我欲骚。",
        "dynasty": "宋",
        "collection_info": null
    },
    {
        "title": "题陈正献公六梅亭",
        "author": "文天祥",
        "content": "相府亭前梅六株，四围香影护琴书。\n月华犹带玉堂色，风味曾分金鼎余。\n五柳门前空寂寞，三槐堂上竟萧疏。\n惟渠不变凌霜操，千古风标只自如。",
        "dynasty": "宋",
        "collection_info": null
    },
    {
        "title": "文山即事",
        "author": "文天祥",
        "content": "宇宙风烟阔，山林日月长。\n开滩通燕尾，伐石割羊肠。\n盘谷堪居李，庐山偶姓康。\n知名总闲事，一醉棹沧浪。",
        "dynasty": "宋",
        "collection_info": null
    },
    {
        "title": "出山",
        "author": "文天祥",
        "content": "日日骑马来山中，归时明月长在地。\n但愿山人一百年，一年三百余番醉。",
        "dynasty": "宋",
        "collection_info": null
    },
    {
        "title": "闢山寄朱约山",
        "author": "文天祥",
        "content": "一笠一簑三钓矶，归来不费买山赀。\n洞天福地深数里，石壁湍流清四时。\n樵牧旧蹊今可马，鬼神天巧不容诗。\n先生曾有空同约，那裏江山未是奇。",
        "dynasty": "宋",
        "collection_info": null
    },
    {
        "title": "山中即事",
        "author": "文天祥",
        "content": "携壶藉草醉斜阳，白鹤飞来月下双。\n芦叶西风惊别浦，芭蕉夜雨隔疏窗。\n千年帝子朱帘梦，一曲仙人铁笛腔。\n若问山翁还瘦否，手持渔竹下寒江。",
        "dynasty": "宋",
        "collection_info": null
    },
    {
        "title": "宿山中用前韵",
        "author": "文天祥",
        "content": "南山之隩北山阳，羽扇轻风共影双。\n画桨菰蒲明月笛，青灯蟋蟀白云窗。\n半生游子成行债，一夜佳人作别腔。\n倚钓重来此簑笠，梅花十里雪空江。",
        "dynasty": "宋",
        "collection_info": null
    },
    {
        "title": "山中",
        "author": "文天祥",
        "content": "沧洲棹影荻花凉，欵乃一声江水长。\n頼有莼风堪斫脍，便无花月亦飞觞。\n山中世已惊东晋，席上人多赋晚唐。\n何处鱼羹不可饭，蚤拚泉石入膏肓。",
        "dynasty": "宋",
        "collection_info": null
    },
    {
        "title": "山中谩成柬刘方斋",
        "author": "文天祥",
        "content": "东风解冻出行嬉，一鬨烟尘隔翠微。\n自有溪山真乐地，从来富贵是危机。\n二三辈行惟须醉，多少公卿未得归。\n明日主人酬一座，小船旋网鳜鱼肥。",
        "dynasty": "宋",
        "collection_info": null
    },
    {
        "title": "山中载酒用萧敬夫韵赋江涨",
        "author": "文天祥",
        "content": "拍拍春风满面浮，出门一笑大江流。\n坐中狂客有醉白，物外闲人惟弈秋。\n晴抹雨粧总西子，日开云暝一滁州。\n忽传十万军声至，如在浙江亭上游。",
        "dynasty": "宋",
        "collection_info": null
    },
    {
        "title": "山中立夏用坐客韵",
        "author": "文天祥",
        "content": "归来泉石国，日月共溪翁。\n夏气重渊底，春光万象中。\n穷吟到云黑，淡饮胜裙红。\n一阵弦声好，人间解愠风。",
        "dynasty": "宋",
        "collection_info": null
    },
    {
        "title": "山中和韵",
        "author": "文天祥",
        "content": "白扇挥残暑，青鞋踏嫩晴。\n花床寻小隠，石鼎引长鸣。\n纱帽有时去，酒壶惟意倾。\n山僧痴与坐，闲却瘦弥明。",
        "dynasty": "宋",
        "collection_info": null
    },
    {
        "title": "山中自赋",
        "author": "文天祥",
        "content": "□□□□□□□，门外苍松一水修。\n不必清高逼巢许，祇教潇洒胜由求。\n空花自满三千界，老树相看五百秋。\n坐有鹰扬人物在，怕牵昨梦上渔舟。",
        "dynasty": "宋",
        "collection_info": null
    },
    {
        "title": "入山即事",
        "author": "文天祥",
        "content": "江流风㶁㶁，云薄雨丝丝。\n上马忙呼伞，巡檐静看棋。\n露天厨作泞，沙地水生池。\n秉烛留前夕，兹游更绝奇。",
        "dynasty": "宋",
        "collection_info": null
    },
    {
        "title": "山中感兴三首  其一",
        "author": "文天祥",
        "content": "载酒之东郊，东郊草新绿。\n一雨生江波，洲渚失其足。\n青春岂不惜，行乐非所欲。\n采芝復采芝，终朝不盈掬。\n大风从何来，奇响振空谷。\n我马何玄黄，息我西山麓。",
        "dynasty": "宋",
        "collection_info": null
    },
    {
        "title": "山中感兴三首  其二",
        "author": "文天祥",
        "content": "山中有流水，霜降石自出。\n骤雨东南来，消长不终日。\n故人书问至，为言北风急。\n山深人不知，塞马谁得失。\n挑灯看古史，感泪纵横发。\n幸生圣明时，渔樵以自适。",
        "dynasty": "宋",
        "collection_info": null
    },
    {
        "title": "山中感兴三首  其三",
        "author": "文天祥",
        "content": "桃花何夭夭，杨柳何依依。\n去年白鸟集，今年黄鹄飞。\n昔为江上潮，今为山中云。\n江上潮有声，山中云无情。\n一年足自念，况復百年长。\n但存松柏心，天地真茫茫。",
        "dynasty": "宋",
        "collection_info": null
    },
    {
        "title": "山中呈聂心远诸客  其一",
        "author": "文天祥",
        "content": "谁入山来问野舟，一篙花外渡深流。\n小颦风树蹁跹鹤，浅约湍沙浩荡鸥。\n湖上有时思洛社，人间何处不滁州。\n徘徊才是黄昏候，短笛先催月上楼。",
        "dynasty": "宋",
        "collection_info": null
    },
    {
        "title": "山中呈聂心远诸客  其二",
        "author": "文天祥",
        "content": "黄叶婆娑上钓舟，唤回旧梦到江流。\n多情政自怜樯燕，两鬓终当付野鸥。\n未说离怀向南浦，须知诗意在夔州。\n朔风昨夜吹沙急，早觉寒声战玉楼。",
        "dynasty": "宋",
        "collection_info": null
    },
    {
        "title": "山中六言三首  其一",
        "author": "文天祥",
        "content": "两两渔舟摇下，双双紫燕飞回。\n流水白云芳草，清风明月苍苔。",
        "dynasty": "宋",
        "collection_info": null
    },
    {
        "title": "山中六言三首  其二",
        "author": "文天祥",
        "content": "鹤外竹声簌簌，座边松影疏疏。\n夜静不收棋局，日高犹卧纱厨。",
        "dynasty": "宋",
        "collection_info": null
    },
    {
        "title": "山中六言三首  其三",
        "author": "文天祥",
        "content": "风暖江鸿海燕，雨晴檐鹊林鸠。\n一段青山颜色，不随江水俱流。",
        "dynasty": "宋",
        "collection_info": null
    },
    {
        "title": "用萧敬夫韵",
        "author": "文天祥",
        "content": "庭院芭蕉碎绿阴，高山一曲寄瑶琴。\n西风游子万山影，明月故乡千里心。\n江上断鸿随我老，天涯芳草为谁深。\n雪中若作梅花梦，约莫孤山人姓林。",
        "dynasty": "宋",
        "collection_info": null
    },
    {
        "title": "山中  其一",
        "author": "文天祥",
        "content": "烟云开窈缈，荆棘剪离披。\n蜡屐上下齿，竹枝长短词。\n半山江色透，独树午阴迟。\n世上儿孙老，有人犹看棋。",
        "dynasty": "宋",
        "collection_info": null
    },
    {
        "title": "山中  其二",
        "author": "文天祥",
        "content": "倏忽当年遇，蒙茸几度披。\n水霞明画卷，草树幻骚词。\n鸟过目不瞬，江流意自迟。\n世人空黑白，一色看坡棋。",
        "dynasty": "宋",
        "collection_info": null
    },
    {
        "title": "竹花",
        "author": "文天祥",
        "content": "黄家紫家斗魏姚，夷齐玉立青萧萧。\n便是人间小天地，不特水上作萍漂。",
        "dynasty": "宋",
        "collection_info": null
    },
    {
        "title": "夜归",
        "author": "文天祥",
        "content": "市桥灯火未阑珊，一簇人家树影间。\n想把神仙争羡我，不知我正羡渠閒。",
        "dynasty": "宋",
        "collection_info": null
    },
    {
        "title": "八月十六日见梅",
        "author": "文天祥",
        "content": "广寒殿裏玉楼开，那得孤山处士来。\n半夜西风半身影，梦中骑得雪馿回。",
        "dynasty": "宋",
        "collection_info": null
    },
    {
        "title": "和萧秋屋韵",
        "author": "文天祥",
        "content": "芦花作雪照波流，黄叶声中一半秋。\n明月婵娟千里梦，扁舟汗漫五湖游。\n星辰活动惊歌笑，风露轻寒敌拍浮。\n赢得年年清赏处，山河全影入金瓯。",
        "dynasty": "宋",
        "collection_info": null
    },
    {
        "title": "月夜",
        "author": "文天祥",
        "content": "月到中天云划开，断桥幻出玉楼台。\n夜深一鹤掠舟过，疑是坡仙赤壁来。",
        "dynasty": "宋",
        "collection_info": null
    },
    {
        "title": "江行",
        "author": "文天祥",
        "content": "日日看山好，山山山色苍。\n忘机鸥下早，恋厩马行忙。\n松晓清风湿，荷秋流水香。\n短簑吹铁笛，年岁大江长。",
        "dynasty": "宋",
        "collection_info": null
    },
    {
        "title": "纸帐",
        "author": "文天祥",
        "content": "纸帐白如雪，上有坐客影。\n一白不自由，黑光荡无定。\n人倦影已散，依然雪花莹。\n须臾秉烛眠，相忘心目静。",
        "dynasty": "宋",
        "collection_info": null
    },
    {
        "title": "为刘定伯索油蕨",
        "author": "文天祥",
        "content": "我欲登山去采薇，江南秋雨正霏霏。\n仙家解有逡巡手，一筯西风落翠微。",
        "dynasty": "宋",
        "collection_info": null
    },
    {
        "title": "山中小集",
        "author": "文天祥",
        "content": "江山闲胜赏，万户不须留。\n客醉客多事，吾诗吾自酬。\n夕风吹绛蜡，春色漾黄流。\n宾从归来夜，滁翁无此游。",
        "dynasty": "宋",
        "collection_info": null
    },
    {
        "title": "新年",
        "author": "文天祥",
        "content": "梅花枕上听司晨，起绾金章候拜亲。\n喜对慈颜看铺鬓，髮虽疏脱未如银。",
        "dynasty": "宋",
        "collection_info": null
    },
    {
        "title": "生日和聂吉甫",
        "author": "文天祥",
        "content": "青蒲花未老，黄竹笋初生。\n细味诗工部，闲评字率更。\n大江流日影，时鸟说春荣。\n共作千年计，身谋政自轻。",
        "dynasty": "宋",
        "collection_info": null
    },
    {
        "title": "生日和谢爱山长句",
        "author": "文天祥",
        "content": "寓形落落大块间，嘘吸一气自往还。\n桑弧未了男子事，何能局促甘囚山。\n昔年此日作初度，宾客如云剧欢舞。\n今年避影却闭门，捧觞自寿白头母。\n故人忆我能远来，虹光满袖生琼瑰。\n一杯相属慰岑寂，使我发笑愁颜开。\n簸扬且听箕张口，丈夫壮气须衝斗。\n夜阑拂剑碧光寒，握手相期出云表。",
        "dynasty": "宋",
        "collection_info": null
    },
    {
        "title": "生日谢朱约山和来韵",
        "author": "文天祥",
        "content": "元丰五年正月日，洛中耆英佳话出。\n当时韩公七十九，欢噱赓酬老吟笔。\n伟然冠剑照孔鸾，鲐背鸠杖蒲轮安。\n韩公而下文宽夫，相高以寿不以官。\n洛尘已随流水急，云仍相逢松下石。\n顾我行辈真我来，兼謩故事强安排。\n约对青山共长久，醉歌要赛滁州守。\n愿随后社着深衣，阑风伏雨从是非。\n便令携樽西墅去，山花山鸟为歌舞。\n招招瑶母来庭闱，拍手共笑偷桃儿。\n吾山陂陀白云满，猿鹤司我北门管。\n紫霞隔断鸡犬声，下有琥珀滋长龄。\n向来福地七十二，此亦清高仙地位。\n朝游昆崙暮崆峒，驾风鞭霆迎我公。\n丹崖翠壁千万丈，与公上上上上上。",
        "dynasty": "宋",
        "collection_info": null
    },
    {
        "title": "生日山中和萧敬夫韵",
        "author": "文天祥",
        "content": "山深不用结凉棚，风起江苹暑气轻。\n处士林泉自今古，男儿弧矢付豪英。\n客来不必笼中羽，我爱无如橘裏枰。\n一任苍松栽十里，他年犹见茯苓生。",
        "dynasty": "宋",
        "collection_info": null
    },
    {
        "title": "与朱古平饮山中和萧敬夫韵",
        "author": "文天祥",
        "content": "江山自足引千杯，况有如今此客哉。\n石室只还湖守住，芦峰曾屈晦翁来。\n酒酣剩有诗酬唱，步倦何妨车马回。\n游徧此山方可别，北崖莫遣晓云开。",
        "dynasty": "宋",
        "collection_info": null
    },
    {
        "title": "所怀",
        "author": "文天祥",
        "content": "英英香蕙莹朝华，收拾东风作一家。\n燕语鶑啼春又夏，灯花剔尽暗窗斜。",
        "dynasty": "宋",
        "collection_info": null
    },
    {
        "title": "山中偶成",
        "author": "文天祥",
        "content": "白鹤飞来牵我衣，东风吹我下渔矶。\n当年祇为青山误，直草君王一诏归。",
        "dynasty": "宋",
        "collection_info": null
    },
    {
        "title": "次约山赋杏花韵",
        "author": "文天祥",
        "content": "名花韵在午晴初，雨沁臙脂脸更敷。\n蒲驿莫妨娱刺史，锦坊岂不胜中书。\n时无艷曲临轩纵，公莫巍坛韫匮沽。\n春老绿阴青子近，东风来往一吹嘘。",
        "dynasty": "宋",
        "collection_info": null
    },
    {
        "title": "赠南安黄梅峰",
        "author": "文天祥",
        "content": "清浅风流圣得知，黄昏归鹤月来时。\n岭头更有高寒处，却是江南第一枝。",
        "dynasty": "宋",
        "collection_info": null
    },
    {
        "title": "送人往湖南",
        "author": "文天祥",
        "content": "雁拖秋月洞庭边，客路凄凉野菊天。\n云隔酒尊横北海，风吹诗史落西川。\n夜深鬼火千山雪，春后鹃花一树烟。\n为我祝融峰上看，朝暾白处礼蓬仙。",
        "dynasty": "宋",
        "collection_info": null
    },
    {
        "title": "题张景召簿尉梅墅并饯入南",
        "author": "文天祥",
        "content": "唤醒三影燕支魂，一枝半树专黄昏。\n江南暗香鬰不住，霜风吹入罗浮村。\n疏枝不入辋川画，暗香不到东山棋。\n云阶一枕梨花梦，参横月落无人知。",
        "dynasty": "宋",
        "collection_info": null
    },
    {
        "title": "和谢爱山晚吟韵日晚与客散步因诵夕阳虽好不多时之句谢爱山欣然赋之余亦率然口占以和亦一时之乐也",
        "author": "文天祥",
        "content": "日落未落天沧凉，悬崖挂壁留余光。\n紫烟翠雾空迷茫，飕飕度壑松风长。\n牛背短笛催归忙，飘飘逸兴空悠扬。\n襟怀洒落万虑亡，须臾薄暝山色藏。\n长歌浩浩相激昂，淡云弄月微昏黄。",
        "dynasty": "宋",
        "collection_info": null
    },
    {
        "title": "别谢爱山  其一",
        "author": "文天祥",
        "content": "绿绮知音早，青灯对语迟。\n那知今雨别，又重故人思。\n山隔诗情远，云含客思悲。\n小楼今夜笛，莫向月中吹。",
        "dynasty": "宋",
        "collection_info": null
    },
    {
        "title": "别谢爱山  其二",
        "author": "文天祥",
        "content": "君今拂衣去，我独枕书眠。\n一片过林雨，数声当户蝉。\n情长空有恨，吟苦不成篇。\n后会知何日，西风老雁天。",
        "dynasty": "宋",
        "collection_info": null
    },
    {
        "title": "和胡琴窗",
        "author": "文天祥",
        "content": "买得青山贵似金，瘦筇上下费沉吟。\n花开花落相关意，云去云来自在心。\n夜雨一江渔唱小，秋风两袖客愁深。\n夹堤密与栽杨柳，剩有行人待绿阴。",
        "dynasty": "宋",
        "collection_info": null
    },
    {
        "title": "七月十三夜用灯牌字韵凑成一诗与诸宾一笑",
        "author": "文天祥",
        "content": "赤壁当年赋子虚，西风忽復到菰蒲。\n蟾蜍影裏千秋鉴，蟋蟀声中七月图。\n诗思飘飘入云汉，歌声隠隠动江湖。\n万家箫鼓连灯火，见说来年此事无。",
        "dynasty": "宋",
        "collection_info": null
    },
    {
        "title": "病中作",
        "author": "文天祥",
        "content": "岁月侵寻见二毛，剑花冷落鸊鹈膏。\n睡余吸海龙身瘦，渴裏奔云马骨高。\n百忌不容亲酒具，千愁那解减诗豪。\n起来大作屠门嚼，自笑我非儿女曹。",
        "dynasty": "宋",
        "collection_info": null
    },
    {
        "title": "又二绝  其一",
        "author": "文天祥",
        "content": "瞿塘隘处真重险，勾漏坡前又一滩。\n世事不容轻易看，翻云覆雨等闲间。",
        "dynasty": "宋",
        "collection_info": null
    },
    {
        "title": "又二绝  其二",
        "author": "文天祥",
        "content": "病中忽悞通真理，静处专寻入定工。\n雨汗淋头都不管，须臾和气自冲融。",
        "dynasty": "宋",
        "collection_info": null
    },
    {
        "title": "又赋  其一",
        "author": "文天祥",
        "content": "一病忽两月，蓬头夏涉秋。\n形羸心自壮，手弱笔仍遒。\n昨夜灯如喜，今宵蝶莫愁。\n问谁驱五疟，正与五穷谋。",
        "dynasty": "宋",
        "collection_info": null
    },
    {
        "title": "又赋  其二",
        "author": "文天祥",
        "content": "一病四十日，西风草木凉。\n倚床腰见骨，览镜眼留眶。\n倦策吟诗杖，频烧读易香。\n夜深排果饵，乞巧大医王。",
        "dynasty": "宋",
        "collection_info": null
    },
    {
        "title": "又赋  其三",
        "author": "文天祥",
        "content": "病裏心如故，闲中事更生。\n睡猫随我懒，黠鼠向人鸣。\n羽扇看棋坐，黄冠扶杖行。\n灯前翻自喜，瘦得此诗清。",
        "dynasty": "宋",
        "collection_info": null
    },
    {
        "title": "又赋  其四",
        "author": "文天祥",
        "content": "骤雨知何处，一溪秋水生。\n苦吟肩鹤瘦，多病耳蝉鸣。\n隠几惟便睡，挑包正倦行。\n山深明月夜，乞我半窗清。",
        "dynasty": "宋",
        "collection_info": null
    },
    {
        "title": "又赋  其五",
        "author": "文天祥",
        "content": "寄兴逃吾病，吟诗老此生。\n风高鸿雁起，晴久鹁鸠鸣。\n野树辞秋落，溪云带雨行。\n晚凉便懒坐，移傍竹阴清。",
        "dynasty": "宋",
        "collection_info": null
    },
    {
        "title": "借道冠有赋",
        "author": "文天祥",
        "content": "病中萧散服黄冠，笑倒群儿指为弹。\n秘监贺君曾道士，翰林苏子亦祠官。\n酒壶钓具有时乐，茶竈笔床随处安。\n幸有山阴深密处，他年炼就九还丹。",
        "dynasty": "宋",
        "collection_info": null
    },
    {
        "title": "又赋",
        "author": "文天祥",
        "content": "一番潮信过，时暂脱熬煎。\n心似辘轳转，身如徽纆缠。\n夜听饥鼠啸，昼看伏雌眠。\n急雨千山动，应知为解弦。",
        "dynasty": "宋",
        "collection_info": null
    },
    {
        "title": "病甚梦召至帝所获宥觉而顿愈遂赋",
        "author": "文天祥",
        "content": "卧听风雷叱，天官赦小臣。\n平生无害物，不死復为人。\n道德门庭远，君亲念虑新。\n自怜蝼蚁辈，岂意动苍旻。",
        "dynasty": "宋",
        "collection_info": null
    },
    {
        "title": "病愈简刘小村  其一",
        "author": "文天祥",
        "content": "秋光沁人骨，意气晓来新。\n古鼎龙团雪，虚檐麈尾春。\n商山弈棋老，赤壁洞箫宾。\n风月真仓扁，招呼入屋频。",
        "dynasty": "宋",
        "collection_info": null
    },
    {
        "title": "病愈简刘小村  其二",
        "author": "文天祥",
        "content": "倦余心似醉，病起首如蓬。\n黄竹断桥雨，白苹长笛风。\n仙仙鸥屡舞，咄咄雁书空。\n孤负秋来眼，闲挑爨下桐。",
        "dynasty": "宋",
        "collection_info": null
    },
    {
        "title": "夜坐偶成",
        "author": "文天祥",
        "content": "萧萧秋夜凉，明月入我户。\n揽衣起中庭，仰见牛与女。\n坐久寒露下，悲风动纨素。\n不遇王子乔，此意谁与语。",
        "dynasty": "宋",
        "collection_info": null
    },
    {
        "title": "简琴窗云屋竹轩诸友",
        "author": "文天祥",
        "content": "世情千万变，险甚剑头炊。\n嗜传姑成癖，登山且作痴。\n烟霞非疾痼，泉石自心驰。\n独喜精神健，山中剩有诗。",
        "dynasty": "宋",
        "collection_info": null
    },
    {
        "title": "用前韵留琴窗",
        "author": "文天祥",
        "content": "百年矛上淅，万事枕中炊。\n病苦还思老，贪嗔未若痴。\n云低天欲动，江长岸如驰。\n明月西风健，山头赋别诗。",
        "dynasty": "宋",
        "collection_info": null
    },
    {
        "title": "又用韵简李深之",
        "author": "文天祥",
        "content": "晚尊和月吸，早饭带星炊。\n鹏鷃从高下，螳蝉任黠痴。\n水澄神自止，云远意俱驰。\n门外谁车马，故人来课诗。",
        "dynasty": "宋",
        "collection_info": null
    },
    {
        "title": "早起偶成  其一",
        "author": "文天祥",
        "content": "澹澹池光曙，沉沉野色秋。\n片云生北舍，隻雁过南楼。\n有见皆成趣，无言总是愁。\n芭蕉夜来水，嚥罢自搔头。",
        "dynasty": "宋",
        "collection_info": null
    },
    {
        "title": "早起偶成  其二",
        "author": "文天祥",
        "content": "江山如有意，天地可无秋。\n夜月冯驩铗，西风王粲楼。\n露蛩令我喜，烟草为谁愁。\n且醉杯中物，相看尚黑头。",
        "dynasty": "宋",
        "collection_info": null
    },
    {
        "title": "晓起  其一",
        "author": "文天祥",
        "content": "梦破风烟逈，衾寒不自由。\n钟声到枕曙，月影入帘秋。\n雁过江山老，蛩吟草树愁。\n整冠人共笑，两月不梳头。",
        "dynasty": "宋",
        "collection_info": null
    },
    {
        "title": "晓起  其二",
        "author": "文天祥",
        "content": "远寺鸣金铎，疏窗试宝熏。\n秋声江一片，曙影月三分。\n倦鹤行黄叶，痴猿坐白云。\n道人无一事，抱膝看回文。",
        "dynasty": "宋",
        "collection_info": null
    },
    {
        "title": "夜坐",
        "author": "文天祥",
        "content": "淡烟枫叶路，细雨蓼花时。\n宿雁半江画，寒蛩四壁诗。\n少年成老大，吾道付逶迟。\n终有剑心在，闻鸡坐欲驰。",
        "dynasty": "宋",
        "collection_info": null
    },
    {
        "title": "和朱松坡",
        "author": "文天祥",
        "content": "学医未至大医王，笑杀年年折臂伤。\n屏裏江山如出色，亭皋松菊已成行。\n细参不语禅三昧，静对无弦琴一张。\n多谢岭头诗寄我，满园梅意弄春光。",
        "dynasty": "宋",
        "collection_info": null
    },
    {
        "title": "陈贯道摘坡诗如寄以自号达者之流也为赋浩浩歌一首",
        "author": "文天祥",
        "content": "浩浩歌，人生如寄可奈何。\n春秋去来传鸿燕，朝暮出没奔羲娥。\n青丝冉冉上霜雪，百年欻若弹指过。\n封侯未必胜瓜圃，青门老子聊婆娑。\n江湖流浪何不可，亦曾力士为脱靴。\n清风明月不用买，何处不是安乐窝。\n鹤胫岂长鳬岂短，夔足非少蚿非多。\n浩浩歌，人生如寄可奈何。\n不能高飞与远举，天荒地老悬网罗。\n到头北邙一抔土，万事碌碌空奔波。\n金张许史久寂寞，古来贤圣闻丘轲。\n乃知世间为长物，惟有真我难灭磨。\n浩浩歌，人生如寄可奈何。\n春梦婆，春梦婆，拍手笑呵呵。\n是亦一东坡，非亦一东坡。",
        "dynasty": "宋",
        "collection_info": null
    },
    {
        "title": "借朱约山韵就贺挂冠",
        "author": "文天祥",
        "content": "身健尚堪松下饭，眼明正好橘中棋。\n青山有约当朱户，白首何心上彩闱。\n栗里田园供雅兴，午桥钟鼓赏清时。\n晚来倦客秋江上，坐看半天黄鹄飞。",
        "dynasty": "宋",
        "collection_info": null
    },
    {
        "title": "用前人韵赋招隠",
        "author": "文天祥",
        "content": "钓鱼船上听吹笛，煨芋炉头看下棋。\n剩有晚愁归别浦，已无春梦到端闱。\n去年尚忆桃红处，好景重逢橘绿时。\n珍重山人招隠意，猿啼鹤啸白云飞。",
        "dynasty": "宋",
        "collection_info": null
    },
    {
        "title": "用前人韵招山行以春为期",
        "author": "文天祥",
        "content": "扫残竹径随人坐，凿破苔矶到处棋。\n一水楼台开晓镜，万山花木放春闱。\n雪中便有回舟兴，林下岂无烧笋时。\n莫待东风吹柳絮，眼穿笼鹤遶湖飞。",
        "dynasty": "宋",
        "collection_info": null
    },
    {
        "title": "翰林权直罢归和朱约山韵",
        "author": "文天祥",
        "content": "闲云舒卷无声画，醉石敲推一色棋。\n试问挂瓢栖碧洞，何如幞被卧彤闱。\n梦中芳草还成路，别后黄花又是时。\n羞杀今年堂上燕，片心寄与雁南飞。",
        "dynasty": "宋",
        "collection_info": null
    },
    {
        "title": "庆罗氏祖母百岁",
        "author": "文天祥",
        "content": "丽日萱花照五云，升堂风采见干淳。\n蓬莱会上逢王母，婺女光中见老人。\n雨露一门华髮润，江山满座綵衣新。\n只将千载苓为寿，更住人间九百春。",
        "dynasty": "宋",
        "collection_info": null
    },
    {
        "title": "拜罗氏百岁母之明日主人举酒客张千载心赋诗某喜赞不自已见之趁韵",
        "author": "文天祥",
        "content": "翠微三岛近，画阁五云横。\n春水鸥声滑，夕阳鸦背明。\n尊前持一笑，花下卧余酲。\n曾见瑶池母，不为虚此生。",
        "dynasty": "宋",
        "collection_info": null
    },
    {
        "title": "醉清湖上三日存叟独不在坐即席有怀",
        "author": "文天祥",
        "content": "石鼎吟方透，瑶觞醉未阑。\n疏林花密缀，旧垒燕新安。\n春半湖山好，夜深江海寒。\n王孙隔芳草，初月正相看。",
        "dynasty": "宋",
        "collection_info": null
    },
    {
        "title": "罗山长存叟兄弟来谢宴山中",
        "author": "文天祥",
        "content": "天开盘谷隠，春到浣溪家。\n一水楼台影，满山桃李花。\n春风寄横笛，夜月拟乘槎。\n政好逢佳客，江空北斗斜。",
        "dynasty": "宋",
        "collection_info": null
    },
    {
        "title": "寿朱约山八十韵",
        "author": "文天祥",
        "content": "翠袖琼楼八十翁，平安晓宇看孤鸿。\n五湖图裏添彭祖，南极光中约祝融。\n日日青山醉春色，年年黄菊饱西风。\n鹰扬但愿无施处，臣老婆娑一钓蓬。",
        "dynasty": "宋",
        "collection_info": null
    },
    {
        "title": "寿朱约山八十三岁",
        "author": "文天祥",
        "content": "八十余翁雪满颠，深衣大带耳垂肩。\n磻溪回首今三载，绛县论心又十年。\n归去来兮真富贵，美哉寿也活神仙。\n门前燕雀纷如雨，媿我白云深处眠。",
        "dynasty": "宋",
        "collection_info": null
    },
    {
        "title": "贺秘书欧阳巽斋先生迁居",
        "author": "文天祥",
        "content": "先生挟册当菑畬，不待辛勤有屋庐。\n宅样只还齐里旧，乡风好似颍川居。\n镜湖今日贺外监，瀛馆前年虞秘书。\n天下经纶犹一室，时人尚敢说吾迂。",
        "dynasty": "宋",
        "collection_info": null
    },
    {
        "title": "挽李制帅二首  其一",
        "author": "文天祥",
        "content": "上下荆淮剑气雄，进担全蜀凛英风。\n将坛歃血金汤志，白腹填天竹帛功。\n治法征谋关世道，精忠定力简皇衷。\n伤哉生出瞿塘险，翻落黄粱一梦中。",
        "dynasty": "宋",
        "collection_info": null
    },
    {
        "title": "挽李制帅二首  其二",
        "author": "文天祥",
        "content": "世变江河渺未涯，如公真是济时危。\n几年荆益龙骧誉，一日潇湘鵩谶悲。\n天下皆传清献节，人心自有武侯碑。\n郎君昔共慈恩约，抆泪西风寄些词。",
        "dynasty": "宋",
        "collection_info": null
    },
    {
        "title": "挽孙庸斋",
        "author": "文天祥",
        "content": "淮水奇人物，枢星伟弟兄。\n泰山开学谱，云谷发诗源。\n委吏初行志，修文莫返魂。\n功名传久远，頼有二郎存。",
        "dynasty": "宋",
        "collection_info": null
    },
    {
        "title": "挽龚用和",
        "author": "文天祥",
        "content": "结屋南陵三十秋，田园旧隠隔江流。\n鄜州避乱杜工部，下泽乘车马少游。\n名利无心付隍鹿，诗书有种出烟楼。\n长淮清野难归玉，魂魄犹应恋故丘。",
        "dynasty": "宋",
        "collection_info": null
    },
    {
        "title": "挽万监丞益之",
        "author": "文天祥",
        "content": "文华时辈右，质朴古风余。\n壁上舂陵记，屏间太极图。\n云山居士屋，风雪故人书。\n一梦中观化，尧夫以后无。",
        "dynasty": "宋",
        "collection_info": null
    },
    {
        "title": "哭秘书彭止所",
        "author": "文天祥",
        "content": "人物孤中秘，神山返异仙。\n目穿陪绋处，梦断曝书年。\n玉质应无死，韦编岂不传。\n奠刍和泪遣，此月向谁圆。",
        "dynasty": "宋",
        "collection_info": null
    },
    {
        "title": "挽湖守吴西林  其一",
        "author": "文天祥",
        "content": "凛凛千军笔，堂堂一面威。\n荆流春浪涌，峡树莫云飞。\n素壁琴犹在，中桥鹤不归。\n剑亭遗迹古，丰石照山辉。",
        "dynasty": "宋",
        "collection_info": null
    },
    {
        "title": "挽湖守吴西林  其二",
        "author": "文天祥",
        "content": "倾盖岁年晚，相知江海深。\n春天思北树，夜雨话西林。\n五岭生前梦，中原地下心。\n英雄凋落尽，慷慨一霑襟。",
        "dynasty": "宋",
        "collection_info": null
    },
    {
        "title": "挽高邮守晏桂山",
        "author": "文天祥",
        "content": "淮南已仙去，桂树鬰青青。\n五马贤声望，三丞旧典刑。\n邦人多感嘆，诸老半凋零。\n何日持鸡酒，伤心请葬铭。",
        "dynasty": "宋",
        "collection_info": null
    },
    {
        "title": "挽鄢晋叔主簿",
        "author": "文天祥",
        "content": "此君何坦坦，迴首杏园游。\n魂魄湘潭去，声名彭泽休。\n百年中道短，千里故乡愁。\n六子三方幼，遗言可泪流。",
        "dynasty": "宋",
        "collection_info": null
    },
    {
        "title": "挽王远叔",
        "author": "文天祥",
        "content": "孟尝生五日，白首嘆遭逢。\n灯火残编雨，虀盐短褐风。\n八天下鵰鹗，半水偃蛟龙。\n原上诸生哭，黄花衰草中。",
        "dynasty": "宋",
        "collection_info": null
    },
    {
        "title": "挽萧帅机虎溪",
        "author": "文天祥",
        "content": "世以千金重，谁能学隠君。\n一门名似雨，满座客如云。\n志愿生无憾，声华死有闻。\n韩碑照原草，含笑有斯文。",
        "dynasty": "宋",
        "collection_info": null
    },
    {
        "title": "挽朱尚书貔孙",
        "author": "文天祥",
        "content": "一代文昌贵，千年谏议名。\n天球声浑厚，玄酒韵和平。\n岩穴思风采，朝廷惜老成。\n东西生死别，江水泪为倾。",
        "dynasty": "宋",
        "collection_info": null
    },
    {
        "title": "挽太博朱古平  其一",
        "author": "文天祥",
        "content": "白氏贤司马，昌黎真学官。\n江湖惊落笔，朝野望弹冠。\n天马高风骨，秋鹰折羽翰。\n莱庭人白髮，烟雨万松寒。",
        "dynasty": "宋",
        "collection_info": null
    },
    {
        "title": "挽太博朱古平  其二",
        "author": "文天祥",
        "content": "铁砚伤同志，青灯忆旧游。\n临轩朝凤阙，驰道听鸡筹。\n魏野神仙宅，元龙湖海楼。\n西风一挥泪，世事盖棺休。",
        "dynasty": "宋",
        "collection_info": null
    },
    {
        "title": "挽黎致政",
        "author": "文天祥",
        "content": "楚峰天地阔，四世百年家。\n鹤髮垂袍叶，龙孙上榜花。\n诗书新雨露，松柏老烟霞。\n白马苍山路，斯人忽已遐。",
        "dynasty": "宋",
        "collection_info": null
    },
    {
        "title": "古心江先生以旧弼出镇长沙癸酉十月乙亥是为七十六岁门人文某以一节趋走部内谨拟古体一首为寿",
        "author": "文天祥",
        "content": "炎图启丕运，皇路熙以平。\n蜿蟺发令姿，有美洵一人。\n鸿藻舒朝华，大音锵韶钧。\n黼珽丽三阶，火龙昭紞纮。\n桓圭殿南服，熊旗被金城。\n瞻彼鹑为火，翼轸宣其精。\n祥鸾舞瑶席，鸣凤翔娲笙。\n孟冬兆阳气，西北无浮云。\n驾言酌春酒，可以写我情。\n扬旍下祝融，躧履朝泰清。\n嘉猷扇九垓，还以邃古淳。\n君子保金石，所以永国成。\n纯嘏锡千岁，绵绵赞休明。",
        "dynasty": "宋",
        "collection_info": null
    },
    {
        "title": "送张宗甫兄弟楚观登舟赴湖北试",
        "author": "文天祥",
        "content": "金螺晓气照人寒，手把天浆领佩环。\n夜月送鱼来赤壁，秋风吹雁发衡山。\n东南折处旗花见，牛女光中槎影还。\n见说青年文赋好，士龙一笑共云间。",
        "dynasty": "宋",
        "collection_info": null
    },
    {
        "title": "衡州送胡端逸赴漕",
        "author": "文天祥",
        "content": "楚观檐花晓，舟人击鼓东。\n蛟龙噀灵雨，鵰鹗展雄风。\n此客云霄士，斯文造化工。\n捷来君饮此，我亦凯元戎。",
        "dynasty": "宋",
        "collection_info": null
    },
    {
        "title": "题楚观楼",
        "author": "文天祥",
        "content": "西风吹感慨，晓气薄登临。\n半壁楚云立，一川湘雨深。\n干坤横笛影，江海倚楼心。\n遗恨飞鸿外，南来访远音。",
        "dynasty": "宋",
        "collection_info": null
    },
    {
        "title": "安序宋吏部来牧衡阳某将指联事好也会以便郡归养获忝交承临发赋诗湘水千里",
        "author": "文天祥",
        "content": "倾盖年华晚，行人早发湘。\n白云虹浪小，明月燕花香。\n明浦春何急，巴山日正长。\n祝君加一饭，我意为桐乡。",
        "dynasty": "宋",
        "collection_info": null
    },
    {
        "title": "赠周东卿画鱼",
        "author": "文天祥",
        "content": "观君潇湘图，起我濠上心。\n短褐波涛旧，秋雨菰蒲深。",
        "dynasty": "宋",
        "collection_info": null
    },
    {
        "title": "某叨臬衡湘蒙恩以便郡归养肯斋大卿实寓衡我十年前邦君也一再见间即分南北五言启之所以致今旧雨缱绻云",
        "author": "文天祥",
        "content": "潇湘一夜雨，湖海十年云。\n相见皆成老，重逢便作分。\n啼鹃春浩荡，回雁晓殷勤。\n江阔人方健，月明思对君。",
        "dynasty": "宋",
        "collection_info": null
    },
    {
        "title": "幕客载酒舟中即席序别",
        "author": "文天祥",
        "content": "故人满江海，游子下潇湘。\n梦载月千里，意行云一方。\n橹声人语小，岸影客心长。\n总是浮萍迹，飞花莫近樯。",
        "dynasty": "宋",
        "collection_info": null
    },
    {
        "title": "用韵谢诸客和章",
        "author": "文天祥",
        "content": "传鼓发船去，我秦君向湘。\n持螯思太白，占鹊问东方。\n世味秋云薄，交情江水长。\n相期天路晓，阵马度风樯。",
        "dynasty": "宋",
        "collection_info": null
    },
    {
        "title": "湘潭道中赠丁碧眼相士  其一",
        "author": "文天祥",
        "content": "自诡衡山道士孙，至今句法有轩辕。\n世人未见题尧庙，尽把昌黎作寓言。",
        "dynasty": "宋",
        "collection_info": null
    },
    {
        "title": "湘潭道中赠丁碧眼相士  其二",
        "author": "文天祥",
        "content": "收拾衡云作羽衣，便如屈子远游归。\n离骚忘却题天柱，为立斜阳问翠微。",
        "dynasty": "宋",
        "collection_info": null
    },
    {
        "title": "咸淳甲戌第二朔予道槠洲里徐畋方谏自长沙来为别问客几何曰半年矣临别为赋",
        "author": "文天祥",
        "content": "君为湘水燕，我作衡阳雁。\n雁去燕方留，白云草迷岸。",
        "dynasty": "宋",
        "collection_info": null
    },
    {
        "title": "和衡守宋安序送行诗  其一",
        "author": "文天祥",
        "content": "玉立湘西第一州，丹梯小为岳云留。\n东风城郭人行乐，春日旌旗公出游。\n便趁绨香摩碧汉，莫嫌绣影涴清流。\n两君相见衣冠好，记取儿孙好话头。",
        "dynasty": "宋",
        "collection_info": null
    },
    {
        "title": "和衡守宋安序送行诗  其二",
        "author": "文天祥",
        "content": "方共衡云把酒杯，春风吹向鬰孤台。\n雁将回处惊帆落，花未开时怯笛催。\n别草可堪游子去，寄梅应为故人来。\n临行笑觅凝香谱，十驾那追逸骥材。",
        "dynasty": "宋",
        "collection_info": null
    },
    {
        "title": "赠萍乡道士",
        "author": "文天祥",
        "content": "道上观行人，半似重相见。\n古云性相近，性岂不如面。\n万形本一性，万心方一殊。\n世固难绝圣，亦恐难绝愚。",
        "dynasty": "宋",
        "collection_info": null
    },
    {
        "title": "白髭行",
        "author": "文天祥",
        "content": "忆昔守宣时，白上一根髮。\n去之四五年，一化为七八。\n今年客衡湘，黑髭已多黄。\n众黄忽一白，惊见如陵阳。\n白髮已为常，白髭何足怪。\n岁月不可歇，雪霜日长大。\n世人竞染缁，厌之固足嗤。\n谁服芦菔汤，避老亦奚为。\n少老如春秋，造物以为俦。\n吾方乐吾天，乐天故不忧。",
        "dynasty": "宋",
        "collection_info": null
    },
    {
        "title": "将母赴赣道西昌",
        "author": "文天祥",
        "content": "重来鸥阁晓，帆影涨新晴。\n倚槛云来去，闭帘花送迎。\n江湖春汗漫，岁月老峥嵘。\n手把忘忧草，夔夔绕太清。",
        "dynasty": "宋",
        "collection_info": null
    },
    {
        "title": "快阁遇雨观澜",
        "author": "文天祥",
        "content": "一笑登临晚，江流接太虚。\n自惭云出岫，争讶雨随车。\n慷慨十围柳，周回千里鱼。\n故园堤好在，夜梦绕吾庐。",
        "dynasty": "宋",
        "collection_info": null
    },
    {
        "title": "题鬰孤台",
        "author": "文天祥",
        "content": "城郭春声阔，楼台昼影迟。\n并天浮雪界，盖海出云旗。\n风雨十年梦，江湖万里思。\n倚阑时北顾，空翠湿朝曦。",
        "dynasty": "宋",
        "collection_info": null
    },
    {
        "title": "予题鬰孤泉管五湖翁姚濂为之和翁官满归里因韵贽别并谢前辱",
        "author": "文天祥",
        "content": "巢龟君往好，涌翠我来迟。\n夜雨呼三韭，春风试一旗。\n飞花行客梦，芳草故人思。\n何日五湖上，同看浴海曦。",
        "dynasty": "宋",
        "collection_info": null
    },
    {
        "title": "用韵谢前人",
        "author": "文天祥",
        "content": "兹游良邂逅，吾道未逶迟。\n斗野横双剑，牛津直两旗。\n此风应小住，明日便相思。\n输与君家近，扶桑五色曦。",
        "dynasty": "宋",
        "collection_info": null
    },
    {
        "title": "翠玉楼晚雨",
        "author": "文天祥",
        "content": "晚楼一曲转梅花，官事无多报放衙。\n林木蔽亏烟断续，江流曲折雨横斜。\n年华冉冉风前影，岁莫悠悠客裏家。\n一雁近从沙觜落，更饶片雪入天涯。",
        "dynasty": "宋",
        "collection_info": null
    },
    {
        "title": "翠玉楼观雪",
        "author": "文天祥",
        "content": "矫矫临清泚，蒙蒙认翠微。\n绨春生客袖，铁冷上戎衣。\n柳眼惊何老，梅花觉半肥。\n新来有公事，白战破重围。",
        "dynasty": "宋",
        "collection_info": null
    },
    {
        "title": "翠玉楼和胡端逸韵",
        "author": "文天祥",
        "content": "客影鱼千里，年华柳十围。\n白云栖石密，黄鹄出烟微。\n江海秋风老，湖山晚日晖。\n鬰孤台上望，野阔犊初肥。",
        "dynasty": "宋",
        "collection_info": null
    },
    {
        "title": "翠玉楼",
        "author": "文天祥",
        "content": "昏鸦何处落，野渡少人行。\n黄叶声在地，青山影入城。\n江湖行客梦，风雨故乡情。\n试问南来信，梅花三两英。",
        "dynasty": "宋",
        "collection_info": null
    },
    {
        "title": "合江楼  其一",
        "author": "文天祥",
        "content": "天上名鹑尾，人间说虎头。\n春风千万岫，秋水两三洲。\n客晚惊黄叶，官闲笑白鸥。\n双江日东下，我欲赋扁舟。",
        "dynasty": "宋",
        "collection_info": null
    },
    {
        "title": "合江楼  其二",
        "author": "文天祥",
        "content": "西楚惊鸿晚，东淮落木秋。\n蒸湘今石鼓，句宛古宣州。\n白日聊清赏，青山总旧游。\n不知沧海水，何处接天流。",
        "dynasty": "宋",
        "collection_info": null
    },
    {
        "title": "皂盖楼",
        "author": "文天祥",
        "content": "一水楼台绕，半空图画开。\n蜗涎行薜荔，雀影上莓苔。\n碧落人千载，青山酒一杯。\n晚烟看不尽，待月却归来。",
        "dynasty": "宋",
        "collection_info": null
    },
    {
        "title": "石楼",
        "author": "文天祥",
        "content": "晓色重帘捲，春声迭鼓催。\n长垣连草树，远水照楼台。\n八境烟浓淡，六街人往来。\n平安消息好，看到岭头梅。",
        "dynasty": "宋",
        "collection_info": null
    },
    {
        "title": "马祖岩",
        "author": "文天祥",
        "content": "曾将飞锡破苔痕，一片云根锁洞门。\n山外人家山下路，石头心事付无言。",
        "dynasty": "宋",
        "collection_info": null
    },
    {
        "title": "禅关",
        "author": "文天祥",
        "content": "秋风吹日上禅关，路入松花第一弯。\n只愿四时烟雾少，满城楼阁见青山。",
        "dynasty": "宋",
        "collection_info": null
    },
    {
        "title": "吸江",
        "author": "文天祥",
        "content": "绝壁千寻俯雪潭，春花秋草有䰐鬖。\n当年误着蒲团坐，惹得人称马祖岩。",
        "dynasty": "宋",
        "collection_info": null
    },
    {
        "title": "尘外",
        "author": "文天祥",
        "content": "半山风雨截江城，未脱人间总是尘。\n中夜起看衣上月，青天如水露华新。",
        "dynasty": "宋",
        "collection_info": null
    },
    {
        "title": "云端",
        "author": "文天祥",
        "content": "半空夭矫起层台，传道刘安车马来。\n山上自晴山下雨，倚阑平立看风雷。",
        "dynasty": "宋",
        "collection_info": null
    },
    {
        "title": "清江何汉英再见于空同读欧阳先生诗感慨为赋",
        "author": "文天祥",
        "content": "采芝云满山，采檗瀑垂涧。\n当年有清徽，为寄南来雁。\n雁去人已逝，岁月剨云晏。\n流水失声音，西河老忧患。\n往日志士悲，穷途行子惯。\n君为梁宋游，我復江汉宦。\n十年耿相逢，千里欠一盼。\n玄机寄糟粕，美疢堕刍豢。\n赠子归东方，聊荐吴兴苋。",
        "dynasty": "宋",
        "collection_info": null
    },
    {
        "title": "送曹倅岩山官满归里",
        "author": "文天祥",
        "content": "春陵光霁落苍苔，葛水神仙立翠槐。\n万里云霞麒骥路，三年风月凤凰台。\n兴同老子復不浅，歌曰先生归去来。\n庾岭梅花开渐徧，一枝就与寄蓬莱。",
        "dynasty": "宋",
        "collection_info": null
    },
    {
        "title": "和前人赋别  其一",
        "author": "文天祥",
        "content": "翠松三万顷，松雪着神仙。\n柳院催金钥，江花送玉鞭。\n晓岩云壁立，晚棹浪规圆。\n未了醉翁事，重寻颍上田。",
        "dynasty": "宋",
        "collection_info": null
    },
    {
        "title": "和前人赋别  其二",
        "author": "文天祥",
        "content": "当年童子见，今见二毛翁。\n海月三秋别，江云一日同。\n鸥心驰舍北，龙尾曳天东。\n定有延和奏，南来寄一通。",
        "dynasty": "宋",
        "collection_info": null
    },
    {
        "title": "赠明脉萧信叔",
        "author": "文天祥",
        "content": "枚乘擅七发，郭玉明四难。\n微言起沈痼，此道今漫漫。\n云何东海生，而乃绪真要。\n砉然以神遇，契彼镜经妙。\n我欲炊雕胡，俯凿菊水泉。\n寿彼方舆人，六气何由諐。",
        "dynasty": "宋",
        "collection_info": null
    },
    {
        "title": "赠林碧鉴相士",
        "author": "文天祥",
        "content": "咸阳宫中四尺镜，照人五臟何烱烱。\n桑田沧海千余年，百炼依然化为矿。\n君从何处得此物，铸就双瞳敌秋月。\n向来照心今照形，不事澜翻三寸舌。\n远衝风雪肯我过，看来犹未深知我。\n我方簑笠立钓矶，万事浮云都勘破。\n噫嘻吁，只今神目鬼眼纷道途，暗中许负应卢胡。\n试问何如林家老碧鉴，不知天津桥上復有龙钟无。",
        "dynasty": "宋",
        "collection_info": null
    },
    {
        "title": "送吉州陈守解任",
        "author": "文天祥",
        "content": "美人策良马，弭节螺江湄。\n岁年忽晼晚，桃李已成蹊。\n遥遥一水间，復復东与西。\n晴川夹修杨，行舟何能维。\n朱凤翔海山，层汉扬音徽。\n高冈有梧桐，驾言览朝晖。\n赠君以白云，白云不我持。\n赠君以明月，明月不我携。\n白云与明月，远道相追随。",
        "dynasty": "宋",
        "collection_info": null
    },
    {
        "title": "赠蜀医钟正甫",
        "author": "文天祥",
        "content": "炎皇览众草，异种多西州。\n为君望岷峨，使我双泪流。\n向来秦越人，朝洛夕邯郸。\n子持鹊经来，自西亦徂南。\n江南有羁羽，岂不怀故营。\n何当同皇风，六气和且平。",
        "dynasty": "宋",
        "collection_info": null
    },
    {
        "title": "改题万安县凝祥观",
        "author": "文天祥",
        "content": "古道松花空翠香，风前鬓影照沧浪。\n飞泉半壁朝云湿，啼鸟满山春日长。\n须信神仙元有国，不知蛮触是何乡。\n道人横笛招归鹤，坐到斜晖上壁珰。",
        "dynasty": "宋",
        "collection_info": null
    },
    {
        "title": "西昌倪氏有山谷书杜陵山水图障歌作江山堂堂废其后人以黄书求题跋感慨一绝",
        "author": "文天祥",
        "content": "杜二已无黄九去，长歌大字落江山。\n百年风物今何似，春水晚烟飞白鹇。",
        "dynasty": "宋",
        "collection_info": null
    },
    {
        "title": "山中再次胡德昭韵  其一",
        "author": "文天祥",
        "content": "不将颜色汗黄金，落得灞桥馿上吟。\n是处江山生酒兴，满天风雪得梅心。\n觥筹堂裏春声沸，灯火林皋夜色深。\n人世可能行乐耳，重游不用卜晴阴。",
        "dynasty": "宋",
        "collection_info": null
    },
    {
        "title": "山中再次胡德昭韵  其二",
        "author": "文天祥",
        "content": "人生柳絮斗坚牢，过眼春光叹伯劳。\n蜀道谩传千古险，庐山方许一人高。\n眼前见赤徒妨道，耳后生风未当豪。\n明月芦花随处有，扁舟自在不须篙。",
        "dynasty": "宋",
        "collection_info": null
    },
    {
        "title": "山中再次胡德昭韵  其三",
        "author": "文天祥",
        "content": "曾见尊前此客哉，笑携麈尾拂莓苔。\n水边飞雁年年见，湖上新亭日日来。\n酹菊醉余披草坐，探梅吟罢带花回。\n北崖尚被刚风隔，笑按匆匆上马杯。",
        "dynasty": "宋",
        "collection_info": null
    },
    {
        "title": "山中泛舟觞客",
        "author": "文天祥",
        "content": "便作乘槎客，萧萧骨髮清。\n尊前山月过，笛裏水风生。\n半夜鱼龙沸，三秋河汉明。\n雪堂眠二客，梦与白鸥盟。",
        "dynasty": "宋",
        "collection_info": null
    },
    {
        "title": "病中作",
        "author": "文天祥",
        "content": "六月廿四夜，人间热欲炊。\n病怀如酒困，倦睫似书痴。\n梦与千年接，心随万里驰。\n客来相问讯，寄语有新诗。",
        "dynasty": "宋",
        "collection_info": null
    },
    {
        "title": "山中即事",
        "author": "文天祥",
        "content": "山中方雨笠，天外忽晴丝。\n夕钓江澄练，春行路布棋。\n干坤供俯仰，岁月任差池。\n有酒如渑在，何妨日问奇。",
        "dynasty": "宋",
        "collection_info": null
    },
    {
        "title": "挽巽斋先生欧阳大着",
        "author": "文天祥",
        "content": "徘徊西河上，月落众星稀。\n哲人萎中道，雨绝将安之。\n昔者丽鸿藻，玉振含清晖。\n名理轶晋魏，雅言袭轲思。\n连驾觐驰道，并坐侍端闱。\n及门怀燕婉，升堂接逶迤。\n方期黄鹄翔，忽作朝露晞。\n黔娄不盖体，延陵有遗悲。\n层阿翳寒树，平楚暧希微。\n帷㡛衣广柳，缟冠涕如縻。\n水从章江去，云遶楚山飞。\n已矣如有闻，斯文不在兹。",
        "dynasty": "宋",
        "collection_info": null
    },
    {
        "title": "送刘其发入蜀",
        "author": "文天祥",
        "content": "秋风凄已寒，蜀道阻且长。\n虎狼伏原野，欲济川无梁。\n客从何处来，云我之西方。\n萧萧骕骦鸣，熠熠湛卢光。\n昔时荣华地，今为争战场。\n将军扬天戈，壮士发戎行。\n江南有羁鸟，悠悠怀故乡。\n驾言与子游，云天何茫茫。",
        "dynasty": "宋",
        "collection_info": null
    },
    {
        "title": "周苍崖入吾山作图诗赠之",
        "author": "文天祥",
        "content": "三生石上结因缘，袍笏横斜学米颠。\n渔父几忘山下路，仙人时访岭头船。\n乌猨白鹤无根树，淡月疏星一线天。\n为我醉呼添蒙澒，倦来平卧看云烟。",
        "dynasty": "宋",
        "collection_info": null
    },
    {
        "title": "题罗次说竹岩摘藁",
        "author": "文天祥",
        "content": "游子西南来，出门道何悠。\n文章会有用，意气轻身谋。\n纷纷食粱肉，藜藿当其忧。\n君看百川水，何处不东流。",
        "dynasty": "宋",
        "collection_info": null
    },
    {
        "title": "挽刘知县",
        "author": "文天祥",
        "content": "玉海渊源懿，金闺步武高。\n功名千载意，翰墨一时豪。\n天马含风骨，秋鹰折羽毛。\n相逢俱白髮，流涕湿征袍。",
        "dynasty": "宋",
        "collection_info": null
    },
    {
        "title": "古乐府",
        "author": "文天祥",
        "content": "珊瑚香点胭脂雪，芙蓉帐压春云热。\n明朝早弄灯前月，潋滟九霞碧藕折。\n璇杓高耸婺女明，金波漾晓辉郎星。\n赤琼曲裏长眉青，头上更有瑶池君。\n六九五十四东风，西蟠桃花花未红。\n鸣鸾鼓玉声玲珑，绿毛蒙茸莲水龟。\n媥斓五色人间稀，春多瑞叶不敢飞。\n冰壶光满鱼龙转，笑中低舞玉钗燕。\n明年今日长秋殿，安舆入侍金桃宴。",
        "dynasty": "宋",
        "collection_info": null
    },
    {
        "title": "赴阙",
        "author": "文天祥",
        "content": "楚月穿春袖，吴霜透晓鞯。\n壮心欲填海，苦胆为忧天。\n役役惭金注，悠悠叹瓦全。\n丈夫竟何事，一日定千年。",
        "dynasty": "宋",
        "collection_info": null
    },
    {
        "title": "所怀",
        "author": "文天祥",
        "content": "只把初心看，休将近事论。\n誓为天出力，疑有鬼迷魂。\n明月夜推枕，春风昼闭门。\n故人万山外，俯仰向谁言。",
        "dynasty": "宋",
        "collection_info": null
    },
    {
        "title": "自嘆",
        "author": "文天祥",
        "content": "长安不可诣，何故会皋亭。\n倦鸟非无翼，神龟弗自灵。\n干坤增感慨，身世付飘零。\n回首西湖晓，雨余山更青。",
        "dynasty": "宋",
        "collection_info": null
    },
    {
        "title": "铁错",
        "author": "文天祥",
        "content": "貔貅十万众，日夜望南辕。\n老马翻迷路，羝羊竟触藩。\n武夫伤铁错，达士笑金昏。\n单骑见回纥，汾阳岂易言。",
        "dynasty": "宋",
        "collection_info": null
    },
    {
        "title": "和言字韵",
        "author": "文天祥",
        "content": "悠悠天地阔，世事与谁论。\n清夜为挥涕，白云空断魂。\n死生苏子节，贵贱翟公门。\n前辈如瓶戒，无言胜有言。",
        "dynasty": "宋",
        "collection_info": null
    },
    {
        "title": "愧故人",
        "author": "文天祥",
        "content": "九门一夜涨风尘，何事痴儿竟误身。\n子产片言图救郑，仲连本志为排秦。\n但知慷慨称男子，不料蹉跎愧故人。\n玉勒雕鞍南上去，天高月冷泣孤臣。",
        "dynasty": "宋",
        "collection_info": null
    },
    {
        "title": "求客",
        "author": "文天祥",
        "content": "眼看铜驼燕雀羞，东风花柳自皇州。\n白云万里易成梦，明月一间都是愁。\n男子铁心无地着，故人血泪向天流。\n鷄鸣曾脱函关厄，还有当年此客不。",
        "dynasty": "宋",
        "collection_info": null
    },
    {
        "title": "纪事  其一",
        "author": "文天祥",
        "content": "三宫九庙事方危，狼子心肠未可知。\n若使无人折狂虏，东南那箇是男儿。",
        "dynasty": "宋",
        "collection_info": null
    },
    {
        "title": "纪事  其二",
        "author": "文天祥",
        "content": "春秋人物类能言，宗国常因口舌存。\n我亦濒危专对出，北风满野负干坤。",
        "dynasty": "宋",
        "collection_info": null
    },
    {
        "title": "纪事  其三",
        "author": "文天祥",
        "content": "单骑堂堂诣虏营，古今祸福了如陈。\n北方相顾称男子，似谓江南尚有人。",
        "dynasty": "宋",
        "collection_info": null
    },
    {
        "title": "纪事  其四",
        "author": "文天祥",
        "content": "百色无厌不可支，甘心卖国问为谁。\n豺狼尚畏忠臣在，相戒勿令丞相知。",
        "dynasty": "宋",
        "collection_info": null
    },
    {
        "title": "纪事  其五",
        "author": "文天祥",
        "content": "慷慨轻身堕蒺藜，羝羊生乳是归期。\n岂无从史私袁盎，恨我从前少侍儿。",
        "dynasty": "宋",
        "collection_info": null
    },
    {
        "title": "纪事  其六",
        "author": "文天祥",
        "content": "英雄未肯死前休，风起云飞不自由。\n杀我混同江外去，岂无曹翰守幽州。",
        "dynasty": "宋",
        "collection_info": null
    },
    {
        "title": "纪事",
        "author": "文天祥",
        "content": "狼心那顾歃铜盘，舌在纵横击可汗。\n自分身为虀粉碎，虏中方作丈夫看。",
        "dynasty": "宋",
        "collection_info": null
    },
    {
        "title": "纪事  其一",
        "author": "文天祥",
        "content": "不拚一死报封疆，忍使湖山牧虎狼。\n当日本为妻子计，而今何面见三光。",
        "dynasty": "宋",
        "collection_info": null
    },
    {
        "title": "纪事  其二",
        "author": "文天祥",
        "content": "虎头牌子织金裳，北面三年蚁梦长。\n借问一门朱与紫，江南几世谢君王。",
        "dynasty": "宋",
        "collection_info": null
    },
    {
        "title": "纪事  其三",
        "author": "文天祥",
        "content": "枭獍何堪共劝酬，衣冠涂炭可胜羞。\n袖中若有击贼笏，便使凶渠面血流。",
        "dynasty": "宋",
        "collection_info": null
    },
    {
        "title": "纪事  其四",
        "author": "文天祥",
        "content": "麟笔严于首恶书，我将口舌击奸谀。\n虽非周勃安刘手，不愧当年产禄诛。",
        "dynasty": "宋",
        "collection_info": null
    },
    {
        "title": "信云父  其一",
        "author": "文天祥",
        "content": "东鲁遗黎老子孙，南方心事北方身。\n几多江左腰金客，便把君王作路人。",
        "dynasty": "宋",
        "collection_info": null
    },
    {
        "title": "信云父  其二",
        "author": "文天祥",
        "content": "肯从悟室课儿书，嚙雪风流却减渠。\n我爱信陵冠带意，任教句法问何如。",
        "dynasty": "宋",
        "collection_info": null
    },
    {
        "title": "则堂  其一",
        "author": "文天祥",
        "content": "山河四塞旧瓯金，艺祖高宗实鉴临。\n一日尽将输敌手，何人卖国独甘心。",
        "dynasty": "宋",
        "collection_info": null
    },
    {
        "title": "则堂  其二",
        "author": "文天祥",
        "content": "中书堂帖下诸城，摇首庭中号独清。\n此后方知枢密事，从今北地转相惊。",
        "dynasty": "宋",
        "collection_info": null
    },
    {
        "title": "思蒲塘",
        "author": "文天祥",
        "content": "扬旌来冉冉，捲旆去堂堂。\n恨我飞无翼，思君济有航。\n麒麟还共处，熊虎已何乡。\n南国应无恙，中兴事会长。",
        "dynasty": "宋",
        "collection_info": null
    },
    {
        "title": "思方将军",
        "author": "文天祥",
        "content": "始兴溪子下江淮，曾为东南再造来。\n如虎如熊今固在，将军何处上金台。",
        "dynasty": "宋",
        "collection_info": null
    },
    {
        "title": "唆都",
        "author": "文天祥",
        "content": "虎牌毡笠号公卿，不直人间一唾轻。\n但愿扶桑红日上，江南匹士死犹荣。",
        "dynasty": "宋",
        "collection_info": null
    },
    {
        "title": "二王",
        "author": "文天祥",
        "content": "一马渡江开晋土，五龙夹日復唐天。\n内家苗裔真隆准，虏运从来无百年。",
        "dynasty": "宋",
        "collection_info": null
    },
    {
        "title": "气概",
        "author": "文天祥",
        "content": "气概如虹俺得知，留吴那肯竖降旗。\n北人不解欺心语，正恐南人作浅窥。",
        "dynasty": "宋",
        "collection_info": null
    },
    {
        "title": "使北  其一",
        "author": "文天祥",
        "content": "自说家乡古相州，白麻风旨出狂酋。\n中书尽出降元表，北渡黄河衣锦游。",
        "dynasty": "宋",
        "collection_info": null
    },
    {
        "title": "使北  其二",
        "author": "文天祥",
        "content": "至尊驰表献燕城，肉食那知以死争。\n当代老儒居首揆，殿前陪拜率公卿。",
        "dynasty": "宋",
        "collection_info": null
    },
    {
        "title": "使北  其三",
        "author": "文天祥",
        "content": "江南浪子是何官，只当空庐杂剧看。\n拨取公卿如粪土，沐猴徒自辱衣冠。",
        "dynasty": "宋",
        "collection_info": null
    },
    {
        "title": "使北  其四",
        "author": "文天祥",
        "content": "公子方张奉使旗，行行且尼復何为。\n似闻倾尽黄金坞，辛苦平生只为谁。",
        "dynasty": "宋",
        "collection_info": null
    },
    {
        "title": "使北  其五",
        "author": "文天祥",
        "content": "廷争堂堂负直声，飘零沙漠若为情。\n程婴存赵真公志，頼有忠良壮此行。",
        "dynasty": "宋",
        "collection_info": null
    },
    {
        "title": "使北  其六",
        "author": "文天祥",
        "content": "初修降表我无名，不是随班拜舞人。\n谁遣附庸祈请使，要教索虏识忠臣。",
        "dynasty": "宋",
        "collection_info": null
    },
    {
        "title": "使北  其七",
        "author": "文天祥",
        "content": "客子漂摇万里程，北征情味似南征。\n小臣事主宁无罪，只作幽州谪吏行。",
        "dynasty": "宋",
        "collection_info": null
    },
    {
        "title": "使北  其八",
        "author": "文天祥",
        "content": "使旃尽道有回期，独陷羁臣去牧羝。\n中尔含沙浑小事，白云飞处楚天低。",
        "dynasty": "宋",
        "collection_info": null
    },
    {
        "title": "杜架阁  其一",
        "author": "文天祥",
        "content": "仗节辞王室，悠悠万里辕。\n诸君皆雨别，一士独星言。\n啼鸟乱人意，落花销客魂。\n东坡爱巢谷，颇恨晚登门。",
        "dynasty": "宋",
        "collection_info": null
    },
    {
        "title": "杜架阁  其二",
        "author": "文天祥",
        "content": "昔趋魏公子，今事霍将军。\n世态炎凉甚，交情贵贱分。\n黄沙扬暮霭，黑海起朝氛。\n独与君携手，行吟看白云。",
        "dynasty": "宋",
        "collection_info": null
    },
    {
        "title": "闻鷄",
        "author": "文天祥",
        "content": "军中二十日，此夕始闻鷄。\n尘暗天街静，沙长海路迷。\n铜驼随雨落，铁骑向风嘶。\n晓起呼詹尹，何时脱蒺藜。",
        "dynasty": "宋",
        "collection_info": null
    },
    {
        "title": "命裏",
        "author": "文天祥",
        "content": "熊罴十万建行台，单骑谁教免胄来。\n一日捉将沙漠去，遭逢碧眼老回回。",
        "dynasty": "宋",
        "collection_info": null
    },
    {
        "title": "留远亭  其一",
        "author": "文天祥",
        "content": "甘心卖国罪滔天，酒后猖狂诈作颠。\n把酒逢迎酋虏笑，从头駡坐数时贤。",
        "dynasty": "宋",
        "collection_info": null
    },
    {
        "title": "留远亭  其二",
        "author": "文天祥",
        "content": "落得称呼浪子刘，樽前百媚佞旃裘。\n当年鲍老不如此，留远亭前犬也羞。",
        "dynasty": "宋",
        "collection_info": null
    },
    {
        "title": "平江府",
        "author": "文天祥",
        "content": "楼台俯舟楫，城郭满干戈。\n故吏归心少，遗民出涕多。\n鸠居无鹊在，鱼网有鸿过。\n使遂睢阳志，安危今若何。",
        "dynasty": "宋",
        "collection_info": null
    },
    {
        "title": "无锡",
        "author": "文天祥",
        "content": "金山冉冉波涛雨，锡水泯泯草木春。\n二十年前曾去路，三千里外作行人。\n英雄未死心为碎，父老相逢鼻欲辛。\n夜读程婴存赵事，一回惆怅一沾巾。",
        "dynasty": "宋",
        "collection_info": null
    },
    {
        "title": "吊五木",
        "author": "文天祥",
        "content": "首赴勤王役，成功事则天。\n富平名委地，好水泪成川。\n我作招魂想，谁为掩骼缘。\n中兴须再举，寄语慰重泉。",
        "dynasty": "宋",
        "collection_info": null
    },
    {
        "title": "哭尹玉",
        "author": "文天祥",
        "content": "团练濠州庙赣川，官其二子赐良田。\n西台捕逐多亡将，还有焚黄到墓前。",
        "dynasty": "宋",
        "collection_info": null
    },
    {
        "title": "常州",
        "author": "文天祥",
        "content": "山河千里在，烟火一家无。\n壮甚睢阳守，冤哉马邑屠。\n苍天如可问，赤子果何辜。\n唇齿提封旧，抚膺三嘆吁。",
        "dynasty": "宋",
        "collection_info": null
    },
    {
        "title": "镇江",
        "author": "文天祥",
        "content": "铁瓮山河旧，金瓯宇宙非。\n昔随西日上，今见北军飞。\n豪杰非无志，功名自有机。\n中流怀士稚，风雨湿双扉。",
        "dynasty": "宋",
        "collection_info": null
    },
    {
        "title": "渡瓜洲  其一",
        "author": "文天祥",
        "content": "跨江半壁阅千帆，虎在深山龙在潭。\n当日本为南制北，如今翻被北持南。",
        "dynasty": "宋",
        "collection_info": null
    },
    {
        "title": "渡瓜洲  其二",
        "author": "文天祥",
        "content": "眼前风景异山河，无柰诸君笑语何。\n坐上有人正愁绝，胡儿便道是偻儸。",
        "dynasty": "宋",
        "collection_info": null
    },
    {
        "title": "吊战场",
        "author": "文天祥",
        "content": "连年淮水上，死者乱如麻。\n魂魄丘中土，英雄粪上花。\n士知忠厥主，人亦念其家。\n夷德无厌甚，皇天定福华。",
        "dynasty": "宋",
        "collection_info": null
    },
    {
        "title": "回京口",
        "author": "文天祥",
        "content": "早作田文去，终无苏武留。\n偷生宁伏剑，忍死欲焚舟。\n逸骥思超乘，飞鹰志脱鞲。\n登楼望江上，日日数行艘。",
        "dynasty": "宋",
        "collection_info": null
    },
    {
        "title": "思小村",
        "author": "文天祥",
        "content": "春云惨惨兮春水漫漫，思我故人兮行路难。\n君辕以南兮我辕以北，去日以远兮忧不可以终极。\n蹇予马兮江皋，式燕兮以游遨。\n念我平生兮思君鬰陶。\n在师中兮岂造次之可离，忠言不闻兮思君忸怩。\n毫釐之差兮天壤易位，驷不及舌兮脐不可噬。\n思我故人兮怀我亲，怀我亲兮思故人。\n怀哉怀哉，不可忍兮不如速死。\n慨百年之未半兮，胡中道而遄止。\n鲁连子兮义不帝秦，负玄德兮羽不名为人。\n委骨草莽兮时乃天命，自古孰无死兮首丘为正。\n我行我行兮梦寐所思，故人望我兮胡不归，胡不归。",
        "dynasty": "宋",
        "collection_info": null
    },
    {
        "title": "沈颐家",
        "author": "文天祥",
        "content": "孤舟霜月逈，晓起入柴门。\n断岸行簪影，荒畦落履痕。\n江山浑在眼，宇宙付无言。\n昨夜三更梦，春风满故园。",
        "dynasty": "宋",
        "collection_info": null
    },
    {
        "title": "脱京口 定计难",
        "author": "文天祥",
        "content": "南北人人苦泣岐，壮心万折誓东归。\n若非斫案判生死，夜半何人敢突围。",
        "dynasty": "宋",
        "collection_info": null
    },
    {
        "title": "脱京口 谋人难",
        "author": "文天祥",
        "content": "一片归心似乱云，逢人时漏话三分。\n当时若也私谋泄，春梦悠悠郭璞坟。",
        "dynasty": "宋",
        "collection_info": null
    },
    {
        "title": "脱京口 踏路难",
        "author": "文天祥",
        "content": "烟火连甍铁瓮关，要寻间道走江干。\n何人肯为将军地，北府老兵思汉官。",
        "dynasty": "宋",
        "collection_info": null
    },
    {
        "title": "脱京口 得船难",
        "author": "文天祥",
        "content": "经营十日苦无舟，惨惨椎心泪血流。\n渔父疑为神物遣，相逢扬子大江头。",
        "dynasty": "宋",
        "collection_info": null
    },
    {
        "title": "脱京口 绐北难",
        "author": "文天祥",
        "content": "百计经营夜负舟，仓皇谁趣渡瓜洲。\n若非绐虏成宵遁，哭死界河天地愁。",
        "dynasty": "宋",
        "collection_info": null
    },
    {
        "title": "脱京口 定变难",
        "author": "文天祥",
        "content": "老兵中变意差池，仓卒呼来朽索危。\n若使阿婆真一吼，目生随后悔何追。",
        "dynasty": "宋",
        "collection_info": null
    },
    {
        "title": "脱京口 出门难",
        "author": "文天祥",
        "content": "罗剎盈庭夜色寒，人家灯火半阑珊。\n梦回跳出铁门限，世上一重人鬼关。",
        "dynasty": "宋",
        "collection_info": null
    },
    {
        "title": "脱京口 出巷难",
        "author": "文天祥",
        "content": "不时徇铺路纵横，小队戎衣自出城。\n天假汉儿灯一炬，旁人只道是官行。",
        "dynasty": "宋",
        "collection_info": null
    },
    {
        "title": "脱京口 出隘难",
        "author": "文天祥",
        "content": "袖携匕首学衔枚，横渡城关马欲猜。\n夜静天昏人影散，北军鼾睡正如雷。",
        "dynasty": "宋",
        "collection_info": null
    },
    {
        "title": "脱京口 候船难",
        "author": "文天祥",
        "content": "待船三五立江干，眼欲穿时夜渐阑。\n若使长年期不至，江流便作汨罗看。",
        "dynasty": "宋",
        "collection_info": null
    },
    {
        "title": "脱京口 上江难",
        "author": "文天祥",
        "content": "蒙衝两岸夹长川，鼠伏孤蓬棹向前。\n七里江边惊一喝，天教潮退阁巡船。",
        "dynasty": "宋",
        "collection_info": null
    },
    {
        "title": "脱京口 得风难",
        "author": "文天祥",
        "content": "空中哨响到孤蓬，尽道江河田相公。\n神物自来扶正直，中流半夜一帆风。",
        "dynasty": "宋",
        "collection_info": null
    },
    {
        "title": "脱京口 望城难",
        "author": "文天祥",
        "content": "自来百里半九十，望见城头路愈长。\n薄命只愁追者至，人人摇桨渡沧浪。",
        "dynasty": "宋",
        "collection_info": null
    },
    {
        "title": "脱京口 上岸难",
        "author": "文天祥",
        "content": "岸行五里入真州，城外荒荒鬼也愁。\n忽听路人嗟嘆说，昨朝哨马到江头。",
        "dynasty": "宋",
        "collection_info": null
    },
    {
        "title": "脱京口 入城难",
        "author": "文天祥",
        "content": "轻身漂泊入銮江，太守欣然为避堂。\n若使闭城呼不应，人间生死路茫茫。",
        "dynasty": "宋",
        "collection_info": null
    },
    {
        "title": "真州杂赋  其一",
        "author": "文天祥",
        "content": "四十羲娥落虎狼，今朝骑马入真阳。\n山川莫道非吾土，一见衣冠是故乡。",
        "dynasty": "宋",
        "collection_info": null
    },
    {
        "title": "真州杂赋  其二",
        "author": "文天祥",
        "content": "聚观夹道捲红楼，夺得南朝一状头。\n将谓燕人骑屋看，而今马首向真州。",
        "dynasty": "宋",
        "collection_info": null
    },
    {
        "title": "真州杂赋  其三",
        "author": "文天祥",
        "content": "卖却私盐一舸回，天教壮士果安排。\n子胥流向江南去，我独仓皇夜走淮。",
        "dynasty": "宋",
        "collection_info": null
    },
    {
        "title": "真州杂赋  其四",
        "author": "文天祥",
        "content": "便把长江作界河，负舟半夜泝烟波。\n明朝方觉田文去，追骑如云可柰何。",
        "dynasty": "宋",
        "collection_info": null
    },
    {
        "title": "真州杂赋  其五",
        "author": "文天祥",
        "content": "十二男儿夜出关，晓来到处捉南冠。\n博浪力士犹难觅，要觅张良更是难。",
        "dynasty": "宋",
        "collection_info": null
    },
    {
        "title": "真州杂赋  其六",
        "author": "文天祥",
        "content": "我作朱金沙上游，诸君冠盖渡瓜洲。\n淮云一片不相隔，南北死生分路头。",
        "dynasty": "宋",
        "collection_info": null
    },
    {
        "title": "真州杂赋  其七",
        "author": "文天祥",
        "content": "公卿北去共低眉，世事兴亡付不知。\n不是谋归全赵璧，东南那箇是男儿。",
        "dynasty": "宋",
        "collection_info": null
    },
    {
        "title": "天下赵",
        "author": "文天祥",
        "content": "皇王着姓復炎图，此是中兴受命符。\n独向迎銮呈瑞字，为言艺祖有灵无。",
        "dynasty": "宋",
        "collection_info": null
    },
    {
        "title": "议纠合两淮復兴  其一",
        "author": "文天祥",
        "content": "清边堂上老将军，南望天家雨湿巾。\n为道两淮兵定出，相公同作歃盟人。",
        "dynasty": "宋",
        "collection_info": null
    },
    {
        "title": "议纠合两淮復兴  其二",
        "author": "文天祥",
        "content": "扬州兵了约庐州，某向瓜洲某鹭洲。\n直下南徐侯自管，皇亲刺史统千舟。",
        "dynasty": "宋",
        "collection_info": null
    },
    {
        "title": "议纠合两淮復兴  其三",
        "author": "文天祥",
        "content": "南八空归唐垒陷，包胥一出楚疆还。\n而今庙社存亡决，只看元戎进退间。",
        "dynasty": "宋",
        "collection_info": null
    },
    {
        "title": "出真州  其一",
        "author": "文天祥",
        "content": "早约戎装去看城，联镳壕上叹风尘。\n谁知关出西门外，憔悴世间无告人。",
        "dynasty": "宋",
        "collection_info": null
    },
    {
        "title": "出真州  其二",
        "author": "文天祥",
        "content": "扬州昨夜有人来，误把忠良按剑猜。\n怪道使君无见解，城门前日不应开。",
        "dynasty": "宋",
        "collection_info": null
    },
    {
        "title": "出真州  其三",
        "author": "文天祥",
        "content": "琼花堂上意茫然，志士忠臣泪彻泉。\n頼有使君知义者，人方欲杀我犹怜。",
        "dynasty": "宋",
        "collection_info": null
    },
    {
        "title": "出真州  其四",
        "author": "文天祥",
        "content": "秦庭痛哭血成川，翻讶中行背可鞭。\n南北共知忠义苦，平生只少两淮缘。",
        "dynasty": "宋",
        "collection_info": null
    },
    {
        "title": "出真州  其五",
        "author": "文天祥",
        "content": "一别迎銮十八秋，重来意气落旄头。\n平山老子不收拾，南望端门泪雨流。",
        "dynasty": "宋",
        "collection_info": null
    },
    {
        "title": "出真州  其六",
        "author": "文天祥",
        "content": "天地沉沉夜泝舟，鬼神未觉走何州。\n明朝遣间应无是，莫恐元戎逐客不。",
        "dynasty": "宋",
        "collection_info": null
    },
    {
        "title": "出真州  其七",
        "author": "文天祥",
        "content": "人人争劝走淮西，莫犯翁翁按剑疑。\n我问平山堂下路，忠臣见诎有天知。",
        "dynasty": "宋",
        "collection_info": null
    },
    {
        "title": "出真州  其八",
        "author": "文天祥",
        "content": "千金犯险脱旃裘，谁料南冠反见雠。\n记取小西门外事，年年上巳哭江头。",
        "dynasty": "宋",
        "collection_info": null
    },
    {
        "title": "出真州  其九",
        "author": "文天祥",
        "content": "荒郊下马问何之，死活元来任便宜。\n不是白兵生眼孔，一团冤血有谁知。",
        "dynasty": "宋",
        "collection_info": null
    },
    {
        "title": "出真州  其一○",
        "author": "文天祥",
        "content": "戎衣啧啧嘆忠臣，为说城头不识人。\n押出相公州界去，真州城裏牓安民。",
        "dynasty": "宋",
        "collection_info": null
    },
    {
        "title": "出真州  其一一",
        "author": "文天祥",
        "content": "有客仓皇欲赴壕，一行性命等鸿毛。\n白兵送我扬州去，惟恐北军来捉逃。",
        "dynasty": "宋",
        "collection_info": null
    },
    {
        "title": "出真州  其一二",
        "author": "文天祥",
        "content": "瓜洲相望隔山椒，烟树光中扬子桥。\n夜静衔枚莫轻语，草间惟恐有鸱鹗。",
        "dynasty": "宋",
        "collection_info": null
    },
    {
        "title": "出真州  其一三",
        "author": "文天祥",
        "content": "真州送骏已回城，暗裏依随马垛行。\n一阵西州三十里，摘星楼下打初更。",
        "dynasty": "宋",
        "collection_info": null
    },
    {
        "title": "至扬州  其一",
        "author": "文天祥",
        "content": "此庙何神三十郎，问郎行客忒琅珰。\n荒阶枕籍无人问，风露满堂清夜长。",
        "dynasty": "宋",
        "collection_info": null
    },
    {
        "title": "至扬州  其二",
        "author": "文天祥",
        "content": "谯鼓冬冬入四更，行行三五入西城。\n隔壕喝问无人应，怕恐人来捉眼生。",
        "dynasty": "宋",
        "collection_info": null
    },
    {
        "title": "至扬州  其三",
        "author": "文天祥",
        "content": "怅怅干坤靡所之，平山风露夜何其。\n翁翁岂有甘心事，何故高楼鼓角悲。",
        "dynasty": "宋",
        "collection_info": null
    },
    {
        "title": "至扬州  其四",
        "author": "文天祥",
        "content": "城上兜鍪按剑看，四郊胡骑遶团团。\n平生不解杨朱泣，到此方知进退难。",
        "dynasty": "宋",
        "collection_info": null
    },
    {
        "title": "至扬州  其五",
        "author": "文天祥",
        "content": "吾戴吾头向广陵，仰天无告可怜生。\n争如负命投东海，犹会乘风近玉京。",
        "dynasty": "宋",
        "collection_info": null
    },
    {
        "title": "至扬州  其六",
        "author": "文天祥",
        "content": "海云渺渺楚天头，满路胡尘不自由。\n若使一朝俘上去，不如制命死扬州。",
        "dynasty": "宋",
        "collection_info": null
    },
    {
        "title": "至扬州  其七",
        "author": "文天祥",
        "content": "路傍邂逅卖柴人，为说高沙可问津。\n此去侬家三十里，山坳聊可避风尘。",
        "dynasty": "宋",
        "collection_info": null
    },
    {
        "title": "至扬州  其八",
        "author": "文天祥",
        "content": "且行且止正依违，彷佛长空曙影微。\n从者仓皇心绪急，各持议论泣牵衣。",
        "dynasty": "宋",
        "collection_info": null
    },
    {
        "title": "至扬州  其九",
        "author": "文天祥",
        "content": "问谁攫去橐中金，僮仆双双不可寻。\n折节从今交国士，死生一片岁寒心。",
        "dynasty": "宋",
        "collection_info": null
    },
    {
        "title": "至扬州  其一○",
        "author": "文天祥",
        "content": "颠崖一陷落千寻，奴仆偏生负主心。\n饥火相煎疲欲绝，满山荒草晓沉沉。",
        "dynasty": "宋",
        "collection_info": null
    },
    {
        "title": "至扬州  其一一",
        "author": "文天祥",
        "content": "戴星欲赴野人家，曙色纷纷路愈赊。\n仓卒只从山半住，颓垣上有白云遮。",
        "dynasty": "宋",
        "collection_info": null
    },
    {
        "title": "至扬州  其一二",
        "author": "文天祥",
        "content": "路逢败屋作鷄栖，白屋荒荒鬼哭悲。\n袖有金钱无米籴，假饶有米亦无炊。",
        "dynasty": "宋",
        "collection_info": null
    },
    {
        "title": "至扬州  其一三",
        "author": "文天祥",
        "content": "扫退蜣蜋枕败墙，一朝何止九回肠。\n睡余扪虱沉沉坐，偏觉人间白昼长。",
        "dynasty": "宋",
        "collection_info": null
    },
    {
        "title": "至扬州  其一四",
        "author": "文天祥",
        "content": "飘零无绪嘆途穷，搔首踟蹰日已中。\n何处人声似潮泝，黑云骤起满山风。",
        "dynasty": "宋",
        "collection_info": null
    },
    {
        "title": "至扬州  其一五",
        "author": "文天祥",
        "content": "昼阑万骑忽东行，鼠伏荒村命羽轻。\n隔壁但闻风雨过，人人顾影贺更生。",
        "dynasty": "宋",
        "collection_info": null
    },
    {
        "title": "至扬州  其一六",
        "author": "文天祥",
        "content": "青衣山下汲荒泉，道遇腥风走不前。\n向晚归来号且哭，胡儿只为解腰缠。",
        "dynasty": "宋",
        "collection_info": null
    },
    {
        "title": "至扬州  其一七",
        "author": "文天祥",
        "content": "眼穿只候卖柴回，今日堡城门不开。\n籴米已无消息至，黄昏惆怅下山来。",
        "dynasty": "宋",
        "collection_info": null
    },
    {
        "title": "至扬州  其一八",
        "author": "文天祥",
        "content": "既投古庙觅藜羹，三五樵夫不识名。\n僮子似知予梦恶，生柴烧火到天明。",
        "dynasty": "宋",
        "collection_info": null
    },
    {
        "title": "至扬州  其一九",
        "author": "文天祥",
        "content": "苦作江头乞食翁，一层破庙五更风。\n眼前境界身何许，始悟人间万法空。",
        "dynasty": "宋",
        "collection_info": null
    },
    {
        "title": "至扬州  其二○",
        "author": "文天祥",
        "content": "樵夫偏念客途长，肯向城中为裹粮。\n晓指高沙移处泊，司徒庙下贾家庄。",
        "dynasty": "宋",
        "collection_info": null
    },
    {
        "title": "贾家庄",
        "author": "文天祥",
        "content": "行边无鸟雀，卧处有腥臊。\n露打鬚眉硬，风搜颧颊高。\n流离外颠沛，饥渴内煎熬。\n多少偷生者，孤臣嘆所遭。",
        "dynasty": "宋",
        "collection_info": null
    },
    {
        "title": "扬州地分官  其一",
        "author": "文天祥",
        "content": "五骑驰来号徼巡，咆哮按剑一何嗔。\n金钱买命方无语，何必豺狼駡北人。",
        "dynasty": "宋",
        "collection_info": null
    },
    {
        "title": "扬州地分官  其二",
        "author": "文天祥",
        "content": "便当缟素驾戎车，畏贼何当畏虎如。\n看取摘星楼咫尺，可怜城下哭包胥。",
        "dynasty": "宋",
        "collection_info": null
    },
    {
        "title": "思则堂先生",
        "author": "文天祥",
        "content": "白鬚老子宿招提，香积厨边供晚炊。\n借问鱼羹何处少，北风安得似南枝。",
        "dynasty": "宋",
        "collection_info": null
    },
    {
        "title": "高沙道中",
        "author": "文天祥",
        "content": "三月初五日，索马平山边。\n疾驰趋高沙，如走阪上圆。\n夜行二百里，望望无人烟。\n迷途呼不应，如在盘中旋。\n昏雾腥且湿，怒飙狂欲颠。\n流澌在鬚髮，尘沫满櫜鞬。\n红日高十丈，方辨山与川。\n胡行疾如鬼，忽在林之巅。\n谁家苦竹园，其叶青戋戋。\n仓皇伏幽篠，生死信天缘。\n铁骑俄四合，鸟落无虚弦。\n遶林势奔轶，动地声喧阗。\n霜蹄破丛翳，出入相贯穿。\n既无遁形术，又非缩地僊。\n猛虎驱群羊，兔鱼落蹄筌。\n一吏射中目，颈血仅可溅。\n一隶缚上马，无路脱纠缠。\n一厮躏其足，吞声以自全。\n一宾与一从，买命得金钱。\n一伻与一校，幸不逢戈鋋。\n嗟予何薄命，寄身空且悬。\n萧萧数竹侧，往来度飞鞯。\n游锋几及肤，怒兴空握拳。\n跬步偶不见，残息忽復延。\n当其蹙迫时，大风起四边。\n意者相其间，神物来蜿蜒。\n更生不自意，如病乍得痊。\n须臾传火攻，然眉復相煎。\n一行辄一跌，奔命度平田。\n幽篁便自托，仰天坐且眠。\n晴曦正当昼，焦肠火生咽。\n断罂汲勺水，天降甘露鲜。\n青山为我屋，白云为我椽。\n彼草何荒荒，彼水何潺潺。\n首阳既无食，阴陵不可前。\n便如失目鱼，一似无足蚿。\n不见道傍骨，委积有万千。\n魂魄亲蝇蚋，膏脂饱乌鸢。\n使我先朝露，其事亦復然。\n丈夫竟如此，吁嗟彼苍天。\n古人择所安，肯蹈不测渊。\n柰何以遗体，粪土同弃捐。\n初学苏子卿，终慕鲁仲连。\n为我王室故，持此金石坚。\n自古皆有死，义不污腥羶。\n求仁而得仁，宁怨沟壑填。\n秦客载张禄，吴人纳伍员。\n季布走在鲁，樊期托于燕。\n国士急人病，倜傥何拘孪。\n彼人莫我知，此恨付重泉。\n鹊声从何来，忽有吉语传。\n此去三五里，古道方平平。\n行人渐復出，胡马觉已还。\n回首下山阿，七人相牵连。\n东野御已穷，而復加之鞭。\n趼足如移山，携持姑勉旃。\n行行重狼顾，常恐追骑先。\n扬州二游手，面目轻且儇。\n自言同脱虏，波波口流涎。\n白日各持梃，其来何翩翩。\n奴辈殊无聊，似欲为鹰鹯。\n逡巡不得避，默默同寒蝉。\n道逢采樵子，中流得舟船。\n竹畚当安车，六夫共赪肩。\n四肢与百骸，屈曲如杯桊。\n路人心为恻，从者皆涕涟。\n星奔不可止，暮达城西阡。\n饥卧野人庐，藉草为针毡。\n诘朝从东渡，始觉安且便。\n人生岂无难，此难何迍邅。\n重险復重险，今年定何年。\n圣世基岱岳，皇风扇垓埏。\n中兴奋王业，日月光重宣。\n报国臣有志，悔往不可湔。\n臣苦不如死，一死尚可怜。\n堂上太夫人，鬓髮今犹玄。\n江南昔卜宅，岭右今受廛。\n首丘义皇皇，倚门望惓惓。\n波涛避江介，风雨行淮堧。\n北海转万折，南洋泝孤骞。\n周游大夫蠡，放浪太史迁。\n倘復游吾盘，终当耕我绵。\n夫人生于世，致命各有权。\n慷慨为烈士，从容为圣贤。\n稽首望南拜，着此泣血篇。\n百年尚哀痛，敢谓事已遄。",
        "dynasty": "宋",
        "collection_info": null
    },
    {
        "title": "至高沙",
        "author": "文天祥",
        "content": "江南自好筑金台，何事风花堕向淮。\n若使两遭豺虎手，而今玉也有谁埋。",
        "dynasty": "宋",
        "collection_info": null
    },
    {
        "title": "发高沙  其一",
        "author": "文天祥",
        "content": "晓发高沙卧一航，平沙漠漠水茫茫。\n舟人为指荒烟岸，南北今年几战场。",
        "dynasty": "宋",
        "collection_info": null
    },
    {
        "title": "发高沙  其二",
        "author": "文天祥",
        "content": "城子河边委乱尸，河阴血肉更稀微。\n太行南北燕山外，多少游魂逐马蹄。",
        "dynasty": "宋",
        "collection_info": null
    },
    {
        "title": "发高沙  其三",
        "author": "文天祥",
        "content": "一日经行白骨堆，中流失柁为心摧。\n海陵棹子长狼顾，水有船来步马来。",
        "dynasty": "宋",
        "collection_info": null
    },
    {
        "title": "发高沙  其四",
        "author": "文天祥",
        "content": "小泊稽庄月正弦，庄官惊问是何船。\n今朝哨马湾头出，正在青山大路边。",
        "dynasty": "宋",
        "collection_info": null
    },
    {
        "title": "稽庄即事",
        "author": "文天祥",
        "content": "乃心王室故，日夜奔南征。\n蹈险宁追悔，怀忠莫见明。\n雁声连水远，山色与天平。\n枉作穷途哭，男儿付死生。",
        "dynasty": "宋",
        "collection_info": null
    },
    {
        "title": "泰州",
        "author": "文天祥",
        "content": "羁臣家万里，天目鉴孤忠。\n心在坤维外，身游坎窞中。\n长淮行不断，苦海望无穷。\n晚鹊传佳好，通州路已通。",
        "dynasty": "宋",
        "collection_info": null
    },
    {
        "title": "卜神",
        "author": "文天祥",
        "content": "通州三百里，茅苇也还无。\n胡骑虎出没，山鼯鬼啸呼。\n王阳怀畏道，阮籍泪穷途。\n人物中兴骨，神明为国扶。",
        "dynasty": "宋",
        "collection_info": null
    },
    {
        "title": "旅怀  其一",
        "author": "文天祥",
        "content": "北去通州号畏途，固应孝子为回车。\n海陵若也容羁客，剩买菰蒲且寄居。",
        "dynasty": "宋",
        "collection_info": null
    },
    {
        "title": "旅怀  其二",
        "author": "文天祥",
        "content": "天地虽宽靡所容，长淮谁是主人翁。\n江南父老还相念，只欠一帆东海风。",
        "dynasty": "宋",
        "collection_info": null
    },
    {
        "title": "旅怀  其三",
        "author": "文天祥",
        "content": "昨夜分明梦到家，飘飖依旧客天涯。\n故园门掩东风老，无限杜鹃啼落花。",
        "dynasty": "宋",
        "collection_info": null
    },
    {
        "title": "怀则堂实堂",
        "author": "文天祥",
        "content": "白头北使驾双鞯，沙阔天长泪晓烟。\n中夜想应发深省，故人南北地行僊。",
        "dynasty": "宋",
        "collection_info": null
    },
    {
        "title": "贵卿",
        "author": "文天祥",
        "content": "天高併地逈，与子独牢愁。\n初作燕齐客，今为淮海游。\n半生谁俯仰，一死共沉浮。\n我视君年长，相看比惠州。",
        "dynasty": "宋",
        "collection_info": null
    },
    {
        "title": "忆太夫人",
        "author": "文天祥",
        "content": "三生命孤苦，万里路酸辛。\n屡险不一险，无身復有身。\n不忘圣天子，几负太夫人。\n定省今何处，新来梦寐频。",
        "dynasty": "宋",
        "collection_info": null
    },
    {
        "title": "即事",
        "author": "文天祥",
        "content": "痛哭辞京阙，微行访海门。\n久无鷄可听，新有虱堪扪。\n白髮应多长，苍头少有存。\n但令身未死，随力报干坤。",
        "dynasty": "宋",
        "collection_info": null
    },
    {
        "title": "纪闲",
        "author": "文天祥",
        "content": "九十春光好，周流人鬼关。\n人情轻似土，世路险于山。\n俯仰经行处，死生谈笑间。\n近时最难得，旬日海陵闲。",
        "dynasty": "宋",
        "collection_info": null
    },
    {
        "title": "声苦",
        "author": "文天祥",
        "content": "万死奔波落一生，飘零淮海命何轻。\n近来学得赵清献，叫苦时时数十声。",
        "dynasty": "宋",
        "collection_info": null
    },
    {
        "title": "即事",
        "author": "文天祥",
        "content": "船隻时閒锁，城孤日闭关。\n惊心常有马，极目柰无山。\n出路相传险，行囊愈觉悭。\n归心风絮乱，无柰一身闲。",
        "dynasty": "宋",
        "collection_info": null
    },
    {
        "title": "发海陵",
        "author": "文天祥",
        "content": "自海陵来向海安，分明如渡鬼门关。\n若将九折回车看，倦鸟何年可得还。",
        "dynasty": "宋",
        "collection_info": null
    },
    {
        "title": "闻马",
        "author": "文天祥",
        "content": "过海安来柰若何，舟人去后马临河。\n若非神物扶忠直，世上未应侥倖多。",
        "dynasty": "宋",
        "collection_info": null
    },
    {
        "title": "如皋",
        "author": "文天祥",
        "content": "雄狐假虎之林皋，河水腥风接海涛。\n行客不知身世险，一窗春梦送轻舠。",
        "dynasty": "宋",
        "collection_info": null
    },
    {
        "title": "闻谍",
        "author": "文天祥",
        "content": "北来追骑满江滨，那更元戎按剑嗔。\n不是神明扶正直，淮头何处可安身。",
        "dynasty": "宋",
        "collection_info": null
    },
    {
        "title": "哭金路分应  其一",
        "author": "文天祥",
        "content": "我为吾君役，而从乃主行。\n险夷宁异趣，休戚与同情。\n遇贼能无死，寻医剧不生。\n通州一丘土，相望泪如倾。",
        "dynasty": "宋",
        "collection_info": null
    },
    {
        "title": "哭金路分应  其二",
        "author": "文天祥",
        "content": "明朝吾渡海，汝魄在它乡。\n六七年华短，三千客路长。\n招魂情黯黯，归骨事茫茫。\n有子应年长，平生不汝忘。",
        "dynasty": "宋",
        "collection_info": null
    },
    {
        "title": "怀扬通州  其一",
        "author": "文天祥",
        "content": "江波无柰暮云阴，一片朝宗只此心。\n今日海头觅船去，始知百炼是精金。",
        "dynasty": "宋",
        "collection_info": null
    },
    {
        "title": "怀扬通州  其二",
        "author": "文天祥",
        "content": "唤渡江沙眼欲枯，羁臣中道落崎岖。\n乘船不管千金购，渔父真成大丈夫。",
        "dynasty": "宋",
        "collection_info": null
    },
    {
        "title": "怀扬通州  其三",
        "author": "文天祥",
        "content": "范叔西来变姓名，绨袍曾感故人情。\n而今未识春风面，倾盖江湖话一生。",
        "dynasty": "宋",
        "collection_info": null
    },
    {
        "title": "怀扬通州  其四",
        "author": "文天祥",
        "content": "仲连义不帝西秦，拔宅逃来住海滨。\n我亦东寻烟雾去，扶桑影裏看金轮。",
        "dynasty": "宋",
        "collection_info": null
    },
    {
        "title": "海船",
        "author": "文天祥",
        "content": "海上多时断去舟，公来容易渡南州。\n子胥江上逢渔父，莫是神明遣汝否。",
        "dynasty": "宋",
        "collection_info": null
    },
    {
        "title": "发通州  其一",
        "author": "文天祥",
        "content": "孤舟渐渐脱长淮，星斗当空月照怀。\n今夜分明栖海角，未应便道是天涯。",
        "dynasty": "宋",
        "collection_info": null
    },
    {
        "title": "发通州  其二",
        "author": "文天祥",
        "content": "白骨丛中过一春，东将入海避风尘。\n姓名变尽形容改，犹有天涯相识人。",
        "dynasty": "宋",
        "collection_info": null
    },
    {
        "title": "发通州  其三",
        "author": "文天祥",
        "content": "淮水淮山阻且长，孤臣性命寄何乡。\n只从海上寻归路，便是当年不死方。",
        "dynasty": "宋",
        "collection_info": null
    },
    {
        "title": "石港",
        "author": "文天祥",
        "content": "王阳真畏道，季路渐知津。\n山鸟唤醒客，海风吹黑人。\n干坤万里梦，烟雨一年春。\n起看扶桑晓，红黄六六鳞。",
        "dynasty": "宋",
        "collection_info": null
    },
    {
        "title": "卖鱼湾",
        "author": "文天祥",
        "content": "风起千湾浪，潮生万顷沙。\n春红堆蟹子，晚白结盐花。\n故国何时讯，扁舟到处家。\n狼山青两点，极目是天涯。",
        "dynasty": "宋",
        "collection_info": null
    },
    {
        "title": "即事",
        "author": "文天祥",
        "content": "飘蓬一叶落天涯，潮溅青纱日未斜。\n好事官人无勾当，呼童上岸买青虾。",
        "dynasty": "宋",
        "collection_info": null
    },
    {
        "title": "北海口",
        "author": "文天祥",
        "content": "沧海人间别一天，只容渔父钓苍烟。\n而今蜃起楼台处，亦有北来蕃汉船。",
        "dynasty": "宋",
        "collection_info": null
    },
    {
        "title": "出海  其一",
        "author": "文天祥",
        "content": "一团荡漾水晶盘，四畔青天作护阑。\n着我扁舟了无碍，分明便作混沦看。",
        "dynasty": "宋",
        "collection_info": null
    },
    {
        "title": "出海  其二",
        "author": "文天祥",
        "content": "水天一色玉空明，便似乘槎上太清。\n我爱东坡南海句，兹游奇绝冠平生。",
        "dynasty": "宋",
        "collection_info": null
    },
    {
        "title": "渔舟",
        "author": "文天祥",
        "content": "一阵飞帆破碧烟，儿郎惊饵理弓弦。\n舟中自信娄师德，海上谁知鲁仲连。\n初谓悠扬真贼舰，后闻欵乃是渔船。\n人生漂泊多磨折，何日山林清昼眠。",
        "dynasty": "宋",
        "collection_info": null
    },
    {
        "title": "扬子江",
        "author": "文天祥",
        "content": "几日随风北海游，回从扬子大江头。\n臣心一片磁针石，不指南方不肯休。",
        "dynasty": "宋",
        "collection_info": null
    },
    {
        "title": "使风",
        "author": "文天祥",
        "content": "渺渺茫茫远愈微，乘风日夜趁东归。\n半醒半困模糊处，一似醉中骑马飞。",
        "dynasty": "宋",
        "collection_info": null
    },
    {
        "title": "苏州洋",
        "author": "文天祥",
        "content": "一叶漂摇扬子江，白云尽处是苏洋。\n便如伍子当年苦，只少行头宝剑装。",
        "dynasty": "宋",
        "collection_info": null
    },
    {
        "title": "过扬子江心",
        "author": "文天祥",
        "content": "渺渺乘风出海门，一行淡水带潮浑。\n长江尽处还如此，何日岷山看发源。",
        "dynasty": "宋",
        "collection_info": null
    },
    {
        "title": "入浙东",
        "author": "文天祥",
        "content": "厄运一百日，危机九十遭。\n孤踪落虎口，薄命付鸿毛。\n漠漠长淮路，茫茫巨海涛。\n惊魂犹未定，消息问金鰲。",
        "dynasty": "宋",
        "collection_info": null
    },
    {
        "title": "夜潮",
        "author": "文天祥",
        "content": "雨恶风狞夜色浓，潮头如屋打孤蓬。\n漂零行路丹心苦，梦裏一声何处鸿。",
        "dynasty": "宋",
        "collection_info": null
    },
    {
        "title": "乱礁洋",
        "author": "文天祥",
        "content": "海山僊子国，邂逅寄孤蓬。\n万象画图裏，千崖玉界中。\n风摇春浪软，礁激暮潮雄。\n云气东南密，龙腾上碧空。",
        "dynasty": "宋",
        "collection_info": null
    },
    {
        "title": "夜走",
        "author": "文天祥",
        "content": "鲸波万里送归舟，倏忽惊心欲白头。\n何处赭衣操剑戟，同时黄帽理兜鍪。\n人间风雨真成梦，夜半江山总是愁。\n雁荡双峰片云隔，明朝蹑屩作清游。",
        "dynasty": "宋",
        "collection_info": null
    },
    {
        "title": "绿漪堂",
        "author": "文天祥",
        "content": "义方堂上看，窗户翠玲珑。\n砚裏云坛月，席间淇水风。\n清声随地到，直节与天通。\n庭玉森如笋，干霄雨露功。",
        "dynasty": "宋",
        "collection_info": null
    },
    {
        "title": "过黄岩",
        "author": "文天祥",
        "content": "魏雎变张禄，越蠡改陶朱。\n谁料文山氏，姓刘名是洙。",
        "dynasty": "宋",
        "collection_info": null
    },
    {
        "title": "至温州",
        "author": "文天祥",
        "content": "万里风霜鬓已丝，飘零回首壮心悲。\n罗浮山下雪来未，扬子江心月照谁。\n祇谓虎头非贵相，不图羝乳有归期。\n乘潮一到中川寺，暗读中兴第二碑。",
        "dynasty": "宋",
        "collection_info": null
    },
    {
        "title": "长溪道中和张自山韵  其一",
        "author": "文天祥",
        "content": "潮风连地吼，江雨带天流。\n宫殿扃春仗，衣冠锁月游。\n伤心今北府，遗恨古东洲。\n王气如川至，龙兴海上州。",
        "dynasty": "宋",
        "collection_info": null
    },
    {
        "title": "长溪道中和张自山韵  其二",
        "author": "文天祥",
        "content": "夜静吴歌咽，春深蜀血流。\n向来苏武节，今日子长游。\n海角云为岸，江心石作洲。\n丈夫竟何事，底用泣神州。",
        "dynasty": "宋",
        "collection_info": null
    },
    {
        "title": "和自山",
        "author": "文天祥",
        "content": "春晚伤为客，月明思见君。\n我方慕苏武，谁復从田文。\n龙背夹红日，雁声连白云。\n琶琵汉宫曲，马上不堪闻。",
        "dynasty": "宋",
        "collection_info": null
    },
    {
        "title": "林附祖",
        "author": "文天祥",
        "content": "画影图形正捕风，书生薄命入罝中。\n胡儿一似冬烘眼，错认颜标作鲁公。",
        "dynasty": "宋",
        "collection_info": null
    },
    {
        "title": "呈小村",
        "author": "文天祥",
        "content": "万里飘零命羽轻，归来喜有故人迎。\n雷潜九地声元在，月暗千山魄再明。\n疑是仓公回已死，恍如羊祜说前生。\n夜阑相对真成梦，清酒浩歌双剑横。",
        "dynasty": "宋",
        "collection_info": null
    },
    {
        "title": "二月晦",
        "author": "文天祥",
        "content": "塞上明妃马，江头渔父船。\n新雠谁共雪，旧梦不堪圆。\n遗恨常千古，浮生又一年。\n何时暮春者，还我浴沂天。",
        "dynasty": "宋",
        "collection_info": null
    },
    {
        "title": "有感呈景山校书诸丈",
        "author": "文天祥",
        "content": "北风吹春草，阳乌日已至。\n天时岂云爽，人事胡乃异。\n三月方皇皇，衣冠道如坠。\n栋挠榱桷折，木颠桢干悴。\n大者怀端忧，燋头求室毁。\n小者嗟行役，泥涂跋其尾。\n长平与新安，露胔如栉比。\n赋分本尔殊，适与天时值。\n哲人处明夷，致命以遂志。\n但令守吾贞，死生浩无愧。",
        "dynasty": "宋",
        "collection_info": null
    },
    {
        "title": "即事",
        "author": "文天祥",
        "content": "去年伤北使，今日嘆南驰。\n云湿山如动，天低雨欲垂。\n征夫行未已，游子去何之。\n正好王师出，崆峒麦熟时。",
        "dynasty": "宋",
        "collection_info": null
    },
    {
        "title": "所怀",
        "author": "文天祥",
        "content": "世途嗟孔棘，行役苦期频。\n良马比君子，清风来故人。\n相看千里月，空负一年春。\n便有桃源路，吾当少避秦。",
        "dynasty": "宋",
        "collection_info": null
    },
    {
        "title": "自嘆",
        "author": "文天祥",
        "content": "草宿披宵露，松餐立晚风。\n乱离嗟我在，艰苦有谁同。\n祖逖关河志，程婴社稷功。\n身谋百年事，宇宙浩无穷。",
        "dynasty": "宋",
        "collection_info": null
    },
    {
        "title": "题苏武忠节图  其一",
        "author": "文天祥",
        "content": "忽报忠图纪岁华，东风吹泪落天涯。\n苏卿更有归时国，老相兼无去后家。\n烈士丧元心不易，达人知命事何嗟。\n生平爱览忠臣传，不为吾身亦陷车。",
        "dynasty": "宋",
        "collection_info": null
    },
    {
        "title": "题苏武忠节图  其二",
        "author": "文天祥",
        "content": "独伴羝羊海上游，相逢血泪向天流。\n忠贞已向生前定，老节须从死后休。\n不死未论生可喜，虽生何恨死堪忧。\n甘心卖国人何处，曾识苏公义胆不。",
        "dynasty": "宋",
        "collection_info": null
    },
    {
        "title": "题苏武忠节图  其三",
        "author": "文天祥",
        "content": "漠漠愁云海戍迷，十年何事望京师。\n李陵罪在偷生日，苏武功成未死时。\n铁石心存无镜变，君臣义重与天期。\n纵饶夜久胡尘黑，百炼丹心涅不缁。",
        "dynasty": "宋",
        "collection_info": null
    },
    {
        "title": "过零丁洋",
        "author": "文天祥",
        "content": "辛苦遭逢起一经，干戈落落四周星。\n山河破碎风抛絮，身世飘摇雨打萍。\n皇恐滩头说皇恐，零丁洋裏叹零丁。\n人生自古谁无死，留取丹心照汗青。",
        "dynasty": "宋",
        "collection_info": null
    },
    {
        "title": "元夕",
        "author": "文天祥",
        "content": "南海观元夕，兹游古未曾。\n人间大竞渡，水上小烧灯。\n世事争强弱，人情尚废兴。\n孤臣腔血满，死不愧庐陵。",
        "dynasty": "宋",
        "collection_info": null
    },
    {
        "title": "怀赵清逸",
        "author": "文天祥",
        "content": "崖海真何地，驱来坐战场。\n家人半分合，国事决存亡。\n一死不足道，百忧何可当。\n故人髯似戟，起舞为君伤。",
        "dynasty": "宋",
        "collection_info": null
    },
    {
        "title": "二月六日海上大战国事不济孤臣天祥坐北舟中向南恸哭为之诗曰",
        "author": "文天祥",
        "content": "长平一坑四十万，秦人欢欣赵人怨。\n大风扬沙水不流，为楚者乐为汉愁。\n兵家胜负常不一，纷纷干戈何时毕。\n必有天吏将明威，不嗜杀人能一之。\n我生之初尚无疚，我生之后遭阳九。\n厥角稽首併二州，正气扫地山河羞。\n身为大臣义当死，城下师盟愧牛耳。\n间关归国洗日光，白麻重宣不敢当。\n出师三年劳且苦，只尺长安不得覩。\n非无虓虎士如林，一日不戈为人擒。\n楼船千艘下天角，两雄相遭争奋搏。\n古来何代无战争，未有锋猬交沧溟。\n游兵日来復日往，相持一月为鹬蚌。\n南人志欲扶昆崙，北人气欲黄河吞。\n一朝天昏风雨恶，炮火雷飞箭星落。\n谁雌谁雄顷刻分，流尸漂血洋水浑。\n昨朝南船满崖海，今朝只有北船在。\n昨夜两边桴鼓鸣，今朝船船鼾睡声。\n北兵去家八千里，椎牛酾酒人人喜。\n惟有孤臣雨泪垂，冥冥不敢向人啼。\n六龙杳霭知何处，大海茫茫隔烟雾。\n我欲借剑斩佞臣，黄金横带为何人。",
        "dynasty": "宋",
        "collection_info": null
    },
    {
        "title": "又六噫",
        "author": "文天祥",
        "content": "飈风起兮海水飞，噫。\n文武尽兮火德微，噫。\n鹰鹯相击兮靡所施，噫。\n鸿鹄欲举兮将安归，噫。\n棹歌中流兮任所之，噫。\n独抱春秋兮莫我知，噫。",
        "dynasty": "宋",
        "collection_info": null
    },
    {
        "title": "言志",
        "author": "文天祥",
        "content": "九垠化为魅，亿丑俘为虏。\n既不能变姓名卒于吴，又不能髠钳奴于鲁。\n远引不如四皓翁，高蹈不如仲连父。\n冥鸿堕矰缴，长鲸陷网罟。\n鷃燕上下争谁何，蝼蚁等闲相尔汝。\n狼藉山河岁云杪，飘零海角春重暮。\n百年落落生涯尽，万里遥遥行役苦。\n我生不辰逢百罹，求仁得仁尚何语。\n一死鸿毛或泰山，之轻之重安所处。\n妇女低头守巾帼，男儿嚼齿吞刀锯。\n杀身慷慨犹易免，取义从容未轻许。\n仁人志士所植立，横绝地维屹天柱。\n以身徇道不苟生，道在光明照千古。\n素王不作春秋废，兽蹄鸟迹交中土。\n闰位适在三七间，礼乐终当属真主。\n李陵卫律罪通天，遗臭至今使人吐。\n种瓜东门不可得，暴骨匈奴固其所。\n平生读书为谁事，临难何忧復何惧。\n已矣夫，易箦不必如曾参，结缨犹当效子路。",
        "dynasty": "宋",
        "collection_info": null
    },
    {
        "title": "南海",
        "author": "文天祥",
        "content": "朅来南海上，人死乱如麻。\n腥浪拍心碎，飙风吹鬓华。\n一山还一水，无国又无家。\n男子千年志，吾生未有涯。",
        "dynasty": "宋",
        "collection_info": null
    },
    {
        "title": "有感",
        "author": "文天祥",
        "content": "海阔龙深蛰，山空鸟杂鸣。\n花随春共去，云与水俱行。\n壮士千年志，征夫万里程。\n夜凉看星斗，何处是搀枪。",
        "dynasty": "宋",
        "collection_info": null
    },
    {
        "title": "张元帅谓予国已亡矣杀身以忠谁復书之予谓商非不亡夷齐自不食周粟人臣自尽其心岂论书与不书张为改容因成一诗",
        "author": "文天祥",
        "content": "高人名若浼，烈士死如归。\n智灭犹吞炭，商亡正采薇。\n岂因徼后福，其肯蹈危机。\n万古春秋义，悠悠双泪挥。",
        "dynasty": "宋",
        "collection_info": null
    },
    {
        "title": "登楼",
        "author": "文天祥",
        "content": "茫茫地老与天荒，如此男儿铁石肠。\n七十日来浮海道，三千里外望江乡。\n高鸿尚觉心期阔，蹇马何堪脚迹长。\n独自登楼时拄颊，山川在眼泪浪浪。",
        "dynasty": "宋",
        "collection_info": null
    },
    {
        "title": "海上",
        "author": "文天祥",
        "content": "天边青鸟逝，海上白鸥驯。\n王济非痴叔，陶潜岂醉人。\n得官须报国，可隠即逃秦。\n身事盖棺定，挑灯看剑频。",
        "dynasty": "宋",
        "collection_info": null
    },
    {
        "title": "赣州",
        "author": "文天祥",
        "content": "满城风雨送凄凉，三四年前此战场。\n遗老犹应愧蜂蚁，故交已久化豺狼。\n江山不改人心在，宇宙方来事会长。\n翠玉楼前天亦泣，南音半夜落沧浪。",
        "dynasty": "宋",
        "collection_info": null
    },
    {
        "title": "出广州第一宿",
        "author": "文天祥",
        "content": "越王台下路，搔首叹萍踪。\n城古都招水，山高易得风。\n鼓声残雨后，塔影暮林中。\n一样连营火，山同河不同。",
        "dynasty": "宋",
        "collection_info": null
    },
    {
        "title": "英德道中",
        "author": "文天祥",
        "content": "海近山如沃，杼深屋半芜。\n干坤正风雨，轩冕总泥途。\n自叹鸢肩薄，谁怜鹤影孤。\n少年狂不醒，夜夜梦伊吾。",
        "dynasty": "宋",
        "collection_info": null
    },
    {
        "title": "晚渡",
        "author": "文天祥",
        "content": "青山围万迭，流落此何邦。\n云静龙归海，风清马渡江。\n汲滩供茗椀，编竹当蓬窗。\n一井沙头月，羁鸿共影双。",
        "dynasty": "宋",
        "collection_info": null
    },
    {
        "title": "珊瑚吟",
        "author": "文天祥",
        "content": "南方有珍禽，鸣声天下奇。\n毛羽黑如漆，两脸凝璚脂。\n燕赵佳公子，笼槛以自随。\n童子重丁宁，饮食必以时。\n将献上林苑，来巢万年枝。\n待之岂少恩，不免加絷维。\n珊瑚真珊瑚，碎琢良自悲。\n中原寒气深，风土非所宜。",
        "dynasty": "宋",
        "collection_info": null
    },
    {
        "title": "和中甫端午韵不依次",
        "author": "文天祥",
        "content": "黄茅古道外，羸马发南州。\n有客嗤齐鲁，何人念楚囚。\n岁年付流水，风雨满沧洲。\n手把菖蒲看，黑头非所求。",
        "dynasty": "宋",
        "collection_info": null
    },
    {
        "title": "又呈中斋  其一",
        "author": "文天祥",
        "content": "风雨羊肠道，飘零万死身。\n牛儿朝共载，木客夜为邻。\n庾子江南梦，苏郎海上贫。\n悠悠看晚渡，谁是济川人。",
        "dynasty": "宋",
        "collection_info": null
    },
    {
        "title": "又呈中斋  其二",
        "author": "文天祥",
        "content": "万里论心晚，相看慰乱离。\n丹成俄已化，璧碎尚无缁。\n禾黍西原梦，川原落日悲。\n斯文今已矣，来世以为期。",
        "dynasty": "宋",
        "collection_info": null
    },
    {
        "title": "竹间",
        "author": "文天祥",
        "content": "倦来聊歇马，随分此青山。\n流水竹千箇，清风沙一湾。\n干坤醒醉裏，身世有无间。\n客路真希绝，浮生半日闲。",
        "dynasty": "宋",
        "collection_info": null
    },
    {
        "title": "越王台",
        "author": "文天祥",
        "content": "登临我向乱离来，落落千年一越台。\n春事暗随流水去，潮声空逐暮天迴。\n烟横古道人行少，月堕荒村鬼哭哀。\n莫作楚囚愁绝看，旧家歌舞此衔杯。",
        "dynasty": "宋",
        "collection_info": null
    },
    {
        "title": "南华山",
        "author": "文天祥",
        "content": "北行近千里，迷復忘西东。\n行行至南华，忽忽如梦中。\n佛化知几尘，患乃与我同。\n有形终归灭，不灭惟真空。\n笑看曹溪水，门前坐松风。",
        "dynasty": "宋",
        "collection_info": null
    },
    {
        "title": "南安军",
        "author": "文天祥",
        "content": "梅花南北路，风雨湿征衣。\n出岭谁同出，归乡如不归。\n山河千古在，城郭一时非。\n饥死真吾志，梦中行采薇。",
        "dynasty": "宋",
        "collection_info": null
    },
    {
        "title": "黄金市",
        "author": "文天祥",
        "content": "闭蓬绝粒始南州，我过青山欲首丘。\n巡远应无儿女态，夷齐肯作稻粱谋。\n人间早见黄金市，天上犹迟白玉楼。\n先子神游今二纪，梦中挥泪溅松楸。",
        "dynasty": "宋",
        "collection_info": null
    },
    {
        "title": "万安县",
        "author": "文天祥",
        "content": "青山曲折水天平，不是南征是北征。\n举世更无巡远死，当年谁道甫申生。\n遥知岭外相思处，不见滩头皇恐声。\n传语故园猿鹤好，梦回江路月风清。",
        "dynasty": "宋",
        "collection_info": null
    },
    {
        "title": "泰和",
        "author": "文天祥",
        "content": "书生曾拥碧油幢，耻与群儿共竖降。\n汉节几回登快阁，楚囚今度过澄江。\n丹心不改君臣谊，清泪难忘父母邦。\n惟有乡人知我瘦，下帷绝粒坐蓬窗。",
        "dynasty": "宋",
        "collection_info": null
    },
    {
        "title": "苍然亭",
        "author": "文天祥",
        "content": "风打船头繫夕阳，亭前老子旧胡床。\n青牛过去关山动，白鹤归来城郭荒。\n忠节风流落尘土，英雄遗恨满沧浪。\n故园水月应无恙，江上新松几许长。",
        "dynasty": "宋",
        "collection_info": null
    },
    {
        "title": "别里中诸友",
        "author": "文天祥",
        "content": "青山重回首，风雨暗啼猿。\n杨柳溪头钓，梅花石上尊。\n故人无復见，烈士尚谁言。\n长有归来梦，衣冠满故园。",
        "dynasty": "宋",
        "collection_info": null
    },
    {
        "title": "发吉州",
        "author": "文天祥",
        "content": "己卯六月初一日，苍然亭下楚囚立。\n山河颠倒纷雨泣，乙亥七夕此何夕。\n煌煌斗牛剑光湿，戈鋋彗云雷电击。\n三百余年火为德，须臾风雨天地黑。\n皇纲解纽地维折，妾妇偷生自为贼。\n英雄扼腕怒鬚赤，贯日血忠死穷北。\n首阳风流落南国，正气未亡人未息。\n青原万丈光赫赫，大江东去日夜白。",
        "dynasty": "宋",
        "collection_info": null
    },
    {
        "title": "临江军",
        "author": "文天祥",
        "content": "江岸今多嚙，城居昔屡焚。\n市人半伧父，竖子亦将军。\n蛟哭金洲雨，猿啼玉观云。\n周郎坟土上，回首泪成痕。",
        "dynasty": "宋",
        "collection_info": null
    },
    {
        "title": "隆兴府",
        "author": "文天祥",
        "content": "半生几度此登临，流落而今雪满簪。\n南浦不知春已晚，西山但觉日初阴。\n谁怜龟鹤千年语，空负鹏鵾万里心。\n无限故人帘雨外，夜深如有广陵音。",
        "dynasty": "宋",
        "collection_info": null
    },
    {
        "title": "湖口",
        "author": "文天祥",
        "content": "江湖一都会，宇宙几兴亡。\n走马芦林外，买鱼茅舍傍。\n南人撑快桨，北客坐危樯。\n江水交岷水，东流日夜长。",
        "dynasty": "宋",
        "collection_info": null
    },
    {
        "title": "安庆府",
        "author": "文天祥",
        "content": "风雨宜城路，重来白髮新。\n长江还有险，中国自无人。\n枭獍蕃遗育，鳣鲸蛰怒鳞。\n泊船休上岸，不忍见遗民。",
        "dynasty": "宋",
        "collection_info": null
    },
    {
        "title": "池州",
        "author": "文天祥",
        "content": "五老湖光远，九华山色昏。\n南冠前进士，北部故将军。\n芳草江头路，斜阳郭外村。\n匆匆十年梦，故国黯销魂。",
        "dynasty": "宋",
        "collection_info": null
    },
    {
        "title": "鲁港",
        "author": "文天祥",
        "content": "方夸金坞筑，岂料玉床摇。\n国体真三代，江流旧六朝。\n鞭投能几日，瓦解不崇朝。\n千古燕山恨，西风捲怒潮。",
        "dynasty": "宋",
        "collection_info": null
    },
    {
        "title": "采石",
        "author": "文天祥",
        "content": "不上峨眉二十岁，重来为堕山河泪。\n今人不见虞允文，古人曾有樊若水。\n长江阔处平如驿，况此介然衣带窄。\n欲从谪仙捉月去，安得然犀照神物。",
        "dynasty": "宋",
        "collection_info": null
    },
    {
        "title": "建康",
        "author": "文天祥",
        "content": "金陵古会府，南渡旧陪京。\n山势犹盘礴，江流已变更。\n健儿徙幽土，新鬼哭台城。\n一片清溪月，偏于客有情。",
        "dynasty": "宋",
        "collection_info": null
    },
    {
        "title": "金陵驿  其一",
        "author": "文天祥",
        "content": "草合离宫转夕晖，孤云飘泊復何依。\n山河风景元无异，城郭人民半已非。\n满地芦花和我老，旧家燕子傍谁飞。\n从今别却江南日，化作啼鹃带血归。",
        "dynasty": "宋",
        "collection_info": null
    },
    {
        "title": "金陵驿  其二",
        "author": "文天祥",
        "content": "万里金瓯失壮图，衮衣颠倒落泥涂。\n空流杜宇声中血，半脱骊龙颔下鬚。\n老去秋风吹我恶，梦回寒月照人孤。\n千年成败俱尘土，消得人间说丈夫。",
        "dynasty": "宋",
        "collection_info": null
    },
    {
        "title": "怀忠襄",
        "author": "文天祥",
        "content": "平生王佐心，世运蹈衰末。\n齐虏谁復封，楚囚讵当脱。\n金陵虽怀古，尚友在风烈。\n褒忠侈遗庙，夫子我先达。",
        "dynasty": "宋",
        "collection_info": null
    },
    {
        "title": "早秋",
        "author": "文天祥",
        "content": "隻影飘零天一涯，千秋摇落欲何之。\n朝看带缓方嫌瘦，夜怯衾单始觉衰。\n眼裏游从惊死别，梦中儿女慰生离。\n六朝无限江山在，搔首斜阳独立时。",
        "dynasty": "宋",
        "collection_info": null
    },
    {
        "title": "睡起",
        "author": "文天祥",
        "content": "空堂孤影起闻鷄，风起高楼鼓角悲。\n江海无情游子倦，岁年如梦美人迟。\n平生管鲍成何事，千古夷齐在一时。\n坐久日斜庭木落，浮云灭没漏朝曦。",
        "dynasty": "宋",
        "collection_info": null
    },
    {
        "title": "中秋",
        "author": "文天祥",
        "content": "不教收骨瘴江边，驱向胡沙着去鞭。\n旧夺宫袍空独步，新食官饭饱孤眠。\n客程恰与秋天半，人影何如月倍圆。\n犹是江南佳丽地，徘徊把酒看苍天。",
        "dynasty": "宋",
        "collection_info": null
    },
    {
        "title": "和中斋韵  其一",
        "author": "文天祥",
        "content": "功业飘零五丈原，如今局促傍谁辕。\n俛首北去明妃泪，啼血南飞望帝魂。\n骨肉凋残唯我在，形容变尽只声存。\n洪流千古英雄恨，兰作行舟柳作樊。",
        "dynasty": "宋",
        "collection_info": null
    },
    {
        "title": "和中斋韵  其二",
        "author": "文天祥",
        "content": "见说黄沙接五原，飘零隻影向南辕。\n江山有恨销人骨，风雨无情断客魂。\n泪似空花千点落，鬓如硕果数根存。\n肉飞不起真堪叹，江水为笼海作樊。",
        "dynasty": "宋",
        "collection_info": null
    },
    {
        "title": "和友人",
        "author": "文天祥",
        "content": "落落南冠过故都，近来我意亦忘吾。\n骑来驿马身如寄，遣去家书字亦无。\n景伯未囚先立后，嵇康纵死不为孤。\n江南只有归来梦，休问田园芜不芜。",
        "dynasty": "宋",
        "collection_info": null
    },
    {
        "title": "怀中甫",
        "author": "文天祥",
        "content": "久要何落落，末路重依依。\n风雨连兵幕，泥涂满客衣。\n人间龙虎变，天外燕鸿违。\n死矣烦公传，北方人是非。",
        "dynasty": "宋",
        "collection_info": null
    },
    {
        "title": "行宫  其一",
        "author": "文天祥",
        "content": "十里宫墙一聚尘，天津晚过客愁新。\n花啼杜宇归来血，树挂苍龙脱去鳞。\n福德傥存终有晋，秣陵未改已无秦。\n秋风禾黍空南北，见说铜驼会笑人。",
        "dynasty": "宋",
        "collection_info": null
    },
    {
        "title": "行宫  其二",
        "author": "文天祥",
        "content": "怪底秦淮一水长，几多客泪洒斜阳。\n江流本是限南北，地气何曾减帝王。\n台沼渐荒基历落，鶑花犹在意凄凉。\n青天毕竟有情否，旧月东来失女墙。",
        "dynasty": "宋",
        "collection_info": null
    },
    {
        "title": "送行中斋三首  其一",
        "author": "文天祥",
        "content": "秋风晚正烈，客衣早知寒。\n把衣不能别，更尽此日欢。\n出门一万里，风沙浩漫漫。\n岂无儿女情，为君思汍澜。\n百年有时尽，千载无余观。\n明明君臣义，公独为其难。\n愿持丹一寸，写入青琅玕。\n会有抚卷人，孤灯起长叹。",
        "dynasty": "宋",
        "collection_info": null
    },
    {
        "title": "送行中斋三首  其二",
        "author": "文天祥",
        "content": "神龙荡失水，驯扰终未得。\n威凤虽在薮，肯顾鷄鹜食。\n所以古之人，受变心不易。\n亳鼎已迁周，西山竟肌瘠。\n豫子身自漆，长弘血成碧。\n何尝怨废兴，而或二心迹。\n坚白不在缁，羔裘良自惜。\n此谊公素明，俗见或未识。",
        "dynasty": "宋",
        "collection_info": null
    },
    {
        "title": "送行中斋三首  其三",
        "author": "文天祥",
        "content": "嗟予抱区区，畴昔同里闬。\n过从三十年，知心不知面。\n零落忽重逢，家亡市朝变。\n惸惸蹈海余，踽踽南冠殿。\n剧谈泥涂际，握手鞍马倦。\n依依斯文意，苦恨十年晚。\n鲁仲偶不逢，随世本非愿。\n灵胥目未抉，端欲诣所见。\n及兹万里别，一夕肠百转。\n余生谅须臾，孤感横九县。\n庶几太尉事，万一中丞传。",
        "dynasty": "宋",
        "collection_info": null
    },
    {
        "title": "发建康",
        "author": "文天祥",
        "content": "赏心亭下路，拍手唱吾歌。\n楼外梁时塔，城中秦氏河。\n江山如梦耳，天地柰愁何。\n回首清溪曲，长江一雁过。",
        "dynasty": "宋",
        "collection_info": null
    },
    {
        "title": "江行有感",
        "author": "文天祥",
        "content": "蒲萄肥汗马，荆棘冷铜驼。\n巫峡朝云湿，洞庭秋水波。\n穷愁空突兀，暗泪自滂沱。\n莫恨吾生悞，江东才俊多。",
        "dynasty": "宋",
        "collection_info": null
    },
    {
        "title": "真州驿",
        "author": "文天祥",
        "content": "山川如识我，故旧更无人。\n俯仰干戈迹，往来车马尘。\n英雄遗算晚，天地暗愁新。\n北首燕山路，凄凉夜向晨。",
        "dynasty": "宋",
        "collection_info": null
    },
    {
        "title": "望扬州",
        "author": "文天祥",
        "content": "阮籍临广武，杜甫登吹台。\n高情发慷慨，前人后人哀。\n江左遘阳运，铜驼化飞灰。\n二十四桥月，楚囚今日来。",
        "dynasty": "宋",
        "collection_info": null
    },
    {
        "title": "维扬驿",
        "author": "文天祥",
        "content": "三年别淮水，一夕宿扬州。\n南极山川古，北风江海秋。\n昭君愁出塞，王粲怕登楼。\n千载英雄泪，如今况楚囚。",
        "dynasty": "宋",
        "collection_info": null
    },
    {
        "title": "过邵伯镇",
        "author": "文天祥",
        "content": "今朝车马地，昔日战争场。\n我有扬州鹤，谁存邵伯棠。\n一湾流水小，数亩故城荒。\n回首江南路，青山断夕阳。",
        "dynasty": "宋",
        "collection_info": null
    },
    {
        "title": "高邮怀旧",
        "author": "文天祥",
        "content": "借问曾游处，高沙第几山。\n潜行鹰攫道，直上虎当关。\n一命虚空裏，三年瞬息间。\n自怜今死晚，何復望生还。",
        "dynasty": "宋",
        "collection_info": null
    },
    {
        "title": "发高邮",
        "author": "文天祥",
        "content": "初出高沙门，轻舫遶城楼。\n一水何曲折，百年此绸缪。\n北望渺无际，飞鸟翔平畴。\n寒芜入荒落，日薄行人愁。\n行行行湖曲，万顷涵清秋。\n大风吹樯倒，如荡彭蠡舟。\n欲寄故乡泪，使入长江流。\n篙人为我言，此水通淮头。\n前与黄河合，同作沧海沤。\n踟蹰忽失意，拭泪泪不收。\n吴会日已远，回首重悠悠。\n驰驱梁赵郊，壮士何离忧。\n吾道久矣东，陆沈古神州。\n我今戴南冠，何异有北投。\n不能裂肝脑，直气摩斗牛。\n但愿光岳合，休明復商周。\n不使殊方魄，终为异物羞。",
        "dynasty": "宋",
        "collection_info": null
    },
    {
        "title": "宝应道中",
        "author": "文天祥",
        "content": "天阔抟南雁，淮途长北驱。\n甘棠成传舍，细柳作康衢。\n田海随时变，山河往日殊。\n征袍共衮绣，夜壁一灯孤。",
        "dynasty": "宋",
        "collection_info": null
    },
    {
        "title": "淮安军",
        "author": "文天祥",
        "content": "楚州城门外，白杨吹悲风。\n纍纍死人冢，死向锋镝中。\n岂无匹妇冤，定无万夫雄。\n中原在其北，登城望何穷。",
        "dynasty": "宋",
        "collection_info": null
    },
    {
        "title": "过淮河宿阚石有感",
        "author": "文天祥",
        "content": "北征垂半年，依依只南土。\n今晨渡淮河，始觉非故宇。\n江乡已无家，三年一羁旅。\n龙翔在何方，乃我妻子所。\n昔也无柰何，忽已置念虑。\n今行日已近，使我泪如雨。\n我为纲常谋，有身不得顾。\n妻兮莫望夫，子兮莫望父。\n天长与地久，此恨极千古。\n来生业缘在，骨肉当如故。",
        "dynasty": "宋",
        "collection_info": null
    },
    {
        "title": "发淮安",
        "author": "文天祥",
        "content": "九月初二日，车马发淮安。\n行行重行行，天地何不宽。\n烟火无一家，荒草青漫漫。\n恍如泛沧海，身坐玻瓈盘。\n时时逢北人，什伍扶征鞍。\n云我戍江南，当军身属官。\n北人适吴楚，所忧地少寒。\n江南有游子，风雪上燕山。",
        "dynasty": "宋",
        "collection_info": null
    },
    {
        "title": "小清口初三日",
        "author": "文天祥",
        "content": "乍见惊胡妇，相嗟遇楚兵。\n北来鸿雁密，南去骆驼轻。\n芳草中原路，斜阳故国情。\n明朝五十里，错做武陵行。",
        "dynasty": "宋",
        "collection_info": null
    },
    {
        "title": "桃源道中",
        "author": "文天祥",
        "content": "漠漠地千里，垂垂天四围。\n隔溪胡骑过，傍草野鷄飞。\n风露吹青笠，尘沙薄素衣。\n吾家白云下，都伴北人归。",
        "dynasty": "宋",
        "collection_info": null
    },
    {
        "title": "桃源县",
        "author": "文天祥",
        "content": "清野百年久，中原千里赊。\n火烟新聚落，山水旧生涯。\n种麦十数亩，诛茅千百家。\n我来行正倦，何处觅桃花。",
        "dynasty": "宋",
        "collection_info": null
    },
    {
        "title": "崔镇驿",
        "author": "文天祥",
        "content": "万里中原役，北风天正凉。\n黄沙漫道路，苍耳满衣裳。\n野阔人声小，日斜驹影长。\n解鞍身似梦，游子意茫茫。",
        "dynasty": "宋",
        "collection_info": null
    },
    {
        "title": "发崔镇",
        "author": "文天祥",
        "content": "高雁空秋兴，寒螀破晓眠。\n淡烟白似海，野水碧于天。\n兴废嗟何及，行藏信自然。\n南人乍骑马，北客半乘船。",
        "dynasty": "宋",
        "collection_info": null
    },
    {
        "title": "发宿迁县",
        "author": "文天祥",
        "content": "夜梦入星槎，晓行随斗柄。\n衣暖露自干，鬓寒冰欲凝。\n将军戴铁笠，壮士敲金镫。\n白眼睨青天，我生不有命。",
        "dynasty": "宋",
        "collection_info": null
    },
    {
        "title": "中原",
        "author": "文天祥",
        "content": "中原方万里，明日是重阳。\n桑枣人家近，蓬蒿客路长。\n引弓虚射雁，失马为寻羊。\n见说今年旱，青青麦又秧。",
        "dynasty": "宋",
        "collection_info": null
    },
    {
        "title": "望邳州",
        "author": "文天祥",
        "content": "中原行几日，今日纔见山。\n问山在何处，云在徐邳间。\n邳州山，徐州水，项籍不还韩信死。\n龙争虎斗不肯止，烟草漫漫青万里。\n古来刘季号英雄，樊崇至今已千岁。",
        "dynasty": "宋",
        "collection_info": null
    },
    {
        "title": "徐州道中",
        "author": "文天祥",
        "content": "彭城古官道，日中十马驰。\n咫尺不见人，扑面黄尘飞。\n白头汉王缟素师，美人燕罢项羽啼。\n一时混战四十万，天昏地黑睢水湄。\n乃知大风扬沙失白昼，自是地利非天时。\n汉王仓皇问道西，一儿一女嘻其危。\n太公吕后去不归，俎上宁有生还时。\n未央称寿太上皇，巍然女娲帝中闱。\n终然富贵自有命，造物颠倒真小儿。",
        "dynasty": "宋",
        "collection_info": null
    },
    {
        "title": "彭城行",
        "author": "文天祥",
        "content": "连山四围合，吕梁贯其中。\n河南大都会，故有项王宫。\n晋牧连杨豫，虎视北方雄。\n唐时燕子楼，风流张建封。\n西望睢阳城，只与汴水通。\n太平黄楼赋，尚能想遗风。\n迩来百余年，正朔归江东。\n遗民死欲尽，莽然狐兔丛。\n我从南方来，停骖抚遗踪。\n故河蓄潢潦，荒城翳秋蓬。\n凄凉戏马台，憔悴巨佛峰。\n沧海变桑田，陵谷代不同。\n朝为朱门贵，暮作行旅穷。\n乘除信物理，感慨繫所逢。\n古来贤达人，一醉万虑空。\n如此独醒何，悲风逐征鸿。",
        "dynasty": "宋",
        "collection_info": null
    },
    {
        "title": "燕子楼",
        "author": "文天祥",
        "content": "自别张公子，婵娟不下楼。\n遂令楼上燕，百岁称风流。\n我游彭城门，来吊楚王阙。\n问楼在何处，城东草如雪。\n蛾眉代不乏，埋没安足论。\n因何张家妾，名与山川存。\n自古皆有死，忠义长不没。\n但传美人心，不说美人色。",
        "dynasty": "宋",
        "collection_info": null
    },
    {
        "title": "戏马台",
        "author": "文天祥",
        "content": "九月初九日，客游戏马台。\n黄花弄朝露，古人花飞埃。\n今人哀后人，后人復今哀。\n世事那可及，泪落茱萸杯。",
        "dynasty": "宋",
        "collection_info": null
    },
    {
        "title": "发彭城",
        "author": "文天祥",
        "content": "今朝正重九，行人意迟迟。\n回首戏马台，野花发葳蕤。\n草埋范增冢，云见樊哙旗。\n时节正如此，道路将何之。\n我爱陶渊明，甲子题新诗。\n白衣送酒来，把菊卧东篱。",
        "dynasty": "宋",
        "collection_info": null
    },
    {
        "title": "沛歌",
        "author": "文天祥",
        "content": "秦世失其鹿，丰沛发龙颜。\n王侯与将相，不出徐济间。\n当时数公起，四海王气闲。\n至今尚想见，虹光照人寰。\n我来千载下，吊古泪如潸。\n白云落荒草，隠隠芒砀山。\n黄河天下雄，南去不復还。\n乃知盈虚故，天道如循环。\n卢王旧封地，今日殽函关。",
        "dynasty": "宋",
        "collection_info": null
    },
    {
        "title": "歌风台",
        "author": "文天祥",
        "content": "长陵有神气，万岁光如虹。\n有时风雪变，魂魄来沛宫。\n壮哉游子乡，一览万宇空。\n击筑戒復隍，帝业慎所终。\n重瞳爱梁父，此情岂不同。\n锦衣绚行昼，丈夫何浅中。\n缅怀首丘意，自足分雌雄。\n尚惜霸心存，慷慨怀勇功。\n不见往来事，烹狗与藏弓。\n早知致两生，礼乐三代隆。\n匹夫事已往，安用责乃翁。\n我来汤沐邑，白杨吹悲风。\n永言三侯章，隠隠闻儿童。\n叶落皆归根，飘零独秋蓬。\n登台共悽恻，目送南飞鸿。",
        "dynasty": "宋",
        "collection_info": null
    },
    {
        "title": "固陵道中三首  其一",
        "author": "文天祥",
        "content": "九天云下垂，一雨作秋色。\n尘埃化泥涂，原野转萧瑟。\n十里一双堠，狐兔卧荆棘。\n见说数年来，中州乍苏息。",
        "dynasty": "宋",
        "collection_info": null
    },
    {
        "title": "固陵道中三首  其二",
        "author": "文天祥",
        "content": "茅舍荒凉旧固陵，汉王城对楚王城。\n徐州烟火连丰沛，天下还来屋角争。",
        "dynasty": "宋",
        "collection_info": null
    },
    {
        "title": "固陵道中三首  其三",
        "author": "文天祥",
        "content": "固陵城下两龙争，不见齐王来会兵。\n勒取河山新分地，项王之后到韩彭。",
        "dynasty": "宋",
        "collection_info": null
    },
    {
        "title": "发鱼台",
        "author": "文天祥",
        "content": "晨炊发鱼台，碎雨飞击面。\n团团四野周，冥冥万象变。\n疑是江南山，烟雾昏不见。\n岂知此中原，今古经百战。\n英雄化为土，飞雾洒郊甸。\n天寒日欲短，游子泪如霰。",
        "dynasty": "宋",
        "collection_info": null
    },
    {
        "title": "自叹",
        "author": "文天祥",
        "content": "瑟瑟秋风悲，烈烈寒气骄。\n蒲柳先已零，松柏何后凋。\n天意重肃杀，造物无不销。\n强弱有异禀，忧患同一朝。\n惟有南山石，千载一岧峣。\n人苦不自足，空羡王子乔。",
        "dynasty": "宋",
        "collection_info": null
    },
    {
        "title": "远游",
        "author": "文天祥",
        "content": "黄河流活活，太行高巍巍。\n王屋山以东，百泉山以西。\n邹鲁盛文献，燕赵多雄姿。\n右摩泰山碑，左蹑函谷泥。\n郏鄏吊周公，曲阜拜宣尼。\n或登广武叹，或上北邙悲。\n平生几两屐，汗漫以为期。\n绝交天下士，要为男子奇。\n吴会偏王业，中原隔遗黎。\n安得与黄鹤，比翼天上飞。\n江河异风景，击楫感且欷。\n阳运遘百六，兴否俄推移。\n桑田变沧海，楚囚发孔悲。\n我本槛车客，为我解絷维。\n青蝇附天骥，万里相追随。\n人生尚行乐，矧復新相知。\n周道思下泉，王风怀黍离。\n富贵岂不愿，忧患那自持。\n人命危且浅，忽若朝露晞。\n长恐折我轴，中道欲差池。\n去我父母邦，我行且迟迟。\n听我远游曲，寄我长相思。",
        "dynasty": "宋",
        "collection_info": null
    },
    {
        "title": "六歌  其一",
        "author": "文天祥",
        "content": "有妻有妻出糟糠，自少结髮不下堂。\n乱离中道逢虎狼，凤飞翩翩失其凰。\n将雏一二去何方，岂料国破家亦亡，不忍舍君罗襦裳。\n天长地久终茫茫，牛女夜夜遥相望。\n呜呼一歌兮歌正长，悲风北来起彷徨。",
        "dynasty": "宋",
        "collection_info": null
    },
    {
        "title": "六歌  其二",
        "author": "文天祥",
        "content": "有妹有妹家流离，良人去后携诸儿。\n北风吹沙塞草凄，穷猿惨淡将安归。\n去年哭母南海湄，三男一女同歔欷，惟汝不在割我肌。\n汝家零落母不知，母知岂有瞑目时。\n呜呼再歌兮歌孔悲，鹡鸰在原我何为。",
        "dynasty": "宋",
        "collection_info": null
    },
    {
        "title": "六歌  其三",
        "author": "文天祥",
        "content": "有女有女婉清扬，大者学帖临钟王，小者读字声琅琅。\n朔风吹衣白日黄，一双白璧委道傍。\n雁儿啄啄秋无粱，随母北首谁人将。\n呜呼三歌兮歌愈伤，非为儿女泪淋浪。",
        "dynasty": "宋",
        "collection_info": null
    },
    {
        "title": "六歌  其四",
        "author": "文天祥",
        "content": "有子有子风骨殊，释氏抱送徐卿雏。\n四月八日摩尼珠，榴花犀钱络绣襦。\n兰汤百沸香似酥，欻随飞电飘泥涂。\n汝兄十三骑鲸鱼，汝今知在三岁无。\n呜呼四歌兮歌以吁，灯前老我明月孤。",
        "dynasty": "宋",
        "collection_info": null
    },
    {
        "title": "六歌  其五",
        "author": "文天祥",
        "content": "有妾有妾今何如，大者手将玉蟾蜍，次者亲抱汗血驹。\n晨粧靓服临西湖，英英雁落飘璚琚。\n风花飞坠鸟鸣呼，金茎沆瀣浮污渠。\n天摧地裂龙凤殂，美人尘土何代无。\n呜呼五歌兮歌鬰纡，为尔遡风立斯须。",
        "dynasty": "宋",
        "collection_info": null
    },
    {
        "title": "六歌  其六",
        "author": "文天祥",
        "content": "我生我生何不辰，孤根不识桃李春。\n天寒日短重愁人，北风随我铁马尘。\n初怜骨肉钟奇祸，而今骨肉相怜我。\n汝在北兮婴我怀，我死谁当收我骸。\n人生百年何丑好，黄粱得丧俱草草。\n呜呼六歌兮勿復道，出门一笑天地老。",
        "dynasty": "宋",
        "collection_info": null
    },
    {
        "title": "发潭口",
        "author": "文天祥",
        "content": "吹面北风来，拂鬓坚冰至。\n轩冕委道途，衮绣易毡毳。\n百年杂丑好，始酬四方志。\n浩歌激浮云，亭亭復揽辔。\n羲驭几曾停，谁当扫幽翳。",
        "dynasty": "宋",
        "collection_info": null
    },
    {
        "title": "新济州",
        "author": "文天祥",
        "content": "借问新济州，徐郓兄弟国。\n昔为大河南，今为大河北。\n垂云阴万里，平原望不极。\n百草尽枯死，黄花自秋色。\n时时见桑树，青青杂阡陌。\n路上无人行，烟火渺萧瑟。\n车辙分纵横，过者临岐泣。\n积潦流交衢，霜蹄破丛棘。\n江南寒未深，铜炉兽花赤。\n为知行路人，铁冷衣裳湿。",
        "dynasty": "宋",
        "collection_info": null
    },
    {
        "title": "汶阳道中",
        "author": "文天祥",
        "content": "积雨不肯霁，行陆如涉川。\n青毡纩我后，白毡覆我前。\n我欲正衣冠，两手如纠缠。\n飞沫流被面，代我泣涕涟。\n鸿雁纷南翔，游子北入燕。\n平楚渺四极，雪风迷远天。\n昔闻济上军，又说汶阳田。\n我今履其地，吊古怆苍烟。\n男儿欲了事，长虹射寒泉。",
        "dynasty": "宋",
        "collection_info": null
    },
    {
        "title": "汶阳馆",
        "author": "文天祥",
        "content": "去岁营船隩，今朝馆汶阳。\n海空沙漠漠，河广草茫茫。\n家国哀千古，男儿慨四方。\n老槐秋雨暗，孤影照淋浪。",
        "dynasty": "宋",
        "collection_info": null
    },
    {
        "title": "自汶阳至郓",
        "author": "文天祥",
        "content": "渺渺中原道，劳生叹百非。\n风雨吹打人，泥泞飞上衣。\n目力去天短，心事与时违。\n夫子昔相鲁，侵疆自齐归。",
        "dynasty": "宋",
        "collection_info": null
    },
    {
        "title": "来平馆",
        "author": "文天祥",
        "content": "憔悴江南客，萧条古郓州。\n雨声连五日，月色彻中流。\n万里山河梦，千年宇宙愁。\n欲鞭刘豫骨，烟草暗荒丘。",
        "dynasty": "宋",
        "collection_info": null
    },
    {
        "title": "发郓州喜晴",
        "author": "文天祥",
        "content": "烈风西北来，万窍号高秋。\n宿云蔽层空，浮潦迷中州。\n行人苦沮洳，道阻路且修。\n流澌被鞍𩍐，飞沫缀衣裘。\n昏鸦接翅落，原野惨以愁。\n城郭何萧条，闭户寒飕飕。\n中宵月色满，余光散衾禂。\n余子戒明发，飞雾霭郊丘。\n微见扶桑红，隠隠如沉浮。\n身游大荒野，海气吹蜃楼。\n须臾划当空，六合开沉幽。\n千年厌颜色，苍翠光欲流。\n太阳经天行，大化不暂留。\n辉光何曾灭，晻霭终当收。\n严霜下丰草，长歌夜悠悠。\n明日东阿道，方轨骤骅骝。",
        "dynasty": "宋",
        "collection_info": null
    },
    {
        "title": "发东阿",
        "author": "文天祥",
        "content": "东原深处所，时或见人烟。\n秋雨桑麻地，春风桃李天。\n贪程频问堠，快马缓加鞭。\n多少飞樯过，噫吁是北船。",
        "dynasty": "宋",
        "collection_info": null
    },
    {
        "title": "宿高唐州",
        "author": "文天祥",
        "content": "早发东阿县，暮宿高唐州。\n哲人达几微，志士怀隠忧。\n山河已历历，天地空悠悠。\n孤馆一夜宿，北风吹白头。",
        "dynasty": "宋",
        "collection_info": null
    },
    {
        "title": "平原",
        "author": "文天祥",
        "content": "平原太守颜真卿，长安天子不知名。\n一朝渔阳动鼙鼓，大河以北无坚城。\n公家兄弟奋戈起，一十七郡连夏盟。\n贼闻失色分兵还，不敢长驱入咸京。\n明皇父子将西狩，由是灵武起义兵。\n唐家再造李郭力，若论牵制公威灵。\n哀哉常山惨鈎舌，心归朝廷气不慑。\n崎岖坎坷不得志，出入四朝老忠节。\n当年幸脱安禄山，白首竟陷李希烈。\n希烈安能遽杀公，宰相卢杞欺日月。\n乱臣贼子归何处，茫茫烟草中原土。\n公死于今六百年，忠精赫赫雷行天。",
        "dynasty": "宋",
        "collection_info": null
    },
    {
        "title": "发陵州",
        "author": "文天祥",
        "content": "中原似沧海，万顷与云连。\n大明朝东出，皎月正在天。\n远树乱如点，桑麻鬰苍烟。\n一雁入高空，千鸦落平田。\n我行天地中，如蚁磨上旋。\n雨痕留故衣，霜气袭重毡。\n健马嘶北风，潜鱼乐深渊。\n噫哉南方人，回首空自怜。",
        "dynasty": "宋",
        "collection_info": null
    },
    {
        "title": "献州道中",
        "author": "文天祥",
        "content": "三年戎服行，五岭文玉会。\n跻攀上崖磴，厉揭涉潇濑。\n十步九崎岖，山水何破碎。\n坐令管仲小，自觉伯夷隘。\n乃今来中州，万里如一概。\n四望登原隰，桑麻蔚旆旆。\n骅骝出清庙，过都真历块。\n历历古战场，俯仰生感慨。\n吾常涉重湖，东海际南海。\n兹游冠平生，天宇更宏大。\n心与太虚际，目空九围内。\n男儿不出居，妇人坐帷盖。\n反身以自观，须弥纳一芥。\n以此处死生，超然万形内。",
        "dynasty": "宋",
        "collection_info": null
    },
    {
        "title": "滹沱河二首  其一",
        "author": "文天祥",
        "content": "过了长江与大河，横流数仞绝滹沱。\n萧王麦饭曾仓卒，回首中天感慨多。",
        "dynasty": "宋",
        "collection_info": null
    },
    {
        "title": "滹沱河二首  其二",
        "author": "文天祥",
        "content": "风沙睢水终亡楚，草木公山竟蹙秦。\n始信滹沱冰合事，世间兴废不由人。",
        "dynasty": "宋",
        "collection_info": null
    },
    {
        "title": "河间  其一",
        "author": "文天祥",
        "content": "空有丹心贯碧霄，泮冰亡国不崇朝。\n小臣万死无遗慨，曾见天家十八朝。",
        "dynasty": "宋",
        "collection_info": null
    },
    {
        "title": "河间  其二",
        "author": "文天祥",
        "content": "南归雁荡报郎君，老子精神健十分。\n不为瀛洲復相见，阿戎翻隔万山云。",
        "dynasty": "宋",
        "collection_info": null
    },
    {
        "title": "河间  其三",
        "author": "文天祥",
        "content": "江南车盖走燕山，老子旁观袖手閒。\n见说新诗题甲子，桃源元只在人间。",
        "dynasty": "宋",
        "collection_info": null
    },
    {
        "title": "保州道中",
        "author": "文天祥",
        "content": "昨日渡滹沱，今日望太行。\n白云何渺渺，天地何茫茫。\n落叶混西风，黄尘昏夕阳。\n牛车过不住，毡屋行相望。\n小儿骑蹇馿，壮士驾乘黄。\n高低叶万顷，黑白草千行。\n村落有古风，人间无时粧。\n宋辽旧分界，燕赵古战场。\n蚩尤乱涿野，共工谪幽邦。\n郭隗致乐毅，荆轲携舞阳。\n臧卢互反覆，安史迭披猖。\n山川一今古，人物几兴亡。\n江南占毕生，往来习羊肠。\n天马戴青蝇，电秣驰康庄。\n适从何有来，如此醉梦乡。\n感时意踟蹰，惜往泪淋浪。\n厉阶起玉环，左计由石郎。\n天地行日月，万代乘景光。\n昼夜果可废，春秋诚荒唐。\n吾生直须臾，俯仰际八荒。\n来者不可见，远游赋彷徨。",
        "dynasty": "宋",
        "collection_info": null
    },
    {
        "title": "保涿州三诗 赵太祖墓",
        "author": "文天祥",
        "content": "我行保州塞，御河直其东。\n山川犹有灵，佳气何鬰葱。\n顾我巾车囚，厉气转秋蓬。\n瓣香欲往拜，惆怅临长空。",
        "dynasty": "宋",
        "collection_info": null
    },
    {
        "title": "保涿州三诗 楼桑",
        "author": "文天祥",
        "content": "我过梁门城，楼桑在其北。\n玄德已千年，青烟遶故宅。\n道傍为挥泪，徘徊秋风客。\n天下卧龙人，多少空抱膝。",
        "dynasty": "宋",
        "collection_info": null
    },
    {
        "title": "保涿州三诗 涿鹿",
        "author": "文天祥",
        "content": "我瞻涿鹿野，古来战蚩尤。\n轩辕此立极，玉帛朝诸侯。\n历历关河雁，随风鸣寒秋。\n迩来三千年，王气行幽州。",
        "dynasty": "宋",
        "collection_info": null
    },
    {
        "title": "过梁门",
        "author": "文天祥",
        "content": "一一金瓯在，双双镇璧全。\n土花开旧国，风絮渡江船。\n南北分新统，江淮号极边。\n更和天堑失，回首惨啼鹃。",
        "dynasty": "宋",
        "collection_info": null
    },
    {
        "title": "白沟河",
        "author": "文天祥",
        "content": "昔时张叔夜，统兵赴勤王。\n东都一不守，羸马迁龙荒。\n适过白沟河，裂眦鬚欲张。\n绝粒不遄死，仰天扼其吭。\n群臣总奄奄，一土垂天光。\n读史识其地，抚卷为凄凉。\n我生何不辰，异世忽相望。\n皇图遘阳九，天堑满飞堭。\n引兵诣阙下，捧土障澜狂。\n出使义不屈，持节还中郎。\n六飞独南海，金钺将煌煌。\n武侯空威心，出狩惊四方。\n吾属竟为虏，世事吁彼苍。\n思公有奇节，一死何慨慷。\n江淮我分地，我欲投沧浪。\n沧浪却不受，中原行路长。\n初登项籍宫，次览刘季邦。\n涉足河与济，回首嵩与恒。\n下车抚梁门，上马指楼桑。\n戴星渡一水，惨淡天微茫。\n行人为我言，宋辽此分疆。\n悬知公死处，为公出涕滂。\n恨不持束刍，徘徊官道傍。\n我死还在燕，烈烈同肝肠。\n今我为公哀，后来谁我伤。\n天地垂日月，斯人未云亡。\n文武道不坠，我辈终堂堂。",
        "dynasty": "宋",
        "collection_info": null
    },
    {
        "title": "怀孔明",
        "author": "文天祥",
        "content": "斜谷事不济，将星殒营中。\n至今出师表，读之泪沾胸。\n汉贼明大义，赤心贯苍穹。\n世以成败论，操懿真英雄。",
        "dynasty": "宋",
        "collection_info": null
    },
    {
        "title": "刘琨",
        "author": "文天祥",
        "content": "中原荡分崩，壮哉刘越石。\n连踪起幽并，隻手扶晋室。\n福华天意乘，匹磾生鬼蜮。\n公死百世名，天下分南北。",
        "dynasty": "宋",
        "collection_info": null
    },
    {
        "title": "祖逖",
        "author": "文天祥",
        "content": "平生祖豫州，白首起大事。\n东门长啸儿，为逊一头地。\n何哉戴若思，中道奋螳臂。\n豪杰事垂成，今古为短气。",
        "dynasty": "宋",
        "collection_info": null
    },
    {
        "title": "颜杲卿",
        "author": "文天祥",
        "content": "常山义旗奋，范阳哽喉咽。\n胡雏一狼狈，六飞入西川。\n哥舒降且拜，公舌膏戈鋋。\n人世谁不死，公死千万年。",
        "dynasty": "宋",
        "collection_info": null
    },
    {
        "title": "许远",
        "author": "文天祥",
        "content": "起师哭玄元，义气震天地。\n百战奋雄姿，脔妾士挥泪。\n睢阳水东流，双庙垂百世。\n当时令狐潮，乃为贼游说。",
        "dynasty": "宋",
        "collection_info": null
    },
    {
        "title": "过雪桥琉璃桥",
        "author": "文天祥",
        "content": "小桥度雪度琉璃，更有清霜滑马蹄。\n游子衣裳如铁冷，残星荒店野鷄啼。",
        "dynasty": "宋",
        "collection_info": null
    },
    {
        "title": "五月二日生朝",
        "author": "文天祥",
        "content": "北风吹满楚冠尘，笑捧蟠桃梦裏春。\n几岁已无笼鸽客，去年犹有送半人。\n江山如许非吾土，宇宙柰何多此身。\n不灭不生在何许，静中聊且养吾真。",
        "dynasty": "宋",
        "collection_info": null
    },
    {
        "title": "胡笳曲 一拍",
        "author": "文天祥",
        "content": "风尘澒洞昏王室，天地惨惨无颜色。\n而今西北自反胡，西望千山万山赤。\n叹息人间万事非，被驱不异犬与鷄。\n不知明月为谁好，来岁如今归未归。",
        "dynasty": "宋",
        "collection_info": null
    },
    {
        "title": "胡笳曲 二拍",
        "author": "文天祥",
        "content": "独立缥缈之飞楼，高视干坤又何愁。\n江风萧萧云拂地，笛声愤怒哀中流。\n邻鷄野哭如昨日，昨日晚晴今日黑。\n苍皇已就长途往，欲往城南忘南北。",
        "dynasty": "宋",
        "collection_info": null
    },
    {
        "title": "胡笳曲 三拍",
        "author": "文天祥",
        "content": "三年奔走空皮骨，三年笛裏关山月。\n中天月色好谁看，豺狼塞路人烟绝。\n寒刮肌肤北风利，牛马毛零缩如猬。\n塞上风云接地阴，咫尺但愁雷雨至。",
        "dynasty": "宋",
        "collection_info": null
    },
    {
        "title": "胡笳曲 四拍",
        "author": "文天祥",
        "content": "黄河北岸海西军，翻身向天仰射云。\n胡马长鸣不知数，衣冠南渡多崩奔。\n山木惨惨天欲雨，前有毒蛇后猛虎。\n欲问长安无使来，终日戚戚忍羁旅。",
        "dynasty": "宋",
        "collection_info": null
    },
    {
        "title": "胡笳曲 五拍",
        "author": "文天祥",
        "content": "北庭数有关中使，飘飘远自流沙至。\n胡人高鼻动成群，仍唱胡歌饮都市。\n中原无书归不得，道路只今多拥隔。\n身欲奋飞病在床，时独看云泪沾臆。",
        "dynasty": "宋",
        "collection_info": null
    },
    {
        "title": "胡笳曲 六拍",
        "author": "文天祥",
        "content": "胡人归来血洗箭，白马将军若雷电。\n蛮夷杂种错相干，洛阳宫殿烧焚尽。\n干戈兵革斗未已，魑魅魍魉徒为尔。\n恸哭秋原何处村，千村万落生荆杞。",
        "dynasty": "宋",
        "collection_info": null
    },
    {
        "title": "胡笳曲 七拍",
        "author": "文天祥",
        "content": "忆昔十五心尚孩，莫怪频频劝酒杯。\n孤城此日肠堪断，如何不饮令人哀。\n一去紫台连朔漠，月出云通雪山白。\n九度附书归洛阳，故国三年一消息。",
        "dynasty": "宋",
        "collection_info": null
    },
    {
        "title": "胡笳曲 八拍",
        "author": "文天祥",
        "content": "只今年纔十六七，风尘荏苒音书绝。\n胡骑长驱五六年，弊裘何啻连百结。\n愁对寒云雪满山，愁看冀北是长安。\n此身未知归定处，漂泊西南天地间。",
        "dynasty": "宋",
        "collection_info": null
    },
    {
        "title": "胡笳曲 九拍",
        "author": "文天祥",
        "content": "午夜漏声催晓箭，寒尽春生洛阳殿。\n汉主山河锦绣中，可惜春光不相见。\n自胡之反持干戈，一生抱恨空咨嗟。\n我已无家寻弟妹，此身那得更无家。\n南极一星朝北斗，每依南斗望京华。",
        "dynasty": "宋",
        "collection_info": null
    },
    {
        "title": "胡笳曲 十拍",
        "author": "文天祥",
        "content": "今年臈月冻全消，天涯涕泪一身遥。\n诸将亦自军中至，行人弓箭各在腰。\n白马嚼嚙黄金勒，三尺角弓两斛力。\n胡雁翅湿高飞难，一箭正坠双飞翼。",
        "dynasty": "宋",
        "collection_info": null
    },
    {
        "title": "胡笳曲 十一拍",
        "author": "文天祥",
        "content": "冬至阳生春又来，口虽吟咏心中哀。\n长笛谁能乱愁思，呼儿且覆掌中杯。\n云白山青万余里，壁立石城横塞起。\n元戎小队出郊垧，天寒日暮山谷裏。",
        "dynasty": "宋",
        "collection_info": null
    },
    {
        "title": "胡笳曲 十二拍",
        "author": "文天祥",
        "content": "洛阳一别四千里，边庭流血成海水。\n自经丧乱少睡眠，手脚冻皴皮肉死。\n反鏁衡门守环堵，稚子无忧走风雨。\n此时与子空归来，喜得与子长夜语。",
        "dynasty": "宋",
        "collection_info": null
    },
    {
        "title": "胡笳曲 十三拍",
        "author": "文天祥",
        "content": "大儿九龄色清彻，骅骝作驹已汗血。\n小儿五岁气食牛，冰壶玉衡悬清秋。\n罢琴惆怅月照席，人生有情泪沾臆。\n离别不堪无限意，更为后会知何地。\n酒肉如山又一时，只今未醉已先悲。",
        "dynasty": "宋",
        "collection_info": null
    },
    {
        "title": "胡笳曲 十四拍",
        "author": "文天祥",
        "content": "北归秦川多鼓鼙，禾生陇亩无东西。\n三步回头五步坐，谁家捣练风凄凄。\n已近苦寒月，惨惨中肠悲。\n自恐二男儿，不得相追随。\n去留俱失意，徘徊感生离。\n十年蹴踘将雏远，目极伤神谁为携。\n此别还须各努力，无使霜露沾人衣。",
        "dynasty": "宋",
        "collection_info": null
    },
    {
        "title": "胡笳曲 十五拍",
        "author": "文天祥",
        "content": "寒雨飒飒枯树湿，坐卧只多少行立。\n青春欲暮急还乡，非关使者征求急。\n欲别上马身无力，去住彼此无消息。\n关塞萧条行路难，行路难行涩如棘。\n男儿性命绝可怜，十日不一见颜色。",
        "dynasty": "宋",
        "collection_info": null
    },
    {
        "title": "胡笳曲 十六拍",
        "author": "文天祥",
        "content": "乃知贫贱别更苦，况我飘转无定所。\n心怀百忧復千虑，世人那得知其故。\n娇儿不离膝，哀哉两决绝。\n也復可怜人，里巷尽呜咽。\n断肠分手各风烟，中间消息两茫然。\n自断此生休问天，看射猛虎终残年。",
        "dynasty": "宋",
        "collection_info": null
    },
    {
        "title": "胡笳曲 十七拍",
        "author": "文天祥",
        "content": "江头宫殿锁千门，千家今有百家存。\n面粧首饰杂啼痕，教我叹恨伤精魂。\n自有两儿郎，忽在天一方。\n胡尘暗天道路长，安得送我置汝傍。",
        "dynasty": "宋",
        "collection_info": null
    },
    {
        "title": "胡笳曲 十八拍",
        "author": "文天祥",
        "content": "事殊兴极忧思集，足茧荒山转愁疾。\n汉家山东二百州，青是烽烟白人骨。\n入门依旧四壁空，一斛旧水藏蛟龙。\n年过半百不称意，此曲哀怨何时终。",
        "dynasty": "宋",
        "collection_info": null
    },
    {
        "title": "上巳",
        "author": "文天祥",
        "content": "昔自长淮树去帆，今从燕蓟眺东南。\n泥沙一命九分九，风雨六年三月三。\n地下故人那可作，天涯游子竟何堪。\n便从饿死伤迟暮，面对西山已发惭。",
        "dynasty": "宋",
        "collection_info": null
    },
    {
        "title": "寒食",
        "author": "文天祥",
        "content": "苦海周遭断去帆，东风吹泪向天南。\n龙蛇泽裏清明五，燕雀笼中寒食三。\n扑面风沙惊我在，满襟霜露痛谁堪。\n何当归骨先人墓，千古不为丘首惭。",
        "dynasty": "宋",
        "collection_info": null
    },
    {
        "title": "览镜见鬚髯消落为之流涕",
        "author": "文天祥",
        "content": "万里飘零等一毫，满前风景恨滔滔。\n泪如杜宇喉中血，鬚似苏郎节上旄。\n今日形骸迟一死，向来事业竟徒劳。\n青山是我安魂处，清梦时时赋大刀。",
        "dynasty": "宋",
        "collection_info": null
    },
    {
        "title": "读赤壁赋前后二首  其一",
        "author": "文天祥",
        "content": "昔年仙子谪黄州，赤壁矶头汗漫游。\n今古兴亡真过影，干坤俯仰一虚舟。\n人间忧患何曾少，天上风流更有不。\n我亦洞箫吹一曲，不知身世是蜉蝣。",
        "dynasty": "宋",
        "collection_info": null
    },
    {
        "title": "读赤壁赋前后二首  其二",
        "author": "文天祥",
        "content": "一笑沧波浩浩流，隻鷄斗酒更扁舟。\n八龙写作诗中案，孤鹤来为梦裏游。\n杨柳远烟连北府，芦花新月对南楼。\n玉仙来往清风夜，还识江山似旧不。",
        "dynasty": "宋",
        "collection_info": null
    },
    {
        "title": "自叹",
        "author": "文天祥",
        "content": "门揜牢愁白日过，不应老子坐婆娑。\n虽生得似无生好，欲死其如不死何。\n王蠋高风真可挹，鲁连大节岂容磨。\n东流不尽铜驼恨，四海悠悠总一波。",
        "dynasty": "宋",
        "collection_info": null
    },
    {
        "title": "端午初度  其一",
        "author": "文天祥",
        "content": "死所初何怨，生朝只自知。\n颇怀常杕意，忍诵蓼莪诗。\n浮世百年梦，高人千载期。\n楚囚一杯水，胜似九霞巵。",
        "dynasty": "宋",
        "collection_info": null
    },
    {
        "title": "端午初度  其二",
        "author": "文天祥",
        "content": "向来松下鹤，今日傍谁门。\n梦见瑶池沸，愁看玉垒昏。\n所思多死所，焉用独生存。\n可惜菖蒲老，风烟满故园。",
        "dynasty": "宋",
        "collection_info": null
    },
    {
        "title": "端午即事",
        "author": "文天祥",
        "content": "五月五日午，赠我一枝艾。\n故人不可见，新知万里外。\n丹心照夙昔，鬓髮日已改。\n我欲从灵均，三湘隔辽海。",
        "dynasty": "宋",
        "collection_info": null
    },
    {
        "title": "自述二首  其一",
        "author": "文天祥",
        "content": "当年嚼血洒铜驼，风气悠悠柰若何。\n汉贼已成千古恨，楚囚不觉二年过。\n古今咸道天骄子，老去忽如春梦婆。\n试把睢阳双庙看，只今事业愧蹉跎。",
        "dynasty": "宋",
        "collection_info": null
    },
    {
        "title": "自述二首  其二",
        "author": "文天祥",
        "content": "江南啼血送残春，漂泊风沙万里身。\n汉末固应多死士，周余乃止一遗民。\n乍看鬚少疑非我，只要心存尚是人。\n坐拥牢愁书眼倦，土床伸脚任吾真。",
        "dynasty": "宋",
        "collection_info": null
    },
    {
        "title": "五月十七夜大雨歌",
        "author": "文天祥",
        "content": "去年五月望，流水满一房。\n今年后三夕，大雨復没床。\n我辞江海来，中原路茫茫。\n舟楫不復见，车马驰康庄。\n矧居圜土中，得水犹得浆。\n忽如巨石浸，仓卒殊彷徨。\n明星尚未启，大风方发狂。\n叫呼人不譍，宛转水中央。\n壁下有水穴，群鼠走踉蹡。\n或如鱼泼剌，垫溺无所藏。\n周身莫如物，患至不得防。\n业为世间人，何处逃祸殃。\n朝来闢沟道，宛如决陂塘。\n尽室泥泞涂，化为糜烂场。\n炎蒸迫其上，臭腐熏其傍。\n恶气所侵薄，疫疠何可当。\n楚囚欲何之，寝食此一方。\n羁栖无復望，坐待仆且僵。\n干坤莽空阔，何为此凉凉。\n达人识义命，此事关纲常。\n万物方焦枯，皇皇祷穹苍。\n上帝实好生，夜半下龙章。\n但愿天下人，家家足稻粱。\n我命浑小事，我死庸何伤。",
        "dynasty": "宋",
        "collection_info": null
    },
    {
        "title": "先太师忌日",
        "author": "文天祥",
        "content": "万里先人忌，呼号痛不天。\n遗孤余二纪，旷祀忽三年。\n永恨丘园隔，遥怜弟妹圆。\n义方如昨日，地下想欣然。",
        "dynasty": "宋",
        "collection_info": null
    },
    {
        "title": "筑房子歌",
        "author": "文天祥",
        "content": "自予居狴犴，一室以自治。\n二年二大雨，地污实成池。\n圄人为我恻，畚土以筑之。\n筑之可二尺，宛然水中坻。\n初运朽壤来，臭秽恨莫追。\n掩鼻不可近，牛皂鷄于埘。\n须臾传黑坟，千杵鸣参差。\n但见如坻平，粪土不復疑。\n乃知天下事，不在论镃基。\n苟可掩耳目，臭腐夸神奇。\n世人所不辨，羊质而虎皮。\n大者莫不然，小者又何知。\n深居守我玄，默观道推移。\n何时蝉蜕去，忽与浊世违。",
        "dynasty": "宋",
        "collection_info": null
    },
    {
        "title": "有感",
        "author": "文天祥",
        "content": "已矣勿復道，安之如自然。\n闲陪黄奶坐，倦退白衣眠。\n一死知何地，此生休问天。\n怪哉茨野客，宿果堕幽燕。",
        "dynasty": "宋",
        "collection_info": null
    },
    {
        "title": "正气歌",
        "author": "文天祥",
        "content": "天地有正气，杂然赋流形。\n下则为河岳，上则为日星。\n于人曰浩然，沛乎塞苍冥。\n皇路当清夷，含和吐明庭。\n时穷节乃见，一一垂丹青。\n在齐太史简，在晋董狐笔。\n在秦张良椎，在汉苏武节。\n为严将军头，为嵇侍中血。\n为张睢阳齿，为颜常山舌。\n或为辽东帽，清操厉冰雪。\n或为出师表，鬼神泣壮烈。\n或为渡江楫，慷慨吞胡羯。\n或为击贼笏，逆竖头破裂。\n是气所旁薄，凛烈万古存。\n当其贯日月，生死安足论。\n地维頼以立，天柱頼以尊。\n三纲实系命，道义为之根。\n嗟予遘阳九，隶也实不力。\n楚囚缨其冠，传车送穷北。\n鼎镬甘如饴，求之不可得。\n阴房閴鬼火，春院閟天黑。\n牛骥同一皂，鷄栖凤凰食。\n一朝蒙雾露，分作沟中瘠。\n如此再寒暑，百沴自辟易。\n嗟哉沮洳场，为我安乐国。\n岂有他缪巧，阴阳不能贼。\n顾此耿耿在，仰视浮云白。\n悠悠我心悲，苍天曷有极。\n哲人日已远，典刑在夙昔。\n风檐展书读，古道照颜色。",
        "dynasty": "宋",
        "collection_info": null
    },
    {
        "title": "七月二日大雨歌",
        "author": "文天祥",
        "content": "燕山五六月，气候苦不常。\n积阴绵五旬，畏景淡无光。\n天漏比西极，地湿等南方。\n今何苦常雨，昔何苦常旸。\n七月二日夜，天工为谁忙。\n浮云黑如墨，飘风怒如狂。\n滂沱至夜半，天地为低昂。\n势如蛟龙出，平陆俄怀襄。\n初疑倒巫峡，又似翻潇湘。\n千门各已闭，仰视天茫茫。\n但闻屋侧声，人力无支当。\n嗟哉此圜土，占胜非高冈。\n赭衣无容足，南房并北房。\n北房水二尺，聚立唯东箱。\n桎梏犹自可，凛然覆穹墙。\n嘈嘈復杂杂，烝汗流成浆。\n张目以待旦，沈沈漏何长。\n南冠者为谁，独居沮洳场。\n此夕水弥满，浮动八尺床。\n壁老如欲压，守者殊皇皇。\n我方鼾鼻睡，逍遥游帝乡。\n百年一大梦，所历皆黄粱。\n死生已勘破，身世如遗忘。\n雄鷄叫东白，渐闻语声扬。\n论言苦飘扬，形势犹仓黄。\n起来立泥涂，一笑褰衣裳。\n遗书宛在架，吾道终未亡。",
        "dynasty": "宋",
        "collection_info": null
    },
    {
        "title": "咏怀",
        "author": "文天祥",
        "content": "阴阳相烹然，天地一釜鬵。\n人生居其间，便同肉在砧。\n热犹以火燎，湿犹以汤浔。\n一岁一煅炼，老形忽骎骎。\n吾生四十六，弱质本不任。\n矧当五六年，患难长侵寻。\n子卿羝羊节，少陵杜鹃心。\n酷罚毒我肤，深忧烦我襟。\n嗟嗟夏涉秋，天道何其淫。\n或时日杲杲，或时雨淋淋。\n方如坐蒸甑，又似立烘煁。\n水火交相禅，益热与益深。\n宛转儿戏中，日夜空呻吟。\n何如真鼎镬，殊我一寸金。\n脱此寒暑殻，谁能復岖嵚。",
        "dynasty": "宋",
        "collection_info": null
    },
    {
        "title": "偶成",
        "author": "文天祥",
        "content": "昨朝门前地寸裂，今朝床下泥尺深。\n人生世间一蒲柳，岂堪日炙復雨淋。\n起来高歌离骚赋，睡去细和梁父吟。\n已矣已矣尚何道，犹有天地知吾心。",
        "dynasty": "宋",
        "collection_info": null
    },
    {
        "title": "移司即事",
        "author": "文天祥",
        "content": "燕山积雨泥塞道，大屋欹倾小成倒。\n赭衣棘下无颜色，仓卒移司避流潦。\n行行桎梏如贯鱼，怜我龙钟迟明早。\n我来二十有一月，若书下下几一考。\n梦回恍忆入新衙，不知传舍何时了。\n寄书痴儿了家事，九牛一毛亦云小。\n天门皇皇虎豹立，下土孤臣泣云表。\n莫令赤子尽为鱼，早愿当空日杲杲。",
        "dynasty": "宋",
        "collection_info": null
    },
    {
        "title": "不睡",
        "author": "文天祥",
        "content": "频搔白首强忧煎，细雨青灯思欲颠。\n南北东西三万里，古今上下几千年。\n只因知事翻成恼，未到放心那得眠。\n眼不识丁马前卒，隔床鼾鼻正陶然。",
        "dynasty": "宋",
        "collection_info": null
    },
    {
        "title": "宫籍监  其一",
        "author": "文天祥",
        "content": "尘满南冠岁月深，蹔移一室倚旃林。\n天怜元是青山客，分与窗根两树阴。",
        "dynasty": "宋",
        "collection_info": null
    },
    {
        "title": "宫籍监  其二",
        "author": "文天祥",
        "content": "壁间颇自有龙蛇，元是谁人小住家。\n不似为囚似为客，倚窗望断暮天涯。",
        "dynasty": "宋",
        "collection_info": null
    },
    {
        "title": "宫籍监  其三",
        "author": "文天祥",
        "content": "曾过卢沟望塔尖，今朝塔影接虚檐。\n道人心事真方丈，静坐日长云满帘。",
        "dynasty": "宋",
        "collection_info": null
    },
    {
        "title": "宫籍监  其四",
        "author": "文天祥",
        "content": "军衙马足起黄埃，门掩西风梦正回。\n自入燕关人世隔，隔墙忽送市声来。",
        "dynasty": "宋",
        "collection_info": null
    },
    {
        "title": "宫籍监  其五",
        "author": "文天祥",
        "content": "新来窗壁颇玲珑，尽把前时臭腐空。\n好丑元来都是幻，蘧庐一付梦魂中。",
        "dynasty": "宋",
        "collection_info": null
    },
    {
        "title": "还司即事  其一",
        "author": "文天祥",
        "content": "幙燕方如寄，屠羊忽復旋。\n霜枝空独立，雪窖已三迁。\n漂泊知何所，逍遥付自然。\n庭空谁共语，拄颊望青天。",
        "dynasty": "宋",
        "collection_info": null
    },
    {
        "title": "还司即事  其二",
        "author": "文天祥",
        "content": "秋声满南国，一叶此飘蓬。\n墙外千门逈，庭皋四壁空。\n谁家馿吼月，隔巷犬嘷风。\n灯暗人无寐，沉沉夜正中。",
        "dynasty": "宋",
        "collection_info": null
    },
    {
        "title": "夜起二绝  其一",
        "author": "文天祥",
        "content": "惆怅高歌入睡乡，梦中魂魄尚飞扬。\n起来露立频搔首，夜静无风自在凉。",
        "dynasty": "宋",
        "collection_info": null
    },
    {
        "title": "夜起二绝  其二",
        "author": "文天祥",
        "content": "三年独立已成僧，欲与何人说葛藤。\n夜夜隔墙囚叫佛，三生因果伴孤灯。",
        "dynasty": "宋",
        "collection_info": null
    },
    {
        "title": "还狱",
        "author": "文天祥",
        "content": "人情感故物，百年多离忧。\n桑下住三宿，应者犹迟留。\n矧兹方丈室，屏居二春秋。\n夜眠与昼坐，隤乎安楚囚。\n自罹大雨水，圜土俱荡舟。\n此身委传舍，迁徙无定谋。\n去之已旬月，宫室重绸缪。\n今夕果何夕，復此搔白头。\n恍如流浪人，一旦归旧游。\n故家不可復，故国已成丘。\n对此重回首，汪然涕泗流。\n人生如空花，随风任飘浮。\n哲人贵知命，乐天復何求。",
        "dynasty": "宋",
        "collection_info": null
    },
    {
        "title": "偶赋",
        "author": "文天祥",
        "content": "苍苍已如此，梁父共谁吟。\n袖有忠臣传，床无壮士金。\n收心归寂灭，随性过光阴。\n一笑西山晚，门前秋雨深。",
        "dynasty": "宋",
        "collection_info": null
    },
    {
        "title": "读杜诗",
        "author": "文天祥",
        "content": "平生踪迹只奔波，偏是文章被折磨。\n耳想杜鹃心事苦，眼看胡马泪痕多。\n千年夔峡有诗在，一夜耒江如酒何。\n黄土一丘随处是，故乡归骨任蹉跎。",
        "dynasty": "宋",
        "collection_info": null
    },
    {
        "title": "感怀二首  其一",
        "author": "文天祥",
        "content": "交游兵后似蓬飞，流落天涯鹊绕枝。\n唐室老臣唯我在，柳州先友託谁碑。\n泥涂犹幸瞻佳士，甘雨如何遇故知。\n一死一生情义重，莫嫌收拾老牛尸。",
        "dynasty": "宋",
        "collection_info": null
    },
    {
        "title": "感怀二首  其二",
        "author": "文天祥",
        "content": "伏龙欲夹太阳飞，独柱擎天力弗支。\n北海风沙漫汉节，浯溪烟雨暗唐碑。\n书空已恨天时去，惜往徒怀国士知。\n抱膝对人復何语，纷纷坐冢卧为尸。",
        "dynasty": "宋",
        "collection_info": null
    },
    {
        "title": "先两国初忌",
        "author": "文天祥",
        "content": "北风吹黄花，落木寒萧飕。\n哀哀我慈母，玉化炎海秋。\n日月水东流，音容隔悠悠。\n小祥哭下邳，大祥哭幽州。\n今此復何夕，荏苒三星周。\n嗟哉不肖孤，宗职旷不修。\n昔母肉未寒，委身堕寇雠。\n仰药早云遂，庶从地下游。\n太阿落人手，死生不自由。\n南冠坐绝域，大期落淹流。\n白华下玄髮，碧苏生缁裘。\n心口自相语，形影旁无俦。\n空庭鬼火閴，天黑对牢愁。\n鱼轩在何处，魂魄今安否。\n儿女各北归，坟墓委南陬。\n寒食雨凄凄，盂饭谁与投。\n荆棘缠蔓草，狐兔缘荒丘。\n长夜良寂寞，与我同幽幽。\n我心亦劳止，我命实不犹。\n昨夕梦堂上，乐昔欢绸缪。\n觉来尚恍惚，血涕连衾禂。\n晨兴一瓣香，痛如螫在头。\n吾家白云下，万里同关忧。\n遥怜弟与妹，几筵罗庶羞。\n既伤母在殡，又念兄在囚。\n兄囚不足念，毋亦为母谋。\n三圣去已远，穹垠莽洪流。\n缅怀百世虑，白骨甘填沟。\n冥冥先大夫，鬰鬰苍松楸。\n防山迄合葬，瞑目復何求。",
        "dynasty": "宋",
        "collection_info": null
    },
    {
        "title": "重阳",
        "author": "文天祥",
        "content": "万里飘零两鬓蓬，故乡秋色老梧桐。\n雁栖新月江湖满，燕别斜阳巷陌空。\n落叶何心定流水，黄花无主更西风。\n干坤遗恨知多少，前日龙山如梦中。",
        "dynasty": "宋",
        "collection_info": null
    },
    {
        "title": "又三绝  其一",
        "author": "文天祥",
        "content": "世事蒙蒙醉不知，南山秋意满东篱。\n黄花何故无颜色，应为元嘉以后诗。",
        "dynasty": "宋",
        "collection_info": null
    },
    {
        "title": "又三绝  其二",
        "author": "文天祥",
        "content": "人间万事转头空，皂帽飘萧一病翁。\n不学孟嘉狂落魄，故将白髮向西风。",
        "dynasty": "宋",
        "collection_info": null
    },
    {
        "title": "又三绝  其三",
        "author": "文天祥",
        "content": "老来忧患易凄凉，说到悲秋更断肠。\n世事不堪逢九九，休言今日是重阳。",
        "dynasty": "宋",
        "collection_info": null
    },
    {
        "title": "夜",
        "author": "文天祥",
        "content": "秋光连夜色，万里客凄凄。\n落木空山杳，孤云故国迷。\n衾寒霜正下，灯晚月平西。\n梦过重成梦，千门鷄乱啼。",
        "dynasty": "宋",
        "collection_info": null
    },
    {
        "title": "雨雪",
        "author": "文天祥",
        "content": "秋色金台路，殷殷半马蹄。\n因风随作雪，有雨便成泥。\n过眼惊新梦，伤心忆旧题。\n江云愁万迭，遗恨鹧鸪啼。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "文天祥",
        "content": "灯影沉沉夜气清，朔风吹梦度江城。\n觉来知打明钟未，忽听邻家叫佛声。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "文天祥",
        "content": "乌兔东西不住天，平生奔走亦茫然。\n向来鞅掌真堪笑，烂熳如今独自眠。",
        "dynasty": "宋",
        "collection_info": null
    },
    {
        "title": "得儿女消息",
        "author": "文天祥",
        "content": "故国斜阳草自春，争元作相总成尘。\n孔明已负金刀志，元亮犹怜典午身。\n骯脏到头方是汉，娉婷更欲向何人。\n痴儿莫问今生计，还种来生未了因。",
        "dynasty": "宋",
        "collection_info": null
    },
    {
        "title": "为或人赋",
        "author": "文天祥",
        "content": "悠悠成败百年中，笑看柯山局未终。\n金马胜游成旧雨，铜驼遗恨付西风。\n黑头尔自夸江总，冷齿人能说褚公。\n龙首黄扉真一梦，梦回何面见江东。",
        "dynasty": "宋",
        "collection_info": null
    },
    {
        "title": "世事",
        "author": "文天祥",
        "content": "世事孤鸿外，人生落日西。\n棋淫诗兴薄，书倦梦魂迷。\n汩汩驰还坐，悠悠笑即啼。\n一真吾自得，开眼总筌蹄。",
        "dynasty": "宋",
        "collection_info": null
    },
    {
        "title": "断雁",
        "author": "文天祥",
        "content": "断雁西江远，无家寄万金。\n干坤风月老，沙漠岁年深。\n白日去如梦，青天知此心。\n素琴弦已绝，不绝是南音。",
        "dynasty": "宋",
        "collection_info": null
    },
    {
        "title": "小年",
        "author": "文天祥",
        "content": "燕朔逢穷腊，江南拜小年。\n岁时生处乐，身世死为缘。\n鸦噪千山雪，鸿飞万里天。\n出门意寥廓，四顾但茫然。",
        "dynasty": "宋",
        "collection_info": null
    },
    {
        "title": "除夜",
        "author": "文天祥",
        "content": "干坤空落落，岁月去堂堂。\n末路惊风雨，穷边饱雪霜。\n命随年欲尽，身与世俱忘。\n无復屠苏梦，挑灯夜未央。",
        "dynasty": "宋",
        "collection_info": null
    },
    {
        "title": "壬午",
        "author": "文天祥",
        "content": "忆昔三月朔，岁在火鼠乡。\n朝登迎銮镇，夜宿清边堂。\n于时坌飙雾，阳精黯无芒。\n胡羯犯彤宫，犬戎升御床。\n惨淡铜驼泣，威垂朱鸟翔。\n我欲疏河岳，借助金与汤。\n吾道率旷野，绕树空彷徨。\n慷慨抚鰲背，艰关出羊肠。\n扶日上天门，随云拜东皇。\n祖逖誓兴晋，郑畋义扶唐。\n人谋岂云及，天命不于常。\n泗水沉洛鼎，蓟丘植汶篁。\n瑶宫可敦后，玉陛单于王。\n革命旷千古，被髮绵八荒。\n海流忽西注，天旋俄右方。\n嗟予俘为馘，万里劳梯航。\n秋风上瓯脱，夜雪卧桁杨。\n南冠郑大夫，北窖苏中郎。\n龙蛇共窟穴，蚁蝨连衣裳。\n周旋溲勃间，宛转沮洳场。\n漠漠苍天黑，悠悠白日黄。\n风埃满沙漠，岁月稔星霜。\n地下双气烈，狱中孤愤长。\n唯存葵藿心，不改铁石肠。\n断舌奋常山，抉齿厉睢阳。\n此志已沟壑，余命终岩墙。\n夷吾不可作，仲连久云亡。\n王衍劝石勒，冯道朝德光。\n末俗正靡靡，横流已汤汤。\n余子不足言，丈夫何可当。\n出门仰天笑，云山浩苍苍。",
        "dynasty": "宋",
        "collection_info": null
    },
    {
        "title": "生日",
        "author": "文天祥",
        "content": "忆昔闲居日，端二逢始生。\n升堂拜亲寿，抠衣接宾荣。\n载酒出郊去，江花相送迎。\n诗歌和盈轴，铿戛金石声。\n于时果何时，朝野方休明。\n人生足自乐，帝力无能名。\n譬如江海鱼，与水俱忘情。\n讵知君父恩，天地同生成。\n旄头忽堕地，氛雾迷三精。\n黄屋朔风捲，园林杀气平。\n四海靡所骋，三年老于行。\n宾僚半荡覆，妻子同飘零。\n无几哭慈母，有顷遭溃兵。\n束兵献穹帐，囚首送空囹。\n痛甚衣冠烈，甘于鼎镬烹。\n死生久已定，宠辱安足惊。\n不图坐罗网，四见槐云青。\n朱颜日復少，玄髮益以星。\n往事真蕉鹿，浮名一草萤。\n牢愁写玄语，初度感骚经。\n朝登蓬莱门，暮涉芙蓉城。\n忽復临故国，摇摇我心旌。\n想见家下人，念我涕为倾。\n交朋说畴昔，惆怅鷄豚盟。\n空花从何来，为吾舞娉婷。\n莫道无人歌，时鸟不可听。\n达人贵知命，俗士空劳形。\n吾生復安适，拄颊观苍冥。",
        "dynasty": "宋",
        "collection_info": null
    },
    {
        "title": "端午",
        "author": "文天祥",
        "content": "五月五日午，熏风自南至。\n试为问大钧，举杯三酹地。\n田文当日生，屈原当日死。\n生为薛城君，死作汨罗鬼。\n高堂狐兔游，雍门发悲涕。\n人命草头露，荣华风过耳。\n唯有烈士心，不随水俱逝。\n至今荆楚人，江上年年祭。\n不知生者荣，但知死者贵。\n勿谓死可憎，勿谓生可喜。\n万物皆有尽，不灭唯天理。\n百年如一日，一日或千岁。\n秋风汾水辞，春暮兰亭记。\n莫作留连悲，高歌舞槐翠。",
        "dynasty": "宋",
        "collection_info": null
    },
    {
        "title": "自叹三首  其一",
        "author": "文天祥",
        "content": "猛思身世事，四十七年无。\n鹤髮俄然在，鸾飞久已殂。\n二儿化成土，六女掠为奴。\n只有南冠在，何妨是丈夫。",
        "dynasty": "宋",
        "collection_info": null
    },
    {
        "title": "自叹三首  其二",
        "author": "文天祥",
        "content": "北辙更寒暑，南冠几晦冥。\n家山时入梦，妻子亦关情。\n惆怅心如失，崎岖命復轻。\n遭时命如此，薄分笑三生。",
        "dynasty": "宋",
        "collection_info": null
    },
    {
        "title": "自叹三首  其三",
        "author": "文天祥",
        "content": "疾病连三次，形容落九分。\n几成白宰相，谁识故将军。\n暗坐羞红日，闲眠想白云。\n苍苍竟何意，未肯丧斯文。",
        "dynasty": "宋",
        "collection_info": null
    },
    {
        "title": "病目二首  其一",
        "author": "文天祥",
        "content": "近来烦恼障，左目忽茫茫。\n聂政心虽碎，刘伶醉未忘。\n问天天不应，食日日何伤。\n万想由来假，收拾太乙光。",
        "dynasty": "宋",
        "collection_info": null
    },
    {
        "title": "病目二首  其二",
        "author": "文天祥",
        "content": "向来岩下电，无故眩生花。\n达磨面向壁，卢仝□塌沙。\n灯前心欲碎，镜裏鬓空华。\n何日看明月，沈沈斗柄斜。",
        "dynasty": "宋",
        "collection_info": null
    },
    {
        "title": "有感",
        "author": "文天祥",
        "content": "心在六虚外，不知身网罗。\n病中长日过，梦裏好时多。\n夜夜频能坐，时时亦自歌。\n平生此光景，回首笑呵呵。",
        "dynasty": "宋",
        "collection_info": null
    },
    {
        "title": "早起",
        "author": "文天祥",
        "content": "晓日半窗红，邻鷄振翼雄。\n余子贪慵睡，佳人理髮蓬。\n未忘尘俗虑，那免是非攻。\n前山浑不见，笼翠雾烟中。",
        "dynasty": "宋",
        "collection_info": null
    },
    {
        "title": "赠许柏溪惟一",
        "author": "文天祥",
        "content": "长风吹飞藿，蜻蛚吟野草。\n流光速代谢，兴怀令人老。\n游子中夜起，悠悠酣且歌。\n明月委清照，江湖秋涉多。\n岂无临淄鱼，亦有邯郸酒。\n怀古招王孙，登高重回首。",
        "dynasty": "宋",
        "collection_info": null
    },
    {
        "title": "生朝",
        "author": "文天祥",
        "content": "客中端二日，风雨送牢愁。\n昨岁犹潘母，今年更楚囚。\n田园荒吉水，妻子老幽州。\n莫作长生祝，吾心在首丘。",
        "dynasty": "宋",
        "collection_info": null
    },
    {
        "title": "西瓜吟",
        "author": "文天祥",
        "content": "拔出金佩刀，斫破苍玉瓶。\n千点红樱桃，一团黄水晶。\n下咽顿除烟火气，入齿便作冰雪声。\n长安清富说邵平，争如汉朝作公卿。",
        "dynasty": "宋",
        "collection_info": null
    },
    {
        "title": "石三峰为示十字云昔日乘龙贵今朝汗马劳为足六句",
        "author": "文天祥",
        "content": "云低昏海日，风急沸洪涛。\n昔日乘龙贵，今朝汗马劳。\n纨绮污尘土，珠玉委蓬蒿。\n若作凄然赋，吾将仆命骚。",
        "dynasty": "宋",
        "collection_info": null
    },
    {
        "title": "蚤秋",
        "author": "文天祥",
        "content": "寒魄澹玄河，商飙慓明发。\n羁人坐环堵，壮士衣穿褐。\n晋陵谁復新，秦陵尚云秣。\n夫君百世心，患不在饥渴。",
        "dynasty": "宋",
        "collection_info": null
    },
    {
        "title": "寄惠州弟",
        "author": "文天祥",
        "content": "五十年兄弟，一朝生别离。\n雁行长已矣，马足远何之。\n葬骨知无地，论心更有谁。\n亲丧君自尽，犹子是吾儿。",
        "dynasty": "宋",
        "collection_info": null
    },
    {
        "title": "感伤",
        "author": "文天祥",
        "content": "地维倾渤澥，天柱折昆崙。\n清夜为挥泪，白云空断魂。\n死生苏子节，贵贱翟公门。\n高庙神灵在，干坤付不言。",
        "dynasty": "宋",
        "collection_info": null
    },
    {
        "title": "自叹",
        "author": "文天祥",
        "content": "海阔南风慢，天昏北斗斜。\n孤臣伤失国，游子叹无家。\n官饭身如寄，征衣鬓欲华。\n越王台上望，家国在天涯。",
        "dynasty": "宋",
        "collection_info": null
    },
    {
        "title": "虎头山",
        "author": "文天祥",
        "content": "蚤不逃秦帝，终然陷楚囚。\n故园春草梦，旧国夕阳愁。\n妾妇生何益，男儿死未休。\n虎头山下路，挥泪忆虔州。",
        "dynasty": "宋",
        "collection_info": null
    },
    {
        "title": "战场",
        "author": "文天祥",
        "content": "三年海峤拥貔貅，一日蹉跎白尽头。\n垓下雌雄羞故老，长安咫尺泣孤囚。\n鱼龙沸海地为泣，烟雨满山天也愁。\n万死小臣无足憾，荡阴谁共侍中游。",
        "dynasty": "宋",
        "collection_info": null
    },
    {
        "title": "哭崖山",
        "author": "文天祥",
        "content": "宝藏如山席六宗，楼船千迭水晶宫。\n吴儿进退寻常事，汉氏存亡顷刻中。\n诸老丹心付流水，孤臣血泪洒南风。\n早来朝市今何处，如悟人间万法空。",
        "dynasty": "宋",
        "collection_info": null
    },
    {
        "title": "上冢吟",
        "author": "文天祥",
        "content": "余昔从君时，上堂拜姑嫜。\n相携上祖冢，岁时持酒浆。\n姑嫜相继没，马鬣不在乡。\n共君瓯盂饭，清涕流襦裳。\n君贫初赴官，有家不得将。\n妾无应书儿，松槚自成行。\n君别不復归，岁月何茫茫。\n长安拥朱绶，执雁事侯王。\n岂无一纸书，道路阻且长。\n年年酹寒食，妾心良自伤。\n君家旧巾栉，至今袭且藏。\n谅君霜露心，白首遥相望。",
        "dynasty": "宋",
        "collection_info": null
    },
    {
        "title": "葬无主墓碑",
        "author": "文天祥",
        "content": "路逢一石碑，亭亭傲风雨。\n停骖彷佛看，云是无主墓。\n末书戊申岁，屈指九十秋。\n是时龙渡江，甲子恍一周。\n借问葬者谁，承平百世祖。\n亦有周余民，战骨委黄土。\n太祖下江南，誓不戮一人。\n神孙再立国，天以报至仁。\n大河流血丹，屠毒谁之罪。\n潼关忽不守，皇皇依汴蔡。\n螳螂知捕蝉，不知黄雀来。\n今古有兴废，重为生人哀。",
        "dynasty": "宋",
        "collection_info": null
    },
    {
        "title": "邳州哭母小祥",
        "author": "文天祥",
        "content": "我有母圣善，鸾飞星一周。\n去年哭海上，今年哭邳州。\n遥想仲季间，木主布筵几。\n我躬已不阅，祀事付支子。\n使我早沦落，如此终天何。\n及今毕亲丧，于分亦已多。\n母尝教我忠，我不违母志。\n及泉会相见，鬼神共欢喜。",
        "dynasty": "宋",
        "collection_info": null
    },
    {
        "title": "哭母大祥",
        "author": "文天祥",
        "content": "前年惠州哭母敛，去年邳州哭母期。\n今年飘泊在何处，燕山狱裏菊花时。\n哀哀黄花如昨日，两度星周俄箭疾。\n人间送死一大事，生儿富贵不得力。\n祇今谁人守坟墓，零落瘴乡一堆土。\n大儿狼狈勿復道，下有二儿并二女。\n一儿一女亦在燕，佛庐设供捐金钱。\n一儿一女家下祭，病脱麻衣日晏眠。\n夜来好梦归故国，忽然海上见颜色。\n一声鷄叫泪满床，化为清血衣裳湿。\n当年嫠纬意谓何，亲曾抚我夜枕戈。\n古来全忠不全孝，世事至此甘滂沱。\n夫人开国分齐魏，生荣死哀送天地。\n悠悠国破与家亡，平生无憾惟此事。\n二郎已作门户谋，江南葬母麦满舟。\n不知何日归兄骨，狐死犹应正首丘。",
        "dynasty": "宋",
        "collection_info": null
    },
    {
        "title": "先太师忌日",
        "author": "文天祥",
        "content": "太师忌汗漫，二纪似跳丸。\n弟妹俱成立，家乡忍破残。\n衣冠晨月暗，坟墓夜风寒。\n万里逢先忌，无言把泪弹。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一",
        "author": "文天祥",
        "content": "直弦不似曲如鈎，自古圣贤多被囚。\n命有死时名不死，身无忧处道还忧。\n可怜杜宇空流血，惟愿严颜便斫头。\n结束长编犹在此，竈间婢子见人羞。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其二",
        "author": "文天祥",
        "content": "落落南冠自结缨，桁杨卧起影纵横。\n坐移白石知何世，梦断青灯问几更。\n国破家亡双泪暗，天荒地老一身轻。\n黄粱得失俱成幻，五十年前元未生。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其三",
        "author": "文天祥",
        "content": "心期耿耿浮云上，身事悠悠落日西。\n千古兴亡何限错，百年生死本来齐。\n沙边莫待哀黄鹄，雪裏何须问牧羝。\n此处曾埋双宝剑，虹光夜指楚天低。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其四",
        "author": "文天祥",
        "content": "寥阳殿上步黄金，一落颠崖地狱深。\n苏武窖中偏喜卧，刘琨囚裏不妨吟。\n生前已见夜叉面，死去只因菩萨心。\n万里风沙知己尽，谁人会得广陵音。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其五",
        "author": "文天祥",
        "content": "亦知戛戛楚囚难，无柰天生一寸丹。\n铁马行鏖南地热，赭衣坐拥北庭寒。\n朝餐淡薄神还爽，夜睡崎岖梦自安。\n亡国大夫谁为传，祇饶野史与人看。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其六",
        "author": "文天祥",
        "content": "风雪重门老楚囚，梦回长夜意悠悠。\n熊鱼自古无双得，鹄雀如何可共谋。\n万里山河真堕甑，一家妻子枉填沟。\n儿时爱读忠臣传，不谓身当百六秋。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其七",
        "author": "文天祥",
        "content": "听着啼鹃泪满襟，国亡家破见忠臣。\n关河历落三生梦，风雪飘零万死身。\n丞相岂能堪狱吏，故侯安得作园人。\n神农虞夏吾谁适，回首西山继绝尘。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其八",
        "author": "文天祥",
        "content": "风前泣灯影，日下泣霜花。\n钟信忽然动，屋阴俄又斜。\n闷中聊度岁，梦裏尚还家。\n地狱何须问，人间见夜叉。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其九",
        "author": "文天祥",
        "content": "风霜阴忽忽，天地澹悠悠。\n我自操吴语，谁来问楚囚。\n寂中惟灭想，达处尽忘忧。\n手有韦编在，朝闻夕死休。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一○",
        "author": "文天祥",
        "content": "环堵尘如屋，纍然一故吾。\n解衣烘稚蝨，匀鏁救残鬚。\n坐处心如忘，吟余眼已枯。\n不应留滞久，何日裹籧篨。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一一",
        "author": "文天祥",
        "content": "浩劫风尘暗，衣冠痛百罹。\n静传方外学，晴写狱中诗。\n烈士惟名殉，真人与物违。\n世间忙会错，认取去来时。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一二",
        "author": "文天祥",
        "content": "俨然楚君子，一日造王庭。\n议论探坚白，精神入汗青。\n无书求出狱，有舌到临刑。\n宋故忠臣墓，真吾五字铭。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一三",
        "author": "文天祥",
        "content": "两月缧囚裏，一年忧患余。\n疏因随事直，忠故有时愚。\n道在身何拙，心安体自舒。\n近来都勘破，人世只蘧庐。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一四",
        "author": "文天祥",
        "content": "衮衣坐缧绁，世事亦堪哀。\n枕外亲炊黍，炉边细画灰。\n无人泪垂血，何地骨生苔。\n风雪江南路，梦中行探梅。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一五",
        "author": "文天祥",
        "content": "我自怜人丑，人方笑我愚。\n身生豫让癞，背发范增疽。\n已愧功臣传，犹堪烈士书。\n衣冠事至此，命也欲何如。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一六",
        "author": "文天祥",
        "content": "久矣忘荣辱，今兹一死生。\n理明心自裕，神定气还清。\n欲了男儿事，几无妻子情。\n出门天宇阔，一笑暮云横。",
        "dynasty": "宋",
        "collection_info": null
    },
    {
        "title": "己卯十月一日至燕越五日罹狴犴有感而赋  其一七",
        "author": "文天祥",
        "content": "珙璧衣冠十六传，更无一士死君前。\n自惭重赵非九鼎，犹幸延韩更数年。\n孟博囊头真自爱，杲卿鈎舌要谁怜。\n人间信有纲常在，万古西山皎月悬。",
        "dynasty": "宋",
        "collection_info": null
    },
    {
        "title": "和夷齐西山歌  其一",
        "author": "文天祥",
        "content": "小雅尽废兮，出车采薇矣。\n戎有中国兮，人类熄矣。\n明王不兴兮，吾谁与归矣。\n抱春秋以没世兮，甚矣吾衰矣。",
        "dynasty": "宋",
        "collection_info": null
    },
    {
        "title": "和夷齐西山歌  其二",
        "author": "文天祥",
        "content": "彼美人兮，西山之薇矣。\n北方之人兮，为吾是非矣。\n异域长绝兮，不復归矣。\n凤不至兮，德之衰矣。",
        "dynasty": "宋",
        "collection_info": null
    },
    {
        "title": "十二月二十日作",
        "author": "文天祥",
        "content": "家国哀千古，星霜忽一周。\n黄沙漫故道，白骨委荒丘。\n许远死何晚，李陵生自羞。\n南来冠不改，吾且任吾囚。",
        "dynasty": "宋",
        "collection_info": null
    },
    {
        "title": "二十四日",
        "author": "文天祥",
        "content": "壮心负光岳，病质落幽燕。\n春节前三日，江乡正小年。\n岁时如有水，风俗不同天。\n家庙荒苔滑，谁人烧纸钱。",
        "dynasty": "宋",
        "collection_info": null
    },
    {
        "title": "立春",
        "author": "文天祥",
        "content": "无限斜阳故国愁，朔风吹马上幽州。\n天翻地覆三生劫，岁晚江空万里囚。\n烈士丧元端不惜，达人知命復何忧。\n祇应四十三年死，两度无端见土牛。",
        "dynasty": "宋",
        "collection_info": null
    },
    {
        "title": "遇灵阳子谈道赠以诗",
        "author": "文天祥",
        "content": "昔我爱泉石，长揖离公卿。\n结屋青山下，咫尺蓬与瀛。\n至人不可见，世尘忽相缨。\n业风吹浩劫，蜗角争浮名。\n偶逢大吕翁，如有宿世盟。\n相从语寥廓，俯仰万念轻。\n天地不知老，日月交其精。\n人一阴阳性，本来自长生。\n指点虚无间，引我归员明。\n一针透顶门，道骨由天成。\n我如一逆旅，久欲蹑屩行。\n闻师此妙诀，蘧庐復何情。",
        "dynasty": "宋",
        "collection_info": null
    },
    {
        "title": "岁祝犁单阏月赤奋若日焉逢涒滩遇异人指示以大光明正法于是死生脱然若遗矣作五言八句",
        "author": "文天祥",
        "content": "谁知真患难，忽悟大光明。\n日出云俱静，风消水自平。\n功名几灭性，忠孝大劳生。\n天下惟豪杰，神仙立地成。",
        "dynasty": "宋",
        "collection_info": null
    },
    {
        "title": "己卯岁除",
        "author": "文天祥",
        "content": "岁除破衣裳，夜半刺针线。\n游子长夜思，佳人不可见。\n草枯稚馿吼，灯暗饥鼠现。\n深室闭星斗，轻裘卧风霰。\n大化忽流斡，浩劫荡回转。\n冠屦失其位，侯王化畸贱。\n弓戈叱奇字，刀锯摧䪻弁。\n至性讵可迁，微躯不足恋。\n真人坐冲漠，死生一乘传。\n日月行万古，神光索九县。",
        "dynasty": "宋",
        "collection_info": null
    },
    {
        "title": "元日",
        "author": "文天祥",
        "content": "铁马风尘暗，金龙日月新。\n衣冠怀故国，鼓角泣离人。\n自分流年晚，不妨吾道春。\n方来有千载，儿女枉悲辛。",
        "dynasty": "宋",
        "collection_info": null
    },
    {
        "title": "庚辰四十五岁",
        "author": "文天祥",
        "content": "东风昨夜忽相过，天地无情柰老何。\n千载方来那有尽，百年未半已为多。\n君传南海长生药，我爱西山饿死歌。\n泡影生来随自在，悠悠不管世间魔。",
        "dynasty": "宋",
        "collection_info": null
    },
    {
        "title": "感兴",
        "author": "文天祥",
        "content": "万里云山断客魂，浮云心事向谁言。\n月侵乡梦夜推枕，风送牢愁昼掩门。\n苏子窖中闲日月，石郎家裏旧干坤。\n朝闻夕死吾何恨，坐把春秋子细论。",
        "dynasty": "宋",
        "collection_info": null
    },
    {
        "title": "正月十三日",
        "author": "文天祥",
        "content": "去年今日遁崖山，望见龙舟咫尺间。\n海上楼台俄已变，河阳车驾不须还。\n可怜羝乳烟横塞，空想鹃啼月掩关。\n人世流光忽如此，东风吹雪鬓毛班。",
        "dynasty": "宋",
        "collection_info": null
    },
    {
        "title": "上元怀旧",
        "author": "文天祥",
        "content": "禁门三五金吾夜，回首青春忽二毛。\n池上昔陪王母宴，斗中今直贵人牢。\n风生江海龙游远，月满关山鹤唳高。\n梦到钧天灯火闹，依然彩笔照宫袍。",
        "dynasty": "宋",
        "collection_info": null
    },
    {
        "title": "读史",
        "author": "文天祥",
        "content": "自古英雄士，还为薄命人。\n孔明登四十，韩信过三旬。\n壮志摧龙虎，高词泣鬼神。\n一朝事千古，何用怨青春。",
        "dynasty": "宋",
        "collection_info": null
    },
    {
        "title": "感伤",
        "author": "文天祥",
        "content": "家国伤冰泮，妻孥叹陆沉。\n半生遭万劫，一落下千寻。\n各任汝曹命，那知吾辈心。\n人谁无骨肉，恨与海俱深。",
        "dynasty": "宋",
        "collection_info": null
    },
    {
        "title": "遣兴  其一",
        "author": "文天祥",
        "content": "一落颠崖不自由，春风相对说牢愁。\n稚馿黑月光中吼，饥鼠青灯影下游。\n岂料干坤成堕甑，始知身世是虚舟。\n遥怜海上今尘土，前代风流不肯休。",
        "dynasty": "宋",
        "collection_info": null
    },
    {
        "title": "遣兴  其二",
        "author": "文天祥",
        "content": "东风吹草日高眠，试把平生细问天。\n燕子愁迷江右月，杜鹃声破洛阳烟。\n何从林下寻元亮，只向尘中作鲁连。\n莫笑道人空打坐，英雄收敛便神仙。",
        "dynasty": "宋",
        "collection_info": null
    },
    {
        "title": "四月八日",
        "author": "文天祥",
        "content": "今朝浴佛旧风流，身落山前第一州。\n赣上瑶桃俄五稔，海中玉果已三周。\n人生聚散真成梦，世事悲懽一转头。\n坐对熏风开口笑，满怀耿耿復何求。",
        "dynasty": "宋",
        "collection_info": null
    },
    {
        "title": "夜起",
        "author": "文天祥",
        "content": "梦破东窗月半明，此身虽在只堪惊。\n一春花裏离人泪，万里灯前故国情。\n龙去想应回海岛，雁飞犹未出江城。\n客愁多似西山雨，一任萧条白髮生。",
        "dynasty": "宋",
        "collection_info": null
    },
    {
        "title": "端午感兴  其一",
        "author": "文天祥",
        "content": "千金铸镜百神愁，功与当年禹服侔。\n荆棘故宫魑魅走，空余扬子水东流。",
        "dynasty": "宋",
        "collection_info": null
    },
    {
        "title": "端午感兴  其二",
        "author": "文天祥",
        "content": "当年忠血堕谗波，千古荆人祭汨罗。\n风雨天涯芳草梦，江山如此故都何。",
        "dynasty": "宋",
        "collection_info": null
    },
    {
        "title": "端午感兴  其三",
        "author": "文天祥",
        "content": "流棹西来恨未销，鱼龙寂寞暗风潮。\n楚人犹自贪儿戏，江上年年夺锦标。",
        "dynasty": "宋",
        "collection_info": null
    },
    {
        "title": "见艾有感",
        "author": "文天祥",
        "content": "过眼惊初夏，回头忆晚春。\n已怜花结子，又见艾为人。\n故国丹心老，中原白髮新。\n灵修那解化，清梦楚江滨。",
        "dynasty": "宋",
        "collection_info": null
    },
    {
        "title": "自叹",
        "author": "文天祥",
        "content": "绿槐云影弄黄昏，月照牢愁半掩门。\n一片心如千片碎，十分鬚有二分存。\n沙边黄鹄长回首，江上杜鹃空断魂。\n竖子溷人漫不省，红缨白马意轩轩。",
        "dynasty": "宋",
        "collection_info": null
    },
    {
        "title": "自遣",
        "author": "文天祥",
        "content": "诗余眠白日，饮后坐清风。\n万事乘除裏，平生宠辱中。\n心无随境变，意自与天通。\n莫笑邯郸梦，惺惺更是空。",
        "dynasty": "宋",
        "collection_info": null
    },
    {
        "title": "自述",
        "author": "文天祥",
        "content": "赤舄登黄道，朱旗上紫垣。\n有心扶日月，无力报干坤。\n往事飞鸿渺，新愁落照昏。\n千年沧海上，精卫是吾魂。",
        "dynasty": "宋",
        "collection_info": null
    },
    {
        "title": "不睡",
        "author": "文天祥",
        "content": "终夕起推枕，五更闻打钟。\n精神入朱鸟，形影落卢龙。\n弭节蓬莱岛，扬旗太华峰。\n奔驰竟何事，回首谢乔松。",
        "dynasty": "宋",
        "collection_info": null
    },
    {
        "title": "七夕",
        "author": "文天祥",
        "content": "大地风尘恶，长天岁月奔。\n忧来浑是感，梦破与谁言。\n缑鹤空回首，河牛暗断魂。\n吾今拙又拙，无復问天孙。",
        "dynasty": "宋",
        "collection_info": null
    },
    {
        "title": "有感",
        "author": "文天祥",
        "content": "石郎草草割山川，一落人手三百年。\n八州风雨暗连天，三皇五帝如飞烟。\n人人野祭伊水边，春秋断烂不復传。\n白头潦倒今鲁连，夜深危坐日晏眠。",
        "dynasty": "宋",
        "collection_info": null
    },
    {
        "title": "闻季万至",
        "author": "文天祥",
        "content": "去年别我旋出岭，今年汝来亦至燕。\n弟兄一囚一乘马，同父同母不同天。\n可怜骨肉相聚散，人间不满五十年。\n三仁生死各有意，悠悠白日横苍烟。",
        "dynasty": "宋",
        "collection_info": null
    },
    {
        "title": "有感",
        "author": "文天祥",
        "content": "平生心事付悠悠，风雨燕南老楚囚。\n故旧相思空万里，妻孥不见满三秋。\n绝怜诸葛隆中意，赢得子长天下游。\n一死皎然无復恨，忠魂多少暗荒丘。",
        "dynasty": "宋",
        "collection_info": null
    },
    {
        "title": "感怀",
        "author": "文天祥",
        "content": "去岁趋燕路，今晨发楚津。\n浪名千里客，剩作一年人。\n镜裏秋容别，灯前暮影亲。\n鲁连疑未死，聊用托芳尘。",
        "dynasty": "宋",
        "collection_info": null
    },
    {
        "title": "重阳  其一",
        "author": "文天祥",
        "content": "飘零万里若为家，一夜西风吹鬓华。\n祇有新诗题甲子，更无故旧对黄花。",
        "dynasty": "宋",
        "collection_info": null
    },
    {
        "title": "重阳  其二",
        "author": "文天祥",
        "content": "江南秋色满梧桐，回首青山万事空。\n怕见镜中新白髮，长将破帽裹西风。",
        "dynasty": "宋",
        "collection_info": null
    },
    {
        "title": "重阳  其三",
        "author": "文天祥",
        "content": "风捲车尘弄晓寒，天涯流落寸心丹。\n去年醉与茱萸别，不把今年作健看。",
        "dynasty": "宋",
        "collection_info": null
    },
    {
        "title": "己卯十月一日予入燕城岁月冉冉忽復周星而予犹未得死也因赋八句",
        "author": "文天祥",
        "content": "去冬阳月朔，吾始至幽燕。\n浩劫真千载，浮生又一年。\n天南照天北，山后接山前。\n梦裏干坤老，孤臣雪咽毡。",
        "dynasty": "宋",
        "collection_info": null
    },
    {
        "title": "己卯十月五日予入燕狱今三十有六旬感兴一首",
        "author": "文天祥",
        "content": "石晋旧燕赵，钟仪新楚囚。\n山河千古痛，风雨一年周。\n过雁催人老，寒花送客愁。\n捲帘云满座，抱膝意悠悠。",
        "dynasty": "宋",
        "collection_info": null
    },
    {
        "title": "去年十月九日余至燕城今周星不报为赋长句",
        "author": "文天祥",
        "content": "君不见常山太守駡羯奴，天津桥上舌尽刳。\n又不见睢阳将军怒切齿，三十六人同日死。\n去冬长至前一日，朔庭呼我弗为屈。\n丈夫开口即见胆，意谓生死在顷刻。\n赭衣冉冉生苍苔，书云时节忽復来。\n鬼影青灯照孤坐，梦啼死血丹心破。\n只今便作渭水囚，食粟已是西山羞。\n悔不当年跳东海，空有鲁连心独在。",
        "dynasty": "宋",
        "collection_info": null
    },
    {
        "title": "冬至",
        "author": "文天祥",
        "content": "书云今日事，梦破晓鸣钟。\n家祸三生劫，年愁两度冬。\n江山乏小草，霜雪见孤松。\n春色蒙泉裏，烟芜几万重。",
        "dynasty": "宋",
        "collection_info": null
    },
    {
        "title": "冬晴",
        "author": "文天祥",
        "content": "北国天寒少，南方地气来。\n年光如箭去，世事正轮迴。\n可怪新祈雪，相思久别梅。\n夜阑灯坐暗，独自拨残灰。",
        "dynasty": "宋",
        "collection_info": null
    },
    {
        "title": "自叹",
        "author": "文天祥",
        "content": "可怜大流落，白髮鲁连翁。\n每夜瞻南斗，连年坐北风。\n三生遭际处，一死笑谈中。\n赢得千年在，丹心射碧空。",
        "dynasty": "宋",
        "collection_info": null
    },
    {
        "title": "戊寅腊月二十日空坑败被执于今二周年矣感怀八句",
        "author": "文天祥",
        "content": "横磨十万坐无谋，回首蹉跎海上州。\n太傅只图和药了，将军便谓斫头休。\n干坤颠倒真千劫，身世留连復一周。\n一死到今如送佛，空窗淡月夜悠悠。",
        "dynasty": "宋",
        "collection_info": null
    },
    {
        "title": "所怀",
        "author": "文天祥",
        "content": "万里青山两鬓华，老臣无国又无家。\n干坤局促笼中鸟，风雪飘零粪上花。\n岁晚江空人已逝，天寒日短路何赊。\n书生不作纲常计，闻是东门已种瓜。",
        "dynasty": "宋",
        "collection_info": null
    },
    {
        "title": "除夜  其一",
        "author": "文天祥",
        "content": "门揜千山黑，孤灯伴不眠。\n故乡在何处，今夕是穷年。\n住世真无系，为囚已自然。\n劳劳空岁月，得死似登仙。",
        "dynasty": "宋",
        "collection_info": null
    },
    {
        "title": "除夜  其二",
        "author": "文天祥",
        "content": "岁暮难为客，天涯况是囚。\n干坤还许大，岁月忽如流。\n梦过元无梦，忧多更不忧。\n屠苏儿女态，肯作百年谋。",
        "dynasty": "宋",
        "collection_info": null
    },
    {
        "title": "元日  其一",
        "author": "文天祥",
        "content": "金虬衔日出，铁骑勒春回。\n天上青门隔，人间白髮催。\n霜寒欺旧草，山晚放新梅。\n环堵甘牢落，东风枉却来。",
        "dynasty": "宋",
        "collection_info": null
    },
    {
        "title": "元日  其二",
        "author": "文天祥",
        "content": "惭愧云台客，飘零雪满毡。\n不图朱鸟影，犹见白蛇年。\n宫殿荒烟隔，门庭宿草连。\n干坤自春色，回首一潸然。",
        "dynasty": "宋",
        "collection_info": null
    },
    {
        "title": "初六日即事",
        "author": "文天祥",
        "content": "车马燕山闹，谁家早管絃。\n开门忽见雪，拥被不知年。\n箧破书犹在，炉残火復燃。\n偷桃昨日事，回首哭尧天。",
        "dynasty": "宋",
        "collection_info": null
    },
    {
        "title": "人日",
        "author": "文天祥",
        "content": "今年为蛇年，此日是人日。\n江右一龙钟，山中旧占毕。\n独坐守太玄，一笑发狂疾。\n悠悠王正意，衰涕感麟笔。",
        "dynasty": "宋",
        "collection_info": null
    },
    {
        "title": "自叹",
        "author": "文天祥",
        "content": "功业羞前辈，形骸感故吾。\n屡判嵇绍血，几无庆公鬚。\n落落惟心在，苍苍有意无。\n江流总遗泪，何止失吞吴。",
        "dynasty": "宋",
        "collection_info": null
    },
    {
        "title": "元夕  其一",
        "author": "文天祥",
        "content": "灯火喧三市，衣冠宴九宸。\n金吾不禁夜，公子早行春。\n梦断青山远，愁侵白髮新。\n燕山今夕月，清影伴孤臣。",
        "dynasty": "宋",
        "collection_info": null
    },
    {
        "title": "元夕  其二",
        "author": "文天祥",
        "content": "飘零竟如此，元夕几堪怜。\n南国张灯火，燕山沸管絃。\n相思云万里，剩看月三年。\n笑与东风道，浮生信偶然。",
        "dynasty": "宋",
        "collection_info": null
    },
    {
        "title": "社稷第一",
        "author": "文天祥",
        "content": "南极连铜柱，煌煌太宗业。\n始谋谁其间，风雨秋一叶。",
        "dynasty": "宋",
        "collection_info": null
    },
    {
        "title": "理宗度宗第二",
        "author": "文天祥",
        "content": "先帝弓剑远，永怀侍芳茵。\n今朝汉社稷，为话涕沾巾。",
        "dynasty": "宋",
        "collection_info": null
    },
    {
        "title": "误国权臣第三",
        "author": "文天祥",
        "content": "苍生倚大臣，此风破南极。\n开边一何多，至死难塞责。",
        "dynasty": "宋",
        "collection_info": null
    },
    {
        "title": "泸州大将第四",
        "author": "文天祥",
        "content": "西南失大将，带甲满天地。\n高人忧祸胎，感叹亦歔欷。",
        "dynasty": "宋",
        "collection_info": null
    },
    {
        "title": "襄阳第五",
        "author": "文天祥",
        "content": "十年杀气盛，百万攻一城。\n贼臣表逆节，胡骑忽纵横。",
        "dynasty": "宋",
        "collection_info": null
    },
    {
        "title": "荆湖诸戍第六",
        "author": "文天祥",
        "content": "长啸下荆门，胡行速如鬼。\n门户无人持，社稷堪流涕。",
        "dynasty": "宋",
        "collection_info": null
    },
    {
        "title": "黄州第七",
        "author": "文天祥",
        "content": "桓桓陈将军，东屯大江北。\n化作虎与豺，楚星南天黑。",
        "dynasty": "宋",
        "collection_info": null
    },
    {
        "title": "阳罗堡第八",
        "author": "文天祥",
        "content": "日色隠孤戍，大江声怒号。\n朝廷任猛将，宿昔恨滔滔。",
        "dynasty": "宋",
        "collection_info": null
    },
    {
        "title": "京湖宣阃第九",
        "author": "文天祥",
        "content": "正当艰难时，岂无济时策。\n连樯荆州船，悠悠回赤壁。",
        "dynasty": "宋",
        "collection_info": null
    },
    {
        "title": "渡江第十",
        "author": "文天祥",
        "content": "济江元自阔，轻舟下吴会。\n南纪改波澜，吾将罪真宰。",
        "dynasty": "宋",
        "collection_info": null
    },
    {
        "title": "鄂州第十一",
        "author": "文天祥",
        "content": "鄂渚分云树，春城带雨长。\n惜哉形胜地，河岳空金汤。",
        "dynasty": "宋",
        "collection_info": null
    },
    {
        "title": "江州第十二",
        "author": "文天祥",
        "content": "戎马暗天宇，落日九江流。\n元恶迷是似，化作黄长虬。",
        "dynasty": "宋",
        "collection_info": null
    },
    {
        "title": "安庆府第十三",
        "author": "文天祥",
        "content": "岸转异江湖，江水流城郭。\n鸱鸮志意满，山鬼独一脚。",
        "dynasty": "宋",
        "collection_info": null
    },
    {
        "title": "鲁港之遁第十四",
        "author": "文天祥",
        "content": "出师亦多门，水陆迷畏途。\n蹭蹬麒麟老，危樯逐夜乌。",
        "dynasty": "宋",
        "collection_info": null
    },
    {
        "title": "建康府第十五",
        "author": "文天祥",
        "content": "亭亭凤凰台，江城孤照日。\n胡来满彤宫，驱马一万匹。",
        "dynasty": "宋",
        "collection_info": null
    },
    {
        "title": "相陈宜中第十六",
        "author": "文天祥",
        "content": "苍生起谢安，翠华拥吴岳。\n可以一木支，俯恐坤轴弱。",
        "dynasty": "宋",
        "collection_info": null
    },
    {
        "title": "召张世杰第十七",
        "author": "文天祥",
        "content": "诏发西山将，熊虎亘阡陌。\n笳鼓凝皇情，佳气向金阙。",
        "dynasty": "宋",
        "collection_info": null
    },
    {
        "title": "镇江之战第十八",
        "author": "文天祥",
        "content": "海胡舶千艘，肉食三十万。\n江平不肯流，到今有遗恨。",
        "dynasty": "宋",
        "collection_info": null
    },
    {
        "title": "将相弃国第十九",
        "author": "文天祥",
        "content": "扈圣登黄阁，大将赴朝廷。\n胡为入云雾，浩荡乘沧溟。",
        "dynasty": "宋",
        "collection_info": null
    },
    {
        "title": "京城第二十",
        "author": "文天祥",
        "content": "当宁陷玉座，两宫弃紫微。\n北城悲笳发，失涕万人挥。",
        "dynasty": "宋",
        "collection_info": null
    },
    {
        "title": "京城二十一",
        "author": "文天祥",
        "content": "黄屋朔风卷，园林杀气平。\n宫殿青门隔，永怀丹凤城。",
        "dynasty": "宋",
        "collection_info": null
    },
    {
        "title": "陵寝第二十二",
        "author": "文天祥",
        "content": "五陵花满眼，霜露在草根。\n冥冥子规叫，重是古帝魂。",
        "dynasty": "宋",
        "collection_info": null
    },
    {
        "title": "陵寝第二十三",
        "author": "文天祥",
        "content": "旄头彗紫微，蚩尤塞寒空。\n愚智心尽死，漂荡随高风。",
        "dynasty": "宋",
        "collection_info": null
    },
    {
        "title": "江陵第二十四",
        "author": "文天祥",
        "content": "闻说江陵府，今又降元戎。\n甲外控鸣镝，肩舆强老翁。",
        "dynasty": "宋",
        "collection_info": null
    },
    {
        "title": "淮西帅第二十五",
        "author": "文天祥",
        "content": "借问大将谁，战骨当速朽。\n逆节同所归，水花笑白首。",
        "dynasty": "宋",
        "collection_info": null
    },
    {
        "title": "扬州第二十六",
        "author": "文天祥",
        "content": "城峻随天壁，胡来但自守。\n士卒终倒戟，仰望嗟嘆久。",
        "dynasty": "宋",
        "collection_info": null
    },
    {
        "title": "京湖两淮第二十七",
        "author": "文天祥",
        "content": "荆扬风土暖，大城铁不如。\n秦山忽破碎，流落随丘墟。",
        "dynasty": "宋",
        "collection_info": null
    },
    {
        "title": "景炎拥立第二十八",
        "author": "文天祥",
        "content": "汉运初中兴，扶颠待柱石。\n畴能补天漏，登阶捧玉册。",
        "dynasty": "宋",
        "collection_info": null
    },
    {
        "title": "福安府第二十九",
        "author": "文天祥",
        "content": "崔嵬扶桑日，阔会沧海潮。\n倾都看黄屋，此意竟萧条。",
        "dynasty": "宋",
        "collection_info": null
    },
    {
        "title": "幸海道第三十",
        "author": "文天祥",
        "content": "天王守太白，立国自有疆。\n舍此復何之，已具浮海航。",
        "dynasty": "宋",
        "collection_info": null
    },
    {
        "title": "景炎宾天第三十一",
        "author": "文天祥",
        "content": "阴风西北来，青海天轩轾。\n白水暮东流，魂断苍梧帝。",
        "dynasty": "宋",
        "collection_info": null
    },
    {
        "title": "祥兴登极第三十二",
        "author": "文天祥",
        "content": "浮龙倚长津，参错走洲渚。\n苍梧云正愁，初日翳復吐。",
        "dynasty": "宋",
        "collection_info": null
    },
    {
        "title": "祥兴第三十三",
        "author": "文天祥",
        "content": "南游炎海甸，沃野开天庭。\n真龙竟寂寞，干坤水上萍。",
        "dynasty": "宋",
        "collection_info": null
    },
    {
        "title": "祥兴第三十四",
        "author": "文天祥",
        "content": "弧矢暗江海，百万化为鱼。\n帝子留遗恨，故园莽丘墟。",
        "dynasty": "宋",
        "collection_info": null
    },
    {
        "title": "祥兴第三十五",
        "author": "文天祥",
        "content": "朱崖云日高，风浪无晨暮。\n冥冥翠龙驾，今復在何许。",
        "dynasty": "宋",
        "collection_info": null
    },
    {
        "title": "祥兴第三十六",
        "author": "文天祥",
        "content": "六龙忽蹉跎，川广不可泝。\n东风吹春水，干坤莽回互。",
        "dynasty": "宋",
        "collection_info": null
    },
    {
        "title": "祥兴第三十七",
        "author": "文天祥",
        "content": "幽燕盛用武，六合已一家。\n眼穿当落日，沧海有灵查。",
        "dynasty": "宋",
        "collection_info": null
    },
    {
        "title": "祥兴第三十八",
        "author": "文天祥",
        "content": "客从南溟来，黄屋今在否。\n天高无消息，未忍即开口。",
        "dynasty": "宋",
        "collection_info": null
    },
    {
        "title": "祥兴第三十九",
        "author": "文天祥",
        "content": "南岳配朱鸟，望岳地轴为之翻。\n皇纲未为绝，云台谁再论。",
        "dynasty": "宋",
        "collection_info": null
    },
    {
        "title": "陈宜中第四十",
        "author": "文天祥",
        "content": "管葛本时须，经纶中兴业。\n有志乘鲸鰲，南纪阻归檝。",
        "dynasty": "宋",
        "collection_info": null
    },
    {
        "title": "张世杰第四十一",
        "author": "文天祥",
        "content": "南国卷云水，黄金倾有无。\n蛟龙亦狼狈，反復乃须臾。",
        "dynasty": "宋",
        "collection_info": null
    },
    {
        "title": "张世杰第四十二",
        "author": "文天祥",
        "content": "长风驾高浪，偃蹇龙虎姿。\n萧条犹在否，寒日出雾迟。",
        "dynasty": "宋",
        "collection_info": null
    },
    {
        "title": "苏刘义第四十三",
        "author": "文天祥",
        "content": "骅骝事天子，龙怒拔老湫。\n鼓枻视青旻，烈风无时休。",
        "dynasty": "宋",
        "collection_info": null
    },
    {
        "title": "曾渊子第四十四",
        "author": "文天祥",
        "content": "子负经济才，鬰陶抱长策。\n安得万里风，南图回羽翮。",
        "dynasty": "宋",
        "collection_info": null
    },
    {
        "title": "江丞相万里第四十五",
        "author": "文天祥",
        "content": "星拆台衡地，斯文去矣休。\n湖光与天远，屈注沧江流。",
        "dynasty": "宋",
        "collection_info": null
    },
    {
        "title": "赵倅昴发第四十六",
        "author": "文天祥",
        "content": "风雷飒万里，大江动我前。\n青衿一憔悴，名与日月悬。",
        "dynasty": "宋",
        "collection_info": null
    },
    {
        "title": "将军王安节第四十七",
        "author": "文天祥",
        "content": "激烈伤雄才，直气横干坤。\n惆怅汗血驹，见此忠孝门。",
        "dynasty": "宋",
        "collection_info": null
    },
    {
        "title": "李安抚芾第四十八",
        "author": "文天祥",
        "content": "杀气吹沅湘，高兴激荆衡。\n城中贤府主，千秋万岁名。",
        "dynasty": "宋",
        "collection_info": null
    },
    {
        "title": "李制置庭芝第四十九",
        "author": "文天祥",
        "content": "空留玉帐卫，那免白头翁。\n死者长已矣，淮海生清风。",
        "dynasty": "宋",
        "collection_info": null
    },
    {
        "title": "姜都统才第五十",
        "author": "文天祥",
        "content": "屹然强寇敌，古人重守边。\n惜哉功名忤，死亦垂千年。",
        "dynasty": "宋",
        "collection_info": null
    },
    {
        "title": "张制置珏第五十一",
        "author": "文天祥",
        "content": "气敌万人将，独在天一隅。\n向使国不亡，功业竟何如。",
        "dynasty": "宋",
        "collection_info": null
    },
    {
        "title": "陆枢密秀夫第五十二",
        "author": "文天祥",
        "content": "文彩珊瑚鈎，淑气含公鼎。\n烱烱一心在，天水相与永。",
        "dynasty": "宋",
        "collection_info": null
    },
    {
        "title": "勤王第五十三",
        "author": "文天祥",
        "content": "出师亘长云，尽驱诣阙下。\n首唱恢大义，垂之俟来者。",
        "dynasty": "宋",
        "collection_info": null
    },
    {
        "title": "苏州第五十四",
        "author": "文天祥",
        "content": "嵯峨阊门北，朱旗散广川。\n控带莽悠悠，惨淡陵风烟。",
        "dynasty": "宋",
        "collection_info": null
    },
    {
        "title": "拜相第五十五",
        "author": "文天祥",
        "content": "我来属时危，朝野色枯槁。\n倚君金华省，不在相逢早。",
        "dynasty": "宋",
        "collection_info": null
    },
    {
        "title": "出使第五十六",
        "author": "文天祥",
        "content": "隔河见胡骑，朝进东门营。\n皇皇使臣体，词气浩纵横。",
        "dynasty": "宋",
        "collection_info": null
    },
    {
        "title": "发京师第五十七",
        "author": "文天祥",
        "content": "东下姑苏台，挥涕恋行在。\n苍茫云雾浮，风帆倚翠盖。",
        "dynasty": "宋",
        "collection_info": null
    },
    {
        "title": "去镇江第五十八",
        "author": "文天祥",
        "content": "京口流江航，穷途仗神道。\n萧条向水陆，云雨白浩浩。",
        "dynasty": "宋",
        "collection_info": null
    },
    {
        "title": "至真州第五十九",
        "author": "文天祥",
        "content": "万里长江边，去国同王粲。\n青山意不尽，皇天照嗟嘆。",
        "dynasty": "宋",
        "collection_info": null
    },
    {
        "title": "行淮东第六十",
        "author": "文天祥",
        "content": "客子中夜发，月照白水山。\n悲辛但狂顾，浩荡前后间。",
        "dynasty": "宋",
        "collection_info": null
    },
    {
        "title": "自淮归浙东第六十一",
        "author": "文天祥",
        "content": "北走惊险难，十步一回首。\n碧海吹衣裳，挂席上南斗。",
        "dynasty": "宋",
        "collection_info": null
    },
    {
        "title": "至福安第六十二",
        "author": "文天祥",
        "content": "握节汉臣回，麻鞋见天子。\n感激动四极，壮士泪如雨。",
        "dynasty": "宋",
        "collection_info": null
    },
    {
        "title": "福安宰相第六十三",
        "author": "文天祥",
        "content": "纷然丧乱际，反覆归圣朝。\n秉钧孰为偶，扶颠永萧条。",
        "dynasty": "宋",
        "collection_info": null
    },
    {
        "title": "南剑州督第六十四",
        "author": "文天祥",
        "content": "剑外春天远，江阁邻石面。\n幕府盛才贤，意气今谁见。",
        "dynasty": "宋",
        "collection_info": null
    },
    {
        "title": "汀州第六十五",
        "author": "文天祥",
        "content": "雷霆走精锐，斧钺下青冥。\n江城今夜客，惨淡飞云汀。",
        "dynasty": "宋",
        "collection_info": null
    },
    {
        "title": "梅州第六十六",
        "author": "文天祥",
        "content": "楼角凌风逈，孤城隠雾深。\n万事随转烛，秋光近青岑。",
        "dynasty": "宋",
        "collection_info": null
    },
    {
        "title": "赣州第六十七",
        "author": "文天祥",
        "content": "崆峒杀气黑，洒血暗郊垧。\n哀笳晓幽咽，石壁断空青。",
        "dynasty": "宋",
        "collection_info": null
    },
    {
        "title": "江西第六十八",
        "author": "文天祥",
        "content": "东望西江水，高义在云台。\n到今用钺地，霜鸿有余哀。",
        "dynasty": "宋",
        "collection_info": null
    },
    {
        "title": "江西第六十九",
        "author": "文天祥",
        "content": "旄头初俶扰，义士皆痛愤。\n干坤空峥嵘，嚮者留遗恨。",
        "dynasty": "宋",
        "collection_info": null
    },
    {
        "title": "復入广第七十",
        "author": "文天祥",
        "content": "东浮沧海漘，南为祝融客。\n漂转混泥沙，迫此短景急。",
        "dynasty": "宋",
        "collection_info": null
    },
    {
        "title": "驻惠境第七十一",
        "author": "文天祥",
        "content": "朱凤日威垂，罗浮展衰步。\n北风吹蒹葭，送此齿髮暮。",
        "dynasty": "宋",
        "collection_info": null
    },
    {
        "title": "驻潮阳第七十二",
        "author": "文天祥",
        "content": "寒城朝烟淡，江沫拥春沙。\n群盗乱豺虎，回首白日斜。",
        "dynasty": "宋",
        "collection_info": null
    },
    {
        "title": "行府之败第七十三",
        "author": "文天祥",
        "content": "送兵五千人，散足尽西靡。\n留滞一老翁，盖棺事则已。",
        "dynasty": "宋",
        "collection_info": null
    },
    {
        "title": "行府之败第七十四",
        "author": "文天祥",
        "content": "翠盖蒙尘飞，仗钺奋忠烈。\n千秋沧海南，事与云水白。",
        "dynasty": "宋",
        "collection_info": null
    },
    {
        "title": "南海第七十五",
        "author": "文天祥",
        "content": "开帆驾洪涛，血战干坤赤。\n风雨闻号呼，流涕洒丹极。",
        "dynasty": "宋",
        "collection_info": null
    },
    {
        "title": "南海第七十六",
        "author": "文天祥",
        "content": "南海春天外，祇应学水仙。\n自伤迟暮眼，为我一潸然。",
        "dynasty": "宋",
        "collection_info": null
    },
    {
        "title": "至广州第七十七",
        "author": "文天祥",
        "content": "南方瘴疠地，白马东北来。\n长城扫遗堞，泪落强徘徊。",
        "dynasty": "宋",
        "collection_info": null
    },
    {
        "title": "至南安军第七十八",
        "author": "文天祥",
        "content": "短日行梅岭，天门鬰嵯峨。\n江西万里船，归期无柰何。",
        "dynasty": "宋",
        "collection_info": null
    },
    {
        "title": "过章贡第七十九",
        "author": "文天祥",
        "content": "崆峒地无轴，江山云雾昏。\n萍漂忍流涕，故里但空存。",
        "dynasty": "宋",
        "collection_info": null
    },
    {
        "title": "至吉州第八十",
        "author": "文天祥",
        "content": "挂颿远色外，缅邈怀旧丘。\n江水风萧萧，乌啼满城头。",
        "dynasty": "宋",
        "collection_info": null
    },
    {
        "title": "吉州第八十一",
        "author": "文天祥",
        "content": "泊舟沧江岸，身轻一鸟过。\n请为父老歌，歌长击樽破。",
        "dynasty": "宋",
        "collection_info": null
    },
    {
        "title": "吉州第八十二",
        "author": "文天祥",
        "content": "戚戚去故里，我生苦飘零。\n回身视绿野，但见西岭青。",
        "dynasty": "宋",
        "collection_info": null
    },
    {
        "title": "过临江第八十三",
        "author": "文天祥",
        "content": "独帆如飞鸿，清江转山急。\n回首白云多，山寒夜中泣。",
        "dynasty": "宋",
        "collection_info": null
    },
    {
        "title": "过隆兴第八十四",
        "author": "文天祥",
        "content": "临江久徘徊，再读徐孺碑。\n交游飒向尽，到今耆旧悲。",
        "dynasty": "宋",
        "collection_info": null
    },
    {
        "title": "江行第八十五",
        "author": "文天祥",
        "content": "畏途随长江，万里沧茫水。\n游子去日长，壮心不肯已。",
        "dynasty": "宋",
        "collection_info": null
    },
    {
        "title": "江行第八十六",
        "author": "文天祥",
        "content": "江水东流去，浮云终日行。\n别离经死地，饮啄愧残生。",
        "dynasty": "宋",
        "collection_info": null
    },
    {
        "title": "江行第八十七",
        "author": "文天祥",
        "content": "萧萧白杨路，死人积如丘。\n大江东流去，苍山旌旆愁。",
        "dynasty": "宋",
        "collection_info": null
    },
    {
        "title": "江行第八十八",
        "author": "文天祥",
        "content": "连山暗烽燧，川谷血横流。\n挥泪临大江，上有行云愁。",
        "dynasty": "宋",
        "collection_info": null
    },
    {
        "title": "江行第八十九",
        "author": "文天祥",
        "content": "朔风飘胡雁，江城带素月。\n安得覆八溟，滂沱洗吴越。",
        "dynasty": "宋",
        "collection_info": null
    },
    {
        "title": "北行第九十",
        "author": "文天祥",
        "content": "浮云暮南征，我马向北嘶。\n荆棘暗长原，子规昼夜啼。",
        "dynasty": "宋",
        "collection_info": null
    },
    {
        "title": "北行第九十一",
        "author": "文天祥",
        "content": "清秋望不极，中原杳茫茫。\n游子怅寂寥，下马古战场。",
        "dynasty": "宋",
        "collection_info": null
    },
    {
        "title": "北行第九十二",
        "author": "文天祥",
        "content": "浮云连海岱，寒芜际碣石。\n落景惜登临，人烟渺萧瑟。",
        "dynasty": "宋",
        "collection_info": null
    },
    {
        "title": "北行第九十三",
        "author": "文天祥",
        "content": "平野入青徐，桑柘叶如雨。\n信美无与适，沉思情延伫。",
        "dynasty": "宋",
        "collection_info": null
    },
    {
        "title": "北行第九十四",
        "author": "文天祥",
        "content": "干坤几反覆，乘凌惜俄顷。\n怀古视平芜，令人发深省。",
        "dynasty": "宋",
        "collection_info": null
    },
    {
        "title": "北行第九十五",
        "author": "文天祥",
        "content": "游子无根株，世梗悲路涩。\n关山雪边看，愁思胡笳夕。",
        "dynasty": "宋",
        "collection_info": null
    },
    {
        "title": "至燕城第九十六",
        "author": "文天祥",
        "content": "往在西京时，胡星坠燕地。\n登临意惘然，千秋一拭泪。",
        "dynasty": "宋",
        "collection_info": null
    },
    {
        "title": "至燕城第九十七",
        "author": "文天祥",
        "content": "浩荡想幽冀，行行郡国遥。\n天寒落万里，回首向风飙。",
        "dynasty": "宋",
        "collection_info": null
    },
    {
        "title": "至燕城第九十八",
        "author": "文天祥",
        "content": "百年不敢料，先后无丑好。\n绝境与谁同，飘泊南庭老。",
        "dynasty": "宋",
        "collection_info": null
    },
    {
        "title": "入狱第九十九",
        "author": "文天祥",
        "content": "阴房鬼火青，白日亦寂寞。\n自非旷士怀，居人莽牢落。",
        "dynasty": "宋",
        "collection_info": null
    },
    {
        "title": "入狱第一百",
        "author": "文天祥",
        "content": "天黑闭春院，今如罝中兔。\n人间夜寥閴，永日不可暮。",
        "dynasty": "宋",
        "collection_info": null
    },
    {
        "title": "入狱第一百一",
        "author": "文天祥",
        "content": "行行见羁束，斯人独憔悴。\n欲觉闻晨钟，青灯死分翳。",
        "dynasty": "宋",
        "collection_info": null
    },
    {
        "title": "入狱第一百二",
        "author": "文天祥",
        "content": "劳生共干坤，何时有终极。\n灯影照无睡，今夕復何夕。",
        "dynasty": "宋",
        "collection_info": null
    },
    {
        "title": "入狱第一百三",
        "author": "文天祥",
        "content": "眼前列杻械，熊挂玄蛇吼。\n夜看丰城气，朝光入瓮牖。",
        "dynasty": "宋",
        "collection_info": null
    },
    {
        "title": "入狱第一百四",
        "author": "文天祥",
        "content": "徘徊虎穴上，吾道正羁束。\n落日将何如，清文动哀玉。",
        "dynasty": "宋",
        "collection_info": null
    },
    {
        "title": "怀旧第一百五",
        "author": "文天祥",
        "content": "风尘淹白日，干坤霾涨海。\n为我问故人，离别今谁在。",
        "dynasty": "宋",
        "collection_info": null
    },
    {
        "title": "怀旧第一百六",
        "author": "文天祥",
        "content": "天寒昏无日，故乡不可思。\n访旧半为鬼，惨惨中肠悲。",
        "dynasty": "宋",
        "collection_info": null
    },
    {
        "title": "怀旧第一百七",
        "author": "文天祥",
        "content": "故园花自发，无復故人来。\n乱离朋友尽，幽佩为谁哀。",
        "dynasty": "宋",
        "collection_info": null
    },
    {
        "title": "怀旧第一百八",
        "author": "文天祥",
        "content": "故人入我梦，相视涕阑干。\n四海一涂炭，焉用身独完。",
        "dynasty": "宋",
        "collection_info": null
    },
    {
        "title": "怀旧第一百九",
        "author": "文天祥",
        "content": "中夜怀友朋，百年见存没。\n风吹苍江树，寒月照白骨。",
        "dynasty": "宋",
        "collection_info": null
    },
    {
        "title": "金应第一百一十",
        "author": "文天祥",
        "content": "追随三十载，艰难愧深情。\n何处埋尔骨，呼号傍孤城。",
        "dynasty": "宋",
        "collection_info": null
    },
    {
        "title": "张云第一百一十一",
        "author": "文天祥",
        "content": "痛愤寄所宣，四方服勇决。\n壮士敛精魂，里巷犹呜咽。",
        "dynasty": "宋",
        "collection_info": null
    },
    {
        "title": "刘钦贡元第一百一十二",
        "author": "文天祥",
        "content": "文章日自负，去家死路傍。\n高视见霸王，感子故意长。",
        "dynasty": "宋",
        "collection_info": null
    },
    {
        "title": "吕武第一百一十三",
        "author": "文天祥",
        "content": "疾恶怀刚肠，世人皆欲杀。\n魂魄犹正直，回首肝肺热。",
        "dynasty": "宋",
        "collection_info": null
    },
    {
        "title": "巩宣使信第一百一十四",
        "author": "文天祥",
        "content": "壮士血相视，斯人已云亡。\n哀哀失木狖，夜深经战场。",
        "dynasty": "宋",
        "collection_info": null
    },
    {
        "title": "张秘撰汴第一百一十五",
        "author": "文天祥",
        "content": "入幕旌旗动，挥翰绮绣扬。\n烟雾蒙玉质，斯人今则亡。",
        "dynasty": "宋",
        "collection_info": null
    },
    {
        "title": "缪朝宗第一百一十六",
        "author": "文天祥",
        "content": "空荒咆熊罴，摧残没藜莠。\n平生江海心，其人骨已朽。",
        "dynasty": "宋",
        "collection_info": null
    },
    {
        "title": "闽三士第一百一十七",
        "author": "文天祥",
        "content": "俊逸鲍参军，优游谢康乐。\n豺虎正纵横，南行道弥恶。",
        "dynasty": "宋",
        "collection_info": null
    },
    {
        "title": "诸幕客第一百一十八",
        "author": "文天祥",
        "content": "入幕未展才，辛苦在道路。\n回首一茫茫，风悲浮云去。",
        "dynasty": "宋",
        "collection_info": null
    },
    {
        "title": "赵大监时赏第一百一十九",
        "author": "文天祥",
        "content": "豪杰贵勋业，宗支神尧后。\n平生白羽扇，欝结回我首。",
        "dynasty": "宋",
        "collection_info": null
    },
    {
        "title": "刘沐第一百二十",
        "author": "文天祥",
        "content": "王翰愿卜邻，嵇康不得死。\n落月满屋梁，悲风为我起。",
        "dynasty": "宋",
        "collection_info": null
    },
    {
        "title": "孙𣓨第一百二十一",
        "author": "文天祥",
        "content": "故人有孙宰，义均骨肉地。\n连为粪土丛，挥手洒衰泪。",
        "dynasty": "宋",
        "collection_info": null
    },
    {
        "title": "彭司令震龙第一百二十二",
        "author": "文天祥",
        "content": "堂上会亲戚，可怜马上郎。\n呻吟更流血，干戈浩茫茫。",
        "dynasty": "宋",
        "collection_info": null
    },
    {
        "title": "萧从事焘夫第一百二十三",
        "author": "文天祥",
        "content": "洒翰银鈎连，翩跹山颠鹤。\n惨淡斗龙蛇，及兹叹冥漠。",
        "dynasty": "宋",
        "collection_info": null
    },
    {
        "title": "萧架阁第一百二十四",
        "author": "文天祥",
        "content": "诸生旧短褐，张目视寇雠。\n高义终焉在，白骨更何忧。",
        "dynasty": "宋",
        "collection_info": null
    },
    {
        "title": "陈督干第一百二十五",
        "author": "文天祥",
        "content": "挺身艰难际，虎穴连里闾。\n高天意悽恻，同尽随丘墟。",
        "dynasty": "宋",
        "collection_info": null
    },
    {
        "title": "陈少卿第一百二十六",
        "author": "文天祥",
        "content": "卿月昇金掌，老气横九州。\n前辈復谁纪，吾道长悠悠。",
        "dynasty": "宋",
        "collection_info": null
    },
    {
        "title": "邹处置第一百二十七",
        "author": "文天祥",
        "content": "东郊暗长戟，死地脱斯须。\n庾公兴不浅，居然屈壮图。",
        "dynasty": "宋",
        "collection_info": null
    },
    {
        "title": "邹处置第一百二十八",
        "author": "文天祥",
        "content": "方当节钺用，不返旧征魂。\n凄凉余部曲，发声为尔吞。",
        "dynasty": "宋",
        "collection_info": null
    },
    {
        "title": "刘监簿第一百二十九",
        "author": "文天祥",
        "content": "艰难奋长戟，高义薄曾云。\n死为殊方鬼，三夜频梦君。",
        "dynasty": "宋",
        "collection_info": null
    },
    {
        "title": "刘监簿第一百三十",
        "author": "文天祥",
        "content": "秀气衝星斗，壮笔过飞泉。\n旧游易磨灭，魂伤山寂然。",
        "dynasty": "宋",
        "collection_info": null
    },
    {
        "title": "萧资第一百三十一",
        "author": "文天祥",
        "content": "主当风云会，谢尔从者劳。\n感恩义不小，块独委蓬蒿。",
        "dynasty": "宋",
        "collection_info": null
    },
    {
        "title": "杜大卿浒第一百三十二",
        "author": "文天祥",
        "content": "昔没贼中时，中夜间道归。\n辛苦救衰朽，微尔人尽非。",
        "dynasty": "宋",
        "collection_info": null
    },
    {
        "title": "杜大卿浒第一百三十三",
        "author": "文天祥",
        "content": "高随海上查，子岂无扁舟。\n白日照执袂，埋骨已经秋。",
        "dynasty": "宋",
        "collection_info": null
    },
    {
        "title": "徐榛第一百三十四",
        "author": "文天祥",
        "content": "无正文。",
        "dynasty": "宋",
        "collection_info": null
    },
    {
        "title": "林检院琦第一百三十五",
        "author": "文天祥",
        "content": "时危挹佳士，惨淡随回鹘。\n佯狂真可哀，死泪终映睫。",
        "dynasty": "宋",
        "collection_info": null
    },
    {
        "title": "曾先生第一百三十六",
        "author": "文天祥",
        "content": "江海日凄凉，贤圣尽萧索。\n西河共风味，顾步涕横落。",
        "dynasty": "宋",
        "collection_info": null
    },
    {
        "title": "邓礼部第一百三十七",
        "author": "文天祥",
        "content": "南宫吾故人，才名三十年。\n江城秋日落，此别意苍然。",
        "dynasty": "宋",
        "collection_info": null
    },
    {
        "title": "家枢密铉翁第一百三十八",
        "author": "文天祥",
        "content": "出处同世网，高谊迈等伦。\n异方惊会面，慰此贞良臣。",
        "dynasty": "宋",
        "collection_info": null
    },
    {
        "title": "坟墓第一百三十九",
        "author": "文天祥",
        "content": "别离已五年，不及祖父茔。\n霜露晚凄凄，痛哭松声迴。",
        "dynasty": "宋",
        "collection_info": null
    },
    {
        "title": "宗族第一百四十",
        "author": "文天祥",
        "content": "西江接锦城，山阴一茅宇。\n宗族忍相遗，干坤此深阻。",
        "dynasty": "宋",
        "collection_info": null
    },
    {
        "title": "母第一百四十一",
        "author": "文天祥",
        "content": "何时太夫人，上天回哀眷。\n墓久狐兔邻，呜呼泪如霰。",
        "dynasty": "宋",
        "collection_info": null
    },
    {
        "title": "舅第一百四十二",
        "author": "文天祥",
        "content": "萱草秋已死，岁暮有严霜。\n落日渭阳明，涕泪溅我裳。",
        "dynasty": "宋",
        "collection_info": null
    },
    {
        "title": "妻第一百四十三",
        "author": "文天祥",
        "content": "结髮为妻子，仓皇避乱兵。\n生离与死别，回首泪纵横。",
        "dynasty": "宋",
        "collection_info": null
    },
    {
        "title": "二女第一百四十四",
        "author": "文天祥",
        "content": "床前两小女，各在天一涯。\n所愧为人父，风物长年悲。",
        "dynasty": "宋",
        "collection_info": null
    },
    {
        "title": "次子第一百四十五",
        "author": "文天祥",
        "content": "渥洼骐骥儿，众中见毛骨。\n别来忽三岁，残害为异物。",
        "dynasty": "宋",
        "collection_info": null
    },
    {
        "title": "妻子第一百四十六",
        "author": "文天祥",
        "content": "妻子隔绝久，飘飖若埃尘。\n漠漠世间黑，性命由他人。",
        "dynasty": "宋",
        "collection_info": null
    },
    {
        "title": "妻子第一百四十七",
        "author": "文天祥",
        "content": "世乱遭飘荡，飞藿共徘徊。\n十口隔风雪，反畏消息来。",
        "dynasty": "宋",
        "collection_info": null
    },
    {
        "title": "长妹第一百四十八",
        "author": "文天祥",
        "content": "近闻韦氏妹，零落依草木。\n深负鹡鸰诗，临风欲痛哭。",
        "dynasty": "宋",
        "collection_info": null
    },
    {
        "title": "长子第一百四十九",
        "author": "文天祥",
        "content": "大儿聪明到，青岁已摧颓。\n回风吹独树，吾宁舍一哀。",
        "dynasty": "宋",
        "collection_info": null
    },
    {
        "title": "二女第一百五十",
        "author": "文天祥",
        "content": "痴女饥咬我，鬰没一悲魂。\n不得收骨肉，痛哭苍烟根。",
        "dynasty": "宋",
        "collection_info": null
    },
    {
        "title": "弟第一百五十一",
        "author": "文天祥",
        "content": "兄弟分离苦，凄凉忆去年。\n何以有羽翼，飞去堕尔前。",
        "dynasty": "宋",
        "collection_info": null
    },
    {
        "title": "弟第一百五十二",
        "author": "文天祥",
        "content": "棣华晴雨好，风急手足寒。\n百战今谁在，羁栖见汝难。",
        "dynasty": "宋",
        "collection_info": null
    },
    {
        "title": "弟第一百五十三",
        "author": "文天祥",
        "content": "沙晚鹡鸰寒，风吹紫荆树。\n忍泪独含情，江湖春欲暮。",
        "dynasty": "宋",
        "collection_info": null
    },
    {
        "title": "弟第一百五十四",
        "author": "文天祥",
        "content": "不见江东弟，急难心炯然。\n念君经世乱，卧病海云边。",
        "dynasty": "宋",
        "collection_info": null
    },
    {
        "title": "次妹第一百五十五",
        "author": "文天祥",
        "content": "天际伤愁别，江山憔悴人。\n团圆思弟妹，传语故乡春。",
        "dynasty": "宋",
        "collection_info": null
    },
    {
        "title": "思故乡第一百五十六",
        "author": "文天祥",
        "content": "天地西江远，无家问死生。\n凉风起天末，万里故乡情。",
        "dynasty": "宋",
        "collection_info": null
    },
    {
        "title": "第一百五十七",
        "author": "文天祥",
        "content": "江汉故人少，东西消息稀。\n异花开绝域，野风吹征衣。",
        "dynasty": "宋",
        "collection_info": null
    },
    {
        "title": "第一百五十八",
        "author": "文天祥",
        "content": "老夫悲暮年，天涯故人少。\n每望东南云，决眦入归鸟。",
        "dynasty": "宋",
        "collection_info": null
    },
    {
        "title": "第一百五十九",
        "author": "文天祥",
        "content": "人生无家别，亲故伤老丑。\n剪纸招我魂，何时一樽酒。",
        "dynasty": "宋",
        "collection_info": null
    },
    {
        "title": "第一百六十",
        "author": "文天祥",
        "content": "春水满南国，惨淡故园烟。\n三年门巷空，永为邻里怜。",
        "dynasty": "宋",
        "collection_info": null
    },
    {
        "title": "第一百六十一",
        "author": "文天祥",
        "content": "迢迢万里余，绝域谁慰怀。\n我圃日苍翠，回首望两崖。",
        "dynasty": "宋",
        "collection_info": null
    },
    {
        "title": "第一百六十二",
        "author": "文天祥",
        "content": "春日涨云岑，故园当北斗。\n窈窕桃李花，纷披为谁秀。",
        "dynasty": "宋",
        "collection_info": null
    },
    {
        "title": "第一百六十三",
        "author": "文天祥",
        "content": "陶潜避俗翁，庞公竟独往。\n明明君臣契，牢落吾安放。",
        "dynasty": "宋",
        "collection_info": null
    },
    {
        "title": "第一百六十四",
        "author": "文天祥",
        "content": "吴楚东南坼，风云地一隅。\n蹉跎暮容色，不敢恨危途。",
        "dynasty": "宋",
        "collection_info": null
    },
    {
        "title": "第一百六十五",
        "author": "文天祥",
        "content": "风烟渺吴蜀，云帆转辽海。\n丧乱纷嗷嗷，尚愧微躯在。",
        "dynasty": "宋",
        "collection_info": null
    },
    {
        "title": "第一百六十六",
        "author": "文天祥",
        "content": "惊风翻河汉，鹑首丽泥涂。\n吾衰将焉託，愁绝付摧枯。",
        "dynasty": "宋",
        "collection_info": null
    },
    {
        "title": "第一百六十七",
        "author": "文天祥",
        "content": "阴风千里来，惊浪满吴楚。\n世事两茫茫，飘泊欲谁诉。",
        "dynasty": "宋",
        "collection_info": null
    },
    {
        "title": "第一百六十八",
        "author": "文天祥",
        "content": "平生方寸心，誓开玄冥北。\n岁暮日月疾，我嘆黑头白。",
        "dynasty": "宋",
        "collection_info": null
    },
    {
        "title": "第一百六十九",
        "author": "文天祥",
        "content": "今吾抱何恨，恨无匡復姿。\n含笑看吴鈎，回首蛟龙池。",
        "dynasty": "宋",
        "collection_info": null
    },
    {
        "title": "第一百七十",
        "author": "文天祥",
        "content": "天长眺东南，衰谢多酸辛。\n丈夫誓许国，直笔在史臣。",
        "dynasty": "宋",
        "collection_info": null
    },
    {
        "title": "第一百七十一",
        "author": "文天祥",
        "content": "天衢阴峥嵘，岁寒心匪他。\n平生独往愿，零落首阳阿。",
        "dynasty": "宋",
        "collection_info": null
    },
    {
        "title": "第一百七十二",
        "author": "文天祥",
        "content": "济时肯杀身，惨淡苦士志。\n百年能几何，终古立忠义。",
        "dynasty": "宋",
        "collection_info": null
    },
    {
        "title": "第一百七十三",
        "author": "文天祥",
        "content": "绝域三冬暮，垂老见飘零。\n林气森喷薄，意钟老柏青。",
        "dynasty": "宋",
        "collection_info": null
    },
    {
        "title": "第一百七十四",
        "author": "文天祥",
        "content": "仰看八尺躯，不要悬黄金。\n青青岁寒后，枯椶乃知君子心。",
        "dynasty": "宋",
        "collection_info": null
    },
    {
        "title": "第一百七十五",
        "author": "文天祥",
        "content": "小人困驰骤，后生血气豪。\n世事固堪论，我何随汝曹。",
        "dynasty": "宋",
        "collection_info": null
    },
    {
        "title": "第一百七十六",
        "author": "文天祥",
        "content": "天地日蛙黾，劳生苦柰何。\n聊欲从此逝，人少豺虎多。",
        "dynasty": "宋",
        "collection_info": null
    },
    {
        "title": "第一百七十七",
        "author": "文天祥",
        "content": "男儿生世间，居然成濩落。\n鸾凤有铩翮，虹蜺就掌握。",
        "dynasty": "宋",
        "collection_info": null
    },
    {
        "title": "第一百七十八",
        "author": "文天祥",
        "content": "鸾凤不相待，白鱼困密网。\n但讶鹿皮翁，冥冥任所往。",
        "dynasty": "宋",
        "collection_info": null
    },
    {
        "title": "第一百七十九",
        "author": "文天祥",
        "content": "威凤高其翔，老鹤万里心。\n脱略谁能驯，兀兀遂至今。",
        "dynasty": "宋",
        "collection_info": null
    },
    {
        "title": "第一百八十",
        "author": "文天祥",
        "content": "天寒霜雪繁，萧萧北风劲。\n高鸟黄云暮，斗上捩孤影。",
        "dynasty": "宋",
        "collection_info": null
    },
    {
        "title": "第一百八十一",
        "author": "文天祥",
        "content": "干坤沸嗷嗷，名繫朱鸟影。\n寥落寸心违，斯文亦吾病。",
        "dynasty": "宋",
        "collection_info": null
    },
    {
        "title": "第一百八十二",
        "author": "文天祥",
        "content": "儒冠多误身，识字用心苦。\n斯文忧患余，鬰鬰流年度。",
        "dynasty": "宋",
        "collection_info": null
    },
    {
        "title": "第一百八十三",
        "author": "文天祥",
        "content": "名贤慎出处，志士怀感伤。\n犹残数行泪，引古惜兴亡。",
        "dynasty": "宋",
        "collection_info": null
    },
    {
        "title": "第一百八十四",
        "author": "文天祥",
        "content": "读书破万卷，许身一何愚。\n赤骥顿长缨，健儿胜腐儒。",
        "dynasty": "宋",
        "collection_info": null
    },
    {
        "title": "第一百八十五",
        "author": "文天祥",
        "content": "萧条四海内，慷慨有余悲。\n路逢相识人，开怀无愧辞。",
        "dynasty": "宋",
        "collection_info": null
    },
    {
        "title": "第一百八十六",
        "author": "文天祥",
        "content": "高歌激宇宙，岁晚寸心违。\n忠贞负冤恨，姦雄多是非。",
        "dynasty": "宋",
        "collection_info": null
    },
    {
        "title": "第一百八十七",
        "author": "文天祥",
        "content": "丈夫四方志，丧乱饱经过。\n清心听鸣镝，衰老强高歌。",
        "dynasty": "宋",
        "collection_info": null
    },
    {
        "title": "第一百八十八",
        "author": "文天祥",
        "content": "茫然阮籍途，益叹身世拙。\n零落蛟龙匣，开视化为血。",
        "dynasty": "宋",
        "collection_info": null
    },
    {
        "title": "第一百八十九",
        "author": "文天祥",
        "content": "天地有逆顺，惘然难久留。\n当歌欲一放，河汉声西流。",
        "dynasty": "宋",
        "collection_info": null
    },
    {
        "title": "第一百九十",
        "author": "文天祥",
        "content": "万古一死生，谁是长年者。\n我何良叹嗟，短褐即长夜。",
        "dynasty": "宋",
        "collection_info": null
    },
    {
        "title": "第一百九十一",
        "author": "文天祥",
        "content": "高官何足论，寂寞身后事。\n物理固自然，愿闻第一义。",
        "dynasty": "宋",
        "collection_info": null
    },
    {
        "title": "叹世道第一百九十二",
        "author": "文天祥",
        "content": "古来遭丧乱，丈夫多英雄。\n悠悠委薄俗，岂非吾道东。",
        "dynasty": "宋",
        "collection_info": null
    },
    {
        "title": "第一百九十三",
        "author": "文天祥",
        "content": "蝮蛇暮偃蹇，猛虎凭其威。\n真宰意茫茫，六合人烟稀。",
        "dynasty": "宋",
        "collection_info": null
    },
    {
        "title": "第一百九十四",
        "author": "文天祥",
        "content": "黎民困逆节，残孽驻艰虞。\n孰云网恢恢，自及枭獍徒。",
        "dynasty": "宋",
        "collection_info": null
    },
    {
        "title": "第一百九十五",
        "author": "文天祥",
        "content": "眼中万少年，得志行所为。\n白马蹴微雪，追随燕蓟儿。",
        "dynasty": "宋",
        "collection_info": null
    },
    {
        "title": "第一百九十六",
        "author": "文天祥",
        "content": "客从何乡来，挟矢射汉月。\n杀身傍权要，门户有旌节。",
        "dynasty": "宋",
        "collection_info": null
    },
    {
        "title": "第一百九十七",
        "author": "文天祥",
        "content": "关河霜雪清，故人亦流落。\n夷歌奉玉盘，悲君随燕雀。",
        "dynasty": "宋",
        "collection_info": null
    },
    {
        "title": "第一百九十八",
        "author": "文天祥",
        "content": "渔阳豪侠地，北里富熏天。\n快马金缠辔，但遇新少年。",
        "dynasty": "宋",
        "collection_info": null
    },
    {
        "title": "第一百九十九",
        "author": "文天祥",
        "content": "南北逃世难，始闻蕃汉殊。\n天下今一家，中原有驱除。",
        "dynasty": "宋",
        "collection_info": null
    },
    {
        "title": "第二百",
        "author": "文天祥",
        "content": "茫茫天造间，高岸尚为谷。\n百川日东流，势阅人代速。",
        "dynasty": "宋",
        "collection_info": null
    },
    {
        "title": "宴交代宁国孟知府致语口号",
        "author": "文天祥",
        "content": "玉堂学士催班鹭，粉省潜郎趣佩麟。\n来往神仙同碧落，后先岳牧总词人。\n阳坡共喜瓜时及，朝路相期柳色新。\n握手论交拚一醉，东风散作满城春。",
        "dynasty": "宋",
        "collection_info": null
    },
    {
        "title": "宴交代湖南提刑李运使致语口号",
        "author": "文天祥",
        "content": "河汉双星会使槎，分明彻夜照长沙。\n辔丝晓转全龟影，衣绣春随锦鹊花。\n云杏旧阴凉绿凈，野萍新韵度朱华。\n明年共侍蓬莱宴，回首丹墀日未斜。",
        "dynasty": "宋",
        "collection_info": null
    },
    {
        "title": "宴朱衡守致语口号",
        "author": "文天祥",
        "content": "翩翩紫马绚银潢，春入梅花新雨香。\n牛斗剑芒浮翼轸，岷峨佩影度潇湘。\n东南麾节精神合，上下风云意气长。\n且为绿醽拚一醉，传呼联辔觐明光。",
        "dynasty": "宋",
        "collection_info": null
    },
    {
        "title": "宴湖南董提举致语口号",
        "author": "文天祥",
        "content": "西风八月楚江滨，争看星槎会汉津。\n露湿红绫旗影旧，云连翠簜辔华新。\n东西杜若洲连月，先后瑞芝堂上春。\n回首琼林拚一醉，使还总是凤池人。",
        "dynasty": "宋",
        "collection_info": null
    },
    {
        "title": "宴交代权赣州孙提刑致语口号  其一",
        "author": "文天祥",
        "content": "麾节东南会一堂，兰亭昨日记流觞。\n六丝星度银潢影，五綵春浮玉翠香。\n院柳旧云怀燕语，野华新雨挹虹光。\n凤池对秉他年事，伫看天街接佩泪。",
        "dynasty": "宋",
        "collection_info": null
    },
    {
        "title": "宴交代权赣州孙提刑致语口号  其二",
        "author": "文天祥",
        "content": "帘影晴丝落舞茵，崆峒云晚聚星辰。\n翠虹光度楼台月，香燕先浮霄汉春。\n一道清风华辔远，双江绿水綵衣新。\n相逢屡有朝花约，又看貂蝉会紫宸。",
        "dynasty": "宋",
        "collection_info": null
    },
    {
        "title": "题古磵",
        "author": "文天祥",
        "content": "市腰石有千年磵，石眼泉无一日干。\n天下苍生应有望，不知龙向此中蟠。",
        "dynasty": "宋",
        "collection_info": null
    },
    {
        "title": "怀友人二首  其一",
        "author": "文天祥",
        "content": "久要何落落，末路重依依。\n风雨连兵幕，泥途满客衣。\n人间龙虎变，天外燕鸿违。\n死矣烦公传，北方人是非。",
        "dynasty": "宋",
        "collection_info": null
    },
    {
        "title": "怀友人二首  其二",
        "author": "文天祥",
        "content": "涯海真何地，驱来坐战场。\n家人半分合，国事决存亡。\n一死不足道，百忧何可当。\n故人髯似戟，起舞为君伤。",
        "dynasty": "宋",
        "collection_info": null
    },
    {
        "title": "寄题琴高台",
        "author": "文天祥",
        "content": "泾水绀以深，古有神人潜。\n灵鲔煦春藻，微波漾幽澜。\n朝岑翳长岚，暮汛暖苍烟。\n回首宋康王，子今定何年。\n飞僊已高迈，遗踪落清渊。\n至今空山夜，泠泠琴上絃。\n西瞻晻霭中，霞光辉远天。\n何当驾长风，一睨泾水涟。",
        "dynasty": "宋",
        "collection_info": null
    },
    {
        "title": "扬州城下赋",
        "author": "文天祥",
        "content": "黯云霜雾暗扶桑，半壁东南尽雪霜。\n壮气不随天地变，笑骑飞鹤入维扬。",
        "dynasty": "宋",
        "collection_info": null
    },
    {
        "title": "书汪水云诗后",
        "author": "文天祥",
        "content": "南风之熏兮琴无弦，北风其凉兮诗无传。\n云之汉兮水之渊，佳哉斯人兮水云之仙。",
        "dynasty": "宋",
        "collection_info": null
    },
    {
        "title": "明堂庆成诗  其一",
        "author": "文天祥",
        "content": "晓移天仗入思成，雨脚先驱御路清。\n虹影倒垂云气卷，日轮飞上衮衣明。\n韶音九奏真游格，酌献三行福酒倾。\n景命有开知未艾，万年孙子庆纯精。",
        "dynasty": "宋",
        "collection_info": null
    },
    {
        "title": "明堂庆成诗  其二",
        "author": "文天祥",
        "content": "清庙严更夜未央，珠星璧月璨殊光。\n香飘黄道移天步，烛引红纱转殿廊。\n祼荐交神诸室醉，骏奔执豆庶羞芳。\n都人报道君王喜，凈覩和銮入建章。",
        "dynasty": "宋",
        "collection_info": null
    },
    {
        "title": "明堂庆成诗  其三",
        "author": "文天祥",
        "content": "淳熙稽古再明禋，制作规模汶上新。\n未植羽旄朝万国，首将玉币荐三神。\n灵车欲下天先雨，御幄虚张帝在茵。\n熙事告成中外贺，与民同乐霈恩均。",
        "dynasty": "宋",
        "collection_info": null
    },
    {
        "title": "明堂庆成诗  其四",
        "author": "文天祥",
        "content": "皇心寅畏格皇天，旱岁俄书大有年。\n报本愈严阳馆祀，庆成復第从臣篇。\n祠官瑞纪灵光烛，太史星占贯索捐。\n黼座正中图贡上，万方归德更干干。",
        "dynasty": "宋",
        "collection_info": null
    },
    {
        "title": "至温州",
        "author": "文天祥",
        "content": "晏岁着脚来东瓯，始觉坤轴东南浮。\n百川同归无异脉，有如天子朝诸侯。\n何年飞落两巨石，孤撑骯脏分江流。\n初疑炼失女娲手，又疑钓脱任公鈎。\n冯夷海若不敢有，涌出精舍如莲舟。\n楼高百尺蜃吐气，塔耸双角龙昂头。\n蒲牢撞撞鼍坎坎，潮声滚滚风飕飕。\n沙高峰顶德门住，海门山上焦公留。\n长淮在望铁瓮近，大浪不洗英雄愁。\n孰知隶古百粤地，今为礼乐衣冠州。\n池塘芳草年年绿，谢公胜事遗江楼。\n蓝田无颣蟾架夜，黄金作颗人家秋。\n客帆渺茫拂宸极，渔舠散漫轻鳬鸥。\n丽天红日起初浴，五云扶上烟氛收。\n孤臣涕泗如此水，恨不从帝崆峒游。",
        "dynasty": "宋",
        "collection_info": null
    },
    {
        "title": "送河间晁寺丞",
        "author": "文天祥",
        "content": "公孙富文墨，名字世多知。\n谈笑取高第，弦歌当此时。\n临河薪石费，近塞茧丝移。\n缓急当愁此，看君有所为。",
        "dynasty": "宋",
        "collection_info": null
    },
    {
        "title": "太白楼  其一",
        "author": "文天祥",
        "content": "高城蘸云根，聊可慰心迹。\n长风万里来，如对骑鲸客。\n监州好事者，树此楼与石。\n隆鼻号金仙，更长漫嗟惜。",
        "dynasty": "宋",
        "collection_info": null
    },
    {
        "title": "太白楼  其二",
        "author": "文天祥",
        "content": "扬子江心第一泉，南金来此铸文渊。\n男儿斩却楼兰首，闲品茶经拜羽仙。",
        "dynasty": "宋",
        "collection_info": null
    },
    {
        "title": "临岐饯别",
        "author": "文天祥",
        "content": "圣恩优许力求田，把酒临岐饯一杯。\n台阁是非远已矣，干坤俯仰愧何哉。\n竟追范蠡归湖去，不管胡儿放马来。\n强圉倘殷如孔棘，也应定策救时危。",
        "dynasty": "宋",
        "collection_info": null
    },
    {
        "title": "夜宿青原寺感怀",
        "author": "文天祥",
        "content": "松风一榻雨萧萧，万里封疆夜寂寥。\n独坐瑶琴悲世虑，君恩犹恐壮怀消。",
        "dynasty": "宋",
        "collection_info": null
    },
    {
        "title": "赠黄终晦",
        "author": "文天祥",
        "content": "钓鱼船上听吹笛，煨芋炉头看下棋。\n剩有晚愁归别浦，已无春梦到端闱。\n去年尚忆桃红处，好景重逢橘绿时。\n珍重山人招隠意，猿啼鹤啸白云飞。",
        "dynasty": "宋",
        "collection_info": null
    },
    {
        "title": "句",
        "author": "文天祥",
        "content": "一片黄云万顷田，江南父老庆丰年。",
        "dynasty": "宋",
        "collection_info": null
    },
    {
        "title": "黄山听琴",
        "author": "文天佑",
        "content": "岁晏抱琴入室处，榾柮烧残听风雨。\n有客五弦弹太古，扫空恩怨不儿女。\n污樽抔饮击土鼓，如与羲轩相对语。\n又如重华坐舜皋，万物长养不苦窳。\n闻君澹然太古音，感君悠悠太古心。\n古心古音谁能识，应向松涛处处寻。",
        "dynasty": "宋",
        "collection_info": null
    },
    {
        "title": "别黄山",
        "author": "文天佑",
        "content": "黄山别去恨绵绵，华表重寻第几巅。\n马迹苔肥连碧汉，龙潭水暖涨灵泉。\n断无花逐桃溪外，别有春留药圃边。\n鶗鴂一声人亦老，鬓丝惊笑玉颜仙。",
        "dynasty": "宋",
        "collection_info": null
    },
    {
        "title": "存目",
        "author": "文天佑",
        "content": "诗题：送人往湖南首句：雁抱秋月洞庭边。",
        "dynasty": "宋",
        "collection_info": null
    },
    {
        "title": "渔父醉  其一",
        "author": "黄今是",
        "content": "青烟何处淡孤洲，有客经年业一鈎。\n芳草渡头新贳酒，碧云天际已归舟。",
        "dynasty": "宋",
        "collection_info": null
    },
    {
        "title": "渔父醉  其二",
        "author": "黄今是",
        "content": "丹枫万点照人绯，鲈鲙千丝带水肥。\n花影芙蓉江上酒，佳人谁唤醉翁归。",
        "dynasty": "宋",
        "collection_info": null
    },
    {
        "title": "渔父醉  其三",
        "author": "黄今是",
        "content": "天淡潇湘南北家，花随流水水流花。\n一竿明月何人会，又逐虚船过白沙。",
        "dynasty": "宋",
        "collection_info": null
    },
    {
        "title": "渔父词",
        "author": "黄今是",
        "content": "簑衣箬笠更无华，蓼岸苹洲亦有家。\n风雨满天愁不动，隔江犹唱后庭花。",
        "dynasty": "宋",
        "collection_info": null
    },
    {
        "title": "归建溪",
        "author": "鄢玉庭",
        "content": "归去寒溪觅旧盟，相逢诗酒足娱情。\n閒云不碍青山好，物外风高梦自清。",
        "dynasty": "宋",
        "collection_info": null
    },
    {
        "title": "临终口占",
        "author": "赵孟僴",
        "content": "王室之懿，文山之客。\n持此寸心，千古忠赤。",
        "dynasty": "宋",
        "collection_info": null
    },
    {
        "title": "句",
        "author": "萧敬夫",
        "content": "八风捲地翻雷雨，万甲从天骤雪騣。",
        "dynasty": "宋",
        "collection_info": null
    },
    {
        "title": "句",
        "author": "杜抑之",
        "content": "雷霆真自地中出，河汉莫从天上翻。",
        "dynasty": "宋",
        "collection_info": null
    },
    {
        "title": "诗美校书郎彭方迥",
        "author": "黄庄",
        "content": "庐陵间气欧阳公，宗主文脉魁兰宫。\n给札诏来简眷浓，职居馆阁誉望隆。\n圣明天子是仁宗，拔贤招俊萃羣工。\n希文何为去匆匆，谏官不言祗蔽蒙。\n惟公壁立秉精忠，独抱鯾论心忡忡。\n显责若讷极匪躬，飘然夷陵凛高风。\n高风凛冽谁能同，地灵人杰国不空。\n魁名自见六一翁，翱翔天禄名尤崇。\n忠肝义胆何其雄，愤彼阴邪后内讧。\n崇论宏议要力攻，责彼谏者达四聪。\n摧姦击佞深有功，吁嗟众目昏如蒙。\n划然见此光瞳瞳，吁嗟众耳塞如聋。\n轰然闻此声沨沨，丹心一片对穹窿。\n名齐欧老压岱宗，頼有谏臣鉴由中。\n贤相意与公议融，全名不作夷陵穷。\n公心岂计穷与通，使我跃起激懦衷。\n贤哉两魁硕且洪，仁山突兀文水淙。",
        "dynasty": "宋",
        "collection_info": null
    },
    {
        "title": "送文安抚出师",
        "author": "文天祥士友",
        "content": "出师自古尚张皇，何况长江恣扰攘。\n闻道义旗离漕口，已驱北骑走池阳。\n先将十万来迎敌，最好诸军自裹粮。\n说与无知饶舌者，文魁元不是猖狂。",
        "dynasty": "宋",
        "collection_info": null
    },
    {
        "title": "美文文山劾董宋臣",
        "author": "开庆太学生",
        "content": "拨转天纲回地纪，中兴又自庚申始。\n扫除阴类谁之功，有硬脊梁担得起。\n鲰生曾作茶岭诗，已学希夷不愿仕。\n逢人见说太平时，担书来领西湖水。\n幽阴何物号阎罗，污我青天莫敢指。\n国人咸惧妖復来，天子自知忠可使。\n履斋泉下不伏款，帝谓董贤人切齿。\n未闻蔡笔颂余公，但见欧书责高子。\n扬扬颜面见士夫，不知世间有羞耻。\n吁嗟今世负大名，禄重忠言类如是。\n一身富贵尽有余，何况明明今在迩。\n中书虽有空头敕，其奈诸名都唯唯。\n五更魁宿炳光精，吐出忠肝涕盈纸。\n心怀寸铁飞上天，愿剔刚肠开帝视。\n彷徨竈婢为主惊，慷慨书生为国喜。\n吾皇英断似孝宗，觌有天诛终弃死。\n当时頼有政府贤，弹泪妖狐与羸豕。\n家奴猥琐何足云，中丞举动可惜尔。\n庆历诸公闻此诗，勿谓予祸始于此。",
        "dynasty": "宋",
        "collection_info": null
    },
    {
        "title": "挽文丞相",
        "author": "黄继善",
        "content": "三百余年乐育恩，晚从科目得斯人。\n崎岖岭海期年国，零落毡毛万死身。\n诸葛未亡犹有汉，包胥欲泣更无秦。\n挑灯忼慨歌梁父，鬓髮萧森悚鬼神。",
        "dynasty": "宋",
        "collection_info": null
    },
    {
        "title": "出乡",
        "author": "陈炎",
        "content": "笋舆摇兀去程赊，岭路羊肠狭且斜。\n祇见万山迷眼界，正无多地看人家。\n当庭锄土栽桑柘，成级开田种麦麻。\n可喜此邦皆务实，学儒学稼是生涯。",
        "dynasty": "宋",
        "collection_info": null
    },
    {
        "title": "辞家庙",
        "author": "赵淮",
        "content": "祖父有功王室，德泽沾及子孙。\n今淮计穷被执，誓以一死报君。\n刀锯置之不问，万折忠义常存。\n急告先灵速引，庶几不辱家门。",
        "dynasty": "宋",
        "collection_info": null
    },
    {
        "title": "挽族子老成",
        "author": "陈公荣",
        "content": "边城将星落，浩荡烟尘黄。\n我亦在行阵，生死未可量。\n涕滂感永诀，激烈摧肝肠。\n昔尔仗雄剑，志在清八荒。\n神武埒颇牧，奇计如平良。\n遇贼奋英果，逐杀何其强。\n气数乖人事，竟向锋刃僵。\n忠魂薄日月，耿耿万古光。\n虽云获死所，国耻犹未忘。\n便应作厉鬼，虏酋罄杀伤。",
        "dynasty": "宋",
        "collection_info": null
    },
    {
        "title": "纪游",
        "author": "张庭荐",
        "content": "马行谙旧路，鷄唱认层巅。\n洞口有桃处，江村欲雪天。\n熏炉香琬刻，洗杓汲灵泉。\n我爱长留此，山深日似年。",
        "dynasty": "宋",
        "collection_info": null
    },
    {
        "title": "山居",
        "author": "陈某",
        "content": "白云护危屋，遥隔世人家。\n野径不多竹，幽兰自作花。\n敝衣僧说法，枯叶树成槎。\n门外禽相狎，双双浴晚沙。",
        "dynasty": "宋",
        "collection_info": null
    },
    {
        "title": "湘灵鼓瑟",
        "author": "陈某",
        "content": "苍梧云杳杳，湘浦月沈沈。\n谁将竹间泪，弹成丝上音。\n如怨復如诉，可听不可寻。\n乃知二帝子，尚怀千载心。\n君臣等天地，死生空古今。",
        "dynasty": "宋",
        "collection_info": null
    },
    {
        "title": "贫居",
        "author": "陈某",
        "content": "秋风山木飞，秋日独行时。\n身共衣冠老，妻嫌富贵迟。\n自分浇菊水，閒写咏贫诗。\n此意不可说，夜窗明月知。",
        "dynasty": "宋",
        "collection_info": null
    },
    {
        "title": "江心寺",
        "author": "陈某",
        "content": "谁把袈裟筑半峰，倚云楼阁打天钟。\n东西塔上自分屿，风雨声中忽见龙。\n隔岸愁吹孤戍角，归鸦寒立夕阳松。\n旧时行殿成荒土，烟草萋萋暝色重。",
        "dynasty": "宋",
        "collection_info": null
    },
    {
        "title": "闽峤军中",
        "author": "陈某",
        "content": "翠华齐拥霍嫖姚，却向青山说豹韬。\n兵马夜行残月下，弓旌寒响朔风高。\n壶浆故老愁啼血，野饭将军猛茹毛。\n自笑书生随玉帐，也腰刀剑束征袍。",
        "dynasty": "宋",
        "collection_info": null
    },
    {
        "title": "秋兴",
        "author": "陈某",
        "content": "禾黍离离雨满村，望中兵火几家存。\n荒城半是征人骨，秋月偏惊旅客魂。\n岂意战尘临老见，不知心事向谁论。\n抱茅盖得青山屋，多种桃花映酒樽。",
        "dynasty": "宋",
        "collection_info": null
    },
    {
        "title": "王宗起城南溪屋",
        "author": "陈某",
        "content": "水上小亭清更新，绿阴纨扇白纶巾。\n岂无修竹娱佳客，却有清风来故人。\n老树秋声凉入骨，澄江波影玉生鳞。\n读书偏爱虚窗静，不管门前庾亮尘。",
        "dynasty": "宋",
        "collection_info": null
    },
    {
        "title": "泉南满归过省下呈友人",
        "author": "陈某",
        "content": "二月泉南驿骑回，乱离怀抱为君开。\n双鳬暂假王乔力，百里空淹蒋琬才。\n省幙薇阴遮案静，溪船山色入楼来。\n应知别后遥相忆，清夜吹箫月满台。",
        "dynasty": "宋",
        "collection_info": null
    },
    {
        "title": "访陈彦太不遇",
        "author": "陈某",
        "content": "每忆可人陈太丘，不辞山路远追游。\n清霜拂鬓鸡声早，白鹤横江月影浮。\n岂为开樽无北海，虚闻悬榻待南州。\n题诗兴尽空归去，回首梅花百尺楼。",
        "dynasty": "宋",
        "collection_info": null
    },
    {
        "title": "九日次王善夫韵",
        "author": "陈某",
        "content": "道路多荆棘，尘埃满客衣。\n西风九日至，往事百年非。\n王粲思何切，冯驩嘆未归。\n只因江汉远，却使雁鸿稀。",
        "dynasty": "宋",
        "collection_info": null
    },
    {
        "title": "小景",
        "author": "陈某",
        "content": "山迥云垂野，江空水接天。\n西风陶令宅，落日季鹰船。\n愁绪丹心外，归心白雁前。\n如何倦游客，犹是未归年。",
        "dynasty": "宋",
        "collection_info": null
    },
    {
        "title": "宋奥寄友",
        "author": "陈某",
        "content": "落日犹未落，青山还自青。\n鸟飞云外见，泉过竹边听。\n童子求新汲，先生守旧扃。\n相看不相见，应註太玄经。",
        "dynasty": "宋",
        "collection_info": null
    },
    {
        "title": "病中闻歌有感",
        "author": "陈某",
        "content": "伏枕已三月，清明节已过。\n光阴流水去，风雨落花多。\n病久难禁酒，愁深懒听歌。\n门前舟楫动，无奈客怀何。",
        "dynasty": "宋",
        "collection_info": null
    },
    {
        "title": "赵仲瑜小景  其一",
        "author": "陈某",
        "content": "远水望不极，断云低復连。\n青山秋树屋，野渡夕阳船。\n幽思沧洲上，归心白雁前。\n异乡非隠地，聊欲寄林泉。",
        "dynasty": "宋",
        "collection_info": null
    },
    {
        "title": "赵仲瑜小景  其二",
        "author": "陈某",
        "content": "老树依岩壑，危桥隔远村。\n桃花春满岸，云气晓当门。\n白鸟来书屋，青山落酒樽。\n渔舟忽相过，疑是武陵源。",
        "dynasty": "宋",
        "collection_info": null
    },
    {
        "title": "官舍有感",
        "author": "陈某",
        "content": "腊近衣方授，山深寒愈严。\n病将书卷废，愁伏酒杯添。\n故里风尘隔，微官岁月淹。\n思归归未得，低首愧陶潜。",
        "dynasty": "宋",
        "collection_info": null
    },
    {
        "title": "王生小景",
        "author": "陈某",
        "content": "何处佳山水，依稀类辋川。\n春风摩诘画，夜月剡溪船。\n云树乡心外，鶑花客泪边。\n不嫌茅屋小，应喜是归年。",
        "dynasty": "宋",
        "collection_info": null
    },
    {
        "title": "秋夜风雨次韵",
        "author": "陈某",
        "content": "独卧苦不寐，灯残知夜深。\n青毡犹是客，白髮最关心。\n遶屋鸟三匝，隔江龙一吟。\n谁家催寄远，孤泪滴清砧。",
        "dynasty": "宋",
        "collection_info": null
    },
    {
        "title": "中秋客邸感怀",
        "author": "陈某",
        "content": "今夜天边月，谁期海上看。\n家山虽间隔，儿女暂团栾。\n露重银蟾湿，风清玉宇寒。\n年年长是客，强把一樽欢。",
        "dynasty": "宋",
        "collection_info": null
    },
    {
        "title": "偶成  其一",
        "author": "陈某",
        "content": "滑滑春泥塞路途，漫漫新水涨江湖。\n出门世路皆行险，只好山林听鹧鸪。",
        "dynasty": "宋",
        "collection_info": null
    },
    {
        "title": "偶成  其二",
        "author": "陈某",
        "content": "南山作雨北山云，野哭村歌处处闻。\n淮岱十年多盗贼，谁知一半是官军。",
        "dynasty": "宋",
        "collection_info": null
    },
    {
        "title": "偶成  其三",
        "author": "陈某",
        "content": "城南春深草乱飞，门前流水没渔矶。\n百年此地踏青客，今岁从军犹未归。",
        "dynasty": "宋",
        "collection_info": null
    },
    {
        "title": "回回僧",
        "author": "陈某",
        "content": "秋风响耳环，古怪聚人看。\n赤脚行霜地，腥身礼月坛。\n儋斋犹买肉，挂帛不遮寒。\n亦有西来意，相逢欲语难。",
        "dynasty": "宋",
        "collection_info": null
    },
    {
        "title": "罗浮山",
        "author": "陈某",
        "content": "干坤未失鹿，沧海欲飞灰。\n人已逃时去，山犹择地来。\n寒流清有影，怪木老非梅。\n西有龙翔寺，禅门彻夜开。",
        "dynasty": "宋",
        "collection_info": null
    },
    {
        "title": "夜归",
        "author": "陈某",
        "content": "青松行未尽，林外一钟闻。\n小雨不伤月，西风忽破云。\n棹归秋水远，邻语夜灯分。\n稚子能无寐，空斋读古文。",
        "dynasty": "宋",
        "collection_info": null
    },
    {
        "title": "相士俞方塘",
        "author": "江恺",
        "content": "方塘之鉴形可识，方诸之鑑心始得。\n相形何如更论心，以貌取人当有失。\n君不见虞皇项籍两重瞳，成汤曹交皆九尺。",
        "dynasty": "宋",
        "collection_info": null
    },
    {
        "title": "题泖居",
        "author": "殷澄",
        "content": "国破不共天，军行却扫地。\n一言活万人，三泖终吾志。",
        "dynasty": "宋",
        "collection_info": null
    },
    {
        "title": "水国",
        "author": "皇甫明子",
        "content": "水国凄凉住，秋宵烂熳眠。\n归云犹带雨，堕月忽明船。\n社稷资长算，髭鬚近莫年。\n乱离栖不定，百口託浮田。",
        "dynasty": "宋",
        "collection_info": null
    },
    {
        "title": "海口",
        "author": "皇甫明子",
        "content": "穷岛迷孤青，飓风荡顽寒。\n不知是海口，万里空波澜。\n蛟龙恃幽沈，怒气雄屈蟠。\n峥嵘抉秋阴，挂席潮如山。\n荧惑表南纪，天去何时还。\n云旗光惨澹，腰下青琅玕。\n谁能居甬东，一死谅非难。\n呜呼朝宗意，会见桑土干。",
        "dynasty": "宋",
        "collection_info": null
    },
    {
        "title": "京口行",
        "author": "皇甫明子",
        "content": "京口兵可用，酒可饮。\n一语参差族成血，忠贼相持各凛凛。\n岂知好丑隔形骸，父为孔鸾子为鸩。\n人众天定理则那，遗臭流芳且高枕。",
        "dynasty": "宋",
        "collection_info": null
    },
    {
        "title": "双头兰和吴应奉韵",
        "author": "金似孙",
        "content": "手种盆兰香满庭，閒来趣味独幽深。\n敢夸双萼钟奇气，祇恨孤根出晚林。\n长倩生男不得力，滕公有女谩萦心。\n援琴欲和春风曲，却对骚魂费苦吟。",
        "dynasty": "宋",
        "collection_info": null
    },
    {
        "title": "句",
        "author": "宝佑士人",
        "content": "空使蜀人思董永，恨无汉剑斩丁公。",
        "dynasty": "宋",
        "collection_info": null
    },
    {
        "title": "严峙钓台",
        "author": "朱清",
        "content": "谁着羊裘探故人，客星炯炯照天文。\n严陵矶下桐江水，流到东山一色清。",
        "dynasty": "宋",
        "collection_info": null
    },
    {
        "title": "瓜桥竞渡",
        "author": "朱清",
        "content": "东吴霸业已成然，渡口瓜畦泽未干。\n为问曩时仙在否，何堪云树鹤蹁跹。",
        "dynasty": "宋",
        "collection_info": null
    },
    {
        "title": "题秩巴寨",
        "author": "朱汝贤",
        "content": "十大曲破寰海知，六么对舞纤腰肢。\n秩巴古寨士解围，谱传建业隆兴时。\n天匏作腔豺脔皮，竹撩袅绕迭指麾。\n慢曲出入和柘枝，四部中分声递随。\n行齐气勇拍趁吹，妙伎那教呈健儿。\n忽然锦袖左抱持，伸拳俯拜当阶墀。\n三台挝皷彻送之，我闻此乐来西陲。\n恩浓四沐需云期，君仁先祝慈闱慈。\n寿崇蟠桃庆瑶池，干会佳节等翼箕。\n国安盘石民恬熙，不忘武事功平夷。\n臣微鰲抃同熊罴，附庸此日江之西。\n时人入耳郑卫漓，播鼗击磬今奚师。\n旧乐之半见绝稀，十有二数存音仪。\n红裙掷毬颜忸怩，采莲况欲追耶溪。\n乐明美报意远而，两宫睿筭南山齐。\n偶然问答成歌诗，于万斯年陪寿巵。",
        "dynasty": "宋",
        "collection_info": null
    },
    {
        "title": "楼台烟雨亭",
        "author": "朱汝贤",
        "content": "神息驭兮龙冈，殿金仙兮庙傍，结轩楹兮受釐举觞。\n发山川兮秘藏，览旴源兮一方，台突兀兮楼栋翔。\n人祀神兮敬将，神福民兮简穰，晴烟晦雨兮相尔农桑。\n繫平西兮桐乡，吾去留兮敢忘，愿培嘉植兮松虬竹苍。",
        "dynasty": "宋",
        "collection_info": null
    },
    {
        "title": "题素女石",
        "author": "朱汝贤",
        "content": "旧闻素女出天井，坐石晓梳青髻丝。\n碧湫一笑入深窈，灵篆朱书来命迟。\n冷钟晨梦听飘洒，爱物不遣雷车随。\n阴云未驳润泽广，民岂能忘心已知。",
        "dynasty": "宋",
        "collection_info": null
    },
    {
        "title": "忆梅",
        "author": "虞荐发",
        "content": "不见疏花久，悽然恨满襟。\n相逢当岁晚，一别又春深。\n冷落山中约，凄凉月下心。\n期君须待雪，把酒候前林。",
        "dynasty": "宋",
        "collection_info": null
    },
    {
        "title": "武夷山",
        "author": "范师孔",
        "content": "几与溪山绝世缘，重来猿鸟只依然。\n悬崖野瀑飘成雪，近午岚飞暗尽天。\n水尚未疏须识禹，山如深入定逢仙。\n洞中石鼎烹云处，此夜还来借榻眠。",
        "dynasty": "宋",
        "collection_info": null
    },
    {
        "title": "高楼",
        "author": "范师孔",
        "content": "高楼高登天，美人美如玉。\n美人坐高楼，更弹天上曲。\n飞声落人间，谁不注耳目。\n安知妾此心，长恐昼夜促。\n莫羡高楼高，莫羡美女美。\n楼头瞻明月，楼下看流水。\n月明圆易缺，水流去如驶。\n独爱山中兰，幽香抱枝死。",
        "dynasty": "宋",
        "collection_info": null
    },
    {
        "title": "小浆舖",
        "author": "范师孔",
        "content": "一路经行处，盘溪绕僻原。\n蜂喧花外坞，犬吠竹边门。",
        "dynasty": "宋",
        "collection_info": null
    },
    {
        "title": "宿横金延庆寺",
        "author": "吕江",
        "content": "水路通城近，人家与寺连。\n西风渔市鼓，落日野桥船。\n尘土非吾事，湖山似去年。\n今宵禅榻梦，定是到鸥边。",
        "dynasty": "宋",
        "collection_info": null
    },
    {
        "title": "姑苏怀古",
        "author": "吕江",
        "content": "台成知费几金槌，回首荒芜走鹿麛。\n自是误君由宰嚭，孰云亡国为西施。\n春风蝶梦迷香径，秋水龙文冷剑池。\n四顾湖山烟雨裏，倚阑新恨入支颐。",
        "dynasty": "宋",
        "collection_info": null
    },
    {
        "title": "春晚二绝  其一",
        "author": "吕江",
        "content": "春来脚不踏青青，梦裏还家梦又醒。\n一树垂杨楼外绿，鶑声不似故园听。",
        "dynasty": "宋",
        "collection_info": null
    },
    {
        "title": "春晚二绝  其二",
        "author": "吕江",
        "content": "年华冉冉暗中移，倦客伤春只自知。\n雨后桃花红未减，人情早自向荼䕷。",
        "dynasty": "宋",
        "collection_info": null
    },
    {
        "title": "中秋前一日诸生携酒见过对月同赋",
        "author": "吕江",
        "content": "半生道路鬓双皤，又是中秋客裏过。\n别业可怜荒杜曲，羁怀最怕听商歌。\n不知明月几时有，如此清风良夜何。\n胜概无诗可收拾，九原唤起老东坡。",
        "dynasty": "宋",
        "collection_info": null
    },
    {
        "title": "秋思",
        "author": "吕江",
        "content": "一叶江头枫叶丹，秋容惨淡客悲酸。\n蛩声雨后长门怨，雁影风前行路难。\n无处着愁嫌地窄，有时舒眺见天宽。\n最怜人道苏州月，三度中秋一度看。",
        "dynasty": "宋",
        "collection_info": null
    },
    {
        "title": "石湖怀老仙",
        "author": "吕江",
        "content": "觅得宸奎扁，归寻农圃师。\n湖山吴子国，花草范村诗。\n步屦行春遍，纶巾带雨欹。\n百年无此老，合配雪滩祠。",
        "dynasty": "宋",
        "collection_info": null
    },
    {
        "title": "江阴即事",
        "author": "杨蟠",
        "content": "海上帆来何处客，烟中犬吠几人家。\n云寒雁影翻红照，水落鸥群占白沙。",
        "dynasty": "宋",
        "collection_info": null
    },
    {
        "title": "诗一首",
        "author": "杨蟠",
        "content": "谁与画图传胜迹，忽从诗字得清晖。\n江山历历皆堪数，不记当年几醉归。",
        "dynasty": "宋",
        "collection_info": null
    },
    {
        "title": "澄江门",
        "author": "杨蟠",
        "content": "独上高楼望海门，青山几点送归船。\n寒光淡淡浮红日，晓色冥冥散白烟。\n浦外落霞争倦烧，池中流水自鸣弦。\n扶栏下见蓬莱影，一半仙魂在月边。",
        "dynasty": "宋",
        "collection_info": null
    },
    {
        "title": "玉水堂",
        "author": "杨蟠",
        "content": "小池鸥鹭不成群，池畔萧然一史君。\n时霎醉眠春雨足，觉来衣上有閒云。",
        "dynasty": "宋",
        "collection_info": null
    },
    {
        "title": "余襄公祠",
        "author": "杨蟠",
        "content": "功业终令万古传，岂惟文采动当年。\n曲江相继成双庙，庆历同称有四贤。",
        "dynasty": "宋",
        "collection_info": null
    },
    {
        "title": "吴江长桥",
        "author": "杨蟠",
        "content": "八十丈晴虹卧影，一千顷碧玉无瑕。\n几多风月输诗客，无限苇芦属酒家。",
        "dynasty": "宋",
        "collection_info": null
    },
    {
        "title": "长桥",
        "author": "杨蟠",
        "content": "皎皎冰壶里，天寒六月风。\n水仙来往处，三岛忽相通。",
        "dynasty": "宋",
        "collection_info": null
    },
    {
        "title": "孤山",
        "author": "杨蟠",
        "content": "袅袅云中路，沧浪四面开。\n诗人吟不得，唤作小蓬莱。",
        "dynasty": "宋",
        "collection_info": null
    },
    {
        "title": "柏堂",
        "author": "杨蟠",
        "content": "零落雪霜后，犹含千载春。\n一株化为石，谁是种时人。",
        "dynasty": "宋",
        "collection_info": null
    },
    {
        "title": "金沙井",
        "author": "杨蟠",
        "content": "细细沙痕落，流金在井泉。\n山人邀我饮，化骨共为仙。",
        "dynasty": "宋",
        "collection_info": null
    },
    {
        "title": "巢居阁",
        "author": "杨蟠",
        "content": "昔日巢居客，今为天上仙。\n文章流海内，几杖葬山前。",
        "dynasty": "宋",
        "collection_info": null
    },
    {
        "title": "玛瑙坡",
        "author": "杨蟠",
        "content": "石径生光怪，传流玛瑙坡。\n天人曾布地，此物至今多。",
        "dynasty": "宋",
        "collection_info": null
    },
    {
        "title": "巾子峰",
        "author": "杨蟠",
        "content": "首出群山内，晴窗几处看。\n不因风雨折，开槛满溪寒。",
        "dynasty": "宋",
        "collection_info": null
    },
    {
        "title": "南屏山",
        "author": "杨蟠",
        "content": "日落游人散，山寒起树声。\n玲珑石上穴，处处有云生。",
        "dynasty": "宋",
        "collection_info": null
    },
    {
        "title": "飞来峰",
        "author": "杨蟠",
        "content": "飞来天竺远，山秀已含春。\n不遇名僧识，千年岂有神。",
        "dynasty": "宋",
        "collection_info": null
    },
    {
        "title": "连岩",
        "author": "杨蟠",
        "content": "岌岌青松外，安知鸟翼孤。\n寒猿三叫罢，便是蜀州图。",
        "dynasty": "宋",
        "collection_info": null
    },
    {
        "title": "伏龙溅",
        "author": "杨蟠",
        "content": "静久波涛散，溪深涌乱丝。\n悠悠山下客，将见水停时。",
        "dynasty": "宋",
        "collection_info": null
    },
    {
        "title": "葛坞",
        "author": "杨蟠",
        "content": "此坞久无色，何年朝太真。\n晓耕云下路，犹恐是仙民。",
        "dynasty": "宋",
        "collection_info": null
    },
    {
        "title": "朱墅",
        "author": "杨蟠",
        "content": "白云今不去，惆怅昔人非。\n叶落风前响，犹疑踏雪归。",
        "dynasty": "宋",
        "collection_info": null
    },
    {
        "title": "青林岩",
        "author": "杨蟠",
        "content": "鸟外无行迹，寒林引薜萝。\n山中僧已老，不信雪霜多。",
        "dynasty": "宋",
        "collection_info": null
    },
    {
        "title": "理公岩",
        "author": "杨蟠",
        "content": "日月岩前鸟，秋来不復闻。\n达人今已化，名繫此山云。",
        "dynasty": "宋",
        "collection_info": null
    },
    {
        "title": "呼猿洞",
        "author": "杨蟠",
        "content": "青松愁绝涧，日夜白猿吟。\n掌握多相就，安知世上心。",
        "dynasty": "宋",
        "collection_info": null
    },
    {
        "title": "龙泓洞",
        "author": "杨蟠",
        "content": "六月千里旱，偷泉心亦卑。\n不烦山老祝，神物久无思。",
        "dynasty": "宋",
        "collection_info": null
    },
    {
        "title": "北高峰",
        "author": "杨蟠",
        "content": "杳杳孤峰上，寒阴带远城。\n不知山下雨，奎斗自分明。",
        "dynasty": "宋",
        "collection_info": null
    },
    {
        "title": "白云峰",
        "author": "杨蟠",
        "content": "万顷田间雨，多从顶上生。\n野人犹不足，常拟凿为平。",
        "dynasty": "宋",
        "collection_info": null
    },
    {
        "title": "南高峰",
        "author": "杨蟠",
        "content": "日气层层秀，连山万丈孤。\n崔嵬天上影，一半入江湖。",
        "dynasty": "宋",
        "collection_info": null
    },
    {
        "title": "慈云岭",
        "author": "杨蟠",
        "content": "落日愁飞雨，云中一綫明。\n西湖将尽处，忽见大江横。",
        "dynasty": "宋",
        "collection_info": null
    },
    {
        "title": "歌樵岭",
        "author": "杨蟠",
        "content": "衣冠仁义少，敢忽岭边人。\n亦恐修荣达，行歌自负薪。",
        "dynasty": "宋",
        "collection_info": null
    },
    {
        "title": "香林洞",
        "author": "杨蟠",
        "content": "百年樵斧外，留得挂寒猿。\n不奈西溪水，流香出洞门。",
        "dynasty": "宋",
        "collection_info": null
    },
    {
        "title": "卧龙山",
        "author": "杨蟠",
        "content": "岁旱须神物，皆疑石有名。\n卧龙今不起，长负泽边情。",
        "dynasty": "宋",
        "collection_info": null
    },
    {
        "title": "石桥",
        "author": "杨蟠",
        "content": "突兀临飞鸟，溪僧惯往来。\n云山多乐处，且入小天台。",
        "dynasty": "宋",
        "collection_info": null
    },
    {
        "title": "杨梅坞",
        "author": "杨蟠",
        "content": "夏日红相照，天晴坞自开。\n襄阳多稚子，摘赠故人来。",
        "dynasty": "宋",
        "collection_info": null
    },
    {
        "title": "枫木坞",
        "author": "杨蟠",
        "content": "太平云外客，行采老山中。\n莫嘆秋霜早，君看世上枫。",
        "dynasty": "宋",
        "collection_info": null
    },
    {
        "title": "保叔塔",
        "author": "杨蟠",
        "content": "寂寥千古事，今日有谁登。\n落日云间合，空中露几层。",
        "dynasty": "宋",
        "collection_info": null
    },
    {
        "title": "辟支塔",
        "author": "杨蟠",
        "content": "佛心随处见，层出更分明。\n不用催灯火，天高月自生。",
        "dynasty": "宋",
        "collection_info": null
    },
    {
        "title": "东岗古塔",
        "author": "杨蟠",
        "content": "东岗人不识，野寺在樵渔。\n落叶年年满，春风为扫除。",
        "dynasty": "宋",
        "collection_info": null
    },
    {
        "title": "华严塔",
        "author": "杨蟠",
        "content": "石下有灵骨，千年生玉芝。\n山神每藏护，不使世人知。",
        "dynasty": "宋",
        "collection_info": null
    },
    {
        "title": "翠樾堂",
        "author": "杨蟠",
        "content": "野鸟久不去，清风长近人。\n山间岂有历，祇见四时春。",
        "dynasty": "宋",
        "collection_info": null
    },
    {
        "title": "玛瑙宝胜寺",
        "author": "杨蟠",
        "content": "昔日岩栖处，松花落草根。\n瓦中匪是我，棺椁任干坤。",
        "dynasty": "宋",
        "collection_info": null
    },
    {
        "title": "华盖山",
        "author": "杨蟠",
        "content": "七山如北斗，城锁几重重。\n斗口在何处，正当华盖峰。",
        "dynasty": "宋",
        "collection_info": null
    },
    {
        "title": "石桥",
        "author": "杨蟠",
        "content": "金毫五百几龙尊，隠隠香山圣迹存。\n方广寺开无俗路，优昙花现有灵根。\n一峰突岸临天壁，双涧淙桥透石门。\n今日不将心洗尽，更从何处觅真源。",
        "dynasty": "宋",
        "collection_info": null
    },
    {
        "title": "杂题",
        "author": "杨蟠",
        "content": "猿惊鹤怨不知处，虎据龙蟠空见山。\n芳草路随流水远，老僧心共白云闲。",
        "dynasty": "宋",
        "collection_info": null
    },
    {
        "title": "白沙泉",
        "author": "杨蟠",
        "content": "不见泉来穴，沙平落细声。\n夜高寒月漾，银汉太分明。",
        "dynasty": "宋",
        "collection_info": null
    },
    {
        "title": "涌金池",
        "author": "杨蟠",
        "content": "涌金春色晚，吹落碧桃花。\n一片何人得，流经十万家。",
        "dynasty": "宋",
        "collection_info": null
    },
    {
        "title": "法安院",
        "author": "杨蟠",
        "content": "寂寞庵前草，春深鹿自耕。\n老僧垂白髪，山下不知名。",
        "dynasty": "宋",
        "collection_info": null
    },
    {
        "title": "钱塘江上",
        "author": "杨蟠",
        "content": "一气连江色，寥寥万古清。\n客心兼浪涌，时事与潮生。\n路转青山出，沙空白鸟行。\n几年沧海梦，吟罢独含情。",
        "dynasty": "宋",
        "collection_info": null
    },
    {
        "title": "诗一首",
        "author": "杨蟠",
        "content": "诗魂躔斗壁，醉力撼蓬莱。\n剖山无鹊印，倾厩尽龙媒。",
        "dynasty": "宋",
        "collection_info": null
    },
    {
        "title": "地炉",
        "author": "杨蟠",
        "content": "天地风霜日夜新，地炉稳坐暖如春。\n筋骸已畅心无用，转愧窗间映雪人。",
        "dynasty": "宋",
        "collection_info": null
    },
    {
        "title": "松江",
        "author": "杨蟠",
        "content": "帆落帆开两渡头，洞庭木叶扰离愁。\n青山带日低平野，白浪随风过别洲。\n月静沙寒知雁宿，云深水暖羡鱼游。\n画桥隠隠横天汉，人度空中影倒流。",
        "dynasty": "宋",
        "collection_info": null
    },
    {
        "title": "甘露寺",
        "author": "杨蟠",
        "content": "沧江万里对朱栏，白鸟群飞去復还。\n云捧楼台出天上，风飘钟磬落人间。\n银河倒泻分双月，锦水西来转几山。\n今古冥冥谁借问，且持玉爵破愁颜。",
        "dynasty": "宋",
        "collection_info": null
    },
    {
        "title": "朝宗门",
        "author": "杨蟠",
        "content": "百尺楼高四望中，云深一雁度长空。\n人间砧杵催寒事，郭外箫笙逐土风。\n天带江山元自好，地流河汉忽相通。\n丹心直北看飞雪，往往随花入帝宫。",
        "dynasty": "宋",
        "collection_info": null
    },
    {
        "title": "清心堂",
        "author": "杨蟠",
        "content": "前后坐亭上，饮水皆自持。\n其间贤太守，谁復畏人知。",
        "dynasty": "宋",
        "collection_info": null
    },
    {
        "title": "虎跑泉",
        "author": "杨蟠",
        "content": "天藏物启有灵根，玉乳银浆岂易分。\n浄鑑当空寒自照，流珠落涧远先闻。\n润生冉冉双林雨，香出蒙蒙一井云。\n今日石鱼行酒地，次山重为勒铭文。",
        "dynasty": "宋",
        "collection_info": null
    },
    {
        "title": "华胥台",
        "author": "杨蟠",
        "content": "歌舞飘飘百尺台，半天龙麝散香煤。\n初愁翠袖凌风去，却骑飞鸾下月来。\n云杪一声闻玉笛，露华千点落金杯。\n我缘众乐狂方盛，园锁从教日日开。",
        "dynasty": "宋",
        "collection_info": null
    },
    {
        "title": "时燕堂",
        "author": "杨蟠",
        "content": "吏隠盂城九十旬，丰年日日是佳辰。\n赋成席上犹飞雪，歌动梁间已落尘。\n此地谁为爱酒伴，他时傥忆种花人。\n五坛芍药齐教放，何处扬州更觅春。",
        "dynasty": "宋",
        "collection_info": null
    },
    {
        "title": "春草池",
        "author": "杨蟠",
        "content": "寂寂绿岩畔，相期无数人。\n不知康乐后，池草几回春。",
        "dynasty": "宋",
        "collection_info": null
    },
    {
        "title": "西山",
        "author": "杨蟠",
        "content": "云引踏青客，寻山西出城。\n始知图画上，今日有人行。",
        "dynasty": "宋",
        "collection_info": null
    },
    {
        "title": "白云岭",
        "author": "杨蟠",
        "content": "白云出山去，摇曳或西东。\n人住白云下，安然心已空。",
        "dynasty": "宋",
        "collection_info": null
    },
    {
        "title": "鹿端山",
        "author": "杨蟠",
        "content": "千年白鹿地，今有佛楼台。\n昨日到山下，衔花犹出来。",
        "dynasty": "宋",
        "collection_info": null
    },
    {
        "title": "五马坊",
        "author": "杨蟠",
        "content": "相传有五马，曾此立踟躇。\n人爱使君好，换鹅非俗书。",
        "dynasty": "宋",
        "collection_info": null
    },
    {
        "title": "众乐园",
        "author": "杨蟠",
        "content": "昨日折花者，又随蜂蝶来。\n思量妨底事，红蕊续还开。",
        "dynasty": "宋",
        "collection_info": null
    },
    {
        "title": "莲花庄",
        "author": "杨蟠",
        "content": "会昌湖上客，今已化为尘。\n一束青刍奠，空思如玉人。",
        "dynasty": "宋",
        "collection_info": null
    },
    {
        "title": "西堂",
        "author": "杨蟠",
        "content": "谢公何所忆，白日看云眠。\n忽梦惠连弟，遂得春草篇。",
        "dynasty": "宋",
        "collection_info": null
    },
    {
        "title": "海月堂",
        "author": "杨蟠",
        "content": "杳杳璧沉水，亭亭珠在渊。\n落潮流不去，还向定中圆。",
        "dynasty": "宋",
        "collection_info": null
    },
    {
        "title": "翠幄轩",
        "author": "杨蟠",
        "content": "海榕树倒出，皮干亦轮囷。\n或问寿几许，千年为一春。",
        "dynasty": "宋",
        "collection_info": null
    },
    {
        "title": "红云阁",
        "author": "杨蟠",
        "content": "重重风日透，花气满池塘。\n谁把红云比，红云无此香。",
        "dynasty": "宋",
        "collection_info": null
    },
    {
        "title": "沧浪阁",
        "author": "杨蟠",
        "content": "萍实祗如斗，练江都熨开。\n水清当自鑑，无为濯缨来。",
        "dynasty": "宋",
        "collection_info": null
    },
    {
        "title": "冷翠阁",
        "author": "杨蟠",
        "content": "山杪一泉迸，俯窥临日崖。\n明珠不待拾，自溅入人来。",
        "dynasty": "宋",
        "collection_info": null
    },
    {
        "title": "永嘉",
        "author": "杨蟠",
        "content": "一片繁华海上头，从来唤作小杭州。\n水如棋局分街陌，山似屏帏绕画楼。\n是处有花迎我笑，何时无月逐人游。\n西湖宴赏争标日，多少珠帘不下鈎。",
        "dynasty": "宋",
        "collection_info": null
    },
    {
        "title": "登孤屿",
        "author": "杨蟠",
        "content": "把麾何所往，海上有名山。\n潮落鱼堪拾，云低雁可攀。\n一城仙岛外，双塔画图间。\n当路谁知己，天应赐我闲。",
        "dynasty": "宋",
        "collection_info": null
    },
    {
        "title": "后永嘉百咏 放生池",
        "author": "杨蟠",
        "content": "悠然已更乐，知是鼎中余。\n有海尚可往，慎毋重见渔。",
        "dynasty": "宋",
        "collection_info": null
    },
    {
        "title": "后永嘉百咏 南塘",
        "author": "杨蟠",
        "content": "出门日已晚，棹短路何长。\n頼有风相送，荷花十里香。",
        "dynasty": "宋",
        "collection_info": null
    },
    {
        "title": "赠仰孝子",
        "author": "杨蟠",
        "content": "思亲庐墓隠西山，竹屋萧然月坞间。\n有道自高尘世外，无心得共野云闲。\n姓名达远邦符奏，束帛荣霑帝泽颁。\n不见孝廉人已久，东嘉今喜识曾颜。",
        "dynasty": "宋",
        "collection_info": null
    },
    {
        "title": "去郡后作",
        "author": "杨蟠",
        "content": "为官一十政，宦游五十秋。\n平生忆何处，最忆是温州。\n思远城南曲，西岑古渡头。\n绿觞春送酒，红烛夜行舟。\n不敢言遗爱，惟应念旧游。\n凭君将此句，寄写谢公楼。",
        "dynasty": "宋",
        "collection_info": null
    },
    {
        "title": "熙春园",
        "author": "杨蟠",
        "content": "桃源未识恐微茫，每坐青林惯日长。\n鱼鸟自同千里乐，风烟漫逐一城香。\n竹围月色来深院，花引春情过短墙。\n人世定知何处好，且勤诗酒惜年光。",
        "dynasty": "宋",
        "collection_info": null
    },
    {
        "title": "客儿亭",
        "author": "杨蟠",
        "content": "昔日林间兴，风流谢客儿。\n春山花又发，不见屐来时。",
        "dynasty": "宋",
        "collection_info": null
    },
    {
        "title": "除夕次东坡守岁韵",
        "author": "杨蟠",
        "content": "人生无百年，谁问岭龟蛇。\n容颜镜水换，老丑不可遮。\n殷勤守此岁，来岁復如何。\n南邻祭竈喧，北里驱傩譁。\n须臾罢无为，但听楼鼓挝。\n明朝四十过，暮景真易斜。\n初心自慷慨，白首还蹉跎。\n寄语少年子，虽强不足夸。",
        "dynasty": "宋",
        "collection_info": null
    },
    {
        "title": "句  其一",
        "author": "杨蟠",
        "content": "吏退更无人迹到，一天魂梦任游扬。",
        "dynasty": "宋",
        "collection_info": null
    },
    {
        "title": "句  其二",
        "author": "杨蟠",
        "content": "中原今仗老臣安。",
        "dynasty": "宋",
        "collection_info": null
    },
    {
        "title": "句  其三",
        "author": "杨蟠",
        "content": "许国莫疑勋业大。",
        "dynasty": "宋",
        "collection_info": null
    },
    {
        "title": "句  其四",
        "author": "杨蟠",
        "content": "两州城郭青烟起，千里江山白鹭飞。",
        "dynasty": "宋",
        "collection_info": null
    },
    {
        "title": "句  其五",
        "author": "杨蟠",
        "content": "三峡江声流笔下，六朝山影满樽前。",
        "dynasty": "宋",
        "collection_info": null
    },
    {
        "title": "句  其六",
        "author": "杨蟠",
        "content": "动摇腊信随征使，勾引春情出苑墙。",
        "dynasty": "宋",
        "collection_info": null
    },
    {
        "title": "句  其七",
        "author": "杨蟠",
        "content": "仲□尝三逐，将军老数奇。",
        "dynasty": "宋",
        "collection_info": null
    },
    {
        "title": "句  其八",
        "author": "杨蟠",
        "content": "看山坐石亭。",
        "dynasty": "宋",
        "collection_info": null
    },
    {
        "title": "句  其九",
        "author": "杨蟠",
        "content": "浮生同是客。",
        "dynasty": "宋",
        "collection_info": null
    },
    {
        "title": "句  其一○",
        "author": "杨蟠",
        "content": "花湿转分明。",
        "dynasty": "宋",
        "collection_info": null
    },
    {
        "title": "句  其一一",
        "author": "杨蟠",
        "content": "杖藜林下去。",
        "dynasty": "宋",
        "collection_info": null
    },
    {
        "title": "游广福寺",
        "author": "胡志康",
        "content": "兰若幽深与世违，酒阑重觅未斜晖。\n篮舆绕入花边路，布衲趋迎竹下扉。\n清籁敲风和梵奏，独槐笼榻涨烟霏。\n吟栏倚遍诗成处，不觉金莲映月辉。",
        "dynasty": "宋",
        "collection_info": null
    },
    {
        "title": "默山小潭",
        "author": "胡楚材",
        "content": "分落银河一派清，源深流远旱常盈。\n蛟龙潜处鱼虾少，日月中时表裏明。\n插岸好山青泼黛，倚波丑石势奔鲸。\n幽奇信是神仙窟，上有浮云散又生。",
        "dynasty": "宋",
        "collection_info": null
    },
    {
        "title": "青山怀古",
        "author": "胡楚材",
        "content": "樵猎识冠裳，何言志四方。\n离秦风日冷，过楚薜萝长。\n梦野违征诏，时衰枉荐章。\n故山隈且僻，应种秫为粮。",
        "dynasty": "宋",
        "collection_info": null
    },
    {
        "title": "白艾溪",
        "author": "胡楚材",
        "content": "澎湃白艾溪，源恐从天落。\n滩石剑戟列，喷怒波势恶。\n篙工手眼亲，飞舫过如箨。\n达阻有长桥，轻虹□寥廓。\n参天树列幢，夹岸如山削。\n中有钓鱼郎，扁舟□寂寞。\n俗眼急势利，问此何足乐。\n不钓沧海鰲，须脍潮州鳄。\n胡为持一竿，默在艾溪脚。\n我且笑不答，自歌还自酌。\n日暮鼓枻归，风埃满城郭。",
        "dynasty": "宋",
        "collection_info": null
    },
    {
        "title": "仙池岩",
        "author": "胡楚材",
        "content": "崚嶒插天山，仙池在绝顶。\n无源水自溢，泓澄照天镜。\n鱼依藻荇深，龙藏密穴静。\n天意欲为雨，烟雾如炉甑。\n至今山下田，势不忧旱横。\n划然霁景开，仰看飞泉迸。\n一道翠微间，长剑倚天凈。\n群山列画屏，高下相辉映。\n安得丹青手，写此绝胜境。\n挂我草堂中，吟望免延颈。\n不负山水心，永谢利名阱。",
        "dynasty": "宋",
        "collection_info": null
    },
    {
        "title": "忆彭头山",
        "author": "胡楚材",
        "content": "久客倦行役，故山安在哉。\n松竹读书室，水石钓鱼台。\n明月照归梦，西风吹酒杯。\n亭亭篱下菊，寂寞为谁开。",
        "dynasty": "宋",
        "collection_info": null
    },
    {
        "title": "凉轩",
        "author": "柳说",
        "content": "潇洒幽轩好，清閒令尹才。\n庭虚走泉响，门静对山开。\n夏可捐班扇，风如到楚台。\n羡君成吏隠，终日远纷埃。",
        "dynasty": "宋",
        "collection_info": null
    },
    {
        "title": "临封杂咏  其一",
        "author": "田开",
        "content": "我爱临封好，人烟十里赊。\n秋风三酿酒，风景四时花。\n竹屋无贫子，渔村足富家。\n守官真吏隠，谩放日高衙。",
        "dynasty": "宋",
        "collection_info": null
    },
    {
        "title": "临封杂咏  其二",
        "author": "田开",
        "content": "我爱临封好，诗人兴味长。\n岭南蕉子国，海上荔枝庄。\n民有百年寿，家藏十种粮。\n宦游无远近，乐处是仙乡。",
        "dynasty": "宋",
        "collection_info": null
    },
    {
        "title": "临封杂咏  其三",
        "author": "田开",
        "content": "我爱临封好，江流压水滨。\n东山画屏展，北阜翠虬驯。\n十里长松道，三春解佩人。\n乘閒狂太守，屐齿往来频。",
        "dynasty": "宋",
        "collection_info": null
    },
    {
        "title": "临封杂咏  其四",
        "author": "田开",
        "content": "我爱临封好，宾朋日往还。\n年来甘白酒，老去益朱颜。\n引鹤游西寺，携琴上北山。\n君恩虽未报，公外且偷闲。",
        "dynasty": "宋",
        "collection_info": null
    },
    {
        "title": "临封杂咏  其五",
        "author": "田开",
        "content": "我爱临封好，江楼四望遥。\n宾朋须共赏，风月故相邀。\n清兴拚成癖，诗狂不碍条。\n谩劳争自洁，适意乐偏饶。",
        "dynasty": "宋",
        "collection_info": null
    },
    {
        "title": "临封杂咏  其六",
        "author": "田开",
        "content": "我爱临封好，迎门水绕流。\n名山称濯锦，胜境说灵洲。\n嫩草青连座，奇花香入楼。\n公余无一事，携酒任遨游。",
        "dynasty": "宋",
        "collection_info": null
    },
    {
        "title": "句  其一",
        "author": "田开",
        "content": "吏民相共乐，浑不记相关。",
        "dynasty": "宋",
        "collection_info": null
    },
    {
        "title": "句  其二",
        "author": "田开",
        "content": "山近临轩翠，花开入座红。",
        "dynasty": "宋",
        "collection_info": null
    },
    {
        "title": "句  其三",
        "author": "田开",
        "content": "我爱临封好，从来礼义乡。\n江山足形胜，风物半冠裳。",
        "dynasty": "宋",
        "collection_info": null
    },
    {
        "title": "题凈土寺",
        "author": "刘扶",
        "content": "物外萧然释子宫，楼台雄压郡城东。\n江迴澄练浸碧落，山答疏钟飘远风。\n隔岸橹声喧暮角，卧沙桥影转晴虹。\n可怜千里无穷景，尽属高僧吟笑中。",
        "dynasty": "宋",
        "collection_info": null
    },
    {
        "title": "游烂柯山",
        "author": "钱顗",
        "content": "春郊杂沓拥红旌，共访仙踪啸傲行。\n云径直从深崦入，石梁宛在半空横。\n岩边瑶圃新开出，洞裏芝田旧种成。\n羽客一枰无復见，青山留得烂柯名。",
        "dynasty": "宋",
        "collection_info": null
    },
    {
        "title": "黄鹤楼",
        "author": "张颙",
        "content": "崔颢题诗在上头，登临何必更冥搜。\n楼前黄鹤不重见，槛外长江空自流。\n万顷烟云连梦泽，一川风景借西州。",
        "dynasty": "宋",
        "collection_info": null
    },
    {
        "title": "句",
        "author": "张颙",
        "content": "两州花萼竞相辉，间断红尘一水涯。",
        "dynasty": "宋",
        "collection_info": null
    },
    {
        "title": "昭惠庙黄柏歌",
        "author": "王该",
        "content": "四明之山东南雄，中有古柏高巃嵷。\n霜凌雪犯势不屈，干直不与凡柯同。\n几十围，几千尺，踞隆岩兮盘巨石。\n有时狂风盲雨嗥长巅，上彻天心下地脊。\n樵奴与牧子，惯见却辟易。\n不知何洞出神翁，采芝去踏崭岩峰。\n蒸岚焙翠入灵药，意欲服饵颜如童。\n仙翁仙翁爱无独，天产此材同众欲。\n小将条剖治民盲，大可柱分支帝屋。\n神翁神翁莫轻藐，植物虽微功不小。\n些须片叶价千金，能使尘寰人不老。",
        "dynasty": "宋",
        "collection_info": null
    },
    {
        "title": "瑞岩寺灵芝阁",
        "author": "李抚辰",
        "content": "高阁玲珑倚半空，秋来凈扫白云踪。\n无人写此天然景，十二阑干十二峰。",
        "dynasty": "宋",
        "collection_info": null
    },
    {
        "title": "句  其一",
        "author": "谭黉",
        "content": "水腹鱼龙宅，山腰鼓吹衙。",
        "dynasty": "宋",
        "collection_info": null
    },
    {
        "title": "句  其二",
        "author": "谭黉",
        "content": "齐安无一事，台榭若天成。",
        "dynasty": "宋",
        "collection_info": null
    },
    {
        "title": "金精山",
        "author": "高照",
        "content": "金精寂寂真胜境，门锁松杉风月冷。\n跨鹤仙姬去不来，白云一片封丹井。",
        "dynasty": "宋",
        "collection_info": null
    },
    {
        "title": "句",
        "author": "齐术",
        "content": "零陵太守吟情逸，惟过浯溪未有诗。",
        "dynasty": "宋",
        "collection_info": null
    },
    {
        "title": "书仙台观壁",
        "author": "周敦颐",
        "content": "到官处处须寻胜，惟此合阳无胜寻。\n赤水有山仙甚古，跻攀聊足到官心。",
        "dynasty": "宋",
        "collection_info": null
    },
    {
        "title": "游山上一道观三佛寺",
        "author": "周敦颐",
        "content": "琳宫金剎接林峦，一径潜通竹树寒。\n是处尘埃皆可息，时清终未忍辞官。",
        "dynasty": "宋",
        "collection_info": null
    },
    {
        "title": "喜同费君长官游",
        "author": "周敦颐",
        "content": "寻山寻水侣尤难，爱利爱名心少閒。\n此亦有君吾甚乐，不辞高远共跻攀。",
        "dynasty": "宋",
        "collection_info": null
    },
    {
        "title": "和费君乐游山之什",
        "author": "周敦颐",
        "content": "云树岩泉景尽奇，登临深恨访寻迟。\n长楼未得于何记，犹有君能雅和诗。",
        "dynasty": "宋",
        "collection_info": null
    },
    {
        "title": "剑门",
        "author": "周敦颐",
        "content": "剑立溪峰信险深，吾皇大道正天心。\n百年外户都无闭，空有关名点贡琛。",
        "dynasty": "宋",
        "collection_info": null
    },
    {
        "title": "万安香城寺别虔守赵公",
        "author": "周敦颐",
        "content": "公暇频陪尘外游，朝天仍得送行舟。\n轩车更共入山脚，旌旆且从留渡头。\n精舍泉声清㶁㶁，高林云色淡悠悠。\n谈终道奥愁言去，明日瞻思上郡楼。",
        "dynasty": "宋",
        "collection_info": null
    },
    {
        "title": "行县至雩都邀余杭钱建侯拓四明沈几圣希颜同游罗岩",
        "author": "周敦颐",
        "content": "闻有山岩即去寻，亦跻云外入松阴。\n虽然未是洞中境，且异人间名利心。",
        "dynasty": "宋",
        "collection_info": null
    },
    {
        "title": "同石守游",
        "author": "周敦颐",
        "content": "朝市谁知世外游，杉松影裏入吟幽。\n争名逐利千绳缚，度水登山万事休。\n野鸟不惊如得伴，白云无语似相留。\n傍人莫笑凭阑久，为恋林居作退谋。",
        "dynasty": "宋",
        "collection_info": null
    },
    {
        "title": "江上别石郎中",
        "author": "周敦颐",
        "content": "落叶蝉声古渡头，渡头人拥欲行舟。\n别离情似长江水，远亦随公日夜流。",
        "dynasty": "宋",
        "collection_info": null
    },
    {
        "title": "忆江西提刑何仲容",
        "author": "周敦颐",
        "content": "兰自香为友，松何枯尚春。\n荣来天泽重，殁去绣衣新。\n尽作百年梦，终归一窖尘。\n痛心双泪下，无復见贤人。",
        "dynasty": "宋",
        "collection_info": null
    },
    {
        "title": "治平乙巳暮春十四日同宋復古游山巅至大林寺书四十字",
        "author": "周敦颐",
        "content": "三月山方暖，林花互照明。\n路盘层顶上，人在半空行。\n水色云含白，禽声谷应清。\n天风拂襟袂，缥缈觉身轻。",
        "dynasty": "宋",
        "collection_info": null
    },
    {
        "title": "题冠顺之道院壁",
        "author": "周敦颐",
        "content": "一日復一日，一杯復一杯。\n青山无限好，俗客不曾来。\n往事已如此，朱颜安在哉。\n寄语地上客，历乱竟谁催。",
        "dynasty": "宋",
        "collection_info": null
    },
    {
        "title": "题浩然阁",
        "author": "周敦颐",
        "content": "刘侯戴武弁，政则心吾儒。\n士茂先兴学，子贤勤读书。\n猷为莫不善，才力盖有余。\n西北方求帅，浩然宁久居。",
        "dynasty": "宋",
        "collection_info": null
    },
    {
        "title": "题酆都观 仙都观",
        "author": "周敦颐",
        "content": "山盘江上虬龙活，殿倚云中洞府深。\n钦想真风杳何在，偃松乔柏共萧森。",
        "dynasty": "宋",
        "collection_info": null
    },
    {
        "title": "题酆都观 读英真君丹诀",
        "author": "周敦颐",
        "content": "始观丹诀信希夷，盖得阴阳造化机。\n子自母生能致主，精神合后更知微。",
        "dynasty": "宋",
        "collection_info": null
    },
    {
        "title": "题酆都观 宿山房",
        "author": "周敦颐",
        "content": "久厌尘坌乐静元，俸微犹乏买山钱。\n徘徊真境不能去，且寄云房一榻眠。",
        "dynasty": "宋",
        "collection_info": null
    },
    {
        "title": "按部至潮州题大颠堂壁",
        "author": "周敦颐",
        "content": "退之自谓如夫子，原道深排释老非。\n不识大颠何似者，数书珍重更留衣。",
        "dynasty": "宋",
        "collection_info": null
    },
    {
        "title": "按部至春州",
        "author": "周敦颐",
        "content": "按部广东经数郡，若言岚瘴更无春。\n度山烟锁埋清昼，为国天终护吉人。\n万里诏音频降下，一方恩惠尽均匀。\n丈夫才略逢时展，仓廪皆无亟富民。",
        "dynasty": "宋",
        "collection_info": null
    },
    {
        "title": "题惠州罗浮山",
        "author": "周敦颐",
        "content": "红尘白日无閒人，况有鱼绯繫此身。\n关上罗浮閒送目，浩然心意復吾真。",
        "dynasty": "宋",
        "collection_info": null
    },
    {
        "title": "赠虞部员外郎谭公昉致仕",
        "author": "周敦颐",
        "content": "清时望郎贵，白首故乡归。\n有子纡蓝绶，将孙着綵衣。\n松乔新道院，鹤老旧渔矶。\n知止自高德，宁为遁者肥。",
        "dynasty": "宋",
        "collection_info": null
    },
    {
        "title": "瀼溪书堂",
        "author": "周敦颐",
        "content": "元子溪曰瀼，诗传到于今。\n此俗良易化，不欺顾相钦。\n庐山我久爱，买田山之阴。\n田间有流水，清泚出山心。\n山心无尘土，白石磷磷沈。\n潺湲来数里，到此始澄深。\n有龙不可测，岸木寒森森。\n书堂构其上，隠几看云岑。\n倚梧或欹枕，风月盈中襟。\n或吟或冥默，或酒或鸣琴。\n数十黄卷轴，圣贤谈无音。\n窗前即畴囿，囿外桑麻林。\n芋蔬可卒岁，绢布足衣衾。\n饱暖大富贵，康宁无价金。\n吾乐盖易足，名濂朝暮箴。\n元子与周子，相邀风月寻。",
        "dynasty": "宋",
        "collection_info": null
    },
    {
        "title": "思归旧隠",
        "author": "周敦颐",
        "content": "静思归旧隠，日出半山晴。\n醉榻云笼润，吟窗瀑泻清。\n闲方为达士，忙只是劳生。\n朝市谁头白，车轮未晓鸣。",
        "dynasty": "宋",
        "collection_info": null
    },
    {
        "title": "夜雨书窗",
        "author": "周敦颐",
        "content": "秋风拂尽热，半夜雨淋漓。\n绕屋是芭蕉，一枕万响围。\n恰似钓鱼船，篷底睡觉时。",
        "dynasty": "宋",
        "collection_info": null
    },
    {
        "title": "石塘桥晚钓",
        "author": "周敦颐",
        "content": "旧隠濂溪上，思归復思归。\n钓鱼船好睡，宠辱不相随。\n肯为爵禄重，白髪犹羁縻。",
        "dynasty": "宋",
        "collection_info": null
    },
    {
        "title": "书舂陵门扉",
        "author": "周敦颐",
        "content": "有风还自掩，无事昼常关。\n开阖从方便，干坤在此閒。",
        "dynasty": "宋",
        "collection_info": null
    },
    {
        "title": "任所寄乡关故旧",
        "author": "周敦颐",
        "content": "老子生来骨性寒，宦情不改旧儒酸。\n停杯厌饮香醪味，举筯常餐淡菜盘。\n事冗不知筋力倦，官清赢得梦魂安。\n故人欲问吾何况，为道舂陵只一般。",
        "dynasty": "宋",
        "collection_info": null
    },
    {
        "title": "春晚",
        "author": "周敦颐",
        "content": "花落柴门掩夕晖，昏鸦数点傍林飞。\n吟余小立阑干外，遥见樵渔一路归。",
        "dynasty": "宋",
        "collection_info": null
    },
    {
        "title": "牧童",
        "author": "周敦颐",
        "content": "东风放牧出长坡，谁识阿童乐趣多。\n归路转鞭牛背上，笛声吹老太平歌。",
        "dynasty": "宋",
        "collection_info": null
    },
    {
        "title": "天池",
        "author": "周敦颐",
        "content": "斯须暮云合，白日无余晖。\n金波从地涌，宝燄穿林飞。\n僧言自雄夸，俗骇无因依。\n安知本地灵，发见随天机。",
        "dynasty": "宋",
        "collection_info": null
    },
    {
        "title": "宿崇圣",
        "author": "周敦颐",
        "content": "公程无暇日，暂得宿清幽。\n始觉空门客，不生浮世愁。\n温泉喧古洞，晚磬度危楼。\n彻晓都忘寐，心疑在沃洲。",
        "dynasty": "宋",
        "collection_info": null
    },
    {
        "title": "暮春即事",
        "author": "周敦颐",
        "content": "双双瓦雀行书案，点点杨花入砚池。\n閒坐小窗读周易，不知春去几多时。",
        "dynasty": "宋",
        "collection_info": null
    },
    {
        "title": "读易象",
        "author": "周敦颐",
        "content": "书房兀坐万机休，日暖风和草色幽。\n谁道二千年远事，而今只在眼前头。",
        "dynasty": "宋",
        "collection_info": null
    },
    {
        "title": "题清芬阁",
        "author": "周敦颐",
        "content": "风雅久沦落，哇淫肆自陈。\n波澜嗟已靡，汗漫□无津。\n纷葩混仙蕊，谁可识清真。\n先生李郑辈，□态非拟伦。\n后生不识事，愈非句愈珍。\n至今桐庐水，相与流清新。\n蝉联十一世，奕叶扶阳春。\n十年问御史，邂逅章江滨。\n自惭无所有，衰嘆徒欣欣。\n樽酒发狂笑，微言入典坟。\n稍稍窥绪余，每每露经纶。\n因知相有术，源委本清淳。",
        "dynasty": "宋",
        "collection_info": null
    },
    {
        "title": "赠周茂叔",
        "author": "何平仲",
        "content": "及物仁心称物情，更将和气助春荣。\n智深大易知幽赜，乐本咸池得正声。\n竹箭生来元有节，冰壶此外更无清。\n几年天下闻名久，今日逢君眼倍明。",
        "dynasty": "宋",
        "collection_info": null
    },
    {
        "title": "闻周茂叔中年有嗣以诗贺之",
        "author": "何平仲",
        "content": "庆门崇构已多时，五百年方是此期。\n树长琼枝生较晚，珠根骊颔得来迟。\n桓温贵骨天然别，韦相传经道不衰。\n衡岳维高湘水阔，共知长与福为基。",
        "dynasty": "宋",
        "collection_info": null
    },
    {
        "title": "题周茂叔拙赋",
        "author": "何平仲",
        "content": "僞者劳其心，关机有时阙。\n诚者任其真，安知拙为拙。\n舍僞以存诚，何须俟词说。",
        "dynasty": "宋",
        "collection_info": null
    },
    {
        "title": "郊祀庆成诗",
        "author": "陈襄",
        "content": "皇帝即位，厉精求治。\n翼翼兢兢，以畏天异。\n乃见宗庙，乃严郊祭。\n赫赫烈祖，陟配上帝。\n皇帝肇祀，心虔诚至。\n斋居撤膳，夙兴弗寐。\n不履黄道，不御小次。\n出宿于庙，阴雨翳翳。\n既其徂郊，日出晰晰。\n登丘奏假，天地澄霁。\n礼终乐阕，神贶来暨。\n皇帝还跸，千乘万骑。\n雷动天旋，臣民欣慰。\n御楼肆赦，躬册丹地。\n恩流泽洽，周匝无际。\n惟诚感神，惟德销沴。\n皇帝能飨，时赐坐致。\n臣愿皇帝，事天寅畏。\n左右惟贤，安民惟惠。\n无咈忠谏，无轻政事。\n日新一日，庶答天意。",
        "dynasty": "宋",
        "collection_info": null
    },
    {
        "title": "洛阳曲",
        "author": "陈襄",
        "content": "有客顿征辔，暮宿洛阳堤。\n洛阳繁华地，慨然心伤悲。\n忆昔季伦家，朱门鼎贵时。\n锦步四十里，冠盖相追随。\n宠移百琲珠，醉击珊瑚枝。\n一旦委沟壑，身随朝露晞。\n绮楼自颠仆，金谷无人归。\n绿珠千古魂，散作香尘飞。\n荒榛塞中道，惟有寒螀啼。\n嗟哉百世后，骄奢徒尔为。",
        "dynasty": "宋",
        "collection_info": null
    },
    {
        "title": "人生天地间",
        "author": "陈襄",
        "content": "天无私覆心，地无私载德。\n人生天地间，荣辱何相隔。\n农者不释耒，朱门列鼎食。\n巧妇不下机，公子罗纨饰。\n富贵岂劳心，饥寒空努力。\n惟有北邙山，冢墓皆荆棘。",
        "dynasty": "宋",
        "collection_info": null
    },
    {
        "title": "天道不可跻",
        "author": "陈襄",
        "content": "天道不可跻，以其高且危。\n地道不可寻，以其幽且深。\n土圭测日影，可以分照临。\n桐鱼击石鼓，可以求声音。\n嗟夫世之人，不知方寸心。",
        "dynasty": "宋",
        "collection_info": null
    },
    {
        "title": "古剑谢李惟肖示所业",
        "author": "陈襄",
        "content": "天工铸剑挺锋铓，洪炉百炼金为刚。\n闪铄神锤飞电光，磨砺七彩成文章。\n丰城地僻沦精久，紫气雄雄射星斗。\n未得神功倚天外，一朝误入张华手。\n青霜为锷宝为环，有时捧出黄金盘。\n万灵照灼妖氛走，天地无光秋水寒。\n闻道华阴有奇土，试拭繁星袖中舞。\n风胡侧目观如堵，一唱人间万金贾。\n夜来几度风雷嗔，雌雄出没光如神。\n来年决定化平津，坐中有客攀龙鳞。",
        "dynasty": "宋",
        "collection_info": null
    },
    {
        "title": "送郑洙赴举",
        "author": "陈襄",
        "content": "天上奎星专主文，地下嵩岳惟降神。\n含灵孕粹五百载，挺然间出非常人。\n荥阳才子东山客，满腹精神太英特。\n掞天辞藻驾曹王，炙地声华压元白。\n等閒奋笔摛鸾龙，烟霄凛凛横辞锋。\n稷下千人摧劲敌，昂头不敢争英雄。\n吾皇新命招宏博，紫宙风清飞一鹗。\n骊龙卧起沧海空，灿灿灵珠光满握。\n明年二月春水来，桃花浪起龙门开。\n青云岐路无多地，定须迅击狂风雷。",
        "dynasty": "宋",
        "collection_info": null
    },
    {
        "title": "苦热谣",
        "author": "陈襄",
        "content": "瑶姬不下巫阳台，山屏曙色连云开。\n瞥见羲和整朝驭，放出金乌天上来。\n炎炎六月方凝暑，天地生成渴霖雨。\n呼号缩手太无端，憔悴群芳不为主。\n吾当化出冲天羽，上与天公振雷鼓。\n迴却日轮，叱开水府。\n六龙驱下饮洪涛，大作寒霖济区宇。",
        "dynasty": "宋",
        "collection_info": null
    },
    {
        "title": "喜雪",
        "author": "陈襄",
        "content": "有客何方来，粲然游我庭。\n推户出见之，颜色如瑶英。\n问之不吾语，微风若闻声。\n曰予朔方士，饮子南方名。\n万里不相识，修涂一来经。\n闻子官大府，高车尘冥冥。\n有言未尝吐，低头敛光精。\n西人趋向异，念予孤蒙行。\n我欲友其德，顾己鸿毛轻。\n予起谢不敏，过辞非予聆。\n感子虚白德，来化纯愚诚。\n高风激万世，凛如伯夷清。\n留子永今日，愿言报英琼。",
        "dynasty": "宋",
        "collection_info": null
    },
    {
        "title": "通判国博命赋假山",
        "author": "陈襄",
        "content": "去年水潦百谷死，居民无食食糟秕。\n州之饿者数千人，黄岩之民犹倍蓰。\n携持老少出城郭，尽撤墙屋无居止。\n鬻妻弃子人不售，价例不復论羊豕。\n白日市井闻号叫，夜堆廊庑如虫豸。\n县官哀怜发赈救，一饭纔得一盂尔。\n出门未暇充喉咽，已有数十填沟水。\n我时过之不忍顾，往往悲咽胸填委。\n岂无智虑裨万一，远地不得号君耳。\n钱侯作倅忠且仁，悲怜饿殍如亲子。\n日开官廪与之食，又令豪右发储峙。\n昨日驰书白转运，披陈肝肾献金矢。\n更乞兵储二万斛，民之大命方有倚。\n侯从新年作假山，自闻民饥不得视。\n非无泉石可般乐，人今方瘁何能喜。\n愿侯勿遽爱此山，念此膢腊存狐蚁。\n天无疫疠五谷熟，生者保聚归田里。\n此山之石坚不坚，将与侯德无穷已。",
        "dynasty": "宋",
        "collection_info": null
    },
    {
        "title": "送李惟肖尉尤溪",
        "author": "陈襄",
        "content": "朝廷厌烦苛，往还按察诏。\n四方小大官，政恶日无谯。\n悲哉穷远民，天耳不可嘂。\n讼争细毛髪，吏议举烽爝。\n追胥烦闾里，符牒纷以照。\n利手肆拂撄，百巧凿孔窍。\n齐氓一扰攘，沸若烹鲜铫。\n上下漫不省，鳏寡日相弔。\n咨嗟梦得材，连蹇十铨调。\n今復欎不施，一尉滨海峤。\n蠢兹尤溪民，习俗攻险僄。\n尺表易为直，长戈固难掉。\n吾闻政无小，媺恶出号召。\n虽尔主盗官，操权宁非要。\n近岁民艰食，群小屡轩趒。\n挥刀力诛锄，加以原火燎。\n政令务宽简，威肃宜震曜。\n武事戒不习，贱策贵前料。\n山林剔逋逃，道路剪攻剽。\n食禁宁疏网，私兵勿容鞘。\n尝闻伍保法，慎置理宜妙。\n法至姦可革，无事省巡徼。\n勿嗟厥位淹，十室聊歌笑。\n往矣有吾民，疮痍方尔疗。",
        "dynasty": "宋",
        "collection_info": null
    },
    {
        "title": "病骥",
        "author": "陈襄",
        "content": "骐骥出大野，天姿非权奇。\n俄然病槽厩，筋力不克施。\n世人不识马，共以驽骀期。\n刍菽不得饱，膏砭不得医。\n伯乐闻骥病，中心始怀疑。\n及观果无妄，引衔脱其羁。\n骐骥心感激，双瞳雨淋离。\n怀恩未能报，举声一鸣悲。\n马得起此疾，上争灵乌驰。\n朝出扶桑野，暮扳邓林枝。\n追随日月下，独立寒且饥。\n此力岂足诧，愿酬主人知。",
        "dynasty": "宋",
        "collection_info": null
    },
    {
        "title": "幽菊燕贡士  其一",
        "author": "陈襄",
        "content": "有幽斯菊，濯濯其芳。\n烝尔髦士，惟其修兮，有美于乡。\n燕，予无以说兮，惟醴之觞。",
        "dynasty": "宋",
        "collection_info": null
    },
    {
        "title": "幽菊燕贡士  其二",
        "author": "陈襄",
        "content": "有幽斯菊，烨烨其华。\n烝尔髦士，惟其施兮，有显于家。\n往，予无以将兮，惟古之歌。",
        "dynasty": "宋",
        "collection_info": null
    },
    {
        "title": "送关都官致仕  其一",
        "author": "陈襄",
        "content": "鸿鸟于飞，归戾于泽。\n君子于田，亦适维则。\n旅力不愆，曷云其极。",
        "dynasty": "宋",
        "collection_info": null
    },
    {
        "title": "送关都官致仕  其二",
        "author": "陈襄",
        "content": "庶民之耋，职自为愚。\n君子之耋，其德有濡。\n旅力不愆，曷云其劬。",
        "dynasty": "宋",
        "collection_info": null
    },
    {
        "title": "送关都官致仕  其三",
        "author": "陈襄",
        "content": "有坚松柏，君子斧之。\n有实秠稷，农夫有之。\n天子有老，曷其与归。",
        "dynasty": "宋",
        "collection_info": null
    },
    {
        "title": "送关都官致仕  其四",
        "author": "陈襄",
        "content": "野有白驹，来食我麰。\n君子之往，胡为不留。\n我心悠悠，为天子忧。",
        "dynasty": "宋",
        "collection_info": null
    },
    {
        "title": "祈雨",
        "author": "陈襄",
        "content": "庆历甲申岁，旱极忧民田。\n农夫不得耕，相顾愁凶年。\n帝心恐民忧，诏遣祈山川。\n郡国举祀典，斋戒陈豆笾。\n望祭復雩龙，祷之必精虔。\n经旬杳无报，旱气增于前。\n菑田扬飞尘，井谷无寸泉。\n炎炎天地中，草木皆欲燃。\n俗云有鳗鱼，灵异古所传。\n太守顺民心，命驾而迎焉。\n乐以钟鼓音，熏以沈檀烟。\n儵惊西郊寒，霭霭离山巅。\n急雨下滂沱，迅雷亦填填。\n须臾畎亩盈，一境皆欣然。\n始为穴中鱼，窃弄阴阳权。\n山川岂无神，不能通于天。\n蛟龙岂无灵，不能兴于渊。\n有若赏罚柄，反使奸臣专。",
        "dynasty": "宋",
        "collection_info": null
    },
    {
        "title": "寄弟衮",
        "author": "陈襄",
        "content": "作诗寄弟衮，写我心之幽。\n比闻堂上安，读书可优游。\n昨者得兄书，言汝看蔡侯。\n蔡侯实君子，小善固所收。\n知汝言可否，果闻书相酬。\n蔡侯读吾策，言语何赘疣。\n吾言至草略，闻说畏可羞。\n昨又得汝书，嗟汝诚拙谋。\n自言已可进，曾知易春秋。\n人不患无位，患己德不修。\n古人亦有言，富贵焉可求。\n吾初将移任，将白高与刘。\n恐人不我知，自后遽止休。\n前时陆通判，令我速置邮。\n吾诚欲求之，岂自无舌喉。\n奈何不为耳，死且垂直鈎。\n自吾到山冶，于物无侵牟。\n小民得辛苦，稍稍知饶优。\n官家足厚利，私亦不怨尤。\n福哥卖银矿，军人却首偷。\n案成被官杖，鞭棰见血流。\n私恩重血肉，官法难庇庥。\n此奴实痴戆，教诲不转头。\n吾心不乐此，疾病苦未瘳。\n淹忽两月余，读易未一周。\n夜思梦还家，朝食不满瓯。\n为吾告兄长，选试在今秋。\n汝姑事恬尚，不忘在轲丘。\n寿姊可出嫁，言容常婉柔。\n教招宁螺妹，掺掺缝衣裘。\n无令泽孙散，照管六与留。\n吾归见汝时，一一诉所忧。",
        "dynasty": "宋",
        "collection_info": null
    },
    {
        "title": "送章舍人知汝州",
        "author": "陈襄",
        "content": "神马产渥洼，举世盖云罕。\n使之循蚁封，曾不逮驽款。\n丈夫怀义命，所学务充满。\n惟忧用舍非，富贵庸可算。\n吾君优辅郡，责任地非散。\n牛刀久投虚，足以导大窾。\n孟轲言仁术，民事戒毋缓。\n矧兹凋瘵余，食馁衣不暖。\n厚生为政先，聚敛吾徒短。\n归来奏优课，行道非迟晚。",
        "dynasty": "宋",
        "collection_info": null
    },
    {
        "title": "楼上曲",
        "author": "陈襄",
        "content": "金徒抱箭寒更起，寂寞孤城一千里。\n姮娥擎出月华来，白玉楼台莹如水。\n上有佳人红粉妆，妙年学得吹霓裳。\n呼儿将出紫玉笛，一声天外流宫商。\n清商欲尽何幽咽，曲调不成声断绝。\n罗衣掩泪愁向天，手把瑶华歌一阕。\n寒蟾出兮明星稀，良人阻兮天一涯。\n凭轩遥望兮心伤悲，愿随鸿鹄兮高飞。",
        "dynasty": "宋",
        "collection_info": null
    },
    {
        "title": "荔枝歌",
        "author": "陈襄",
        "content": "番禺地僻岚烟锁，万树纍纍产嘉果。\n汉宫坠落金茎露，秦城散起骊山火。\n炎炎六月朱明天，映日仙枝红欲燃。\n自古清芬不能遏，留得嘉名为椹仙。\n上皇西去杨妃死，蛮海迢迢千万里。\n华清宫阙阒无人，南来不见红尘起。\n至今荣植遍闽州，离离朱实繁星稠。\n一日为君空变色，千里凭谁速置邮。\n可怜锦幄神仙侣，为饮凝浆涤烦暑。\n绮筵不惜十千钱，酩酊秦楼桂花醑。\n秦楼女子绣罗裳，凤箫呜咽流宫商。\n醉歌一曲荔枝香，席上少年皆断肠。",
        "dynasty": "宋",
        "collection_info": null
    },
    {
        "title": "对酒歌",
        "author": "陈襄",
        "content": "我闻灵鰲万丈居海宫，峨峨头戴三神峰。\n匣有神刀刃如雪，便欲鲙之雕俎中。\n又闻银涛一派天上来，寒光湛湛浸瑶魁。\n心有穷愁万余斛，便欲沃为三两杯。\n无人为把天关叩，不放金乌飞、玉兔走。\n大嚼一脔肉，满酌十分酒。\n然后酩酊归醉乡，不问其天之高、地之厚。",
        "dynasty": "宋",
        "collection_info": null
    },
    {
        "title": "古灵山试茶歌",
        "author": "陈襄",
        "content": "乳源浅浅交寒石，松花坠粉愁无色。\n明星玉女跨神云，斗剪轻罗缕残碧。\n我闻峦山二月春方归，苦雾迷天新雪飞。\n仙鼠潭边兰草齐，露牙吸尽香龙脂。\n辘轳绳细井花暖，香尘散碧琉璃椀。\n玉川冰骨照人寒，瑟瑟祥风满眼前。\n紫屏冷落沈水烟，山月堂轩金鸭眠。\n麻姑痴煮丹峦泉，不识人间有地仙。",
        "dynasty": "宋",
        "collection_info": null
    },
    {
        "title": "登彼公堂燕贡士  其一",
        "author": "陈襄",
        "content": "登彼公堂，维水汤汤。\n君子燕湑，其言有章。",
        "dynasty": "宋",
        "collection_info": null
    },
    {
        "title": "登彼公堂燕贡士  其二",
        "author": "陈襄",
        "content": "登彼公堂，有松有柏。\n君子燕湑，其仪孔特。",
        "dynasty": "宋",
        "collection_info": null
    },
    {
        "title": "登彼公堂燕贡士  其三",
        "author": "陈襄",
        "content": "登彼公堂，维山崔嵬。\n君子燕湑，其志不回。",
        "dynasty": "宋",
        "collection_info": null
    },
    {
        "title": "登彼公堂燕贡士  其四",
        "author": "陈襄",
        "content": "登彼公堂，鸿飞戾止。\n君子燕湑，维其不已。",
        "dynasty": "宋",
        "collection_info": null
    },
    {
        "title": "游宜兴法藏院观桂紫菊花",
        "author": "陈襄",
        "content": "山茶花开菊花紫，青桂童童立花裏。\n柔姿翠干已可怜，更傍幽丛看花蕊。\n山僧揖我临阶坐，眼到栏边心即喜。\n便欲携归种郡斋，忍令此地风烟埋。",
        "dynasty": "宋",
        "collection_info": null
    },
    {
        "title": "潘家山同章衡诸生饮次行令探得隠君子为章衡搜出故赋诗云",
        "author": "陈襄",
        "content": "吾闻隠君子，大隠廛市间。\n道义充诸中，测度非在颜。\n尧帝神且智，知人亦孔艰。\n勉哉二秘阁，贤行如高山。",
        "dynasty": "宋",
        "collection_info": null
    },
    {
        "title": "瀑布",
        "author": "陈襄",
        "content": "灵源寂寂何杳寞，先天后天谁疏凿。\n疑是娲皇功未全，漏泄银河斜界落。",
        "dynasty": "宋",
        "collection_info": null
    },
    {
        "title": "此景",
        "author": "陈襄",
        "content": "晚崿残霞断，晴空宿霭收。\n绿芜天共远，明月水同流。\n落叶填秋望，孤碪答旅愁。\n提壶伴诗笔，独醉庾公楼。",
        "dynasty": "宋",
        "collection_info": null
    },
    {
        "title": "楼上旅怀",
        "author": "陈襄",
        "content": "楼上忆乡关，凭高独倚栏。\n远眸天外尽，愁思酒中宽。\n泽国吴莼老，山城蜀道难。\n客帆归未得，落日暮江寒。",
        "dynasty": "宋",
        "collection_info": null
    },
    {
        "title": "晚目",
        "author": "陈襄",
        "content": "揽景独凝眸，江城暮雨收。\n长江隔山断，野水混空流。\n天上一轮月，人间万古秋。\n感时并怨别，费尽庾郎愁。",
        "dynasty": "宋",
        "collection_info": null
    },
    {
        "title": "幽斋",
        "author": "陈襄",
        "content": "幽径绝尘踪，莓苔上粉墉。\n秋声连夜雨，寒色一溪松。\n学有书千卷，欢无酒万钟。\n云屏孤梦断，寂寞掩巫峰。",
        "dynasty": "宋",
        "collection_info": null
    },
    {
        "title": "骊宫悼往",
        "author": "陈襄",
        "content": "凤辇情伤别，骊宫信不还。\n雨铃悲蜀道，金钿杳蓬山。\n玉笛凉州怨，梨园法部閒。\n西厢人未至，楼阁五云间。",
        "dynasty": "宋",
        "collection_info": null
    },
    {
        "title": "对景偶书",
        "author": "陈襄",
        "content": "天角暝光收，空中爽气流。\n雨迴巫峡暮，波起洞庭秋。\n塞阔归鸿远，林疏败叶稠。\n碧云音信绝，目断五城楼。",
        "dynasty": "宋",
        "collection_info": null
    },
    {
        "title": "金华山人",
        "author": "陈襄",
        "content": "幽居倚翠峦，尘事不相干。\n天地醉来小，琴棋静裏欢。\n雨苔春径绿，风竹夜窗寒。\n若问长生术，金炉有宝丹。",
        "dynasty": "宋",
        "collection_info": null
    },
    {
        "title": "宫辞",
        "author": "陈襄",
        "content": "六六上阳宫，婵娟被宠封。\n三千香辇路，十二枕屏风。\n纨扇伤秋咏，梅花妒晓容。\n妆台银烛尽，宝帐泣芙蓉。",
        "dynasty": "宋",
        "collection_info": null
    },
    {
        "title": "荷华",
        "author": "陈襄",
        "content": "翠盖田田绿，繁华艷艷红。\n有容欺水国，无力舞秋风。\n缓步迎潘后，纤腰学楚宫。\n涉江人不见，两桨石城东。",
        "dynasty": "宋",
        "collection_info": null
    },
    {
        "title": "夕霁",
        "author": "陈襄",
        "content": "积雨向宵晴，氛埃荡杳冥。\n高楼微射月，腐草半流萤。\n电女千娇敛，云台一梦醒。\n上皇归未得，歌断雨中铃。",
        "dynasty": "宋",
        "collection_info": null
    },
    {
        "title": "题积善院",
        "author": "陈襄",
        "content": "幽寺访禅客，烦襟此一开。\n山空有猿鹤，地僻无尘埃。\n烹茶绿云起，鼓扇清风来。\n览景不归去，暮烟生古台。",
        "dynasty": "宋",
        "collection_info": null
    },
    {
        "title": "和郑闳中仙居十一首  其一",
        "author": "陈襄",
        "content": "我爱仙居好，临民必以诚。\n簿书无日暇，狱讼积年生。\n百疾求箴补，千钧待准平。\n嗟予不如古，斯道未能宏。",
        "dynasty": "宋",
        "collection_info": null
    },
    {
        "title": "和郑闳中仙居十一首  其二",
        "author": "陈襄",
        "content": "我爱仙居好，安民去百姦。\n诚心虽照物，政体昧循环。\n喜有纲条立，惭无教令颁。\n三年忧且病，王事岂能閒。",
        "dynasty": "宋",
        "collection_info": null
    },
    {
        "title": "和郑闳中仙居十一首  其三",
        "author": "陈襄",
        "content": "我爱仙居好，园池日退居。\n驯禽来鹤鹤，野水进徐徐。\n草树通樵采，桑麻有老锄。\n犹言民未乐，更待寝刑书。",
        "dynasty": "宋",
        "collection_info": null
    },
    {
        "title": "和郑闳中仙居十一首  其四",
        "author": "陈襄",
        "content": "我爱仙居好，经营尽国工。\n庶民心喜悦，小邑势尊隆。\n万瓦如云合，千题不日砻。\n自非仁惠术，愧子一观风。",
        "dynasty": "宋",
        "collection_info": null
    },
    {
        "title": "和郑闳中仙居十一首  其五",
        "author": "陈襄",
        "content": "我爱仙居好，官卑分已盈。\n才非汉循吏，道似鲁狂生。\n击柝心虽乐，观民志未平。\n宁如孟夫子，不食去齐卿。",
        "dynasty": "宋",
        "collection_info": null
    },
    {
        "title": "和郑闳中仙居十一首  其六",
        "author": "陈襄",
        "content": "我爱仙居好，隆儒尠大方。\n诸生令讲艺，童子俾升堂。\n买地兴民学，驱车下党庠。\n三年邑未化，官满意彷徨。",
        "dynasty": "宋",
        "collection_info": null
    },
    {
        "title": "和郑闳中仙居十一首  其七",
        "author": "陈襄",
        "content": "我爱仙居好，公余日在房。\n忧民极反覆，责己未周详。\n法律行随手，诗书坐满箱。\n老来须向学，多病喜平康。",
        "dynasty": "宋",
        "collection_info": null
    },
    {
        "title": "和郑闳中仙居十一首  其八",
        "author": "陈襄",
        "content": "我爱仙居好，家居十数人。\n民穷惟有疾，俸薄不知贫。\n弟妹閒成癖，妻孥老未淳。\n自余无所恨，寸禄及偏亲。",
        "dynasty": "宋",
        "collection_info": null
    },
    {
        "title": "和郑闳中仙居十一首  其九",
        "author": "陈襄",
        "content": "我爱仙居好，惭无德政馨。\n下车时问疾，治狱日空囹。\n老吏贫归里，苍生馁在庭。\n惟忧泽未至，岂敢渎邦刑。",
        "dynasty": "宋",
        "collection_info": null
    },
    {
        "title": "和郑闳中仙居十一首  其一○",
        "author": "陈襄",
        "content": "我爱仙居好，三年理尚宽。\n民虽离网罟，政未息风澜。\n悯物刑多省，劳心席少安。\n祗惭无惠术，求配古人难。",
        "dynasty": "宋",
        "collection_info": null
    },
    {
        "title": "和郑闳中仙居十一首  其一一",
        "author": "陈襄",
        "content": "我爱仙居好，民纯不用拘。\n闾阎兴礼让，囹圄长榛芜。\n网阔姦逾少，风恬恶自无。\n一年人已信，感激谢张弧。",
        "dynasty": "宋",
        "collection_info": null
    },
    {
        "title": "送崔黄臣知庐山县",
        "author": "陈襄",
        "content": "勿嘆庐山远，天涯总是民。\n还家安老母，去国慕忠臣。\n斜月秦关晓，秾花锦里春。\n临行无所赠，为邑莫如仁。",
        "dynasty": "宋",
        "collection_info": null
    },
    {
        "title": "仙居县署岩老亭",
        "author": "陈襄",
        "content": "手持养性书，此地学耕渔。\n身似龙蛇蛰，情忘木石居。\n地迷成远復，政静得中虚。\n何必求深隠，幽蒙即所庐。",
        "dynasty": "宋",
        "collection_info": null
    },
    {
        "title": "赠剡县过顼秘丞",
        "author": "陈襄",
        "content": "贤哉过县尹，德政是吾师。\n万事无锋颖，一心惟孝慈。\n家贫因客冗，髪白为民饥。\n谁刻前山石，令人去后思。",
        "dynasty": "宋",
        "collection_info": null
    },
    {
        "title": "和运使兵部秋成",
        "author": "陈襄",
        "content": "重湖收积潦，多稼结盈畴。\n贷息移书减，逋租案籍求。\n民情宽蹙頞，岁计上参谋。\n寄语昆堂老，生初早晚修。",
        "dynasty": "宋",
        "collection_info": null
    },
    {
        "title": "皇佑四年春重到浦城县南峰寺因怀旧游",
        "author": "陈襄",
        "content": "重到南峰寺，寻思九日游。\n黄花何处去，白雪有谁留。\n薄宦三千里，流光四十秋。\n归来见诸子，林下好相求。",
        "dynasty": "宋",
        "collection_info": null
    },
    {
        "title": "重阳席上赋菊花",
        "author": "陈襄",
        "content": "折菊东篱下，携觞为燕遨。\n閒情秋后放，幽艷静中高。\n九月陶公酒，三闾楚客骚。\n及时须采掇，忍使弃蓬蒿。",
        "dynasty": "宋",
        "collection_info": null
    },
    {
        "title": "依韵和酬子直重阳送酒",
        "author": "陈襄",
        "content": "君有云泉酒，诗来寄我尝。\n色过金菊淡，味带木兰香。\n北固山城秀，东园水榭凉。\n无因陪落帽，孤酌负重阳。",
        "dynasty": "宋",
        "collection_info": null
    },
    {
        "title": "次韵朱兵部上巳锡宴",
        "author": "陈襄",
        "content": "禊饮开天苑，英游缀士林。\n鹿苹常长养，鱼藻遂浮沈。\n和气春台暖，恩波曲水深。\n追随方外乐，歌吹梦中音。\n忽起江湖兴，久无轩冕心。\n鶑花应笑我，华髪已盈簪。",
        "dynasty": "宋",
        "collection_info": null
    },
    {
        "title": "墨崖道中作",
        "author": "陈襄",
        "content": "阴山沙漠外，六月苦行人。\n水迸金莲晓，汤回铁脚春。\n马饥思汉草，仆病卧胡尘。\n夜梦京华阻，披衣望北辰。",
        "dynasty": "宋",
        "collection_info": null
    },
    {
        "title": "水口赠别大吉祖师长老",
        "author": "陈襄",
        "content": "直向此间明，纵横语论精。\n山中曾出世，海上未知名。\n一雨春溪涨，千峰晓雪晴。\n临分无别说，相送水边行。",
        "dynasty": "宋",
        "collection_info": null
    },
    {
        "title": "舟次巴峡",
        "author": "陈襄",
        "content": "江流何险阻，次第入三巴。\n崖断时无路，山深更有家。\n林蔬饶竹笋，乡果足枇杷。\n况有荆州酒，淹留不用嗟。",
        "dynasty": "宋",
        "collection_info": null
    },
    {
        "title": "哭倪氏女弟亡儿传孙",
        "author": "陈襄",
        "content": "骨肉天涯别，风尘客子悲。\n孟州新丧妹，夔峡继亡儿。\n烛暗猿啼夜，城空日落时。\n肝肠已无泪，只是脑中脂。",
        "dynasty": "宋",
        "collection_info": null
    },
    {
        "title": "观海",
        "author": "陈襄",
        "content": "天柱支南极，蓬山压巨鳌。\n云崩石道险，潮落海门高。\n客馆闻鼍鼓，秋风忆蟹螯。\n倚栏望乡墅，千里楚江拜皋。",
        "dynasty": "宋",
        "collection_info": null
    },
    {
        "title": "咏雪",
        "author": "陈襄",
        "content": "三日连绵雪，丰年预可占。\n阴寒驱瘴毒，刑杀助天歼。\n片片寻衣袂，花花饤屋檐。\n来时须浩漫，到地即微纤。\n狼籍无由扫，虚空不易拈。\n溪流成瀺灂，野色变青黔。\n洗砚冰霜合，烹茶气味甜。\n行人留趾迹，村老上髭髯。\n只被交加惑，宁为冷冻厌。\n价高龟手药，势压酒家帘。\n书案烦收拾，铜鑪减顾瞻。\n先春娇柳絮，永夜夺银蟾。\n磵石悬飞瀑，园篱挂织缣。\n山光韬美玉，水卤出形盐。\n圆若珠玑剖，轻如鹄鹭燖。\n高疑翻箭浪，碎是掷牙籤。\n萧洒偏低竹，绸缪更倚蒹。\n丝绳浮井谷，宝鉴照妆奁。\n毫髪吹先起，脂膏着自黏。\n垂枝多綫缕，鬅物利刀镰。\n粲者诗风美，皤如贲主嫌。\n夷齐羞洁白，郅宁等威严。\n草树多摧折，萌芽苦滞淹。\n霑濡虽近惠，染污剧伤廉。\n黑帝由容慝，黄人但守谦。\n苍茫施粉缋，枯枿露锋铦。\n岳渎何曾补，尘泥渐觉添。\n饥贫逢道路，富贵隔帷帘。\n饱得儿童戏，稀令乌雀觇。\n未应平坎窞，故欲峙峰尖。\n魍魉皆迷愕，蛟龙亦遁潜。\n豪门生间阻，坐市获并兼。\n米谷方腾跃，箪瓢足养恬。\n四垂云黯黯，一室火炎炎。\n已厌填沟壑，那思溉釜鬵。\n此情终待诉，谁肯到穷阎。",
        "dynasty": "宋",
        "collection_info": null
    },
    {
        "title": "留题表兄三哥养浩亭",
        "author": "陈襄",
        "content": "华构敞云扃，人幽境亦灵。\n心閒生浩气，味薄得真经。\n凿沼观鱼乐，开樽与酒盟。\n由来知此趣，何暇问撄宁。",
        "dynasty": "宋",
        "collection_info": null
    },
    {
        "title": "九日与浦城县学诸生游南峰院",
        "author": "陈襄",
        "content": "九日黄花节，新樽绿蚁浮。\n投壶鸣鲁鼓，歌者似商讴。\n诸子衣冠盛，先儒礼乐修。\n西岩山景好，为尔作阳秋。",
        "dynasty": "宋",
        "collection_info": null
    },
    {
        "title": "游南塔",
        "author": "陈襄",
        "content": "今日游南塔，愁还不自胜。\n年华催鬒髪，身计忆岩棱。\n道业惭诸子，根源畏老僧。\n何当论去就，细问得龟朋。",
        "dynasty": "宋",
        "collection_info": null
    },
    {
        "title": "送别探得南字",
        "author": "陈襄",
        "content": "谪宦情牢落，穷通理更谙。\n读书閒不废，事道古何惭。\n昔喜邻州守，尝陪后乘骖。\n西湖游未厌，北海饮方酣。\n蹑屐登云峤，扪萝访竹庵。\n鹭涛千顷雪，鹫岭万堆蓝。\n姤遇时难一，睽离岁忽三。\n陪京方接畛，归省会同参。\n士子文宗愈，朝廷礼问聃。\n好留君左右，俄领郡东南。\n岁旱钱仍贵，民饥命不堪。\n下车宽赋役，露冕训田蚕。\n画舸乘春别，新书卜日覃。\n牙旗风发发，瑞节虎眈眈。\n龙凤吴王国，烟霞古佛龛。\n荷香轻泛浦，桂子静飘岚。\n草泽行吟苦，兰陔奉养甘。\n子文无愠色，夷甫足清谈。\n物外冥天籁，樽前据石楠。\n惟应怜旧尹，渔钓负江潭。",
        "dynasty": "宋",
        "collection_info": null
    },
    {
        "title": "英宗皇帝挽词二首  其一",
        "author": "陈襄",
        "content": "才武真贤主，忧勤出至诚。\n五年膺大统，一旦享英名。\n凤驾乘霞远，龙楼继日明。\n永言配昭考，陵寝卜周京。",
        "dynasty": "宋",
        "collection_info": null
    },
    {
        "title": "英宗皇帝挽词二首  其二",
        "author": "陈襄",
        "content": "玉几言犹在，云天去莫攀。\n久长期享国，咫尺忽违颜。\n信默归元子，遗留暨百蛮。\n孤臣方仗节，无计哭桥山。",
        "dynasty": "宋",
        "collection_info": null
    },
    {
        "title": "苏明允府君挽词",
        "author": "陈襄",
        "content": "礼阁仪新奏，延英席久虚。\n自从掩关卧，无復草玄书。\n东府先生诔，西山孝子庐。\n谁言身后事，文止似相如。",
        "dynasty": "宋",
        "collection_info": null
    },
    {
        "title": "故太师中书令曾鲁公挽词二首  其一",
        "author": "陈襄",
        "content": "天锡兴王佐，三朝秉化钧。\n平生清俭节，临老退閒身。\n赤舄荣封国，缁衣美世臣。\n永陪英庙享，千载德名新。",
        "dynasty": "宋",
        "collection_info": null
    },
    {
        "title": "故太师中书令曾鲁公挽词二首  其二",
        "author": "陈襄",
        "content": "南台沙合后，元宰应时生。\n两控龙飞驭，三调宝鼎烹。\n筑山裴相乐，赐杖孔家荣。\n无復安舆出，儿孙衣綵迎。",
        "dynasty": "宋",
        "collection_info": null
    },
    {
        "title": "濮妃袝庙挽词二首  其一",
        "author": "陈襄",
        "content": "天子徽柔德，神资鞠育仁。\n来归声子室，去锡大任身。\n白日佳城启，黄麾法杖新。\n行观升袝礼，箫鼓凤台春。",
        "dynasty": "宋",
        "collection_info": null
    },
    {
        "title": "濮妃袝庙挽词二首  其二",
        "author": "陈襄",
        "content": "帝位重明久，王仪一品尊。\n诏更神主号，义诎母慈恩。\n老柏遗萧寺，新陵袝濮园。\n千年嵩洛气，长发在元孙。",
        "dynasty": "宋",
        "collection_info": null
    },
    {
        "title": "寄谢三井山祷雨二首  其一",
        "author": "陈襄",
        "content": "曾祷神龙井，云林杳莽间。\n苹蘩朝荐庙，风雨夜离山。\n百里田畴熟，一年囹圄閒。\n因循失报谢，石险路难攀。",
        "dynasty": "宋",
        "collection_info": null
    },
    {
        "title": "寄谢三井山祷雨二首  其二",
        "author": "陈襄",
        "content": "何年修庙貌，栋宇已摧残。\n牲币三时少，风泉四月寒。\n野僧多稌穥，古木有杉栾。\n深欲重修葺，蹉跎又解官。",
        "dynasty": "宋",
        "collection_info": null
    },
    {
        "title": "颍州府学释奠先圣郡中童子亦来拜谒以诗勉之",
        "author": "陈襄",
        "content": "蔼蔼青衿子，来修谒庙仪。\n怜他眉宇秀，中有起家儿。",
        "dynasty": "宋",
        "collection_info": null
    },
    {
        "title": "慈竹",
        "author": "陈襄",
        "content": "天生尔慈竹，恩义不相分。\n直节虽然劲，虚心所以群。\n儿孙同约束，霜雪共辛勤。\n我愿坐中客，结交同此君。",
        "dynasty": "宋",
        "collection_info": null
    },
    {
        "title": "经武夷山",
        "author": "陈襄",
        "content": "万迭层峦接远空，瑞云晴霭气溶溶。\n高于太华五千仞，秀出巫阳十二峰。\n蕙帐晓寒飞鹤怨，桃源春尽落花秾。\n鸾凰一啸最深处，仙客楼台有几重。",
        "dynasty": "宋",
        "collection_info": null
    },
    {
        "title": "悼古",
        "author": "陈襄",
        "content": "碧城楼角重凝眸，迤逦平原接古丘。\n七国战争人不见，六朝兴废水长流。\n远烟芳草年年事，明月清天夜夜愁。\n范蠡功成在何处，五湖波上一扁舟。",
        "dynasty": "宋",
        "collection_info": null
    },
    {
        "title": "春日宴林亭",
        "author": "陈襄",
        "content": "把酒春亭览众芳，水精帘箔逗山光。\n孤松冷落千年操，野槿纷华一日香。\n绿圃烟深迷蛱蝶，曲池波暖睡鸳鸯。\n文园莫惜鹴裘费，买取宜城作醉乡。",
        "dynasty": "宋",
        "collection_info": null
    },
    {
        "title": "寄远",
        "author": "陈襄",
        "content": "飞鹊翩翩暮欲栖，楚天新月射璇题。\n袖中已灭三年字，心曲惟通一点犀。\n步障影迷金谷路，桃花香隔武陵溪。\n瑶华好折无人寄，肠断江楼百尺梯。",
        "dynasty": "宋",
        "collection_info": null
    },
    {
        "title": "织女",
        "author": "陈襄",
        "content": "明河清浅曙星稀，一夕欢娱一岁违。\n不是盈盈隔流水，也应轧轧废残机。\n人间累鹊经秋会，天上奔龙逐晓归。\n期约黄姑重相见，伯劳东翥燕西飞。",
        "dynasty": "宋",
        "collection_info": null
    },
    {
        "title": "寄李惟肖",
        "author": "陈襄",
        "content": "峨峨神岳吐灵襟，弱冠飞英翰墨林。\n楚国未登和氏璧，晋人惟重孔家金。\n文高千丈云霞彩，赋敌三都鼓吹音。\n圣代已招岩穴士，傅生他日定为霖。",
        "dynasty": "宋",
        "collection_info": null
    },
    {
        "title": "春日书事",
        "author": "陈襄",
        "content": "三城楼阁半沈烟，雨霁春华斗逞妍。\n万迭翠茵芳草地，一番轻雪落梅天。\n南园晓色迷蝴蝶，西蜀风光怨杜鹃。\n谁向武陵归未得，桃花流水路绵绵。",
        "dynasty": "宋",
        "collection_info": null
    },
    {
        "title": "夜意",
        "author": "陈襄",
        "content": "熏炉香烬蕙烟沈，凛冽寒生翡翠衾。\n月国音尘千里绝，仙山楼阁五云深。\n离怀暗耿金壶漏，独梦多惊玉女碪。\n骑省中郎才调逸，拟将文笔赋秋心。",
        "dynasty": "宋",
        "collection_info": null
    },
    {
        "title": "谒真祠",
        "author": "陈襄",
        "content": "海宫天路杳无涯，万里星津驻客槎。\n月下旌旗仙女仗，云中楼阁羽人家。\n鸾丝缓引霓裳曲，绮席深倾玉酒霞。\n阿母未归方朔去，碧桃何日重开花。",
        "dynasty": "宋",
        "collection_info": null
    },
    {
        "title": "怀友人陈烈",
        "author": "陈襄",
        "content": "思君苦节直艰难，四十穷经草野间。\n文为周衰能力救，礼遭秦祸欲重删。\n时无正说非杨墨，天与多才继孔颜。\n吾主聘贤方仄席，好将书币起东山。",
        "dynasty": "宋",
        "collection_info": null
    },
    {
        "title": "白头",
        "author": "陈襄",
        "content": "白头四十未逢知，锻石裨天已后时。\n正好中行求独復，岂能上施学颠颐。\n生荣死辱如观火，吉去凶来莫问龟。\n若有名山归便隠，一编周易是吾师。",
        "dynasty": "宋",
        "collection_info": null
    },
    {
        "title": "次韵友人郑穆病起感怀",
        "author": "陈襄",
        "content": "五老村中会隠时，投梭即是十年期。\n自谙海燕归巢早，祗恐山桃结实迟。\n伊吕功名何日到，轲扬辞业是人知。\n如君未忍抛簪去，买取青山寄岭陲。",
        "dynasty": "宋",
        "collection_info": null
    },
    {
        "title": "和子直闻运使兵部驻节京口寄呈如晦",
        "author": "陈襄",
        "content": "南徐新政焕秋阳，九日登临喜命觞。\n送酒客寻方外士，观风人是省中郎。\n千家弦管闻谣俗，万顷湖山入燕堂。\n使节未归深有意，欲疏泾渎利吴艎。",
        "dynasty": "宋",
        "collection_info": null
    },
    {
        "title": "和正辞职方以浚河留滞",
        "author": "陈襄",
        "content": "万锸如云浚禹沟，荀卿桥畔舣行舟。\n珠躔合照贤人聚，银汉无波海客留。\n且作东山携妓乐，未应南浦送君忧。\n辛夷花发春醅熟，只俟郊原雨少休。",
        "dynasty": "宋",
        "collection_info": null
    },
    {
        "title": "依韵和通判徐郎中毗陵重阳",
        "author": "陈襄",
        "content": "自怆宫车别帝台，寄言篱菊不须开。\n心丧忍到行春浦，耳病慵携迟月杯。\n天色阴沈鸣雁过，物华零落暗蛩催。\n却输小杜怜嘉节，酩酊齐山夜始迴。",
        "dynasty": "宋",
        "collection_info": null
    },
    {
        "title": "和通判九月望日始见菊花二首  其一",
        "author": "陈襄",
        "content": "月满霜飞菊始华，幽丛冷落带烟斜。\n篱边过却重阳酒，泽畔谁怜野草花。\n湖学先生归解组，安州司户老居家。\n皆因晚节无人用，陨涕临风为尔嗟。",
        "dynasty": "宋",
        "collection_info": null
    },
    {
        "title": "和通判九月望日始见菊花二首  其二",
        "author": "陈襄",
        "content": "灼灼秋英缀露华，白衣不见日空斜。\n细看未减重阳泪，更晚犹胜二月花。\n城裏好山何处寺，门前多竹甚人家。\n直须载酒频来赏，莫为衰迟便感嗟。",
        "dynasty": "宋",
        "collection_info": null
    },
    {
        "title": "题少述望海楼",
        "author": "陈襄",
        "content": "百尺楼头水际天，楼东直与海相连。\n江山气古南朝后，风物神清北固前。\n沙鸟晴栖甘露月，布颿时度广陵烟。\n何年乞得丹阳守，来此登临养浩然。",
        "dynasty": "宋",
        "collection_info": null
    },
    {
        "title": "和东玉少卿见遗",
        "author": "陈襄",
        "content": "束刍弥月馆行人，白首无殊一面新。\n朔漠持麾惭未达，东方连骑喜相亲。\n卮言坐遣壶中月，物色频惊塞下春。\n使者不知为旅意，佳篇犹拟驻征轮。",
        "dynasty": "宋",
        "collection_info": null
    },
    {
        "title": "和东玉少卿谢春卿防御新茗",
        "author": "陈襄",
        "content": "尝陪星使款高牙，三月欣逢试早茶。\n绿绢封来溪上印，紫瓯浮出社前花。\n休将洁白评双井，自有清甘荐五华。\n帅府诗翁真好事，春团持作夜光夸。",
        "dynasty": "宋",
        "collection_info": null
    },
    {
        "title": "和公序库部观孔雀因呈东玉少卿",
        "author": "陈襄",
        "content": "修尾峨冠蜀锦裁，飘流应自玉关来。\n閒窥水鉴精神出，静刷金华羽翼开。\n野思未饶鹇洒落，羁栖聊与雁低回。\n不因久在司空馆，平日谁怜五客才。",
        "dynasty": "宋",
        "collection_info": null
    },
    {
        "title": "和东玉少卿后池群雁",
        "author": "陈襄",
        "content": "生意淹留白水塘，樊笼多事岂吾乡。\n江湖已失秋南望，岁月犹欣塞北凉。\n白日稻粱应饱足，青云岐路莫思量。\n主人怜尔能鸣久，肯放逍遥物外翔。",
        "dynasty": "宋",
        "collection_info": null
    },
    {
        "title": "次韵程少卿暮春",
        "author": "陈襄",
        "content": "纔觉逢春春又还，风光摇荡客心阑。\n宫花不见姚黄蕊，苑茗初尝叶白团。\n擥照祗惊霜鬓改，寻幽宁放马蹄干。\n夜来遍遍韩王宅，犹喜芳菲有百般。",
        "dynasty": "宋",
        "collection_info": null
    },
    {
        "title": "次韵和程少卿省宿寄齐熙业少卿",
        "author": "陈襄",
        "content": "名卿犹此滞閒曹，贲育何须举一毫。\n夜直甘泉西掖近，晓趋峣阙北辰高。\n蒙庄吏隠机心息，老杜诗成笔力豪。\n祗恐多才难久次，不同新进累资劳。",
        "dynasty": "宋",
        "collection_info": null
    },
    {
        "title": "送太君之建昌",
        "author": "陈襄",
        "content": "闻说庐山对县楼，蒲鱼聊足奉晨羞。\n宽心便是无声乐，省事还同不繫舟。\n服药养真须少病，看经遮眼自忘忧。\n所嗟无计随亲膝，日与儿孙衣綵游。",
        "dynasty": "宋",
        "collection_info": null
    },
    {
        "title": "登雄州南门偶书呈知府张皇城",
        "author": "陈襄",
        "content": "城如银瓮万兵环，怅望孤城野蓼间。\n池面绿阴通易水，楼头青霭见狼山。\n渔舟掩映江南浦，使驿差池古北关。\n雅爱六韬名将在，塞垣无事虎貔閒。",
        "dynasty": "宋",
        "collection_info": null
    },
    {
        "title": "使还咸熙馆道中作",
        "author": "陈襄",
        "content": "土旷人稀使驿赊，山中殊不类中华。\n白沙有路鸳鸯泊，芳草无情妯娌花。\n毡馆夜灯眠汉节，石梁秋吹动胡笳。\n归来揽照看颜色，斗觉霜毛两鬓加。",
        "dynasty": "宋",
        "collection_info": null
    },
    {
        "title": "和程公闢大卿游越山亭",
        "author": "陈襄",
        "content": "荔子园林海日边，幽亭更在碧云巅。\n江山旧是无诸国，楼殿今为极乐天。\n五马如君多暇少，一樽惟我共游偏。\n须知白首留连意，已有新诗寄北船。",
        "dynasty": "宋",
        "collection_info": null
    },
    {
        "title": "春晚赏牡丹奉呈席上诸君",
        "author": "陈襄",
        "content": "逍遥为吏厌衣冠，花谢还来访牡丹。\n颜色只留春别后，精神宁似日前看。\n雨余花萼啼残粉，风静奇香喷宝檀。\n祗恐明年开更好，不知谁与并栏干。",
        "dynasty": "宋",
        "collection_info": null
    },
    {
        "title": "和程公闢游宿猿洞二首  其一",
        "author": "陈襄",
        "content": "几年营此草堂栖，施饰名园百卉齐。\n曾学子真耕谷口，今容摩什老山西。\n龙台日上千峰出，雁塔云生一径迷。\n知有岭猿犹在否，使君高卧莫教啼。",
        "dynasty": "宋",
        "collection_info": null
    },
    {
        "title": "和程公闢游宿猿洞二首  其二",
        "author": "陈襄",
        "content": "老来归鞅海边村，犹喜诸亲聚里门。\n汉守朱轓临祖帐，韩侯清酒满离樽。\n猿惊出洞时三哭，梅送行人早一番。\n此去蓬莱峰顶月，梦魂应到荔枝园。",
        "dynasty": "宋",
        "collection_info": null
    },
    {
        "title": "和程公闢红梅",
        "author": "陈襄",
        "content": "谁把繁英染绛脂，晓妆红淡腊前时。\n栽培上苑无多地，嘱付行人第一枝。\n朔雪有情相掩映，东风何事少嘘吹。\n莫嫌冷落天涯远，他日和羹气味移。",
        "dynasty": "宋",
        "collection_info": null
    },
    {
        "title": "席上探得随字送曼叔密学赴太原",
        "author": "陈襄",
        "content": "帝念唐风古未衰，便蕃恩宠命中师。\n暂驱太守朱幡去，应有儿童竹马期。\n塞外烟云千里静，帐前貔虎万兵随。\n谁怜白髪诗书帅，曾见昭陵坐论时。",
        "dynasty": "宋",
        "collection_info": null
    },
    {
        "title": "送彦祖学士赴兖州",
        "author": "陈襄",
        "content": "暂辞天禄请名藩，养志安贫道可尊。\n南国士歌阳羡政，东州人识翰林孙。\n重兴阙里诸生学，好荐徂徕一子恩。\n平日皂囊应草疏，由来忠谠出家门。",
        "dynasty": "宋",
        "collection_info": null
    },
    {
        "title": "和御制赏花钓鱼",
        "author": "陈襄",
        "content": "仙跸传呼禁苑开，两班迎拜玉舆来。\n花围帝座重张幄，鳞上天鈎曲赐杯。\n鸟散香丛声睍睆，人观灵沼乐徘徊。\n君恩更锡回鸾藻，还许儒生给笔陪。",
        "dynasty": "宋",
        "collection_info": null
    },
    {
        "title": "重阳阁下和同舍",
        "author": "陈襄",
        "content": "君逢佳节忆还家，我亦淹留感岁华。\n清禁雠书惊白髪，故园吹帽负黄花。\n谢安行有登山屐，扬子居无载酒车。\n何日得归溪上隠，大收图史作生涯。",
        "dynasty": "宋",
        "collection_info": null
    },
    {
        "title": "寒食日常州宴春园",
        "author": "陈襄",
        "content": "曲池收雨静无尘，结客留连半月春。\n洞裏桃花青叶嫩，墙头杏火绿烟新。\n风光冉冉非前日，物色依依似故人。\n官满又归延阁去，忍将诗酒负佳辰。",
        "dynasty": "宋",
        "collection_info": null
    },
    {
        "title": "依韵和解空长老雪颂",
        "author": "陈襄",
        "content": "片片分明是六花，迷人只见乱如麻。\n穷阎处士愁穿屐，明眼高僧笑点茶。\n十二玉楼开阆苑，三千银界遍河沙。\n解空老子能提唱，郢曲幽兰未足夸。",
        "dynasty": "宋",
        "collection_info": null
    },
    {
        "title": "和程大卿游昇山",
        "author": "陈襄",
        "content": "相逢不及荔枝期，况值千岩雪洒时。\n南国小棠偏去近，北山逋客独来迟。\n云中直有三清路，尘外都如一局棋。\n闻欲引泉添洗药，未应夺我凤凰池。",
        "dynasty": "宋",
        "collection_info": null
    },
    {
        "title": "送钟离郎中知婺州",
        "author": "陈襄",
        "content": "皓首潘郎少似君，一麾新得浙江濆。\n神仙窟宅金华近，吴越封疆宝婺分。\n沈约瘦来题八咏，张颠醉后扫千文。\n才高政美应无事，莫厌双溪卧白云。",
        "dynasty": "宋",
        "collection_info": null
    },
    {
        "title": "和程大卿游凤池院",
        "author": "陈襄",
        "content": "白云深处一轩开，凤去池空折野梅。\n山接九龙争夭矫，路盘千骑久徘徊。\n烟岚翠入樽前滴，水石深从涧底来。\n谁与忘机此栖息，笑看林鸟下生台。",
        "dynasty": "宋",
        "collection_info": null
    },
    {
        "title": "题蒲传正舍人清风阁",
        "author": "陈襄",
        "content": "清白传芳奕世居，阆峰华阁峻凌虚。\n千金不买连城璧，万卷惟存旧宅书。\n鲁邑弦歌兴国俗，谢家兰玉满庭除。\n今朝已觉孙谋远，人在西垣直禁庐。",
        "dynasty": "宋",
        "collection_info": null
    },
    {
        "title": "观太原丞相寄惠紫霞园庵新居诗和太素先生",
        "author": "陈襄",
        "content": "翠竹庵前白藕池，修真常惜寸阴移。\n别生五气根原固，妙乐三清出处宜。\n黄阁主人思访道，绛纱弟子许观颐。\n兴来即到维摩室，岂待留侯脱屣时。",
        "dynasty": "宋",
        "collection_info": null
    },
    {
        "title": "东园观雪",
        "author": "陈襄",
        "content": "风毛雨絮小园东，天幕低垂惨澹空。\n苹浦万家云覆瓦，花蹊千树玉雕笼。\n穿林已夺春梅早，夹陇潜滋夏麦丰。\n湘酎狐衣虽可赋，岂无捐瘠在沟中。",
        "dynasty": "宋",
        "collection_info": null
    },
    {
        "title": "留题天游阁",
        "author": "陈襄",
        "content": "谁榜天游向此轩，欲令幽隠味真篇。\n一心泯绝浑无计，万事撄宁付自然。\n持钵随缘朝乞供，闭门扣寂夜安禅。\n如师早契南华旨，即是逍遥物外仙。",
        "dynasty": "宋",
        "collection_info": null
    },
    {
        "title": "次韵李学士勾院海棠",
        "author": "陈襄",
        "content": "幽芳宁贵俗人知，北省仙郎只自奇。\n颜色定应西蜀品，馨香不减上林枝。\n胭脂着雨深红日，葆髪临风半白时。\n几欲相从花下饮，许昌词藻愧难追。",
        "dynasty": "宋",
        "collection_info": null
    },
    {
        "title": "寄题福唐林迥南华洞",
        "author": "陈襄",
        "content": "梅岭峰前习隠亭，拂衣聊此玩真经。\n四时花木锦绣谷，十里江山水墨屏。\n猿鹤只愁空北岳，鵾鹏终待化南溟。\n知君不是荣轩冕，未忍锵锵去帝庭。",
        "dynasty": "宋",
        "collection_info": null
    },
    {
        "title": "古城",
        "author": "陈襄",
        "content": "芦苇萧疏天气清，水含山色照重城。\n绿芜何处管弦地，碧落旧时钟鼓声。\n三峡桥边秋雨过，六鳌宫裏夜潮生。\n萧郎秦女无归约，十二瑶台空月明。",
        "dynasty": "宋",
        "collection_info": null
    },
    {
        "title": "和咏鹤",
        "author": "陈襄",
        "content": "耻与笼禽饫稻泉，满怀霜雪独萧然。\n千年华表曾留语，万里青云此息肩。\n养性最宜栖露苑，引吭时得唳晴天。\n神仙骨法人难相，除向瑶台玉简编。",
        "dynasty": "宋",
        "collection_info": null
    },
    {
        "title": "慈圣光献太皇后挽词二首  其一",
        "author": "陈襄",
        "content": "天开华德嗣音徽，尝拥真人御殿闱。\n万国母仪坤积载，两朝圣嗣日光辉。\n羞笾忽弃参差荇，宝匣空余澣濯衣。\n从此昭陵原上路，又添遗老泣皇妃。",
        "dynasty": "宋",
        "collection_info": null
    },
    {
        "title": "慈圣光献太皇后挽词二首  其二",
        "author": "陈襄",
        "content": "庆寿蟠桃晓雾昏，忽闻笳鼓咽都门。\n宫闱有范遗文母，社稷无忧付圣孙。\n四海心丧同祖妣，一封手诏易陵园。\n君王孝感凌穹昊，未尽东朝欲报恩。",
        "dynasty": "宋",
        "collection_info": null
    },
    {
        "title": "监簿杨倜得第南归惠诗因和元韵赠其行",
        "author": "陈襄",
        "content": "楚客多年泽畔吟，文穷尤见用功深。\n尺书屡贡宾王府，斗粟宁酬事道心。\n长铗由来歌旧馆，鸣驺从此别中林。\n寄言乡校青衿子，君去何人更嗣音。",
        "dynasty": "宋",
        "collection_info": null
    },
    {
        "title": "和苏子瞻通判在告中闻余出郊以诗见寄",
        "author": "陈襄",
        "content": "郊原绿意动游人，湖上晴波见跃鳞。\n閒逐牙旗千骑远，暗惊梅萼万枝新。\n寻僧每拂题诗壁，邀客仍将滤酒巾。\n寄语文园何所苦，且来相伴一行春。",
        "dynasty": "宋",
        "collection_info": null
    },
    {
        "title": "和子瞻沿牒京口忆西湖寒食出游见寄二首  其一",
        "author": "陈襄",
        "content": "乞得湖山养病身，花时曾共忆行春。\n嘤鸣幽鸟还迁木，觱沸清泉復采芹。\n皂盖寻芳丘有李，綵楼观戏巷无人。\n锦袍公子归何晚，独念沟中菜色民。",
        "dynasty": "宋",
        "collection_info": null
    },
    {
        "title": "和子瞻沿牒京口忆西湖寒食出游见寄二首  其二",
        "author": "陈襄",
        "content": "春阴漠漠燕飞飞，可惜春光与子违。\n半岭烟霞红旆入，满湖风月画船归。\n缑笙一阕人何在，辽鹤重来事已非。\n犹忆去年题别处，鸟啼花落客霑衣。",
        "dynasty": "宋",
        "collection_info": null
    },
    {
        "title": "和子瞻沿牒京口忆吉祥牡丹见寄",
        "author": "陈襄",
        "content": "新接枝头色倍添，马蹄寻处帽欹檐。\n春工别与铅华丽，佛地偏资好相严。\n红蕊欲开丹未渥，素香堪茹雪非甜。\n诗翁何事辜真赏，不许浮根浪发黏。",
        "dynasty": "宋",
        "collection_info": null
    },
    {
        "title": "过江外感怀",
        "author": "陈襄",
        "content": "江水无情含野烟，江风还似旧时天。\n先生隠去思成死，今日重来十六年。",
        "dynasty": "宋",
        "collection_info": null
    },
    {
        "title": "常州郡斋六首  其一",
        "author": "陈襄",
        "content": "近来无事学撄宁，聊得斋居养性灵。\n卧着麻衣穿草履，谁知参鲁解忘形。",
        "dynasty": "宋",
        "collection_info": null
    },
    {
        "title": "常州郡斋六首  其二",
        "author": "陈襄",
        "content": "山亭侧畔构山房，便是耕云钓月乡。\n未达功名穷饮水，此生应不误行藏。",
        "dynasty": "宋",
        "collection_info": null
    },
    {
        "title": "常州郡斋六首  其三",
        "author": "陈襄",
        "content": "桐花着地雪成痕，时有幽禽巧语言。\n应笑使君林野性，日依山水避尘喧。",
        "dynasty": "宋",
        "collection_info": null
    },
    {
        "title": "常州郡斋六首  其四",
        "author": "陈襄",
        "content": "使君非是爱山閒，道在盈虚消息间。\n不见白云无一事，等閒为雨却归山。",
        "dynasty": "宋",
        "collection_info": null
    },
    {
        "title": "常州郡斋六首  其五",
        "author": "陈襄",
        "content": "荀令当年此谪居，空文惟有七篇余。\n我今亦作兰陵守，不忍援毫便着书。",
        "dynasty": "宋",
        "collection_info": null
    },
    {
        "title": "常州郡斋六首  其六",
        "author": "陈襄",
        "content": "一麾来此下岩丘，也学东山谢傅游。\n今日鸟声併水色，不知何似五亭幽。",
        "dynasty": "宋",
        "collection_info": null
    },
    {
        "title": "游善权洞二首  其一",
        "author": "陈襄",
        "content": "阴阳融结此山川，便有盐堆与石田。\n风俗每来占水旱，即疑干洞有神仙。",
        "dynasty": "宋",
        "collection_info": null
    },
    {
        "title": "游善权洞二首  其二",
        "author": "陈襄",
        "content": "水洞深无百尺泉，白龙奋蛰已多年。\n谁知此物能云雨，常济山南万顷田。",
        "dynasty": "宋",
        "collection_info": null
    },
    {
        "title": "题张渚道中",
        "author": "陈襄",
        "content": "班春无术劝污莱，五十年间此一回。\n黄髪路傍应怪问，使君何事入山来。",
        "dynasty": "宋",
        "collection_info": null
    },
    {
        "title": "和如晦二首  其一",
        "author": "陈襄",
        "content": "俱为泽国朱轓守，同是冰厅白首郎。\n且喜朝廷忧外寄，故从书府辍班扬。",
        "dynasty": "宋",
        "collection_info": null
    },
    {
        "title": "和如晦二首  其二",
        "author": "陈襄",
        "content": "一别瀛山岁未期，三州声称已齐飞。\n欲将吏事文经术，独恐迂儒取世讥。",
        "dynasty": "宋",
        "collection_info": null
    },
    {
        "title": "简子直",
        "author": "陈襄",
        "content": "吴郡三年困水灾，昔时从事建麾来。\n遥知到后疏游燕，不比苏韦放酒杯。",
        "dynasty": "宋",
        "collection_info": null
    },
    {
        "title": "简如晦",
        "author": "陈襄",
        "content": "登阁始闻公府荐，出轓俄拥使旌随。\n无人不说南徐守，儒雅风流独一时。",
        "dynasty": "宋",
        "collection_info": null
    },
    {
        "title": "简子容",
        "author": "陈襄",
        "content": "同馆分飞来右浙，一麾潇洒出南河。\n琴书满榻王常在，不独西湖胜赏多。",
        "dynasty": "宋",
        "collection_info": null
    },
    {
        "title": "和如晦桃杏",
        "author": "陈襄",
        "content": "一色胚红染露柯，谁栽安石旧岩阿。\n自嗟老大无心赏，不及流鶑管顾多。",
        "dynasty": "宋",
        "collection_info": null
    },
    {
        "title": "和桃花因戏如晦",
        "author": "陈襄",
        "content": "颜色已饶丹杏蕊，馨香不减雪梅疏。\n自从移入青阳观，前度刘郎记得无。",
        "dynasty": "宋",
        "collection_info": null
    },
    {
        "title": "过罨画溪",
        "author": "陈襄",
        "content": "五云无处问新亭，月裏乘舟夜半行。\n不见藤花相掩映，乡人遥指画溪名。",
        "dynasty": "宋",
        "collection_info": null
    },
    {
        "title": "和程大卿荔枝",
        "author": "陈襄",
        "content": "棠阴为政有光晶，号令风行鬼亦惊。\n和气发来藏不得，直教丹荔背时生。",
        "dynasty": "宋",
        "collection_info": null
    },
    {
        "title": "余自白阳驰谒宜都周梦得长官饮于清江亭爱其山水之胜留题",
        "author": "陈襄",
        "content": "丹山西去水东流，亭在山南隔蓼洲。\n船繫白杨归不得，清江如画主人留。",
        "dynasty": "宋",
        "collection_info": null
    },
    {
        "title": "和程大卿新闢诸寺门",
        "author": "陈襄",
        "content": "政绝多门寺却通，灵山胜境尽牢笼。\n应怜去鲁迟迟意，令遍诸天国土中。",
        "dynasty": "宋",
        "collection_info": null
    },
    {
        "title": "和张运使题长乐台",
        "author": "陈襄",
        "content": "云暗驺鸣出谷时，一方生齿庇余辉。\n知君才业非张翰，莫为鲈鱼有意归。",
        "dynasty": "宋",
        "collection_info": null
    },
    {
        "title": "程大卿书宿猿洞",
        "author": "陈襄",
        "content": "闻说山光是旧山，衣冠家此百年间。\n自嗟亦有同来祖，两处松楸得往还。",
        "dynasty": "宋",
        "collection_info": null
    },
    {
        "title": "和定慧超胜长老寄谢紫衣颂三首  其一",
        "author": "陈襄",
        "content": "恩袍出挂壮禅扉，试问何人达此机。\n船子夜来亲下钓，碧潭明月有余辉。",
        "dynasty": "宋",
        "collection_info": null
    },
    {
        "title": "和定慧超胜长老寄谢紫衣颂三首  其二",
        "author": "陈襄",
        "content": "童子南来遗我诗，维摩方丈一伸眉。\n不劳言语通消息，夏热春寒各自知。",
        "dynasty": "宋",
        "collection_info": null
    },
    {
        "title": "和定慧超胜长老寄谢紫衣颂三首  其三",
        "author": "陈襄",
        "content": "得道无求幻与真，一筇一衲似閒云。\n忽闻师唱报恩曲，百草千花特地春。",
        "dynasty": "宋",
        "collection_info": null
    },
    {
        "title": "偶书",
        "author": "陈襄",
        "content": "朝居晦息与山邻，物理由来有屈伸。\n独把一心经万事，逍遥须养谷中神。",
        "dynasty": "宋",
        "collection_info": null
    },
    {
        "title": "题毗陵郡图",
        "author": "陈襄",
        "content": "平湖千里接荆溪，万顷良田不可堤。\n我欲决渠疏积水，干塘江口地形低。",
        "dynasty": "宋",
        "collection_info": null
    },
    {
        "title": "熙宁七年八月望日自杭之宋过永乐院观承天佛日广慧洎永乐四老上堂因而留题",
        "author": "陈襄",
        "content": "雷音一振绝微言，末学方知祖道尊。\n莫讶师僧无见处，人人俱解句中玄。",
        "dynasty": "宋",
        "collection_info": null
    },
    {
        "title": "和宛丘长官赏花",
        "author": "陈襄",
        "content": "遗我新诗雅兴长，一时花谱为传芳。\n不须满县栽桃李，却羡风流骑省郎。",
        "dynasty": "宋",
        "collection_info": null
    },
    {
        "title": "颍川赏花二首  其一",
        "author": "陈襄",
        "content": "閒入郊园驻隼旟，百花红紫万千株。\n如何春意多风雨，不惜漫天锦绣铺。",
        "dynasty": "宋",
        "collection_info": null
    },
    {
        "title": "颍川赏花二首  其二",
        "author": "陈襄",
        "content": "千骑重来此建旟，新年花发旧年株。\n东皇应是怜孤宦，十里全归锦帐铺。",
        "dynasty": "宋",
        "collection_info": null
    },
    {
        "title": "赠禅者",
        "author": "陈襄",
        "content": "昔年曾到此山中，正见山花满砌红。\n今日花开还照眼，分明见处本来同。",
        "dynasty": "宋",
        "collection_info": null
    },
    {
        "title": "携家游东园",
        "author": "陈襄",
        "content": "红塔寺前千顷稻，青山门外百家村。\n年丰米贱无公事，不惜时来倒一樽。",
        "dynasty": "宋",
        "collection_info": null
    },
    {
        "title": "赠鹭鸶",
        "author": "陈襄",
        "content": "两个鹭鸶相对立，江边无物蓼花疏。\n知君洁白如霜雪，何必临川更羡鱼。",
        "dynasty": "宋",
        "collection_info": null
    },
    {
        "title": "寄戏刘道渊",
        "author": "陈襄",
        "content": "陆羽茶亭枕水隈，为言无酒且徘徊。\n山中此物尤难得，应是刘生不肯来。",
        "dynasty": "宋",
        "collection_info": null
    },
    {
        "title": "题杭州宝岩寺垂云亭",
        "author": "陈襄",
        "content": "小亭巉绝出云间，万象升沉不得閒。\n莫怪诗翁头白早，时来向此写湖山。",
        "dynasty": "宋",
        "collection_info": null
    },
    {
        "title": "寄兴教凈慈二长老",
        "author": "陈襄",
        "content": "老来为郡苦间关，不及江云自往还。\n忽忆湖边二禅老，等閒骑马入南山。",
        "dynasty": "宋",
        "collection_info": null
    },
    {
        "title": "题仙居伟羌山六绝  其一",
        "author": "陈襄",
        "content": "去年曾擥伟羌图，云有仙人古篆书。\n千尺石岩无路到，不知科斗字何如。",
        "dynasty": "宋",
        "collection_info": null
    },
    {
        "title": "题仙居伟羌山六绝  其二",
        "author": "陈襄",
        "content": "盘盘英气四纡余，定有仙人此地居。\n天子正求伊与吕，如何不见起耕渔。",
        "dynasty": "宋",
        "collection_info": null
    },
    {
        "title": "题仙居伟羌山六绝  其三",
        "author": "陈襄",
        "content": "天鞠精灵久贮储，中间豪杰出无虚。\n乡民世世家于此，争使儿孙不读书。",
        "dynasty": "宋",
        "collection_info": null
    },
    {
        "title": "题仙居伟羌山六绝  其四",
        "author": "陈襄",
        "content": "峭壁回环几百区，其间岩石可耕锄。\n如何得片山如此，白首相将老母居。",
        "dynasty": "宋",
        "collection_info": null
    },
    {
        "title": "题仙居伟羌山六绝  其五",
        "author": "陈襄",
        "content": "古意巑岏与世疏，一官羁绊可归欤。\n此山未及西山好，下有仙人结草庐。",
        "dynasty": "宋",
        "collection_info": null
    },
    {
        "title": "题仙居伟羌山六绝  其六",
        "author": "陈襄",
        "content": "四友之贤世莫如，白头须作一乡居。\n此山不惜将钱买，嘆息无人共结庐。",
        "dynasty": "宋",
        "collection_info": null
    },
    {
        "title": "中和堂木芙蓉盛开戏呈子瞻",
        "author": "陈襄",
        "content": "千林寒叶正疏黄，占得珍丛第一芳。\n容易便开三百朵，此心应不畏秋霜。",
        "dynasty": "宋",
        "collection_info": null
    },
    {
        "title": "次韵柯弟太博见示超化牡丹  其一",
        "author": "陈襄",
        "content": "百草萧条病朔风，双枝成染魏家红。\n直疑天与凌霜色，不假东皇运化工。",
        "dynasty": "宋",
        "collection_info": null
    },
    {
        "title": "次韵柯弟太博见示超化牡丹  其二",
        "author": "陈襄",
        "content": "一朵鞓红折寺园，忽惊寒律动春暄。\n非关花好难栽接，自是天时变木根。",
        "dynasty": "宋",
        "collection_info": null
    },
    {
        "title": "马篠潭报雨",
        "author": "陈襄",
        "content": "皇佑岁庚寅，阴阳久鬰堙。\n二时愆雨泽，百物悯膏屯。\n谷价方翔踊，民言备苦辛。\n原畴无播种，道路有饥贫。\n县令忧忘食，斋房退省身。\n朝归占甲子，暮出看星辰。\n野祀曾徼福，雩坛示礼神。\n祈求观古法，询访得龙津。\n遣吏苹蘩洁，斋书肺腑陈。\n灵泉汲坎𦥨，仙仗下嶙峋。\n雷斧潜嗔树，天波忽洒尘。\n音官沈鼓吹，市户湿衣巾。\n隆应声何速，盘旋志未伸。\n经纶惟四日，滂沛即逾旬。\n万谷山源发，三农水利均。\n趋田多耒耨，入里少刍薪。\n苗稼晨争插，坊庸夜不巡。\n讴谣兴父老，燕喜集宾亲。\n捐瘠苏中壑，生成赋大钧。\n邑人勿忘报，世世荷深仁。",
        "dynasty": "宋",
        "collection_info": null
    },
    {
        "title": "李侍郎修路",
        "author": "陈襄",
        "content": "路余百里两山间，水驿山程总不安。\n谁把千金平滑磴，免教一叶委惊滩。\n行人感嘆何时已，贤守功名百世看。\n次第吾闽都似掌，却嗤蜀道号泥盘。",
        "dynasty": "宋",
        "collection_info": null
    },
    {
        "title": "冬至日独游吉祥寺  其一",
        "author": "陈襄",
        "content": "井底微阳回未回，萧萧寒雨湿枯荄。\n何人更似苏夫子，不是花时肯独来。",
        "dynasty": "宋",
        "collection_info": null
    },
    {
        "title": "冬至日独游吉祥寺  其二",
        "author": "陈襄",
        "content": "东君意浅着寒梅，十朵深红未暇裁。\n安得道人殷七七，不论时节遣花开。",
        "dynasty": "宋",
        "collection_info": null
    },
    {
        "title": "冬至日独游吉祥寺  其三",
        "author": "陈襄",
        "content": "过眼荣枯电与风，久长那得似花红。\n上人宴座观空阁，观色观空色即空。",
        "dynasty": "宋",
        "collection_info": null
    },
    {
        "title": "句  其一",
        "author": "陈襄",
        "content": "西风斜日鲈鱼香。",
        "dynasty": "宋",
        "collection_info": null
    },
    {
        "title": "句  其二",
        "author": "陈襄",
        "content": "世有斯文属孔颜。",
        "dynasty": "宋",
        "collection_info": null
    },
    {
        "title": "答范景仁嘆花花在相国寺近舞场",
        "author": "韩维",
        "content": "佛宫金碧开朝霞，游人杂沓来正譁。\n危弦促管竞繁咽，罗袖对舞春风斜。\n子时投閒一往步，正见绿树团丹花。\n举头惊看不忍去，却视姝子犹泥沙。\n稍开欲谢各自好，似为悦己为容华。\n归来想像入秀句，刻缀玉佩锵珩牙。\n尚嫌独赏不尽意，邀我共赋雄其夸。\n欲将奇警谢妍丽，力竭未有锱铢加。\n急须取酒趁残艷，犹胜落尽干咨嗟。",
        "dynasty": "宋",
        "collection_info": null
    },
    {
        "title": "观龙和谢师厚",
        "author": "韩维",
        "content": "龙于经传皆有云，明幽其德能屈伸。\n尝闻于耳昧厥真，乃今睹之信所闻。\n层阴填空白日昏，仰见巨尾垂轮囷。\n其长百丈围车轮，彷佛如辨鬣与鳞。\n腥风萧飒来逼人，观者骇伏褫魄魂。\n须臾摇动卷缩云，云气断岸随飞奔。\n惊雷下震万瓦裂，暴雨一泻群河翻。\n霆收无迹雨在物，吁龙出处何其神。",
        "dynasty": "宋",
        "collection_info": null
    },
    {
        "title": "讲武池和师厚",
        "author": "韩维",
        "content": "沧池拟溟渤，莽漾豁厚地。\n曰吾神祖为，气象固宜尔。\n六合昔未一，教战出精锐。\n至尊降黄屋，惨淡乘金气。\n凌波飞百艘，撇烈若鹘翅。\n扬旌万旅噪，伐鼓九渊沸。\n其行速天旋，其止甚阴闭。\n信乎王者师，足以服睽异。\n尔来承平久，地与兵革废。\n秋风长蒲苇，烂漫失洲沚。\n惟见金明上，结构销绣绮。\n春游驻天跸，万国奉燕喜。\n铿鍧鼓钟响，杂沓羽旄美。\n岂惟与民乐，施及鱼鸟细。\n宏哉艰难业，愉怿逮万世。",
        "dynasty": "宋",
        "collection_info": null
    },
    {
        "title": "答苏子美见寄",
        "author": "韩维",
        "content": "暮春游京洛，适与夫子遘。\n衣焦未及展，挈酒且相就。\n佳林延凉飈，广厦荫清昼。\n浩然尘虑醒，坐看天骨秀。\n殷勤述平昔，感叹道艰疚。\n谈辞足端倪，怀抱去蒙覆。\n志愿始云获，睽携遽然又。\n君舟既南驰，我马亦东走。\n还谯寡俦侣，孤学日以陋。\n高风邈难亲，离抱曷其救。\n得君别后诗，满纸字腾骤。\n汪洋莫知极，精密不可耨。\n峻严山岳停，奔放江海漏。\n伏读昼夜并，文义仅通透。\n有如享太牢，继以金石侑。\n惟君抱雄才，文字乃兼副。\n要当被金甲，独立诸将右。\n指挥神武师，为国缚狂寇。\n献俘天子廷，功以钟鼎镂。\n勉哉俊其时，此论讲已旧。",
        "dynasty": "宋",
        "collection_info": null
    },
    {
        "title": "送赵员外之官宪州",
        "author": "韩维",
        "content": "仲扶岷峨秀，弱岁儒其冠。\n读书觑前古，饱见万事端。\n行已去畦町，为文鄙雕剜。\n应举二十载，不免瓢与箪。\n西游秦函国，崆峒上巑岏。\n却视关塞广，有如掌中丸。\n攻守势所利，浩然入窥观。\n是岁羌事作，贼兵犯鄜丹。\n君怀济时略，忠愤激肺肝。\n上书伏两观，音辞若琳玕。\n臣策倘见用，坐令敌气殚。\n天子壮其语，且使位以官。\n黄绶繫腰下，行行不遑安。\n炎天风尘多，远道车马单。\n饯觞不亲酌，曷致朋友懽。\n今兹塞垣将，所在麾旄攒。\n孰能谋而毅，孰能正以宽。\n孰用赏不信，孰为刑不残。\n谅非专达任，易以奇画干。\n庶几成大功，展子凌霄翰。\n顾我顽钝者，託契岁屡寒。\n赠言非所工，当否聊一看。",
        "dynasty": "宋",
        "collection_info": null
    },
    {
        "title": "游北台",
        "author": "韩维",
        "content": "南谯古佳郡，四郊富登临。\n晨跻北原上，却视涡水阴。\n云昔魏太子，离宫构嵚崟。\n故事邈已远，荒台犹至今。\n危亭冠其巅，左右背长林。\n是月暑尚盛，秋行不能金。\n截然天地间，轩户萧以森。\n凉风泛广坐，浊醪时一斟。\n圆歌贯珠玑，丽句铿璆琳。\n虽无管弦乐，所要在适心。\n中宴下危磴，浮舟事幽寻。\n披藻出潜蚌，回桡散游禽。\n岸长草不断，城转树更深。\n沙纹与水影，浮动光差参。\n游鳞不知数，琐细如糁针。\n四顾物色静，但闻天籁音。\n羡此鱼鸟性，云飞而渊沉。\n安得高世士，不为时好侵。\n相携去缰锁，投竿坐清浔。\n制芰为我裳，纫兰间予襟。\n上歌唐虞道，寄适朱弦琴。\n人生苟如此，何必组与簪。",
        "dynasty": "宋",
        "collection_info": null
    },
    {
        "title": "和三兄之山阳省孀姊书怀",
        "author": "韩维",
        "content": "君子蹈仁义，近自亲爱始。\n当行岂顾留，千里犹举趾。\n伯氏有东役，驾言适淮涘。\n离樽未及展，浊醪未及洒。\n起视白日移，驱车一何驶。\n遵涂骊唱发，春风落端绮。\n义参成周作，辞追建安轨。\n感此留滞迹，一诵三四起。\n安得假羽翮，远慰心所企。\n此志良未遂，洒泣讵能已。",
        "dynasty": "宋",
        "collection_info": null
    },
    {
        "title": "答王詹叔见寄",
        "author": "韩维",
        "content": "詹叔好古者，卓立自既冠。\n有如骐骥儿，一纵不可绊。\n近闻治周易，颠倒爻象彖。\n此书号精微，义与天地贯。\n吾知子之道，不止今所嘆。\n新诗溢巾幅，见寄警庸懦。\n喷薄百丈泉，峭绝万仞岸。\n感激气为振，把诵手屡盥。\n阴风吹寒城，岁暮云物换。\n丈夫及壮时，功名当照烂。\n无为但默默，饱食大躯干。\n为报乏琼玖，君其取章断。",
        "dynasty": "宋",
        "collection_info": null
    },
    {
        "title": "送曹殿丞秩满还都",
        "author": "韩维",
        "content": "朝日照濠水，清霜发树寒。\n长桥下广陌，车马来啴啴。\n借问行人谁，送者何盘桓。\n中郎罢从军，遗爱民所嘆。\n雍容幕府旧，供帐清涡干。\n悲风思急管，薄暮留征鞍。\n酒酣惜分手，四坐惨不欢。\n长河转辙迹，愁阴但漫漫。\n嗟予隔追饯，饮此离恨端。\n高标邈难亲，坐向飞鸿看。\n尝闻古君子，赠言当豆箪。\n愿君保亮节，岁晚予其观。",
        "dynasty": "宋",
        "collection_info": null
    },
    {
        "title": "与张仲巽游善护院",
        "author": "韩维",
        "content": "高城面修涂，呀豁若箕口。\n其右释子庐，苍柏荫庭牖。\n翘翘幕中彦，疏怀脱喧垢。\n结辔游禅扃，弹弦乐嘉友。\n华榱翳广坐，仰视眩丹黝。\n朱光羞晨樱，绀玉折春藕。\n初筵颇清简，中醉稍喧糅。\n歌休众管作，令发洪钟叩。\n横浮或见违，义藴□□□。\n酒酣隘常见，大观资远取。\n上跻危磴盘，却立土崖斗。\n长川自西来，逶迤带垧薮。\n绿树下成列，猎猎清风走。\n侧身宇宙间，群动何纷纠。\n自顾龌龊极，天地一罂缶。\n安得修灵根，超然出诸有。",
        "dynasty": "宋",
        "collection_info": null
    },
    {
        "title": "春夜怀仲巽",
        "author": "韩维",
        "content": "今兹春始仲，气序忽已燠。\n及此暇夜清，开轩散烦蹙。\n金波丽中天，流光正穆穆。\n佳树澄疏影，幽花运微馥。\n浊醪时献斟，清论递往復。\n诸季岂不欢，眷眷心所服。\n高文炳辰宿，渊议赞化育。\n匪才託游好，余润久沾沐。\n兹焉隔清赏，耿耿私恨蓄。\n春芳正可乐，嘉会期昼卜。",
        "dynasty": "宋",
        "collection_info": null
    },
    {
        "title": "寄苏子美",
        "author": "韩维",
        "content": "暮登谯城上，延首望东道。\n春风千里至，远思生怀抱。\n故人客南楚，素节方自保。\n黄鹄垂其翼，赤骥伏栈皂。\n诗准李杜为，字压褚薛倒。\n壮哉南行作，遗我资远讨。\n若窥巨海涯，波澜方汹浩。\n龙螭鬰骞腾，错落效众宝。\n往往仙人槎，突然忘枯槁。\n尝闻会稽旁，山水天下好。\n览君所咏嘆，滞想兹一扫。\n安得追王乔，乘云逮霓葆。\n茹芝灵峰阳，徜徉以终老。",
        "dynasty": "宋",
        "collection_info": null
    },
    {
        "title": "初春吏隠堂作",
        "author": "韩维",
        "content": "微风稍破冻，芳萌亦吐林。\n百鸟感春阳，鈎辀弄其音。\n振策遵城曲，逍遥写烦襟。\n爱此堂下石，青润挺琅琳。\n中坳贮清泉，测之不盈簪。\n纤鳞候暖戏，寂历自浮沉。\n默视澹忘虑，白日为移阴。\n人生本虚静，垢浊无自侵。\n忽为外物牵，至性不可寻。\n于焉得所监，一洗尘中心。",
        "dynasty": "宋",
        "collection_info": null
    },
    {
        "title": "立春观杖牛",
        "author": "韩维",
        "content": "清霜凉初曙，高门肃无譁。\n行树迎初日，微风转高牙。\n兹辰亦何辰，见此气候嘉。\n有司谨春事，象牛告田家。\n微和被广陌，缨弁扬蕤葩。\n伐鼓众乐兴，剡剡彩杖加。\n盛仪适未已，观者何纷拏。\n因思古圣人，时儆在不差。\n礼实久已废，所重存其华。\n吾非鲁观宾，胡为亦咨嗟。",
        "dynasty": "宋",
        "collection_info": null
    },
    {
        "title": "鲁恭太师庙",
        "author": "韩维",
        "content": "善教邈无迹，其流在民心。\n君看鲁太师，庙食犹至今。\n岂如文俗士，朱墨坐浮沉。\n趋营止目前，不顾患害深。\n去汉余千载，此弊竟相寻。\n我行道祠下，感激为悲吟。\n不见田雉驯，啼鸦空满林。",
        "dynasty": "宋",
        "collection_info": null
    },
    {
        "title": "服除送兄弟还都",
        "author": "韩维",
        "content": "日月忽已远，再见新谷升。\n丧期有常数，吉我衣与襟。\n俯仰自悲咤，泪下肝胆崩。\n尚推立身报，未即泯余生。\n肃肃忠宪公，秉德辅休明。\n报国有遗意，训言犹在听。\n况兹世厚恩，兄弟秩王庭。\n一朝出门去，事业各自营。\n上当答君仁，下以为亲荣。\n独此抱痾瘵，谢喧守柴荆。\n扫冢奉时祭，履田课春耕。\n既无公家责，聊徇狷者情。\n出处虽云异，要以道为程。",
        "dynasty": "宋",
        "collection_info": null
    },
    {
        "title": "送兄弟还都至长葛河上四首 双禽",
        "author": "韩维",
        "content": "双双河洲禽，文彩披丹质。\n飞翔不离渚，鸣戏自终日。\n寒鱼伏冰池，岁暮饥尔匹。\n不欲远求林，投身避罗毕。",
        "dynasty": "宋",
        "collection_info": null
    },
    {
        "title": "送兄弟还都至长葛河上四首 晚步",
        "author": "韩维",
        "content": "爱此霁景佳，舍舟步高岸。\n夕阳照渡口，急急水纹乱。\n霜鸦田间鸣，沙鸟波上散。\n登临岂非美，当轸别后嘆。",
        "dynasty": "宋",
        "collection_info": null
    },
    {
        "title": "送兄弟还都至长葛河上四首 舟中夜坐",
        "author": "韩维",
        "content": "晴霜落波底，斗柄插堤外。\n扁舟灯火明，樽酒夜相对。\n临欢意暂遣，念离心已痗。\n篙师喜冰拆，理楫事晨迈。",
        "dynasty": "宋",
        "collection_info": null
    },
    {
        "title": "送兄弟还都至长葛河上四首 别后作",
        "author": "韩维",
        "content": "朔风吹惊鸿，行列失后先。\n苍苍雪压船，齿齿冰着岸。\n离马声正悲，别脸泪犹泫。\n却望携手处，危樯映林见。",
        "dynasty": "宋",
        "collection_info": null
    },
    {
        "title": "灵沟道中",
        "author": "韩维",
        "content": "久跼慕遐放，出郊欣所瞩。\n清心晓岫碧，豁眼春原绿。\n耕人毕在野，鸣鸟催播谷。\n嗟尔农事劳，愿闻时泽足。",
        "dynasty": "宋",
        "collection_info": null
    },
    {
        "title": "西园暮雪",
        "author": "韩维",
        "content": "空园响松竹，霰雪霭霏霏。\n仰视长云色，皓然同一辉。\n天寒鸣雁急，日暮行人稀。\n惟见众小禽，啾唧满林飞。\n阴风起何处，拂拂来吹衣。\n俯念当世事，幽愤不可挥。\n归来散群帙，独掩袁安扉。",
        "dynasty": "宋",
        "collection_info": null
    },
    {
        "title": "东窗",
        "author": "韩维",
        "content": "高窗不掩秋气清，下见瓦沼涵泓澄。\n雨洗浮萍翠色静，青丛绿蔓相缠仍。\n阶前童童两好树，上有鸣禽不可数。\n杖藜书生爱苦吟，独立西风无旦暮。",
        "dynasty": "宋",
        "collection_info": null
    },
    {
        "title": "晓霁",
        "author": "韩维",
        "content": "时泽鬰初霁，朝景烂已盈。\n幽人独坐久，春鸠相应鸣。\n清风动佳树，平地泛落英。\n方怀岁成喜，况值兹赏并。",
        "dynasty": "宋",
        "collection_info": null
    },
    {
        "title": "新置北轩",
        "author": "韩维",
        "content": "纷敷北轩植，移劚来中园。\n微雨一飘洒，咄咄芽蕊繁。\n轻黄吐双蕉，寸碧罗丛萱。\n更怜二棕榈，远结蜀土根。\n清风落檐楹，翼羽何翻翻。\n惟此松竹姿，洒然出尘昏。\n众芳自争妍，正性中独存。\n愿秉岁寒操，翠色蔼君轩。",
        "dynasty": "宋",
        "collection_info": null
    },
    {
        "title": "放鱼",
        "author": "韩维",
        "content": "时哉清川鱼，罹此鈎网牵。\n稚子捧盘至，鳞采金翠骈。\n一感仁者意，泳我清泠泉。\n晨跳翻绿萍，暮息依白莲。\n脱身刀俎间，永以终尔年。\n唯昔郑国侨，亦尝嘆悠然。\n以方斯可欺，孟子称其贤。\n永怀古人懿，屡嘆春风前。",
        "dynasty": "宋",
        "collection_info": null
    },
    {
        "title": "次韵和三兄田家",
        "author": "韩维",
        "content": "东皋雨新足，绿野对柴扉。\n晴日风景旷，暮春草木肥。\n好鸟依林响，疲牛望舍归。\n饷妇散田陌，桑间人语稀。",
        "dynasty": "宋",
        "collection_info": null
    },
    {
        "title": "村居晓起",
        "author": "韩维",
        "content": "天星何寥寥，野旷风露清。\n田父出门望，山鸦绕舍鸣。\n蚕桑从此起，农里各有营。\n顾惭不耕者，日宴掩茅衡。",
        "dynasty": "宋",
        "collection_info": null
    },
    {
        "title": "秋雨南堂即事",
        "author": "韩维",
        "content": "南堂秋雨清，竹树变愁静。\n微寒病体苏，燕坐尘事屏。\n高林飒已落，鸣雁去方永。\n何以消沉忧，予心在箕颍。",
        "dynasty": "宋",
        "collection_info": null
    },
    {
        "title": "和子华许昌道中诗有隠逸之思",
        "author": "韩维",
        "content": "悲风中夜兴，寒气入我室。\n颓然揽衣坐，中怀百忧溢。\n我生乏壮图，少小事刀笔。\n窥古得微尚，趋时寡良术。\n野性不受羁，尘事忧见桎。\n况兹罹大艰，哀号重衰疾。\n生意且萧瑟，何必慕禄秩。\n风俗日以恶，险诈路百出。\n素昧防闲术，睹此实怖栗。\n安能徇时好，哓哓丧天质。\n所頼子华兄，志尚古人匹。\n新诗来联翩，意韵时高逸。\n中画归休计，罗列甚详密。\n雅怀萧洒心，期言倘能必。\n便当奉几杖，相与安蓬荜。\n薄田能力耕，岁计犹不失。\n结庐守松楸，筑圃蓺柿栗。\n鷄豚燕嘉辰，鱼钓乐暇日。\n读书取知道，白首穷经一。\n甘从野儒事，庶保幽人吉。\n咄哉轩冕徒，校此孰劳佚。",
        "dynasty": "宋",
        "collection_info": null
    },
    {
        "title": "奉寄汝守仲仪舅",
        "author": "韩维",
        "content": "尝提十万师，为国扞羌寇。\n严兵坐大府，诸将无与右。\n旌纛俨成列，钟鼓振前后。\n曰赏固自我，有诛孰敢救。\n胜势前已决，威声日西走。\n功名未及建，得此山城守。\n捧诏顾东路，怡然引车就。\n穷秋过旧许，整驾一来觏。\n高谈不知疲，辄用火继昼。\n卒无愠黜端，少以颜色漏。\n乃知君子心，得丧不自囿。\n悔非自取之，于道有不受。\n徒然颂德美，洪量讵窥究。\n孤城俯清汝，山势远相斗。\n公庭日无事，燕坐阴华构。\n林寒山雪飞，地静玉泉漱。\n于兹乐天理，足使道牙茂。\n时寄新诗章，穷闾慰衰疚。",
        "dynasty": "宋",
        "collection_info": null
    },
    {
        "title": "苏才翁与予定林下之约今被命提点湖南刑狱恐其侵寻而不能反作诗贻之",
        "author": "韩维",
        "content": "轩冕予已轻，山水君所乐。\n相逢说高兴，南望欲奔趠。\n今君被国恩，明刑弼予教。\n群公许风棱，列郡瞻气貌。\n朝廷方急才，悬爵待明效。\n美官诚足慕，素约未宜挠。\n当怀平生言，拔足利名罩。\n笑谢世俗人，夷犹五湖棹。",
        "dynasty": "宋",
        "collection_info": null
    },
    {
        "title": "寄宗彦侄",
        "author": "韩维",
        "content": "清寒霁愈剧，幽居夜正閒。\n环炉尽兄弟，无为愁苦颜。\n游心物象表，放论文字间。\n念汝不与此，慨然以长嘆。\n唯昨郭西门，尔车去班班。\n是月秋始仲，霜叶原上丹。\n相别曾未几，朔雪满河关。\n乃叔疏野性，雅慕诗考槃。\n近买灵沟地，郊居渐当安。\n薄宦奚足为，真隠庶可攀。\n斯言倘汝志，投绂相与还。",
        "dynasty": "宋",
        "collection_info": null
    },
    {
        "title": "岁暮",
        "author": "韩维",
        "content": "高风动河汉，肃肃下阴霜。\n起视夜向艾，华星粲相望。\n犬吠闾巷静，哀鸿正南翔。\n岁暮已多感，及兹重成伤。",
        "dynasty": "宋",
        "collection_info": null
    },
    {
        "title": "送王氏兄弟",
        "author": "韩维",
        "content": "抱疾伏田里，晨昏结烦忧。\n如彼衣上垢，岁久不可漱。\n忽闻车马音，来过吾庐幽。\n相见一长恸，悲风为迟留。\n张灯具餐饭，涕泗稍復收。\n南堂夜相对，油然破离愁。\n虽无盈樽酒，清论代献酬。\n高篇璨成诵，输写殊不休。\n婆娑双凤凰，飞舞光彩浮。\n忽然变瑰怪，风霆拔金虬。\n倾听魄已悸，何暇测其由。\n君家门阀大，先世勤令猷。\n晋公典册文，太尉廊庙谋。\n子孙今多才，信矣阴德流。\n还辕欲何语，赠子诗聿修。",
        "dynasty": "宋",
        "collection_info": null
    },
    {
        "title": "读杜子美诗",
        "author": "韩维",
        "content": "寒灯熠熠宵漏长，颠倒图史形劳伤。\n取观杜诗尽累纸，坐觉神气来洋洋。\n高言大义经比重，往往变化安能常。\n壮哉起我不暇寐，满座嘆息喧中堂。\n唐之诗人以百数，罗列众制何煌煌。\n太阳重光烛万物，星宿安得舒其芒。\n读之踊跃精胆张，径欲追摄忘愚狂。\n徘徊揽笔不得下，元气混浩神无方。",
        "dynasty": "宋",
        "collection_info": null
    },
    {
        "title": "王詹叔惠酥",
        "author": "韩维",
        "content": "兴平产良酥，厥品为第一。\n岁时盛献馈，霜梨副冰蜜。\n东来连车轸，并走卫霍室。\n盘筵得此物，主意自为毕。\n詹叔官西州，遗我资口食。\n甘知马酒薄，素觉鹅肪失。\n我今农里人，藜藿度閒日。\n多惭掷嘉味，徒用饱仁术。\n厚意如何报，还持况贤质。",
        "dynasty": "宋",
        "collection_info": null
    },
    {
        "title": "读信陵传",
        "author": "韩维",
        "content": "周纲乱无纪，群雄事吞争。\n犹能假仁义，以势相夺倾。\n是时贤公子，信陵最知名。\n招摇大梁市，揽辔御侯嬴。\n义胜下予色，恩重忘彼生。\n窃符连王姬，奋锤遗国兵。\n救赵意何切，于魏情已轻。\n頼有毛薛在，终然臣节明。",
        "dynasty": "宋",
        "collection_info": null
    },
    {
        "title": "又灵沟道中",
        "author": "韩维",
        "content": "春风来无迹，泱莽天地和。\n群生乐时阳，众鸟舞且歌。\n嗟尔道旁叟，寒馁独见罗。\n短席不自蔽，皮骨撑枯柯。\n呼童问所以，口噤不能哦。\n所见且如此，况余生齿多。\n吾闻古三代，仁术固匪他。\n老幼孤洎疾，饩养平不颇。\n斯道久寂寞，吾悲其奈何。",
        "dynasty": "宋",
        "collection_info": null
    },
    {
        "title": "种柏寄苏子美",
        "author": "韩维",
        "content": "人皆种花我种柏，为此劲性寒不易。\n三春虽怜少姿媚，岁暮方看霭颜色。\n南堂之南可数到，列树六本翠磔磔。\n安得驿使向姑苏，持以赠君比明德。",
        "dynasty": "宋",
        "collection_info": null
    },
    {
        "title": "感季夏南堂怀江十苏二",
        "author": "韩维",
        "content": "积雨漂暑余，凉风作秋先。\n南堂草木深，蝉蜩嘒篱掾。\n感此时节流，坐伤人事变。\n去年居京华，晨昏侍亲燕。\n问谁过我频，江苏实邦彦。\n一朝艰祸缠，衔哀走穷县。\n形骸悲瘵中，气息仅如綫。\n邻几谪官去，门征校亏羡。\n子美亦远游，江湖一蓬转。\n人生哀乐间，瞥若过目电。\n念此不敢已，淋漓泪垂面。\n二君希代宝，宁久世俗贱。\n天和酌无竭，玉德莫愈见。\n何以慰相思，酬篇伫来绚。",
        "dynasty": "宋",
        "collection_info": null
    },
    {
        "title": "览梅圣俞诗编",
        "author": "韩维",
        "content": "夙昔诵佳句，跂予慕高风。\n何意忧艰余，邂逅此相逢。\n君初应府辟，捧檄来自东。\n引车穷檐下，眷然顾微躬。\n姿表穆以秀，纯德信内充。\n乃知文章作，中与性情通。\n煌煌新诗章，垂光照昏蒙。\n启椟挹荆璞，引莛撞景钟。\n高篇屡云阕，远思殊未终。\n譬如巧琴师，哀弹发丝桐。\n中有冲淡意，要以心志穷。\n顾惟昧者听，莫辨征与宫。\n安得牙旷手，提耳发其聪。",
        "dynasty": "宋",
        "collection_info": null
    },
    {
        "title": "西墅",
        "author": "韩维",
        "content": "城居不为惬，言适西陂冈。\n雀噪野堂静，鷄鸣春日长。\n书棚落幽蠹，佛幔掩余香。\n释子庐岩至，清谈殊未央。",
        "dynasty": "宋",
        "collection_info": null
    },
    {
        "title": "对雨思苏子美",
        "author": "韩维",
        "content": "五月阴盛暑不效，飞云日夕起嵩少。\n回风飒飒吹暮寒，翠竹黄蕉雨声闹。\n北轩孤坐默有念，人生会合那可料。\n昔与子美比里闾，是月秋近足霖潦。\n吾徒无事数相过，日策疲马度深淖。\n升君之堂伏君几，果饵罗列亦稍稍。\n开樽得酒味已酢，辅以谐谑聊可嚼。\n长歌激烈或孤起，大论纷纭特一噪。\n飒然夜气变凄栗，连披短褐曳颠倒。\n且欣主人同气类，安问邻家厌呼笑。\n而今相望各千里，跼促有如鱼在罩。\n人生此乐不易得，世事荣辱何足校。\n行当结侣候春水，一访洞庭湖上棹。",
        "dynasty": "宋",
        "collection_info": null
    },
    {
        "title": "出郊古意",
        "author": "韩维",
        "content": "跨马长林下，落叶填荒沟。\n严霜熟秋实，野物毕以收。\n空场委余穗，雀鷃鸣相求。\n仰视鸿鹄群，肃肃摩天游。\n清风下哀响，静听令人愁。\n时序迭而去，曾不与我谋。\n小人急趋利，君子怀德忧。",
        "dynasty": "宋",
        "collection_info": null
    },
    {
        "title": "和三哥入山二首",
        "author": "韩维",
        "content": "巢由没已久，风迹旷不嗣。\n长啸箕颍间，悲风肃然至。\n传闻龙山下，茅屋架三四。\n中有隠者栖，读书乐仁义。\n饱观人事变，深鈎易象秘。\n耕田给衣食，乡里霑赈遗。\n呦呦山鹿群，摩抚驯不畏。\n乃知至仁心，足以通异类。\n声名自驰击，我心晏无累。\n寤寐想斯人，安得同所致。",
        "dynasty": "宋",
        "collection_info": null
    },
    {
        "title": "山林",
        "author": "韩维",
        "content": "长林翳空谷，兹惟群材府。\n石路险且跻，不为斧斤取。\n火云无时蒸，众叶朝自雨。\n仰视不见末，飞鸟安得度。\n下有灵药草，其品难记数。\n骈然花实繁，红紫贯四序。\n霜风落橡栗，投掷地虺怒。\n过岭林更深，欲前防猛虎。",
        "dynasty": "宋",
        "collection_info": null
    },
    {
        "title": "郊居值雨",
        "author": "韩维",
        "content": "愁云覆西郊，气象凄以冽。\n夜雨朝不止，冰霰相缠结。\n南堂何萧条，散秩坐超忽。\n颓然附炉炭，两髁冷如铁。\n俯念田家苦，罹此寒事切。\n北风卷平野，茅屋左右穴。\n驱牛入门去，爨下火明灭。\n场功始云毕，贫不具衣褐。\n况无酒与羔，岁时相劳悦。\n高咏七月诗，伤哉愁心折。",
        "dynasty": "宋",
        "collection_info": null
    },
    {
        "title": "答江邻几",
        "author": "韩维",
        "content": "君虽宦游者，閒适意有余。\n平居对樽酒，口诵离骚书。\n援琴写其声，世事皆蔑如。\n不知万乘相，可易此乐无。\n诸诗来不竭，若有神物输。\n予病废学久，腹中日空虚。\n苦遭大敌压，便甘等缧俘。\n清风濯我圃，竹树相倾扶。\n益之以佳雨，清凉如可斟。\n聊休据梧瞑，且復带经锄。\n鸣鶑久不去，乳鹊时惊呼。\n即此良自逸，安知城郭居。\n此与君不浅，相望重踌躇。",
        "dynasty": "宋",
        "collection_info": null
    },
    {
        "title": "崔象之携长诗示予且欲以瘿木樽相付作诗谢之",
        "author": "韩维",
        "content": "君家瘿木樽，丑怪不可状。\n自非好事者，弃置等盆盎。\n作诗一千言，引类何其壮。\n且思高世士，遗以资雅尚。\n曰予林壑性，受此颇宜当。\n我今衰病余，卷缩就閒放。\n才非时用宜，兹器正相况。\n敢邀高世名，自触讥与谤。\n再拜谢佳意，君何授之妄。",
        "dynasty": "宋",
        "collection_info": null
    },
    {
        "title": "奉答吴殿丞见赠",
        "author": "韩维",
        "content": "势利跃谄子，声名走夸儿。\n我于二无一，世固背以驰。\n君从江海来，面有潇洒姿。\n朝廷多旧游，绝迹不復追。\n足音三及门，乃得众所遗。\n长篇烂盈目，清远谬见推。\n将非乐閒放，独与静者宜。\n何以谢嘉况，湖山有前期。",
        "dynasty": "宋",
        "collection_info": null
    },
    {
        "title": "从道损舅乞移山药",
        "author": "韩维",
        "content": "弱岁抱衰病，好读神农经。\n杂然众药品，粗识性与形。\n商于岩谷间，厥产芝朮菁。\n山家乘冬采，气烈味亦并。\n常思负笼往，劚此地气灵。\n近闻山旁县，移本来公庭。\n石泉尚含润，溪风有余清。\n想像春丛敷，蔚蔚扬华英。\n骈罗良可佳，疲薾宜见矜。\n安得畦畹余，种食羽翼生。",
        "dynasty": "宋",
        "collection_info": null
    },
    {
        "title": "答崔象之见谢之作",
        "author": "韩维",
        "content": "阴风吹沙走长衢，方驾往过君之庐。\n主人好事乐閒尚，揖我谓我非俗儒。\n欣然开馆扫尘榻，语论清简发不虚。\n投冠释带聊自放，安用俗礼空囚拘。\n分朋四座斗巧奕，聊以胜负为欢娱。\n呼儿稍稍出珍玩，瘿器礧砢承枯株。\n持竿拂壁似有重，最后乃挂双海图。\n云昔武皇恃威壮，驱石塞海怪可吁。\n鞭笞鬼神各就事，簸弄旗帜翻以舒。\n鱼龙惊逃波浪恶，左右出没扬牙鬚。\n但怜物类颇幽怪，画手安辨曹与吴。\n北轩却下步小径，竹深桂静何萦纡。\n我来方冬气凛冽，已爱翠色侵衣裾。\n即看春风撼芽甲，定见红紫相欹扶。\n乘閒取醉更何适，主人勿遽嫌喧呼。",
        "dynasty": "宋",
        "collection_info": null
    },
    {
        "title": "同曼叔出郊",
        "author": "韩维",
        "content": "驱马信所适，路转上野桥。\n桥边春水凈，萦回带平皋。\n两崖卉木茂，东风澹正摇。\n故丛尚含绿，新芽已满条。\n老小延我观，名品各异标。\n问翁安致之，远自伊洛郊。\n涉正曾未几，已觉芳意饶。\n后日风更雨，繁红定飞飘。\n顾谓同行客，有酒频我招。",
        "dynasty": "宋",
        "collection_info": null
    },
    {
        "title": "送孔先生还山",
        "author": "韩维",
        "content": "先生乐道者，于世澹无欲。\n高风自绝人，正行不违俗。\n朅来城阙游，不受尘事触。\n目久望林壑，驾言反幽筑。\n家临滍水阳，路转春山曲。\n东风吹百花，红紫满岩谷。\n蚕桑事未起，农里得征逐。\n社酒浊易求，山蔬晴可劚。\n幽寻月吐岭，高卧日照屋。\n应念尘中人，胡为自羁跼。",
        "dynasty": "宋",
        "collection_info": null
    },
    {
        "title": "送谢师直归马上作",
        "author": "韩维",
        "content": "送客西郭门，适与嘉宾遇。\n杂花被原野，南尽远目注。\n扑扑乱朱纷，蒙蒙凝白雾。\n林下风正柔，繁香不飞去。\n日长人意閒，归骑款不遽。\n陶然行且歌，良惬静者素。\n却念陌上人，春愁纷似絮。",
        "dynasty": "宋",
        "collection_info": null
    },
    {
        "title": "新植西轩",
        "author": "韩维",
        "content": "谁谓我圃隘，栽插尚盈亩。\n筑轩西临兑，规地北占酉。\n阳条散繁华，怒甲擎故朽。\n封培童仆劳，窥看孩稚走。\n虽非观游盛，要是吾庐有。\n壤疏人力薄，开发定迟后。\n所頼春风意，与物无薄厚。\n居闲日萧散，对此自成偶。\n问我何所为，卦象观六九。\n问谁之与处，达者二三友。\n为生昧机利，于事寡营取。\n但愿花常好，酌我樽中酒。",
        "dynasty": "宋",
        "collection_info": null
    },
    {
        "title": "圣俞约晚见过不至",
        "author": "韩维",
        "content": "闻君敕车骑，晚驾慰愁独。\n焚香霭疏箔，洒水静深屋。\n高怀岂我遗，幽思方自续。\n日暮尚徘徊，清风满修竹。",
        "dynasty": "宋",
        "collection_info": null
    },
    {
        "title": "送李廷老归河阳",
        "author": "韩维",
        "content": "爱子良自持，不復前日并。\n乃能从古人，帖帖事闲静。\n西轩雨新足，众药长条颖。\n援琴对浊酒，尽此夏日永。\n归心不可留，知子念晨省。\n驱车遵大河，回首望嵩岭。\n相思倘以诗，见寄慰幽屏。",
        "dynasty": "宋",
        "collection_info": null
    },
    {
        "title": "谒孔先生",
        "author": "韩维",
        "content": "月出高树枝，影动酒樽处。\n树深月色薄，稍以灯火助。\n主人喜我过，斟酌亦云屡。\n于时幸无累，所谈非近务。\n凉风自远生，清景澹吾虑。\n方期西山秋，历览陪杖屦。",
        "dynasty": "宋",
        "collection_info": null
    },
    {
        "title": "晚坐同杨文叔赋",
        "author": "韩维",
        "content": "浮云忽已没，仰视天正碧。\n凉风落我庭，燕子飞不息。\n门无车马宾，巾屦得自适。\n顾惭无所为，乐此朝与夕。",
        "dynasty": "宋",
        "collection_info": null
    },
    {
        "title": "送樊进士归宁",
        "author": "韩维",
        "content": "狂风吹飞花，烂漫天地间。\n春归花已歇，游子亦云还。\n言赴庭闱召，行色已在颜。\n岂在蓬荜征，为子驻征鞍。\n岂无藜与藿，与子共盘餐。\n念子久游行，归得义所安。\n及时道当进，为养禄要干。\n一吟送子诗，感恻泪霑翰。",
        "dynasty": "宋",
        "collection_info": null
    },
    {
        "title": "锄园",
        "author": "韩维",
        "content": "上天浩无私，众草同一荣。\n青青十步间，熏臭相杂并。\n卉药数不多，十百其品名。\n蔓者善缘附，结阴在高甍。\n修竹虽自立，已復困缠萦。\n其余丛与株，芜没不自呈。\n阴虫穴其下，日夜百种鸣。\n纷然乱耳眼，我意初不平。\n朝锄忽以静，暮雨且復生。\n自念疲病者，莫与地力争。\n盛衰固物理，安用劳我形。",
        "dynasty": "宋",
        "collection_info": null
    },
    {
        "title": "石藓",
        "author": "韩维",
        "content": "託根一何洁，冉冉冒幽石。\n不学萝与薜，攀缘走岩壁。\n云埋晓愈滋，雨洗秋更碧。\n移来色难改，足慰思山客。",
        "dynasty": "宋",
        "collection_info": null
    },
    {
        "title": "送八哥入都",
        "author": "韩维",
        "content": "驱车望平野，赤日照万里。\n子行抱痾瘵，无乃困跂履。\n勿为少别念，且为会合喜。\n为我谢亲友，黄鹄今举矣。",
        "dynasty": "宋",
        "collection_info": null
    },
    {
        "title": "红雀集汜水罗者得之云来自新罗与圣俞皆赋",
        "author": "韩维",
        "content": "有翩者微禽，尔类何穰穰。\n饱飞檐栋间，千百齐下上。\n几人习汝见，于命保无枉。\n尔胡丹其质，投翅落异壤。\n殊尤众所骇，安得免罗网。\n苍茫海外国，长抱万里想。",
        "dynasty": "宋",
        "collection_info": null
    },
    {
        "title": "谢人惠金橘",
        "author": "韩维",
        "content": "开奁拜嘉贶，俯视目已眩。\n从天落旋星，有客射金弹。\n清香如始摘，佳味不少变。\n寄谢岭头人，梅花惭赠远。",
        "dynasty": "宋",
        "collection_info": null
    },
    {
        "title": "孔先生以仙长老山水略录见约同游作诗答之",
        "author": "韩维",
        "content": "群峰罗立青巉巉，中有佛庙名香严。\n飞泉汹涌出峰后，四时激射喧苍岩。\n跳珠喷雪几百丈，下注坎险钟为三。\n援萝俯瞰石底凈，明镜光溢青瑶函。\n淙流四走渠为窦，左右吞嚙何其馋。\n缘源散讨不知极，但见洞穴争嵚嵌。\n攀藤直上出云背，岩户秘邃疑神缄。\n仰窥阴洞看悬乳，白龙垂鬚正䰐鬖。\n或凝如盖覆宛宛，或散如指长掺掺。\n有台高下且十数，如以势位相临监。\n平铺老藓柔可坐，谁藉绿罽遗不拈。\n北山之石何琐碎，形制一一如镌镵。\n叩之清越诸谷应，不意此地闻韶咸。\n已霜桂树垂冻壁，未腊梅蕊辉晴岚。\n浮屠曰仙好事者，奄有胜迹穷搜探。\n书之远寄龙山下，云此仅止存都凡。\n先生以本来示我，谓我所好同甘咸。\n相期历览在他岁，事高意笃非予堪。\n人生萧散不易得，常苦世累为羁衔。\n吾徒幸当治平日，况又无事于牵贪。\n便须巾车不可后，愿以几杖从君南。",
        "dynasty": "宋",
        "collection_info": null
    },
    {
        "title": "公孙孝子",
        "author": "韩维",
        "content": "丧期着常数，在古固有之。\n嗟嗟三季后，礼让俗亦衰。\n亲亡有不葬，况问功与期。\n公孙布衣士，未免寒与饥。\n生兮已不恤，死者吾敢欺。\n孝生因其心，礼大实以时。\n挺然颓俗内，独以古自为。\n萧萧天平山，松柏有余悲。\n何以表懿行，刻此无愧辞。",
        "dynasty": "宋",
        "collection_info": null
    },
    {
        "title": "下横岭望宁极舍",
        "author": "韩维",
        "content": "驱车下峻坂，西走龙阳道。\n青烟人几家，绿野山四抱。\n鸟啼春意閒，林变夏阴早。\n应近先生庐，民风亦淳好。",
        "dynasty": "宋",
        "collection_info": null
    },
    {
        "title": "寄题秀州槜李亭",
        "author": "韩维",
        "content": "云水浩无极，兹亭安在哉。\n传名落人间，犹使尘抱开。\n昔为干戈地，今以游观来。\n物变未始穷，千年一浮埃。\n何时江山秀，旷然当酒杯。",
        "dynasty": "宋",
        "collection_info": null
    },
    {
        "title": "寄家子震寺丞",
        "author": "韩维",
        "content": "商山不可极，跨压梁与秦。\n地产富灵药，岩栖多异人。\n子才老不用，一邑聊庇身。\n方将敛余閒，炼丹驻形神。\n访道风雪夕，赏幽芝朮春。\n却顾人间事，轻若履下尘。\n曰予虽世士，心独静者亲。\n相望在千里，我车何由巾。",
        "dynasty": "宋",
        "collection_info": null
    },
    {
        "title": "重修西轩席上与弟侄皆赋",
        "author": "韩维",
        "content": "明窗散群帙，于此穷曛朝。\n竹色晚逾翠，草芽寒不雕。\n志惭仲举大，节异渊明高。\n孔门有内乐，愿附斯人曹。",
        "dynasty": "宋",
        "collection_info": null
    },
    {
        "title": "嘉树",
        "author": "韩维",
        "content": "残芳不入眼，爱此嘉树秀。\n青云重欲垂，翠幄远相斗。\n轻凉迎早夏，繁影乱清昼。\n兹日更徘徊，聊携一樽酒。",
        "dynasty": "宋",
        "collection_info": null
    },
    {
        "title": "西园",
        "author": "韩维",
        "content": "西园日修整，竹树相缀属。\n春华犹未敷，气象鬰函蓄。\n密雨昏远林，轻寒傍修竹。\n于此隠几坐，物我同一目。\n弟妹四五人，时来问幽独。\n我云忧与乐，在志所徇逐。\n无厌万钟慊，有道一箪足。\n置是不须议，春醪满樽绿。",
        "dynasty": "宋",
        "collection_info": null
    },
    {
        "title": "西轩席上探得丁香树子",
        "author": "韩维",
        "content": "物生各有性，矫之理宜伤。\n如何生微木，揉结始滋芳。\n开花不满把，琐碎垂丹黄。\n岂识青桂枝，一引百丈彊。",
        "dynasty": "宋",
        "collection_info": null
    },
    {
        "title": "同陈道原谒象之",
        "author": "韩维",
        "content": "歊炎日为倦，休驾一潇洒。\n风竹来迎人，翠色欲倾写。\n神交不前约，至理非外假。\n窅然天地间，谁是忘言者。",
        "dynasty": "宋",
        "collection_info": null
    },
    {
        "title": "答曼叔见寄",
        "author": "韩维",
        "content": "人生风波间，触事喜乖隔。\n前君还里中，王事有程格。\n欢言不一再，归马已在轭。\n相期高阳秋，丛菊手共摘。\n惟时家多虞，伯氏遭远谪。\n苍黄走国门，下马拜颜色。\n孤舟千日宿，离思日侵迫。\n还家问生事，未免烦计画。\n自念非世器，身以闲为职。\n不能高奋飞，有类笼中翮。\n清霜落众木，诸岭应更碧。\n行当脱身去，烂醉松下石。",
        "dynasty": "宋",
        "collection_info": null
    },
    {
        "title": "和曼叔昆阳城",
        "author": "韩维",
        "content": "炎精灭无辉，贼莽伺天业。\n帝乘余运起，一剑无所挟。\n皇天相其怒，雷电助震迭。\n寻邑百万师，破碎在俄霎。\n开汉中兴基，其犹取诸箧。\n千载滍水上，行人指遗堞。\n威灵久不泯，如与耳目接。\n至今古祠上，过者犹惴詟。\n荆芜起寒色，尚想战血喋。\n屋瓦无遗处，秋风卷黄叶。",
        "dynasty": "宋",
        "collection_info": null
    },
    {
        "title": "治圃",
        "author": "韩维",
        "content": "久雨地气泄，百草日以滋。\n勃然翳我圃，积茀不可治。\n遂令萧艾质，唐突兰蕙姿。\n鸿鹄不肯下，跳蛙恃而嘻。\n长林困缠绕，萝蔓鬰四垂。\n青云避蒙密，白日为蔽亏。\n久与人迹绝，阴有物怪窥。\n涉秋月既仲，薙人事芟夷。\n援斧一挥拂，榛芜为之披。\n俯怜蚁穴乱，坐听虫响移。\n濯濯行树色，涓涓佳菊枝。\n凉风自西来，众叶光参差。\n墙堵豁已去，南亭见华榱。\n却下走直道，无復蛇虺疑。\n维此峙嘉堋，饮射之所施。\n循玩失前秽，放怀得新怡。\n如昔汉初定，礼法坏不支。\n叔孙刬秦弊，树茅绝其仪。\n皇皇天子庭，一旦罗尊卑。\n表位肃以整，衣冠纷陆离。\n圃也不足道，拔邪亦由斯。\n作诗试永歌，愤涕下交颐。",
        "dynasty": "宋",
        "collection_info": null
    },
    {
        "title": "答杨方叔感怀",
        "author": "韩维",
        "content": "吾闻古志人，往往感时节。\n所悲非贱贫，要在奋功烈。\n子今才且少，方以艺自拔。\n譬如适万里，所利轮与辖。\n翻然反虚无，乃与所事别。\n愿持君子嘆，勉蹈古人辙。",
        "dynasty": "宋",
        "collection_info": null
    },
    {
        "title": "西轩同诸君探题得食奁",
        "author": "韩维",
        "content": "简素与夙尚，提携得兹器。\n春芳席余红，夏木荫初翠。\n酣游性所适，甘脆略云备。\n独愧颜氏子，终朝守箪食。",
        "dynasty": "宋",
        "collection_info": null
    },
    {
        "title": "闻鶑",
        "author": "韩维",
        "content": "雨重朱实垂，风生绿阴乱。\n珍禽何所来，清响千万变。\n先鸣如有得，欲去不无恋。\n谁与缓哀弦，林间写幽啭。",
        "dynasty": "宋",
        "collection_info": null
    },
    {
        "title": "西轩欲雨同诸君偕赋",
        "author": "韩维",
        "content": "轻雷隠何山，云色如黛涌。\n凉满翠竹浮，阴连芳树重。\n烦襟一披豁，清思欲飞动。\n会待急雨来，华觞与君捧。",
        "dynasty": "宋",
        "collection_info": null
    },
    {
        "title": "拟杜子美体赋夏日閒居三章  其一",
        "author": "韩维",
        "content": "阶前萱草开丹花，竹根乱笋生如麻。\n幽居无言感物华。\n衡门流乱车马绝，绕舍阁阁喧鸣蛙。",
        "dynasty": "宋",
        "collection_info": null
    },
    {
        "title": "拟杜子美体赋夏日閒居三章  其二",
        "author": "韩维",
        "content": "何所为乐夏日閒，手把内篇卧且观。\n香气氤氲满帘间。\n圆荷贴水雨打乱，青蔓挂壁风吹寒。",
        "dynasty": "宋",
        "collection_info": null
    },
    {
        "title": "拟杜子美体赋夏日閒居三章  其三",
        "author": "韩维",
        "content": "邻家芳树墙头垂，群鸦引儿日夜啼。\n驱之稍去还满枝。\n我初厌鸦挠吾静，听之既久理亦齐。",
        "dynasty": "宋",
        "collection_info": null
    },
    {
        "title": "夏日览物思古人三首 张仲蔚",
        "author": "韩维",
        "content": "弃置当世事，覃思天官书。\n蓬蒿长没人，寂寞守园庐。\n轩冕非所慕，赋诗常晏如。",
        "dynasty": "宋",
        "collection_info": null
    },
    {
        "title": "夏日览物思古人三首 嵇康",
        "author": "韩维",
        "content": "翛然柳下锻，岂不遗世喧。\n一忤贵公子，鸣弦竟谁冤。\n性烈才且隽，有味孙登言。",
        "dynasty": "宋",
        "collection_info": null
    },
    {
        "title": "夏日览物思古人三首 陶潜",
        "author": "韩维",
        "content": "众鸟依嘉树，想像先生居。\n日哦高简篇，浊酒自为娱。\n世事不挂口，方且爱吾庐。",
        "dynasty": "宋",
        "collection_info": null
    },
    {
        "title": "仲夏田家",
        "author": "韩维",
        "content": "仲夏农务急，老壮纷盈畴。\n上天无愆沴，登我蚕与麰。\n晨兴腰镰出，子妇向田头。\n绿树绕阡陌，当昼岂暇休。\n柔丝缫满盆，新实已可羞。\n归来一欢笑，卒岁期无忧。\n为民各有业，处世无异谋。\n但愿岁尝然，囷廪有干糇。\n糟床注浊酒，邻里日相求。",
        "dynasty": "宋",
        "collection_info": null
    },
    {
        "title": "锄园寄京师友人",
        "author": "韩维",
        "content": "荷锄中园立，飞雨洒清朝。\n黄鹂何处来，百啭绕林梢。\n感彼求友声，慨然念吾交。\n煌煌天子都，贤俊相与遨。\n飘飘翔华缨，蹀蹀鸣金镳。\n良时足游行，高会自招邀。\n谁念张仲蔚，寂寞守蓬蒿。",
        "dynasty": "宋",
        "collection_info": null
    },
    {
        "title": "游城南双塔寺",
        "author": "韩维",
        "content": "轲峨郭南门，台殿压长路。\n青林四回合，飞鸟不得度。\n房掩僧独禅，庭喧鸦正哺。\n高萝走苍柏，丹花下垂布。\n中园饶佳果，结子满朝露。\n久从城邑居，乐与清境遇。\n坐听百禽响，日晏不忍去。\n微雨西北来，飒爽动林莽。\n归鞅一回首，孤剎屹当午。\n终期濯凉风，杖策纵高步。",
        "dynasty": "宋",
        "collection_info": null
    },
    {
        "title": "送催纲弟及苏支使甥",
        "author": "韩维",
        "content": "养痾属南夏，日夕偃茅衡。\n足音良可喜，况我弟与甥。\n清风敞閒馆，竹树蔼前楹。\n一展亲爱欢，觞斝屡云倾。\n高论文史间，或以政理并。\n念子始服官，王事自有程。\n启告岂惮烦，期不坠厥声。\n简书有常畏，冒暑各言征。\n虽非远别离，要使怆我情。\n还归掩扉坐，华月林上明。",
        "dynasty": "宋",
        "collection_info": null
    },
    {
        "title": "同陈太丞游龙兴寺经藏院",
        "author": "韩维",
        "content": "空堂洒寒水，碧楸凉漠漠。\n高眠得珍簟，委弃巾与屩。\n熏风穆然来，殿角鸣金铎。\n清香有时闻，幽鸟无声落。\n论诗爱平淡，语道造冲寞。\n非吾方外友，谁当共兹乐。",
        "dynasty": "宋",
        "collection_info": null
    },
    {
        "title": "和晏相公西湖",
        "author": "韩维",
        "content": "鸣蝉忽以急，夏景晏林塘。\n不知何山雨，飒然送微凉。\n荷茭忽翻倒，四散飘暗香。\n清渠决决流，碧色浸稻秧。\n零落堕林实，琐碎开水芳。\n公来必乘晚，散步方徜徉。\n箫鼓不从后，笔牍常在旁。\n游鱼自成族，飞鸟不乱行。\n周览时景佳，郁穆发新章。\n何意蓬荜士，传贶谬所当。\n时方苦炎暵，汗下挥其滂。\n三復大雅作，清风肃衣裳。",
        "dynasty": "宋",
        "collection_info": null
    },
    {
        "title": "崔象之过西轩以诗见贶依韵答赋",
        "author": "韩维",
        "content": "春阳入我圃，窗户弄喧景。\n幽池明可鉴，翠竹列如屏。\n折枯呈紫茎，掊坟见红颖。\n端居阅时序，人事谢参省。\n生才不济世，不如守闾井。\n聊慕庄氏说，处阴以休影。\n兴来读我书，兴尽煮吾茗。\n崔侯乃同好，每见辄自警。\n守道心常晏，感时嘆屡永。\n边隅事未宁，豪俊当驰骋。\n西麾覆妖巢，北指断凶颈。\n既非二者任，且復安吾静。",
        "dynasty": "宋",
        "collection_info": null
    },
    {
        "title": "别曼叔",
        "author": "韩维",
        "content": "岁晏多感慨，况復饯之子。\n腾装指近邑，弭盖眷同里。\n日薄古原树，天寒石桥水。\n毋为少别念，春风候车轨。",
        "dynasty": "宋",
        "collection_info": null
    },
    {
        "title": "和晏相公湖上遇雨",
        "author": "韩维",
        "content": "公堂日多暇，薄暮游清池。\n孤云从西来，若与云盖期。\n急雨乱荷芰，红绿左右披。\n沙禽带湿起，簇簇守前坻。\n烟树晦空曲，蝉声寂无遗。\n残炎一洗濯，霁影开林西。\n禽飞还清波，蝉噪復故枝。\n晚槿扬朱华，秋草含碧滋。\n篙舟出堤去，微风满平猗。\n卷幔极长望，止见隗与箕。\n举酒无尘情，慨然起遐思。\n永怀古先训，默蹈通介宜。\n乃知贤哲心，所得非游嬉。",
        "dynasty": "宋",
        "collection_info": null
    },
    {
        "title": "答曼叔见寄",
        "author": "韩维",
        "content": "日君同里闾，杖履数相过。\n靡为不吾咨，有唱必君和。\n春风南陌游，炎月北窗卧。\n贪从德义乐，不觉岁月破。\n而君宦游者，动足落羁锁。\n襄城虽近邑，去局有重坐。\n子来诚独难，我往义当果。\n时天雨方霁，绿树垂{禾袲}{禾袲}。\n策马望城郭，青山映烟火。\n解衣尘虑清，垂箔月华堕。\n怜君九品贱，志尚勇不挫。\n乃云曹事简，经史日自课。\n出诗且百篇，语法就平妥。\n相别不满岁，美誉亦已播。\n顾惭糠秕姿，几不见扬簸。\n投章匪云报，亦用警庸懦。",
        "dynasty": "宋",
        "collection_info": null
    },
    {
        "title": "观饲鱼",
        "author": "韩维",
        "content": "群鱼戏清川，容貌甚融易。\n投饵落其间，纷争忽无次。\n其来若有召，贪吻动如沸。\n波间互出没，似亦夸巧智。\n警跳鳞迸雪，饱泳尾摇翠。\n安知沧海外，五犗不可致。\n幸逢观者仁，不与鈎网值。\n庄生昔濠上，尝嘆天理遂。\n利心一以发，所向固多累。\n我观虽有殊，我得岂云异。",
        "dynasty": "宋",
        "collection_info": null
    },
    {
        "title": "答象之谢惠黄精之作",
        "author": "韩维",
        "content": "仙经着灵药，兹品上不刊。\n服之岁月久，衰羸反童颜。\n岩居有幽子，乘时劚苍山。\n溪泉濯之洁，秋阳暴而干。\n九蒸达晨夜，候火不敢安。\n持之落城市，谁復着眼看。\n富贵异所嗜，口腹穷甘酸。\n贫贱固不暇，锥刀乃其干。\n坐使至灵物，委弃同草菅。\n惟君冲旷士，敦然守高閒。\n食之易为力，天和中自完。\n故以此为馈，其容几一箪。\n报我三百言，浩浩驰波澜。\n何以喻珍重，如获不死丹。\n方当烦燠时，把玩毛骨寒。\n他年灵气成，与子骖双鸾。",
        "dynasty": "宋",
        "collection_info": null
    },
    {
        "title": "奉和象之夜饮之什",
        "author": "韩维",
        "content": "淫阴泄为雨，十日泻不停。\n蓬蒿长四壁，浊潦流纵横。\n嗷嗷鹤群游，阁阁蛙乱鸣。\n端居积幽抱，沈鬰久未平。\n是时俯几望，月魄嚮已盈。\n浮云失四顾，孤轮午亭亭。\n微风濯炎热，衣巾凛余清。\n起我不暇懒，超遥步前庭。\n烦忧忽以去，旷如出幽囹。\n顾谓汝妻子，速具煎炮烹。\n同里四五人，予期得邀迎。\n随时具蔬果，饤饾甘与青。\n虽无水陆珍，亦足侑杯觥。\n所期在乘兴，岂问多品名。\n诸君于我厚，匪貌实以情。\n从容谈笑间，荡不见府城。\n肴来必虚反，觞至无留行。\n岂惟清言胜，或以善谑并。\n高风揖巢许，旷论齐殇彭。\n不知轩冕贵，直以道义荣。\n置身岂非德，抚事临若惊。\n上天作阴沴，降水灾吾氓。\n芒芒郊野外，浩若翻沧溟。\n垣庐随波尽，稼穑安有成。\n所闻此害广，郡国多所更。\n吾君急病民，定见宽税征。\n囷廪无盖藏，何以活鳏𡞦。\n我曾不足恤，方以口腹营。\n念始昔从学，潜心于六经。\n颇知圣人道，要在及苍生。\n胡为取自足，而不惟其赢。\n顽然度岁月，如蛙守坳泓。\n中而復自思，此其义所宁。\n圣朝盛搜拔，列位罗群英。\n晨兴朝国门，冠盖多于星。\n呈材必夔稷，抗议皆颠闳。\n双鳬与乘雁，未足关重轻。\n奈何不自量，欲以愚自呈。\n退之亦有云，其犹进狶苓。\n不如且饮酒，兹事未易评。",
        "dynasty": "宋",
        "collection_info": null
    },
    {
        "title": "同曼叔游高阳山",
        "author": "韩维",
        "content": "久闻高阳胜，近在汝州侧。\n跂予三年望，我愿今卒获。\n烟云函两山，台殿开半壁。\n解鞍高林下，仰视怯登陟。\n苍松盘老枝，矫矫入檐隙。\n微风韵其上，落耳寒恻恻。\n枇杷两高树，中国所未识。\n叶间青实骈，大与蜀土敌。\n我来暮暮后，花草已狼籍。\n不见踯躅红，西岩向人碧。\n出门步榛荟，微径不可索。\n援篱下幽涧，剥藓题苍石。\n鸟啼无定音，虎斗有遗迹。\n石台平挺挺，野竹瘦历历。\n主人尉下邑，奔走困符檄。\n喜我萧散人，幽奇共搜剔。\n息阴时一憩，贪胜还自力。\n归时山气冷，草露湿游屐。\n举手谢峰峦，高秋復来觌。",
        "dynasty": "宋",
        "collection_info": null
    },
    {
        "title": "同曼叔游菩提寺",
        "author": "韩维",
        "content": "高城如破崖，寺带乔木古。\n禅房掩清昼，佛画剥寒雨。\n荒池野蔓合，浊水佳莲吐。\n萧条联骑游，淡薄对僧语。\n秋风日夕好，胜事从此数。",
        "dynasty": "宋",
        "collection_info": null
    },
    {
        "title": "游汉高帝祠",
        "author": "韩维",
        "content": "平桥架荒堑，东上大冈尾。\n冈头古木合，有庙荫其底。\n摄衣升殿墀，龙颜俨当位。\n蝙飞画帐喧，鼠嚙珠旒坠。\n不知谁来祀，狼籍樽与簋。\n残碑压鰲背，上有太和字。\n去此数百载，文剥失所次。\n伊人昔经构，视汉犹视彼。\n徘徊怀古意，日暮悲风裏。",
        "dynasty": "宋",
        "collection_info": null
    },
    {
        "title": "和崔象之颍桥观赠陈清臣太丞兼简陈",
        "author": "韩维",
        "content": "崔侯朝从西邑归，面有矜色口且咨。\n云得高士陈其姓，非向可见所庶几。\n尝登于朝最吏课，一旦去之心甚怡。\n颍阳古观三日语，坐见月出青松枝。\n深穷性命识原本，论议纯一无瑕疵。\n周通旁畅未始极，曾不与道相乖违。\n陈虽平生所未识，以子而誉信不疑。\n向风长想日復夜，膏车秣马吾其西。",
        "dynasty": "宋",
        "collection_info": null
    },
    {
        "title": "早登襄城之龙山呈曼叔",
        "author": "韩维",
        "content": "鸟啼斋前树，促驾吾当西。\n朝从良友别，夕赴幽人期。\n方以会合喜，敢曰道路疲。\n予戆昧时利，百事弃不为。\n惟有好贤心，未愧缁衣诗。",
        "dynasty": "宋",
        "collection_info": null
    },
    {
        "title": "游首山夜归马上作",
        "author": "韩维",
        "content": "苍岩出几曲，此与大道会。\n回看灯火处，已在林萝外。\n凉风生雨气，清月动山霭。\n渐近平桥路，淙淙闻石濑。",
        "dynasty": "宋",
        "collection_info": null
    },
    {
        "title": "泛汝联句",
        "author": "韩维",
        "content": "平居厌城郭，具舟泛清汝。\n蓝光一水远，铁色两崖古。\n日华动中流，沙纹乱前渚。\n湍鸣达公桥，草绿襄王墓。\n园英拥流沫，风叶堕残雨。\n停桡弄山泉，扶杖过花坞。\n澄潭数乱石，断石横颠树。\n泳波鱼鬣舒，闯穴蛙首怒。\n衝云一雁远，唼荇群鸥聚。\n村间桑柘春，川阔牛羊暮。\n回头绿树失，卷幔青峰露。\n寻幽恣盘桓，泊浅屡回互。\n灵草不知名，珍禽啼在处。\n夕阳散鸣鸠，荒阡拱游兔。\n挽缆谣歌童，簪花立田妇。\n高歌客自如，归涉人相负。\n青蒲戢戢生，紫燕翩翩度。\n云烟波底明，井邑林外睹。\n欣逢闾里旧，愧乏鷄黍具。\n抰水荐抸鳞，掘石羞山茹。\n绕塘梅实绿，冒桂禽殻素。\n我巾聊一颓，石榼烦屡注。\n朱樱出芳林，紫笋侑雕俎。\n高篇烂珠璧，至乐谢钟鼓。\n嗟予性本隘，于世事皆鲁。\n便欲弃簪裳，归去事田圃。\n肆意山水乐，脱身尘埃苦。\n此适诚足尚，斯言未宜遽。\n圣神拱岩庙，贤俊毕珪组。\n如君之所怀，于时当有补。\n高文赞皇猷，大论宁国步。\n无为五斗卑，遂屈万里举。\n明心在知己，汗颜愧虚誉。\n时方索大鼎，胡为炫康瓠。\n富贵固众欲，非望久自阻。\n圣贤有遗言，戮力期共赴。\n尝闻曰中庸，曾不滞出处。\n进当泽生民，退则守环堵。\n所求义与比，要在身不污。\n愿无废吾言，于道其可庶。",
        "dynasty": "宋",
        "collection_info": null
    },
    {
        "title": "和曼叔灵树相别",
        "author": "韩维",
        "content": "男儿易为别，寻尺固可轻。\n今日掺子祛，悽惶不自平。\n岂其道里远，要是隔音形。\n春风卷行迹，车马无留征。\n回首高阳峰，隠约林间明。",
        "dynasty": "宋",
        "collection_info": null
    },
    {
        "title": "朝发灵树寄曼叔师厚",
        "author": "韩维",
        "content": "朝发灵树东，旷野阴气积。\n驱马入草间，左右号鹳鹢。\n重云黕玄幕，孤月隠白壁。\n欹危涉涂淖，转侧缘沟脉。\n凉风满川陆，眺览多所适。\n却想会合乐，转首已成昔。\n诸君豪俊士，经训饱搜昋。\n上下古与今，抗论坚莫敌。\n顾我处其间，倾听但跼蹐。\n校士岂所当，直以气类得。\n譬如礼天坛，珪璧奠且植。\n陶匏以其质，并列不为惑。\n论心见表暴，吐口出白黑。\n朝案每共饮，夜床仍抵迹。\n嘲谐间一发，清笑高哑哑。\n自谓得如此，至死无厌斁。\n敢于百里间，而惮辔与策。\n因诗谢所思，酬篇无我默。",
        "dynasty": "宋",
        "collection_info": null
    },
    {
        "title": "发襄城寄曼叔",
        "author": "韩维",
        "content": "别离何从生，乃生欢爱间。\n一登君子堂，笑语十日连。\n薄暮跃马去，飘忽如云烟。\n毋言欢戚殊，世事举皆然。",
        "dynasty": "宋",
        "collection_info": null
    },
    {
        "title": "滍城",
        "author": "韩维",
        "content": "骎骎二三骑，南并横山去。\n山穷远川出，始见滍阳树。\n荒城萝茑合，表裏无寸土。\n但闻鸟啼声，不见鸟啼处。\n呼儿开棘扉，扫榻坐茅庑。\n清泉给盥濯，凉风生仰俯。\n浊醪稍似佳，山果来近圃。\n始酌熏然和，中饮淡无虑。\n案头羲皇经，编绝几见补。\n先生发其微，大义谈四五。\n纷攘自诸家，简易独太古。\n形骸非我有，冠带尚谁取。\n道存固匪外，两致默与语。\n是时季春望，山月夕已吐。\n清光出深竹，叶上露如雨。\n寒侵毛骨生，思有烟霞举。\n却念人世间，纷纷何足数。",
        "dynasty": "宋",
        "collection_info": null
    },
    {
        "title": "九日客散西轩",
        "author": "韩维",
        "content": "穷阎车马散，默坐弔孤影。\n烟生竹町深，月出茅庐静。\n道存轻外物，心寂丧前境。\n即此之吾生，安知慕箕颍。",
        "dynasty": "宋",
        "collection_info": null
    },
    {
        "title": "晚过象之葆光亭步月",
        "author": "韩维",
        "content": "浮沉闾里间，放志谢维絷。\n行贪月色静，归犯霜华湿。\n寒鼓出城重，飞星过楼急。\n却想竹亭下，主人犹独立。",
        "dynasty": "宋",
        "collection_info": null
    },
    {
        "title": "晓出郊过方秀才舍饮",
        "author": "韩维",
        "content": "浮云散朝阴，初日动晴煦。\n行随风叶远，去傍田家路。\n人间无遽色，马缓有安步。\n遥识主人舍，青帘出霜树。",
        "dynasty": "宋",
        "collection_info": null
    },
    {
        "title": "颍桥路中别曼叔",
        "author": "韩维",
        "content": "磷磷清颍流，中截两崖断。\n架桥在城底，斗出旷平漫。\n阴风无边来，左右篷惊转。\n我行感时节，跋马重为恋。\n虽非远别戚，所恨良会散。\n却想置酒地，松阴野色晚。",
        "dynasty": "宋",
        "collection_info": null
    },
    {
        "title": "送宁极还山",
        "author": "韩维",
        "content": "晨冰结车辙，朔野风正厉。\n君行良亦勤，正与苦寒值。\n超然出门去，曾不顾我议。\n譬如云飞鸿，势不受维絷。\n开笼恣其往，万里在展翅。\n场功十月毕，田家足豳事。\n儿童樵牧归，荆扉寂已闭。\n燃薪烛茅屋，并坐侄与弟。\n自爱村醪熟，或以山鹿馈。\n冻蔬劚青黄，寒药煮根柢。\n从容温饱间，万事一无累。\n嗟予不得往，注目云接地。",
        "dynasty": "宋",
        "collection_info": null
    },
    {
        "title": "雪中招象之",
        "author": "韩维",
        "content": "愁云合无迹，密雪集冬仲。\n狂翻寒空来，微泛与风弄。\n打窗惊暮急，压竹爱宵重。\n明缸照狭室，帘押寂不动。\n环炉四五人，颇喜清谈纵。\n崔侯着閒默，门外车辙冻。\n徘徊一堂裏，有类茧已蛹。\n浊醪谁与酌，短褐应自拥。\n何当策疲马，清赏聊一共。",
        "dynasty": "宋",
        "collection_info": null
    },
    {
        "title": "晚步颍上和曼叔",
        "author": "韩维",
        "content": "披榛登大堤，下视何嶪岌。\n野气忍雪润，河流带冰涩。\n沙禽寂不飞，行子暮逾急。\n不见洗耳人，悲风吹独立。",
        "dynasty": "宋",
        "collection_info": null
    },
    {
        "title": "和曼叔赋断蓬见别",
        "author": "韩维",
        "content": "霜蓬飞无根，岁暮随惊风。\n翻翻走寒野，日以去故丛。\n譬如远游子，飘泊从西东。\n一感颍上别，慨嘆发予衷。",
        "dynasty": "宋",
        "collection_info": null
    },
    {
        "title": "雪后观潩水",
        "author": "韩维",
        "content": "微阳动泉脉，远水来涣涣。\n斜日着底明，轻冰随处断。\n清函竹阴碎，绿与波纹乱。\n安得解扁舟，穷源事幽观。",
        "dynasty": "宋",
        "collection_info": null
    },
    {
        "title": "步月",
        "author": "韩维",
        "content": "初阳夺残凛，和气不待春。\n况兹华月白，光彩清路尘。\n整我巾与屦，迢遥步城闉。\n仰观众星色，收芒避孤轮。\n虚无一境间，岂復知吾身。\n嗟哉御风者，有待奚足珍。",
        "dynasty": "宋",
        "collection_info": null
    },
    {
        "title": "答曼叔见谢颍桥相过之什",
        "author": "韩维",
        "content": "颍川今古贤豪多，后生继者为谁何。\n吾交曼叔少挺出，力自树立非由它。\n潜心直欲到圣处，论议不避况与轲。\n读书下笔知所趣，崇树兰茝遗蒿莪。\n轩昂头角事高大，肯与世俗同其波。\n一从得官坐山县，有如鸷鸟着网罗。\n朝符暮檄困奔走，尚畏官长来诛诃。\n时时矫首尘埃下，窥睹风月偷吟哦。\n我怜轶才就羁绊，岁一往视无蹉跎。\n扁舟远放汝水岸，浊酒暮醉高阳阿。\n前时捧牒来颍上，谨视敛籴讥奸讹。\n官曹寂寞古寺冷，况復朔雪飞傞傞。\n驰书里中二三友，固要以义当予过。\n星言整驾夕已至，霜桥晚渡冰峨峨。\n燃薪暖我频饮我，斟酌脯醤调盐鹾。\n倾壶举觞纷左右，客饱而笑君颜酡。\n危然正论中法义，豆笾罗列陈象牺。\n嘲俳乘醉忽以发，驶如凿水放九河。\n哀弦孤引四坐寂，继以箫笛相谐和。\n先生久与人迹绝，心如止水形枯柯。\n忽警此乐非外奬，不觉抚手促而歌。\n归衔络马屡见夺，欲去未忍还婆娑。\n空堂想见别后意，一灯夜守陈编哦。\n兴来落纸成大句，势欲李杜相凌摩。\n缄题见寄邀以和，大江汹涌难为沱。\n短篇涩讷非所报，为我挥笔芟烦苛。",
        "dynasty": "宋",
        "collection_info": null
    },
    {
        "title": "答曼叔惠小松之什",
        "author": "韩维",
        "content": "苍苍首山颠，偃蹇老松亚。\n清露落其实，翠鬣幽石罅。\n故人知我好，移种及茅舍。\n谁谓尔干微，千尺自拱把。\n生虽春草齐，气与凡木谢。\n欲知潇洒力，来对风月夜。",
        "dynasty": "宋",
        "collection_info": null
    },
    {
        "title": "答辛子庄惠梅花之什",
        "author": "韩维",
        "content": "东风雪飞度清淮，淮边野梅撩乱开。\n想君此时驻征骑，题诗折花思悠哉。\n缄封千里到此地，桃杏芳意都未回。\n岭头奇艷忽照眼，不待驿使传枝来。\n清香满把愧佳赠，欲赋岂敢空衔杯。",
        "dynasty": "宋",
        "collection_info": null
    },
    {
        "title": "和曼叔憩永惠院",
        "author": "韩维",
        "content": "立春月在季，我时如滍皋。\n惊风扬红尘，颇有行役劳。\n自骇兹剎胜，愿言憩骖镳。\n前对高花繁，后视万竹交。\n虚堂坐閒敞，我辖忘载膏。\n闻君戾止日，飞雨正萧条。\n佳景忽在眼，恍如隔晨朝。\n一吟竹边句，清思霭余飘。",
        "dynasty": "宋",
        "collection_info": null
    },
    {
        "title": "谢元道惠桂树子",
        "author": "韩维",
        "content": "洛阳奇卉兼四方，妖姿冶艷争春阳。\n蔚然幽佳独凌霜，中岩无人閟寒芳。\n山翁穷搜劚青苍，名园得之为辉光。\n护以雕阑面朱堂，叶敷瑶碧丹华扬。\n我今蓬茨蔽短墙，愧尔佳植空埋藏。\n骚人托辞兴端良，辱赠顾德岂所当。\n角弓之诗不敢忘，与君岁暮扬芬香。",
        "dynasty": "宋",
        "collection_info": null
    },
    {
        "title": "同魏进道晚过湖上",
        "author": "韩维",
        "content": "春风湖上泮，奈此凈绿何。\n平堤看潋滟，皎如镜新磨。\n支流别而东，下走万玉珂。\n俜俜桥边柳，芳芽缀柔柯。\n中洲嘉卉繁，条甲亦以罗。\n游禽接翅羽，沉沉鸣声和。\n避人去稍远，盘空落还多。\n我来日已暮，伫视其顷俄。\n羡尔禽类微，终年乐清波。",
        "dynasty": "宋",
        "collection_info": null
    },
    {
        "title": "仲连兄治南堂",
        "author": "韩维",
        "content": "予生乏时用，惟懒性所便。\n强輓亦已退，虽鞭讵能前。\n有园不盈亩，正在居南偏。\n荒埋日失治，坐惜嘉观捐。\n伯氏解官守，燕居此回旋。\n芟芜属时暇，斫枯候春妍。\n面堂一径直，夹树兰与荃。\n畚土艺佳卉，沼盆注清泉。\n东风过墙头，朱白争繁鲜。\n芬香四飘散，蝶蜂来飞翾。\n向时疏懒人，游步始连连。\n微勤不少施，胜赏得以专。\n才劳拙者逸，此固物理然。\n作诗代俳笑，以继南华篇。",
        "dynasty": "宋",
        "collection_info": null
    },
    {
        "title": "南堂席上赋得花树子",
        "author": "韩维",
        "content": "春风日暮急，薄寒生小苑。\n群英不我遗，并坐慰幽蹇。\n欢来引觞酌，快甚瓴水建。\n才非孔文举，坐愧客常满。",
        "dynasty": "宋",
        "collection_info": null
    },
    {
        "title": "送子华兄辞家后还都",
        "author": "韩维",
        "content": "春鸠鸣桑间，初日动原隰。\n马踏露草嘶，人对松风泣。\n茅庐耿夕返，金阙想晨入。\n回首别袖远，惟见飞花急。",
        "dynasty": "宋",
        "collection_info": null
    },
    {
        "title": "同子华兄象之宿资福院",
        "author": "韩维",
        "content": "风尘暗西郊，野寺欣税鞅。\n虚堂清气肃，偃仰百骸放。\n至道本自简，欲语不可强。\n夜深松桧寂，明月皎相向。",
        "dynasty": "宋",
        "collection_info": null
    },
    {
        "title": "三月十三日游卞氏园",
        "author": "韩维",
        "content": "窄径下深竹，有堤平若席。\n开樽荫密树，正见溪水碧。\n游鱼出柳根，翕忽无定迹。\n酒行不须遽，月色林上白。",
        "dynasty": "宋",
        "collection_info": null
    },
    {
        "title": "赠在己上人",
        "author": "韩维",
        "content": "人生天地间，万物同一理。\n子今名已是，智要独在己。\n乞诗东南归，固已谢尘滓。\n东南美林壑，佛剎凈如水。\n勉当穷吾言，将有大于此。",
        "dynasty": "宋",
        "collection_info": null
    },
    {
        "title": "听琴",
        "author": "韩维",
        "content": "达士寡世慕，至音遗俗弹。\n一闻正始奏，坐使太古还。\n残雪照樽酒，晴阳挂檐端。\n曲罢了无得，清松空自寒。",
        "dynasty": "宋",
        "collection_info": null
    },
    {
        "title": "南溪",
        "author": "韩维",
        "content": "长林拂云根，一径绝城腹。\n荆扉带翠樾，斗下地愈束。\n清溪自南来，势抵北崖曲。\n清平水流漫，东去入修竹。\n境幽百物遂，鱼鸟得所欲。\n况依仁者居，不与鈎弹触。\n有如嘉宾至，相与娱听嘱。\n鸟飞鸣我傍，鱼泳出深渌。\n薄暮登前冈，四顾山在目。\n雨滋春稼繁，风动野花馥。\n达人乐天性，不待外物足。\n遂令兹地胜，久不事营筑。\n顾我指崖下，秋当结茅屋。\n渠波环古台，辇石坐幽澳。\n霜前復来观，兔肥山酒熟。",
        "dynasty": "宋",
        "collection_info": null
    },
    {
        "title": "陪宁极回马上作",
        "author": "韩维",
        "content": "我有龙阳约，垂驾辄復停。\n念与高士期，不宜后其行。\n春风三月尾，涧谷花草明。\n寻花踏幽草，南出山脚青。\n婆娑一古树，是曰先生庭。\n馆我茅檐下，山瓢日夕倾。\n摘林饤朱实，掘竹羞紫萌。\n朝听谷禽响，夜对山月清。\n高论简以正，疏怀淡无营。\n徒知服深远，难用一善名。\n维也少顽钝，几为世网婴。\n一亲德义游，颇见外物轻。\n门墙倘可依，他时来执经。",
        "dynasty": "宋",
        "collection_info": null
    },
    {
        "title": "九日高会有怀宁极",
        "author": "韩维",
        "content": "亲宾过我舍，置酒乐嘉节。\n不见箕山人，坐令欢意歇。\n霜风吹嘉菊，撩乱篱下发。\n欲寄一枝芳，云深去鸿灭。",
        "dynasty": "宋",
        "collection_info": null
    },
    {
        "title": "忆宁极",
        "author": "韩维",
        "content": "雨滴庵上茅，风乱窗外竹。\n繁声夜入耳，欲寐不得熟。\n独怀归田客，石径滑马足。\n连山暗秋雾，一灯何处宿。",
        "dynasty": "宋",
        "collection_info": null
    },
    {
        "title": "百合花",
        "author": "韩维",
        "content": "真葩固自异，美艷照华馆。\n叶间鹅翅黄，蕊极银丝满。\n并萼虽可佳，幽根独无伴。\n才思羡游蜂，低飞时款款。",
        "dynasty": "宋",
        "collection_info": null
    },
    {
        "title": "送三哥守蜀",
        "author": "韩维",
        "content": "昔我忠宪公，握节临西州。\n于今三十载，余爱尚应留。\n旌旗怆独往，山水记同游。\n一歌缁衣诗，涕下不能收。",
        "dynasty": "宋",
        "collection_info": null
    },
    {
        "title": "入都席上答曼叔见送",
        "author": "韩维",
        "content": "少乏四方志，所怀在林丘。\n尘埃岂我事，义往不得留。\n进酒长亭上，离马俨行辀。\n临分子无惨，且復相从游。",
        "dynasty": "宋",
        "collection_info": null
    },
    {
        "title": "同晏着作饮薛园坐中赋",
        "author": "韩维",
        "content": "鄙生秉愚尚，与世实龃龉。\n寄身轩裳内，懒惰众不数。\n朅来西都游，获并丞相府。\n命驾多从君，载酒即得侣。\n洛水南北涯，胜事着自古。\n名园蔼相望，香剎屹时睹。\n最怜薛家溪，架阁在西浒。\n浑流激石来，知自嵩少雨。\n如从柁楼下，夜听潮生浦。\n采珠樱在盘，剥玉笋登俎。\n杂花虽云晚，红白尚可取。\n兴来倒冠巾，万事一尘土。\n想在京辇日，耳目塞如堵。\n出憎车马喧，坐厌名利语。\n幸兹清景对，醉死亦吾所。",
        "dynasty": "宋",
        "collection_info": null
    },
    {
        "title": "再游薛园",
        "author": "韩维",
        "content": "朱樱满芳林，夏景始云变。\n郊园掩深寂，休驾一来玩。\n残花扫空蹊，密竹乱清涧。\n置酒临层轩，波禽俯鸣泛。\n南风扬绡衣，微暑忽飘散。\n感此幽思生，吾其老佳观。",
        "dynasty": "宋",
        "collection_info": null
    },
    {
        "title": "奉答张寺丞再招游薛园",
        "author": "韩维",
        "content": "名都富游践，所历多异境。\n贪奇事穹览，一过不再省。\n兹园独勤来，三尽昼刻永。\n目清林叶凈，耳快石泉冷。\n如钱拾蟹殻，比针玩鱼影。\n苦耽幽事乐，常使归思耿。\n再招发新章，吾驾促当整。",
        "dynasty": "宋",
        "collection_info": null
    },
    {
        "title": "答公懿以屡游薛园见诒",
        "author": "韩维",
        "content": "抱痾积闲纵，世味颇能淡。\n惟于山水娱，自谓老不厌。\n况兹伊洛间，久畜游赏念。\n幽扉深隠竹，小约度平堑。\n解鞍庇清阴，拂席见残艷。\n长溪自南流，小阁忽东瞰。\n游人坐兀兀，鸣鸟来泛泛。\n蟹潜石穴幽，鱼泳柳根暗。\n川童或群嬉，林女有孤觇。\n醉觞岂留行，吟笔靡停占。\n临欢兴何长，遵事迹犹暂。\n伊予志岩壑，偶官禄石甔。\n要须三径足，归迹便可敛。\n买林接婆娑，凿涧分潋滟。\n田庐常闭门，野艇时放缆。\n聊书平生怀，特为异时验。",
        "dynasty": "宋",
        "collection_info": null
    },
    {
        "title": "游龙门诗十二首 宝应寺",
        "author": "韩维",
        "content": "林峦若无路，钟磬时出谷。\n凿石排僧龛，研金画佛屋。\n日没上方夕，明灯满云木。",
        "dynasty": "宋",
        "collection_info": null
    },
    {
        "title": "游龙门诗十二首 白傅影堂",
        "author": "韩维",
        "content": "远人乘化往，生死不为累。\n肖象即当年，忘言非翼世。\n一奠祠下觞，清风肃然至。",
        "dynasty": "宋",
        "collection_info": null
    },
    {
        "title": "游龙门诗十二首 石楼",
        "author": "韩维",
        "content": "萦回陟云根，结构出石面。\n河倾八滩恶，野豁两崖断。\n旷然怀抱开，举酒临壮观。",
        "dynasty": "宋",
        "collection_info": null
    },
    {
        "title": "游龙门诗十二首 香山上方",
        "author": "韩维",
        "content": "贪奇忘我劳，上上不復省。\n穷游尽人迹，却立看佛顶。\n日暮不忘归，青山满烟景。",
        "dynasty": "宋",
        "collection_info": null
    },
    {
        "title": "游龙门诗十二首 干元寺",
        "author": "韩维",
        "content": "林深寺独在，谷转路犹邈。\n徐行出万木，斗起造双阁。\n一践清凉境，始知人世浊。",
        "dynasty": "宋",
        "collection_info": null
    },
    {
        "title": "游龙门诗十二首 广化寺",
        "author": "韩维",
        "content": "日照香剎端，风生石门下。\n精诚或有祷，嘉况如可把。\n安得飞片云，坐看灵泽洒。",
        "dynasty": "宋",
        "collection_info": null
    },
    {
        "title": "游龙门诗十二首 菩提院望雒亭",
        "author": "韩维",
        "content": "兹亭何岧峣，下瞰伊与洛。\n惟昔定鼎地，绝云飞观阁。\n姬公安在哉，气象空回薄。",
        "dynasty": "宋",
        "collection_info": null
    },
    {
        "title": "游龙门诗十二首 利涉塔院",
        "author": "韩维",
        "content": "许公读书地，尘像一来拂。\n门掩僧不归，檐低燕飞出。\n高人不可见，石塔镇寒骨。",
        "dynasty": "宋",
        "collection_info": null
    },
    {
        "title": "游龙门诗十二首 圣善寺",
        "author": "韩维",
        "content": "陟径凡几盘，坐堂聊一息。\n龙去空旧岩，崖崩有遗石。\n不见林下僧，鸟啼山寂寂。",
        "dynasty": "宋",
        "collection_info": null
    },
    {
        "title": "游龙门诗十二首 卢溪",
        "author": "韩维",
        "content": "伊人没已久，溪溜亦如綫。\n淳风揖老僧，清阴坐春院。\n始晤入山深，幽林鸟声变。",
        "dynasty": "宋",
        "collection_info": null
    },
    {
        "title": "游龙门诗十二首 西溪",
        "author": "韩维",
        "content": "我从南岭来，引辔下云木。\n不知溪流处，但见翠满谷。\n凉叶覆山泉，修篁翳茅屋。",
        "dynasty": "宋",
        "collection_info": null
    },
    {
        "title": "游龙门诗十二首 潜溪",
        "author": "韩维",
        "content": "李公旧林壑，及此与几授。\n清泉流不竭，密竹老逾秀。\n我惭疏野人，来值溪花后。",
        "dynasty": "宋",
        "collection_info": null
    },
    {
        "title": "登上东门",
        "author": "韩维",
        "content": "朝发上东门，回首望帝宅。\n宫城镇大野，瀍洛去不息。\n是时雨新霁，云物有佳色。\n嵩峰如迎人，百里见晴碧。\n平川邈如画，日照崖脚赤。\n道傍公卿坟，鰲背负修石。\n苍苔剥文字，十五尚可识。\n贤愚不復辨，零落同一迹。\n薄暮桑榆风，空悲怀古客。",
        "dynasty": "宋",
        "collection_info": null
    },
    {
        "title": "孝义桥",
        "author": "韩维",
        "content": "残花辞故都，细雨度清洛。\n浮梁拖龙腹，径石乱鹅殻。\n山形豁如对，林色秀可握。\n渔子何处去，长罾波面落。",
        "dynasty": "宋",
        "collection_info": null
    },
    {
        "title": "行庆关",
        "author": "韩维",
        "content": "高关拒重阻，险状固天设。\n俯窥洪流奔，仰视赤崖绝。\n来往无时停，千载一车辙。\n我行触飞雨，舍辔上嵽嵲。\n筋劳不敢息，黄土百丈裂。\n伊昔六国余，楚汉起相嚙。\n乘时急形便，利害校一髪。\n生民入鞭笞，溪谷日流血。\n时平属真主，汾壤事西谒。\n翠华此回旋，万骑出岩阙。\n斯人一何幸，泽浸厚地彻。\n烜哉行庆名，高与日星揭。\n干戈昔不守，符传今尚撤。\n昏明变夷险，在德信前说。\n愧无能铭才，吊古空惨切。",
        "dynasty": "宋",
        "collection_info": null
    },
    {
        "title": "和晏相公雪",
        "author": "韩维",
        "content": "去年阳气骄，不雪尽冬序。\n今年未开腊，已见六花注。\n矜新忽微飘，争急遂横骛。\n浩荡天地和，旷爽楼观曙。\n蔽日惊蛾飞，集廱纷鹭翥。\n膏润通大田，光辉借前树。\n萦檐鲁缟轻，委庭荆璞聚。\n微生窗户明，巧作樽罍助。\n相公谢朝柄，燕处均养素。\n上嘉时泽滋，俯乐心赏遇。\n南阁罢图史，西亭回杖屦。\n步径怜缺玉，攀林看堕絮。\n长吟写幽适，高隠动遐慕。\n愧非右席才，莫奉梁园赋。",
        "dynasty": "宋",
        "collection_info": null
    },
    {
        "title": "徐秘校携酒过池上同赋",
        "author": "韩维",
        "content": "凉风洒疏雨，过我池上林。\n感此望岁怀，酌酒相与吟。\n残花犹动目，飞泉时惊心。\n徘徊将归驾，清醉方自今。",
        "dynasty": "宋",
        "collection_info": null
    },
    {
        "title": "之灵岩三首  其一",
        "author": "韩维",
        "content": "积阴旷初霁，策马望嵩洛。\n斜日黑云西，回光照城郭。\n牛散陂草深，蛙鸣沟水浊。\n雷远尚余音，山前垂雨脚。",
        "dynasty": "宋",
        "collection_info": null
    },
    {
        "title": "之灵岩三首  其二",
        "author": "韩维",
        "content": "朝行曲河道，暮夜不遑止。\n野草熏满衣，山蝉鸣裂耳。\n我仆痡秋阳，我马困石齿。\n未厌行役劳，当前碧蒿起。",
        "dynasty": "宋",
        "collection_info": null
    },
    {
        "title": "之灵岩三首  其三",
        "author": "韩维",
        "content": "山高景逾变，所览今非昨。\n云覆嵩顶寒，河倾滩面□。\n□中塔庙涌，日暮钟磬作。\n延首望洛城，气象□□□。",
        "dynasty": "宋",
        "collection_info": null
    },
    {
        "title": "会圣宫",
        "author": "韩维",
        "content": "驱车□□□，回首望陵树。\n冈原何鬰盘，左右瞰龙□。\n□□□□□，□此延真驭。\n冠山崇朱堂，面洛□□□。\n□□□□璧，铁马有余怒。\n深沉风尘表，想□□□□。\n□朝尚仁俭，供养事殊古。\n充邑无豪宗，埋枕废嫔御。\n寂寞歌舞音，飞花乱红素。\n小臣骇奇观，怳若梦帝所。\n巍巍列圣业，欲颂惭非甫。",
        "dynasty": "宋",
        "collection_info": null
    },
    {
        "title": "王家渡",
        "author": "韩维",
        "content": "浮舟乱清洛，中流望嵩少。\n山晴水光晚，蓝碧近相照。\n倚崖睨落日，坐觉身世小。\n嘆息浮生劳，临风一长啸。",
        "dynasty": "宋",
        "collection_info": null
    },
    {
        "title": "董家园对雨",
        "author": "韩维",
        "content": "霏微池上来，萧散竹间度。\n稍远树头花，颇沉波面絮。\n狂收游骑迹，喜动田翁语。\n对酒岂不佳，幽寂自成趣。",
        "dynasty": "宋",
        "collection_info": null
    },
    {
        "title": "之石窟寺马上作",
        "author": "韩维",
        "content": "今辰忘我劳，幽事随所历。\n翠麦回一川，黄花明半壁。\n山林契宿尚，老大悲物役。\n便欲从溪僧，分居窟崖石。",
        "dynasty": "宋",
        "collection_info": null
    },
    {
        "title": "答仲章别后见寄",
        "author": "韩维",
        "content": "会合非素期，追懽得同好。\n旅情忘鬰约，春事入吟啸。\n子行反崤巩，我去旁嵩少。\n怅望洛阳花，金樽不同倒。",
        "dynasty": "宋",
        "collection_info": null
    },
    {
        "title": "和晏相公泛南湖韦家园过西溪至许家园",
        "author": "韩维",
        "content": "湖心点点生圆荷，黄花白花满晴波。\n环堤客树垂婆娑，鱼沉鹭矫各自得。\n人生不乐其谓何，南塘过尽西溪绿。\n上下名园依小曲，相君从容来赏瞩。\n不驱大旆事喧闹，直解扁舟作幽独。\n幕中宾从才且良，酒酣落笔摛文章，珠联璧迭争炜煌。\n政成礼息无一事，明日復此醉华觞。",
        "dynasty": "宋",
        "collection_info": null
    },
    {
        "title": "又和春游",
        "author": "韩维",
        "content": "青春之来漫无踪，但见佳气流融融，天地百物和风中。\n轻雷殷出草根绿，丹霞散作枝上红。\n鸣蜂喧空蝶扑地，似与游人报芳意。\n东城南陌交轮辔，朝尘暮雨纔几日，已见残花落如积。\n人生劳苦诚可悲，奔走事役无休时，天意以眷使其熙。\n会须举酒烂漫醉，当与不取庸非痴。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 古木阴",
        "author": "韩维",
        "content": "山木以不材，故能遂拥肿。\n阴成众人息，于世岂非用。\n不用用已成，兹理古所重。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 寒溪石",
        "author": "韩维",
        "content": "寒溪水痕落，怪石千万状。\n须防游屐滑，不碍钓舟漾。\n安得平若席，卧看孤月上。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 孤竹苹",
        "author": "韩维",
        "content": "春山夜多雨，点苹生水涘。\n谁与赏幽芳，惟有岩中子。\n抱琴沙上立，日暮清风起。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 垂崖鞭",
        "author": "韩维",
        "content": "蛰蛇拖修尾，下映赤壁烟。\n骐骥久不出，此物甘弃捐。\n常恐雷雨至，飞起苍崖颠。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 云际钟",
        "author": "韩维",
        "content": "层云冒诸岭，迢迢起何处。\n稍与暝烟沉，还随晚风度。\n声绝人倚楼，东风月纔吐。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 天外峰",
        "author": "韩维",
        "content": "孤峰望不极，却视天形低。\n天高岂可踰，直以云蒙之。\n何时一扫去，高下皎不疑。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 秋原菊",
        "author": "韩维",
        "content": "秋风原上菊，百草同蕃滋。\n霜至草已死，黄花始离离。\n君子不独异，显晦顾有时。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 渔舟火",
        "author": "韩维",
        "content": "拖网潭上归，孤烟出峰背。\n稍没寒雾中，微明秋雨外。\n起我江湖心，鲈鱼方可脍。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 春溪水",
        "author": "韩维",
        "content": "阳生溪谷温，坼坼冰面破。\n渌随波色还，白放云光堕。\n野鸥岂知此，终日忘形坐。",
        "dynasty": "宋",
        "collection_info": null
    },
    {
        "title": "和孙廷平坦嵩山十首 幽谷泉",
        "author": "韩维",
        "content": "鸣泉泻幽谷，谷响声又激。\n上荫百丈松，下有无数石。\n会脱炎天屦，坐浸两脚赤。",
        "dynasty": "宋",
        "collection_info": null
    },
    {
        "title": "和晏相公触事成咏四首  其一",
        "author": "韩维",
        "content": "梧桐倾鸣凤，鸣凤邀高翔。\n微虫缕众叶，玲珑秋日光。\n本性苟不易，憔悴庸何伤。",
        "dynasty": "宋",
        "collection_info": null
    },
    {
        "title": "和晏相公触事成咏四首  其二",
        "author": "韩维",
        "content": "栟榈结双根，皮附若毛氄。\n乘秋一剪剥，碧叶始竦竦。\n岂识山中木，终年自拥肿。",
        "dynasty": "宋",
        "collection_info": null
    },
    {
        "title": "和晏相公触事成咏四首  其三",
        "author": "韩维",
        "content": "诛茅结园屋，日夕所游造。\n雀来啄其茨，蚓出穴其穾。\n中虚尚可托，外此非吾保。",
        "dynasty": "宋",
        "collection_info": null
    },
    {
        "title": "和晏相公触事成咏四首  其四",
        "author": "韩维",
        "content": "种竹患不多，既多亦为苦。\n长根走地脉，凌突败垣堵。\n物情有利害，为尔执挥斧。",
        "dynasty": "宋",
        "collection_info": null
    },
    {
        "title": "同邻几避暑景德",
        "author": "韩维",
        "content": "修廊环无端，华殿鸟斯革。\n石鲸窥广庭，金像飞半壁。\n高槐十丈余，凉叶散檐隙。\n兹游得我所，烈日徒自赤。\n体烦惬清潭，髪散谢危帻。\n彷徉或持书，静默方对奕。\n惟时骄阳甚，燥气裂金石。\n城郭困风埃，田畴有忧色。\n顾惭无用躯，独此享嘉适。\n举头望赤霄，安得片云黑。\n滂沱为飞霖，一洗周八极。",
        "dynasty": "宋",
        "collection_info": null
    },
    {
        "title": "监宿呈一二交游",
        "author": "韩维",
        "content": "墙根蟋蟀鸣不休，夜宿学省高梧秋。\n昏灯钉壁照孤坐，悲风搅肠生百忧。\n久从尘事非我意，直有烂醉为身谋。\n谁能摆落世俗累，愿敝肥马同轻裘。",
        "dynasty": "宋",
        "collection_info": null
    },
    {
        "title": "监宿书怀寄崔九象之",
        "author": "韩维",
        "content": "偶随世缘出，岁晏未得还。\n譬如无心云，会自归故山。\n所嗟平生友，日夕阻追攀。\n想子独宿夜，灯明深竹间。",
        "dynasty": "宋",
        "collection_info": null
    },
    {
        "title": "官舍书事",
        "author": "韩维",
        "content": "官曹本自冷，况值秋风后。\n落叶频委阶，斜光半穿牖。\n幽闲夙所尚，默静颇能久。\n门外声利喧，于吾竟何有。",
        "dynasty": "宋",
        "collection_info": null
    },
    {
        "title": "答原甫试墨见贻",
        "author": "韩维",
        "content": "金壶道人丸法墨，持买都城人莫识。\n君先得之写大句，光与日彩相吞蚀。\n句精墨妙气怒豪，意欲斩鲸连巨鰲。\n鲸鰲天地两微物，何足辱吾鈎与刀。\n丈夫卷舒固有道，愿君少安无草草。\n都城不独墨好酒亦好，安得不饮自枯槁。",
        "dynasty": "宋",
        "collection_info": null
    },
    {
        "title": "和原甫省中种菊",
        "author": "韩维",
        "content": "种菊待佳节，节至花自繁。\n朝感凉风吹，夕爱清露团。\n封培才几日，翠类纷珊珊。\n君曹本称剧，占署无停翰。\n才优顾多暇，曾不废览观。\n作诗见高兴，读之起予嘆。\n念昔田里居，幽事颇復论。\n种此黄紫杂，撩乱发墙根。\n撷英泛浊酒，亲友日为欢。\n一朝走京邑，连岁遭阻艰。\n鬓毛将看白，泪眦荧莫干。\n时物岂不佳，感伤自有端。",
        "dynasty": "宋",
        "collection_info": null
    },
    {
        "title": "监宿同邻几赋",
        "author": "韩维",
        "content": "浮云吐寒月，余霰清夜气。\n萧条广文直，冷冽久不寐。\n所欣同心友，谈笑亦来塈。\n高步南楼阴，清风散余醉。\n仰看星斗移，俯念岁时逝。\n兹曹寡吏责，疏拙得所庇。\n幸君数来临，共作苦吟计。",
        "dynasty": "宋",
        "collection_info": null
    },
    {
        "title": "和圣俞喜雪",
        "author": "韩维",
        "content": "穷冬不雪天子忧，既祷乃降惟神休。\n人间半夜天地白，灵泽一洒万彙周。\n乃知天人相响影，自古王者重修省。\n登贤黜邪朝序清，锄奸戮妖海波静。\n群公不劳岁奔走，四时不干雨旸正。",
        "dynasty": "宋",
        "collection_info": null
    },
    {
        "title": "和圣俞饮廷老家晚又饮原甫家",
        "author": "韩维",
        "content": "人生天地间，常为外物驱。\n自非无心者，不能忘所趋。\n所趋既若一，莫如饮酒娱。\n饮酒既復醉，万事皆分铢。\n醉心兀无思，安问贤与愚。\n醉目浩无睹，安识嫱与嫫。\n是非两弃绝，幸免祸患俱。\n况吾二三友，襟抱达者徒。\n所营既同方，所处又比闾。\n惟吾廷老生，宛在城北隅。\n北隅虽云远，跨马亦须臾。\n季冬阴气凝，风力利石砮。\n从今雪花落，径往不待呼。",
        "dynasty": "宋",
        "collection_info": null
    },
    {
        "title": "奉同冲卿元日雪霁朝会称觞",
        "author": "韩维",
        "content": "汉家万国朝元正，帝呵风师洒其廷。\n雨寒成花皆六出，一洗天地尘埃清。\n高风半天捲云去，空色绀碧惟华星。\n金乌东来照宫殿，瑞气着物皆光荣。\n绣衣虎士扶修旗，皂旄绛幅纷葳蕤。\n洞开重门纳冠剑，肃肃环佩来东西。\n乐悬未作舞在缀，雉扇稍映宫帘垂。\n黄钟独奏君德盛，赫然天日当彤墀。\n群臣拜舞千万寿，四方来王敢不祗。\n愚闻圣人制礼意，上崇一尊临众卑。\n等威殊绝防僭慢，非止矜丽夸雄为。\n仰瞻仪物固自肃，又况烜赫铺德威。\n小臣不及观放仗，趋出恍惚犹惊疑。\n朝廷大体安敢识，赞咏盛节形诸诗。",
        "dynasty": "宋",
        "collection_info": null
    },
    {
        "title": "奉同原甫度支厅壁许道宁画松",
        "author": "韩维",
        "content": "长松盘青冥，鬰与窗户对。\n许翁写生意，独得毫墨外。\n年侵日昏剥，拂拭自君辈。\n得非神物守，以待真赏会。\n翛然簿书暇，恍若岩壑内。\n举手扪紫烟，侧耳听清籁。\n苍林与老石，野性旧所爱。\n一从官都邑，兹游颇乖背。\n慰此寤寐怀，典刑亦足頼。\n幸当扫尘壁，促驾我其迈。",
        "dynasty": "宋",
        "collection_info": null
    },
    {
        "title": "又和原甫省壁画蟹",
        "author": "韩维",
        "content": "天工不为神，众物自我具。\n钱侯扫墨笔，敖跪生指顾。\n如依石穴出，尚想秋江度。\n真僞本相夺，安知彼非误。",
        "dynasty": "宋",
        "collection_info": null
    },
    {
        "title": "和圣俞游梁王吹台有感",
        "author": "韩维",
        "content": "高台压万井，四绝埃与氛。\n上有金僊庐，凌虚结楣棼。\n尝闻登其巅，直视太行云。\n壮观良跂予，夙驾惭后君。\n况当朱炎月，烈风来朝曛。\n泛潋白正醴，飘飖轻练裙。\n想像箫鼓处，寥寥如有闻。\n一写沈鬰忧，怀古何足云。",
        "dynasty": "宋",
        "collection_info": null
    },
    {
        "title": "和圣俞逢羊",
        "author": "韩维",
        "content": "雉以媒就获，鹿以由见羁。\n物情非本然，实自巧者为。\n惟人莫或使，势利中夺移。\n朝游固金石，暮变险阱机。\n世路有如此，君无独羊悲。",
        "dynasty": "宋",
        "collection_info": null
    },
    {
        "title": "和原甫盆池种蒲莲畜小鱼",
        "author": "韩维",
        "content": "江湖岂非壮，浩荡不可寻。\n安知一斛水，坐得万里心。\n植蒲翠节耸，种莲紫实沉。\n群鱼不盈寸，泳浅安其深。\n主人乐幽事，清兴生中林。\n独观物性得，鹏海均牛涔。",
        "dynasty": "宋",
        "collection_info": null
    },
    {
        "title": "监中直舍种竹同冲卿邻几探韵赋得风字",
        "author": "韩维",
        "content": "职事惰不理，种竹养疏慵。\n爱此炎暵辰，独抱霜雪容。\n清阴动修架，秀色如本丛。\n日落众客散，萧萧庭户风。",
        "dynasty": "宋",
        "collection_info": null
    },
    {
        "title": "和原甫晓雨",
        "author": "韩维",
        "content": "喜雨濯炎夜，余飞入晨光。\n起来坐轩户，北风吹我裳。\n碧折萱叶乱，翠添林笋长。\n翩翩庭中燕，群飞戏清凉。\n直恐烦暑尽，从此零秋霜。\n欣然跨马出，一醉故人觞。",
        "dynasty": "宋",
        "collection_info": null
    },
    {
        "title": "和邻几馆宿观伯镇题壁有作",
        "author": "韩维",
        "content": "城南饮骑散，君赴蓬山庐。\n禁门肃清夜，飞阁何渠渠。\n深沉漏下始，萧飒雨气余。\n俯仰河汉明，高情邈冲虚。\n独怀同舍郎，被命分左鱼。\n得州东南胜，绕郭生芙蕖。\n苦嗟已留滞，三岁纷尘裾。\n人生固不一，理亦相乘除。\n或彼有所近，或此亦以疏。\n冯唐匿郎署，白首常晏如。\n方朔虽金门，避世等樵渔。\n古来守道者，期不忘厥初。\n但愿饮酒间，时读古人书。",
        "dynasty": "宋",
        "collection_info": null
    },
    {
        "title": "和王昭君",
        "author": "韩维",
        "content": "汉宫姝丽地，华观连珍台。\n娥眉三千人，皆自良家来。\n昭君乃独出，负色羞自媒。\n一为丹青误，白雪成缁埃。\n结欢万里外，不得少徘徊。\n车马怅不前，观者为悲摧。\n空令琵琶曲，千载传余哀。\n物生美恶混，天意未易回。\n兰茝苟不珍，且愿生蒿莱。",
        "dynasty": "宋",
        "collection_info": null
    },
    {
        "title": "和圣俞闻景纯吹笛妓病愈",
        "author": "韩维",
        "content": "刁侯好事闻当年，至今风韵独依然。\n归来不作留滞嘆，能出窈窕夸樽前。\n前时宾客会清夜，横笛裂玉吹孤圜。\n新声妙逐柔指变，余响欻与高云连。\n悲风萧瑟四座耸，清笑自足遗拘挛。\n近闻有疾勿药喜，主人欲饮期数贤。\n气羸曲节宜少缓，体软舞态当益妍。\n人生行乐不可后，幸及华月秋娟娟。",
        "dynasty": "宋",
        "collection_info": null
    },
    {
        "title": "同杨方叔游开宝上方有怀里中二三故人",
        "author": "韩维",
        "content": "京都寡临观，兹地高且明。\n仲冬一来望，旷然写予情。\n千载豪杰尽，夷门荆棘生。\n时平盛民物，华屋连飞甍。\n长烟冒百里，下视色正青。\n慨彼尘土间，扰扰何多营。\n往车无徐驱，来马无停征。\n顾惭託閒官，幸得游衍并。\n念我同里人，三四不在行。\n孔公老龙山，孙子令江城。\n崔閒盎有粟，辛困冠无缨。\n一回西南首，惨淡意莫平。",
        "dynasty": "宋",
        "collection_info": null
    },
    {
        "title": "和原甫去年对雪思梅今年对梅思雪",
        "author": "韩维",
        "content": "中州寒燠与南异，常恨梅花开不早。\n今年朔雪冬不飞，腊月繁英似南好。\n君怜芳物感时节，愁见高风冻雪扫。\n苦嗟十九不称意，徒自令人颜色老。\n雪迟梅早非我力，会使金樽日倾倒。",
        "dynasty": "宋",
        "collection_info": null
    },
    {
        "title": "奉同原甫槐阴行",
        "author": "韩维",
        "content": "天门观阙双凌霞，下有驰道开平沙。\n高槐左右覆朱梐，绿阴翠气相蒙遮。\n朝回亘云下宝骑，游散掣电奔香车。\n我惭太学官况冷，旦暮出此驱疲騧。\n清风吹冷南就局，炎日转景东还家。\n昏然百事不知省，空復春叶零秋华。",
        "dynasty": "宋",
        "collection_info": null
    },
    {
        "title": "伏日同当事诸君饮延祥观",
        "author": "韩维",
        "content": "适郊惮勤远，近市厌喧跼。\n纷然异趋嚮，日晏靡宁足。\n回车憩琳馆，邂逅得所欲。\n凉飈飒生林，飞雨时度竹。\n醇醪挹云浆，佳果咀冰玉。\n讙争校奕棋，谈笑追割肉。\n兹辰着休令，嬉燕动辇毂。\n聊从一时乐，庶以同厥俗。",
        "dynasty": "宋",
        "collection_info": null
    },
    {
        "title": "之祀奉呈同行二进士",
        "author": "韩维",
        "content": "煌煌儒者宫，是惟风教首。\n群贤日造集，经训谨传授。\n公田有常廪，着令所从久。\n逋租积岁月，课督岂宜后。\n浮舟出东郊，秋日丽榆柳。\n幸同二三子，谈笑失炎昼。\n鄙生窃薄禄，万补无一有。\n伫观盛化流，朝列登秀茂。\n彼微主簿官，岂敢息奔走。",
        "dynasty": "宋",
        "collection_info": null
    },
    {
        "title": "圉城视囿",
        "author": "韩维",
        "content": "下马步榛荟，弔古高阳门。\n鸣蜩乱深樾，蔓草被颓垣。\n席阴得佳木，解带休我烦。\n二年官儒馆，始嘆吏役喧。\n学圃蹈孔戒，征利服轲言。\n黾勉职事间，大惧失所存。\n秋风熟梨枣，令人思故园。",
        "dynasty": "宋",
        "collection_info": null
    },
    {
        "title": "和冲卿晚秋过金明池",
        "author": "韩维",
        "content": "闻君西郊行，正值秋风晚。\n清霜卷枯荷，碧玉莹池面。\n浮空结修梁，涌波抗华殿。\n云烟渺凈色，览望一萧散。\n缅思暮春际，都人盛嬉燕。\n连帷错绣绮，方车骛金钿。\n填填鼓钟响，耳目厌譁眩。\n乃令尘嚣辞，而有清旷恋。\n达人冥至理，喧寂无异观。\n偶然秉化往，何适非汗漫。\n吾知御寇游，所乐在观变。",
        "dynasty": "宋",
        "collection_info": null
    },
    {
        "title": "送北都留台王国博",
        "author": "韩维",
        "content": "凿川当凿源，植木当植根。\n修身有本末，请自心术言。\n中正检欹侧，明诚破疑昏。\n性通学且博，事业乃可论。\n问胡能致然，圣有六经存。\n子诚好古士，拔足立贵门。\n愿分留台务，力学甘避喧。\n吾知大其业，流远实亦繁。\n归来骋夷路，良马驾轻轩。\n赠言君勿嗤，兹道古所敦。",
        "dynasty": "宋",
        "collection_info": null
    },
    {
        "title": "奉答圣俞寄鸭脚实见贻",
        "author": "韩维",
        "content": "南国有佳树，结阴君子堂。\n秋风雕碧叶，素实登新尝。\n缅怀朋游重，千里走绛囊。\n朋游方会合，论文开酒场。\n共嘉明物珍，含甘咏雕章。\n章罢默不乐，为君一停觞。",
        "dynasty": "宋",
        "collection_info": null
    },
    {
        "title": "和永叔小饮怀同州江十学士",
        "author": "韩维",
        "content": "翰林文章伯，好古名一世。\n家无金璧储，所宝书与器。\n北堂冬日明，有朋联骑至。\n新樽布几案，二鼎屹先置。\n大鼎葛所铭，小鼎泽而粹。\n坐恐至神物，光怪发非次。\n群贤刻金石，墨本来四裔。\n纷穰罢卷轴，指擿辨分隶。\n其中石赞藏，家法非一二。\n精庄与飘逸，两自有余意。\n兴来辄长歌，欢至遂沉醉。\n颜饥足箪瓢，韩饮尚文字。\n乃知内可乐，不必钟鼓贵。\n温温江冯翊，兹理久所诣。\n赋诗多雅言，嗜酒见淳气。\n岁晏不在席，使我长嘆喟。",
        "dynasty": "宋",
        "collection_info": null
    },
    {
        "title": "和永叔言怀",
        "author": "韩维",
        "content": "弱岁抱衰病，掩关卧园庐。\n端居寡人事，永日惟对书。\n得花辄手植，生草每自锄。\n最怜修竹姿，擢干青玉如。\n添栽岁岁广，翠色满窗疏。\n起坐一堂内，乐此不愿余。\n偶来从吏役，幽事日以疏。\n出门何所见，扰扰尘中车。\n素怀就湮没，有恨不可摅。\n尚念禄仕微，欲返復踌躇。\n高贤侍天陛，文章冠严徐。\n迹虽台省游，志慕江湖渔。\n凤皇览辉下，阿阁正其居。\n顾惟蒿艾翮，分甘侣田鴽。\n因诗益自警，庶不忘厥初。",
        "dynasty": "宋",
        "collection_info": null
    },
    {
        "title": "和胜之弹琴",
        "author": "韩维",
        "content": "寥寥太虚内，漠然函至音。\n淳源一以泄，其流播为琴。\n众人玩其器，贤者识其心。\n胜之明达士，于此趣已深。\n发为新诗谣，如听松风吟。\n钟牙久不作，谁辨雅与淫。\n昭氏贵弗鼓，兹言良所钦。",
        "dynasty": "宋",
        "collection_info": null
    },
    {
        "title": "奉同原甫赋澄心堂纸",
        "author": "韩维",
        "content": "江南国土未破前，澄心名纸世已传。\n高堂久倾不復见，谁谓此物犹依然。\n当时万杵捣云叶，铺出几案滑且坚。\n剡溪藤骨不足数，蜀江玉屑谁復怜。\n君臣嬉燕盛文采，骈章丽曲斗巧儇。\n一朝零落随散地，中原箧笥生光鲜。\n君安得此尚百幅，题以大句先群贤。\n群贤落笔富精丽，琼琚宝玦相鈎联。\n嗟予材力岂当敌，虽欲强赋何能妍。\n耽独玩物古所戒，崇尚浮藻政岂先。\n江南可哀纸可惜，后有观者存吾篇。",
        "dynasty": "宋",
        "collection_info": null
    },
    {
        "title": "又和北轩竹上甘露",
        "author": "韩维",
        "content": "君家竹上露，点缀如明珰。\n垂枝乍惊重，映日復能光。\n聊可助清兴，安知为羡祥。\n应从草制暇，延咏对华觞。",
        "dynasty": "宋",
        "collection_info": null
    },
    {
        "title": "同胜之明叔游东郊",
        "author": "韩维",
        "content": "仲冬景气佳，旷然思远涉。\n晨遵大堤去，寒日在马鬣。\n浮屠红尘外，楼殿焕层迭。\n地遐幽景闲，瑶碧秀林叶。\n清香时出箔，余经尚委笈。\n跻阁眺远陂，浮阳来晔晔。\n花枝亦已柔，行见春露浥。\n久耽田野乐，况与贤俊接。\n逍遥永日暇，尘事不过睫。\n昔人重时晷，所志树勋业。\n慨予胡不然，空陋无所挟。\n诗情朝生肠，酒气暮醺颊。\n陶陶大化内，得此自为惬。\n诸君能我从，游履方屡蹑。",
        "dynasty": "宋",
        "collection_info": null
    },
    {
        "title": "奉答詹叔过澶之旧州有作",
        "author": "韩维",
        "content": "荒城岿遗堵，曙色起桑柘。\n肃肃胡雁群，风急不得下。\n子行感兴废，弔望一停驾。\n缄诗寄故人，明灯读寒夜。",
        "dynasty": "宋",
        "collection_info": null
    },
    {
        "title": "骐骥池上与冲卿同赋",
        "author": "韩维",
        "content": "清帘翳华屋，修树环广池。\n凉风欣然来，忽若与我期。\n感激气节异，念言此何时。\n云霄有灵匹，嘉会方在兹。\n瓜华动都邑，举俗共遨嬉。\n嗟我独不饮，奈此天运为。",
        "dynasty": "宋",
        "collection_info": null
    },
    {
        "title": "答贡甫酌骐骥池上见诒",
        "author": "韩维",
        "content": "金行战阳暑未北，炎鬰填胸汗流液。\n空堂大祖不可度，欲取清风自湔涤。\n耽耽华厩列官守，对起二亭严案席。\n天渠分水濯龙骥，下注方池气清激。\n丛篁冠岛鹭飞映，凉树摇波蝉不息。\n脱然冠带一去体，始信天时有人力。\n况吾所与二三友，日坐清闲哦简策。\n篇章烂若扬组绣，歌颂铿如出金石。\n嘉宾亦有邂逅至，间以讴歌侑棋奕。\n我时聊设薄主人，杯案随时具肴核。\n鳖小惟忧堵父怒，樽空屡动崔侯色。\n欢来始觉非外假，钟鼎瓢箪各其适。\n念昔与君伯仲游，江翁梅老常接迹。\n得酒有时竟狂醉，赋诗往往连日夕。\n几年契阔远朋好，今日萧条无吏役。\n青衫不踏广文户，白羽罢走将军檄。\n即看秋风破炎毒，高兴倏然动肝鬲。\n诸君无事能我从，当使风流似平昔。",
        "dynasty": "宋",
        "collection_info": null
    },
    {
        "title": "次韵和平甫同介甫当世过饮见招",
        "author": "韩维",
        "content": "炎风得秋亦已凉，喜抱尘策罗南窗。\n策中古人不可见，独咏君子予心降。\n高文大论日倾吐，响快有类钟应撞。\n却嗟吾侪多暇日，俚谣暴谑何其咙。\n驱车正得我所念，起具肴蔌陈杯缸。\n自怜愚戆接豪迈，蔽履乃与华冕双。\n圣经王道有本末，斟挹醇粹挥其尨。\n须臾上下今与古，武库千矛鏦。\n疑怀滞义一开豁，有如暗室来明釭。\n冯侯抗议亦殊健，短鈎长{缶丕}相撑摐。\n介卿后至语闲暇，偃载戈甲韬旌幢。\n弱弓枉矢尚何用，久已束手甘避逄。\n是时君有山阳役，扁舟已具河之矼。\n朝吟淮山翠扑扑，夜梦楚水鸣淙淙。\n轩然欲去坐所惜，文字雅正姿信悾。\n行年三十不得饱，况有荐道登朝邦。\n遂令奔放不自敛，欲旅渔钓终湖江。\n朝廷揽贤无远近，北尽漠塞南岭泷。\n如君才大齿且壮，安可推亮而居庞。\n功名得时看树立，岂若都尉眉空厖。",
        "dynasty": "宋",
        "collection_info": null
    },
    {
        "title": "奉答原甫登契丹岭见寄",
        "author": "韩维",
        "content": "中原昔失御，幽冀不復华。\n我朝示仁抚，金币岁屡加。\n君恩谨宣道，使才慎推差。\n翰林承命行，驱驾绝漠沙。\n晨登寒山岭，回望万里家。\n劲风搜貂裘，严冰断马挝。\n乡心感归雁，塞泪零悲笳。\n慷慨属国节，迢递博望槎。\n幸古有此贤，庶足开颦嗟。\n晴阳展归旗，喜气日以嘉。\n入门解征衫，金樽滟流霞。\n哀弦间清唱，娇鬟蔚如鸦。\n一慰行役劳，期君柳初芽。",
        "dynasty": "宋",
        "collection_info": null
    },
    {
        "title": "和吴九王二十八雪诗",
        "author": "韩维",
        "content": "方冬气潜温，得晚阴始重。\n狂随风力翻，怒若云面涌。\n中微玉霏屑，后盛毛纷氄。\n寒光动城阙，甘滋入田垄。\n鹏骞海水飞，骥愤盐车覂。\n萦楼巧作层，覆道高城甬。\n群方破昏雾，万物被光宠。\n涂歌涵太和，送贺仰高拱。\n判官坐丞华，赋诗掩垂陇。\n貂裘拥宵谈，金杯落晨捧。\n此兴吾不薄，君门旦当踵。",
        "dynasty": "宋",
        "collection_info": null
    },
    {
        "title": "答曼叔客居见诒兼简里中诸君",
        "author": "韩维",
        "content": "少乏经世才，引分甘自置。\n不意田野姿，尚为轩冕寄。\n三年太学馆，饱食无所议。\n京都多贤豪，出入许陪厕。\n时从骑省吟，或就步兵醉。\n低回众人内，自谓处身智。\n耽耽秘书府，实待才俊地。\n乃昏落其间，众口沸嘲詈。\n茫如触骇机，狂顾不知避。\n忽逢故人来，一道平生志。\n归心西南飞，劲疾霜后鸷。\n远惭龙阳隠，近愧葆光吏。\n诗以谢诸君，颠冥非吾事。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 顾林亭",
        "author": "韩维",
        "content": "昔人久尘土，问林得其居。\n但传故老言，安知密与疏。\n平湖无遗宇，寒烟生废墟。\n风流未都尽，犹頼着书余。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 寒穴",
        "author": "韩维",
        "content": "寒泉发何年，四序常自平。\n上凛冰雪气，中密瑶玉声。\n岂无蛇蜮潜，但见沙水清。\n妄饮亦可戒，山木令人酲。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 吴王猎场",
        "author": "韩维",
        "content": "吴王昔用武，所乐惟干戈。\n安知圣人意，祝网解其罗。\n朝行数田获，暮返论战多。\n千载亦何有，柔桑阴满坡。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 柘湖",
        "author": "韩维",
        "content": "柘湖沦此地，柘山岿其濒。\n復惊秦时女，化作湖上神。\n世事喜反覆，孰能识涯津。\n物变虽万殊，不惑固有人。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 秦始皇驰道",
        "author": "韩维",
        "content": "秦王骋奇观，不惮阻且修。\n万里走辙迹，八荒开囿游。\n劳歌久已息，遗筑今尚留。\n千载威神尽，骊山空古丘。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 陆瑁养鱼池",
        "author": "韩维",
        "content": "林塘岂如昔，尚想昔时居。\n秋草自鸣鹳，寒波犹戏鱼。\n纷纭鈎饵底，琐碎刀匕余。\n任公有奇术，默坐岁几余。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 华亭谷",
        "author": "韩维",
        "content": "穹穹华亭谷，中有不竭流。\n其微初滥觞，其大终载舟。\n寒色皎可鑑，岚光鬰如浮。\n当解尘中缨，一濯潭上秋。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 陆机宅",
        "author": "韩维",
        "content": "出身岂明代，涉祸固以深。\n一观废兴迹，可用当所箴。\n高门非昔时，乔木或遗阴。\n空令弔古士，感激成幽寻。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 昆山",
        "author": "韩维",
        "content": "晋衰士不竞，识者逃其名。\n陆生起江湖，文藻振英声。\n遂令昆丘号，长配山不倾。\n君看玉就毁，孰与樗全生。",
        "dynasty": "宋",
        "collection_info": null
    },
    {
        "title": "和彦猷在华亭赋十题依韵 三女冈",
        "author": "韩维",
        "content": "三女史无载，于何永其名。\n坡传妃子逝，村记昭君生。\n和戎与走蜀，为恨两莫平。\n尔兮亦胡为，崇冈屹如城。",
        "dynasty": "宋",
        "collection_info": null
    },
    {
        "title": "和胡公谨游李寺丞北园",
        "author": "韩维",
        "content": "春郊不数到，俯仰恨流景。\n李侯有嘉招，滞念兹一骋。\n名园带乔树，亭榭散清影。\n解我尘中衣，觞行日舒永。\n花团锦缬明，竹竦摇碧静。\n从容方罫间，万事不关省。\n善谑宁类鄱，高歌或如郢。\n行遵水曲幽，望出林梢迥。\n兴来非外奬，理惬有真领。\n薄莫联归鞍，清风吹不醒。",
        "dynasty": "宋",
        "collection_info": null
    },
    {
        "title": "赋永叔家白兔",
        "author": "韩维",
        "content": "天公团白雪，戏作毛物形。\n太阴来照之，精魄孕厥灵。\n走弄朝日光，赩然丹两睛。\n不知质毛异，乃下游林垧。\n一为世俗怪，罝网遂见萦。\n我尝论天理，于物初无营。\n妍者偶自得，丑者果谁令。\n豺狼穴高山，吞噬饫膻腥。\n苍鹰{扌甹}不得，逸虎常安行。\n是惟兽之细，田亩甘所宁。\n粮粒不饱腹，连群落燖烹。\n幸而获珍贵，愁苦终其生。\n纠纷祸福余，未易以迹明。\n将由物自为，或繫时所丁。\n恨无南华辩，文字波涛倾。\n两置豺与兔，浩然至理真。",
        "dynasty": "宋",
        "collection_info": null
    },
    {
        "title": "又赋京师初食车螯",
        "author": "韩维",
        "content": "翰林置酒冬之严，庶羞罗列穷脆甘。\n有馈奇味众莫觇，久秘不出须宾酣。\n红炉炽炭发其钳，金钟一引连三四。\n满坐诧美欢笑谈，肯復重顾蛏与蚶。\n京都贵人粱肉厌，远致异物无微纤。\n骈珍错怪百类兼，何久遗此不得参。\n乃知物用有远。",
        "dynasty": "宋",
        "collection_info": null
    },
    {
        "title": "九日北园思临涡之游",
        "author": "韩维",
        "content": "吾生岂鹰鹯，胡为见羁绁。\n题鞭古胜地，落帽秋佳节。\n一为尘事牵，坐嘆高会缺。\n天兼水澄淡，树与堤曲折。\n萸房露应重，菊艷晨可撷。\n嘉景成想像，清樽废提挈。\n阴风吹北园，众槁声切切。\n把酒望霜空，冥鸿溯辽碣。",
        "dynasty": "宋",
        "collection_info": null
    },
    {
        "title": "南堂对竹怀江十邻几",
        "author": "韩维",
        "content": "端居无所聊，稍復治文字。\n南堂冬日明，窗户暖可喜。\n图书罗满前，意览不由次。\n聊收静者趣，以乱忧人思。\n亭亭当轩竹，使我长嘆喟。\n封植苦不早，颜色颇憔悴。\n劲节亮不改，虚心如有迟。\n缅怀江夫子，循道久不试。\n邈然高简姿，不受世俗累。\n一官才復进，左谪良何亟。\n德义我所珍，轩冕安能贵。\n长啸汝水滨，浊醪日自酾。\n效陶有新篇，翼孔着高议。\n弦琴坐虚室，默与古人值。\n显晦一其心，淡然天淳粹。\n思之不可见，暑谢寒已挚。\n谅非对此君，兹怀何由慰。",
        "dynasty": "宋",
        "collection_info": null
    },
    {
        "title": "夜坐有怀黎君",
        "author": "韩维",
        "content": "霜风动修竹，寒月照广庭。\n此夕南堂客，得无羁旅情。\n束书万里外，徒步游上京。\n岂惮行役劳，所期功与名。\n高文日以丽，经义素所明。\n顾我顽钝姿，无以延英声。\n衔哀谢时好，守拙伏茅衡。\n伫君取高第，光华慰友生。",
        "dynasty": "宋",
        "collection_info": null
    },
    {
        "title": "和子华兄宴王道损公宇",
        "author": "韩维",
        "content": "济济高燕会，众宾且喜乐。\n方冬气常温，是日寒始若。\n愁云际平林，垂见雪花落。\n四座喜相顾，有引必虚爵。\n中堂岂非佳，东圃罗帟幄。\n当亭列射格，抗的明灼灼。\n雕弓既出韔，劲矢各在握。\n主人揖让兴，客以次序作。\n目惴綵树移，心倾钟鼓数。\n笑言何谑失，仪节亦称娖。\n酒酣事颇变，极口纵谈谑。\n失令固有罚，出语辄见酌。\n平生爱疏放，论议鄙龊龊。\n欢来一狂散，岂顾醒后怍。\n诗人亦有言，善戏不为虐。\n所頼众君子，阔达见表襮。\n还家遂酩酊，岂復记鸣柝。",
        "dynasty": "宋",
        "collection_info": null
    },
    {
        "title": "和象之雨中见寄",
        "author": "韩维",
        "content": "沉阴子所嘆，幽事我为乐。\n雨沼散圆荷，风蛙乱灵药。\n清凉体自正，虚静道所托。\n谁识此中心，一樽成独酌。",
        "dynasty": "宋",
        "collection_info": null
    },
    {
        "title": "喜吴冲卿重过许昌",
        "author": "韩维",
        "content": "前君广文直，共宿官舍冷。\n携觞慰羁旅，鸣弦破愁静。\n竹阴月娟娟，楼角星炳炳。\n是时冬夕长，谐笑得驰骋。\n尔来还故栖，乐事成引领。\n君方志远击，我固分幽屏。\n趋舍既云异，会合安可幸。\n不谓旬浃间，所得亦以併。\n清笑烦滞阕，高谈谬疑正。\n琅琅别后篇，铿若御笙磬。\n索居久其职，此适固为横。\n一感朋盍难，举酒良自庆。",
        "dynasty": "宋",
        "collection_info": null
    },
    {
        "title": "同戴处士游湖",
        "author": "韩维",
        "content": "京尘倦游久，爱此西城曲。\n泉温草尚青，春近波先渌。\n幽人幸相对，高论良自足。\n蚩蚩北州民，安得同我欲。",
        "dynasty": "宋",
        "collection_info": null
    },
    {
        "title": "同曼叔观颍昌酴醿",
        "author": "韩维",
        "content": "前日看花花正发，今日看花花欲歇。\n入门但见绿阴下，寂寞无人委春雪。\n狂风飘簸百卉尽，惟有清香吹不绝。\n攀条惆怅可奈何，与君把酒到明月。",
        "dynasty": "宋",
        "collection_info": null
    },
    {
        "title": "夜泊湖上",
        "author": "韩维",
        "content": "春风淡无力，池色晚更静。\n人归箫鼓歇，月出楼观迥。\n惊鸥啄浮星，游鲤下明镜。\n谁当拏画船，彻夕纵孤泳。",
        "dynasty": "宋",
        "collection_info": null
    },
    {
        "title": "化光东堂赋得奕棋",
        "author": "韩维",
        "content": "君家何所乐，棋奕侑清兴。\n帘垂虚堂肃，子落文楸静。\n机心久已忘，胜势安敢竞。\n吾知霍将军，固亦有天幸。",
        "dynasty": "宋",
        "collection_info": null
    },
    {
        "title": "九月十日西湖席上得乐字",
        "author": "韩维",
        "content": "秋云淡不飞，霜水清欲落。\n维舟坐近浦，悲风满衡薄。\n良游未为晚，佳节止在昨。\n湛湛觞醪醇，娜娜菊枝弱。\n天时倏代去，所恃有行乐。\n何能学次公，忉咄谢多酌。",
        "dynasty": "宋",
        "collection_info": null
    },
    {
        "title": "元道席上得秋风为题下为韵送广信舍弟",
        "author": "韩维",
        "content": "秋风感人切，况在欲别者。\n狂翻断蓬转，寒助离樽泻。\n吹云急燕雁，猎草嘶代马。\n莫作塞垣声，端令客泪下。",
        "dynasty": "宋",
        "collection_info": null
    },
    {
        "title": "过李膺墓同曼叔作",
        "author": "韩维",
        "content": "汉衰奄寺炽，威柄敢专有。\n桓桓李司隶，誓夺还君手。\n登门盛贤俊，破柱发姦丑。\n身虽以此亡，慕者犹恐后。\n我行襄之野，把酹孤冢右。\n精诚有相激，泪落入卮酒。\n剖心死亦仁，灭顶过何咎。\n大雅称明哲，于君岂其谬。",
        "dynasty": "宋",
        "collection_info": null
    },
    {
        "title": "和太祝端居有怀叔恬秘书",
        "author": "韩维",
        "content": "鄙生復田庐，疏绝豪俊后。\n侧聆杨生贤，名挂时辈口。\n嚮风结遐想，几岁欲奔走。\n比闻官旁郡，敛板不去手。\n沈埋文俗间，有类鱼落笱。\n颇思沿檄来，一洗烦滞久。\n览君端居作，怀伫日延首。\n窃高田苏游，遂信尹公友。\n丈夫相期意，不必衔杯酒。\n作诗助嘉招，此志非邂逅。",
        "dynasty": "宋",
        "collection_info": null
    },
    {
        "title": "送李寺丞宰蓝田",
        "author": "韩维",
        "content": "君诚岩壑徒，出宰亦山县。\n尚喜终南峰，苍翠不去眼。\n春风吹征车，千里度灞浐。\n到日胜事繁，花光老秦甸。",
        "dynasty": "宋",
        "collection_info": null
    },
    {
        "title": "奉酬南陵三君别后见寄",
        "author": "韩维",
        "content": "斋居有常禁，跬步不得语。\n清欢犹反思，浊酒成独抚。\n野杏乱飞春，邻鷄静啼午。\n寂寥正如此，坐见前山雨。",
        "dynasty": "宋",
        "collection_info": null
    },
    {
        "title": "雨后之南陵点馔",
        "author": "韩维",
        "content": "斋房厌危坐，出户旷舒散。\n草木雨多思，云山晚相乱。\n萦回俯川陆，窈窕见楼观。\n耳目久尘埃，兹辰一湔浣。",
        "dynasty": "宋",
        "collection_info": null
    },
    {
        "title": "偃仰",
        "author": "韩维",
        "content": "鹊噪庭柏喧，朝光来入隙。\n祠官谢余事，偃仰百骸适。\n回思朝市人，小大各有役。\n区区就终尽，万古同一迹。\n而我遂慵散，兴味良不极。\n富贵非所慕，兹愿傥有获。",
        "dynasty": "宋",
        "collection_info": null
    },
    {
        "title": "哀传马",
        "author": "韩维",
        "content": "喧呼国西门，驿使通万里。\n十亭传一马，日夜不得止。\n枯肠嗛刍豆，瘦骨繫辔棰。\n力尽求未息，忽已仆泥滓。\n死者既不补，存者行復尔。\n闻古至治世，微物均福祉。\n不壅王泽流，其先在官理。\n国家富郡邑，一板万生齿。\n付与有失宜，得无马之似。\n投鞍坐太息，春为悲风起。",
        "dynasty": "宋",
        "collection_info": null
    },
    {
        "title": "冬至日作",
        "author": "韩维",
        "content": "初阳动新管，微霰集前墀。\n举宗会佳节，拜贺俨成仪。\n念我闺中人，独此隔容徽。\n昔同奉祭笾，今自享酹卮。\n彷佛平生像，凄怆故年衣。\n寒灯清无光，僮使侍虚帷。\n对之忽悲结，零泪不可挥。\n娇儿何所识，摴博自为嬉。",
        "dynasty": "宋",
        "collection_info": null
    },
    {
        "title": "切切",
        "author": "韩维",
        "content": "我怀切切重切切，今日归当去年月。\n香车不復故道来，血泪空霑旧行辙。\n严风正射人面过，冻地惟忧马蹄裂。\n举头且愿愁阴开，悲搅胸肠刻霜雪。",
        "dynasty": "宋",
        "collection_info": null
    },
    {
        "title": "席上探得游字饯两浙提刑张吉老",
        "author": "韩维",
        "content": "圣朝用中典，前代所未侔。\n一罚有失平，天子以为忧。\n祥刑慎处纠，辍子蓬莱丘。\n御前赐印纸，尽部东南州。\n才豪勇自放，霜隼凌高秋。\n清风翩两旗，八月下吴舟。\n勉哉树休问，考绩待其尤。\n毋忘临觞赠，义重闺台游。",
        "dynasty": "宋",
        "collection_info": null
    },
    {
        "title": "同曼叔诸君登醴泉观凝碧亭",
        "author": "韩维",
        "content": "门前车马尘，当昼塞昏雾。\n安知此亭上，秋色生四顾。\n黄花散晴阳，赤叶变寒露。\n境非游览旧，人得朋从素。\n乐幽鱼群行，赏俊鸟横度。\n惜无一樽酒，留连清景暮。",
        "dynasty": "宋",
        "collection_info": null
    },
    {
        "title": "次韵和永叔种菊过节方开",
        "author": "韩维",
        "content": "皇天于万生，难用一理晓。\n芝兰喜憔悴，蒿艾长美好。\n况兹封培晚，荣茂安得早。\n頼逢贤主人，拂饰文字巧。\n不然彼微芳，零谢同众槁。\n清霜不能凋，秀色出庭草。\n珊珊黄金明，落落众星小。\n人生苦多累，适意会常少。\n在昔陶公园，恨无酒樽倒。\n敛襟赋寒华，高唱徒杳袅。\n幸无斯人嘆，一醉可遗老。",
        "dynasty": "宋",
        "collection_info": null
    },
    {
        "title": "又和杨之美家琵琶妓",
        "author": "韩维",
        "content": "杨君好古天下无，自信独与常人殊。\n勤身所营世或弃，反眼不顾我以趋。\n彼其察物类有道，能取精妙遗其粗。\n官卑俸薄不自给，买童教乐收图书。\n客来呼童理弦索，满面狼籍施铅朱。\n樽前一听啄木奏，能使四坐改观为欢娱。\n有时陈书出众画，罗列卷轴长短俱。\n破缣坏纸抹漆黑，笔墨仅辨丝毫余。\n补装断绽搜尺寸，分别品目穷锱铢。\n以兹为玩不知老，自适其适诚吾徒。\n岂无高门华屋贮妖丽，中挂瑶圃昆崙图。\n青红采错乱人目，珠玉磊落荧其躯。\n苟非绝艺与奇迹，杨君视之皆蔑如，杨君好古天下无。",
        "dynasty": "宋",
        "collection_info": null
    },
    {
        "title": "遗吴冲卿大飨碑文",
        "author": "韩维",
        "content": "苍碑剥龙螭，突兀古殿侧。\n世变文字异，岁久苔藓蚀。\n谅非好事者，尘土未尝拭。\n我来仰首看，百过不自息。\n曩者魏方盛，帝丕託威德。\n驰驱百万众，南指斗牛域。\n誓将殄氛祲，饮马长江邑。\n翠华鬰回翔，高会夸故国。\n肃肃环佩响，煌煌羽旄饰。\n鼓钟何镗鎝，淮汉为震仄。\n罢飨示得意，摛文永镵勒。\n从臣梁孟皇，隶法当世特。\n奉诏无与让，淋漓奋其墨。\n尔来几千岁，卓卓见筋力。\n端庄九鼎重，劲挺群珪植。\n威仪商山老，气象汉庭直。\n惟昔铭栒戈，先儒固难迹。\n况我鄙陋极，视此空嘆惜。\n常恐日磨灭，不辨点与画。\n呼工模于纸，一扫见白黑。\n缄包比琼瑶，把玩废寝食。\n于时大经九，有诏讲谬忒。\n刊之太学中，为后代法式。\n冲卿邦家彦，学问古今积。\n辞端海鲸运，笔力霜鸷击。\n况兹服儒官，洒翰固其职。\n楷模所流传，历世动千百。\n自非体法正，徒使观者惑。\n厥初篆草隶，根本君已极。\n聊持钉张玩，庶以参得失。",
        "dynasty": "宋",
        "collection_info": null
    },
    {
        "title": "久旱喜雨",
        "author": "韩维",
        "content": "炎风驾京尘，久旱氛祲恶。\n羲和鞭日车，光焰赫飞跃。\n群生困熬暴，嘉谷坐焦灼。\n高堂袒裼卧，汗下如鞭索。\n安知于此时，乃见嘉树落。\n狂飘随烟云，急洒动林薄。\n萧然宇宙间，昏雾一疏瀹。\n虽忻意暂豁，所嘆施未博。\n雷霆司天令，何乃久寂寞。\n微阴虽自復，阳亢不为却。\n安得跻帝阍，一鼓造化橐。\n太上方厉政，进贤登謇谔。\n日将太平近，此变不应作。\n吾徒勿咨嗟，坐看雨时若。",
        "dynasty": "宋",
        "collection_info": null
    },
    {
        "title": "和江十浮光隠者",
        "author": "韩维",
        "content": "我本岩壑性，落身名利场。\n譬如笼中鸟，飞举意不忘。\n常恨此世人，与古不相方。\n争名塞朝市，养志空岩房。\n近闻二三子，卜筑淮山旁。\n松柏手自种，夏阴鬰苍苍。\n晨钓淮上石，暮返林中堂。\n琴樽自为乐，过是皆秕糠。\n乃知天下士，未易一概量。\n好事江夫子，慕之着辞章。\n名落尘土间，清风何激扬。\n安知后来者，不及董与黄。",
        "dynasty": "宋",
        "collection_info": null
    },
    {
        "title": "和圣俞斗山鹊",
        "author": "韩维",
        "content": "禀此分斗姿，用舍在所激。\n翻跳巧相中，一败躯命掷。\n晨鷄鸣不渝，霜隼时乃击。\n既无一二效，岂不愧肉食。",
        "dynasty": "宋",
        "collection_info": null
    },
    {
        "title": "和圣俞饮会之作",
        "author": "韩维",
        "content": "幕府多俊良，乘间得邀命。\n陈觞四座合，清笑发高兴。\n冰梨走咸黾，霜橘荐穰邓。\n肴羞愧无珍，粗竭我家称。\n礼酬嫌已拘，戏罚甘太横。\n诗诵唐人为，议法汉儒正。\n新嘲时巧发，诡令或孤迸。\n聊矜一时快，岂校负与胜。\n行伤昆弟别，且乐宾友盛。\n但愿会合频，醉日敢辞併。",
        "dynasty": "宋",
        "collection_info": null
    },
    {
        "title": "饮圣俞西轩",
        "author": "韩维",
        "content": "欢常以饮合，欢意则非外。\n今吾二三子，共此西轩会。\n主人吾儒秀，言与二雅配。\n酒行倡大论，文字略琐碎。\n上言评人物，要当本诸内。\n下言讥为学，不以满自概。\n唐之众诗人，区别各异派。\n一经君子评，敛凿弃秕糒。\n予曰吾圣俞，名足通后代。\n答我文如韩，尚有六经在。\n况吾何所立，闻誉若抱趸。\n圣俞善诱掖，斯语不无戒。\n意欲令吾曹，事业进以大。\n我虽顽无能，闻此亦健快。\n呼觞满自引，不畏坐客怪。\n归来书短篇，聊以记所佩。",
        "dynasty": "宋",
        "collection_info": null
    },
    {
        "title": "奉和兴宗腊日招宾浴普光",
        "author": "韩维",
        "content": "嘉腊世所用，况今以令休。\n吾侪三四人，及辰为兹游。\n兹游岂其远，东城大道周。\n松桧寒色静，台殿香气浮。\n振衣聊自洁，举觞復相酬。\n淡泊顾多思，嘲谐讫无尤。\n京都豪贵儿，良马轻衣裘。\n飞鹰搏狐兔，驰突明星流。\n归来击鲜饮，赵舞间齐讴。\n岂不一时乐，此乐异我求。\n愿君勤置酒，简薄非所羞。",
        "dynasty": "宋",
        "collection_info": null
    },
    {
        "title": "送宋钧秀才落第还乡",
        "author": "韩维",
        "content": "漆雕不肯仕，仲尼悦其然。\n乃知君子学，躁进非所先。\n去圣邈千载，兹风復谁传。\n趋营不自反，廉耻一以捐。\n爱君抱冲淡，荣利不可迁。\n读书本仁义，洞见末与颠。\n失志不为辱，谋道方復坚。\n临分求规言，顾我昧所宣。\n愿君崇远业，无愧古人贤。",
        "dynasty": "宋",
        "collection_info": null
    },
    {
        "title": "送勾谌太博通判颍州",
        "author": "韩维",
        "content": "西湖十里波，渌静过新雨。\n波间黄白花，缭乱不可数。\n浮舟翳佳树，凉风生仰俯。\n回顾红尘人，处身一何苦。\n君子爱民物，在乐思及溥。\n方期推所安，与众式歌舞。",
        "dynasty": "宋",
        "collection_info": null
    },
    {
        "title": "送陈着作",
        "author": "韩维",
        "content": "高才不沉没，奋笔动天幄。\n古今明治乱，王霸辨醇驳。\n文成数千言，粲若玉就琢。\n拜官诸侯府，千文兹把握。\n过别要我赠，强言惭鄙朴。\n董生崇正义，孙子陷曲学。\n彼其趋舍间，为道一何邈。\n愿君审兹术，名节重山岳。",
        "dynasty": "宋",
        "collection_info": null
    },
    {
        "title": "奉送永州张中乐屯田",
        "author": "韩维",
        "content": "昔年曾读子厚集，梦寐彼州山水佳。\n循良今慰远人望，潇洒仍惬旷士怀。\n楼头打鼓散群吏，林下啼鸟眠高斋。\n政閒境胜足佳句，好写大字镌苍崖。",
        "dynasty": "宋",
        "collection_info": null
    },
    {
        "title": "奉同原甫郓州乐郊",
        "author": "韩维",
        "content": "诗人歌乐郊，以政不以游。\n太守名是地，岂非为民谋。\n下车布条教，惠爱春风柔。\n丹笔平枉讼，赭衣息奸偷。\n政和岁亦丰，闾里舞且讴。\n及我闲暇时，驾言此淹留。\n杂花艷暄朝，翠竹鲜霜秋。\n有台下观渔，有堂前抗侯。\n觞斝既纷错，管鼓亦喧啾。\n都人从公来，小大毕休休。\n施设苟异此，且为民所仇。\n台高池益深，不若墟与丘。\n贤而后能乐，轲言良有由。\n聊书太守意，庶几来者求。",
        "dynasty": "宋",
        "collection_info": null
    },
    {
        "title": "答师厚和叔喜病起相招",
        "author": "韩维",
        "content": "韩孟天下好，祝身犹駏蛩。\n今吾二三友，幸而得相逢。\n如何病在枕，垂见月律穷。\n前日始能杖，气力微春螽。\n出门候车马，庶几子予从。\n忽得连纸诗，烂然乱昏瞳。\n今我谢百事，无着如飞蓬。\n惟知烂漫饮，舍是非所通。\n愿君勤贮酒，相期雪翻空。",
        "dynasty": "宋",
        "collection_info": null
    },
    {
        "title": "次韵和原甫游会灵观",
        "author": "韩维",
        "content": "松乔去我久，高驾不可攀。\n何意尘外游，近在王城间。\n先帝昔临御，抱冲启玄关。\n营宫奉岳镇，缥缈当人寰。\n疏泉抗台殿，拟迹三神山。\n想像列仙下，半空来佩环。\n云车倏容与，旄节俨成班。\n翩翾万玉女，红颊翠羽鬟。\n世人那得见，石坛空自闲。\n伊予厌羁跼，酷甚负病瘝。\n兹行适所愿，帖若贾在阛。\n春风吹园桃，几日朱霞殷。\n寒碧竹间见，新黄柳际还。\n主人非素期，促具初无艰。\n抗侯角善手，持觞发欢颜。\n尚无形骸累，安问绂与纶。\n跋马兴不尽，东池水潺潺。",
        "dynasty": "宋",
        "collection_info": null
    },
    {
        "title": "答和邻几元夕圣俞及予过之",
        "author": "韩维",
        "content": "天衢十二大树春，楼前结綵移嵩岷。\n游人衮衮去不已，街头雪泥踏作尘。\n骀它馆中好古士，纷华过眼轻浮云。\n早休仆御谢宾客，翛然乞酒邀比邻。\n杯盘如星下烛案，果以橘柚菹紫苹。\n微吟疏笑见真野，昔之靖节今冠巾。\n门前少年将姣妇，电落马足风两轮。\n长髯健儿走先后，意气欲无夜与晨。\n瞥然奔过不留迹，肯信亦有端坐人。\n若无吾曹同嗜好，枯槁到死谁嗟嚬。",
        "dynasty": "宋",
        "collection_info": null
    },
    {
        "title": "答贺中道灯夕见诒",
        "author": "韩维",
        "content": "春风揭屋沙激窗，兀然孤坐如植杠。\n酒昏两眸涩不视，案上书策徒摐摐。\n独待高篇恣哦咏，顿觉精锐还躯腔。\n前时官家不禁夜，九衢艷艷烧明釭。\n綵山插天众乐振，游人肩摩车毂撞。\n君于此时守经籍，直欲行业纯不尨。\n想初嘉句落纸际，笔下衮衮来长江。\n我今散懒世味薄，惟于静者心为降。\n江翁萧闲梅老淡，文字酬酢交矛鏦。\n恨无奇丽与斗角，日策疲马参其双。\n能来相从不惮数，与子赋诗倾酒缸。",
        "dynasty": "宋",
        "collection_info": null
    },
    {
        "title": "和李大邻几圣俞及予见过小饮",
        "author": "韩维",
        "content": "朝朝骑马出，请道所从何。\n所从亲且旧，恩义固匪它。\n京都众权豪，门户高轲峨。\n苟无势利求，安事徒奔波。\n不如过亲旧，虽数无嫌诃。\n君家庭馆闲，远在城北阿。\n惟吾二三友，暇日一来过。\n解鞭不肯去，得酒亦已歌。\n况逢春阳始，风力渐柔和。\n浮膏动郊壤，芳萌缀林柯。\n良辰游不处，为乐戒蹉跎。\n烂醉穷吾年，十日讵足多。",
        "dynasty": "宋",
        "collection_info": null
    },
    {
        "title": "和刘郎浴观音予置酒见贻",
        "author": "韩维",
        "content": "禅关严城侧，深靓闢华构。\n方吾挟书来，值子出杅后。\n欣然出浊酒，谈笑坐清昼。\n三四同来人，颇喜出邂逅。\n牵衣起相酌，曾不烦劝侑。\n纷披索潜逃，顾壁恨无窦。\n不谓一樽乐，有踰万金寿。\n瓶罍忽已竭，余兴不自收。\n走登故人堂，拜叙十年旧。\n夜深跃马归，不畏妾妇诟。",
        "dynasty": "宋",
        "collection_info": null
    },
    {
        "title": "子张子夏庙同邻几圣俞过作",
        "author": "韩维",
        "content": "峨峨道旁庙，庭户焕丹黝。\n恭闻师商贤，下拜奠卮酒。\n大梁故王都，豪杰所奔走。\n当时多尊荣，死不道人口。\n二君夫何为，血食独传后。\n岂于圣人道，自托致不朽。\n荒坟屹相望，荆棘不盈亩。\n衣冠应作尘，制度復何有。\n得无埋奇书，文字暗科斗。\n怀古意惨淡，春风一搔首。",
        "dynasty": "宋",
        "collection_info": null
    },
    {
        "title": "和圣俞食笋",
        "author": "韩维",
        "content": "犀皮包玉束作斤，有馈为子盘中珍。\n爱之不欲食客众，夜密置酒呼其邻。\n作诗盈纸颇瓌怪，胄出恐是龙之真。\n流涎溢吻极称诧，两都无芹吴无莼。\n念我故园事栽插，独于此物尤勤勤。\n春芽怒迸地皮裂，采掇入撰无虚晨。\n独留晚出补林罅，几日不见长过人。\n新梢秀叶动清景，荫藉往往铺吾茵。\n而今安得復致此，腹饱藜苋身埃尘。",
        "dynasty": "宋",
        "collection_info": null
    },
    {
        "title": "和叔惠荠",
        "author": "韩维",
        "content": "君居压城根，厥产地宜荠。\n呼儿乘昼暄，培壤露寒翠。\n撷之登盘蔬，蔼蔚见春意。\n方其下筯时，绝甘遽吾遗。\n物虽美芹微，意重生刍比。\n苟为势利心，千金何足贵。",
        "dynasty": "宋",
        "collection_info": null
    },
    {
        "title": "同胡江范邵裴二宋司马饮会灵水轩即席赋以日暮天无云春风扇微和为韵得日字",
        "author": "韩维",
        "content": "华轩压春波，樽酒四座密。\n柔软柳间风，舒迟花后日。\n晚色帘捲静，欢兴觞行疾。\n一陪诸英游，黾勉惭落笔。",
        "dynasty": "宋",
        "collection_info": null
    },
    {
        "title": "和如晦游临淄园示元明",
        "author": "韩维",
        "content": "平津开馆大道西，桃夭杳姹通园蹊。\n东风入林朱白动，次第装遍枝高低。\n红梅最好花正盛，我时往看归仍携。\n尔来风雨就零谢，忍见踏尽随春泥。\n广文先生厌闲冷，投书结伴散马蹄。\n主人同僚相门出，未肯朝暮甘盐齑。\n欢然握手喜迎候，促具并走子与妻。\n插芳咀甘不知去，归舍已见鷄在栖。\n坐挥大句鄙凡近，脱落尘迹登天梯。\n不因时节自娱放，颇置白黑为愁凄。\n我昏如此漫不省，何异车鼓乐鷃鼷。\n长安绿酒春正美，与子一醉万事齐。",
        "dynasty": "宋",
        "collection_info": null
    },
    {
        "title": "送王二广渊签书洛中",
        "author": "韩维",
        "content": "吾尝登嵩丘，下视伊与洛。\n王都一何壮，气象鬰回礴。\n又闻彼其下，地美民俗乐。\n朱宫待游幸，窈窕飞观阁。\n气交卉木茂，奇艷或可愕。\n清渠碧玉色，左右随酾凿。\n丹樱结春实，紫笋翻夏箨。\n喟予抱幽恨，神往迹屡却。\n羡君署吏去，跃马春游薄。\n追游当及早，胜事不可落。\n为我谢林岫，终期蹈前约。",
        "dynasty": "宋",
        "collection_info": null
    },
    {
        "title": "游福圣院呈审言诸君",
        "author": "韩维",
        "content": "残春去无几，烦暑来已渐。\n驱车九衢裏，赤日汗两脸。\n投身入佛寺，廊殿邃且俨。\n老僧一何贤，为我拂清簟。\n神轻反无寐，性达非有检。\n啾啾雀声闲，悄悄人迹敛。\n却思吾庐下，此乐不为欠。\n新苹生明镜，密笋排翠琰。\n时哉盍旋归，尘土吾已厌。",
        "dynasty": "宋",
        "collection_info": null
    },
    {
        "title": "上巳",
        "author": "韩维",
        "content": "栏干浮波走长桥，琉璃光中虹动摇。\n浪头画舸百龙首，鼓声迭迭来塞慓。\n我欣禊事得壮观，眼底不顾花飞飘。\n劝君酒到莫浪免，一春佳节惟今朝。",
        "dynasty": "宋",
        "collection_info": null
    },
    {
        "title": "邻几和叔饮定力同赋",
        "author": "韩维",
        "content": "城头片云黑，飞雨霭已至。\n凉生芳树颠，影乱樽中翠。\n沈烦忽去体，精锐飒生思。\n江翁发新嘲，陈子抗奇议。\n在言岂多同，于道不为异。\n夜归清有余，微月照连骑。",
        "dynasty": "宋",
        "collection_info": null
    },
    {
        "title": "次道东轩赋惜春",
        "author": "韩维",
        "content": "青春忽已晚，去我剧奔马。\n残芳已扫园，浓绿空蔽野。\n春风欲有问，对酒不能把。\n人心正如此，狂雨自飞洒。",
        "dynasty": "宋",
        "collection_info": null
    },
    {
        "title": "同和叔饮王文正公三槐厅呈正卿",
        "author": "韩维",
        "content": "投杯送余景，休驾避初燠。\n久嫌花搅心，始爱树清目。\n主人乐儒学，定契均季叔。\n疏帘翳广坐，并荐肴与蔌。\n肃肃太尉馆，简俭见遗躅。\n中有戒子篇，惨淡刻寒玉。\n世传盛德茂，名与清风穆。\n公乎不可见，怅望三槐绿。",
        "dynasty": "宋",
        "collection_info": null
    },
    {
        "title": "普安席上作得蔗字",
        "author": "韩维",
        "content": "羞随轻薄儿，泪眼尘土下。\n朅来精舍游，置酒乐清暇。\n杯盘春物少，惟见杏与蔗。\n流阴足可惜，将子缓归驾。",
        "dynasty": "宋",
        "collection_info": null
    },
    {
        "title": "借马",
        "author": "韩维",
        "content": "吾生不自勉，无马以絷羁。\n不能徒步游，邻里更借之。\n东家号驶疾，出门无停驰。\n西家苦驽缓，百棰足不移。\n惊怪同行客，问我遽尔为。\n驶也吾撇烈，驽也吾逶迟。\n物情有如此，且当执其随。",
        "dynasty": "宋",
        "collection_info": null
    },
    {
        "title": "邻几舍对菊无酒",
        "author": "韩维",
        "content": "陶公爱佳节，对菊愁空杯。\n日晏东篱下，竟见白衣来。\n今君亦嗜饮，復有伊人才。\n惜无王江州，黄花徒自开。",
        "dynasty": "宋",
        "collection_info": null
    },
    {
        "title": "同邻几和叔登定力阁",
        "author": "韩维",
        "content": "清风何飘飘，万里吹曾轩。\n侧身红尘外，却视飞云根。\n王都屹雄胜，长河中怒奔。\n上有怀归子，心随惊浪翻。\n登临岂非壮，悲伤久客魂。\n日暮下危级，且復同一樽。",
        "dynasty": "宋",
        "collection_info": null
    },
    {
        "title": "邻几晚见过小饮",
        "author": "韩维",
        "content": "朝居厌喧呶，暮坐苦幽独。\n忽闻江翁来，喜视樽中醁。\n所惭升斗微，不足满君腹。\n强酌良胜无，逡巡怯行速。\n萧萧风着树，惨惨雨昏烛。\n谈精几丧言，道在空击目。\n此兴自不浅，岂要酩酊足。",
        "dynasty": "宋",
        "collection_info": null
    },
    {
        "title": "答圣俞设脍示客",
        "author": "韩维",
        "content": "梅侯三年江上居，盘羞惯饱鮆与鲈。\n客居京城厌粗粝，买鱼斫脍邀朋徒。\n孰亲刀匕擅精巧，闺中丽人家本吴。\n缕裁长丝叶剪藿，饤饾自与寻常殊。\n霜橙捣齑饭香稻，一饱岂顾家有无。\n我虽目病兴不浅，坐想落纸霏红腴。\n雕盘隽味傥可再，赠子玉酒随长鱼。",
        "dynasty": "宋",
        "collection_info": null
    },
    {
        "title": "与江梅景德夜归",
        "author": "韩维",
        "content": "吾交陈与谢，屡结东城游。\n春宵灯火繁，跃马此道周。\n怀人邈何远，念岁忽以遒。\n况自抱私感，归来清泪流。",
        "dynasty": "宋",
        "collection_info": null
    },
    {
        "title": "答和叔城东寻春",
        "author": "韩维",
        "content": "寻春之何所，乃在城东隅。\n东隅信佳处，名园间精庐。\n时属积雪霁，田壤坟以苏。\n雍容二三骑，并辔徐厥驱。\n仆童怪且议，寒野安所娱。\n不知阳和气，泱漭于空虚。\n仰视孤剎起，突兀疑神扶。\n其下万华屋，碧瓦鱼鳞铺。\n南行历亭馆，近接栋与栌。\n阴草含碧色，阳条散红腴。\n周览气象嘉，高步形踪舒。\n提携上樽酒，馔不过鱼蔬。\n为奉岂非薄，欢至自有余。\n却思九衢上，车马何区区。\n红尘塞两眼，势利各有趋。\n虽欲求暇逸，何能幸须臾。\n君勿轻此乐，此乐未易图。",
        "dynasty": "宋",
        "collection_info": null
    },
    {
        "title": "景仁次道斋礼院予与和叔过之值其方饮引去二君以诗见谢三首 答景仁",
        "author": "韩维",
        "content": "自我伏田里，三驾游上都。\n其谁肯来顾，莫与夫子如。\n久积疏野抱，况兹病薾余。\n厚意不即报，悁劳在朝晡。\n驱马寒日中，薄暮到省庐。\n属闻从众贤，高会罗盘盂。\n逡巡望华闼，却走不及徐。\n鸾仪与鸿举，其势固自殊。\n胡为枉嘉藻，似欲相牵拏。\n中论十年旧，见许道义徒。\n管鲍久不作，知音几终初。\n岂敢忘君言，誓将守淳愚。",
        "dynasty": "宋",
        "collection_info": null
    },
    {
        "title": "景仁次道斋礼院予与和叔过之值其方饮引去二君以诗见谢三首 答次道 其一",
        "author": "韩维",
        "content": "肃肃奉常署，高门敞天街。\n群英谨邦祠，先事戒洁斋。\n我时过其舍，值与众客侪。\n方闻治杯酌，避去礼亦谐。\n愧无孟公名，安使所至怀。\n不知贤豪意，未遽见睍排。\n明日出长篇，正声谢淫哇。\n如畏明义重，殷勤惧暌乖。\n几时持笔和，落纸还成揩。\n何以叙缱绻，晨当策疲騧。",
        "dynasty": "宋",
        "collection_info": null
    },
    {
        "title": "景仁次道斋礼院予与和叔过之值其方饮引去二君以诗见谢三首 答次道 其二",
        "author": "韩维",
        "content": "昔予有行迈，辱赠猗兰辞。\n今我復来游，重贻黄鹄诗。\n兰以喻芳洁，撷佩正所宜。\n鹄以兴翅邈，鸾皇共追随。\n句成自有法，意厚良不訾。\n投非所当授，乃反骇且疑。\n兰生深林间，蔼然抱幽姿。\n鹄有江海志，孤轩谢羁雌。\n残折兰色改，跂尚鹄性悲。\n愿君两置是，逍遥以相期。",
        "dynasty": "宋",
        "collection_info": null
    },
    {
        "title": "答吕晦叔见赠",
        "author": "韩维",
        "content": "人情纷言僞，吾道本一纯。\n苟为趋嚮合，不待结约亲。\n曰今得夫子，所涉无异津。\n邀我醉华馆，正逢雪花春。\n谈笑不近俗，文史自娱宾。\n明发枉嘉赠，辞气玉醴醇。\n三復同心言，杂佩非所珍。",
        "dynasty": "宋",
        "collection_info": null
    },
    {
        "title": "同景仁况之诸君游南园饮梅花下",
        "author": "韩维",
        "content": "兹园旷不涉，寒草忽已芽。\n同游三四人，及此风景嘉。\n芳梅如我期，朱萼承素华。\n欣然坐其下，偃君初月斜。\n攀条酌醇酒，谈笑时一譁。\n歌童虽非妍，清唱凌烟霞。\n人生自有适，岂要外物加。\n兴尽復云返，修竹盘昏鸦。",
        "dynasty": "宋",
        "collection_info": null
    },
    {
        "title": "招景仁饮",
        "author": "韩维",
        "content": "红薇花拆萱草丹，万铃嘉菊重台莲。\n问公此时胡不饮，乐有至理须钻研。\n后夔已远师旷死，寂寞千载无其传。\n公穷天数索圣作，坐使绿鬓成华颠。\n屠龙绝艺岂世用，仪凤至业非公专。\n洛阳有客金石坚，持议不屈难镵镌。\n园收独乐会真率，以劳校逸宁非偏。\n古称两忘化于道，此理岂不旷且然。\n折花持酒待公醉，乐至无声方得全。",
        "dynasty": "宋",
        "collection_info": null
    },
    {
        "title": "和朱簿对雪",
        "author": "韩维",
        "content": "公堂寂无事，默坐拥重裘。\n余霰竹上集，寒风日飕飕。\n哀鸿不停征，好鸟鸣相求。\n君能于此时，为我发新讴。\n上言有年庆，幸免刺史忧。\n下言美光景，宜以欢燕酬。\n名园抱城角，亭观俯清沟。\n松桂有佳色，芳梅朱白稠。\n晨昏傥霁止，当復从君游。",
        "dynasty": "宋",
        "collection_info": null
    },
    {
        "title": "置酒湖光亭示幕中诸君",
        "author": "韩维",
        "content": "东风不能和，朔雪屡成晦。\n置酒高亭上，豁与清景对。\n霏微远林表，萧散平湖内。\n稍急征雁群，偏凌舞姝态。\n为藩昧仁术，抚事增永慨。\n闾阎半无褐，畎亩方兴耒。\n幸祈阴沴消，庶卒丰年赉。",
        "dynasty": "宋",
        "collection_info": null
    },
    {
        "title": "送朱主簿",
        "author": "韩维",
        "content": "浮舟下东溪，春寒花未遍。\n共约征车行，復此华堂饯。\n人事多龃龉，临分阙芳燕。\n坐想竹间风，杂英纷如霰。",
        "dynasty": "宋",
        "collection_info": null
    },
    {
        "title": "后圃偶成",
        "author": "韩维",
        "content": "气昏聊止酒，讼简时闭阁。\n池红落花委，岸绿新蒲合。\n厌暄解重衣，息倦偃清榻。\n永日林下风，山禽响相答。",
        "dynasty": "宋",
        "collection_info": null
    },
    {
        "title": "寄题黄州德厚庵",
        "author": "韩维",
        "content": "达命斯顺受，务德其勉修。\n诚己有要道，兹外非所求。\n使君名是庵，可谓善自谋。\n端居若无营，志业日以休。\n心端物自正，化行速如邮。\n野闢岁有获，庭虚讼无留。\n民俗兴礼让，闾阎息姦偷。\n可以报上恩，可以嗣先猷。\n倘异于此道，则为是庵羞。",
        "dynasty": "宋",
        "collection_info": null
    },
    {
        "title": "燕诸生于内集堂作诗以勉之",
        "author": "韩维",
        "content": "济济众君子，庠序之冠冕。\n来燕升我堂，良用慰衰蹇。\n清言屏丝竹，善意陋肴膳。\n兹藩实故国，贤哲世多显。\n荀陈没已远，余迹竟未践。\n顾惭为政久，儒道不加阐。\n云飞乏孔翠，庙荐阙瑚琏。\n非期宠禄光，或虑志业浅。\n惟天傥有待，在己固当勉。\n临觞无以侑，相敦在诚善。",
        "dynasty": "宋",
        "collection_info": null
    },
    {
        "title": "次韵和崔朝散西湖避暑",
        "author": "韩维",
        "content": "人生苦炎歊，我所得萧爽。\n乔林无纤穿，好鸟不停响。\n冯轩纵遐瞩，万象归一掌。\n道心流水闲，世事浮云往。\n岂同中林士，所乐在膏壤。\n寄语同心人，金鳞当透网。",
        "dynasty": "宋",
        "collection_info": null
    },
    {
        "title": "和子华兄太素泛舟香菜门",
        "author": "韩维",
        "content": "霜髯照四坐，宛是商颜来。\n舟移一水远，楼对群峰开。\n谈笑尽永日，声利轻浮埃。\n既同剡溪往，亦类稽山回。",
        "dynasty": "宋",
        "collection_info": null
    },
    {
        "title": "又绝句",
        "author": "韩维",
        "content": "芙蓉落尽荷叶黄，西风测测梧桐凉。\n岁登讼息休吏早，林间独坐歌还乡。",
        "dynasty": "宋",
        "collection_info": null
    },
    {
        "title": "次韵和君实寄景仁",
        "author": "韩维",
        "content": "予年行七十，惟日就志昏。\n虽高鸿鹄举，尚困鷄鹜喧。\n壮心久已摧，弱羽不得翻。\n每诵少游言，顾惭下泽辕。\n蜀公有高志，谢事久杜门。\n扰扰世俗务，不復挂口论。\n群经杂图史，拥坐如周垣。\n上谈千载故，速若水注盆。\n客来必命酒，左右拱诸孙。\n虽无鼓舞懽，自喜谈笑温。\n仰高顾吾私，有类羝触藩。\n尚期蓬荜完，亦有桑榆存。\n近观敕子诗，尤见朋义敦。\n卜居近吾庐，指日驾君轓。\n构堂始云基，筑圃亦已樊。\n前知会合期，不惨离索魂。\n想像入第初，亲宾燕华樽。\n谈高一理会，体王百疾奔。\n共完天纯粹，岂识世诈谖。\n方笑司马翁，独乐守空园。",
        "dynasty": "宋",
        "collection_info": null
    },
    {
        "title": "效陶呈景仁",
        "author": "韩维",
        "content": "仲冬景气和，游步独徘徊。\n微痾忽消散，我兴在尊罍。\n东邻久废饮，百劝首不回。\n所忧在钟律，未致仪凤来。\n此志岂不佳，孤论良难裁。\n愿公少置之，起视瓮头醅。",
        "dynasty": "宋",
        "collection_info": null
    },
    {
        "title": "答梁大夫断求息缘以跻高跖兼简清臣大夫",
        "author": "韩维",
        "content": "人生会有本，本得求自忘。\n缘来与之俱，源壮流亦长。\n趋高顾为下，在得良已亡。\n金仙不吾欺，庄生助之扬。\n嗟我闻道浅，妄言岂非狂。\n缅怀终南山，紫翠峨宫墙。\n二贤谢尘滓，接翼参云翔。\n相望孰云远，共此爱日光。",
        "dynasty": "宋",
        "collection_info": null
    },
    {
        "title": "和朱少府",
        "author": "韩维",
        "content": "自我还故栖，再见炎与凉。\n朝游每含哺，昼坐常焚香。\n撷圃得奇艷，俯池鉴清光。\n不忧饥所驱，非为饱则扬。\n同里四三人，每过必命觞。\n浊醪无孤斟，嘉果有新尝。\n看舞雪翻席，度曲尘飞梁。\n桑榆傥徘徊，此乐未渠央。\n行止固有命，贵弃乃其常。\n与君酣且歌，幸世方欢康。",
        "dynasty": "宋",
        "collection_info": null
    },
    {
        "title": "次韵和景仁兄",
        "author": "韩维",
        "content": "既酬斯有酢，在礼犹可追。\n起劝孰曰狂，狂在捉白髭。\n白髭虽见捉，渌酒安可辞。\n歌童小如拳，聊以开公眉。",
        "dynasty": "宋",
        "collection_info": null
    },
    {
        "title": "次韵答景仁喜雨",
        "author": "韩维",
        "content": "凉云四向復，沴气一消沉。\n上天垂景贶，高秋霑喜霖。\n槁苗变新实，时菊抽芳心。\n聆君得意句，起我掉头吟。",
        "dynasty": "宋",
        "collection_info": null
    },
    {
        "title": "令绰泛舟潩河作诗诒之",
        "author": "韩维",
        "content": "投闲归里闾，幸与故人遇。\n情期夙所敦，邀迓已去屡。\n尚嫌城阙拘，未尽林壑趣。\n导河高其梁，轻舟具指顾。\n寒花黄被堤，秋实翠登俎。\n白鬚二三翁，相对无俗语。\n夷犹起遐想，恬旷绝近慕。\n适野讵有谋，登高亦非赋。\n信哉庄生言，忘我带与履。",
        "dynasty": "宋",
        "collection_info": null
    },
    {
        "title": "景仁示去岁所赋菊屏菊塔二诗辄以一篇答之",
        "author": "韩维",
        "content": "斯民去古远，日与巧僞迁。\n粲粲黄金花，揉屈同杯桊。\n列屏耸浮图，光彩生盘筵。\n匪惟悦群儿，爱咏及华颠。\n我欲叱园史，解结除其编。\n万物有本性，各使归自然。",
        "dynasty": "宋",
        "collection_info": null
    },
    {
        "title": "对雨独酌",
        "author": "韩维",
        "content": "褰帘雨正繁，附火寒已薄。\n修竹摇清音，芳梅绽朱萼。\n感此时运驶，对酒成独酌。\n多谢枝上禽，飞鸣慰寂寞。",
        "dynasty": "宋",
        "collection_info": null
    },
    {
        "title": "和玉汝弟感秋偶书",
        "author": "韩维",
        "content": "园林雨余清，碧色遍秋草。\n露叶委闲阶，风荷乱幽沼。\n晨昏爽气嘉，吾意欲轻矫。\n古来达道者，冥冥独见晓。\n四序虽代换，一物未尝老。\n况兹浮幼质，终非智人保。\n唯有至真界，日日无非好。\n岂同世俗情，妄计迟与早。\n矢诗勿庸多，万事一能了。",
        "dynasty": "宋",
        "collection_info": null
    },
    {
        "title": "题巽亭",
        "author": "韩维",
        "content": "薄阴散秋曦，爽气来孟月。\n慨然登兹亭，嘉观非远涉。\n径幽出深竹，栈峻跻危堞。\n身腾尘境外，心与空界接。\n前临潩波泛，却视隗峰列。\n来远得清飈，洒迥想飞雪。\n君家兄弟贤，问学继先业。\n横经咨老师，置醴延大耋。\n方从贤者乐，岂为游子设。\n诗人亦有言，佻达在城阙。",
        "dynasty": "宋",
        "collection_info": null
    },
    {
        "title": "和景仁除夜",
        "author": "韩维",
        "content": "六十復过六，逐物何当足。\n善恶两都忘，宁论择鱼肉。\n流光速于电，至道明如烛。\n孰谓吾庐卑，随时自凉燠。",
        "dynasty": "宋",
        "collection_info": null
    },
    {
        "title": "奉酬乐道",
        "author": "韩维",
        "content": "故人从我游，里闬非潇湘。\n文章老益壮，欲掩李杜光。\n新诗来连翩，奔走获与臧。\n调高岂能继，爱重如琳琅。\n春风动地来，急雨催群芳。\n梅蕊亦已落，坐看飞絮狂。\n谁能于此时，默默但退藏。\n且倾杯中物，莫顾腰下章。\n缓舞金缕衣，高歌玉炉香。\n白头自有乐，岂愧少年场。",
        "dynasty": "宋",
        "collection_info": null
    },
    {
        "title": "次韵奉答君实问禅",
        "author": "韩维",
        "content": "仲尼称无我，老氏贵不仁。\n存心一邻虚，去道万由旬。\n入俗权立圣，达空安取真。\n摩诘非有法，还公本来人。",
        "dynasty": "宋",
        "collection_info": null
    },
    {
        "title": "答李先生",
        "author": "韩维",
        "content": "众人张眼，我视明明。\n众人开口，我笑泠泠。\n百姓不我知，我与同醉醒。\n惟有北庵李家老，足智解语通人情。\n恐物盗我本真处，劝我闭口藏眼睛。\n翁意我甚愧，我语翁亦听。\n万物不是贼，我家门畜停。\n我劝李老莫忧惊，诈称强盗国有刑，太守行令当不轻。",
        "dynasty": "宋",
        "collection_info": null
    },
    {
        "title": "次韵答和乐道侍读给事",
        "author": "韩维",
        "content": "岁丰讼滋简，拙守容晏眠。\n起来视云景，春意亦已鲜。\n驱车望南城，精庐屹当前。\n华堂坐沈邃，迟日步暄妍。\n流览高僧壁，稽首金像莲。\n即事岂非适，感怀良慨然。\n宫藩与乡闬，早接二公贤。\n高文炳群宿，大论倾长川。\n尔来曾几时，急景凋朱颜。\n从容味真理，萧洒赋高篇。\n岂无安民策，坐惜成弃捐。\n尚期雅正音，入和熏风弦。\n余本岩壑姿，台阁缪见延。\n渊明亦有言，误落尘网间。\n命固有行止，理非可控搏。\n素髪纷已垂，行当挂吾冠。\n侧闻治林圃，栽插及晴天。\n芳芽吐膏壤，柔条擢暖烟。\n光景非我力，为君导鸣泉。",
        "dynasty": "宋",
        "collection_info": null
    },
    {
        "title": "次韵谢尉公靖同游北园五首  其一",
        "author": "韩维",
        "content": "我本岩壑人，何意裨衮阙。\n一从谴逐归，林下聊散髪。\n步堤得幽花，照水见新月。\n即此穷朝曛，平夷免歌蹶。",
        "dynasty": "宋",
        "collection_info": null
    },
    {
        "title": "次韵谢尉公靖同游北园五首  其二",
        "author": "韩维",
        "content": "阴阴乔木交，竦竦修竹翠。\n黄花与丹实，夹路何琐细。\n是辰雨新足，支策问田事。\n一感孤征鸿，泪落衣襟际。",
        "dynasty": "宋",
        "collection_info": null
    },
    {
        "title": "次韵谢尉公靖同游北园五首  其三",
        "author": "韩维",
        "content": "凿堤要水近，依竹任径斜。\n残叶时委地，晚笋犹穿沙。\n不知人间世，况论空中花。\n却思城市喧，阁阁鸣群蛙。",
        "dynasty": "宋",
        "collection_info": null
    },
    {
        "title": "次韵谢尉公靖同游北园五首  其四",
        "author": "韩维",
        "content": "今兹冬已孟，青林犹蔽野。\n爱此晴景嘉，置酒衡茅下。\n缅思陶公句，异代同潇洒。\n结庐在人境，而无车与马。",
        "dynasty": "宋",
        "collection_info": null
    },
    {
        "title": "次韵谢尉公靖同游北园五首  其五",
        "author": "韩维",
        "content": "九夏困炎毒，出门如探汤。\n不知此幽亭，俯仰皆清光。\n寒流给我濯，白云供我望。\n况有尊中酒，犹泛残菊香。",
        "dynasty": "宋",
        "collection_info": null
    },
    {
        "title": "奉和太素见诒",
        "author": "韩维",
        "content": "幸有新醪对新菊，莫嘆樽前光景促。\n请公更唱自为词，缓奏金丝续银烛。",
        "dynasty": "宋",
        "collection_info": null
    },
    {
        "title": "寄秦川马从事",
        "author": "韩维",
        "content": "往岁游西谒季长，陇云秦树胜风光。\n分题红叶蛮笺腻，对举流霞綵袖香。\n宴洽翠娥连象榻，夜寒娇凤泥银黄。\n未知早晚重携手，惆怅而今鬓已苍。",
        "dynasty": "宋",
        "collection_info": null
    },
    {
        "title": "春霁忆洛阳",
        "author": "韩维",
        "content": "少年结客洛阳时，闲傍东风驻马蹄。\n山色远饶潘岳宅，波光轻撼窈娘堤。\n花繁到处红如堵，酒好寻常醉似泥。\n頼有金台旧知己，应怜魂断虎牢西。",
        "dynasty": "宋",
        "collection_info": null
    },
    {
        "title": "云",
        "author": "韩维",
        "content": "抱石情虽久，为霖意若何。\n天心如见用，风力不消多。\n冷湿朝仙洞，寒迷宿鸟窠。\n飞扬终得路，曾入汉皇歌。",
        "dynasty": "宋",
        "collection_info": null
    },
    {
        "title": "雪",
        "author": "韩维",
        "content": "屏翳驱云结夜阴，素华飘堕恶氛沈。\n色欺曹国麻衣浅，寒入荆王翠被深。\n天上明河银作水，海中仙树玉成林。\n日高独拥鹴裘卧，谁乞长安取酒金。",
        "dynasty": "宋",
        "collection_info": null
    },
    {
        "title": "东郊",
        "author": "韩维",
        "content": "东郊丝雨破浮埃，绣骑寻芳两两来。\n十亩霜阴青翳目，一篙溪色碧于苔。\n林花泛日鶑求友，壠麦含风雉应媒。\n绿柳朱栏多酒市，杖头谁伴玉山颓。",
        "dynasty": "宋",
        "collection_info": null
    },
    {
        "title": "春朝",
        "author": "韩维",
        "content": "燕语闻多日，蚕眠过几宵。\n花深不辨蝶，柳暗欲迷桥。\n便面金环重，障泥玉勒骄。\n黄公酒垆上，谁贳阮孚貂。",
        "dynasty": "宋",
        "collection_info": null
    },
    {
        "title": "晚春",
        "author": "韩维",
        "content": "春晖东去月如弦，却拂凝埃敞北轩。\n几曲云屏空白昼，一帘花雨自黄昏。\n庭芜碧合阴虫息，窗树红稀斗雀喧。\n细忆旧欢都入梦，习家池上子山园。",
        "dynasty": "宋",
        "collection_info": null
    },
    {
        "title": "题余山人壁",
        "author": "韩维",
        "content": "一室闭香林，萧然物外心。\n棋声敲月重，屐齿印苔深。\n竹径茶烟细，山园锻树阴。\n会当逃世网，尘事缔朋簪。",
        "dynasty": "宋",
        "collection_info": null
    },
    {
        "title": "水阁",
        "author": "韩维",
        "content": "约略横云岛，栏干瞰玉渊。\n雨汀翘睡鹭，风树咽嘶蝉。\n绿髪莓苔地，红衣菡萏天。\n夜深三弄笛，月在钓鱼船。",
        "dynasty": "宋",
        "collection_info": null
    },
    {
        "title": "戏月",
        "author": "韩维",
        "content": "缺处还孤守，圆时亦独栖。\n何曾闻合璧，只见是如珪。\n桂子遗秋信，方诸寄夜啼。\n建章残漏促，又伴玉绳低。",
        "dynasty": "宋",
        "collection_info": null
    },
    {
        "title": "和曼叔",
        "author": "韩维",
        "content": "官路飘蓬奈别何，塞垣相见此情多。\n酒樽重喜为亲寿，华髪犹能继子歌。\n行树坐思新种色，断冰应泛晚来波。\n紫荆山下游从少，独把雕章醉后哦。",
        "dynasty": "宋",
        "collection_info": null
    },
    {
        "title": "长安留别七弟兼简刘郎",
        "author": "韩维",
        "content": "二年牢落坐回山，平日交亲梦寐间。\n关外相逢非素约，樽前一笑慰衰颜。\n匡衡沿牒朝廷远，王粲从军幕府閒。\n跋马题诗离绪乱，霜风萧飒鬓毛班。",
        "dynasty": "宋",
        "collection_info": null
    },
    {
        "title": "和原甫见送",
        "author": "韩维",
        "content": "德义良所慕，风霜轻此行。\n放歌留客醉，高咏见公情。\n祖帐重开席，郊原少驻旌。\n还知别后意，寂寞对柴扃。",
        "dynasty": "宋",
        "collection_info": null
    },
    {
        "title": "送吕寺丞",
        "author": "韩维",
        "content": "古有从军乐，人今衣綵行。\n春风骐骥健，朝日凤凰鸣。\n树远秦中道，花繁塞下城。\n篇章闻旧俗，当为放遗声。",
        "dynasty": "宋",
        "collection_info": null
    },
    {
        "title": "元日寄袁州仲文兄",
        "author": "韩维",
        "content": "前日都门尽鹢飞，秋风执别泪交颐。\n清朝远谪庸非命，直道终申自有时。\n佳句应因子卿赋，胜游仍共鹡鸰期。\n宜春台上春归早，谁伴花前酒一卮。",
        "dynasty": "宋",
        "collection_info": null
    },
    {
        "title": "九月十日游象之葆光亭寄曼叔",
        "author": "韩维",
        "content": "几负高阳约，蹉跎此岁华。\n论心看翠竹，感事对黄花。\n寒日悽征雁，清霜急暮鸦。\n临风一樽酒，回首意无涯。",
        "dynasty": "宋",
        "collection_info": null
    },
    {
        "title": "送戴处士还卢州",
        "author": "韩维",
        "content": "早识浮生妄，欣陪达士游。\n观心非本有，于法尚何求。\n煮茗林间寺，题诗湖上舟。\n还嗟别后夜，风雪拥貂裘。",
        "dynasty": "宋",
        "collection_info": null
    },
    {
        "title": "同子华仲连二兄游湖",
        "author": "韩维",
        "content": "浊酒非陶令，方池似习家。\n放舡风动柳，着岸水涵花。\n对影情无极，高歌兴转赊。\n群鸟思共济，何必问仙槎。",
        "dynasty": "宋",
        "collection_info": null
    },
    {
        "title": "象之席上赋得寒字",
        "author": "韩维",
        "content": "爱子林亭胜，高秋驻马鞍。\n梨红先着露，竹碧自生寒。\n惨戚伤多事，淹留强一欢。\n所嗟怯杯酌，不得倒吾冠。",
        "dynasty": "宋",
        "collection_info": null
    },
    {
        "title": "同曼叔化光游卞氏园",
        "author": "韩维",
        "content": "野圃无人到，秋风共子行。\n花临流水落，草上废台生。\n气晚才看菊，天寒不见鶑。\n幽闲固多味，浊酒讵须倾。",
        "dynasty": "宋",
        "collection_info": null
    },
    {
        "title": "和晏相公答张提刑州名诗三首 颂圣",
        "author": "韩维",
        "content": "文德绥中夏，威灵镇远夷。\n恩灵沧海润，基业泰山维。\n汉曲白麟应，虞韶丹凤仪。\n僞儒蒙景化，鼓舞庆淳熙。",
        "dynasty": "宋",
        "collection_info": null
    },
    {
        "title": "和晏相公答张提刑州名诗三首 讲德",
        "author": "韩维",
        "content": "上德钦明代，中阶翊亮司。\n夔龙曜勋业，鸾凤肃威仪。\n復古高文丽，为邦惠化绥。\n还当奉侯瑞，归辅太平基。",
        "dynasty": "宋",
        "collection_info": null
    },
    {
        "title": "和晏相公答张提刑州名诗三首 陈情",
        "author": "韩维",
        "content": "濠上蒙庄达，田中彭泽归。\n安能陈道德，直可景光辉。\n欣奉燕台集，恭陪汉相威。\n阳春回丽曲，清越满金徽。",
        "dynasty": "宋",
        "collection_info": null
    },
    {
        "title": "西湖雨中同公懿诸君饮",
        "author": "韩维",
        "content": "十月平湖上，繁霜藻荇空。\n柳枝横堕雨，波白细生风。\n水鸟飞幽碧，寒花折浅红。\n谁能尽一醉，灯火宿船篷。",
        "dynasty": "宋",
        "collection_info": null
    },
    {
        "title": "答临淄公见招",
        "author": "韩维",
        "content": "帝思元老付关西，公受兵符与命圭。\n应识疲羸须镇抚，便期愚散豫招携。\n汉家宫殿看龙首，秦地山川入马蹄。\n自愧不才多病者，空哦嘉句滞幽栖。",
        "dynasty": "宋",
        "collection_info": null
    },
    {
        "title": "独坐",
        "author": "韩维",
        "content": "雪屋生寒劲，风灯落烬频。\n惊号独过雁，默坐未眠人。\n世事存伤没，年华故换新。\n还将寂寞意，强与冻醪亲。",
        "dynasty": "宋",
        "collection_info": null
    },
    {
        "title": "过卞氏园亭",
        "author": "韩维",
        "content": "桃李郊扉静，东风拂面柔。\n偶陪连骑客，来作探春游。\n斜日池边树，轻云城上楼。\n不须花艷动，一醉且淹留。",
        "dynasty": "宋",
        "collection_info": null
    },
    {
        "title": "西轩会中与辛杨诸君同赋",
        "author": "韩维",
        "content": "一笑聊为适，非关事赏心。\n芳菲逐风尽，时序感人深。\n世事无多问，香醪且细斟。\n更须乘月色，潇洒坐中林。",
        "dynasty": "宋",
        "collection_info": null
    },
    {
        "title": "再游卞氏园亭",
        "author": "韩维",
        "content": "多谢春风意，残芳得我游。\n绿阴人去远，翠竹鸟啼幽。\n醉舞纷无次，狂歌漫不收。\n林间簇车马，欲去尚迟留。",
        "dynasty": "宋",
        "collection_info": null
    },
    {
        "title": "象之以山药见赠",
        "author": "韩维",
        "content": "龙山有游客，赠药满筠笼。\n叶渍沙泉碧，苗分石窦红。\n斸应侵晓露，来喜及春风。\n却笑丹砂远，卒勤勾漏翁。",
        "dynasty": "宋",
        "collection_info": null
    },
    {
        "title": "和象之同孔宁极游石桥且简宁极",
        "author": "韩维",
        "content": "春风杖藜客，同到石桥边。\n引袖披云木，携樽俯涧泉。\n岩花聊采摘，野器不雕镌。\n俯仰元和内，熙恬太古前。\n草心柔可绾，蒲叶密于编。\n涧麀来窥坐，沙鸥不改眠。\n蒙蒙桃李雨，幂幂薜萝烟。\n舞类雩祠日，吟非楚泽年。\n鱼跳闻急管，鸟语似幺弦。\n紫翠羞薇蕨，清香袭蕙荃。\n乱流时揭厉，微径巧萦穿。\n德义心诚服，山林性所便。\n敢令然诺负，直以事为牵。\n圯下履终跪，溱边裳且褰。\n春醪可益酿，况有帛戋戋。",
        "dynasty": "宋",
        "collection_info": null
    },
    {
        "title": "晏相公湖上泛舟赋",
        "author": "韩维",
        "content": "小雪未成寒，平湖好放船。\n水光宜落日，人意喜晴天。\n云薄翠微外，禽归莽苍前。\n上公宽礼数，清醉亦陶然。",
        "dynasty": "宋",
        "collection_info": null
    },
    {
        "title": "城西二首  其一",
        "author": "韩维",
        "content": "绣鞅金羁十里尘，共传恩诏乐芳辰。\n千重翠木开珍圃，百尺朱楼压宝津。\n御麦初长遮雊雉，宫花未识骇游人。\n自怜穷僻看山眼，来对天池禁籞春。",
        "dynasty": "宋",
        "collection_info": null
    },
    {
        "title": "城西二首  其二",
        "author": "韩维",
        "content": "西城驰道直如弦，百顷晴波御柳边。\n韶乐铿轰罗帐殿，春旗偃蹇近楼船。\n曲江未赐唐家燕，灵沼空思镐邑篇。\n几日金舆下阊阖，鱼龙奇戏出中渊。",
        "dynasty": "宋",
        "collection_info": null
    },
    {
        "title": "和仲连兄城上晚步",
        "author": "韩维",
        "content": "久积端居滞，聊为散步游。\n青苔跳怒黾，绿树矫鸣鸠。\n雨暗横舟浦，凉生调角楼。\n不妨乘晚兴，更尽水西头。",
        "dynasty": "宋",
        "collection_info": null
    },
    {
        "title": "和象之北轩书事",
        "author": "韩维",
        "content": "舍北多嘉树，重阴及四邻。\n清风常满竹，好鸟不惊人。\n图史无它物，讴吟佚此身。\n应容千里客，一醉倒冠巾。",
        "dynasty": "宋",
        "collection_info": null
    },
    {
        "title": "久雨奉怀象之九兄",
        "author": "韩维",
        "content": "萧洒崔居士，高闲养性灵。\n凉风满樽酒，永日一函经。\n竹色垂遮户，桐花开满庭。\n未嗟相见阔，交照本忘形。",
        "dynasty": "宋",
        "collection_info": null
    },
    {
        "title": "同士则游西湖",
        "author": "韩维",
        "content": "今日西湖好，来游未觉喧。\n柳枝风处乱，花艷暖中繁。\n桥远归人渡，舟移集鸟翻。\n何须更樽酒，道胜有清言。",
        "dynasty": "宋",
        "collection_info": null
    },
    {
        "title": "和象之河上见怀之作",
        "author": "韩维",
        "content": "一昨芳郊祖画轮，索居南北对残春。\n忽传河上相望意，未觉庵中独处人。\n几有高怀投绂冕，尚缘微禄走风尘。\n世间万事徒劳耳，清颍归来理钓纶。",
        "dynasty": "宋",
        "collection_info": null
    },
    {
        "title": "谒晁大夫庙",
        "author": "韩维",
        "content": "春草空庭绿，无人燕自飞。\n英魂传庙食，遗像俨朝衣。\n弊大谋何卒，才高祸所归。\n空令策画士，千古鉴危机。",
        "dynasty": "宋",
        "collection_info": null
    },
    {
        "title": "暮春游卞氏园",
        "author": "韩维",
        "content": "路出清阴下，残花着马蹄。\n过城春水静，度墅野桥低。\n池废青苹合，林深绿笋齐。\n流鶑知我恨，落日再三啼。",
        "dynasty": "宋",
        "collection_info": null
    },
    {
        "title": "游象之葆光亭因以寄之",
        "author": "韩维",
        "content": "东亭不到久，双桂长新梢。\n窗静虫收网，檐低燕护巢。\n晚花红自照，繁笋翠相交。\n清景成虚委，知君嘆繫匏。",
        "dynasty": "宋",
        "collection_info": null
    },
    {
        "title": "西轩雨中期象之夜话",
        "author": "韩维",
        "content": "积雨空堂暮，清宵独掩门。\n陈编徒自对，幽兴欲何言。\n碧草生墙角，丹花发竹根。\n聊持静者辙，一与道人论。",
        "dynasty": "宋",
        "collection_info": null
    },
    {
        "title": "晚过象之葆光亭戏呈一首",
        "author": "韩维",
        "content": "萧洒崔家宅，重门一径通。\n竹烟虚晚碧，花雨重秋红。\n傲睨怜苔石，徘徊俯桂丛。\n自期新月色，不为主人翁。",
        "dynasty": "宋",
        "collection_info": null
    },
    {
        "title": "送休上人之荆门玉泉寺",
        "author": "韩维",
        "content": "怜师真达者，于世了无求。\n万事沤起灭，一身云去留。\n楼台金地古，风雨玉泉秋。\n安得超尘网，相从物外游。",
        "dynasty": "宋",
        "collection_info": null
    },
    {
        "title": "游龙兴寺",
        "author": "韩维",
        "content": "空庭落叶赤，联步得幽寻。\n藓剥残碑字，尘昏古象金。\n菊烟凄晚秀，松日淡秋阴。\n南陌风埃满，禅关只自深。",
        "dynasty": "宋",
        "collection_info": null
    },
    {
        "title": "饮方君舍晚归",
        "author": "韩维",
        "content": "惨淡秋原思，归鞍暮向城。\n野风吹酒散，寒日上衣明。\n踯躅樵儿聚，喧呼猎骑轻。\n村醪处处熟，准拟数来行。",
        "dynasty": "宋",
        "collection_info": null
    },
    {
        "title": "谒汉高帝庙",
        "author": "韩维",
        "content": "魂魄应游沛，空嗟庙貌残。\n苍碑火剥裂，画壁雨阑干。\n帐幙虚风肃，松槐白日寒。\n升堂欲进拜，犹怯戴儒冠。",
        "dynasty": "宋",
        "collection_info": null
    },
    {
        "title": "雨过化光西斋",
        "author": "韩维",
        "content": "华屋衡茅接，闲门杖屦通。\n客来非载酒，君坐正书空。\n白菊晚霜后，青蔬寒雨中。\n从今日无事，来听竹窗风。",
        "dynasty": "宋",
        "collection_info": null
    },
    {
        "title": "颍桥会曼叔坐中写呈",
        "author": "韩维",
        "content": "朔雪清初霁，风生翠柏阴。\n星辰寒殿近，灯火夜堂深。\n坐爱温炉密，欢从浊酒斟。\n何当老吾里，杖屦日相寻。",
        "dynasty": "宋",
        "collection_info": null
    },
    {
        "title": "坐中呈宁极",
        "author": "韩维",
        "content": "归马繫庭柏，张灯开酒樽。\n留连遥夜饮，款曲故人言。\n清笑非无适，长歌未觉喧。\n它时相望意，雪屋倚云根。",
        "dynasty": "宋",
        "collection_info": null
    },
    {
        "title": "答方佑甫感怀见示之作",
        "author": "韩维",
        "content": "壮士何憔悴，寒郊独掩扉。\n有亲垂素髪，为客化缁衣。\n风雪灯生晕，尘埃剑失威。\n多惭佳句赠，无力助骞飞。",
        "dynasty": "宋",
        "collection_info": null
    },
    {
        "title": "同辛杨游李氏园随意各赋古律诗一首",
        "author": "韩维",
        "content": "腊近云容变，阳生日景添。\n偶然回晚辔，相与坐晴檐。\n水绿冰微泮，沙明雪尚霑。\n弄襟风力薄，着履土膏粘。\n惊鸟不成下，寒鱼犹在潜。\n翠深荒岸竹，黄折败池蒹。\n碍径藤梢曲，鈎衣棘刺铦。\n辞锋怜子淬，閒癖讵予砭。\n自以清谈胜，宁非乐事兼。\n春芳有近信，频此醉厌厌。",
        "dynasty": "宋",
        "collection_info": null
    },
    {
        "title": "自静教院晚步潩上",
        "author": "韩维",
        "content": "雪尽冈头路，风和腊后天。\n人安闲淡内，鸟下寂寥前。\n冻水晴初浪，荒城晚自烟。\n西桥车马急，归意尚留连。",
        "dynasty": "宋",
        "collection_info": null
    },
    {
        "title": "自城南濠上步月之葆光",
        "author": "韩维",
        "content": "厌踏尘中路，远寻濠上行。\n水声喧夜堑，月色满春城。\n衎衎交游乐，依依里巷情。\n优哉不知老，何暇慕轩缨。",
        "dynasty": "宋",
        "collection_info": null
    },
    {
        "title": "游北园赋",
        "author": "韩维",
        "content": "多病伤春客，经时独掩扉。\n偶随游骑出，已见落花飞。\n芳草微迎履，香风细弄衣。\n扁舟可载酒，便拟拍浮归。",
        "dynasty": "宋",
        "collection_info": null
    },
    {
        "title": "清明北园泛池舟中作",
        "author": "韩维",
        "content": "路绕高林尽，舟篷出近湾。\n鸟啼青竹影，人对绿波间。\n野色平当坐，春愁巧作颜。\n已知湖榭近，飞絮落班班。",
        "dynasty": "宋",
        "collection_info": null
    },
    {
        "title": "送王奉议知吴江县",
        "author": "韩维",
        "content": "闻说吴江上，长桥百丈虹。\n蚝粘能固本，人度若乘空。\n明委三秋月，清来万里风。\n君知此为政，名惠广无穷。",
        "dynasty": "宋",
        "collection_info": null
    },
    {
        "title": "孤雁",
        "author": "韩维",
        "content": "节物何催逼，翩翩不可留。\n枫丹湘渚暮，芦白楚江秋。\n隻影侵霜月，孤鸣入戍楼。\n天高云路杳，安稳过罗浮。",
        "dynasty": "宋",
        "collection_info": null
    },
    {
        "title": "陪宁极游南溪夜还山墅",
        "author": "韩维",
        "content": "南溪晚酌罢，归路笑言同。\n家在碧山下，人行清露中。\n鹊飞斜映月，虫响暗移丛。\n下马儿童喜，谁知为德公。",
        "dynasty": "宋",
        "collection_info": null
    },
    {
        "title": "字谷道中",
        "author": "韩维",
        "content": "驱车背河去，鷄犬几家村。\n山断春风急，云生野气昏。\n涉溪沙水乱，步径草花繁。\n谷口多幽思，青林啼鸟喧。",
        "dynasty": "宋",
        "collection_info": null
    },
    {
        "title": "同化光陪宁极之滍阳城",
        "author": "韩维",
        "content": "不踏南溪路，于今五换春。\n能来再联骑，还是旧游人。\n置酒真乘兴，谈经或入神。\n欢余不无愧，林壑未还身。",
        "dynasty": "宋",
        "collection_info": null
    },
    {
        "title": "之石桥",
        "author": "韩维",
        "content": "闻说西桥水树间，不辞驱马涉风烟。\n疏篱老屋临官道，瘦棘荒茅蔽石田。\n欲下鸣鸦盘木末，远来惊雉落山前。\n瓢中幸有村醪美，不怕春寒雨满川。",
        "dynasty": "宋",
        "collection_info": null
    },
    {
        "title": "临汝遇雨",
        "author": "韩维",
        "content": "回风萧飒过山西，一望平郊雨脚齐。\n但使农畴苏旱稼，敢辞客路踏春泥。\n暮投野寺明灯宿，声入幽窗绿树低。\n明日尘清洛阳道，呼童严驾候晨鷄。",
        "dynasty": "宋",
        "collection_info": null
    },
    {
        "title": "普明亭赋",
        "author": "韩维",
        "content": "杨柳飞花尽，樱桃结子成。\n蹊阴空凈绿，野艷有孤明。\n访古重来地，伤春独望情。\n幽禽亦何恨，百种向人鸣。",
        "dynasty": "宋",
        "collection_info": null
    },
    {
        "title": "列子庙",
        "author": "韩维",
        "content": "废垒荒祠古，空庭独树寒。\n精诚褰画帐，事迹问黄冠。\n晦昧尘笼墨，淋漓雨壁丹。\n冷风满帘隙，仙驭或盘桓。",
        "dynasty": "宋",
        "collection_info": null
    },
    {
        "title": "和晏相公答邵校勘",
        "author": "韩维",
        "content": "两朝典策成挥笔，二府勋庸在运筹。\n历践枯荣皆德举，重陪閒燕是恩留。\n康宁必有神明劳，萧洒真无世俗忧。\n早晚安车赐高退，碧嵩清颍从公游。",
        "dynasty": "宋",
        "collection_info": null
    },
    {
        "title": "和晏相公初春",
        "author": "韩维",
        "content": "春物华犹少，春风思已多。\n新黄先入柳，微绿自生波。\n酒兴潜倾倒，诗情暗揣摩。\n流年不须问，判作白头歌。",
        "dynasty": "宋",
        "collection_info": null
    },
    {
        "title": "和永叔病中寄诸君子",
        "author": "韩维",
        "content": "几日东风独掩门，忽传佳咏感芳辰。\n应缘高位须忧国，未必多情便负春。\n过眼只看花艷疾，惊心初见草芽新。\n狂吟烂醉无拘束，始信光阴属散人。",
        "dynasty": "宋",
        "collection_info": null
    },
    {
        "title": "依韵和冲卿槐花",
        "author": "韩维",
        "content": "翠葆连阴直，黄金布蕊齐。\n流尘一开眼，急节重含悽。\n蝶冷相携去，蝉清无数嘶。\n翻风随御水，带雨落秋泥。\n自喜凋零后，何嫌采掇稽。\n朝緌映晨入，游袂拂宵携。\n惨淡林烟早，轻明楼日西。\n临溪如有此，当似武陵迷。",
        "dynasty": "宋",
        "collection_info": null
    },
    {
        "title": "送沈学士知常州",
        "author": "韩维",
        "content": "毗陵今古号名州，况是风流得隠侯。\n吴岫稍迎双隼旆，洛尘凡敝几貂裘。\n预期庭下无嚚讼，还向樽前作艷讴。\n去去国门谁不羡，画船烟浪入清秋。",
        "dynasty": "宋",
        "collection_info": null
    },
    {
        "title": "和十侄喜象之来饮兼简龙阳孔先生",
        "author": "韩维",
        "content": "世事茫然剧转蓬，一樽何意与君同。\n从容谈笑皆尘外，恍忽游从似里中。\n还有桂华来静夜，稍惊梧叶下秋风。\n欲论归去令人愧，高卧襄阳有德公。",
        "dynasty": "宋",
        "collection_info": null
    },
    {
        "title": "重阳对雨招介甫",
        "author": "韩维",
        "content": "积潦行车绝，高舂闭户眠。\n萧条黄叶下，冷落菊花前。\n废卷怜佳节，衔杯想少年。\n君来慰愁坐，厩马疾于烟。",
        "dynasty": "宋",
        "collection_info": null
    },
    {
        "title": "答杨辛二君重阳对雨见寄",
        "author": "韩维",
        "content": "秋风吹雨入荒城，城下篱边菊艷明。\n佳节相从平日事，新诗遥寄故人情。\n浮沉薄宦非吾愿，俯仰流年只自惊。\n早晚郊扉收退迹，南阡北陌重逢迎。",
        "dynasty": "宋",
        "collection_info": null
    },
    {
        "title": "奉和府判学士景彝喜雪",
        "author": "韩维",
        "content": "朔风收尽冻云漫，细洒狂飘入夜寒。\n润浃土膏谣万俗，喜闻玉色舞千官。\n川原谁作呼鹰出，楼观朝宜跋马看。\n亚尹勤民流咏嘆，一章高唱掩幽兰。",
        "dynasty": "宋",
        "collection_info": null
    },
    {
        "title": "奉和介甫正月二日",
        "author": "韩维",
        "content": "春意来何早，干坤润泽中。\n雪明初照日，云断欲随风。\n世事蚊虻过，身谋雁鹜同。\n诸君亦诗酒，吾道未应穷。",
        "dynasty": "宋",
        "collection_info": null
    },
    {
        "title": "何龙图赴上秘阁同诸君赋诗",
        "author": "韩维",
        "content": "华阁岧峣冠道山，群公清晓集初筵。\n独持金印承新命，重对牙籤识旧编。\n英俊雍容欣接袂，文章疏阔愧怀铅。\n一时高会形风什，留作儒林故事传。",
        "dynasty": "宋",
        "collection_info": null
    },
    {
        "title": "和中道游金明池",
        "author": "韩维",
        "content": "出苑花光朱雪动，压波桥影綵虹摇。\n飞扬鶑燕惊高管，偃蹇鱼龙近画桡。\n早识浮名身外事，久判闲日醉中消。\n几年寥落同游伴，还喜春风并马镳。",
        "dynasty": "宋",
        "collection_info": null
    },
    {
        "title": "江亭晚眺",
        "author": "韩维",
        "content": "日下崦嵫外，秋生沆砀间。\n清江无限好，白马不胜闲。\n雨过云收族，天空月上弯。\n归鞍侵调角，回首六朝山。",
        "dynasty": "宋",
        "collection_info": null
    },
    {
        "title": "废烽台",
        "author": "韩维",
        "content": "耆老不可问，高台荆棘间。\n一时戎马散，千古暮鸦还。\n事往孤鸿断，人来落照閒。\n兴亡无限恨，惨淡对河关。",
        "dynasty": "宋",
        "collection_info": null
    },
    {
        "title": "和圣俞天津桥闻歌",
        "author": "韩维",
        "content": "飞雪朝来霁，朱楼月下过。\n绝云看丽构，裂玉堕清歌。\n醉烛轻摇箔，游鞍不动珂。\n回头少年乐，惨淡一悲哦。",
        "dynasty": "宋",
        "collection_info": null
    },
    {
        "title": "宿西京府署晚游东池",
        "author": "韩维",
        "content": "牢落悲春事，萧条作晚游。\n清光溢平沼，凉思近高楼。\n碧树森将合，朱栏渺若浮。\n公来慰羁寓，华月许移舟。",
        "dynasty": "宋",
        "collection_info": null
    },
    {
        "title": "游龙门归",
        "author": "韩维",
        "content": "洛浦残芳尽，来寻关塞春。\n青林横石阁，翠壁涌金人。\n涧草熏衣晚，松风落面新。\n愁驱向城骑，还踏九衢尘。",
        "dynasty": "宋",
        "collection_info": null
    },
    {
        "title": "宿绍隆院",
        "author": "韩维",
        "content": "东来鸣棹落河干，喜见孤幡佛树端。\n不谓尘埃走符檄，尚逢池榭拂衣冠。\n清风明月还相见，浊酒枯棋亦自懽。\n寄语京城骑马客，优游到底是闲官。",
        "dynasty": "宋",
        "collection_info": null
    },
    {
        "title": "绍隆池上对月",
        "author": "韩维",
        "content": "野月来何处，东池柳影深。\n微生水风力，稍散暝云阴。\n冷极萤沈草，明多鹊动林。\n欲知清绝兴，不寐有孤吟。",
        "dynasty": "宋",
        "collection_info": null
    },
    {
        "title": "野步",
        "author": "韩维",
        "content": "目倦风尘观，身疲鞍马行。\n春沙迎步润，山雪照怀清。\n冰水初消色，林鸦欲乳声。\n物华多感触，一动故园情。",
        "dynasty": "宋",
        "collection_info": null
    },
    {
        "title": "武牢道中",
        "author": "韩维",
        "content": "春寒驱传马，西度虎牢关。\n草树高低雪，烟云左右山。\n英豪攻战地，风物笑谈间。\n俯仰看今古，翛然百虑间。",
        "dynasty": "宋",
        "collection_info": null
    },
    {
        "title": "过邵先生居",
        "author": "韩维",
        "content": "竹坞斜开径，茅檐半卷书。\n幽闲入高卧，淡薄见平居。\n乱水随酾引，残花不扫除。\n因君动高兴，回首想吾庐。",
        "dynasty": "宋",
        "collection_info": null
    },
    {
        "title": "浴普静同江二李叔中道赋",
        "author": "韩维",
        "content": "夜来飞雨濯残芳，绿遍童童佛树行。\n把酒可劳悲暮节，振衣还自喜微凉。\n清帘不下轻扬燕，别院时来暗霭香。\n自是嵩阳欲归客，为公聊尽次公狂。",
        "dynasty": "宋",
        "collection_info": null
    },
    {
        "title": "冬夜",
        "author": "韩维",
        "content": "繁阴扫无迹，庭雪尚余光。\n屋背生寒月，林梢绡暗霜。\n昏瞳频废卷，悲泪易霑裳。\n却想故园夜，张灯宿草堂。",
        "dynasty": "宋",
        "collection_info": null
    },
    {
        "title": "同邻几原甫谒挺之",
        "author": "韩维",
        "content": "河面参差结冻凘，清风不展画船旗。\n偶驱羸马知何适，独过长桥问所思。\n可喜身闲亲浊酒，未忘心竞是枯棋。\n凭君莫唱阳关曲，自觉年来不能悲。",
        "dynasty": "宋",
        "collection_info": null
    },
    {
        "title": "宝奎殿前花树子去年与宋中道同赋今復答宋诗",
        "author": "韩维",
        "content": "长条飞动不依栏，淡粉浓朱巧作团。\n无语不辞终日立，有情曾是隔年看。\n春罗试舞衣新换，古锦藏诗墨未干。\n我为愁多悲节物，欲酬佳句泪霑翰。",
        "dynasty": "宋",
        "collection_info": null
    },
    {
        "title": "送河秘校鬲主簿良原",
        "author": "韩维",
        "content": "平时太学客，文藻士林传。\n憔悴尚一邑，声名空十年。\n风烟长夏始，关塞浊泾前。\n莫作归来嘆，将军好荐贤。",
        "dynasty": "宋",
        "collection_info": null
    },
    {
        "title": "奉同中道锁宿南宫思宝奎殿前花树子",
        "author": "韩维",
        "content": "曾见芳春二月时，弱枝繁萼动辉辉。\n难忘绝艷惊心丽，重惜良游与意违。\n好事几人能载酒，感时今日为霑衣。\n南宫老树无妍思，坐想东风绛雪飞。",
        "dynasty": "宋",
        "collection_info": null
    },
    {
        "title": "依韵和贡父见寄",
        "author": "韩维",
        "content": "早接英豪论，常多伯仲贤。\n风尘一会合，岁月几徂迁。\n禀性成樗散，干时类凿圆。\n论心谁合者，握手子欢然。\n经训开前古，谈辞屈老先。\n春游同烂漫，醉乐屡回旋。\n乐事嗟难久，离襟怅独偏。\n驱车清汝曲，佐幕紫嵩前。\n官兴惟高咏，人生得晏眠。\n丹铅涂旧史，杖屦接幽禅。\n嘆息春期失，淹留夕梦牵。\n非因传丽唱，何以慰劳悁。",
        "dynasty": "宋",
        "collection_info": null
    },
    {
        "title": "和原甫对月招江梅不至",
        "author": "韩维",
        "content": "尘事无时已，归休虑暂空。\n超飖广庭步，萧散葛衣风。\n默与清樽对，心期静者同。\n独怜新月色，百过达幽丛。",
        "dynasty": "宋",
        "collection_info": null
    },
    {
        "title": "和原甫立春日拜赐归不赴邻几会",
        "author": "韩维",
        "content": "上阁群公拜赐归，九衢春色遍熙熙。\n后房丝竹争相命，穷巷箪瓢亦我期。\n浊酒满樽聊混俗，嘉蔬登俎在随时。\n刘郎固自多幽思，门掩东风独赋诗。",
        "dynasty": "宋",
        "collection_info": null
    },
    {
        "title": "和邻几前岁同济川原甫赏阁后杏花今兹对之有怀二君",
        "author": "韩维",
        "content": "春风几日到蓬莱，仙伯初惊杏蕊开。\n绕树独听清夜漏，怀人空对昔年杯。\n坐怜珍赏同心隔，愁见新芳入眼来。\n欲折繁枝有所赠，九重丹禁照瑶魁。",
        "dynasty": "宋",
        "collection_info": null
    },
    {
        "title": "雪中同邻几出游",
        "author": "韩维",
        "content": "絮糅琼霏浩满空，平明骑马入春风。\n九重城阙寒光外，百万人家喜气中。\n不学闭门徒自洁，且欣携酒与君同。\n柳梢花甲从今始，便好寻芳下苑东。",
        "dynasty": "宋",
        "collection_info": null
    },
    {
        "title": "晚过邻几官舍三首  其一",
        "author": "韩维",
        "content": "炎日来休骑，红尘喜放船。\n波平凉洗马，树凈晚吟蝉。\n风至披襟后，云消倚拖前。\n潭心见华月，归意一留连。",
        "dynasty": "宋",
        "collection_info": null
    },
    {
        "title": "晚过邻几官舍三首  其二",
        "author": "韩维",
        "content": "车马东桥绝，凉风满夕轩。\n水声通沁苑，树色入夷门。\n每接渊明咏，常怀仲理言。\n沧洲如可约，杯酒会重论。",
        "dynasty": "宋",
        "collection_info": null
    },
    {
        "title": "晚过邻几官舍三首  其三",
        "author": "韩维",
        "content": "萧洒君官舍，从来可数来。\n养莲疏浊水，薙草出荒台。\n芡散初成籍，蒲长欲映杯。\n吾知蒋生径，不为俗人开。",
        "dynasty": "宋",
        "collection_info": null
    },
    {
        "title": "连日休务过邻几",
        "author": "韩维",
        "content": "广文自古无羁束，况復三逢着令休。\n纵酒不防官长駡，驱车聊过故人游。\n闲中日月随方罫，远外风云入小舟。\n准拟墙根菊花好，共乘清露赏高秋。",
        "dynasty": "宋",
        "collection_info": null
    },
    {
        "title": "和欧阳内翰内直对月见寄",
        "author": "韩维",
        "content": "新衔佳命上金銮，递直连初寝未安。\n霜气稍依罗幕重，月华先近玉堂寒。\n诏函裁罢骞灵凤，诗句书成舞瑞鸾。\n学省地閒清赏隔，怀贤空向斗杓看。",
        "dynasty": "宋",
        "collection_info": null
    },
    {
        "title": "和永叔内直晨出马上口占",
        "author": "韩维",
        "content": "天门朝日照崔嵬，车骑雍容下禁台。\n清景每将诗思遣，高情不为宠名回。\n山林岂要须长往，轩冕当知是傥来。\n欲与明公论出处，会乘飞雪旁金罍。",
        "dynasty": "宋",
        "collection_info": null
    },
    {
        "title": "和永叔思滁州幽谷",
        "author": "韩维",
        "content": "滁阳山水翳荒榛，公为开治物物新。\n自作嘉名遍华牓，连题秀句入青岷。\n泉声尚记岩寒夜，花思偏怜谷暖春。\n绝境坐驰高兴动，安能碌碌久风尘。",
        "dynasty": "宋",
        "collection_info": null
    },
    {
        "title": "和子华兄同永叔饮三班官舍兼约明日饮永叔家",
        "author": "韩维",
        "content": "视草名臣润色才，玉墀晨退共徘徊。\n朝廷无事文书省，台阁相欢笑语开。\n少厌赓酬停落笔，旋寻歌舞约衔杯。\n广文主簿官閒冷，不是诗情岂合来。",
        "dynasty": "宋",
        "collection_info": null
    },
    {
        "title": "寄题周着作江山县溪亭",
        "author": "韩维",
        "content": "结亭遐僻古江山，胜绝终为好事传。\n溪泛夜声来枕上，峰回午影过樽前。\n禽鱼旧识应相乐，花木亲栽益自怜。\n我抱沧洲未归恨，羡君生计有林泉。",
        "dynasty": "宋",
        "collection_info": null
    },
    {
        "title": "和永叔从驾谒景灵宫",
        "author": "韩维",
        "content": "驰道尘清生紫烟，帝临原庙拜衣冠。\n日华先向金舆动，霜气犹通玉仗寒。\n后骑绵裘明粲粲，侍臣瑶佩响珊珊。\n一闻佳句歌熙盛，不减都人夹路观。",
        "dynasty": "宋",
        "collection_info": null
    },
    {
        "title": "和子履再游李氏园",
        "author": "韩维",
        "content": "翠竹苍林颜色老，游人安得故时同。\n沾衣似对金城柳，握管翻悲楚水枫。\n新鬓旋惊吟后白，好花犹记折来红。\n须知世事徒劳耳，惟有清樽不负公。",
        "dynasty": "宋",
        "collection_info": null
    },
    {
        "title": "奉和杨直讲除夜偶书",
        "author": "韩维",
        "content": "杨公白首困青騧，坐对流阴颇自嗟。\n半夜星文穷斗次，平明春色遍人家。\n漫将愁思惊天运，好看新诗待物华。\n何日一樽相就醉，为君先探此园花。",
        "dynasty": "宋",
        "collection_info": null
    },
    {
        "title": "和周仲章出郊",
        "author": "韩维",
        "content": "万里青天洗曙霜，秋曦满眼对晴光。\n扫残遗秉川原静，折过寒花径隧荒。\n偶入名园逢漆吏，远寻香剎问支郎。\n浮生宠辱何须道，幸有田家浊酒尝。",
        "dynasty": "宋",
        "collection_info": null
    },
    {
        "title": "奉答宋中道服除还朝示亲友",
        "author": "韩维",
        "content": "喧然佳句落神都，哀此援琴尚有余。\n未见校文登子政，空传为赋似相如。\n道存固可轻华冕，谈进当知得异书。\n推毂贤豪非我事，所期诗酒乐朋裾。",
        "dynasty": "宋",
        "collection_info": null
    },
    {
        "title": "许昌道中",
        "author": "韩维",
        "content": "荒郊不可望，极目尽伤心。\n日薄不开冻，风凄还作阴。\n倦鸦飞趁马，寒犬吠依林。\n頼有瓢中酒，愁来一独斟。",
        "dynasty": "宋",
        "collection_info": null
    },
    {
        "title": "谒象之同诸君步之东禅院",
        "author": "韩维",
        "content": "二年憔悴走京尘，匹马归来访四邻。\n足滑旧谙城下径，眼明重见里中人。\n青蔬不没荒畦雪，翠柏常留野殿春。\n风物自如人事改，夕阳哀泪落衣巾。",
        "dynasty": "宋",
        "collection_info": null
    },
    {
        "title": "清涟矶独坐",
        "author": "韩维",
        "content": "绿篠清涟得钓矶，制名翻与实相违。\n沉鈎不忍潜鱼乱，回棹常侵宿鸟飞。\n林霭散余知月上，水风清极怯秋归。\n兴来诗就觞来尽，不信人间有是非。",
        "dynasty": "宋",
        "collection_info": null
    },
    {
        "title": "谢微之送鸭脚",
        "author": "韩维",
        "content": "拔尔蒿莱际，微根仅自支。\n劳心勤一溉，拭目待三移。\n秾李惭同列，芳橙合并枝。\n绛囊如有惠，莫忘赠君时。",
        "dynasty": "宋",
        "collection_info": null
    },
    {
        "title": "北园坐上探题得新杏",
        "author": "韩维",
        "content": "红蘤随风尽，团枝泣露光。\n叶深惊乍见，实小贵先尝。\n点缀怜余萼，飘零惜旧香。\n不须悲节物，且喜手中觞。",
        "dynasty": "宋",
        "collection_info": null
    },
    {
        "title": "送洵阳王令之官",
        "author": "韩维",
        "content": "离马嘶高树，郊原夏景深。\n还持长者政，往慰远人心。\n种黍侔千户，张鱼盛百金。\n江山永嘉咏，时寄草堂吟。",
        "dynasty": "宋",
        "collection_info": null
    },
    {
        "title": "答寄广信六弟",
        "author": "韩维",
        "content": "才见高帆落归艑，又携轻剑逐戎麾。\n步兵厨裏仍多酒，王粲军中不废诗。\n绝塞风烟通夕静，近关榆柳识春迟。\n花时不得同嬉赏，肠断东风把一卮。",
        "dynasty": "宋",
        "collection_info": null
    },
    {
        "title": "九日席上赋得茱萸",
        "author": "韩维",
        "content": "寥落霜园树，萸房独照秋。\n实兼兰佩结，香近玉卮浮。\n嗔蕊醒残醉，纫红感旧游。\n三英佳句在，殊喜继风流。",
        "dynasty": "宋",
        "collection_info": null
    },
    {
        "title": "和之美春日对酒",
        "author": "韩维",
        "content": "高轩怒马一憧憧，夫子端居寂寞中。\n绿酒细斟消暇日，朱弦缓拨对春风。\n官闲势利无从入，道胜纷华岂易攻。\n即此便堪遗万虑，可怜夸者自穷通。",
        "dynasty": "宋",
        "collection_info": null
    },
    {
        "title": "又和寒食感怀",
        "author": "韩维",
        "content": "絮飞丝堕满春阴，嘆息流光节物深。\n鷄鞠自喧游侠地，鶑花空思长年心。\n寂寥功业看孤剑，淡薄情怀寄素琴。\n我亦新来有华髪，并须携酒白头吟。",
        "dynasty": "宋",
        "collection_info": null
    },
    {
        "title": "答杨之美春日书怀依韵",
        "author": "韩维",
        "content": "久宦怜官薄，端居惜岁芳。\n世情徒枳棘，吾操自松篁。\n铁擿敷经暇，檀槽度曲长。\n浮沈归浊酒，感激见新章。\n守道言何固，安时志不忘。\n惭无推挽者，祝子寿而康。",
        "dynasty": "宋",
        "collection_info": null
    },
    {
        "title": "次韵和唐公北使途中见寄二首  其一",
        "author": "韩维",
        "content": "文史平居乐，尘埃少别心。\n都门开柳色，樽酒驻车音。\n汉节光华远，春风藻思深。\n一闻传丽句，清兴霭盈襟。",
        "dynasty": "宋",
        "collection_info": null
    },
    {
        "title": "次韵和唐公北使途中见寄二首  其二",
        "author": "韩维",
        "content": "残红着树春无几，怅望君家绿玉杯。\n美酒应容步兵醉，后堂先约戴崇开。",
        "dynasty": "宋",
        "collection_info": null
    },
    {
        "title": "史局坐寝戏呈崇文掌学士",
        "author": "韩维",
        "content": "闲官身散诞，饱食坐欹斜。\n永日槐阴静，清风葆鬓华。\n废书良愧马，落帽偶同嘉。\n此适谁知者，逢人莫浪夸。",
        "dynasty": "宋",
        "collection_info": null
    },
    {
        "title": "和景彝圣俞马上见槐花",
        "author": "韩维",
        "content": "天津南望两涯间，蓊若青云乍吐山。\n花叶相催何日已，尘埃不断几人闲。\n郎官萧洒裁诗丽，博士龙钟嘆鬓班。\n我独无诗亦无嘆，朝驱羸马暮知还。",
        "dynasty": "宋",
        "collection_info": null
    },
    {
        "title": "寄温州希用上人",
        "author": "韩维",
        "content": "炎尘满天地，怀子邈湖江。\n筑隠云峰乱，栖禅石树双。\n学禅仍慕孔，诗放欲兼庞。\n萧洒高吾兴，清风卧北窗。",
        "dynasty": "宋",
        "collection_info": null
    },
    {
        "title": "和六弟苦雨",
        "author": "韩维",
        "content": "雷激霆奔夜復晨，天街流潦没车轮。\n清风皎日收无迹，妖蜧顽蛟亦有神。\n洊至已惊占习坎，汨陈深恐败彝伦。\n苍生可念非吾力，漏屋颓垣不庇身。",
        "dynasty": "宋",
        "collection_info": null
    },
    {
        "title": "送思上人南归",
        "author": "韩维",
        "content": "尘埃不可久，归卧故山秋。\n荣利非其好，风骚得所求。\n晨征随社燕，夜宿近江鸥。\n闻子禅林胜，它年一繫舟。",
        "dynasty": "宋",
        "collection_info": null
    },
    {
        "title": "送李瑜屯田通判润州",
        "author": "韩维",
        "content": "耳熟江南胜事传，闻君官去便翛然。\n江流截楚红尘断，山势吞吴秀色连。\n紫蟹迎霜新受钓，黄花吹酒正当前。\n嗟予不得从斯乐，坐看秋风发画船。",
        "dynasty": "宋",
        "collection_info": null
    },
    {
        "title": "次韵和之美十日菊",
        "author": "韩维",
        "content": "孤根随地发，繁蕊破霜迟。\n但取凋零晚，何忧赏爱移。\n物情伤老大，人事阅兴衰。\n会有陶彭泽，清樽与重持。",
        "dynasty": "宋",
        "collection_info": null
    },
    {
        "title": "寄题刘仲更泽州家园",
        "author": "韩维",
        "content": "闻君有佳尚，买胜不论钱。\n径凿苍林藓，亭开翠壁烟。\n徙花穷洛谱，得石记唐年。\n数卷书盈万，言章木以千。\n晨昏板舆往，社腊燕觞传。\n予亦耽幽事，西风一慨然。",
        "dynasty": "宋",
        "collection_info": null
    },
    {
        "title": "奉和乔年馆宿",
        "author": "韩维",
        "content": "蓬莱仙构斗魁旁，递直初登汉署郎。\n云向城头收暝色，月从楼角放寒光。\n行看砌菊嗟残艷，坐对书芸袭暗香。\n景物过清浑不寐，素经雠罢得新章。",
        "dynasty": "宋",
        "collection_info": null
    },
    {
        "title": "又和馆西迎驾",
        "author": "韩维",
        "content": "宫树烟开敞禁扉，儒冠罗立望天威。\n霜清广殿鸣鞘肃，日上觚棱翠盖飞。\n玉勒帊鞍龙在御，锦衣腰剑士成围。\n暂来直舍支颐坐，却听箫韶辇路归。",
        "dynasty": "宋",
        "collection_info": null
    },
    {
        "title": "览杨乐道洛下诸诗",
        "author": "韩维",
        "content": "昔驱羸马望嵩云，正值嵩阳踯躅春。\n千古废兴都邑地，百年劳苦宦游身。\n曾耽胜事留连久，忽见新诗嘆息频。\n君欲买山能遂否，它时愿作社中人。",
        "dynasty": "宋",
        "collection_info": null
    },
    {
        "title": "和仲巽诮京尘",
        "author": "韩维",
        "content": "轻如游泛坌如驰，朝雨才暗暮即飞。\n常恐旱风增气势，却教晴日损光辉。\n衣缁京洛言何验，缨濯沧浪志尚违。\n此物无情君莫诮，九衢声利走轮騑。",
        "dynasty": "宋",
        "collection_info": null
    },
    {
        "title": "送石昌言归蜀",
        "author": "韩维",
        "content": "省署聊休直，皇恩许过家。\n朝廷宠儒雅，车骑有光华。\n行色星垣动，褒章宰树加。\n遥知蜀父老，夹道竞咨嗟。",
        "dynasty": "宋",
        "collection_info": null
    },
    {
        "title": "寄题苏子美沧浪亭",
        "author": "韩维",
        "content": "闻君买宅洞庭傍，白水千畦插稻秧。\n生事已能支伏腊，岁华全得属文章。\n骞飞灵凤知何暮，蟠蛰蛟龙未可量。\n莫以江山足清尚，便收才业傲虞唐。",
        "dynasty": "宋",
        "collection_info": null
    },
    {
        "title": "和邵兴宗再还馆",
        "author": "韩维",
        "content": "莫嗟华髪尚蓬瀛，自古儒生半滞荣。\n学似杨雄老天禄，才如严助厌承明。\n一箪聊喜安吾道，几骑当知达此生。\n闻说东郊可携手，能来从我并鞍行。",
        "dynasty": "宋",
        "collection_info": null
    },
    {
        "title": "送刘巽殿直官蜀",
        "author": "韩维",
        "content": "车马萧条西出门，怜君宦薄意能闲。\n并游多得贤豪士，久困独无憔悴颜。\n白酒园林休洛社，黄花风露见岷山。\n男儿荣滞古来有，收取功名晚节间。",
        "dynasty": "宋",
        "collection_info": null
    },
    {
        "title": "送卫真晏太丞",
        "author": "韩维",
        "content": "才名宰相子，二十取辞科。\n得县古称厉，登楼朝见涡。\n疲民劳赋役，静理足弦歌。\n八桧仙祠在，知君秀句多。",
        "dynasty": "宋",
        "collection_info": null
    },
    {
        "title": "同江谢王出郊",
        "author": "韩维",
        "content": "东郊二月天，寒尽未成暄。\n永日青丝骑，和风绿酒樽。\n径抽萱甲细，墙倚杏梢繁。\n烂醉谁知者，行歌入国门。",
        "dynasty": "宋",
        "collection_info": null
    },
    {
        "title": "寒食出郊",
        "author": "韩维",
        "content": "都门气象雨余佳，压尽风尘见草芽。\n日薄风和近郊路，朱红粉白远林花。\n堤开独去媻珊女，柳下相逢轻{车录}车。\n丝鬓未催樽酒在，不须辛苦问年华。",
        "dynasty": "宋",
        "collection_info": null
    },
    {
        "title": "送晁怀州学士  其一",
        "author": "韩维",
        "content": "儒馆雠书旧，侯藩请节行。\n山川犹古气，铙吹自春声。\n问俗怜雕瘵，颁条頼简平。\n从来寇河内，谁復继声名。",
        "dynasty": "宋",
        "collection_info": null
    },
    {
        "title": "送晁怀州学士  其二",
        "author": "韩维",
        "content": "退传清门世有才，使君嘉誉蔼中台。\n未甘文墨工雕篆，聊取圭符试剸裁。\n垄上劝耕春晼晚，山前闻笛月徘徊。\n明朝建隼临长道，回首仙庐拂斗魁。",
        "dynasty": "宋",
        "collection_info": null
    },
    {
        "title": "观音精舍期邻几未至",
        "author": "韩维",
        "content": "懒驱羸马傍朱门，来对祇园寂寞春。\n撩乱绕楼唯有燕，萧条垂箔更无人。\n未回山简池头马，空愧陶公顶上巾。\n留得清风满衣袖，为君吹尽鬓边尘。",
        "dynasty": "宋",
        "collection_info": null
    },
    {
        "title": "览邻几重游西池兼简和叔",
        "author": "韩维",
        "content": "积雨淹连骑，新波滟广池。\n喜闻重到客，更作復游诗。\n逐水无留絮，飘空有断丝。\n送春吾得地，一问故人期。",
        "dynasty": "宋",
        "collection_info": null
    },
    {
        "title": "奉同邻几对",
        "author": "韩维",
        "content": "时律迎阳近，天云带雪低。\n欲飞含气象，忽散失端倪。\n绛阙明先曙，清衢冻不泥。\n休祥占岁序，佳气动烝黎。\n矫若翔廱鹭，纷疑剥楚圭。\n晨昏檐影眩，壬丙辨方迷。\n贺瑞彤墀集，凌寒玉仗齐。\n御筵开省户，赐醴走宫奚。\n屋角悬珠网，林梢挂素霓。\n山号悲虎兕，渊伏怯龟蠵。\n哀响求群雁，喧啾得食鷄。\n饥鹰无近击，狂兔有新刲。\n感往悲时物，怀幽梦故栖。\n温炉期夜拥，杰阁想晨跻。\n验古闻牛目，投閒读马蹄。\n吾交情不薄，今日手同携。\n酒拨新醅酌，诗看本字题。\n优游无不可，何必剡中溪。",
        "dynasty": "宋",
        "collection_info": null
    },
    {
        "title": "照邻从予假韦苏州集因以诗致之",
        "author": "韩维",
        "content": "都官郎署老，平淡古人如。\n更觅苏州集，长依释子庐。\n室中无凈几，门外自华舆。\n为问萧疏意，如何善福居。",
        "dynasty": "宋",
        "collection_info": null
    },
    {
        "title": "送高寺丞宰岐上",
        "author": "韩维",
        "content": "墨绶垂腰底，怜君尚一同。\n人豪固秦俗，地古自豳风。\n春色鸣弦外，山光隠几中。\n定应传善政，不日到关东。",
        "dynasty": "宋",
        "collection_info": null
    },
    {
        "title": "答和叔见寄",
        "author": "韩维",
        "content": "清霜落堤水，知子戒归舟。\n蹭蹬蛟龙雨，翻飞鸿鹄秋。\n文章真自乐，得丧岂吾忧。\n南国江山好，裁诗寄少游。",
        "dynasty": "宋",
        "collection_info": null
    },
    {
        "title": "和永叔雪",
        "author": "韩维",
        "content": "浴凤池边雪舞风，题诗高揖杜陵翁。\n怀人共惜车音断，对酒须论盏底空。\n授简久虚梁苑候，引舟谁过剡溪中。\n今朝白雪闻君咏，千载风流未觉穷。",
        "dynasty": "宋",
        "collection_info": null
    },
    {
        "title": "和永叔雪",
        "author": "韩维",
        "content": "二十年来野逸身，懒能奔走傍埃尘。\n偶逢闾里闲游伴，同过丛林燕坐人。\n世事纠纷宁有尽，劳生萧散不妨频。\n晴阳缓辔殊多适，它日重来访道真。",
        "dynasty": "宋",
        "collection_info": null
    },
    {
        "title": "之雍丘舟中奉寄少述处士明叔公缊",
        "author": "韩维",
        "content": "柔橹咿哑画鹢东，翛然清兴不知穷。\n新秋草树轻凉外，落日帆樯远思中。\n人事感心怀素友，年华催鬓作衰翁。\n江湖旧约今仍负，肠断从南万里风。",
        "dynasty": "宋",
        "collection_info": null
    },
    {
        "title": "和三兄立冬祠太乙二首  其一",
        "author": "韩维",
        "content": "楼外阑班晓斗垂，霜晴宫瓦湿琉璃。\n珠幢羽节严仙仗，桂酒椒浆洁祠仪。\n寒气导迎通律管，神光飞动属坛壝。\n定闻贾傅开良对，天子斋居待受釐。",
        "dynasty": "宋",
        "collection_info": null
    },
    {
        "title": "和三兄立冬祠太乙二首  其二",
        "author": "韩维",
        "content": "曾为祝史趋真馆，屈指于今二十年。\n琪树瑶林成想像，直疑当日梦游仙。",
        "dynasty": "宋",
        "collection_info": null
    },
    {
        "title": "送刘景元观察守襄阳",
        "author": "韩维",
        "content": "荆州太守驾朱轓，宝笔题诗出御前。\n应厌笙歌消暇日，欲将才业效当年。\n千章翠木云间寺，百丈清江雪后船。\n看取古来良吏迹，苍碑突兀岘山巅。",
        "dynasty": "宋",
        "collection_info": null
    },
    {
        "title": "奉和仲通秋宴",
        "author": "韩维",
        "content": "参差天仗拂云台，雉尾分行剑佩来。\n万寿称觞臣节罄，九韶张乐帝颜开。\n班趋玉佩花相斗，舞入文茵雪屡回。\n疏贱恭承湛露赐，惭无辞藻咏康哉。",
        "dynasty": "宋",
        "collection_info": null
    },
    {
        "title": "又和史院晚出",
        "author": "韩维",
        "content": "新雨稍添清禁润，斜阳初下直庐明。\n方惭饱食无裨补，更作长廊百步行。",
        "dynasty": "宋",
        "collection_info": null
    },
    {
        "title": "奉和运判朝散登乐山亭",
        "author": "韩维",
        "content": "看山日日上孤城，不问云昏与雪晴。\n六六高峰长秀色，双双啼鸟忽春声。\n心惊流水光阴逝，身慕冥鸿羽翼轻。\n方促吏文严指使，不知诗兴坐中生。",
        "dynasty": "宋",
        "collection_info": null
    },
    {
        "title": "运判再以前韵见寄",
        "author": "韩维",
        "content": "突兀朱堂冠北城，云峰满目互阴晴。\n凭栏不负思山意，对酒何烦考鼓声。\n清话从容双麈秃，雕章温丽百金轻。\n归轩未必能相迟，梦绕西湖春水生。",
        "dynasty": "宋",
        "collection_info": null
    },
    {
        "title": "湖上饮",
        "author": "韩维",
        "content": "高秋水木变清光，荷叶干枯䆉稏黄。\n习静久安融子懒，乘欢聊发次公狂。\n未甘浊酒欺人老，深喜寒花入坐香。\n更谢林端新月色，留连归舫尽三觞。",
        "dynasty": "宋",
        "collection_info": null
    },
    {
        "title": "载酒过景仁东园",
        "author": "韩维",
        "content": "地胜依危堞，城高若半峰。\n衔觞惊岁序，候雪仰云容。\n不假猫滋竹，须防犬败松。\n顾惭文俗吏，游步蹑仙踪。",
        "dynasty": "宋",
        "collection_info": null
    },
    {
        "title": "和张太中馆于西湖",
        "author": "韩维",
        "content": "湖榭从来与众同，况于清晏奉群公。\n驱车即日趋翔凤，就馆初寒听过鸿。\n霜雪满髯仍自壮，珠玑落笔不知穷。\n太平鱼鳖今咸若，岂繫区区一老翁。",
        "dynasty": "宋",
        "collection_info": null
    },
    {
        "title": "和乐道",
        "author": "韩维",
        "content": "红旆重来镇故乡，吏民欢喜拂牙床。\n忽颁优渥垂天诏，仍许衰残守郡章。\n自笑木鷄犹独立，人嗟竹马漫相将。\n君皇念旧恩非浅，南北圭符各一方。",
        "dynasty": "宋",
        "collection_info": null
    },
    {
        "title": "和伯寿秘监",
        "author": "韩维",
        "content": "曾陪道论接清欢，屈指于今四十年。\n不用笙歌娱上客，直将风月待高眠。\n黄花一醉犹能否，白首相逢是偶然。\n便欲投冠结闲伴，家山况与碧嵩连。",
        "dynasty": "宋",
        "collection_info": null
    },
    {
        "title": "和曾令绰",
        "author": "韩维",
        "content": "卧病河桥与死滨，还家重喜见芳春。\n辅藩行释绥安重，仁里欣闻缔构新。\n危堞遍临双远岫，平湖不受一微尘。\n知君雅有超然兴，香火它年作社人。",
        "dynasty": "宋",
        "collection_info": null
    },
    {
        "title": "和子华兄喜雨",
        "author": "韩维",
        "content": "膏润涵濡万物中，欣然生意满和风。\n{扌嵌}飘先动吟毫紫，急洒疑催舞袂红。\n病手便甘千日醉，疲农又得一年丰。\n欢声定有歌尧壤，喜气遥瞻绕汉宫。",
        "dynasty": "宋",
        "collection_info": null
    },
    {
        "title": "奉同景仁九日宴相公新堂",
        "author": "韩维",
        "content": "高堂突兀里人惊，丞相规模固自宏。\n移石远分嵩峤色，凿池切放潩泉声。\n茱萸结佩聊同俗，鹦鹉传杯岂吝情。\n右席先生亦华构，便应次第落新成。",
        "dynasty": "宋",
        "collection_info": null
    },
    {
        "title": "对雪送花走笔况之",
        "author": "韩维",
        "content": "春阴黯黯压城低，乱扑帘帷细点衣。\n梅蕊更寒犹竞发，杨花未暖忽先飞。\n便思樽酒陪公议，敢望笙歌近使威。\n绝景坐嗟清燕隔，一篮朱白慰旋归。",
        "dynasty": "宋",
        "collection_info": null
    },
    {
        "title": "答赵县丞",
        "author": "韩维",
        "content": "止足常佳汉二臣，早思幽退谢朝绅。\n奉藩终乏三年最，学道才知一日真。\n目病懒将书卷展，心闲得近酒杯频。\n朝吟夕啸无厌斁，正頼贤宾与德邻。",
        "dynasty": "宋",
        "collection_info": null
    },
    {
        "title": "题卞大夫翠阴亭",
        "author": "韩维",
        "content": "新得亭名号翠阴，轩窗环合尽青林。\n定知野客先回顾，何处山禽自好音。\n池面有莲风气馥，城根多竹月华深。\n明年便作归来计，应许携樽与抱琴。",
        "dynasty": "宋",
        "collection_info": null
    },
    {
        "title": "通判郎中以州早休特形诗咏辄依元韵",
        "author": "韩维",
        "content": "颍水箕山一腐儒，麟符何幸玷恩除。\n未缘秕政休官去，真頼英贤接迹居。\n秀麦川原知雨足，清阴池馆爱春余。\n坐惭老拙无施用，空下斋帷学仲舒。",
        "dynasty": "宋",
        "collection_info": null
    },
    {
        "title": "依韵答钦之学士草堂见寄",
        "author": "韩维",
        "content": "白首徘徊玷善藩，惭君先解左鱼还。\n未同一笑清樽侧，独想高眠翠竹间。\n素节消余宁復壮，妄情休尽只余闲。\n田园雨足官无事，趣驾何妨慰病颜。",
        "dynasty": "宋",
        "collection_info": null
    },
    {
        "title": "伏蒙三哥以某再领许昌赋诗为寄谨依严韵",
        "author": "韩维",
        "content": "久陪法从常怀愧，再领乡州始觉荣。\n政事敢言前可继，宠光深见古为轻。\n预装白酒留春盎，旋剪红葩出洛城。\n两道况闻时泽足，不妨吟啸玉杯倾。",
        "dynasty": "宋",
        "collection_info": null
    },
    {
        "title": "化光殿丞谒告还里某数奉游集蒙赋诗道旧辄依元韵",
        "author": "韩维",
        "content": "定契多惭国士知，交欢重喜故人期。\n莫辞日嚼千觞酒，况值春归百卉枝。\n披竹共寻前会处，插花仍学少年时。\n词章褒纪明情重，坐讽行吟刻屡移。",
        "dynasty": "宋",
        "collection_info": null
    },
    {
        "title": "和君俞喜雨",
        "author": "韩维",
        "content": "一夜歊炎散烈风，清和从令气潜通。\n诚微敢谓天心应，政拙惟希岁事丰。\n便有欢声南亩俗，首传佳句少陵翁。\n心灰鬓雪无余愿，饱食安居与众同。",
        "dynasty": "宋",
        "collection_info": null
    },
    {
        "title": "奉答乐道",
        "author": "韩维",
        "content": "禁职台纲佚旧儒，青林华屋俨高居。\n炎天久隔挥犀论，暇日聊脂载酒车。\n雨逼秋容生户牖，风回凉思入襟裾。\n东朝第一推调护，圣主宁容久卧庐。",
        "dynasty": "宋",
        "collection_info": null
    },
    {
        "title": "和君俞偶成",
        "author": "韩维",
        "content": "窃比淮阳卧，幸非庄舄吟。\n政余无异事，物外得同心。\n遇兴倾浮蚁，投闲作戏禽。\n世间并出世，于我两沉沉。",
        "dynasty": "宋",
        "collection_info": null
    },
    {
        "title": "和太素同看梅花寄子华",
        "author": "韩维",
        "content": "寒林冻卉谁观者，繁艷清香自得之。\n天赋好花如有待，日寻幽径不知疲。\n未逢驿使空怀远，犹喜山翁亦好奇。\n昔岁一觞今一咏，共陶真意不为私。",
        "dynasty": "宋",
        "collection_info": null
    },
    {
        "title": "奉和乐道席上见诒",
        "author": "韩维",
        "content": "大隗山前一老翁，幸分州契接群公。\n饮豪肯放兵先北，论合须欣水必东。\n坐对华灯燃宝檠，行看红艷发珍丛。\n良辰胜事从兹始，嘉与吾民乐岁丰。",
        "dynasty": "宋",
        "collection_info": null
    },
    {
        "title": "奉酬君俞席上偶成",
        "author": "韩维",
        "content": "候月纱笼合，看梅翠幄开。\n满城均俗乐，同闬得君来。\n笑极时倾弁，欢狂欲倒罍。\n赋诗惭善祝，凡器岂公台。",
        "dynasty": "宋",
        "collection_info": null
    },
    {
        "title": "观灯市井之利得雨农田所急而二者不可以并时乃所愿灯彻而雨作也今幸得之辄次原韵以酬来贶",
        "author": "韩维",
        "content": "风回协气通青律，月破游氛上碧天。\n万盏华灯辉永夜，一犁甘雨报丰年。\n梅含宿润粧先试，荑展新桑手不拳。\n云势崇朝殊未已，坐看泽遍先垓田。",
        "dynasty": "宋",
        "collection_info": null
    },
    {
        "title": "再和乐道",
        "author": "韩维",
        "content": "凤凰台下芳林合，鸭子陂中绿水深。\n不惜清光输曲沼，欲将幽韵伴鸣琴。\n余波及晋良惭昔，春服沿沂正在今。\n洗耳濯缨何足道，愿同沉醉復高吟。",
        "dynasty": "宋",
        "collection_info": null
    },
    {
        "title": "奉酬君俞",
        "author": "韩维",
        "content": "夫君有奇尚，与世实相差。\n不饮三春酒，唯看九日花。\n名虽贤士籍，心自法王家。\n顾我何能尔，东风醉弁斜。",
        "dynasty": "宋",
        "collection_info": null
    },
    {
        "title": "和君俞春暮书事",
        "author": "韩维",
        "content": "举俗从多事，惟君独闭关。\n废觞岂为戒，开卷不妨闲。\n小雨清湖面，飞花乱席间。\n应怜狂太守，心不到灵山。",
        "dynasty": "宋",
        "collection_info": null
    },
    {
        "title": "次韵奉答四哥廷评欲垂访以诗为示",
        "author": "韩维",
        "content": "再临乡国两逢春，乞与优闲荷帝宸。\n德薄敢同商四老，论狂难预汉诸臣。\n行吟水际花粘履，燕坐林间絮点茵。\n早晚湖波照车马，为君酌酒鲙鲜鳞。",
        "dynasty": "宋",
        "collection_info": null
    },
    {
        "title": "次韵奉答君俞",
        "author": "韩维",
        "content": "闾里幽居几案前，迹虽相异意同然。\n禅书罢阅成端坐，讼牒希投得晏眠。\n情累已知超永劫，身名那復计当年。\n才疏政拙逢嘉岁，敢窃天功自谓贤。",
        "dynasty": "宋",
        "collection_info": null
    },
    {
        "title": "乐道示长句辄次韵",
        "author": "韩维",
        "content": "光阴不觉成陈迹，事变何尝有定期。\n身外闲愁无自入，饮中欢兴未全衰。\n编排暑后新投酒，检点秋来合唱辞。\n更欲邀君浮画舫，藕花菱蔓满西池。",
        "dynasty": "宋",
        "collection_info": null
    },
    {
        "title": "次韵君俞偶成  其一",
        "author": "韩维",
        "content": "我道非生灭，天时自去来。\n交亲常在席，醪酒不空罍。\n默坐唯听水，閒行忽见梅。\n何人同此适，君意亦悠哉。",
        "dynasty": "宋",
        "collection_info": null
    },
    {
        "title": "次韵君俞偶成  其二",
        "author": "韩维",
        "content": "雪意凝还解，冰纹结復开。\n林鸦时啸侣，城雉不忧媒。\n造适心无碍，忘机语绝猜。\n曹溪不欺我，何处有尘埃。",
        "dynasty": "宋",
        "collection_info": null
    },
    {
        "title": "奉和君俞佳雪二首  其一",
        "author": "韩维",
        "content": "老来事事皆抛尽，惟独忧民尚有心。\n深喜天公回气象，便同田父作讴吟。\n缘何更得闾阎暖，恨不偏于壠麦深。\n禅伯静中知我意，琅琅佳句玉其音。",
        "dynasty": "宋",
        "collection_info": null
    },
    {
        "title": "奉和君俞佳雪二首  其二",
        "author": "韩维",
        "content": "居尘不染先生意，与众同忧太守心。\n两处本来非异事，一时都把付高吟。\n忽惊瑞相家家遍，潜助春功日日深。\n拥鼻临池哦丽句，水泉风竹共清音。",
        "dynasty": "宋",
        "collection_info": null
    },
    {
        "title": "酬盈祖中散",
        "author": "韩维",
        "content": "勇脱尘冠尚壮年，高斋图史日萧然。\n不教歌舞家规在，善作文章世学传。\n道旧每思倾浊酒，仰高徒觉愧华颠。\n相君昔展西陂尽，好约春风放画船。",
        "dynasty": "宋",
        "collection_info": null
    },
    {
        "title": "和詹叔游庐山见寄",
        "author": "韩维",
        "content": "香炉峰色压群山，仰眺频欹使者冠。\n江面烟波摇紫翠，佛宫金碧照晴寒。\n密藏幽谷梅千树，散走鸣泉竹万竿。\n今日顿惊尘虑尽，一章佳句雪中看。",
        "dynasty": "宋",
        "collection_info": null
    },
    {
        "title": "东禅院坐上作",
        "author": "韩维",
        "content": "山林曾是自由身，岂合区区入世尘。\n萧散未能忘故态，优游聊喜及时春。\n闲中浊酒偏亲我，风外飞花欲趁人。\n多谢鸣鸠催对雨，坐惭无术粒斯民。",
        "dynasty": "宋",
        "collection_info": null
    },
    {
        "title": "次韵和李公达见寄",
        "author": "韩维",
        "content": "五分符竹尽吾乡，圣主恩私溢故常。\n揽辔岂能清北道，支筇时得问西堂。\n湖边冻柳生春意，月下晴梅动暗香。\n乘兴可能同一醉，闻君筋力尚坚强。",
        "dynasty": "宋",
        "collection_info": null
    },
    {
        "title": "答张念七得科见寄",
        "author": "韩维",
        "content": "少年初见一经横，籍籍文场蔼俊名。\n抗志直思追二祖，得官今乃后诸生。\n赐袍便欲欺芳草，贺酒犹能及落英。\n我亦林泉有归兴，待君吟啸乐昇平。",
        "dynasty": "宋",
        "collection_info": null
    },
    {
        "title": "和朱主簿游园",
        "author": "韩维",
        "content": "白首昏昏度岁年，忽闻春至便开颜。\n溪头冻水晴初涨，竹下名园昼不关。\n旋得歌辞教妓唱，远寻梅艷唤人攀。\n如今尚有官拘束，解组归来始是闲。",
        "dynasty": "宋",
        "collection_info": null
    },
    {
        "title": "和微之燕西湖",
        "author": "韩维",
        "content": "三月韶华大半过，好花零谢已无多。\n暮年光景如残梦，浮世尘劳付浩歌。\n游子有时眠岸草，啼禽终日在庭柯。\n白头不作垂鈎客，辜负春湖十里波。",
        "dynasty": "宋",
        "collection_info": null
    },
    {
        "title": "和微之喜雪",
        "author": "韩维",
        "content": "冻雨吹花六出成，高楼一见瓦□□。\n已惊密势昏群岫，更想余霖及列城。\n照水□□生秀气，跳枝喜鹊弄和声。\n曾陪舞蹈丰年□，□拥温貂梦帝京。",
        "dynasty": "宋",
        "collection_info": null
    },
    {
        "title": "和微之",
        "author": "韩维",
        "content": "庭讼萧然昼景清，每因闲暇接耆英。\n言诗屡奉从容论，对酒常怀淡泊情。\n解秩尚思嵩峤色，入朝还听禁钟声。\n怜君壮岁多留滞，不尽鹏抟九万程。",
        "dynasty": "宋",
        "collection_info": null
    },
    {
        "title": "登湖光亭",
        "author": "韩维",
        "content": "雪尽尘消径露沙，公家池馆似山家。\n翠痕满地初生草，红气通林未放花。\n匝岸平波清照雁，压城危榭斗回鸦。\n自惭白首犹圭组，此地年年赏物华。",
        "dynasty": "宋",
        "collection_info": null
    },
    {
        "title": "千叶梅",
        "author": "韩维",
        "content": "南园卉木遍春光，独爱琼葩掩众芳。\n不为雪摧缘正色，忽随风至是真香。\n未经采折携樽酒，忍见飘零入野塘。\n醉客为予簪白髪，栏边几作少年狂。",
        "dynasty": "宋",
        "collection_info": null
    },
    {
        "title": "曹通直以颜鲁公墨迹题辞乞诗刊石",
        "author": "韩维",
        "content": "临池余事得忠臣，白刃林中不动身。\n见义舍生安为己，怀谖保位独何人。\n英名在世长如日，遗像于今凛若神。\n一览精诚方自失，羞将累句刻苍珉。",
        "dynasty": "宋",
        "collection_info": null
    },
    {
        "title": "答张念五见寄",
        "author": "韩维",
        "content": "林泉萧洒逸平生，不识人间宠辱惊。\n美质自全荆璞贵，嘉名长共洛波清。\n身虽贫约非原病，诗为穷愁似孟精。\n命驾高踪久无继，一时风义独归程。",
        "dynasty": "宋",
        "collection_info": null
    },
    {
        "title": "闲房书事示五弟及诸侄等献肃公",
        "author": "韩维",
        "content": "老病归休得桶楼，吾庐萧洒乐天倪。\n北窗偃卧都何有，东阁过从亦自揆。\n碧桧轻烟无鸟咔，绿槐风细或蝉嘶。\n世间万事全如梦，岂得南华物我齐。",
        "dynasty": "宋",
        "collection_info": null
    },
    {
        "title": "次韵",
        "author": "韩维",
        "content": "势利拘牵无已时，超然真乐绝端倪。\n家风淡寂从今见，人事尘劳与我暌。\n门外旌旗犹坌拂，辕间款段已鸣嘶。\n何当解组如初约，直与西京二傅齐。",
        "dynasty": "宋",
        "collection_info": null
    },
    {
        "title": "和景仁之什",
        "author": "韩维",
        "content": "美疢随冰释，微阳应律生。\n严风散余燠，密雪暗深更。\n预喜衔杯集，当期策杖行。\n知公有新庆，金奏动皇情。",
        "dynasty": "宋",
        "collection_info": null
    },
    {
        "title": "桃花菊  其一",
        "author": "韩维",
        "content": "谁测天工造化情，巧将红粉傅金英。\n武陵溪上分佳色，陶令篱边得异名。\n不使秋光全冷淡，却教阳艷再鲜明。\n瓮头消息香醪熟，何必黄花便可倾。",
        "dynasty": "宋",
        "collection_info": null
    },
    {
        "title": "桃花菊  其二",
        "author": "韩维",
        "content": "霜女星娥不俗情，施朱点出浅深更。\n平泉记上遗嘉品，本草经中注别名。\n气得清凉开更早，色霑寒露久逾明。\n今朝樽酒来篱下，不为重阳为尔倾。",
        "dynasty": "宋",
        "collection_info": null
    },
    {
        "title": "次韵奉同景仁答微之",
        "author": "韩维",
        "content": "鸦腹灵砂养就丹，知公不復更衰残。\n洛川花下经春醉，潩水亭边尽日欢。\n白髪高吟思老笔，青娥嘉赠伫华鞍。\n淮阳过客如相问，莫道闲人姓范韩。",
        "dynasty": "宋",
        "collection_info": null
    },
    {
        "title": "览景仁君实议乐以诗戏呈景仁",
        "author": "韩维",
        "content": "少年议乐至颠华，作得文章载满车。\n律合凤鸣犹是末，尺非天降岂无差。\n劳心未免为诗刺，聚讼须防似礼家。\n一曲银簧一杯酒，且于闲处避风沙。",
        "dynasty": "宋",
        "collection_info": null
    },
    {
        "title": "奉和乐道",
        "author": "韩维",
        "content": "昔闻有客荐扬雄，清世文章又见公。\n奏赋独高天下士，辞荣远继古人风。\n怀贤不啻三秋久，置酒须期十日中。\n幸有红芳粧点在，可无多愧白头翁。",
        "dynasty": "宋",
        "collection_info": null
    },
    {
        "title": "和景仁湖中",
        "author": "韩维",
        "content": "繁花乱委茵铺锦，弱柳交垂绿作笼。\n竹影入波添旧翠，桥阴横岸见新红。\n临觞善谑如平日，落笔佳章有古风。\n早乏斯文华国体，更将何术代天工。",
        "dynasty": "宋",
        "collection_info": null
    },
    {
        "title": "去冬蒙君实示嘉篇懒拙不即修谢临书走笔深愧浼渎",
        "author": "韩维",
        "content": "南园百草雨中秋，把烛题诗寄驿邮。\n意重不辞终日看，韵强深愧隔年酬。\n登山屡赴幽人约，筑野犹稽圣主求。\n命驾幸无千里远，春湖舣楫待君游。",
        "dynasty": "宋",
        "collection_info": null
    },
    {
        "title": "寄题曹大夫栖真堂",
        "author": "韩维",
        "content": "闻君初欲挂冠缨，便构兹堂不日成。\n桐桧茂阴归后得，烟霞高兴坐中生。\n禅心皎月通宵静，诗思寒泉彻底清。\n十五年来饱闲散，纷纷人世自浮荣。",
        "dynasty": "宋",
        "collection_info": null
    },
    {
        "title": "冬日喜雨呈穉卿景仁",
        "author": "韩维",
        "content": "严冬温气袭人间，忽听繁声慰病颜。\n从律好风千里至，执权真令一朝还。\n顿抽陇麦全如揠，欲绽江梅已可攀。\n主尹勤民嘉岁望，径携歌鼓乐幽闲。",
        "dynasty": "宋",
        "collection_info": null
    },
    {
        "title": "次韵和相公九月八日所赐诗",
        "author": "韩维",
        "content": "丛头金菊层层闹，木末丹花艷艷红。\n美景岁时暌寿斝，流光朝暮阅疏钟。\n诗成洛社腾邮置，梦绕伊川捧杖从。\n早晚安车来就第，樽前重奏喜相逢。",
        "dynasty": "宋",
        "collection_info": null
    },
    {
        "title": "宴湖上呈穉卿",
        "author": "韩维",
        "content": "熠熠萤光草际流，及时高宴落霞洲。\n繁弦急管宜清月，细蕊浓芳艷晚秋。\n飞鹭欲来迎画舫，跳鳞如喜脱金鈎。\n知公加数为醇酿，应许闲官烂漫游。",
        "dynasty": "宋",
        "collection_info": null
    },
    {
        "title": "和曾令绰买宅贻景仁",
        "author": "韩维",
        "content": "久治孤学慕轲丘，投老还乡寡所求。\n蓬荜随缘安静默，林泉乘兴访深幽。\n高门此地成君志，方驾何时写我忧。\n白首故人知所待，一竿同钓鸭陂头。",
        "dynasty": "宋",
        "collection_info": null
    },
    {
        "title": "和安国天钵拈香",
        "author": "韩维",
        "content": "杖策乘缘利有生，闻风犹得耳根清。\n去年俱是凝然体，存殁徒伤妄者情。\n灵骨不随烟共尽，真心常与月孤明。\n世人欲识泥洹路，问取师今第几程。",
        "dynasty": "宋",
        "collection_info": null
    },
    {
        "title": "后园杂花特献辄书呈子华兄",
        "author": "韩维",
        "content": "向晚低云还作雨，稍寒飞雪又随风。\n新芽展尽枝头绿，落蘤飘成水面红。\n身外有名皆是妄，杯中无物未为通。\n扁舟少待暗阳放，西阁何妨一醉同。",
        "dynasty": "宋",
        "collection_info": null
    },
    {
        "title": "和子华兄方惜鶑声之晚今忽闻之",
        "author": "韩维",
        "content": "山鸟凡禽处处鸣，独怜清啭久无声。\n起从岩谷春风晚，飞过林塘霁日明。\n不为好音轻俗耳，自逢真赏动诗情。\n少年乐事今抛尽，节物催人只自惊。",
        "dynasty": "宋",
        "collection_info": null
    },
    {
        "title": "陪景仁赴况之湖上燕集遇雨",
        "author": "韩维",
        "content": "炎蒸消尽作浓阴，湖上兹游喜重寻。\n急雨洗开荷芰色，清风借出管弦音。\n凉生顿觉絺衣薄，欢至宁论酒盏深。\n善谑清谈都有适，过从所得在知心。",
        "dynasty": "宋",
        "collection_info": null
    },
    {
        "title": "和子华湖上避暑",
        "author": "韩维",
        "content": "堤边杨柳无穷碧，亭下芙蓉四面红。\n岛影低回明镜裏，荷香浮动绿樽中。\n清心不厌飞山雨，动髪时欣过水风。\n鼎足坐谈非俗侣，不归名教即真空。",
        "dynasty": "宋",
        "collection_info": null
    },
    {
        "title": "和昌言太中",
        "author": "韩维",
        "content": "眉秀瞳青却少容，精神强健几如公。\n相逢细雨开篱菊，自愧繁霜满鬓蓬。\n谈道远追西域祖，题诗今得少陵翁。\n锋车北去归何日，且愿从容一笑同。",
        "dynasty": "宋",
        "collection_info": null
    },
    {
        "title": "赠昌言太中",
        "author": "韩维",
        "content": "春风吹袂踰嵩岭，秋雨随轩过颖亭。\n达理偶同无剩语，论交虽晚便忘形。\n两株枯木同危坐，数朵寒花伴独醒。\n鸭子陂头好光景，几时重见聚华星。",
        "dynasty": "宋",
        "collection_info": null
    },
    {
        "title": "和子华湖上书事",
        "author": "韩维",
        "content": "清霜雕远木，潩水溢西陂。\n画鹢凌空界，鸣鸥矫翠漪。\n菊残犹可折，竹密不容窥。\n物我同真际，谁当惮四知。",
        "dynasty": "宋",
        "collection_info": null
    },
    {
        "title": "和况之提刑途中遇雪",
        "author": "韩维",
        "content": "云凝野旷接高低，切切寒侵使者衣。\n客路怳惊霜鬓改，家山回望玉觞飞。\n更添宿雨催花润，未放春雷起蛰威。\n柳色压堤清溜满，舣船持酒待君归。",
        "dynasty": "宋",
        "collection_info": null
    },
    {
        "title": "公时遗石榴",
        "author": "韩维",
        "content": "高冠趋尹君方掾，促席迎宾我已翁。\n交态不忘平日厚，歌声犹似少年工。\n映阶露菊秋吟苦，盈筥霜榴岁问通。\n每与东邻话知旧，白头强健几人同。",
        "dynasty": "宋",
        "collection_info": null
    },
    {
        "title": "同三兄安公亭看雨",
        "author": "韩维",
        "content": "高堂六月苦炎曦，雨逐轻雷过后池。\n水面凉生跳赤鲤，林端声寂语黄鹂。\n翠深岸篠无风乱，红重蔷薇到地垂。\n清景虽嘉欢意少，白头支策坐题诗。",
        "dynasty": "宋",
        "collection_info": null
    },
    {
        "title": "偶成寄曼叔",
        "author": "韩维",
        "content": "红芳落尽鸭陂边，白首伤春倍惨然。\n自愧闲官消永日，独吟佳句想当年。\n早休诸吏眠斋馆，时引双童上舞筵。\n闻说年来亦归兴，琳宫仙籍旧无员。",
        "dynasty": "宋",
        "collection_info": null
    },
    {
        "title": "和君俞岁暮偶成",
        "author": "韩维",
        "content": "冻水迎风解，芳芽逐日新。\n不惊身渐老，还喜物皆春。\n髪短频添雪，心虚不受尘。\n鷄豚如有燕，莫忘社中人。",
        "dynasty": "宋",
        "collection_info": null
    },
    {
        "title": "和景仁赋才元寄牡丹图",
        "author": "韩维",
        "content": "胜事常归蜀，奇葩又验今。\n仙官裁样巧，彩笔费工深。\n白岂容施粉，红须陋间金。\n不嗟珍赏异，千里见君心。",
        "dynasty": "宋",
        "collection_info": null
    },
    {
        "title": "登楼书事",
        "author": "韩维",
        "content": "病起思遐眺，兹楼寓一欢。\n烟芜连雨脚，秋稼入云端。\n惊鹭衔鱼起，饥鸦啄果残。\n凭谁图好景，画手世无宽。",
        "dynasty": "宋",
        "collection_info": null
    },
    {
        "title": "次韵君俞",
        "author": "韩维",
        "content": "世事真千变，年光又一新。\n举生皆是幻，熙我莫如春。\n啸傲盈樽酒，诗书满席尘。\n园林已芳意，悬榻待高人。",
        "dynasty": "宋",
        "collection_info": null
    },
    {
        "title": "积雨成雪呈子华",
        "author": "韩维",
        "content": "寒威暗袭春和去，坐拥重裘仅自温。\n对景直须忘适适，随机聊耳不言言。\n兴来一笑非缘酒，道本无忧岂在萱。\n欲与何人论此意，竹风松雪满西轩。",
        "dynasty": "宋",
        "collection_info": null
    },
    {
        "title": "和景仁",
        "author": "韩维",
        "content": "平池旋涨西山雨，密竹频惊北户风。\n垂箔屡销檀炷紫，出门时看杏梢红。\n酒成岂见甘而坏，花在须知色即空。\n只怪雕章今日至，不知清醉昨宵同。",
        "dynasty": "宋",
        "collection_info": null
    },
    {
        "title": "登城楼呈子华",
        "author": "韩维",
        "content": "麦苗黄熟稻苗青，饷妇耘夫笑语声。\n楼上清风帘箔静，田间白水鹭鸥轻。\n展亲会集从容乐，娱老讴吟放旷情。\n羽孽渐消民食足，更无余事计亏成。",
        "dynasty": "宋",
        "collection_info": null
    },
    {
        "title": "游曲水园和景仁",
        "author": "韩维",
        "content": "楼峻城千堞，堤长竹万竿。\n草芽生戢戢，花蕊落漫漫。\n走笔狂吟放，扶筇醉步跚。\n屡回宜舞袖，甘着堕游冠。\n野老来窥坐，沙禽不避观。\n两行桃艷暖，一道柳阴寒。\n纵棹非寻戴，掀车免效栾。\n官曹嗟倥偬，农事闵艰难。\n急景三春好，浮生几日欢。\n康强直行乐，此兴不应阑。",
        "dynasty": "宋",
        "collection_info": null
    },
    {
        "title": "又和子华",
        "author": "韩维",
        "content": "沉阴消尽见春和，初放扁舟泝绿波。\n水际踏青怜日暖，林间举白为花多。\n狂从田妇窥篱看，醉任家童刮鼓歌。\n年少纵欢饶点检，老欢终不挂谁何。",
        "dynasty": "宋",
        "collection_info": null
    },
    {
        "title": "同化光饮象之家",
        "author": "韩维",
        "content": "又从邻舍客，来折主人花。\n游处当年似，悲伤老去加。\n兴长歌易放，情密语无譁。\n归路生残月，春风醉袂斜。",
        "dynasty": "宋",
        "collection_info": null
    },
    {
        "title": "襄城道中怀曼叔",
        "author": "韩维",
        "content": "吾交作尉地，南望一淹留。\n岁月催人老，山川记子游。\n向城非昔勇，遇物更春愁。\n独喜高阳近，岚光逼马头。",
        "dynasty": "宋",
        "collection_info": null
    },
    {
        "title": "和谢主簿游西湖",
        "author": "韩维",
        "content": "云阴开剥日光穿，和气随风近酒船。\n湖面波清浑见底，楼头山碧自生烟。\n兴长不忍回孤棹，歌懒才能逐缓弦。\n因子樽前话归计，醉魂先到岘山边。",
        "dynasty": "宋",
        "collection_info": null
    },
    {
        "title": "景仁招况之闻用歌舞望门而反作此戏之",
        "author": "韩维",
        "content": "一夜严风结素波，盍簪宁避晓寒多。\n范滂揽辔方清俗，墨子回车岂恶歌。\n云外雁寒惊岁晚，林间鸦语弄春和。\n知君不久承宽诏，始奈红裙绿酒何。",
        "dynasty": "宋",
        "collection_info": null
    },
    {
        "title": "对雪看梅",
        "author": "韩维",
        "content": "持梅况酒诚为得，对雪看梅始见真。\n失素定应潜送腊，露红如欲巧矜春。\n神凝姑射今仍在，云覆巫峰晓更新。\n谁识仙家事严秘，舞妍妆靓不传人。",
        "dynasty": "宋",
        "collection_info": null
    },
    {
        "title": "襄柑分惠景仁以诗将之",
        "author": "韩维",
        "content": "荆州解绂十经春，迴梦青林绕汉滨。\n霜气轻寒催柑实，渚波余润作甘津。\n僧园采掇宁论数，客路奔驰竟占新。\n雪意垂收高会缺，分金聊助席间珍。",
        "dynasty": "宋",
        "collection_info": null
    },
    {
        "title": "答微之",
        "author": "韩维",
        "content": "南圃携樽数，西陂纵棹同。\n除书褒晚岁，归驭觞西风。\n节物萧条后，交游寂寞中。\n何时还一笑，池上舞惊鸿。",
        "dynasty": "宋",
        "collection_info": null
    },
    {
        "title": "和冲公上人",
        "author": "韩维",
        "content": "远色分诸岛，清光湛一陂。\n鸟行排夕照，竹影乱风漪。\n道体烦摩撮，禅心绝占窥。\n由来输范老，佛法不曾知。",
        "dynasty": "宋",
        "collection_info": null
    },
    {
        "title": "和盈祖中散见寄",
        "author": "韩维",
        "content": "朝言民事两无裨，谢病还家独掩扉。\n散髪时从溪叟乐，荷锄仍逐野农归。\n山当楼槛千螺髻，柳绕湖波万羽旗。\n鵰鷃逍遥各天分，抢榆何意着云飞。",
        "dynasty": "宋",
        "collection_info": null
    },
    {
        "title": "和景仁同游南园",
        "author": "韩维",
        "content": "喜公新就好林塘，方驾来游属盛阳。\n广厦阴凉迴暑气，平波炎赫变秋光。\n酒中未免分清浊，身外何曾校短长。\n地胜人高多乐事，须知洵美是吾乡。",
        "dynasty": "宋",
        "collection_info": null
    },
    {
        "title": "和三兄游湖",
        "author": "韩维",
        "content": "竹阴迴抱柳阴敷，石色青青润不枯。\n暂到已经风力劲，更清须待月轮孤。\n波涵天影迷高下，云覆山光变有无。\n暑退疾清人意健，纵吟狂醉是良图。",
        "dynasty": "宋",
        "collection_info": null
    },
    {
        "title": "和景仁探春  其一",
        "author": "韩维",
        "content": "山色青螺髻，清波绿鸭头。\n已欣春事起，那问岁阴流。\n玉蚁新浮盎，金鳞恰上鈎。\n衰年怯多酌，尤怕范家瓯。",
        "dynasty": "宋",
        "collection_info": null
    },
    {
        "title": "和景仁探春  其二",
        "author": "韩维",
        "content": "才疏非所用，身退此其时。\n静默安虚室，忧虞履薄凘。\n景和闻鹊稔，花近候梅知。\n杖履从兹数，非公孰与期。",
        "dynasty": "宋",
        "collection_info": null
    },
    {
        "title": "和况之",
        "author": "韩维",
        "content": "湖上和风艷翠漪，柳枝摇动草芽齐。\n珍禽綵翼嬉晴日，游女红裙上大堤。\n新试画船浮鹢首，却惭美盎乏驼蹄。\n喜君不负持杯约，正是桃花水满溪。",
        "dynasty": "宋",
        "collection_info": null
    },
    {
        "title": "和子华兄闻布谷声而鶑声寂然",
        "author": "韩维",
        "content": "杨花飞尽叶成阴，坐阅啼禽百种声。\n戴胜催耕当是月，杜鹃遗恨岂今生。\n及时燕乐风骚急，感物伤嗟老大情。\n自笑拙艰成底事，十年不听上林鶑。",
        "dynasty": "宋",
        "collection_info": null
    },
    {
        "title": "和景仁元夕  其一",
        "author": "韩维",
        "content": "月上朱楼角，风摇翠篠层。\n传声迴步辇，满目烂行灯。\n箫鼓千门沸，弓刀万马腾。\n诗翁怀盛事，眉雪惨霜棱。",
        "dynasty": "宋",
        "collection_info": null
    },
    {
        "title": "和景仁元夕  其二",
        "author": "韩维",
        "content": "禁户千通鼓，天街万点灯。\n怀君莹如玉，驱马不嫌冰。\n乐事看流俗，狂游记旧朋。\n回思真梦幻，不待访林僧。",
        "dynasty": "宋",
        "collection_info": null
    },
    {
        "title": "展江亭看海棠遇风",
        "author": "韩维",
        "content": "少陵昔日富辞华，愁见飘零万点花。\n写物高才从古少，伤春情绪此时加。\n恨无巧语谗风伯，直欲狂图繫雨车。\n莫怪晚来觞屡釂，白头判得醉流霞。",
        "dynasty": "宋",
        "collection_info": null
    },
    {
        "title": "送李宣德为县太原",
        "author": "韩维",
        "content": "昔叨符守访乡评，守节安贫得水名。\n道在莫嗟为邑晚，禄微须喜及亲荣。\n风吹白菊篱边别，雨落黄榆塞下行。\n善抚疲羸修分职，边庭无事正休兵。",
        "dynasty": "宋",
        "collection_info": null
    },
    {
        "title": "和君俞属疾见诒",
        "author": "韩维",
        "content": "密桐新篠昼阴阴，独想禅房燕□□。\n□□□□何者病，一尘不立本来心。\n生涯易足惟高枕，物累难除是苦吟。\n乘兴几时回杖履，后池泉溜有余音。",
        "dynasty": "宋",
        "collection_info": null
    },
    {
        "title": "和太素喜景仁新宅",
        "author": "韩维",
        "content": "处仁由智古常然，贤者宁同聚所寰。\n植木便知如渭水，结茅仍得见箕山。\n杯深不许嘉宾诉，花小须防稚子攀。\n投绂归来无异事，许公诗酒断生还。",
        "dynasty": "宋",
        "collection_info": null
    },
    {
        "title": "况之席上作",
        "author": "韩维",
        "content": "桐叶翻飞荷芰香，好风吹暑作清凉。\n便惊帘幕生秋气，径促金丝尽羽觞。\n浮世已谙身是幻，高歌莫笑老仍狂。\n知君不久还符竹，烂醉犹须教十场。",
        "dynasty": "宋",
        "collection_info": null
    },
    {
        "title": "和昌言谒见景仁所居话及洛事",
        "author": "韩维",
        "content": "重迁岂是贤人累，乐内非期俗子夸。\n万瓦生烟新起第，一经消日旧传家。\n浮舟共爱清湖色，披竹时寻曲水涯。\n未信闲中无事役，隔年贪看别都花。",
        "dynasty": "宋",
        "collection_info": null
    },
    {
        "title": "和贡甫",
        "author": "韩维",
        "content": "十年灯翳视浮荣，兀坐翛然槁木形。\n别后情怀非往日，老来光景似流星。\n厚恩未报心徒赤，多病何从髪復青。\n一览雕章思旧好，忽如醒病得初酲。",
        "dynasty": "宋",
        "collection_info": null
    },
    {
        "title": "赏梅花有怀曼叔",
        "author": "韩维",
        "content": "逍遥堂下去年梅，还向春来撩乱开。\n白髪每思同泛客，红芳应怪久停杯。\n鸭头新浪暌游泛，鹭羽遗民寄剸裁。\n闻说铃斋多暇豫，何时度曲逐风来。",
        "dynasty": "宋",
        "collection_info": null
    },
    {
        "title": "送曹大夫归家",
        "author": "韩维",
        "content": "飞尽杨花见绿阴，飘然轻盖返家林。\n野堂泥落归双燕，纹簟风清戏一禽。\n秀麦柔桑皆有望，高轩华衮久无心。\n知君自得闲中乐，早寄新诗别后吟。",
        "dynasty": "宋",
        "collection_info": null
    },
    {
        "title": "寄微之通议",
        "author": "韩维",
        "content": "十五年来自在身，晴天万里见孤云。\n闲中密迹常同俗，老去忠言尚爱君。\n一坐精神归素髮，两行歌舞避红裙。\n早梅时节华灯夜，日伫车公共醉醺。",
        "dynasty": "宋",
        "collection_info": null
    },
    {
        "title": "和宋中散寄题景仁新池",
        "author": "韩维",
        "content": "北顾兴王府，东瞻象日畿。\n稻塍常借润，黍尺讵能晞。\n鹭浴菖芽短，鱼跳荇菜肥。\n乐亭初置酒，试舞旋裁衣。\n逸冀相从老，冥鸿自在飞。\n月游刳小艇，雨钓筑新矶。\n栽插期春事，追游惜晚晖。\n气同均我尔，道胜绝从违。\n安燕兴棠棣，艰勤陋采薇。\n如何宋中散，留滞不成归。",
        "dynasty": "宋",
        "collection_info": null
    },
    {
        "title": "范公新池",
        "author": "韩维",
        "content": "忘机人似汉川阴，取友从来亦断金。\n华屋万楹开里第，清池十顷是家林。\n笙歌喧甚犹能默，觞斝飞余不废吟。\n便欲与君从此适，藕花风外一披襟。",
        "dynasty": "宋",
        "collection_info": null
    },
    {
        "title": "和景仁喜晴",
        "author": "韩维",
        "content": "浓阴开积晦，和气散余凄。\n碧爱城阴草，红知花下泥。\n啼鷄一声尽，归雁数行低。\n溪路桃争发，须防去棹迷。",
        "dynasty": "宋",
        "collection_info": null
    },
    {
        "title": "黄葵花  其一",
        "author": "韩维",
        "content": "池上朝来玉露零，檀心先向日边倾。\n侧金巧样新成盏，蒸栗温姿始号琼。\n芍药未应推艷品，牡丹须合避姚名。\n秋花碎琐谁能数，醉眼逢君亦自明。",
        "dynasty": "宋",
        "collection_info": null
    },
    {
        "title": "黄葵花  其二",
        "author": "韩维",
        "content": "春花夏蕊已飘零，秀出秋芳一朵倾。\n禀赋定应全得土，遮围须合尽雕琼。\n鹄衣照水匀颜色，仙袂无尘莫壮名。\n应笑菊花妍意少，篱边冷落伴渊明。",
        "dynasty": "宋",
        "collection_info": null
    },
    {
        "title": "和微之宴景仁新第",
        "author": "韩维",
        "content": "华构经营不日成，宛如图画着丹青。\n温貂密坐浮香篆，绿蚁盈斟照弁星。\n得地新篁皆袅袅，凌霜修桧自亭亭。\n祝公眉寿长康乐，不学痴人事醉醒。",
        "dynasty": "宋",
        "collection_info": null
    },
    {
        "title": "寄侯官知县吕宣德",
        "author": "韩维",
        "content": "鸭子陂边昔并游，别来频见藕花秋。\n十年已惯身萧散，百里空嗟手滞留。\n道在岂常忘塞马，机閒真可伴沙鸥。\n平时几案应多暇，还有妖歌近耳不。",
        "dynasty": "宋",
        "collection_info": null
    },
    {
        "title": "和微之宴张大夫家园",
        "author": "韩维",
        "content": "郎官高会一时贤，胜践幽栖近接联。\n敢论怀黄夸故国，聊欣垂白上华筵。\n同心况是论交旧，二首何疑贵老年。\n东里作诗成故事，明珠当尽落吾前。",
        "dynasty": "宋",
        "collection_info": null
    },
    {
        "title": "和王都尉",
        "author": "韩维",
        "content": "乘槎天上客，脱帽酒中仙。\n谈笑非俗韵，欢欣忘我年。\n浩歌轻白雪，密意得青莲。\n诗就西楼月，留为好事传。",
        "dynasty": "宋",
        "collection_info": null
    },
    {
        "title": "和子华安国明空颂",
        "author": "韩维",
        "content": "欲识真空理，须明动用间。\n色心全不碍，生死岂相关。\n卷箔凉风动，焚香昼景閒。\n回头大行路，满目是青山。",
        "dynasty": "宋",
        "collection_info": null
    },
    {
        "title": "和三兄晚饮",
        "author": "韩维",
        "content": "乍去炎氛浊暑中，高怀幽事不如穷。\n乍怜老竹梢云碧，已见新梨着露红。\n回雪舞腰来洛浦，仰天歌韵有秦风。\n雄图壮节消磨尽，所得清樽一笑同。",
        "dynasty": "宋",
        "collection_info": null
    },
    {
        "title": "送辛十七作尉盐城",
        "author": "韩维",
        "content": "少年嘉誉冠诸生，白首青衫仅有成。\n千里辛勤州县职，一觞凄惨里闾情。\n家临颍水花催发，柳绕长堤絮扑行。\n寸禄折腰何必去，道存心在即渊明。",
        "dynasty": "宋",
        "collection_info": null
    },
    {
        "title": "棣华堂",
        "author": "韩维",
        "content": "锦衣赍钺耀当年，心在王家迹在边。\n论议每先诸将勇，规模仍袭仲兄贤。\n一朝华栋飞翚动，四坐清觞插羽传。\n欲赋酬章惭懦武，白头终日诵尘编。",
        "dynasty": "宋",
        "collection_info": null
    },
    {
        "title": "和十一侍郎",
        "author": "韩维",
        "content": "地传槐大井泉深，昔侍先庭此镇临。\n奉使共成三世泽，思亲还怆百年心。\n怀金岂足骄颜氏，抱瓮徒劳拙汉阴。\n抖擞尘中千万虑，海风高处坐披襟。",
        "dynasty": "宋",
        "collection_info": null
    },
    {
        "title": "送门客李秀才赴省试",
        "author": "韩维",
        "content": "伤思易子闻前戒，务学求师是至言。\n岂有车鱼延上客，欲将诗礼示诸孙。\n青衿散后人千里，黄菊开时酒一尊。\n壮岁雄图当自勉，未应长啸入苏门。",
        "dynasty": "宋",
        "collection_info": null
    },
    {
        "title": "累日不到中园晚步闲咏",
        "author": "韩维",
        "content": "南陌西陂趁物华，归来扶杖重咨嗟。\n绿罗浅淡新开叶，红玉玲珑半谢花。\n泉溜拍池初跳鲤，柳枝含雨不胜鸦。\n啼禽亦有伤春恨，百种鸣声到落霞。",
        "dynasty": "宋",
        "collection_info": null
    },
    {
        "title": "和子华同程中散燕湖上",
        "author": "韩维",
        "content": "林塘潇洒夏阴初，翠窦红芳助燕娱。\n不用俗音流乐府，自期仙御下蓬壶。\n金跳巨鲤开纹浪，雪洒群鸦度绿梧。\n日落人归尤胜绝，篮舆回首尽城隅。",
        "dynasty": "宋",
        "collection_info": null
    },
    {
        "title": "和景仁寒食",
        "author": "韩维",
        "content": "韶华已过半，感嘆固多同。\n万室初藏火，千花竞笑风。\n林光高蔼蔼，山气远葱葱。\n洒泪松阡里，伤心白髪翁。",
        "dynasty": "宋",
        "collection_info": null
    },
    {
        "title": "和景仁同稚卿湖光亭对雪",
        "author": "韩维",
        "content": "共喜忘怀势利间，每逢嘉景便开颜。\n梅花冒雪轻红破，湖面先春嫩绿还。\n浮蚁浓来当为釂，冥鸿高举不须攀。\n我惭习气欢狂在，未及仙翁一纪闲。",
        "dynasty": "宋",
        "collection_info": null
    },
    {
        "title": "和仲巽在高阳日作诗见怀而不见寄",
        "author": "韩维",
        "content": "常记当年并马鞍，翛然无事世尘间。\n独怜交契如君少，仍喜官曹共我闲。\n却顾旧游空岁月，欲传佳句邈河关。\n从今会合尤须数，此别相看鬓已斑。",
        "dynasty": "宋",
        "collection_info": null
    },
    {
        "title": "王岩叟招饮南园",
        "author": "韩维",
        "content": "翠木珍丛百亩间，我来虽晚及春残。\n未嗟流景飘蓬疾，犹喜余芳对酒看。\n斜照舒迟明埤堄，清阴迢递覆栏干。\n凭君莫剪高花尽，留插游人醉后冠。",
        "dynasty": "宋",
        "collection_info": null
    },
    {
        "title": "谢尧夫寄新酒",
        "author": "韩维",
        "content": "故人一别两重阳，每欲从之道路长。\n有客忽传龙坂至，开樽如对马军尝。\n定将琼液都为色，疑有金英借密香。\n却笑当年彭泽令，篱边终日嘆空觞。",
        "dynasty": "宋",
        "collection_info": null
    },
    {
        "title": "寄致仕李洵大夫",
        "author": "韩维",
        "content": "买得田园便退身，世间今作自由人。\n不争路上风波静，无相光中日月新。\n红叶委阶非异物，碧峰当户见全真。\n知君未放狂心歇，兴在陶公漉酒巾。",
        "dynasty": "宋",
        "collection_info": null
    },
    {
        "title": "送海印住香严颂",
        "author": "韩维",
        "content": "枕石漱流尘外趣，随缘应物谷中声。\n更无宾主能酬对，自有儿孙可使令。\n万古清风归法语，一轮明月伴经行。\n鰲山成道知何日，时伫雷音警妄情。",
        "dynasty": "宋",
        "collection_info": null
    },
    {
        "title": "宴逍遥堂",
        "author": "韩维",
        "content": "朱颜绿鬓尽才良，永日逍遥宴此堂。\n乐事已先桃艷动，欢情仍共雪花狂。\n梦中身世知虚实，醉裏光阴任短长。\n荣辱誉非那復问，无何有处是吾乡。",
        "dynasty": "宋",
        "collection_info": null
    },
    {
        "title": "赠香严敷老慧照上人",
        "author": "韩维",
        "content": "胜地名蓝代有人，惟公传得国师真。\n苍崖翠壁风流在，杰阁隆楼指顾新。\n半死半生排俗世，一颦一笑是家珍。\n欲知闻法诸天喜，庭下于今有瑞筠。",
        "dynasty": "宋",
        "collection_info": null
    },
    {
        "title": "公美侍郎赋诗见诒次韵答谢",
        "author": "韩维",
        "content": "哭兄悲友老来情，默默终朝究道精。\n双毂幸回贤者驾，一觞聊展故人诚。\n身随风力常无住，辩若河源每自倾。\n早晚东城见华屋，与君垂白话无生。",
        "dynasty": "宋",
        "collection_info": null
    },
    {
        "title": "和三哥立春即事",
        "author": "韩维",
        "content": "青帝收寒岁令回，綵幡今胜下天来。\n人声恺乐归歌缶，风气恬和拂寿杯。\n髪逐时光明似雪，心谙世味冷于灰。\n西堂梅蕊今年晚，应待安舆到始开。",
        "dynasty": "宋",
        "collection_info": null
    },
    {
        "title": "和子华见寄",
        "author": "韩维",
        "content": "松柏无心自后凋，此心无物更寥寥。\n伯夷岂是归周晚，孟子空嗟出昼遥。\n谈道每嗤犹有待，当官常欲取非招。\n荒园寂寞无谁语，兰菊幽香没艾萧。",
        "dynasty": "宋",
        "collection_info": null
    },
    {
        "title": "和太素大雪苦寒",
        "author": "韩维",
        "content": "晨兴出户望，一色四方齐。\n旋委清池失，偏欺翠竹低。\n杯深怜绝景，毫健得新题。\n丽藻思风絮，衰颜怯冻梨。",
        "dynasty": "宋",
        "collection_info": null
    },
    {
        "title": "答杜孝锡观乡老堂",
        "author": "韩维",
        "content": "华髪苍然亮直身，谁将綵笔欲传神。\n论功顾我常流汗，好事烦君为拂尘。\n汉阁寂寥班氏赞，伊川潇洒白公真。\n怀贤却坐酬嘉句，空觉中郎善愧人。",
        "dynasty": "宋",
        "collection_info": null
    },
    {
        "title": "送太素南游",
        "author": "韩维",
        "content": "戕性伤生俗所同，人间今见百年翁。\n无稽不学公超雾，有待犹嗤御寇风。\n心到灵源千虑息，气随真火百骸通。\n临觞不用嗟离阔，达者相忘道术中。",
        "dynasty": "宋",
        "collection_info": null
    },
    {
        "title": "和定国廷评",
        "author": "韩维",
        "content": "孤身万里逐流人，两见炎洲末利春。\n勋族每蒙朝念旧，圣恩方与士更新。\n忘忧自有禅心静，御瘴无先道气醇。\n傅野为霖非我事，愿闻雷雨跃穷鳞。",
        "dynasty": "宋",
        "collection_info": null
    },
    {
        "title": "和昌言喜雪",
        "author": "韩维",
        "content": "万里多仁德有邻，故交仍佩左鱼新。\n欢娱每恨流阴驶，谈笑几还太古淳。\n浮蚁生光盈寿斝，惊鸿取势落华茵。\n题诗寂寞高眠冷，笑杀尊前起舞人。",
        "dynasty": "宋",
        "collection_info": null
    },
    {
        "title": "再和昌言喜雪  其一",
        "author": "韩维",
        "content": "精祷潜通上下神，恍然佳气一朝新。\n隆楼杰阁偏宜晓，槁木残荄尽变春。\n有客裁诗传锦段，谁家度曲试朱唇。\n相思不得相从乐，虚作箕嵩无事人。",
        "dynasty": "宋",
        "collection_info": null
    },
    {
        "title": "再和昌言喜雪  其二",
        "author": "韩维",
        "content": "愧无奇策辅吾皇，乞得闲官老故乡。\n壮志未甘悲白髪，欢情犹看舞红粧。\n长歌不计闲光景，吟苦难滋旧肺肠。\n多谢同心二三友，每传佳句挹华觞。",
        "dynasty": "宋",
        "collection_info": null
    },
    {
        "title": "玉汝弟创治新居作诗见诒次韵为答",
        "author": "韩维",
        "content": "止足嘉言每念兹，不应华髪嘆归迟。\n非关启第夸三战，直为营巢欠一枝。\n盛放清风来北户，细分鸣溜入西池。\n十年契阔多遗恨，今日欣同仲氏篪。",
        "dynasty": "宋",
        "collection_info": null
    },
    {
        "title": "次韵玉汝弟乞致仕不允",
        "author": "韩维",
        "content": "人生大节在行藏，七十归休有旧章。\n红旆碧幢虽帝宠，紫嵩清颍是吾乡。\n老依莲社心冲寞，梦绕榆关路杳茫。\n何日安车解归鞅，浊醪鷄黍晏东岗。",
        "dynasty": "宋",
        "collection_info": null
    },
    {
        "title": "寄谢师直",
        "author": "韩维",
        "content": "十年三退卧吾庐，解组归来始定居。\n数亩家园荒杞菊，一池秋水拂龟鱼。\n临花对月难忘酒，咏古怀贤不废书。\n更欲两忘真俗累，逍遥常御白牛车。",
        "dynasty": "宋",
        "collection_info": null
    },
    {
        "title": "送芳公长老归法云",
        "author": "韩维",
        "content": "水际茅亭竹下庵，清谈竟夕不知厌。\n伽佗善巧何能继，经藏幽深亦许觇。\n额内珠存虽本有，眼中金落復谁拈。\n圆通到日如相问，为道春来米价添。",
        "dynasty": "宋",
        "collection_info": null
    },
    {
        "title": "送崔朝请通判徐州",
        "author": "韩维",
        "content": "与君仍世接游从，造次相敦德义中。\n善继家声名父子，不追时好古人风。\n流光岂受长绳繫，妙道才容一线通。\n待得铃斋民讼简，更将此理问庞公。",
        "dynasty": "宋",
        "collection_info": null
    },
    {
        "title": "送曾通直入京",
        "author": "韩维",
        "content": "敏学高文俊茂身，少年今见鲁公孙。\n明心早得无生意，清耳常闻有味言。\n绿鸭陂中春纵棹，芰荷池上雨移樽。\n临分有赠非他物，声利精忘道始存。",
        "dynasty": "宋",
        "collection_info": null
    },
    {
        "title": "呈诸先辈",
        "author": "韩维",
        "content": "谢事归来老白头，杜门终日绝营求。\n顾惭义礼非先得，窃幸英豪许并游。\n介寿又逢春酒熟，贻诗常骇暗珠投。\n自惭筋力难为礼，不及低回奉献酬。",
        "dynasty": "宋",
        "collection_info": null
    },
    {
        "title": "送尧夫知陈州",
        "author": "韩维",
        "content": "亮节金坚气玉温，入登廊庙出藩垣。\n谈经每尽先儒意，议政居多长者言。\n恩恤疲羸蠲重赋，礼加耆耄屈常尊。\n白头但祝公归早，南陌东陂并短辕。",
        "dynasty": "宋",
        "collection_info": null
    },
    {
        "title": "赠实际英上人",
        "author": "吕江",
        "content": "实际即为诚，中庸说着形。\n晓来雷雨过，七十二峰青。",
        "dynasty": "宋",
        "collection_info": null
    },
    {
        "title": "栖白庵",
        "author": "吕江",
        "content": "门外竹千箇，崖颠两径分。\n奔泉流碎月，高树碍行云。\n游客倦欲卧，道人言少文。\n但云秦学士，曾此遇茅君。",
        "dynasty": "宋",
        "collection_info": null
    },
    {
        "title": "游鼓山",
        "author": "张镇初",
        "content": "笼翎圈裏着禅关，顶有奇峰蹬可攀。\n上下干坤大千界，东西陆海两三山。\n临沧雾向风前解，喝水泉因雨后潺。\n一宿迷归山莫哂，小窗经日对孱颜。",
        "dynasty": "宋",
        "collection_info": null
    },
    {
        "title": "寄张道洽",
        "author": "蒋芸",
        "content": "衰柳疏松对夕阳，老来秋思倍堪伤。\n已无上苑千葩秀，仅有东篱一捻黄。\n细诵佳章排宿恨，旋呼村酒纵诗狂。\n西风策马能过我，老圃余蔬尚未荒。",
        "dynasty": "宋",
        "collection_info": null
    },
    {
        "title": "寄张霖溪",
        "author": "蒋芸",
        "content": "漫向潭源晦此身，自嗟无地可投明。\n栽培劲节依岩翠，采撷香芹遶涧清。\n避乱遣怀聊圃治，论交且喜傍山行。\n何时并辔临溪上，静听飞泉万壑声。",
        "dynasty": "宋",
        "collection_info": null
    },
    {
        "title": "辞荐呈余廉访",
        "author": "蒋芸",
        "content": "耒耜生涯远俗嚣，年来无梦到金貂。\n一池皓月□诗骨，满圃春风长药苗。\n愧不漆身吞豫炭，聊将洗耳弃由瓢。\n分甘投老潭源地，为谢云笺莫见招。",
        "dynasty": "宋",
        "collection_info": null
    },
    {
        "title": "答蒋解元芸",
        "author": "张汝勤",
        "content": "翛然风月一閒身，健在何妨白髮明。\n径竹操如人不老，涧芹香与水俱清。\n传家老砚孙携去，落笔新诗僧带行。\n那得胡床两相对，青灯影裏听秋声。",
        "dynasty": "宋",
        "collection_info": null
    },
    {
        "title": "寄徐秋涧  其一",
        "author": "张汝勤",
        "content": "年来触事绝尘想，夜梦有时缘故人。\n何日秋风归兴动，桂花香裏着吟身。",
        "dynasty": "宋",
        "collection_info": null
    },
    {
        "title": "寄徐秋涧  其二",
        "author": "张汝勤",
        "content": "怀人渺渺数重山，风月将秋入梦寒。\n疑有清风生羽翼，去随明月倚栏干。",
        "dynasty": "宋",
        "collection_info": null
    },
    {
        "title": "怀缪竹林",
        "author": "张汝勤",
        "content": "东风日日恼吟魂，相与论心客在门。\n雨洗花光红透骨，风摇野烧翠留痕。\n荣枯过眼归春梦，醒醉从人付酒尊。\n输与先生专一壑，閒来得看竹生孙。",
        "dynasty": "宋",
        "collection_info": null
    },
    {
        "title": "戏徐观空",
        "author": "张汝勤",
        "content": "学诗如学禅，所贵在观妙。\n肺肝剧雕镂，乃自凿其窍。\n冥心游象外，何物可供眺。\n空山散云雾，仰避日初照。\n旷观宇宙间，璀璨同晖曜。\n但以此理参，而自足诗料。\n持以问观空，无言但一笑。",
        "dynasty": "宋",
        "collection_info": null
    },
    {
        "title": "幽居",
        "author": "王先莘",
        "content": "斗室依山曲，如巢伴鹤栖。\n风鸣窗纸破，雨湿爨烟低。\n古致岩松外，秋声野竹西。\n潺湲听涧响，流不出横溪。",
        "dynasty": "宋",
        "collection_info": null
    },
    {
        "title": "璜源宗人珏寿庆楼",
        "author": "吴浩",
        "content": "吾宗培世德，盛事褒一门。\n仰颜有寿母，俛目见子孙。\n平生青云器，威凤宜孤鶱。\n脱然舍荣爵，回车息深村。\n服勤养堂中，身已大父尊。\n戏綵时趋庭，奉舆日涉园。\n所至畴接武，顾见贻厥繁。\n今年结高楼，长少数凭轩。\n羣星环婺女，列象如可扪。\n云傍檐楹飞，山邻窗几蹲。\n往来乌鹊喜，迴互竹木蕃。\n良辰风日佳，容与同芳樽。\n循陔度雅乐，清响闻天阍。\n男儿贵恢豁，楼记聆绪言。\n谷共里人饱，书从寒士翻。\n善源深復深，河流出昆崙。\n吾颂殊未艾，玄来更瑶琨。",
        "dynasty": "宋",
        "collection_info": null
    },
    {
        "title": "正月五日漫兴",
        "author": "余芑舒",
        "content": "雪檐晴作雨，道空日如年。\n燕坐无余事，床头易一编。",
        "dynasty": "宋",
        "collection_info": null
    },
    {
        "title": "南轩独坐",
        "author": "余芑舒",
        "content": "往来都是由天造，妙处何须更我为。\n但向物初看老子，恍然身外有婴儿。",
        "dynasty": "宋",
        "collection_info": null
    },
    {
        "title": "九月二十四日",
        "author": "余芑舒",
        "content": "蝶翅平沉疑坠叶，蝉声孤起在高枝。\n空庭秋意无人会，月转西楼淡淡时。",
        "dynasty": "宋",
        "collection_info": null
    },
    {
        "title": "天门山",
        "author": "余芑舒",
        "content": "谁将嘉号标奇观，山鸟山花第一重。\n天阙常时瞻北极，县图此处数西峰。\n景云百战犹遗址，当日诸公几瘦筇。\n定有英灵来访旧，夜闻嘶马晓无踪。",
        "dynasty": "宋",
        "collection_info": null
    },
    {
        "title": "岁寒山",
        "author": "余芑舒",
        "content": "岁寒老石尚干霄，松柏摧残只艾萧。\n岣嵝字昏烟漠漠，空同人去夜寥寥。\n凉蝉高挂千寻壁，断涧閒浮五石瓢。\n不信渠侬呼不醒，倘逢归鹤试招邀。",
        "dynasty": "宋",
        "collection_info": null
    },
    {
        "title": "悟道",
        "author": "余芑舒",
        "content": "何人解管身中事，今我纔知学有源。\n养得心源身事毕，春花秋月共忘言。",
        "dynasty": "宋",
        "collection_info": null
    },
    {
        "title": "杨梅",
        "author": "余萼舒",
        "content": "摘来鹤顶珠犹湿，点出龙睛泪未干。\n若使太真知此味，荔支应不到长安。",
        "dynasty": "宋",
        "collection_info": null
    },
    {
        "title": "送蓝峰赴南泉教",
        "author": "王希旦",
        "content": "君去清源第一州，鲙鱼沽酒有人留。\n泉山紫帽登临处，还有高人寄我不。",
        "dynasty": "宋",
        "collection_info": null
    },
    {
        "title": "送南浦明公归日本",
        "author": "释道东",
        "content": "十幅蒲帆万里风，来无踪迹去还同。\n抬眸错认云山处，人在水天一色中。",
        "dynasty": "宋",
        "collection_info": null
    },
    {
        "title": "圣小儿诗",
        "author": "贺德英",
        "content": "英秀钟河岳，生来号圣儿。\n虽云年尚小，不待学而知。\n博古通今识，超羣迈秀姿。\n浩然食牛气，非若聚鱼嬉。\n祖莹耽书日，甘罗入相时。\n看看头角长，身到凤凰池。",
        "dynasty": "宋",
        "collection_info": null
    },
    {
        "title": "赋雪",
        "author": "贺德英",
        "content": "谁翦银河水，飞花出汉霾。\n月明人竞往，踏破水晶街。",
        "dynasty": "宋",
        "collection_info": null
    },
    {
        "title": "题县厅壁",
        "author": "贺德英",
        "content": "昆明池裏跃金鳞，怒目扬鬐不露身。\n想是龙门曾点额，至今羞见钓鳌人。",
        "dynasty": "宋",
        "collection_info": null
    },
    {
        "title": "句  其一",
        "author": "贺德英",
        "content": "易描通臂状，难写断肠声。",
        "dynasty": "宋",
        "collection_info": null
    },
    {
        "title": "句  其二",
        "author": "贺德英",
        "content": "只因错写天文表，流落人间一纪零。",
        "dynasty": "宋",
        "collection_info": null
    },
    {
        "title": "鹤林寺",
        "author": "陆秀夫",
        "content": "岁月未可尽，朝昏屡不眠。\n窗前多古木，床上半残编。\n放犊饮溪水，助僧耕种田。\n寺门久断扫，分食愧农贤。",
        "dynasty": "宋",
        "collection_info": null
    },
    {
        "title": "句",
        "author": "陆秀夫",
        "content": "曾闻海上铁斗胆，犹见云中金甲神。",
        "dynasty": "宋",
        "collection_info": null
    },
    {
        "title": "輓陆君实  其一",
        "author": "尹应许",
        "content": "谁使权奸酿祸深，末流无復救危枰。\n君臣霄壤难同死，社稷丘墟可再生。\n叔宝井中空大辱，鲁连海上特虚名。\n一家骨肉俱鱼腹，留得丹心万古明。",
        "dynasty": "宋",
        "collection_info": null
    },
    {
        "title": "輓陆君实  其二",
        "author": "尹应许",
        "content": "古今忠义独斯人，危在须臾见益真。\n身不远亡忧丧节，君非同逝虑蒙尘。\n平时谁执朝廷柄，末路方知社稷臣。\n楚些欲招招不得，沧溟南望浩无津。",
        "dynasty": "宋",
        "collection_info": null
    },
    {
        "title": "感兴",
        "author": "孙嵩",
        "content": "清风有佳意，逢者为一娱。\n曾不救饥渴，政尔飘襟裾。\n凡物贵有用，论诗用则无。\n诗成亦自咏，侘傺或昭苏。\n身名不相涉，二者如参商。\n迟其议论公，旷越百世长。\n于人已无益，离离坟草荒。\n不知史册上，更是谁芬芳。\n犹足厉世俗，曰此有耿光。\n生前文字冗，寸札蓐荑稂。\n及后乃大行，家有星河章。\n君欲知其人，近世苏与黄。\n夫有酷吏事，良不为奇屯。\n俗子来吾前，有语无由伸。\n其愚正可置，而又何为嗔。\n勿如孤竹子，宇宙生涯垠。\n匪惟狎樵牧，浩浩冥疏亲。\n鸟故不乱行，兽故不乱群。\n在山为远志，出山为小草。\n不足凋谢安，适可谓殷浩。\n夫亦有所怀，非必着枯槁。",
        "dynasty": "宋",
        "collection_info": null
    },
    {
        "title": "冬初杂兴  其一",
        "author": "孙嵩",
        "content": "今晨霜露肃，爱此群山秋。\n夭桃薄照日，乃是丹枫稠。\n草花无名字，正类黄菊幽。\n一筇步涧阿，聊復舒我眸。\n雁声一何高，渺渺关山愁。\n林间有橡栗，岁晚行可收。",
        "dynasty": "宋",
        "collection_info": null
    },
    {
        "title": "冬初杂兴  其二",
        "author": "孙嵩",
        "content": "牧童与樵叟，共载牛背归。\n我无薪蒸计，南山松栎稀。\n寒风昨日至，须用葺我扉。\n故园或可废，亦以完我衣。\n人生有定分，勿怪生理微。",
        "dynasty": "宋",
        "collection_info": null
    },
    {
        "title": "冬初杂兴  其三",
        "author": "孙嵩",
        "content": "钟声烟外寺，报我明朝霜。\n篱落暝雀惊，原野昏鸦翔。\n杖策归茅茨，偶一歌慨慷。\n千载有我辈，感念行斜阳。",
        "dynasty": "宋",
        "collection_info": null
    },
    {
        "title": "冬初杂兴  其四",
        "author": "孙嵩",
        "content": "斋中乃无纸，柿叶平篱根。\n稍取书点画，带此朝露痕。\n识字有何补，随尔忧患繁。\n姓名总不记，适有古意存。\n惜哉结绳后，事始于干坤。\n先生晚始悟，无术鸠田园。",
        "dynasty": "宋",
        "collection_info": null
    },
    {
        "title": "冬初杂兴  其五",
        "author": "孙嵩",
        "content": "残花与新蕊，不共横斜枝。\n摧谢得清峭，独照冰霜时。\n寒梅正如此，他木乃变衰。\n此由观世物，特以厄见奇。\n古云桑落节，当有新醪篘。\n得秫酿几何，拨瓮香浮浮。\n醇熟不足计，醒醉亦自筹。\n得酒乃径饮，无酒亦可休。\n绝怜未知道，颠倒阮与刘。\n百年有事业，遑云逃糟丘。",
        "dynasty": "宋",
        "collection_info": null
    },
    {
        "title": "冬初杂兴  其六",
        "author": "孙嵩",
        "content": "秋晚种麰麦，覆块青茸茸。\n兹物乃畏湿，沟作棋道通。\n江南地力瘠，百谷劳农工。\n秔稌蓄堘上，麰麦藏沟中。\n从今防蹂嚙，早晚观麦丛。\n须纵牛羊食，勿信东坡翁。\n吾诗乃农谱，亦着江南风。",
        "dynasty": "宋",
        "collection_info": null
    },
    {
        "title": "立春日",
        "author": "孙嵩",
        "content": "残冬初曦巧弄频，轻澌片片动游鳞。\n土牛不报穷居暖，星鸟非司退士春。\n门帖废忘梅柳句，乡傩倚阁鼓鼙人。\n愁多酒浅知何那，太息年光草草新。",
        "dynasty": "宋",
        "collection_info": null
    },
    {
        "title": "送年寓叹",
        "author": "孙嵩",
        "content": "岁事分携作径归，清愁环守有重围。\n预供除日先人祭，次拂元朝道士衣。\n狂似嵇康今尽懒，觉如蘧瑗昔皆非。\n新春未识耕耘地，当卜何如买钓矶。",
        "dynasty": "宋",
        "collection_info": null
    },
    {
        "title": "开岁连日有阴雨  其一",
        "author": "孙嵩",
        "content": "老杜诗章五百年，为吾替写早春篇。\n恰从元日踰人日，重有阴阴冷落天。",
        "dynasty": "宋",
        "collection_info": null
    },
    {
        "title": "开岁连日有阴雨  其二",
        "author": "孙嵩",
        "content": "日日岚阴守翠微，清溪平没钓鱼矶。\n流鶑一任无来意，直恐梅花半树稀。",
        "dynasty": "宋",
        "collection_info": null
    },
    {
        "title": "开岁连日有阴雨  其三",
        "author": "孙嵩",
        "content": "新草天涯入断魂，若为有意眺郊原。\n只因老子春愁少，须着萧萧雨暗村。",
        "dynasty": "宋",
        "collection_info": null
    },
    {
        "title": "又书画船五首  其一",
        "author": "孙嵩",
        "content": "足踏江陵一舸空，襄阳亲手结孤蓬。\n流传别有黔川样，安稳舲斋不軃风。",
        "dynasty": "宋",
        "collection_info": null
    },
    {
        "title": "又书画船五首  其二",
        "author": "孙嵩",
        "content": "书画生憎世上尘，不嫌蓑笠渺无津。\n扁舟去住浑林间，了是江湖旧散人。",
        "dynasty": "宋",
        "collection_info": null
    },
    {
        "title": "又书画船五首  其三",
        "author": "孙嵩",
        "content": "幸自消除长物缘，尚留遮眼卷三千。\n分明更有江湖债，搬入人家贋钓船。",
        "dynasty": "宋",
        "collection_info": null
    },
    {
        "title": "又书画船五首  其四",
        "author": "孙嵩",
        "content": "不听挐音分外闲，稳装书画一蓬间。\n今朝风雨苕川上，扑洒沙鸥第几湾。",
        "dynasty": "宋",
        "collection_info": null
    },
    {
        "title": "又书画船五首  其五",
        "author": "孙嵩",
        "content": "切莫清狂更隠沦，浮家泛宅断知闻。\n明朝我欲观书画，何处将诗寄水云。",
        "dynasty": "宋",
        "collection_info": null
    },
    {
        "title": "觅佳山水迁居未能又力役不休",
        "author": "孙嵩",
        "content": "微吟清啸有孤怀，历落嵚崎已大乖。\n芳草何心知世事，闲云肆意绕天涯。\n前时绝喜王官谷，此去聊堪阿里街。\n一语作铭君记取，腾腾任运莫安排。",
        "dynasty": "宋",
        "collection_info": null
    },
    {
        "title": "生日  其一",
        "author": "孙嵩",
        "content": "云外荒村半掩扉，门孤事业与心违。\n悠悠岁月山林老，纳纳干坤道路非。",
        "dynasty": "宋",
        "collection_info": null
    },
    {
        "title": "生日  其二",
        "author": "孙嵩",
        "content": "鸿雁关河秋满眼，梧桐风雨冷吹衣。\n蓼莪自是长休废，独立苍苔一叹欷。",
        "dynasty": "宋",
        "collection_info": null
    },
    {
        "title": "竹枝歌  其一",
        "author": "孙嵩",
        "content": "滟滪滩头君莫行，瞿塘峡裏不论程。\n龙吟小雨蜀天黑，等有明朝春水生。",
        "dynasty": "宋",
        "collection_info": null
    },
    {
        "title": "竹枝歌  其二",
        "author": "孙嵩",
        "content": "行尽三巴三曲头，一滩自有一生愁。\n明朝已过巴陵岸，更宿江陵渔笛洲。",
        "dynasty": "宋",
        "collection_info": null
    },
    {
        "title": "竹枝歌  其三",
        "author": "孙嵩",
        "content": "云外猩猩何处声，终朝出没只深菁。\n前有悬崖菁几里，行人到此古今情。",
        "dynasty": "宋",
        "collection_info": null
    },
    {
        "title": "竹枝歌  其四",
        "author": "孙嵩",
        "content": "汹浪砰雷蛇饮溪，阴崖天暗虎丘泥。\n万里中原那有此，怜君更过鬼门西。",
        "dynasty": "宋",
        "collection_info": null
    },
    {
        "title": "竹枝歌  其五",
        "author": "孙嵩",
        "content": "峡路阴阴无四时，寒云鸟道挂天危。\n荒亭败驿此何处，望帝江山号子规。",
        "dynasty": "宋",
        "collection_info": null
    },
    {
        "title": "竹枝歌  其六",
        "author": "孙嵩",
        "content": "巴子城荒非昔人，公孙何处问遗民。\n千年惟有武侯碛，留与踏歌行早春。",
        "dynasty": "宋",
        "collection_info": null
    },
    {
        "title": "竹枝歌  其七",
        "author": "孙嵩",
        "content": "汉世明妃犹有村，荒祠歌舞与招魂。\n胡琴好入巴渝曲，万里还乡酾酒罇。",
        "dynasty": "宋",
        "collection_info": null
    },
    {
        "title": "竹枝歌  其八",
        "author": "孙嵩",
        "content": "黄牛庙前鸦鹳栖，黄魔宫外枭鵩啼。\n估客酹神巫妪醉，青林日转风凄凄。",
        "dynasty": "宋",
        "collection_info": null
    },
    {
        "title": "竹枝歌  其九",
        "author": "孙嵩",
        "content": "峡山削出青嵯峨，峡水匀成绿不波。\n顿平山林未能得，奈此猿声朝夕何。",
        "dynasty": "宋",
        "collection_info": null
    },
    {
        "title": "春夏之交四首  其一",
        "author": "孙嵩",
        "content": "江花江水意，春色为谁多。\n极目天涯草，凄凄奈尔何。",
        "dynasty": "宋",
        "collection_info": null
    },
    {
        "title": "春夏之交四首  其二",
        "author": "孙嵩",
        "content": "悄悄瞻青壁，悠悠瞩翠林。\n流鶑无一事，声远薜萝阴。",
        "dynasty": "宋",
        "collection_info": null
    },
    {
        "title": "春夏之交四首  其三",
        "author": "孙嵩",
        "content": "村落頳桐日，茅茨白楝风。\n闲阶沾雨菊，又绿去年丛。",
        "dynasty": "宋",
        "collection_info": null
    },
    {
        "title": "春夏之交四首  其四",
        "author": "孙嵩",
        "content": "拂槛逍遥絮，浮空自在丝。\n幽香来远近，山侧有酴釄。",
        "dynasty": "宋",
        "collection_info": null
    },
    {
        "title": "霜晓早行",
        "author": "孙嵩",
        "content": "三两残星龙𦜩云，人烟山色晓初分。\n西风一夜吹黄叶，不计霜晨客子闻。",
        "dynasty": "宋",
        "collection_info": null
    },
    {
        "title": "哭程晦夫  其一",
        "author": "孙嵩",
        "content": "握手论交意气真，旧游四顾暗伤神。\n陪从金马门中客，和唱铜驼陌上春。",
        "dynasty": "宋",
        "collection_info": null
    },
    {
        "title": "哭程晦夫  其二",
        "author": "孙嵩",
        "content": "尚谓乡邦离有合，忍闻丘垄夜无晨。\n夕阳古道曾经别，肠断西风泪满巾。",
        "dynasty": "宋",
        "collection_info": null
    },
    {
        "title": "和谢虚谷  其一",
        "author": "孙嵩",
        "content": "文章琬琰盛镌磨，乞与丹青侈若何。\n已是追随名世晚，敢言步骤古人多。\n未同子美投三赋，且为灵均释九歌。\n怎有农谣又渔曲，稍谈钓笠与耕簑。",
        "dynasty": "宋",
        "collection_info": null
    },
    {
        "title": "和谢虚谷  其二",
        "author": "孙嵩",
        "content": "穷愁幽思或成时，畦径荒芜失自治。\n秋气居然寒宋玉，土风犹尔操钟仪。\n安能跛鼈从天马，正拟长松引菟丝。\n启以新篇新绳削，元和直至建安时。",
        "dynasty": "宋",
        "collection_info": null
    },
    {
        "title": "夜泊垂虹",
        "author": "孙嵩",
        "content": "螮蝀无晴雨，横空不计年。\n长身欺浪渺，鉅力厌风颠。\n怀古方闻笛，题诗且住船。\n飞鸣中夜雁，何处得洲眠。",
        "dynasty": "宋",
        "collection_info": null
    },
    {
        "title": "明妃引",
        "author": "孙嵩",
        "content": "明妃如花颜，高出汉宫右。\n可怜君王目，但寄丹青手。\n寂寂保孤妍，悠悠成僞丑。\n坐此嫁穹庐，流落无时回。\n无时回，琵琶未阕边笳催。\n哀絃流入千家谱，明妃只作阏支舞。\n年年犹借南来风，吹得青青一抔土。\n君不见汉家嫁得几娉婷，不闻一一琵琶声。\n祸起当年娄敬谬，后人独恨毛延寿。",
        "dynasty": "宋",
        "collection_info": null
    },
    {
        "title": "曲江头",
        "author": "孙嵩",
        "content": "君不见曲江头，离离衰草寒云秋。\n今人不见昔人游，昔人不见今人愁。\n欲谈往事无耆旧，沉吟千载空搔首，盛衰倚伏如寒暄。\n秦时宜春苑，汉世乐游园，更復唐人宫殿拥千门。\n往古来今但如此，同一溶溶曲江水。",
        "dynasty": "宋",
        "collection_info": null
    },
    {
        "title": "公无渡河",
        "author": "孙嵩",
        "content": "公乎渡河不可航，年既老，智则童。\n临流径渡何伥伥，夫岂有急须自亡。\n前无掣，后无挤，且无迹捕至尔门，未至东市之诛磔死如牛羊。\n河流在前白日光，谁以锦覆河流黄。\n公不见河源夭矫落昆崙，悬天注地千里强。\n飞奔突入中原疆，一击无有完堤防。\n跳蹴后土舂穹苍，公懵视之行康庄。\n掉臂而往无褰裳，不能驭风骑气奚为狂。\n河之流汤汤，鲲鲸之恶未可量。\n长戈为鳍锯为尾，刀崖斧窟镵牙张。\n公其以身委饥肠，人生无难死足伤。\n以饥寒死骨犹藏，棺椁送尔松柏冈。\n何必为河之鬼冯夷乡，其下浊泥出无梁。\n何不相蹙公自僵，奈何乎箜篌之音河水旁。",
        "dynasty": "宋",
        "collection_info": null
    },
    {
        "title": "秋怀五首  其一",
        "author": "孙嵩",
        "content": "秋虫日以喧，秋树日以疏。\n君听草根蛩，泣弔风中梧。\n壮士秋怀涕，及此清霜初。",
        "dynasty": "宋",
        "collection_info": null
    },
    {
        "title": "秋怀五首  其二",
        "author": "孙嵩",
        "content": "从来感秋人，一例皆楚声。\n吾闻古燕赵，慷慨多不平。\n惜哉宋玉辞，不使荆轲听。",
        "dynasty": "宋",
        "collection_info": null
    },
    {
        "title": "秋怀五首  其三",
        "author": "孙嵩",
        "content": "何处秋声多，竹外声历历。\n凄切不禁寒，萧萧旧时碧。\n此中白髮愁，饷与秋风客。",
        "dynasty": "宋",
        "collection_info": null
    },
    {
        "title": "秋怀五首  其四",
        "author": "孙嵩",
        "content": "畴昔旅江湖，夜夜南飞雁。\n山园柿栗秋，出户望河汉。\n袛今寒雁时，中夕起三叹。",
        "dynasty": "宋",
        "collection_info": null
    },
    {
        "title": "秋怀五首  其五",
        "author": "孙嵩",
        "content": "黄山秋雕锼，风露洗崖崿。\n行行听清猿，处处采灵药。\n秋云老石床，已后十年约。",
        "dynasty": "宋",
        "collection_info": null
    },
    {
        "title": "画猿",
        "author": "孙嵩",
        "content": "客子平生三峡游，青猿树树悬高秋。\n归来落笔成天趣，中传蜀月巴云意。\n如何猿叫驿边时，只欠行人唱竹枝。",
        "dynasty": "宋",
        "collection_info": null
    },
    {
        "title": "戏嘲二子",
        "author": "孙嵩",
        "content": "攻为乐府作，吟尽乐府题。\n不晓张籍与王建，笔端欲揽风凄凄。\n大半闲愁生浪语，十九他人无与汝。\n击辕抚缶何如声，奈此澜翻两吻鸣。",
        "dynasty": "宋",
        "collection_info": null
    },
    {
        "title": "行都饯岁",
        "author": "孙嵩",
        "content": "插架余残历，挑灯忆故乡。\n年光蛇赴壑，羁旅雁随阳。\n禁阙迎傩鼓，邻街祭竈香。\n英雄须自力，容易鬓毛苍。",
        "dynasty": "宋",
        "collection_info": null
    },
    {
        "title": "临安钱武肃庙",
        "author": "孙嵩",
        "content": "吴越归旗纛，风云助鼓鼙。\n锦蒙山树遍，弩射海潮低。\n龙凤城葱鬰，牛羊墓惨悽。\n古祠存故里，秋草庑东西。",
        "dynasty": "宋",
        "collection_info": null
    },
    {
        "title": "倦客",
        "author": "孙嵩",
        "content": "倦客江湖返，书生畎亩思。\n古来惟即墨，世上几仇池。\n八表烟霾隔，三春草木衰。\n交游消息断，存没杳难知。",
        "dynasty": "宋",
        "collection_info": null
    },
    {
        "title": "遣怀杂赋",
        "author": "孙嵩",
        "content": "宇宙迂疏一布衣，谋身毕竟是邪非。\n能知道义丘山重，定看荣华草芥微。\n世事悠悠蝴蝶梦，人情扰扰桔槹机。\n英雄不是违流俗，白雪阳春和自稀。",
        "dynasty": "宋",
        "collection_info": null
    },
    {
        "title": "春日武康游望过孟东野故居",
        "author": "孙嵩",
        "content": "残霭初收半在沙，一川芳草趁溪斜。\n羣峰古意汪芒国，废地诗情正曜家。\n天末凄迷浮野色，柳边骀荡受春华。\n更携尊酒看修竹，不为前坡得意花。",
        "dynasty": "宋",
        "collection_info": null
    },
    {
        "title": "愍叹",
        "author": "孙嵩",
        "content": "救地扶天力不支，犹为落落怪男儿。\n泥中龙逝江神骇，波际鲸枯海若悲。\n恨入烟云连汉县，魂随霜雪薄燕垂。\n可怜傲兀南冠在，吟尽关山恸绝诗。",
        "dynasty": "宋",
        "collection_info": null
    },
    {
        "title": "还邓觉民诗卷",
        "author": "孙嵩",
        "content": "南山竹可笛，北山桐可琴。\n得如听松风，中有太古音。",
        "dynasty": "宋",
        "collection_info": null
    },
    {
        "title": "阅秦纪二首  其一",
        "author": "孙嵩",
        "content": "初逃揕未亡，又遇朴无伤。\n如何博浪祸，更使副车当。",
        "dynasty": "宋",
        "collection_info": null
    },
    {
        "title": "阅秦纪二首  其二",
        "author": "孙嵩",
        "content": "泰岳聊逃雨，湘山偶阻风。\n伐树仍封树，元无罪与功。",
        "dynasty": "宋",
        "collection_info": null
    },
    {
        "title": "邵康节",
        "author": "孙嵩",
        "content": "真隠由中土，行窝赏太平。\n生无皱眉事，单为杜鹃声。",
        "dynasty": "宋",
        "collection_info": null
    },
    {
        "title": "紫阳夜坐",
        "author": "孙嵩",
        "content": "一夜灯前白纻单，沉吟有此夏初寒。\n露零若与人相语，松杪潇潇下石坛。",
        "dynasty": "宋",
        "collection_info": null
    },
    {
        "title": "偶作",
        "author": "孙嵩",
        "content": "更勿穷通算此生，文章玄白付谁评。\n凄凉例薄佳人命，邂逅多成竖子名。",
        "dynasty": "宋",
        "collection_info": null
    },
    {
        "title": "书雨",
        "author": "孙嵩",
        "content": "阴谷幽林热似焚，阿香鸣鼓骤殷殷。\n天公作雨须臾事，用得东山一片云。",
        "dynasty": "宋",
        "collection_info": null
    },
    {
        "title": "归途旅思",
        "author": "孙嵩",
        "content": "虚市斜阳早掩门，萧条州县抵深村。\n残梅与客迎新岁，明月随人作上元。",
        "dynasty": "宋",
        "collection_info": null
    },
    {
        "title": "姑苏元夕",
        "author": "孙嵩",
        "content": "茂苑长洲满地春，吴儿歌舞逐时新。\n风流百巧花灯手，犹是夫差国裏人。",
        "dynasty": "宋",
        "collection_info": null
    },
    {
        "title": "偈颂六十七首  其一",
        "author": "释原妙",
        "content": "谈玄谈妙，说性说心。\n攒花簇锦，巧妙尖新。\n如麻似粟，从古至今。\n莫不皆是乘虚接响底汉，倚草附木精灵。\n山僧虽是他家种草，决定不向遮裏藏身。",
        "dynasty": "宋",
        "collection_info": null
    },
    {
        "title": "偈颂六十七首  其二",
        "author": "释原妙",
        "content": "有一物，明历历。\n佛祖觑不破，大地无人识。\n常在舌头尖，尽力吐不出。\n吐得出，也是胡餠裏呷汁。",
        "dynasty": "宋",
        "collection_info": null
    },
    {
        "title": "偈颂六十七首  其三",
        "author": "释原妙",
        "content": "有句无句，金乌吞玉兔。\n如藤倚树，癞马繫枯椿。\n树倒藤解，一冬烧不尽。\n句归何处，石虎当途踞。\n呵呵大笑，龙头蛇尾。\n捺倒烂泥裏，刚刀不斩无罪之人。",
        "dynasty": "宋",
        "collection_info": null
    },
    {
        "title": "偈颂六十七首  其四",
        "author": "释原妙",
        "content": "千岭万山雪，五湖四海冰。\n清光成一片，物物尽皆明。",
        "dynasty": "宋",
        "collection_info": null
    },
    {
        "title": "偈颂六十七首  其五",
        "author": "释原妙",
        "content": "百年难遇岁朝春，姹女梳粧越样新。\n惟有东村王大姐，依前满面是埃尘。",
        "dynasty": "宋",
        "collection_info": null
    },
    {
        "title": "偈颂六十七首  其六",
        "author": "释原妙",
        "content": "万里不挂片云，虚空突出一窍。\n双髻峰𨁝跳上三十三天，拄杖子向十字街头扬声大叫。\n炎炎六月火生冰，夜半日轮当午照。",
        "dynasty": "宋",
        "collection_info": null
    },
    {
        "title": "偈颂六十七首  其七",
        "author": "释原妙",
        "content": "一夏九十日，看看又将半。\n面门无位人，急着眼睛看。\n冷地蓦相逢，脚跟红线断。\n掌内握干坤，翻身游碧汉。\n堪笑当年老瑞岩，惺惺石上重呼唤。",
        "dynasty": "宋",
        "collection_info": null
    },
    {
        "title": "偈颂六十七首  其八",
        "author": "释原妙",
        "content": "五湖春色十分肥，正是功圆果满时。\n玉蝶穿花零碎锦，黄鶑掷柳乱垂丝。\n灵云打失娘生眼，备老重添八字眉。\n无限水边林下客，谩将竹杖度须弥。",
        "dynasty": "宋",
        "collection_info": null
    },
    {
        "title": "偈颂六十七首  其九",
        "author": "释原妙",
        "content": "归宗拭却眼睛，二祖安心断臂。\n云门拶折一足，玄沙𡎺破脚指。\n遮一伙随搂搜汉，蚤知有遮般消息，免见血淋满地。",
        "dynasty": "宋",
        "collection_info": null
    },
    {
        "title": "偈颂六十七首  其一○",
        "author": "释原妙",
        "content": "新年头，行新令。\n露柱灯笼，急着眼听。\n竈头西南角有片方砖，惺惺伶俐，伶俐惺惺。\n念兹在兹，必恭必敬。\n因甚如此，徐十三郎行年本命。",
        "dynasty": "宋",
        "collection_info": null
    },
    {
        "title": "偈颂六十七首  其一一",
        "author": "释原妙",
        "content": "爱之欲其生，恶之欲其死。\n爱恶两重关，总向遮裏起。\n直饶识得根源，更买草鞋行脚三十年，何曾踏着遮裏。",
        "dynasty": "宋",
        "collection_info": null
    },
    {
        "title": "偈颂六十七首  其一二",
        "author": "释原妙",
        "content": "师子窟，师子吼。\n师子儿，无前后。\n蓦然直下翻身，便解人前开口。",
        "dynasty": "宋",
        "collection_info": null
    },
    {
        "title": "偈颂六十七首  其一三",
        "author": "释原妙",
        "content": "大限九旬，小限七日。\n粗中有细，细中有密。\n密密无间，纤尘不立。\n正恁么时，银山铁壁。\n进则无门，退之则失。\n如堕万丈深坑，四面悬崖荆棘。\n切须猛烈英雄，直要翻身跳出。\n若还一念迟疑，佛亦救你不得。\n此是最上玄门，普请大家着力。\n山僧虽则不管閒非，越例与诸人通箇消息。",
        "dynasty": "宋",
        "collection_info": null
    },
    {
        "title": "偈颂六十七首  其一四",
        "author": "释原妙",
        "content": "指天指地展戈矛，直至如今战不休。\n假使羣灵都杀尽，一身还有一身愁。",
        "dynasty": "宋",
        "collection_info": null
    },
    {
        "title": "偈颂六十七首  其一五",
        "author": "释原妙",
        "content": "天关久锁不开容，日夜滂沱鼓黑风。\n愤性一槌俱击碎，顶门迸出一轮红。",
        "dynasty": "宋",
        "collection_info": null
    },
    {
        "title": "偈颂六十七首  其一六",
        "author": "释原妙",
        "content": "忘却当年密授句，枉教一众吃辛苦。\n夜来枕上忽忆着，年年五月黄梅雨。",
        "dynasty": "宋",
        "collection_info": null
    },
    {
        "title": "偈颂六十七首  其一七",
        "author": "释原妙",
        "content": "一叶落，天下秋。\n一尘起，大地收。\n有意气时添意气，不风流处也风流。",
        "dynasty": "宋",
        "collection_info": null
    },
    {
        "title": "偈颂六十七首  其一八",
        "author": "释原妙",
        "content": "海底泥牛衔月走，岩前石虎抱儿眠。\n铁蛇钻入金刚眼，昆崙骑象鹭鸶牵。",
        "dynasty": "宋",
        "collection_info": null
    },
    {
        "title": "偈颂六十七首  其一九",
        "author": "释原妙",
        "content": "阴向鼻端灭，阳从眼裏生。\n会得箇中意，更参三十年。",
        "dynasty": "宋",
        "collection_info": null
    },
    {
        "title": "偈颂六十七首  其二○",
        "author": "释原妙",
        "content": "禅不在参，道不须悟。\n动转施为，山岳鼓舞。\n孟八郎汉便恁么去，争似西峰搬石运土。",
        "dynasty": "宋",
        "collection_info": null
    },
    {
        "title": "偈颂六十七首  其二一",
        "author": "释原妙",
        "content": "水中咸味，色裏胶青。\n决定是有，不见其形。\n见其形，失却山前一村人眼睛。",
        "dynasty": "宋",
        "collection_info": null
    },
    {
        "title": "偈颂六十七首  其二二",
        "author": "释原妙",
        "content": "八十日中，千说万喻。\n说也说到无说时，闻也闻到无闻处。\n既是无说又无闻，功成果满凭何举。\n吹龙笛，击鼍鼓。\n皓齿歌，细腰舞。\n桃花乱落如红雨。",
        "dynasty": "宋",
        "collection_info": null
    },
    {
        "title": "偈颂六十七首  其二三",
        "author": "释原妙",
        "content": "大海无鱼，大地无草。\n大富无粮，大悟无道。",
        "dynasty": "宋",
        "collection_info": null
    },
    {
        "title": "偈颂六十七首  其二四",
        "author": "释原妙",
        "content": "布袋头开，餧馿餧马。\n要骑便骑，要下便下。\n若到江西湖南，撞着焦尾大虫，切莫道在西峰度夏。",
        "dynasty": "宋",
        "collection_info": null
    },
    {
        "title": "偈颂六十七首  其二五",
        "author": "释原妙",
        "content": "吃粥了也，洗钵盂去。\n矢上加尖，一场败露。\n西峰今日忍俊不禁，却要向鹭鸶腿上割股。",
        "dynasty": "宋",
        "collection_info": null
    },
    {
        "title": "偈颂六十七首  其二六",
        "author": "释原妙",
        "content": "一阳来復，万物咸新。\n恭惟盲龟跛鼈，鬼怪妖精。\n莫问前长后短，大家扶起破沙盆。",
        "dynasty": "宋",
        "collection_info": null
    },
    {
        "title": "偈颂六十七首  其二七",
        "author": "释原妙",
        "content": "黄面瞿昙，夜半成道。\n正是唤奴作郎，赢得一场好笑。\n山僧恁么告报，也是细姑嫌嫂。",
        "dynasty": "宋",
        "collection_info": null
    },
    {
        "title": "偈颂六十七首  其二八",
        "author": "释原妙",
        "content": "参须实参，悟须实悟。\n动转施为，辉今耀古。\n若是操心不正，悟处不真，粧粧点点，斗斗钉钉，被人轻轻拶着，未免唤灯笼作露柱。",
        "dynasty": "宋",
        "collection_info": null
    },
    {
        "title": "偈颂六十七首  其二九",
        "author": "释原妙",
        "content": "低头觅天，仰面寻地。\n波波挈挈，远之远矣。\n蓦然撞着徐十三郎，嗄，元来只在遮裏。\n在遮裏，腊月三十日到来，也是开眼见鬼。",
        "dynasty": "宋",
        "collection_info": null
    },
    {
        "title": "偈颂六十七首  其三○",
        "author": "释原妙",
        "content": "洞彻是非如梦幻，转身未免堕深坑。\n须知别有通霄路，不许时人造次行。",
        "dynasty": "宋",
        "collection_info": null
    },
    {
        "title": "偈颂六十七首  其三一",
        "author": "释原妙",
        "content": "昔年瞎却我眼，今朝穿却你鼻。\n冤冤相报无休，莫若克己復礼。\n非惟和尚同尘，免得递相钝置。",
        "dynasty": "宋",
        "collection_info": null
    },
    {
        "title": "偈颂六十七首  其三二",
        "author": "释原妙",
        "content": "一年已减五日，光影如驹过隙。\n直须如救头然，切莫随情放逸。\n夜来一雨雪消镕，万迭青山如洗出。",
        "dynasty": "宋",
        "collection_info": null
    },
    {
        "title": "偈颂六十七首  其三三",
        "author": "释原妙",
        "content": "参禅须是铁汉，着手心头便判。\n只如雪覆千山，孤峰不白，作么生判。\n上元定是正月半。",
        "dynasty": "宋",
        "collection_info": null
    },
    {
        "title": "偈颂六十七首  其三四",
        "author": "释原妙",
        "content": "周行七步犹成迹，椁示双趺岂易收。\n微雨洒花千点泪，淡烟笼竹一堆愁。",
        "dynasty": "宋",
        "collection_info": null
    },
    {
        "title": "偈颂六十七首  其三五",
        "author": "释原妙",
        "content": "身贫道贫，无法可亲。\n一味盲枷瞎棒，闻者见者莫不生嗔。\n黄金自有黄金价，终不和沙卖与人。",
        "dynasty": "宋",
        "collection_info": null
    },
    {
        "title": "偈颂六十七首  其三六",
        "author": "释原妙",
        "content": "西峰今年结夏，全然不成保社。\n一日两头薄粥，大家忍饥无暇。\n虽有真如佛性，菩提涅槃，权且扬在师子岩下。",
        "dynasty": "宋",
        "collection_info": null
    },
    {
        "title": "偈颂六十七首  其三七",
        "author": "释原妙",
        "content": "日正暄，春已暮，落花片片随流去。\n拄杖枝头一点红，馨香徧界无人顾。",
        "dynasty": "宋",
        "collection_info": null
    },
    {
        "title": "偈颂六十七首  其三八",
        "author": "释原妙",
        "content": "一夏以来，诸人懡㦬，山僧亦懡㦬。\n懡㦬逢懡㦬，彼此无空过。\n今朝圣制告圆，不免更说些懡㦬禅，赢得大家俱懡㦬。\n如何是懡㦬禅，咄，猛火着油煎。",
        "dynasty": "宋",
        "collection_info": null
    },
    {
        "title": "偈颂六十七首  其三九",
        "author": "释原妙",
        "content": "一年三百六十日，看看逗到今宵毕。\n十箇有五双，参禅禅又不知，学道道亦不识。\n只遮不知不识四字，正是三世诸佛骨髓。",
        "dynasty": "宋",
        "collection_info": null
    },
    {
        "title": "偈颂六十七首  其四○",
        "author": "释原妙",
        "content": "封却拄杖头，结却布袋头。\n大家团栾头，赤眼火柴头。\n嗄，正是冤家共聚头，不妨头上更安头。",
        "dynasty": "宋",
        "collection_info": null
    },
    {
        "title": "偈颂六十七首  其四一",
        "author": "释原妙",
        "content": "前四十五日何处去，焦尾大虫入闹市。\n后四十五日何处来，三脚馿子上高台。\n俊鹰快鹞便合乘时，跛鼈盲龟徒劳𨁝跳。",
        "dynasty": "宋",
        "collection_info": null
    },
    {
        "title": "偈颂六十七首  其四二",
        "author": "释原妙",
        "content": "巴陵设忌三转语，西峰单单只一句。\n聻，逢人切忌错举。",
        "dynasty": "宋",
        "collection_info": null
    },
    {
        "title": "偈颂六十七首  其四三",
        "author": "释原妙",
        "content": "指天指地，一棒打杀。\n鸩屎砒霜，合造毒药。\n扬在三千世界中，不知那箇亲遭着。",
        "dynasty": "宋",
        "collection_info": null
    },
    {
        "title": "偈颂六十七首  其四四",
        "author": "释原妙",
        "content": "西峰结制不寻常，谷满仓兮僧满堂。\n既得遮些根蒂固，大家摇扇取风凉。",
        "dynasty": "宋",
        "collection_info": null
    },
    {
        "title": "偈颂六十七首  其四五",
        "author": "释原妙",
        "content": "三千世界作炉，百亿须弥为炭。\n生铁铸就禅和，炙得通身红烂。",
        "dynasty": "宋",
        "collection_info": null
    },
    {
        "title": "偈颂六十七首  其四六",
        "author": "释原妙",
        "content": "十五日已前，{毛畏}{毛畏}𣯧𣯧，魍魍魉魉。\n十五日已后，巍巍堂堂，炜炜煌煌。\n正当十五日，虚空为鼓。\n须弥为槌，轻轻击动，佛祖攒眉。\n若将耳听应难会，眼处闻声方始知。",
        "dynasty": "宋",
        "collection_info": null
    },
    {
        "title": "偈颂六十七首  其四七",
        "author": "释原妙",
        "content": "入我法中，不论凡圣。\n动转施为，咸遵旧令。",
        "dynasty": "宋",
        "collection_info": null
    },
    {
        "title": "偈颂六十七首  其四八",
        "author": "释原妙",
        "content": "九旬把定重关，今朝放开一线。\n顶门具眼衲僧，自合知机识变。\n依旧平分局面。",
        "dynasty": "宋",
        "collection_info": null
    },
    {
        "title": "偈颂六十七首  其四九",
        "author": "释原妙",
        "content": "一不成，二不是。\n红底桃，白底李。\n红红白白不相瞒，因甚达磨大师被流支三藏打落当门齿。",
        "dynasty": "宋",
        "collection_info": null
    },
    {
        "title": "偈颂六十七首  其五○",
        "author": "释原妙",
        "content": "裁蜀锦，翦吴绫。\n披白玉，间黄金。\n打成一片时，针札不入。\n罗纹结角处，线路难寻。\n天香影散莓苔石，五叶花开薝卜林。",
        "dynasty": "宋",
        "collection_info": null
    },
    {
        "title": "偈颂六十七首  其五一",
        "author": "释原妙",
        "content": "一百禅和三十州，无绳自缚万山头。\n谁是护生谁是杀，白云影裏铁船浮。",
        "dynasty": "宋",
        "collection_info": null
    },
    {
        "title": "偈颂六十七首  其五二",
        "author": "释原妙",
        "content": "万法归一，一归何处。\n狭路相逢，两手分付。\n逴得便行，黄河三千年一度清。",
        "dynasty": "宋",
        "collection_info": null
    },
    {
        "title": "偈颂六十七首  其五三",
        "author": "释原妙",
        "content": "意句不到，宗说不通，盲龟跛鼈。\n意句俱到，宗说俱通，盲龟跛鼈。",
        "dynasty": "宋",
        "collection_info": null
    },
    {
        "title": "偈颂六十七首  其五四",
        "author": "释原妙",
        "content": "呱声未绝便称尊，搅得三千海岳昏。\n恶水一年浇一度，知他雪屈是酬恩。",
        "dynasty": "宋",
        "collection_info": null
    },
    {
        "title": "偈颂六十七首  其五五",
        "author": "释原妙",
        "content": "工夫不到不方圆，宽着程途急着鞭。\n但得此心常不昧，从教沧海变桑田。",
        "dynasty": "宋",
        "collection_info": null
    },
    {
        "title": "偈颂六十七首  其五六",
        "author": "释原妙",
        "content": "识得拄杖子，被拄杖子缚。\n不识拄杖子，亦被拄杖子缚。\n不是弄潮人，徒劳遭点额。",
        "dynasty": "宋",
        "collection_info": null
    },
    {
        "title": "偈颂六十七首  其五七",
        "author": "释原妙",
        "content": "咄哉老贼，偷心未息。\n石灰布袋，到处成迹。\n若谓子为父隠，毕竟曲不藏直。\n今日因斋庆讚，未免乘时拈出。",
        "dynasty": "宋",
        "collection_info": null
    },
    {
        "title": "偈颂六十七首  其五八",
        "author": "释原妙",
        "content": "一年又过一月，今日又从头起。\n循环乌兔如梭，百年光阴有几。\n诸上座，休瞌睡。\n直饶火急翻身，四大海水早已倾在汝耳裏。",
        "dynasty": "宋",
        "collection_info": null
    },
    {
        "title": "偈颂六十七首  其五九",
        "author": "释原妙",
        "content": "今年龙象颇多，权作三堂结夏。\n虽然名字不同，是法本无高下。",
        "dynasty": "宋",
        "collection_info": null
    },
    {
        "title": "偈颂六十七首  其六○",
        "author": "释原妙",
        "content": "资生贵图求富，参禅贵图求悟。\n求悟若学资生，箇箇成佛作祖。\n咄，甜瓜彻蒂甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂六十七首  其六一",
        "author": "释原妙",
        "content": "千疑万疑，祇是一疑。\n若能决此一疑，免教节上生枝。",
        "dynasty": "宋",
        "collection_info": null
    },
    {
        "title": "偈颂六十七首  其六二",
        "author": "释原妙",
        "content": "打开布袋头，放出百千牛。\n纵随芳草去，终不被人收。\n一日归来重会面，半含容笑半含羞。",
        "dynasty": "宋",
        "collection_info": null
    },
    {
        "title": "偈颂六十七首  其六三",
        "author": "释原妙",
        "content": "今朝八月一，行脚禅和出。\n不识自家珍，却向途中觅。\n直饶走徧一百一十城，参见五十三善知识，功超十地三乘，位等释迦弥勒。\n若还来到西峰，未免一棒打折你馿脊。",
        "dynasty": "宋",
        "collection_info": null
    },
    {
        "title": "偈颂六十七首  其六四",
        "author": "释原妙",
        "content": "急水滩头泊小舟，切须牢把遮绳头。\n蓦然绳断难迴避，直到通身血迸流。",
        "dynasty": "宋",
        "collection_info": null
    },
    {
        "title": "偈颂六十七首  其六五",
        "author": "释原妙",
        "content": "参禅一着莫迟疑，念念如同救火时。\n烈燄亘天浑不顾，翻身直造万重围。\n一朝火灭烟消后，鼻孔依前向下垂。",
        "dynasty": "宋",
        "collection_info": null
    },
    {
        "title": "偈颂六十七首  其六六",
        "author": "释原妙",
        "content": "万法归一一何归，只贵惺惺着意疑。\n疑到情忘心绝处，金乌夜半彻天飞。",
        "dynasty": "宋",
        "collection_info": null
    },
    {
        "title": "偈颂六十七首  其六七",
        "author": "释原妙",
        "content": "红尘堆裏学山居，寂灭身心道有余。\n但得胸中憎爱尽，不参禅亦是工夫。",
        "dynasty": "宋",
        "collection_info": null
    },
    {
        "title": "颂古三十一首  其一",
        "author": "释原妙",
        "content": "灵山拈出一枝花，百万都来是作家。\n惟有饮光犹未瞥，那堪眼裏又添沙。",
        "dynasty": "宋",
        "collection_info": null
    },
    {
        "title": "颂古三十一首  其二",
        "author": "释原妙",
        "content": "两两成羣罪莫穷，谩将鼠伎逞英雄。\n当时若作今时世，纵使瞿昙也不中。",
        "dynasty": "宋",
        "collection_info": null
    },
    {
        "title": "颂古三十一首  其三",
        "author": "释原妙",
        "content": "死款都来一口供，情穷理极卒难容。\n若将皮髓论高下，争见花开五叶红。",
        "dynasty": "宋",
        "collection_info": null
    },
    {
        "title": "颂古三十一首  其四",
        "author": "释原妙",
        "content": "祖师不会禅，夫子不识字。\n棒打石人头，嚗嚗论实事。",
        "dynasty": "宋",
        "collection_info": null
    },
    {
        "title": "颂古三十一首  其五",
        "author": "释原妙",
        "content": "攒花簇锦绝纤尘，一度拈来一度新。\n啼得血流无用处，不如缄口过残春。",
        "dynasty": "宋",
        "collection_info": null
    },
    {
        "title": "颂古三十一首  其六",
        "author": "释原妙",
        "content": "杀人犹可恕，再犯岂能容。\n贬向无生国，千圣不知踪。",
        "dynasty": "宋",
        "collection_info": null
    },
    {
        "title": "颂古三十一首  其七",
        "author": "释原妙",
        "content": "眉毛罅裏积山岳，鼻孔中藏师子儿。\n南北东西无限意，此心能有几人知。",
        "dynasty": "宋",
        "collection_info": null
    },
    {
        "title": "颂古三十一首  其八",
        "author": "释原妙",
        "content": "绿树阴浓夏日长，楼台倒影入池塘。\n水晶帘动微风起，满架蔷薇一院香。",
        "dynasty": "宋",
        "collection_info": null
    },
    {
        "title": "颂古三十一首  其九",
        "author": "释原妙",
        "content": "幸然无事鼓风涛，激起洪波万丈高。\n直得浑家都浸杀，至今平地浪滔滔。",
        "dynasty": "宋",
        "collection_info": null
    },
    {
        "title": "颂古三十一首  其一○",
        "author": "释原妙",
        "content": "自小丹青画不成，年来始觉艺方精。\n等闲掷笔成龙去，换却时人眼裏睛。",
        "dynasty": "宋",
        "collection_info": null
    },
    {
        "title": "颂古三十一首  其一一",
        "author": "释原妙",
        "content": "泥佛不度水，毗岚风忽起。\n大地黑漫漫，衲僧争敢视。",
        "dynasty": "宋",
        "collection_info": null
    },
    {
        "title": "颂古三十一首  其一二",
        "author": "释原妙",
        "content": "金佛不度炉，铁裹夜明珠。\n一槌俱粉碎，清光何处无。",
        "dynasty": "宋",
        "collection_info": null
    },
    {
        "title": "颂古三十一首  其一三",
        "author": "释原妙",
        "content": "木佛不度火，掣开金殿锁。\n内外绝遮栏，时人犹懡㦬。",
        "dynasty": "宋",
        "collection_info": null
    },
    {
        "title": "颂古三十一首  其一四",
        "author": "释原妙",
        "content": "赵州狗子佛性无，十分春色播江湖。\n几多摘叶寻枝客，空使洛阳花满途。",
        "dynasty": "宋",
        "collection_info": null
    },
    {
        "title": "颂古三十一首  其一五",
        "author": "释原妙",
        "content": "礼佛修行不较多，何须特地起干戈。\n直饶打得回头后，兔子何曾离得窠。",
        "dynasty": "宋",
        "collection_info": null
    },
    {
        "title": "颂古三十一首  其一六",
        "author": "释原妙",
        "content": "四面洪波万丈深，上天无路地无门。\n箇中有理应难诉，不是愁人也断魂。",
        "dynasty": "宋",
        "collection_info": null
    },
    {
        "title": "颂古三十一首  其一七",
        "author": "释原妙",
        "content": "吞而復吐冷烟浮，月落寒山犹未休。\n重把丝纶轻一掣，岂知元只在鈎头。",
        "dynasty": "宋",
        "collection_info": null
    },
    {
        "title": "颂古三十一首  其一八",
        "author": "释原妙",
        "content": "猛虎深藏浅草窠，几回明月入烟萝。\n顶门纵有金刚眼，未免当头蹉过他。",
        "dynasty": "宋",
        "collection_info": null
    },
    {
        "title": "颂古三十一首  其一九",
        "author": "释原妙",
        "content": "飒飒秋风满院凉，芬芳篱菊半经霜。\n可怜不遇攀花手，狼籍枝头多少香。",
        "dynasty": "宋",
        "collection_info": null
    },
    {
        "title": "颂古三十一首  其二○",
        "author": "释原妙",
        "content": "饥火炎炎烧断肠，亲逢王膳不能尝。\n可怜併逐溪流去，百亿沧溟透底香。",
        "dynasty": "宋",
        "collection_info": null
    },
    {
        "title": "颂古三十一首  其二一",
        "author": "释原妙",
        "content": "国师塔样最尖新，觌面拈来不露文。\n却被耽源添一线，至今描邈乱纷纷。",
        "dynasty": "宋",
        "collection_info": null
    },
    {
        "title": "颂古三十一首  其二二",
        "author": "释原妙",
        "content": "杨柳溪边垂绿线，黄鶑枝上声声啭。\n几多贪玩不知春，空使落花千万片。",
        "dynasty": "宋",
        "collection_info": null
    },
    {
        "title": "颂古三十一首  其二三",
        "author": "释原妙",
        "content": "三十年来在梦中，生涯丧尽绝行踪。\n自惭一见桃花后，依旧漫天鼓黑风。",
        "dynasty": "宋",
        "collection_info": null
    },
    {
        "title": "颂古三十一首  其二四",
        "author": "释原妙",
        "content": "落花台上重铺锦，玛瑙阶前布赤沙。\n情义尽从贫处断，世人偏向有钱家。",
        "dynasty": "宋",
        "collection_info": null
    },
    {
        "title": "颂古三十一首  其二五",
        "author": "释原妙",
        "content": "红轮杲杲正当空，昨日今朝事不同。\n尽谓古今都坐断，谁知贼过后张弓。",
        "dynasty": "宋",
        "collection_info": null
    },
    {
        "title": "颂古三十一首  其二六",
        "author": "释原妙",
        "content": "滞货多年要脱身，巧粧绮语说诸人。\n及乎拈出当场卖，索价辽天谁敢亲。",
        "dynasty": "宋",
        "collection_info": null
    },
    {
        "title": "颂古三十一首  其二七",
        "author": "释原妙",
        "content": "弓絃走马蓦相逢，觌面全提未见功。\n拈出轮王三寸铁，直教血溅梵天红。",
        "dynasty": "宋",
        "collection_info": null
    },
    {
        "title": "颂古三十一首  其二八",
        "author": "释原妙",
        "content": "银蟾出海照无私，处处分明是阿谁。\n见面不须重问讯，从教日炙与风吹。",
        "dynasty": "宋",
        "collection_info": null
    },
    {
        "title": "颂古三十一首  其二九",
        "author": "释原妙",
        "content": "不动尊，提不起，茫茫宇宙谁能委。\n秋江清夜月澄辉，鹭鸶飞入芦花裏。",
        "dynasty": "宋",
        "collection_info": null
    },
    {
        "title": "颂古三十一首  其三○",
        "author": "释原妙",
        "content": "逆风吹又顺风吹，铁眼铜睛争敢窥。\n万古碧潭空界月，再三捞摝始应知。",
        "dynasty": "宋",
        "collection_info": null
    },
    {
        "title": "颂古三十一首  其三一",
        "author": "释原妙",
        "content": "佛手馿脚与生缘，鬼面人头有许般。\n云散碧天孤月朗，澄潭彻底影团团。",
        "dynasty": "宋",
        "collection_info": null
    },
    {
        "title": "颂古三十一首  其三二",
        "author": "释原妙",
        "content": "无端平地起干戈，争似属牛人更多。\n满面惭惶无着处，低头依旧入烟萝。",
        "dynasty": "宋",
        "collection_info": null
    },
    {
        "title": "颂古三十一首  其三三",
        "author": "释原妙",
        "content": "一二三四五六圈，心肝粉碎髑髅穿。\n若将方木投圆窍，丑姥争教得少年。",
        "dynasty": "宋",
        "collection_info": null
    },
    {
        "title": "颂赵州无字示陈太尉",
        "author": "释原妙",
        "content": "澄潭千载毒龙蟠，倒岳倾湫谁解看。\n直下一刀成两段，虚空粉碎髑髅干。",
        "dynasty": "宋",
        "collection_info": null
    },
    {
        "title": "示如法禅人  其一",
        "author": "释原妙",
        "content": "识得根源认得伊，全身犹堕在尘围。\n纵然和座都掀倒，尚有烟霞遶翠微。",
        "dynasty": "宋",
        "collection_info": null
    },
    {
        "title": "示如法禅人  其二",
        "author": "释原妙",
        "content": "直造悬崖上上关，白云影裏转身难。\n箇中若使能通变，夺食驱耕总是閒。",
        "dynasty": "宋",
        "collection_info": null
    },
    {
        "title": "示如法禅人  其三",
        "author": "释原妙",
        "content": "如如不动法中王，举足无非是道场。\n不到水穷云尽处，争知觌面是檀郎。",
        "dynasty": "宋",
        "collection_info": null
    },
    {
        "title": "示如梦禅人行脚",
        "author": "释原妙",
        "content": "閒处休居静莫住，转入转深转幽固。\n纵至深深尽底时，更须知有那一步。\n昔日曹溪亲到来，今时往往多差互。\n若非丧尽目前机，倒岳倾湫无觅处。",
        "dynasty": "宋",
        "collection_info": null
    },
    {
        "title": "山中四威仪供佛鑑师翁韵  其一",
        "author": "释原妙",
        "content": "山中行，步高身尽轻。\n拟飞去，惟恐世人惊。",
        "dynasty": "宋",
        "collection_info": null
    },
    {
        "title": "山中四威仪供佛鑑师翁韵  其二",
        "author": "释原妙",
        "content": "山中住，黯淡云无数。\n誓相期，共守无生路。",
        "dynasty": "宋",
        "collection_info": null
    },
    {
        "title": "山中四威仪供佛鑑师翁韵  其三",
        "author": "释原妙",
        "content": "山中坐，静看空花堕。\n问何为，待结团栾果。",
        "dynasty": "宋",
        "collection_info": null
    },
    {
        "title": "山中四威仪供佛鑑师翁韵  其四",
        "author": "释原妙",
        "content": "山中卧，月落猿啼过。\n正堪眠，石定从教破。",
        "dynasty": "宋",
        "collection_info": null
    },
    {
        "title": "云庵",
        "author": "释原妙",
        "content": "或淡或浓拖雨去，半舒半捲逆风来。\n为怜途路无栖泊，却把柴扉永夜开。",
        "dynasty": "宋",
        "collection_info": null
    },
    {
        "title": "示徒  其一",
        "author": "释原妙",
        "content": "学道如初莫变心，千魔万难愈惺惺。\n直须敲出虚空髓，拔却金刚脑后钉。",
        "dynasty": "宋",
        "collection_info": null
    },
    {
        "title": "示徒  其二",
        "author": "释原妙",
        "content": "学道之心似镜明，纤尘纔染便忘形。\n廓然照出娘生面，一簇青烟锁翠屏。",
        "dynasty": "宋",
        "collection_info": null
    },
    {
        "title": "示徒  其三",
        "author": "释原妙",
        "content": "学道如撑逆水舟，篙篙着力莫随流。\n忽然失脚翻身去，踏断寒江月一鈎。",
        "dynasty": "宋",
        "collection_info": null
    },
    {
        "title": "又示徒",
        "author": "释原妙",
        "content": "工夫果的有真疑，动静寒暄总不知。\n枕子蓦然开口笑，钵盂𨁝跳上须弥。",
        "dynasty": "宋",
        "collection_info": null
    },
    {
        "title": "示淳谦首座持钵",
        "author": "释原妙",
        "content": "千家万家，总是维摩丈室。\n十斛百斛，无非达磨眼睛。\n若向遮裏会得，何劳向外经营。\n其或未然，咄，酒肆淫坊休放过，龙宫虎穴要亲临。",
        "dynasty": "宋",
        "collection_info": null
    },
    {
        "title": "示徒三戒  其一",
        "author": "释原妙",
        "content": "开口动舌，无益于人，戒之莫言。",
        "dynasty": "宋",
        "collection_info": null
    },
    {
        "title": "示徒三戒  其二",
        "author": "释原妙",
        "content": "举心动念，无益于人，戒之莫起。",
        "dynasty": "宋",
        "collection_info": null
    },
    {
        "title": "示徒三戒  其三",
        "author": "释原妙",
        "content": "举足动步，无益于人，戒之莫行。",
        "dynasty": "宋",
        "collection_info": null
    },
    {
        "title": "辞世",
        "author": "释原妙",
        "content": "来不入死关，去不出死关。\n铁蛇钻入海，撞倒须弥山。",
        "dynasty": "宋",
        "collection_info": null
    },
    {
        "title": "观音大士赞",
        "author": "释原妙",
        "content": "大海波心，盘陀石上。\n真观浄观，是相非相。\n如月在天，无水不现。\n水月俱捐，如何瞻仰。\n咄，切忌妄想。",
        "dynasty": "宋",
        "collection_info": null
    },
    {
        "title": "达磨祖师赞  其一",
        "author": "释原妙",
        "content": "开旗展阵入梁邦，未覩天颜早已降。\n纵有神通难转款，翩翩一苇渡长江。",
        "dynasty": "宋",
        "collection_info": null
    },
    {
        "title": "达磨祖师赞  其二",
        "author": "释原妙",
        "content": "未离西干，恶声已布。\n面壁九年，一场败露。\n咦，不知赚却多少儿孙，直至如今钉桩摇橹。",
        "dynasty": "宋",
        "collection_info": null
    },
    {
        "title": "师子院明初院主请",
        "author": "释原妙",
        "content": "鼻无两窍，眼露双睛。\n十分无面目，一味得人憎。\n将正续三世之业，等閒籍没。\n向白云千峰之上，特地掀腾。\n坐断死关，幸自恶声难掩。\n那更被伊描邈，转见可怜生。\n呵呵呵，三十年后，宁无人路见不平。",
        "dynasty": "宋",
        "collection_info": null
    },
    {
        "title": "大觉禅师祖雍长老请",
        "author": "释原妙",
        "content": "中大仰毒，奋师子威。\n平生负重病，举世无良医。\n向莲峰插一茎草，为少室发千钧机。\n舌头无骨，额下生眉。\n唤作开山即错，不唤作开山犹非，从教后代乱针锥。",
        "dynasty": "宋",
        "collection_info": null
    },
    {
        "title": "西隠接待师立山主请",
        "author": "释原妙",
        "content": "乌豆眼睛生铁面，直向孤峰顶上。\n将无米饭塞断天下衲子咽喉，固是家常，因甚更教人参箇一归何处。\n吽，忆着江南三月天，马塍西畔春无数。",
        "dynasty": "宋",
        "collection_info": null
    },
    {
        "title": "双髻禅庵请",
        "author": "释原妙",
        "content": "恣无明，逞人我。\n诽释迦，駡达磨。\n虽是赤心，返成话堕。\n六年坐铺卖不行，至今被人唤作滞货。",
        "dynasty": "宋",
        "collection_info": null
    },
    {
        "title": "禅人请赞  其一",
        "author": "释原妙",
        "content": "遮箇村僧，只好闻名。\n尾巴纔露，天下人憎。",
        "dynasty": "宋",
        "collection_info": null
    },
    {
        "title": "禅人请赞  其二",
        "author": "释原妙",
        "content": "不识岩头密启处，刚言悟得仰山禅。\n遮场败露难遮盖，留与儿孙万世传。",
        "dynasty": "宋",
        "collection_info": null
    },
    {
        "title": "偈颂十二首  其一",
        "author": "释原妙",
        "content": "欲明种子因，熟读上大人。\n若到可知礼，盲龟跛鼈亲。",
        "dynasty": "宋",
        "collection_info": null
    },
    {
        "title": "偈颂十二首  其二",
        "author": "释原妙",
        "content": "皮穿肉烂，筋断骨折。\n具无碍辩，横说竖说。\n若谓向上一关，敢保老兄未彻。\n直须虚空粉碎，大海枯竭。\n透顶透底，内外澄澈。\n正恁么时，犹是眼中着屑。",
        "dynasty": "宋",
        "collection_info": null
    },
    {
        "title": "偈颂十二首  其三",
        "author": "释原妙",
        "content": "此心清凈本无瑕，只为贪求被物遮。\n突出眼睛全体露，山河大地是空华。",
        "dynasty": "宋",
        "collection_info": null
    },
    {
        "title": "偈颂十二首  其四",
        "author": "释原妙",
        "content": "东西十万，南北八千。\n纤尘不立，寸草不生。\n往来无碍，妙用纵横。\n直饶亲到者裏，正是弃本逐末，引祸招殃。\n且道如何是本，抛出轮王三寸铁，分明遍界是刀鎗。",
        "dynasty": "宋",
        "collection_info": null
    },
    {
        "title": "偈颂十二首  其五",
        "author": "释原妙",
        "content": "五阴山中，魔强法弱。\n战之不胜，休拟议着。\n宝剑全提，莫问生杀。\n奋不顾身，星飞火撒。\n有功者赏，无功者罚。",
        "dynasty": "宋",
        "collection_info": null
    },
    {
        "title": "偈颂十二首  其六",
        "author": "释原妙",
        "content": "有时热鬨鬨，有时冷冰冰。\n有时如牵馿入井，有时如顺水张帆。",
        "dynasty": "宋",
        "collection_info": null
    },
    {
        "title": "偈颂十二首  其七",
        "author": "释原妙",
        "content": "一二三四，四三二一。\n鈎锁连环，银山铁壁。\n觑得破，跳得出。\n大千沙界海中沤，一切圣贤如电拂。\n若是觑不破跳不出，切须翻天覆地离巢越窟。",
        "dynasty": "宋",
        "collection_info": null
    },
    {
        "title": "偈颂十二首  其八",
        "author": "释原妙",
        "content": "腊月三十日，时节看看至。\n露柱与灯笼，休更打瞌睡。\n觌面当机提，当机觌面觑。\n蓦然触瞎眼睛，照顾烂泥裏有刺。",
        "dynasty": "宋",
        "collection_info": null
    },
    {
        "title": "偈颂十二首  其九",
        "author": "释原妙",
        "content": "封却拄杖头，结却布袋口。\n禁在铁围山，枷上重增杻。\n有中拷出无，无中拷出有。\n痛楚百千般，不离者窠臼。",
        "dynasty": "宋",
        "collection_info": null
    },
    {
        "title": "偈颂十二首  其一○",
        "author": "释原妙",
        "content": "若论此事，正如傍墙逼狗。\n逼来逼去，逼至尖角落头，未免翻身遭他一口。",
        "dynasty": "宋",
        "collection_info": null
    },
    {
        "title": "偈颂十二首  其一一",
        "author": "释原妙",
        "content": "学道如初不变心，千魔万难愈惺惺。\n直须敲出虚空髓，拔却金刚脑后钉。",
        "dynasty": "宋",
        "collection_info": null
    },
    {
        "title": "偈颂十二首  其一二",
        "author": "释原妙",
        "content": "不得者箇，争得那箇。\n既得那箇，忘却者箇。",
        "dynasty": "宋",
        "collection_info": null
    },
    {
        "title": "室中三关  其一",
        "author": "释原妙",
        "content": "杲日当空，无所不照，因甚被片云遮却。",
        "dynasty": "宋",
        "collection_info": null
    },
    {
        "title": "室中三关  其二",
        "author": "释原妙",
        "content": "人人有箇影子，寸步不离，因甚踏不着。",
        "dynasty": "宋",
        "collection_info": null
    },
    {
        "title": "室中三关  其三",
        "author": "释原妙",
        "content": "尽大地是箇火坑，得何三昧，不被烧却。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释原妙",
        "content": "涅槃地狱本无差，只为从来被眼遮。\n三脚瞎馿纔𨁝跳，镬汤垆炭即吾家。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释原妙",
        "content": "剖尽枯肠丧尽机，通身不挂一毫丝。\n清风步步随身转，明月谁分上下池。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释原妙",
        "content": "滴滴通身是烂脓，更无一点落西东。\n若言不是知音者，未免风吹别调中。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释原妙",
        "content": "水出高原浪拍天，四维上下绝尘烟。\n分明好箇真消息，未必时人到那边。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释原妙",
        "content": "等闲放出这牛儿，头角分明举似谁。\n若向尾巴尖上会，新罗鹞子过多时。",
        "dynasty": "宋",
        "collection_info": null
    },
    {
        "title": "题鹿苑寺壁间记鲁简肃公罗汉见梦事",
        "author": "吴思齐",
        "content": "是法本平等，无怠亦无敬。\n如何证无生，却来见参政。",
        "dynasty": "宋",
        "collection_info": null
    },
    {
        "title": "拟古",
        "author": "吴思齐",
        "content": "平原一遗老，九重未知名。\n临危观劲节，相视胆为惊。\n折陊犹举手，吁天闵无成。\n九陨期报国，万古犹光晶。\n亦有布衣人，烈烈死弥贞。\n回风惜往日，辉映岂独清。\n滔滔肉食辈，泚颡徒吞声。\n我闻同志士，野祭激高情。\n配享遗斯人，忧心每如酲。",
        "dynasty": "宋",
        "collection_info": null
    },
    {
        "title": "次韵赵绣使题金鰲稳处",
        "author": "艾可叔",
        "content": "突兀霜崖俯雪洲，时时登览唤渔舟。\n溪分南北地初合，月在山间天共流。\n三两可人曾此会，百千年后復谁游。\n桑田不变金鰲健，祇恐吟翁白尽头。",
        "dynasty": "宋",
        "collection_info": null
    },
    {
        "title": "浮梁金鰲山",
        "author": "艾可叔",
        "content": "鰲骨分明露浅洲，登临几度泛虚舟。\n人生天地蜉蝣寄，世事江河日夜流。\n前后朗吟坡老赋，逍遥终羡漆园游。\n子真谷口今成趣，不为红尘枉白头。",
        "dynasty": "宋",
        "collection_info": null
    },
    {
        "title": "晚秋归自京",
        "author": "艾可叔",
        "content": "红尘两脚几时休，此度真成浪漫游。\n倦买夜船过钓濑，渴呼腊盏试龙游。\n菊前疏雨重阳信，天际孤云万里愁。\n昨夜江头乡国梦，已随明月度西楼。",
        "dynasty": "宋",
        "collection_info": null
    },
    {
        "title": "樟镇夜泊",
        "author": "艾可叔",
        "content": "醉却长年懒着篙，聊依山市泊江皋。\n船收蒲席风初定，人卧芦花月正高。\n时有沙禽惊客梦，厌听枥马龁空槽。\n晓来细雨秋烟湿，意思三分是楚骚。",
        "dynasty": "宋",
        "collection_info": null
    },
    {
        "title": "临江褒忠庙题",
        "author": "艾可叔",
        "content": "忆昔狼烽谍报忙，空拳支敌出仓惶。\n齿寒谁解婴城守，舌在公还駡贼亡。\n秦伯早能怜楚使，张君未必死睢阳。\n西风吹起英雄恨，断础凄烟泪两行。",
        "dynasty": "宋",
        "collection_info": null
    },
    {
        "title": "金陵晚眺",
        "author": "艾可叔",
        "content": "星移物换千年事，虎踞龙蟠万雉城。\n归巷乌衣秋缥缈，点州白鹭雪分明。\n江分南北天为限，淮接东西地最平。\n目断青峰是何处，单于吹角莫云横。",
        "dynasty": "宋",
        "collection_info": null
    },
    {
        "title": "正月晦日西归舟中作",
        "author": "艾可叔",
        "content": "宦情一片莫云浮，归兴双溪春水流。\n惜别长官携酒盏，送行诗友候津头。\n人方挟弹窥黄雀，我不知机愧白鸥。\n数夕打篷风更雨，併无明月载空舟。",
        "dynasty": "宋",
        "collection_info": null
    },
    {
        "title": "中秋风雨",
        "author": "艾可叔",
        "content": "一年佳节又虚逢，恼杀江湖白髮翁。\n滴梦欲残蕉叶雨，吹愁不断蓼花风。\n阴晴明晦天无准，离合悲欢态不同。\n聊买香醪作清赏，烛光閒对木犀红。",
        "dynasty": "宋",
        "collection_info": null
    },
    {
        "title": "江南归附后不仕述怀",
        "author": "艾可叔",
        "content": "舟在中流进退难，髮虽种种此心丹。\n死为元亮终书晋，生是留侯本事韩。\n贫贱不忧知有道，乱离最幸是无官。\n岁寒谁似东篱菊，禁得投簪日日看。",
        "dynasty": "宋",
        "collection_info": null
    },
    {
        "title": "整裘袍",
        "author": "艾可叔",
        "content": "袍剪新蓝衬淡黄，官宣粲粲照巾箱。\n倩人细熨波涛皱，为我重缝云雾香。\n入手虽轻荣赐重，此身差短感恩长。\n微忱称报惭无路，空把山龙补舜裳。",
        "dynasty": "宋",
        "collection_info": null
    },
    {
        "title": "东上拜罗首墓",
        "author": "艾可叔",
        "content": "驿道百年墓，征衣四世孙。\n衝风行木叶，藉雪拜松根。\n老觉貂裘敝，贫惟铁砚存。\n倘徼先世福，犹足醉丘原。",
        "dynasty": "宋",
        "collection_info": null
    },
    {
        "title": "穷达",
        "author": "艾可叔",
        "content": "穷达宁无分，逢迎费折腰。\n人情剡溪纸，世事浙江潮。\n冻井和冰汲，寒山带雪樵。\n子云虽寂寞，庄叟得逍遥。",
        "dynasty": "宋",
        "collection_info": null
    },
    {
        "title": "木棉",
        "author": "艾可叔",
        "content": "收来老茧倍三春，匹似真棉白一分。\n车转轻雷秋纺雪，弓弯半月夜弹云。\n衣裘卒岁吟翁暖，机杼终年织妇勤。\n闻得上方存节俭，区区欲献野人芹。",
        "dynasty": "宋",
        "collection_info": null
    },
    {
        "title": "渡鑑潭望郑宜之白雪别墅",
        "author": "艾可叔",
        "content": "小驱满砄是尘埃，逢好江山眼为开。\n贺老生涯鑑湖曲，希夷别墅白云堆。\n欲寻溪叟挐舟去，却被山灵勒驾回。\n忆共吟边曾有约，夜深应晤抱琴来。",
        "dynasty": "宋",
        "collection_info": null
    },
    {
        "title": "山居杂兴  其一",
        "author": "艾可翁",
        "content": "老夫晨沐罢，还卧看云行。\n髮短便巾小，衰容怯镜明。\n空林存竹意，破屋带泉声。\n自喜诗棋外，无营梦亦清。",
        "dynasty": "宋",
        "collection_info": null
    },
    {
        "title": "山居杂兴  其二",
        "author": "艾可翁",
        "content": "青山意自足，扰扰復何之。\n见客从衣破，哦诗任饭迟。\n蔬畦耕犊草，匏架落蝉枝。\n逆境偷贫乐，休兵未可期。",
        "dynasty": "宋",
        "collection_info": null
    },
    {
        "title": "山居杂兴  其三",
        "author": "艾可翁",
        "content": "村落兵戈后，江湖几杖前。\n索居兼屏燕，幽梦反宜蝉。\n茅舍分炊火，苔砖出酿泉。\n家贫思辟谷，非是博长年。",
        "dynasty": "宋",
        "collection_info": null
    },
    {
        "title": "家兄有和再用韵  其一",
        "author": "艾可翁",
        "content": "隔林看日落，出户对天行。\n久乱人情变，长贫心事明。\n虹拖城郭势，河泻甲兵声。\n谁似秋来水，能于浊世清。",
        "dynasty": "宋",
        "collection_info": null
    },
    {
        "title": "家兄有和再用韵  其二",
        "author": "艾可翁",
        "content": "故人在何处，清梦或逢之。\n老树秋声早，深窗曙色迟。\n湿萤粘露草，惊鸟徙风枝。\n琴破才支卧，知无钟子期。",
        "dynasty": "宋",
        "collection_info": null
    },
    {
        "title": "家兄有和再用韵  其三",
        "author": "艾可翁",
        "content": "乱离生世晚，衰白在人前。\n云水飞饥鹤，山林付乱蝉。\n日今行黑道，人有隔黄泉。\n晷渐秋来短，愁长亦敌年。",
        "dynasty": "宋",
        "collection_info": null
    },
    {
        "title": "舟中",
        "author": "艾可翁",
        "content": "水月长依梦，江天半入诗。\n断崖云欲落，危岸树多欹。\n天晓雁先起，舟行客未知。\n雪霜篷隔断，何得上吟髭。",
        "dynasty": "宋",
        "collection_info": null
    },
    {
        "title": "屡庸军马后相过",
        "author": "艾可翁",
        "content": "相疏怜各病，相见贺更生。\n久乱诗书废，长贫门户清。\n晨炊才脱粟，夜卧亦班荆。\n祇有悲秋卷，多于未受兵。",
        "dynasty": "宋",
        "collection_info": null
    },
    {
        "title": "番阳道中",
        "author": "艾可翁",
        "content": "督府春移檄，江城昼撤花。\n好书如隔世，久客似无家。\n畏路多言虎，荒村半是鸦。\n道逢西北客，挥泪问京华。",
        "dynasty": "宋",
        "collection_info": null
    },
    {
        "title": "兵火后野望  其一",
        "author": "艾可翁",
        "content": "干戈连万国，丘壑卧三年。\n虎啸黄茅地，鸦屯白骨田。\n渴虹疑竭海，腥雾欲沈天。\n摇落前朝老，长怀鲁仲连。",
        "dynasty": "宋",
        "collection_info": null
    },
    {
        "title": "兵火后野望  其二",
        "author": "艾可翁",
        "content": "江村兵火后，月色似长淮。\n鼓角连秋思，风尘带客怀。\n诸公朝漠北，一老哭天涯。\n犹幸舂陵夜，葱葱气尚佳。",
        "dynasty": "宋",
        "collection_info": null
    },
    {
        "title": "汉阳城",
        "author": "艾可翁",
        "content": "汉阳城上望，天色欲苍黄。\n云去仍清野，人稀半战场。\n江分青草断，山接白云长。\n一掬中原泪，凄凉对夕阳。",
        "dynasty": "宋",
        "collection_info": null
    },
    {
        "title": "钓台  其一",
        "author": "艾可翁",
        "content": "归去江头伸脚眠，不烦太史验星躔。\n一丝千古经纶在，不为东都二百年。",
        "dynasty": "宋",
        "collection_info": null
    },
    {
        "title": "钓台  其二",
        "author": "艾可翁",
        "content": "云台历历纪功臣，底事中间有子陵。\n未必故人同卧处，了无一语及中兴。",
        "dynasty": "宋",
        "collection_info": null
    },
    {
        "title": "子规",
        "author": "艾可翁",
        "content": "举目山河恼客怀，百年前事总尘埃。\n如何爱劝人归去，倒引南人入汴来。",
        "dynasty": "宋",
        "collection_info": null
    },
    {
        "title": "传闻",
        "author": "艾可翁",
        "content": "力战奚忧曳落河，可怜重阃亦投戈。\n后来未可轻东晋，虽是清谈死节多。",
        "dynasty": "宋",
        "collection_info": null
    },
    {
        "title": "题渊明像  其一",
        "author": "艾可翁",
        "content": "漉酒不孤头上巾，醉来万事等浮尘。\n谁家三径无松竹，肯说昨非能几人。",
        "dynasty": "宋",
        "collection_info": null
    },
    {
        "title": "题渊明像  其二",
        "author": "艾可翁",
        "content": "仕晋何心更仕刘，知几闻早去来休。\n多君不肯腰轻折，非为区区县督邮。",
        "dynasty": "宋",
        "collection_info": null
    },
    {
        "title": "书罗公碑阴",
        "author": "艾可翁",
        "content": "人家落落堕荒丘，碑带苔痕独字留。\n博陆脊梁扶日月，中郎名笔法春秋。\n一抔谁下寻坟马，片石今供砺角牛。\n惟有斜阳闲照管，肯随鸦影上螭头。",
        "dynasty": "宋",
        "collection_info": null
    },
    {
        "title": "次韵臞山顺处斋",
        "author": "艾可翁",
        "content": "丧乱踰三载，孤高配九秋。\n日方行北陆，江不改东流。\n诗入中年老，官逢世变休。\n仲将头雪白，摇落更多愁。",
        "dynasty": "宋",
        "collection_info": null
    },
    {
        "title": "春夜",
        "author": "艾可翁",
        "content": "雨浥梨花粉泪香，一痕淡月照修廊。\n春来只是寻常夜，惟有杜鹃添觉长。",
        "dynasty": "宋",
        "collection_info": null
    },
    {
        "title": "君马黄",
        "author": "艾可翁",
        "content": "君马黄，我马骊。\n白玉为勒络青丝，与君并辔河水湄。\n河上扑扑杨花飞，杨花飞飞送客人。\n生别离，良可惜。\n愿君鞭影去迟迟，莫学杨花各南北。",
        "dynasty": "宋",
        "collection_info": null
    },
    {
        "title": "元宵",
        "author": "艾可翁",
        "content": "偶然散策无寻访，何限伤心强笑歌。\n世味正如春酒淡，市灯不及月华多。\n人生只合且如此，国势遂成无奈何。\n年少尚装胡旋舞，不知舞破几山河。",
        "dynasty": "宋",
        "collection_info": null
    },
    {
        "title": "次韵徐君载见寄",
        "author": "艾可翁",
        "content": "不必相逢啸语春，本然心迹自相亲。\n青山我已卧三载，白社君今与一人。\n乱后事非京国旧，雨余秋共客愁新。\n躬耕谷口云应满，何处堪寻郑子真。",
        "dynasty": "宋",
        "collection_info": null
    },
    {
        "title": "淡圃兄生辰有诗次韵  其一",
        "author": "艾可翁",
        "content": "来寿吾兄玉局仙，郎君亦自醉颓然。\n乱离难得团圞日，清健何须少壮年。\n投老宦情云在壑，忧时心事日行天。\n遐龄此去应如鹤，蕙帐月寒相对眠。",
        "dynasty": "宋",
        "collection_info": null
    },
    {
        "title": "淡圃兄生辰有诗次韵  其二",
        "author": "艾可翁",
        "content": "时危安乐是神仙，默有扶持岂偶然。\n林下且须坚晚节，尊前未用说明年。\n穷通莫计惟期寿，兴废难言頼有天。\n恨杀飘蓬白头弟，十年风雨别州眠。",
        "dynasty": "宋",
        "collection_info": null
    },
    {
        "title": "金山寺前泛舟西下",
        "author": "艾可翁",
        "content": "机舂坎坎水潺潺，曲折舟行乱石间。\n无数水禽飞不起，杜鹃花满夕阳山。",
        "dynasty": "宋",
        "collection_info": null
    },
    {
        "title": "九日止诸少登高",
        "author": "艾可翁",
        "content": "尘埃漠漠一千里，风雨潇潇十四陵。\n立得身高愁转甚，龙山从此不须登。",
        "dynasty": "宋",
        "collection_info": null
    },
    {
        "title": "空明洞",
        "author": "王珏",
        "content": "瑶草琪花半已空，洞门寂寂自春风。\n千秋隻鹤无时返，安得蓬莱有路通。",
        "dynasty": "宋",
        "collection_info": null
    },
    {
        "title": "田母拒金图",
        "author": "丁易东",
        "content": "噫嘘嚱，人奔奔，皆为名利之所役，贤反愚兮明反昏。\n夜却金兮尚高洁，择一钱兮义同颉。\n莱芜甑中尘扑飞，悬鱼老子肝似铁。\n四公皦皦何不墨，图中但见齐田稷。\n蠹吏亏纲勿足夸，特貌慈闱耀贞德。\n奉君本欲娱亲喜，阿母怒兮惊且愧。\n若使当年一纳间，那得芳名播青史。\n主圣亲贤臣涤衷，公金赐妪恩爱隆。\n非独舍之罪不诛，昭昭淳化扬仁风。\n我披此传重踟蹰，岂独田卿贪若斯。\n谓语今人知不知，偷安苟富诚何如。\n老万翁，志不渝，费千金，畜此图。\n此图传后世，后世重义轻金与。",
        "dynasty": "宋",
        "collection_info": null
    },
    {
        "title": "碧山  其一",
        "author": "姚云",
        "content": "彭祖岭头春草生，逍遥洞口暮烟横。\n分明半幅着色画，何许黄鹂闻一声。",
        "dynasty": "宋",
        "collection_info": null
    },
    {
        "title": "碧山  其二",
        "author": "姚云",
        "content": "青莲山下玉泉寒，苍耳香中养白鹇。\n浪说来仙天地外，桃花流水只人间。",
        "dynasty": "宋",
        "collection_info": null
    },
    {
        "title": "九日",
        "author": "李希周",
        "content": "醺醺终日醉酕醄，一阵西风解浊醪。\n归去来辞吟未足，倚门还仰二山高。",
        "dynasty": "宋",
        "collection_info": null
    },
    {
        "title": "游虎丘",
        "author": "范宜",
        "content": "山奇水秀碧交加，倚遍阑干眼力赊。\n阁跨剑池飞突兀，路盘石壁转欹斜。\n日移高塔桥边影，风送疏钟岭外家。\n杰出人间清胜地，老僧终日卧烟霞。",
        "dynasty": "宋",
        "collection_info": null
    },
    {
        "title": "慈相寺",
        "author": "邓德秀",
        "content": "小桥横过一溪长，因访梅花到上方。\n山到尽时逢怪石，楼于高处带斜阳。\n殿经几劫壁多坏，碑刻前贤诗数章。\n三百年前钟尚在，可怜阅遍几兴亡。",
        "dynasty": "宋",
        "collection_info": null
    },
    {
        "title": "句  其一",
        "author": "牟及",
        "content": "何日脊令还并影，旧时豚犬已成空。",
        "dynasty": "宋",
        "collection_info": null
    },
    {
        "title": "句  其二",
        "author": "牟及",
        "content": "困雨葵心终向日，随风柳絮慢漫天。",
        "dynasty": "宋",
        "collection_info": null
    },
    {
        "title": "城山拜林艾轩",
        "author": "方公权",
        "content": "履斋早岁及朱门，末后通家得艾轩。\n德义远从王父父，典刑愧忝外孙孙。\n世无前辈吾安仰，师有传人道始尊。\n欲问先生游历处，庭前老树或能言。",
        "dynasty": "宋",
        "collection_info": null
    },
    {
        "title": "句",
        "author": "方公权",
        "content": "一身担得乌山起，双手拿将龙□归。",
        "dynasty": "宋",
        "collection_info": null
    },
    {
        "title": "姜林居别业",
        "author": "柴元彪",
        "content": "结庐尘外境，流水绕平田。\n三径故人菊，一池君子莲。\n塔悬当户月，钟翳隔溪烟。\n自得平生趣，渔竿老渭川。",
        "dynasty": "宋",
        "collection_info": null
    },
    {
        "title": "钱塘怀古",
        "author": "柴元彪",
        "content": "百年朝市旧，登览若为情。\n落日铜驼陌，东风夹马营。\n路随荆刺断，城与黍离平。\n可惜西湖月，烧灯两度晴。",
        "dynasty": "宋",
        "collection_info": null
    },
    {
        "title": "丁丑偶成",
        "author": "柴元彪",
        "content": "燕山形势地，从古是京师。\n宇宙人俱换，山川影不移。\n马谙朝北路，梅报向南枝。\n腊尽春来候，荣枯各有时。",
        "dynasty": "宋",
        "collection_info": null
    },
    {
        "title": "别江湖友人",
        "author": "柴元彪",
        "content": "相见还相别，相逢未有期。\n田园归去日，风雨正来时。\n算驿客程远，牵帆峡路危。\n寄书难到处，明月两天涯。",
        "dynasty": "宋",
        "collection_info": null
    },
    {
        "title": "僧房夜冷",
        "author": "柴元彪",
        "content": "山冷没禁当，那堪更漏长。\n寒欺秋后扇，风试夜来霜。\n茭白心如墨，冬青子亦黄。\n袛宜煨芋栗，嚙引对缁郎。",
        "dynasty": "宋",
        "collection_info": null
    },
    {
        "title": "游江郎山",
        "author": "柴元彪",
        "content": "世事无情几变迁，郎峰万古只依然。\n移来渤海三山石，界断银河一字天。\n云捲前川龙挂雨，风生阴洞虎跑泉。\n羣仙缥缈来笙鹤，石顶天香堕玉莲。",
        "dynasty": "宋",
        "collection_info": null
    },
    {
        "title": "及第留吴门访史君黄松冈",
        "author": "柴元彪",
        "content": "西江草木转精神，山谷松冈一样清。\n东海拾遗来汲黯，道州谏议得阳城。\n棠开春雨花千里，角动姑苏月五更。\n笑指齐云天已近，金銮又听玉珂声。",
        "dynasty": "宋",
        "collection_info": null
    },
    {
        "title": "登衡山宿上封寺祝融峰",
        "author": "柴元彪",
        "content": "历井扪参上祝融，半空烟霭数声钟。\n地连云汉九千丈，天柱东南七十重。\n石磴悬崖翻瀑布，海门碾日上高峰。\n翛然身世青冥表，俯立雷池看玉龙。",
        "dynasty": "宋",
        "collection_info": null
    },
    {
        "title": "别茶陵士友",
        "author": "柴元彪",
        "content": "自来承檄到云州，恰恰星霜又一周。\n握手心知千里月，满怀诗思一江秋。\n每惭铸错伤完锦，多谢衔杯送别舟。\n未说河阳花满县，夜来风雨打田畴。",
        "dynasty": "宋",
        "collection_info": null
    },
    {
        "title": "勉制干侄克家归乡",
        "author": "柴元彪",
        "content": "五年不得共团栾，放浪东吴一苇间。\n客路风波如蹈海，人心剑戟甚于山。\n逢春回雁南应北，到海归潮去復还。\n今是昨非浑一梦，庭柯园菊可怡颜。",
        "dynasty": "宋",
        "collection_info": null
    },
    {
        "title": "秋日江郎道中",
        "author": "柴元彪",
        "content": "豆花疏雨浥轻埃，野店新凉入酒杯。\n草带淡烟栖古道，树含断霭翳荒台。\n湖光隠见萍分合，山色有无云去来。\n满眼秋光无尽意，三峰万古碧崔嵬。",
        "dynasty": "宋",
        "collection_info": null
    },
    {
        "title": "和同年徐清溪韵",
        "author": "柴元彪",
        "content": "深隠柯云第几峰，一庭春草绿丛丛。\n西风白髮催人老，少日青袍与子同。\n买犊只因耕荦确，拂龟何必问穷通。\n蔗浆一洗相如渴，頼有新诗送远鸿。",
        "dynasty": "宋",
        "collection_info": null
    },
    {
        "title": "寄括苍李察院",
        "author": "柴元彪",
        "content": "武夷山下棹归舠，九曲萦纡涨碧桃。\n两字功名如草芥，十年身世付蓬蒿。\n广陵古调知音少，柯洞残棋不着高。\n今日孤忠在何许，挑灯自读楚人骚。",
        "dynasty": "宋",
        "collection_info": null
    },
    {
        "title": "和僧啸云双插法藏寺韵",
        "author": "柴元彪",
        "content": "我来扣角二峰前，此寺因知五百年。\n草木尚涵唐雨露，钟鱼犹镇宋山川。\n世情苍狗浮云外，客思孤鸿落日边。\n閒拂旧题追往事，我鬚僧髮两皤然。",
        "dynasty": "宋",
        "collection_info": null
    },
    {
        "title": "和僧彰无文送兰花韵",
        "author": "柴元彪",
        "content": "脱簪归隠白云深，不逐时芳事枉寻。\n閒向草亭图太极，重盟莲社续东林。\n春风分到灵均种，臭味如同惠远心。\n一卷离骚清彻骨，跫然空谷足徽音。",
        "dynasty": "宋",
        "collection_info": null
    },
    {
        "title": "和克家侄谢周凤隠雪中留宿韵",
        "author": "柴元彪",
        "content": "遥指龟峰拟问津，芒鞋踏碎玉嶙峋。\n去程暮雪留行客，回首春风有故人。\n三酌茅柴斟白堕，一炉榾柮当乌薪。\n饶他势利相倾绝，管鲍交情正在贫。",
        "dynasty": "宋",
        "collection_info": null
    },
    {
        "title": "和姜元哲中秋有感韵",
        "author": "柴元彪",
        "content": "乌飞兔走两悠悠，世事惊心易白头。\n月影空余圆缺恨，人心不尽古今愁。\n江流东去波涛险，王气南收草树秋。\n回首夕阳亭上望，青山一髮渺神州。",
        "dynasty": "宋",
        "collection_info": null
    },
    {
        "title": "游璩源寺和韵",
        "author": "柴元彪",
        "content": "游人剔藓认坚珉，谁是开山第一人。\n知有法諲留虎锡，元来璩叟是龙神。\n云屏翠列悬崖树，雪瀑声飞断壑津。\n又见生公重说法，祖师岩下草长春。",
        "dynasty": "宋",
        "collection_info": null
    },
    {
        "title": "送刚中兄之官山阴",
        "author": "柴元彪",
        "content": "为爱鹅池可禊兰，朅来松下驻吟鞍。\n一家昆弟皆台宪，两世翁孙此县官。\n风渡潮声来海口，雁将秋色下长安。\n白云凝竚山阴近，笑策潘舆奉母欢。",
        "dynasty": "宋",
        "collection_info": null
    },
    {
        "title": "饯吉甫弟之维扬别驾",
        "author": "柴元彪",
        "content": "风樯留燕暮呢喃，行李催程春又三。\n幕府来迎晁别驾，油幢曾识李淮南。\n江都今古英雄会，宇宙中间化育参。\n见说监州簪芍药，早乘华步趣朝骖。",
        "dynasty": "宋",
        "collection_info": null
    },
    {
        "title": "观梅",
        "author": "柴元彪",
        "content": "冷蘂疏花带晓寒，骚翁白首淡相看。\n风饕雪虐天地闭，皦皦孤芳良独难。",
        "dynasty": "宋",
        "collection_info": null
    },
    {
        "title": "沤麻",
        "author": "柴元彪",
        "content": "金鞍玉勒绮罗茵，梦寐何缘到老身。\n辛苦沤麻补衾铁，谁知布缕又频征。",
        "dynasty": "宋",
        "collection_info": null
    },
    {
        "title": "灌花",
        "author": "柴元彪",
        "content": "小圃辛勤植众芳，年年雨露借恩光。\n近来天意高难问，抱瓮从朝到夕阳。",
        "dynasty": "宋",
        "collection_info": null
    },
    {
        "title": "里社",
        "author": "柴元彪",
        "content": "涤竈炮牲献腯肥，一巵滴酹纸钱飞。\n提壶挈馌分肴酒，村北村南祭社归。",
        "dynasty": "宋",
        "collection_info": null
    },
    {
        "title": "上中斋相公",
        "author": "柴元彪",
        "content": "年年长是客天涯，几向天涯梦到家。\n归到故家无一字，兔葵鶑粟正开花。",
        "dynasty": "宋",
        "collection_info": null
    },
    {
        "title": "和周凤隠止酒韵",
        "author": "柴元彪",
        "content": "邃古奠堪舆，狉狉羣鹿豕。\n由蒙以至需，生人饮食始。\n世值勋华初，人文日以起。\n民用非酒醴，无以供祭祀。\n遡求饮之源，日星着经史。\n礼乐所以兴，寓意乎樽簋。\n不讲乡饮仪，孰序燕毛齿。\n不歌既醉篇，孰颂太平美。\n时哉世味醇，泰和其在是。\n人情纵则流，此弊何涯涘。\n鲁薄攻邯郸，商湎祸妲己。\n歌沈玉树荒，舞罢花钿委。\n鸩毒死宴安，惜不慎坤履。\n繁华有憔悴，高台倏荆杞。\n恭惟崇伯子，垂训在恶旨。\n戒荒明圣事，榷酤非所弛。\n再挽浇漓俗，追轶鸿蒙轨。\n宴乐止污杯，熙熙大庭氏。\n展也漉酒人，赋诗聊自止。\n千古独醒魂，抚掌汨罗水。",
        "dynasty": "宋",
        "collection_info": null
    },
    {
        "title": "纸帐吟",
        "author": "柴元彪",
        "content": "有斐楮先生，覆冒逈襟度。\n澡身清泚泉，被世轶于布。\n置之山斋中，朔风岁云暮。\n无分媚其奢，可宝色惟素。\n愧彼锦步障，荣华尘一聚。\n永此雪霜洁，不识羔羊污。\n影横月窗梅，香透地炉芋。\n道人何太寂，新故谩纳吐。\n勿为袁卧高，勿为庄梦栩。\n愿均燠寒心，以散隆寒冱。",
        "dynasty": "宋",
        "collection_info": null
    },
    {
        "title": "同朱山长游江郎",
        "author": "柴元彪",
        "content": "屃赑开天风，三峰互参峙。\n一如植躬圭，两峰拱而侍。\n削玉石为笔，书空云作纸。\n岚光动九天，翠色照千里。\n上有碧玉莲，中有黄金鲤。\n壁界一字天，松老千年乳。\n鹰旋磨云根，虎跑流石髓。\n禅师久入定，色相如不死。\n灵石剖鸿荒，开山自晋始。\n威显三直神，肸蠁百世祀。\n劫风俄扇扬，梵宇忽颓圮。\n僧来自怀玉，被荆营故址。\n笙鹤宴羣仙，钟鱼饭德士。\n佳客贲而思，空谷跫然喜。\n一筇事幽讨，万象归俯视。\n山茗澹以清，村醪薄而旨。\n对弈覆危枰，投壶响飞矢。\n盘桓苍翠间，酬酢笑谈裏。\n欹枕自逍遥，凭阑时徙倚。\n泉琴浣我心，松筝清我耳。\n庐山乐天翁，敬亭谪仙子。\n今昔虽殊时，其乐亦如此。\n留为他日观，岁月端可纪。",
        "dynasty": "宋",
        "collection_info": null
    },
    {
        "title": "人心吟",
        "author": "柴元彪",
        "content": "长江万顷深，风静波自止。\n人心仅一寸，日夜风波起。\n桑田倏沧海，汩没势未已。\n安得今人心，常如古井水。",
        "dynasty": "宋",
        "collection_info": null
    },
    {
        "title": "老农吟",
        "author": "柴元彪",
        "content": "袯襫田家翁，矍铄鬚眉白。\n问渠年几许，不记年庚甲。\n自言身世居此村，三十得儿儿復孙。\n伤哉儿孙已露电，朝昏隻影空断魂。\n生来只是种田土，田土祇今易几主。\n乡村成败历能言，英雄磨灭不知数。\n尽日垄亩力耕耘，饷馌炊舂倩比邻。\n归来薄暮饭牛罢，索绹织屦宵犹勤。\n吁嗟兮，既绝望乎鸠杖与糜粥，曾不见富人之哀我茕独。\n但愿年丰醉鸡豚，重见太平死亦足。\n纵如颜都尉、马伏波，老来恩宠成蹉跎。\n蚁穴一梦今如何，贫富夭寿总如此。\n我莫愁，君莫喜，好将荣辱哀乐、是非得失付与东流水。",
        "dynasty": "宋",
        "collection_info": null
    },
    {
        "title": "宝镜吟",
        "author": "柴元彪",
        "content": "荆山已童若耶涸，若耶可采山可凿。\n金精少皡不敢秘，鑑坏飞就欧冶错。\n祝融煽焰千丈芒，玄冥洗光万里烁。\n冷侵鸾镜影自舞，泓澈鬼神胆欲落。\n圆象曜灵绛气浮，玉台悬处风飕飕。\n山人一玩一心骇，毛骨竦竖难竚留。\n直征千金就我卖，拂拭高堂向人挂。\n我行镜中人亦行，我拜镜中人亦拜。\n向前试问镜中人，一我何缘有两身。\n知是傍人知是我，一笑问君谁假真。\n人在镜中亦一笑，惟我与君同一照。\n照人照我休照形，照出人心方是明。",
        "dynasty": "宋",
        "collection_info": null
    },
    {
        "title": "击壤歌",
        "author": "柴元彪",
        "content": "击壤歌，击壤歌，仰观俯察如吾何。\n西海摩月镜，东海弄日珠。\n一声长啸天地老，请君听我歌何如。\n君不见丹溪牧羊儿，服苓餐松入金华。\n又不见武陵捕鱼者，舣舟绿岸访桃花。\n高人一去世运倾，或者附势类饥鹰。\n况是东方天未白，非鸡之鸣苍蝇声。\n朝集金张暮许史，蠛蠓镜裏寄死生。\n犀渠象弧谐时好，干将镆铘埋丰城。\n失固不足悲，得亦不足惊。\n秋花落后春花发，世间何物无枯荣。\n十年漂泊到如今，一穷殆尽猿投林。\n平生舒卷云无心，仪舌纵存甘喑喑。\n噫吁嘻！豪猪靴，青兕裘，一谈笑顷即封侯。\n后鱼纔得泣前鱼，予之非恩夺非雠。\n眼前富贵须年少，吾将老矣行且休。\n休休休，俯视八尺躯，沧海渺一粟。\n忆昔垂九龄，牵衣觅李栗。\n回头华髮何萧萧，百年光阴如转烛。\n乃歌曰：不编茅兮住白云，不脱蓑兮卧黄犊。\n仰天拊缶兮呼乌乌，手持鸱夷兮荐醽醁。\n乃赓载歌曰：招夷齐兮采薇，拉园绮兮茹芝。\n折简子陵兮羊裘披，移文灵均兮佩琼枝。\n敢问诸君若处庙廊时，食前方丈、侍妾数百得志为之而弗为。",
        "dynasty": "宋",
        "collection_info": null
    },
    {
        "title": "送侄一斋游武林",
        "author": "柴元彪",
        "content": "舸鹢退飞杭不鱼，沧海翻覆桑田墟。\n长安草木成焦枯，黯黯落日栖平芜。\n凄凉往事增欷歔，子长一部太史书。\n寄在名山大泽区，之子安肯侣樵渔。\n有琴一张酒一壶，胸中云梦八九潴。\n啮雪奔电千里途，大鹏击水九万图。\n十年骑鹤来上都，宫鶑陌燕相喧呼。\n回首一梦今何如，太行羊肠九折迂。\n出门欲往如挛拘，顾予老矣仆马痡。\n甘心首阳采薇夫，之子春风曳长裾。\n西湖为我问讯学士苏，孤山为我起居处士逋。\n二仙笑我犹故吾，杨柳黯淡梅花癯。\n之子此行出有车，抱材珍重如璠玙。\n青萍出匣蛟可屠，白髮倚门望不孤。\n不妨早赋归来乎，归来兮，老莱斑衣膝下相欢娱。",
        "dynasty": "宋",
        "collection_info": null
    },
    {
        "title": "别虞君集",
        "author": "王镃",
        "content": "瓦瓶担酒去，送客石桥东。\n潮过汀沙上，船迴岛树中。\n桃花三月雨，杨柳五更风。\n明日思君处，渡头烟水空。",
        "dynasty": "宋",
        "collection_info": null
    },
    {
        "title": "送默然上人归天台",
        "author": "王镃",
        "content": "孤云不定心，持钵度寒林。\n野饭青蒲洁，秋程黄叶深。\n海风潮水发，山雨晓烟沉。\n归到石桥日，应看瀑布吟。",
        "dynasty": "宋",
        "collection_info": null
    },
    {
        "title": "钱塘江",
        "author": "王镃",
        "content": "凉丝疏柳条，秋满石阑桥。\n吴越兴亡事，晨昏来去潮。\n云开天日近，水接海山遥。\n望到西陵渡，风帆影自飘。",
        "dynasty": "宋",
        "collection_info": null
    },
    {
        "title": "别黄吟隠",
        "author": "王镃",
        "content": "饮干分别酒，话久未移舟。\n潮水催行客，海山生远愁。\n蝉声秋岸树，雁影夕阳楼。\n今夜相思梦，芦花第几洲。",
        "dynasty": "宋",
        "collection_info": null
    },
    {
        "title": "塞上曲",
        "author": "王镃",
        "content": "黄云连白草，万里有无间。\n霜冷髑髅哭，天寒甲胄闲。\n马嘶经战地，鵰认打围山。\n移戍腰金印，将军度玉关。",
        "dynasty": "宋",
        "collection_info": null
    },
    {
        "title": "买舟",
        "author": "王镃",
        "content": "赤阑桥上路，几度卜归期。\n流水无休日，行人有老时。\n潮来江势逆，月出海门迟。\n风顺轻舟快，蒲帆尽夜吹。",
        "dynasty": "宋",
        "collection_info": null
    },
    {
        "title": "赤城李丹士",
        "author": "王镃",
        "content": "频年游岳洞，灵迹记无差。\n学得长生术，常留锻死砂。\n笛吹苍岛月，鞋踏赤城霞。\n又欲腾空去，寻仙到九华。",
        "dynasty": "宋",
        "collection_info": null
    },
    {
        "title": "早行",
        "author": "王镃",
        "content": "客程因太早，却费一更眠。\n落月已归海，残星犹在天。\n橹声荷叶浦，萤火豆花田。\n隔岸谁家起，青灯远树边。",
        "dynasty": "宋",
        "collection_info": null
    },
    {
        "title": "秋深",
        "author": "王镃",
        "content": "风露损衣裾，秋深怀故庐。\n仆方谈夜梦，客至得家书。\n子黑石莲老，柿红霜叶疏。\n今年篱下菊，遥忆少人锄。",
        "dynasty": "宋",
        "collection_info": null
    },
    {
        "title": "访翟梅山",
        "author": "王镃",
        "content": "诸老雕零尽，江湖今有谁。\n半生行客惯，多难识君迟。\n花屋春风酒，梅山雪夜诗。\n莫为名钓出，世事正如棋。",
        "dynasty": "宋",
        "collection_info": null
    },
    {
        "title": "感秋寄白云赵寺丞",
        "author": "王镃",
        "content": "囊裏不藏金，相随只破琴。\n每因看月夜，长动故人心。\n腥草关河路，秋风楚越砧。\n愁来不成睡，破壁更蛩吟。",
        "dynasty": "宋",
        "collection_info": null
    },
    {
        "title": "晚春即事",
        "author": "王镃",
        "content": "云气不分明，天阴忽又晴。\n喜凉溪鹊浴，知雨沼蛙鸣。\n仙药黄精饭，斋蔬白蕈羹。\n惜春吟未就，闲踏落花行。",
        "dynasty": "宋",
        "collection_info": null
    },
    {
        "title": "溪村",
        "author": "王镃",
        "content": "水路随山转，溪晴踏软沙。\n斜阳晒鱼网，疏竹露人家。\n行蟹上枯岸，饥禽衔落花。\n老翁分石坐，闲话到桑麻。",
        "dynasty": "宋",
        "collection_info": null
    },
    {
        "title": "寄友",
        "author": "王镃",
        "content": "髮影明寒镜，萧萧亦自怜。\n故人难会面，行客又经年。\n晴雪添崖瀑，春云杂晓烟。\n相思有书札，写尽夜灯前。",
        "dynasty": "宋",
        "collection_info": null
    },
    {
        "title": "山中",
        "author": "王镃",
        "content": "荣枯皆定数，枉作送穷吟。\n有色非真画，无腔是古琴。\n青松秦世事，黄菊晋人心。\n尘外烟萝客，相寻入远林。",
        "dynasty": "宋",
        "collection_info": null
    },
    {
        "title": "避乱柯岩绿坡诸公以诗见寄",
        "author": "王镃",
        "content": "柯栝各西东，音书久不通。\n山河隔今古，天地老英雄。\n局败棋难着，愁多酒易中。\n花前多少恨，无语寄春风。",
        "dynasty": "宋",
        "collection_info": null
    },
    {
        "title": "寄杜北山",
        "author": "王镃",
        "content": "倦客萧萧两鬓秋，柳丝无力绊归舟。\n晓风落叶辞高树，夜月行人在别洲。\n千里关河乡国梦，一江烟浪古今愁。\n雁声过尽青天阔，却忆同登望海楼。",
        "dynasty": "宋",
        "collection_info": null
    },
    {
        "title": "山居",
        "author": "王镃",
        "content": "屋头藓树蜕鸣蛩，池上沟泉凿石通。\n香老蒲花春洞影，凉生槲叶午窗风。\n泥瓶开酒留樵客，篛笠穿云访药翁。\n虽是一贫清似水，定无徭役到山中。",
        "dynasty": "宋",
        "collection_info": null
    },
    {
        "title": "暮秋寄仙洲舍弟",
        "author": "王镃",
        "content": "去年泛菊醉重阳，今日谁知各异乡。\n落叶石阑霜信早，败荷池屋雨声凉。\n人情好恶花甘苦，世事荣枯草短长。\n别有骏鵰双翮健，刚风摩透入苍茫。",
        "dynasty": "宋",
        "collection_info": null
    },
    {
        "title": "金陵感秋",
        "author": "王镃",
        "content": "鱼书难寄水空流，两袖西风破黑裘。\n客梦芦花晋城月，归心枫叶浙山秋。\n世情老去谙方熟，愁事来时醉便休。\n满目关河怀古恨，如今何处问孙刘。",
        "dynasty": "宋",
        "collection_info": null
    },
    {
        "title": "春游",
        "author": "王镃",
        "content": "薄暖轻寒未肯分，游衫换作粉红新。\n绿香酒影摇宫扇，红皱裙文上舞裀。\n杨柳锦鞍春富贵，海棠银烛夜精神。\n风流难学唐崔护，花下题诗忆故人。",
        "dynasty": "宋",
        "collection_info": null
    },
    {
        "title": "宿香严院",
        "author": "王镃",
        "content": "地炉煨火柏枝香，借宿寒寮到上方。\n山近白云归古殿，风高黄叶响空廊。\n敲门僧踏梅花月，入夜猿啼枫树霜。\n梦醒不知窗日上，时闻经磬出松堂。",
        "dynasty": "宋",
        "collection_info": null
    },
    {
        "title": "湖山即景次尹绿波",
        "author": "王镃",
        "content": "湖山掩映雁潭秋，今古诗人说胜游。\n绿柳影分骑马路，赤枫叶落钓鱼舟。\n前坡风送归樵笛，别墅云藏卖酒楼。\n长记寻梅冰雪裏，毡靴驼帽鹔鹴裘。",
        "dynasty": "宋",
        "collection_info": null
    },
    {
        "title": "古杭感事  其一",
        "author": "王镃",
        "content": "国事雕零王气衰，东南豪杰竟何之。\n云寒废殿排班石，草卧前朝记事碑。\n沙涨浙江龙去远，天宽北阙凤归迟。\n可怜不老吴山月，曾照官家宠幸时。",
        "dynasty": "宋",
        "collection_info": null
    },
    {
        "title": "古杭感事  其二",
        "author": "王镃",
        "content": "入北銮舆竟不回，衔花辇路长苍苔。\n九重禁地为僧舍，六代园陵变劫灰。\n宋国衣冠春草绿，赵宫珠翠野花开。\n虽然兴废俱天数，祸自奸臣误国来。",
        "dynasty": "宋",
        "collection_info": null
    },
    {
        "title": "尹绿坡閒吟所",
        "author": "王镃",
        "content": "苔痕分路见人家，犬护篱根卧落花。\n一片林塘诗境界，四时花果隠生涯。\n锄山拣日春栽药，汲水和云夜煮茶。\n耕录有文须点看，旋摇松露入朱砂。",
        "dynasty": "宋",
        "collection_info": null
    },
    {
        "title": "登开元宫德和楼",
        "author": "王镃",
        "content": "瑞云深处碧玲珑，得道高人在此中。\n玉树影迷唐旧邸，金钟声绕汉诸宫。\n夜看西北天星近，晓对东南海日红。\n咫尺便分仙俗路，吴山斜出锦屏风。",
        "dynasty": "宋",
        "collection_info": null
    },
    {
        "title": "寓龙虎山示张炼师",
        "author": "王镃",
        "content": "莲盂送别万峰云，龙虎山前过小春。\n草履惯穿枯岭叶，布衣犹带旧京尘。\n毡寒不见游仙梦，路远谁怜倦客贫。\n东望海门归未得，北风吹雪满唐巾。",
        "dynasty": "宋",
        "collection_info": null
    },
    {
        "title": "山中述怀柬详议梅磵四弟",
        "author": "王镃",
        "content": "春入青山伴白云，市朝新事不曾闻。\n心无利慾愁都散，路有仙凡悟便分。\n夜月蕉花秦世梦，寒烟草子宋时坟。\n抽丁不到空林客，自采枫香礼斗君。",
        "dynasty": "宋",
        "collection_info": null
    },
    {
        "title": "时事",
        "author": "王镃",
        "content": "羽书飞报南州捷，百万戎师尽转官。\n豪杰危中成事易，规模狭处济时难。\n云生杀气鵰旗暗，风肃军声虎帐寒。\n何日山河□□□，□□□□旧衣冠。",
        "dynasty": "宋",
        "collection_info": null
    },
    {
        "title": "病中",
        "author": "王镃",
        "content": "镜裏初疑看不真，衰颜只恐是他人。\n医言断酒方除病，母戒观书亦损神。\n卧久不知黄叶落，起来还见白髭新。\n横梳头髮斜阳下，半脱清风半委尘。",
        "dynasty": "宋",
        "collection_info": null
    },
    {
        "title": "裁衣曲",
        "author": "王镃",
        "content": "烧罢心香午夜阑，玉纤轻捻剪刀寒。\n衣成恐不如郎意，独着灯前照影看。",
        "dynasty": "宋",
        "collection_info": null
    },
    {
        "title": "春酌",
        "author": "王镃",
        "content": "酒阑歌罢翠帘遮，午夜乌啼月未斜。\n多少断云心上事，结成香梦是梨花。",
        "dynasty": "宋",
        "collection_info": null
    },
    {
        "title": "西湖",
        "author": "王镃",
        "content": "南北高峰叫杜鹃，斜阳浮翠断桥边。\n画船归处江湖梦，一半楼台杨柳烟。",
        "dynasty": "宋",
        "collection_info": null
    },
    {
        "title": "苏小小墓",
        "author": "王镃",
        "content": "同心难结绣云长，红玉沉泥草亦香。\n娇魄年年寒食节，定应湖上作鸳鸯。",
        "dynasty": "宋",
        "collection_info": null
    },
    {
        "title": "怯暖",
        "author": "王镃",
        "content": "怯暖新裁白苎衣，棋声深院客来稀。\n春风无力晴丝软，绊住杨花不肯飞。",
        "dynasty": "宋",
        "collection_info": null
    },
    {
        "title": "秦望山",
        "author": "王镃",
        "content": "祖龙痴欲望长年，却遣君房渡海船。\n枉去蓬山觅丹药，桃源亦自有神仙。",
        "dynasty": "宋",
        "collection_info": null
    },
    {
        "title": "深春  其一",
        "author": "王镃",
        "content": "夹泥花上燕巢边，翠箔桑空蚕又眠。\n天气纔晴风候别，坐看盆藕出双钱。",
        "dynasty": "宋",
        "collection_info": null
    },
    {
        "title": "深春  其二",
        "author": "王镃",
        "content": "燕子来时春又休，暖风吹绿上枝头。\n绣帘不隔荼䕷月，香影无人自入楼。",
        "dynasty": "宋",
        "collection_info": null
    },
    {
        "title": "采莲曲",
        "author": "王镃",
        "content": "罗裙溅湿鬓云偏，摇落香风满画船。\n忽忆夜来憔悴梦，鸳鸯正在藕花边。",
        "dynasty": "宋",
        "collection_info": null
    },
    {
        "title": "秋宫辞",
        "author": "王镃",
        "content": "蝉噪凉生玉漏秋，梦回空忆到龙楼。\n妾身恨不如黄叶，得趁流泉出御沟。",
        "dynasty": "宋",
        "collection_info": null
    },
    {
        "title": "春闺辞",
        "author": "王镃",
        "content": "桃飞红雪上帘鈎，杨柳风丝拂画楼。\n日透阑干人病酒，卖花声过懒搔头。",
        "dynasty": "宋",
        "collection_info": null
    },
    {
        "title": "访庭植上人",
        "author": "王镃",
        "content": "苔侵坐处石头青，满屋春云不用扃。\n入定醒来香印冷，一帘花雨湿残经。",
        "dynasty": "宋",
        "collection_info": null
    },
    {
        "title": "西亭新暑",
        "author": "王镃",
        "content": "水晶帘挂小池亭，茉莉花香酒易醒。\n日影不摇风力软，蟢丝绊落翠蜻蜓。",
        "dynasty": "宋",
        "collection_info": null
    },
    {
        "title": "春梦",
        "author": "王镃",
        "content": "东风敲碎玉阑干，蝴蝶纷飞梦欲残。\n翠被压床银烛暗，夜深谁问海棠寒。",
        "dynasty": "宋",
        "collection_info": null
    },
    {
        "title": "喜凉",
        "author": "王镃",
        "content": "吹笛何人在小楼，夜深不下玉帘鈎。\n凉风敲落梧桐叶，片片飞来尽是秋。",
        "dynasty": "宋",
        "collection_info": null
    },
    {
        "title": "宿西湖上竺",
        "author": "王镃",
        "content": "不收石上着残棋，山月无声鹤睡时。\n落叶打窗霜满屋，有僧吟得夜寒诗。",
        "dynasty": "宋",
        "collection_info": null
    },
    {
        "title": "水居",
        "author": "王镃",
        "content": "飞鸥贴水水连天，一半青山一半烟。\n日暮潮迴渔父醉，不知船阁浅沙边。",
        "dynasty": "宋",
        "collection_info": null
    },
    {
        "title": "断桥春望",
        "author": "王镃",
        "content": "拾翠车閒辇路尘，山南山北杜鹃春。\n谁家庭院东风裏，飞出桃花不见人。",
        "dynasty": "宋",
        "collection_info": null
    },
    {
        "title": "吴江旅思",
        "author": "王镃",
        "content": "千丝杨柳拂征篷，一望菱花漾晓风。\n人在画楼高处立，鹭鸶飞入水晶宫。",
        "dynasty": "宋",
        "collection_info": null
    },
    {
        "title": "花下作字付叶柘山使者",
        "author": "王镃",
        "content": "花藓层层润石床，绿阴多处自生凉。\n閒将笔染荼䕷露，写得春辞满纸香。",
        "dynasty": "宋",
        "collection_info": null
    },
    {
        "title": "春寒",
        "author": "王镃",
        "content": "玉屏烟冷鹧鸪斑，翡翠帘遮好梦残。\n雨又未休人又懒，杏花无力不禁寒。",
        "dynasty": "宋",
        "collection_info": null
    },
    {
        "title": "孙花翁墓",
        "author": "王镃",
        "content": "词入秦楼唱至今，夜魂应共水仙吟。\n坟前几树桃花月，照得风流不死心。",
        "dynasty": "宋",
        "collection_info": null
    },
    {
        "title": "呈赵使君时方西遁",
        "author": "王镃",
        "content": "欲买寒江载月船，床头金尽却谁怜。\n客囊空有诗千首，难向红楼当酒钱。",
        "dynasty": "宋",
        "collection_info": null
    },
    {
        "title": "蜻蜓",
        "author": "王镃",
        "content": "轻绡剪翅约秋霜，点水低飞恋野塘。\n忽趁游蜂过墙去，可怜不识百花香。",
        "dynasty": "宋",
        "collection_info": null
    },
    {
        "title": "灯花",
        "author": "王镃",
        "content": "喜信今宵报与谁，玉人曾剪画双眉。\n等閒开落银缸见，只是春风不得知。",
        "dynasty": "宋",
        "collection_info": null
    },
    {
        "title": "重阳纪怀",
        "author": "王镃",
        "content": "篱根醉倒任斜阳，隔夜茱萸便不香。\n莫把黄花遮破帽，教人见我鬓边霜。",
        "dynasty": "宋",
        "collection_info": null
    },
    {
        "title": "仙源即事  其一",
        "author": "王镃",
        "content": "山花幽草自成春，深入仙源欲避秦。\n地僻不知南北事，相逢尽是种桃人。",
        "dynasty": "宋",
        "collection_info": null
    },
    {
        "title": "仙源即事  其二",
        "author": "王镃",
        "content": "避世移家入乱山，松风杉雨打窗寒。\n床头一卷麻衣易，自点松明尽夜看。",
        "dynasty": "宋",
        "collection_info": null
    },
    {
        "title": "秋日过京口",
        "author": "王镃",
        "content": "晚风簌簌荻花飞，络纬声干豆叶稀。\n水国易寒裘马健，织金添作海青衣。",
        "dynasty": "宋",
        "collection_info": null
    },
    {
        "title": "军中乐二首  其一",
        "author": "王镃",
        "content": "靼衫闪色织云罗，白马金鞍载翠娥。\n把盏醉归营月上，胡琴捍拨采茶歌。",
        "dynasty": "宋",
        "collection_info": null
    },
    {
        "title": "军中乐二首  其二",
        "author": "王镃",
        "content": "珊瑚提榼紫金杯，毡帐藏春暖不开。\n马上娇娃花满笠，随军出看打毬回。",
        "dynasty": "宋",
        "collection_info": null
    },
    {
        "title": "白牡丹",
        "author": "王镃",
        "content": "翠云低护玉楼台，露洗香苞逐渐开。\n昨夜赏花人酒醉，月中错认水晶杯。",
        "dynasty": "宋",
        "collection_info": null
    },
    {
        "title": "睡海棠",
        "author": "王镃",
        "content": "费尽臙脂捻得成，杨妃醉后越娉婷。\n定应梦着三郎事，吹老春风不肯醒。",
        "dynasty": "宋",
        "collection_info": null
    },
    {
        "title": "湖上晚望",
        "author": "王镃",
        "content": "酒醒湖光生嫩凉，卧船吹笛藕花香。\n游人尽逐鶑花去，一片閒情在夕阳。",
        "dynasty": "宋",
        "collection_info": null
    },
    {
        "title": "胡地曲",
        "author": "王镃",
        "content": "枪旗猎猎动风缨，土雨如云杀气腥。\n认得打围枯草际，霜鵰飞趁海东青。",
        "dynasty": "宋",
        "collection_info": null
    },
    {
        "title": "寿光宫",
        "author": "王镃",
        "content": "井气蒸云湿石栏，白头道士自烧丹。\n开门风带琴声出，一阵松花满醮坛。",
        "dynasty": "宋",
        "collection_info": null
    },
    {
        "title": "渔父吟",
        "author": "王镃",
        "content": "竹丝篮裏白鱼肥，日落江头换酒归。\n只恐明朝江雪冻，老妻连夜补簑衣。",
        "dynasty": "宋",
        "collection_info": null
    },
    {
        "title": "闺词",
        "author": "王镃",
        "content": "逢春娇病鬓蓬松，偷拆郎书读未终。\n蓦地人来无语答，含羞满面发潮红。",
        "dynasty": "宋",
        "collection_info": null
    },
    {
        "title": "述怀  其一",
        "author": "王镃",
        "content": "平生自笑拙经营，薄有泉田税犊耕。\n实地立身终是稳，权门炙手不为荣。\n孤山名以吟梅重，彭泽官因爱菊轻。\n尘世几人贪富贵，可怜头白竟无成。",
        "dynasty": "宋",
        "collection_info": null
    },
    {
        "title": "述怀  其二",
        "author": "王镃",
        "content": "心如冰静已无波，劫世虚言莫问他。\n老眼易昏书字大，醉言难谨忤人多。\n山厨烟火烧红叶，水国衣裳制绿簑。\n浊富清贫分两路，高眠不管吏征科。",
        "dynasty": "宋",
        "collection_info": null
    },
    {
        "title": "春日即事",
        "author": "王镃",
        "content": "黄金挥尽见空囊，肯把愁眉恼曲肠。\n三月时光鶑世界，一年春梦蝶家乡。\n教成舞妓看杨柳，娇语眠姬惜海棠。\n昨日醉游归路晚，落花飞趁马蹄香。",
        "dynasty": "宋",
        "collection_info": null
    },
    {
        "title": "书怀",
        "author": "王镃",
        "content": "处世功名莫躁为，识时机变在防危。\n吉凶有数曾参易，胜负无心不着棋。\n事向直中多骨突，人于财上重交知。\n后车能悟前车覆，箴警何须座右碑。",
        "dynasty": "宋",
        "collection_info": null
    },
    {
        "title": "山居即事  其一",
        "author": "王镃",
        "content": "选定唐诗手自编，醒时消遣醉时眠。\n家家云气山藏雨，处处蛙啼水满田。\n松树倒生临涧影，竹根斜挂过墙鞭。\n客来无可延清话，旋摘新茶瓦鼎煎。",
        "dynasty": "宋",
        "collection_info": null
    },
    {
        "title": "山居即事  其二",
        "author": "王镃",
        "content": "閒居却笑俗人忙，又欲移门向野塘。\n午爨松脂粘斧腻，晓行云气湿衣凉。\n长生瑶草成丹药，万岁灵藤结紫香。\n林下知心时有月，黄昏相伴入藜床。",
        "dynasty": "宋",
        "collection_info": null
    },
    {
        "title": "返山居",
        "author": "王镃",
        "content": "草庐梦醒旧南阳，万事灰心笑一场。\n齿漱石泉消酒渴，手挼草药染衣香。\n菊花夜白因添月，柿叶秋红不是霜。\n大雅今时无问字，天风时到响琴床。",
        "dynasty": "宋",
        "collection_info": null
    },
    {
        "title": "村中夜归",
        "author": "王镃",
        "content": "风报轻寒入暮天，滞行多被酒留连。\n花村无月路全黑，竹屋有灯人未眠。\n云气苍茫沉远树，春心浩荡怯啼鹃。\n忽晴又雨都无准，泥污吟衫亦懒湔。",
        "dynasty": "宋",
        "collection_info": null
    },
    {
        "title": "谢尹绿坡见访",
        "author": "王镃",
        "content": "棕鞋閒踏软红尘，道眼青山认得真。\n不是江湖相识者，谁来泉石访幽人。\n夜寒草屋三更雨，心事梨花一片春。\n莫笑家风太枯淡，地垆温酒话逃秦。",
        "dynasty": "宋",
        "collection_info": null
    },
    {
        "title": "春雨感怀",
        "author": "王镃",
        "content": "日色开晴又半朝，山溪纔涨响于潮。\n花遭夜雨心先病，柳媚春风眼易娇。\n世变汉人能北语，乱兴晋室有童谣。\n自从国事推迁后，处处祸延林木焦。",
        "dynasty": "宋",
        "collection_info": null
    },
    {
        "title": "暮春",
        "author": "王镃",
        "content": "渡头步石巳平沉，三月溪流处处新。\n柳絮飘零游子梦，草花清浄道人心。\n只消贫有诗传世，不要狂思药化金。\n一片夕阳天共远，鹃声相应隔山林。",
        "dynasty": "宋",
        "collection_info": null
    },
    {
        "title": "和叶碧峰韵",
        "author": "王镃",
        "content": "心视功名一羽轻，能吟好句出天生。\n要磨自己功夫到，肯学前人步武行。\n纸上烟云纔欲扫，毫端风雨已先惊。\n学诗恰似求仙术，待得成时彻骨清。",
        "dynasty": "宋",
        "collection_info": null
    },
    {
        "title": "哭叶柘山",
        "author": "王镃",
        "content": "两肩山耸梅花瘦，戒饮心斋要独清。\n学得晋人文更古，写如唐帖草尤精。\n青衫命欠生前贵，白髮诗香死后名。\n魂共灵华应不散，随仙诏到五云城。",
        "dynasty": "宋",
        "collection_info": null
    },
    {
        "title": "姑苏述古",
        "author": "王镃",
        "content": "废苑春风杨柳青，啼鶑犹学馆娃声。\n百年气数花开落，一代兴亡潮长平。\n香径迹荒舆辇绝，屧廊基在藓苔生。\n繁华已逐英雄去，留得斜阳伴古城。",
        "dynasty": "宋",
        "collection_info": null
    },
    {
        "title": "涉世",
        "author": "王镃",
        "content": "甘苦炎凉已遍经，少年磨洗晚年成。\n脚行险处人都错，心放宽时事自明。\n阅世兴衰天有眼，随时消长水无情。\n一身收拾归绳墨，纔动千条万绪生。",
        "dynasty": "宋",
        "collection_info": null
    },
    {
        "title": "吴山旅楼秋望",
        "author": "王镃",
        "content": "桂香风老鬓飕飕，添着湘罗小夹裘。\n烟锁亭台青嶂晓，露寒帘幕画堂秋。\n雁来花发芙蓉浦，燕去影疏杨柳楼。\n隔岸梧桐易憔悴，未霜叶落满河舟。",
        "dynasty": "宋",
        "collection_info": null
    },
    {
        "title": "初夏",
        "author": "王镃",
        "content": "杜鹃啼老万山红，天气于春便不同。\n半壁蕉云收暑雨，一帘絮雪扑晴风。\n燕巢子出雕梁暖，蚕茧蛾生翠箔空。\n閒却香车无采处，欲随簑笠看田翁。",
        "dynasty": "宋",
        "collection_info": null
    },
    {
        "title": "梅雨",
        "author": "王镃",
        "content": "檐雨筛珠响未休，梅黄天色淡于秋。\n虫依草褥墙腰语，鱼弄荷钱水面游。\n浸酒药苗重石瓮，湿书松气入山楼。\n晚晴閒趁渔人去，学把丝竿坐钓舟。",
        "dynasty": "宋",
        "collection_info": null
    },
    {
        "title": "送友竹弟入京",
        "author": "王镃",
        "content": "送君去作江湖客，我亦心飞逐海鸦。\n有竹有梅须歇舫，可诗可酒便为家。\n秦楼夜月听传曲，辇路春风看卖花。\n吊古须瞻岳王墓，留题好句入栖霞。",
        "dynasty": "宋",
        "collection_info": null
    },
    {
        "title": "客路晚春",
        "author": "王镃",
        "content": "年年吟帽客他乡，柳絮飞时日渐长。\n远树云生残照没，近梅风重早晨凉。\n桑条带露归蚕室，花片随泥上燕梁。\n历日又催春色去，田家便有插秧忙。",
        "dynasty": "宋",
        "collection_info": null
    },
    {
        "title": "月洞书屋",
        "author": "王镃",
        "content": "自咏自书粘壁上，何须古画与名碑。\n隔墙风落閒花片，日日飞来入砚池。",
        "dynasty": "宋",
        "collection_info": null
    },
    {
        "title": "高冠独步",
        "author": "王镃",
        "content": "栖桀栖埘岁月深，咿咿喔喔放豪音。\n九苞彩色丹山凤，春暖还须报上林。",
        "dynasty": "宋",
        "collection_info": null
    },
    {
        "title": "饮散",
        "author": "王镃",
        "content": "春风吹动漏声残，醉后归来独倚阑。\n雨湿落花飞不去，乱红粘满石棋盘。",
        "dynasty": "宋",
        "collection_info": null
    },
    {
        "title": "凉夜",
        "author": "王镃",
        "content": "断阶露草湿鸣蛩，桐树凉生落叶中。\n月上小楼人未睡，曲栏敲遍倚西风。",
        "dynasty": "宋",
        "collection_info": null
    },
    {
        "title": "惜别",
        "author": "王镃",
        "content": "袂分鸳锦梦双残，一线啼痕枕未干。\n门掩青灯人自去，杏花风起落花看。",
        "dynasty": "宋",
        "collection_info": null
    },
    {
        "title": "午睡",
        "author": "王镃",
        "content": "枕书午睡正朦胧，云翠风凉透葛中。\n唤醒一床蝴蝶梦，轧鸦声在隔楼东。",
        "dynasty": "宋",
        "collection_info": null
    },
    {
        "title": "元宵",
        "author": "王镃",
        "content": "柳院春归雪未干，试灯歌巷月痕寒。\n懒随翠影红香走，自买梅花插烛看。",
        "dynasty": "宋",
        "collection_info": null
    },
    {
        "title": "佳人春思",
        "author": "王镃",
        "content": "垂鬟不语立花阴，忽向东风泪满襟。\n长记湖边寒食节，柳丝曾折赠同心。",
        "dynasty": "宋",
        "collection_info": null
    },
    {
        "title": "春怨",
        "author": "王镃",
        "content": "倚阑人瘦怨东风，从此吹香梦亦空。\n春色自随鶑蝶去，杨花飞入画楼中。",
        "dynasty": "宋",
        "collection_info": null
    },
    {
        "title": "春昼",
        "author": "王镃",
        "content": "晴昼软风春草香，绿窗人困日初长。\n双双燕子飞无力，低傍花阴一带凉。",
        "dynasty": "宋",
        "collection_info": null
    },
    {
        "title": "春雨",
        "author": "王镃",
        "content": "绿树江南啼子规，落花流水洗胭脂。\n无情风雨朝朝恶，误却归来海燕迟。",
        "dynasty": "宋",
        "collection_info": null
    },
    {
        "title": "春去",
        "author": "王镃",
        "content": "一帘翠雨柳生烟，金屋无人理管絃。\n春去啼鶑留不住，随花飞过别秋千。",
        "dynasty": "宋",
        "collection_info": null
    },
    {
        "title": "春院",
        "author": "王镃",
        "content": "柳丝风紧雨痕干，却怕双飞燕子寒。\n梨雪吹香春梦远，有人中酒隔帘看。",
        "dynasty": "宋",
        "collection_info": null
    },
    {
        "title": "立春",
        "author": "王镃",
        "content": "泥牛鞭散六街尘，生菜挑来叶叶春。\n从此雪消风自软，梅花合让柳条新。",
        "dynasty": "宋",
        "collection_info": null
    },
    {
        "title": "春日即事",
        "author": "王镃",
        "content": "清斋饭罢一瓯茶，静听山蜂报早衙。\n日色弄阴云去住，楮窗香润落藤花。",
        "dynasty": "宋",
        "collection_info": null
    },
    {
        "title": "春夜家宴",
        "author": "王镃",
        "content": "烛底裁词按玉箫，翠宫合唱取腔娇。\n梨花影护春风暖，不用香熏酒自消。",
        "dynasty": "宋",
        "collection_info": null
    },
    {
        "title": "暮春即事",
        "author": "王镃",
        "content": "卖花声断雨蒙蒙，怯酒情怀易得中。\n燕子自来还自去，胭脂吹老海棠风。",
        "dynasty": "宋",
        "collection_info": null
    },
    {
        "title": "惜春",
        "author": "王镃",
        "content": "阑干曲曲柳阴阴，路积残红半指深。\n却谢多情双燕子，飞来飞去说春心。",
        "dynasty": "宋",
        "collection_info": null
    },
    {
        "title": "初夏三首  其一",
        "author": "王镃",
        "content": "芳歇红稀蝶懒来，潇潇风雨送春回。\n绿阴如许无人看，软玉枝头已有梅。",
        "dynasty": "宋",
        "collection_info": null
    },
    {
        "title": "初夏三首  其二",
        "author": "王镃",
        "content": "牧笛无腔雨似烟，菜花成子日如年。\n人家火养春蚕快，要趁工夫下早田。",
        "dynasty": "宋",
        "collection_info": null
    },
    {
        "title": "初夏三首  其三",
        "author": "王镃",
        "content": "竹鷄啼雨隔林塘，四月山深梅未黄。\n水近洞门云气湿，葛花开上石眠床。",
        "dynasty": "宋",
        "collection_info": null
    },
    {
        "title": "湖边夏日即事",
        "author": "王镃",
        "content": "榴花掩映在楼台，面面轩窗照水开。\n一路翠萍分未合，采莲船去钓船来。",
        "dynasty": "宋",
        "collection_info": null
    },
    {
        "title": "水阁纳凉",
        "author": "王镃",
        "content": "云碧纱厨水阁中，鸳鸯花冷枕玲珑。\n描金团扇无人用，一阵荷香一阵风。",
        "dynasty": "宋",
        "collection_info": null
    },
    {
        "title": "重午",
        "author": "王镃",
        "content": "丝丝梅雨湿榴花，处处钗符袅鬓鸦。\n醉听画楼思远曲，艾枝簪满碧巾纱。",
        "dynasty": "宋",
        "collection_info": null
    },
    {
        "title": "暑夕三首  其一",
        "author": "王镃",
        "content": "草蚊声歇树鸣螀，碧汉无人夜气凉。\n起向翠炉更宿炭，一丝沉水有残香。",
        "dynasty": "宋",
        "collection_info": null
    },
    {
        "title": "暑夕三首  其二",
        "author": "王镃",
        "content": "枕石云边睡一场，藓花泉洞碧松香。\n朱门正役风车苦，不识山中有此凉。",
        "dynasty": "宋",
        "collection_info": null
    },
    {
        "title": "暑夕三首  其三",
        "author": "王镃",
        "content": "夜深月晒碧荷香，傍水亭台易得凉。\n更剪遮窗蕉叶去，放教山影入藤床。",
        "dynasty": "宋",
        "collection_info": null
    },
    {
        "title": "立秋",
        "author": "王镃",
        "content": "西风吹绉碧纱衣，金井梧桐昨夜飞。\n自汲井花调药罢，却簪秋叶满头归。",
        "dynasty": "宋",
        "collection_info": null
    },
    {
        "title": "秋兴",
        "author": "王镃",
        "content": "水影沉云冷碧天，自撑小艇摘湖莲。\n忽然吟得西风句，正在斜阳落雁边。",
        "dynasty": "宋",
        "collection_info": null
    },
    {
        "title": "七夕",
        "author": "王镃",
        "content": "綵楼帘影夜沉沉，一片筛凉月似金。\n倚得画栏和袖暖，看人儿女学穿针。",
        "dynasty": "宋",
        "collection_info": null
    },
    {
        "title": "秋夜",
        "author": "王镃",
        "content": "桂香吹老月中秋，人在西风雁过楼。\n半夜枕寒清梦断，银河影挂玉帘鈎。",
        "dynasty": "宋",
        "collection_info": null
    },
    {
        "title": "旅邸秋晚二首  其一",
        "author": "王镃",
        "content": "夜深玉树不啼鸦，照影残灯客梦家。\n归计未成秋又去，水边羞见雁红花。",
        "dynasty": "宋",
        "collection_info": null
    },
    {
        "title": "旅邸秋晚二首  其二",
        "author": "王镃",
        "content": "井梧敲尽石阑风，放入斜阳水底红。\n秋思渐消离思长，一声过雁翠楼东。",
        "dynasty": "宋",
        "collection_info": null
    },
    {
        "title": "冬暮客中",
        "author": "王镃",
        "content": "典尽寒衣未得归，客囊惟有带来诗。\n夜深月照回家梦，怕杀梅花笛又吹。",
        "dynasty": "宋",
        "collection_info": null
    },
    {
        "title": "雪夜二首  其一",
        "author": "王镃",
        "content": "松屋篝灯伴夜阑，闭门不管雪花寒。\n调朱旋滴梅瓶水，读过唐诗再点看。",
        "dynasty": "宋",
        "collection_info": null
    },
    {
        "title": "雪夜二首  其二",
        "author": "王镃",
        "content": "落在空中似雨飞，成花因被紧风吹。\n销金帐掩红娇处，暖护歌声醉不知。",
        "dynasty": "宋",
        "collection_info": null
    },
    {
        "title": "冬暄",
        "author": "王镃",
        "content": "小春气候不相同，晴却无寒有软风。\n最是湘桃惊暖误，霜边偷染一梢红。",
        "dynasty": "宋",
        "collection_info": null
    },
    {
        "title": "白鸡冠",
        "author": "王镃",
        "content": "旌阳仙去坠栖笼，窃药曾归草木中。\n餐了琼霜因换雪，至今顶内不粘红。",
        "dynasty": "宋",
        "collection_info": null
    },
    {
        "title": "白兰",
        "author": "王镃",
        "content": "楚客曾因葬水中，骨寒化出玉玲珑。\n生时不饮香魂醒，难着春风半点红。",
        "dynasty": "宋",
        "collection_info": null
    },
    {
        "title": "山茶",
        "author": "王镃",
        "content": "蜡包绿萼日纔烘，放出千枝鹤顶红。\n待得雪晴春信透，翠云围绕锦屏风。",
        "dynasty": "宋",
        "collection_info": null
    },
    {
        "title": "水仙",
        "author": "王镃",
        "content": "银台香露洗金巵，玉佩飘飘醉欲飞。\n想是龙宫春宴罢，凌波归早湿绡衣。",
        "dynasty": "宋",
        "collection_info": null
    },
    {
        "title": "凤仙",
        "author": "王镃",
        "content": "凤箫声断綵鸾来，弄玉仙游竟不回。\n英气至今留世上，年年化作此花开。",
        "dynasty": "宋",
        "collection_info": null
    },
    {
        "title": "白杜鹃",
        "author": "王镃",
        "content": "雪玉层层映翠微，蜀王心事此花知。\n染红不到枝头上，想是啼鹃血尽时。",
        "dynasty": "宋",
        "collection_info": null
    },
    {
        "title": "荼䕷",
        "author": "王镃",
        "content": "云护苍虬架影凉，白涎粘满碧条长。\n不须酿酒为风韵，醉卧花边梦亦香。",
        "dynasty": "宋",
        "collection_info": null
    },
    {
        "title": "梨花",
        "author": "王镃",
        "content": "一身娇韵倚东风，骨腻肌香易粉融。\n好向晓光垂露看，杨妃梳洗出唐宫。",
        "dynasty": "宋",
        "collection_info": null
    },
    {
        "title": "蜀葵",
        "author": "王镃",
        "content": "片片川罗湿露凉，染红纔了染鹅黄。\n花根疑是忠臣骨，开出倾心向太阳。",
        "dynasty": "宋",
        "collection_info": null
    },
    {
        "title": "桂",
        "author": "王镃",
        "content": "金虫镂月影玲珑，璧叶将秋锁翠栊。\n昨夜楼台风露冷，几人魂梦入林中。",
        "dynasty": "宋",
        "collection_info": null
    },
    {
        "title": "败荷",
        "author": "王镃",
        "content": "叶无圆影柄无香，收尽莲歌冷碧塘。\n一片伤心云锦地，也曾遮月宿鸳鸯。",
        "dynasty": "宋",
        "collection_info": null
    },
    {
        "title": "茉莉",
        "author": "王镃",
        "content": "炎州分得冰花脑，来伴湘波六月凉。\n醉折一枝簪鬓睡，晓来印却枕痕香。",
        "dynasty": "宋",
        "collection_info": null
    },
    {
        "title": "露荷",
        "author": "王镃",
        "content": "满湖云气晓生寒，蘸影蒸香润石阑。\n万斛银珠无用处，翠盘擎到日光干。",
        "dynasty": "宋",
        "collection_info": null
    },
    {
        "title": "梅花三首  其一",
        "author": "王镃",
        "content": "茅屋寂寂烟冥冥，纸帐晓眠人未起。\n天风吹动笛声寒，春满江南冰雪裏。",
        "dynasty": "宋",
        "collection_info": null
    },
    {
        "title": "梅花三首  其二",
        "author": "王镃",
        "content": "溪心印影月朦胧，树剥霜皮一半空。\n只见开时冰雪冻，不知花裏有春风。",
        "dynasty": "宋",
        "collection_info": null
    },
    {
        "title": "梅花三首  其三",
        "author": "王镃",
        "content": "野水桥边折得看，花头开尽雪痕干。\n刚风摇动仙云坠，一夜香深玉骨寒。",
        "dynasty": "宋",
        "collection_info": null
    },
    {
        "title": "访梅",
        "author": "王镃",
        "content": "月冷碧云笼野水，棱棱瘦耸吟肩起。\n一天寒气湿衣裳，人在石桥香影裏。",
        "dynasty": "宋",
        "collection_info": null
    },
    {
        "title": "六桥春望",
        "author": "王镃",
        "content": "美人娇醉落花钿，船载笙歌出柳边。\n春满六桥调马路，香风飘趁玉丝鞭。",
        "dynasty": "宋",
        "collection_info": null
    },
    {
        "title": "西湖春晓",
        "author": "王镃",
        "content": "金波滟滟日辉辉，绿树牵风晒柳丝。\n湖阔翠禽飞不过，浮荷叶上立多时。",
        "dynasty": "宋",
        "collection_info": null
    },
    {
        "title": "三潭印月",
        "author": "王镃",
        "content": "草满咸平古屋基，梅花几度换横枝。\n黄昏若看一潭月，不出林逋两句诗。",
        "dynasty": "宋",
        "collection_info": null
    },
    {
        "title": "柳浪闻鶑",
        "author": "王镃",
        "content": "茭风猎猎水烟昏，柳影沉沉到岸根。\n忽想绿阴谁打弹，啼鶑飞过别花园。",
        "dynasty": "宋",
        "collection_info": null
    },
    {
        "title": "花港观鱼",
        "author": "王镃",
        "content": "桃花落尽杏花嫣，碧港红沉水底天。\n山雨忽晴风亦退，钓鱼人在小湖船。",
        "dynasty": "宋",
        "collection_info": null
    },
    {
        "title": "涌金门",
        "author": "王镃",
        "content": "涌金门外看花朝，步去船归不见遥。\n一派笙歌来水上，鹭鸶飞过第三桥。",
        "dynasty": "宋",
        "collection_info": null
    },
    {
        "title": "孤山",
        "author": "王镃",
        "content": "芙蓉十里媚熏风，岸上花开水底红。\n认得孤山旧游处，酒旗摇扬树云中。",
        "dynasty": "宋",
        "collection_info": null
    },
    {
        "title": "冷泉亭",
        "author": "王镃",
        "content": "天风吹断树飘声，耳洗灵泉得隠名。\n流到元嘉河路变，宋时恐失晋时清。",
        "dynasty": "宋",
        "collection_info": null
    },
    {
        "title": "水乐洞",
        "author": "王镃",
        "content": "一派宫商石壁中，此腔不与世人同。\n分明水府真韶乐，几换兴亡曲未终。",
        "dynasty": "宋",
        "collection_info": null
    },
    {
        "title": "芦门归雁",
        "author": "王镃",
        "content": "芦湾风带雁声愁，苹蓼花开水国秋。\n望到钱唐门外路，晚凉人倚小红楼。",
        "dynasty": "宋",
        "collection_info": null
    },
    {
        "title": "踏雪寻梅",
        "author": "王镃",
        "content": "探春绕遍玉阑干，香暗冰痕屐齿寒。\n怕有花头遭冻损，枝枝呵手掐来看。",
        "dynasty": "宋",
        "collection_info": null
    },
    {
        "title": "月夜敲砧",
        "author": "王镃",
        "content": "沉沉万籁满天星，药兔秋声处处明。\n落尽灯花人欲睡，一檐桐影捣衣声。",
        "dynasty": "宋",
        "collection_info": null
    },
    {
        "title": "秋风把钓",
        "author": "王镃",
        "content": "寒潭水落石生衣，败叶吹来卧藓矶。\n滩急不流人影去，饵丝摇扬荻花飞。",
        "dynasty": "宋",
        "collection_info": null
    },
    {
        "title": "孤猿叫月",
        "author": "王镃",
        "content": "天色如冰万籁沉，攀藤无伴自惊心。\n啼时只有空山应，影挂寒松夜正深。",
        "dynasty": "宋",
        "collection_info": null
    },
    {
        "title": "风光着柳",
        "author": "王镃",
        "content": "春色桥边万缕金，娉娉袅袅弄晴阴。\n笼烟罩月多情处，又见丝条染绿深。",
        "dynasty": "宋",
        "collection_info": null
    },
    {
        "title": "月色催花",
        "author": "王镃",
        "content": "湖中暖动采香船，晴入泥痕斗草天。\n红影一阑春欲透，趱开桃杏向阳边。",
        "dynasty": "宋",
        "collection_info": null
    },
    {
        "title": "宿江上",
        "author": "王镃",
        "content": "茫茫海树远生烟，推过篷窗对月眠。\n半夜橹声摇梦醒，趁潮多有渡江船。",
        "dynasty": "宋",
        "collection_info": null
    },
    {
        "title": "湖上",
        "author": "王镃",
        "content": "万红飞尽雨如烟，心事伤春哭杜鹃。\n游子不来絃管歇，画船空繫柳丝边。",
        "dynasty": "宋",
        "collection_info": null
    },
    {
        "title": "征妇词",
        "author": "王镃",
        "content": "日日妆楼望雁回，雁回郎不寄书来。\n谁知别后身宽窄，欲送寒衣未敢裁。",
        "dynasty": "宋",
        "collection_info": null
    },
    {
        "title": "茶",
        "author": "王镃",
        "content": "圆石磨边转片时，晴雷隠隠玉云飞。\n龙身带入波涛裏，化作清风去不归。",
        "dynasty": "宋",
        "collection_info": null
    },
    {
        "title": "孤雁",
        "author": "王镃",
        "content": "叫入青云忆弟兄，影随双翮见分明。\n黄昏独过秋江上，自拣芦花歇又惊。",
        "dynasty": "宋",
        "collection_info": null
    },
    {
        "title": "燕",
        "author": "王镃",
        "content": "野棠开后忽飞来，又趁秋风海上回。\n到国依栖应有梦，巢空月落旧楼台。",
        "dynasty": "宋",
        "collection_info": null
    },
    {
        "title": "萤",
        "author": "王镃",
        "content": "竹风吹动草根尘，熠熠高低自照身。\n每夜囊盛光到晓，书斋送与少灯人。",
        "dynasty": "宋",
        "collection_info": null
    },
    {
        "title": "秦镜",
        "author": "王镃",
        "content": "色带金铜眩怪青，照人心胆已曾灵。\n铸时便有山东影，不使秦皇见乱形。",
        "dynasty": "宋",
        "collection_info": null
    },
    {
        "title": "四皓",
        "author": "王镃",
        "content": "安罢储宫便又回，商山高卧白云堆。\n刘家大事虽能定，也堕留侯计出来。",
        "dynasty": "宋",
        "collection_info": null
    },
    {
        "title": "咸阳",
        "author": "王镃",
        "content": "劫灰飞出祖龙宫，六国强吞总是空。\n独有椒兰香不散，春风移过草花中。",
        "dynasty": "宋",
        "collection_info": null
    },
    {
        "title": "马嵬",
        "author": "王镃",
        "content": "梨花魂醉草伤秋，玉笛霓裳事已休。\n谁信一勾罗袜内，能藏天宝许多愁。",
        "dynasty": "宋",
        "collection_info": null
    },
    {
        "title": "梦中见",
        "author": "王镃",
        "content": "鹤髮老人携紫竹，往来花下歌春曲。\n春去春来花自开，一声杜宇巴山绿。",
        "dynasty": "宋",
        "collection_info": null
    },
    {
        "title": "瀑布",
        "author": "王镃",
        "content": "青天隠隠响晴雷，绝顶流来不知处。\n巨灵怒擘两山开，飞下玉龙归海去。",
        "dynasty": "宋",
        "collection_info": null
    },
    {
        "title": "谢靳石门道箓见访",
        "author": "王镃",
        "content": "石门仙人云霞裳，飘飘飞佩来山房。\n松间看鹤不相见，灵风满路馥天香。",
        "dynasty": "宋",
        "collection_info": null
    },
    {
        "title": "宫词",
        "author": "王镃",
        "content": "一处承恩宴舞衣，六宫甲帐冷珠玑。\n夜深听得笙歌响，知是君王步辇归。",
        "dynasty": "宋",
        "collection_info": null
    },
    {
        "title": "晨起",
        "author": "王镃",
        "content": "青山云影乱交加，漱齿泉香带落花。\n自扫丹房看候火，旋添异草养灵砂。",
        "dynasty": "宋",
        "collection_info": null
    },
    {
        "title": "京中即事",
        "author": "王镃",
        "content": "笙歌无处不繁华，春在鶑鶑燕燕家。\n谁看少年骑马过，娇红微露隔帘花。",
        "dynasty": "宋",
        "collection_info": null
    },
    {
        "title": "楮衾",
        "author": "王镃",
        "content": "霜藤捣出杵声干，软白同绵一样看。\n春借梅花香入梦，雪深茅屋不知寒。",
        "dynasty": "宋",
        "collection_info": null
    },
    {
        "title": "紫极宫",
        "author": "王镃",
        "content": "拜章台上月如霜，云湿阑干面面凉。\n道士醮归秋夜浄，满身熏得紫藤香。",
        "dynasty": "宋",
        "collection_info": null
    },
    {
        "title": "杨柳词",
        "author": "王镃",
        "content": "二月垂丝拂翠楼，画眉如妬逞风流。\n成花又惹分离恨，去作浮萍送客舟。",
        "dynasty": "宋",
        "collection_info": null
    },
    {
        "title": "客路",
        "author": "王镃",
        "content": "匣中古剑懒重磨，难遇知音学楚歌。\n老却杜鹃春不管，江南人远落花多。",
        "dynasty": "宋",
        "collection_info": null
    },
    {
        "title": "宿胡雪江吟舍",
        "author": "王镃",
        "content": "萧萧叶落响风枝，隔壁无情笛又吹。\n一缕碧烟灯烬落，主人眠熟客醒时。",
        "dynasty": "宋",
        "collection_info": null
    },
    {
        "title": "仙源即事三首  其一",
        "author": "王镃",
        "content": "鼎沸秦汤满世间，恨无凉雨洗松关。\n道人识破先天易，又欲携包过别山。",
        "dynasty": "宋",
        "collection_info": null
    },
    {
        "title": "仙源即事三首  其二",
        "author": "王镃",
        "content": "开试丹头采异方，归来洗药井中香。\n松花酒后黄精饭，卧看青山到夕阳。",
        "dynasty": "宋",
        "collection_info": null
    },
    {
        "title": "仙源即事三首  其三",
        "author": "王镃",
        "content": "泥炉松火带烟青，汤沸轻潮响瓦缾。\n坐睡醒来窗上月，梦魂疑在浙江亭。",
        "dynasty": "宋",
        "collection_info": null
    },
    {
        "title": "月夜",
        "author": "王镃",
        "content": "不眠行绕石池吟，月色如银夜正深。\n山路无风枯叶静，时闻露滴响空林。",
        "dynasty": "宋",
        "collection_info": null
    },
    {
        "title": "溪村即事二首  其一",
        "author": "王镃",
        "content": "村村绿树起青烟，隔岸行人叫渡船。\n昨夜不知何处雨，水推枯叶出溪边。",
        "dynasty": "宋",
        "collection_info": null
    },
    {
        "title": "溪村即事二首  其二",
        "author": "王镃",
        "content": "春深水暖鳜鱼肥，腰筥山童采蕨归。\n一路蜜蜂声不断，刺花开遍野蔷薇。",
        "dynasty": "宋",
        "collection_info": null
    },
    {
        "title": "山中即事",
        "author": "王镃",
        "content": "落花流出石崖泉，疑是山中有隠仙。\n路隔深林看不见，斧樵声在碧云边。",
        "dynasty": "宋",
        "collection_info": null
    },
    {
        "title": "溪村晚望",
        "author": "王镃",
        "content": "宿鹭分行落照边，村藏深树远吹烟。\n天然诗句无人识，划记寒沙抄一篇。",
        "dynasty": "宋",
        "collection_info": null
    },
    {
        "title": "感事",
        "author": "王镃",
        "content": "海门烟树晓青青，梦断英雄唤不醒。\n多少骷髅山下泪，定随潮转浙江亭。",
        "dynasty": "宋",
        "collection_info": null
    },
    {
        "title": "赠星士",
        "author": "王镃",
        "content": "我命梅花好与同，生来清苦雪霜中。\n易堂有历曾推算，纔得春风运便通。",
        "dynasty": "宋",
        "collection_info": null
    },
    {
        "title": "赠棋士",
        "author": "王镃",
        "content": "我为诗穷子亦穷，两穷相遇说飘蓬。\n记从活处寻高着，莫泥区区死局中。",
        "dynasty": "宋",
        "collection_info": null
    },
    {
        "title": "赠雷相士",
        "author": "王镃",
        "content": "心事分明说与君，功名已付峡西云。\n只须相我穷吟骨，清比唐人得几分。",
        "dynasty": "宋",
        "collection_info": null
    },
    {
        "title": "题友人诗集",
        "author": "王镃",
        "content": "学诗玄妙似参禅，又似凡人去学仙。\n吟得悟时皮骨换，一天风露响灵蝉。",
        "dynasty": "宋",
        "collection_info": null
    },
    {
        "title": "游仙词三十三首  其一",
        "author": "王镃",
        "content": "紫云缭绕玉城开，张许真人入奏台。\n大帝正签雷雨事，宝函捧出又回来。",
        "dynasty": "宋",
        "collection_info": null
    },
    {
        "title": "游仙词三十三首  其二",
        "author": "王镃",
        "content": "金钟三响紫微宫，玉树烟飘辇路风。\n彩凤已衔仙诏去，九天朝罢五云中。",
        "dynasty": "宋",
        "collection_info": null
    },
    {
        "title": "游仙词三十三首  其三",
        "author": "王镃",
        "content": "宝花如雨落龙楼，上界遥观下界秋。\n金凤一声天欲晓，银河光趁月西流。",
        "dynasty": "宋",
        "collection_info": null
    },
    {
        "title": "游仙词三十三首  其四",
        "author": "王镃",
        "content": "月斜天路晓风清，缥缈云开见玉城。\n无数小仙参阙罢，相逢只是说长生。",
        "dynasty": "宋",
        "collection_info": null
    },
    {
        "title": "游仙词三十三首  其五",
        "author": "王镃",
        "content": "龙楼凤阁起霞光，阙下排班待玉皇。\n惟有栾巴来得晚，满身犹带酒痕香。",
        "dynasty": "宋",
        "collection_info": null
    },
    {
        "title": "游仙词三十三首  其六",
        "author": "王镃",
        "content": "百万仙兵护帝车，宝光云篆自成书。\n庞刘元在天医院，雷祖时差过玉虚。",
        "dynasty": "宋",
        "collection_info": null
    },
    {
        "title": "游仙词三十三首  其七",
        "author": "王镃",
        "content": "瑶阶晴日弄轻红，扫地湘童立晓风。\n金锁沉沉春洞寂，玉琴声出落花中。",
        "dynasty": "宋",
        "collection_info": null
    },
    {
        "title": "游仙词三十三首  其八",
        "author": "王镃",
        "content": "绿鬓毛姑翠羽衣，口中犹自说秦时。\n琼丝小筥无人见，藏有麟洲五色芝。",
        "dynasty": "宋",
        "collection_info": null
    },
    {
        "title": "游仙词三十三首  其九",
        "author": "王镃",
        "content": "扁上金书洞府名，沉沉珠树綵云轻。\n碧桃风捲箫声去，弄玉乘鸾看月明。",
        "dynasty": "宋",
        "collection_info": null
    },
    {
        "title": "游仙词三十三首  其一○",
        "author": "王镃",
        "content": "醉归紫府月流光，霞色仙衣散异香。\n閒把玉箫吹一曲，九天风露欲飞霜。",
        "dynasty": "宋",
        "collection_info": null
    },
    {
        "title": "游仙词三十三首  其一一",
        "author": "王镃",
        "content": "玉蕊亭边集翠娥，琅璈声和万年歌。\n月斜酒散天风冷，鸾鹤翩跹渡绛河。",
        "dynasty": "宋",
        "collection_info": null
    },
    {
        "title": "游仙词三十三首  其一二",
        "author": "王镃",
        "content": "珊瑚老树百花开，玉色灵泉滴翠崖。\n弹罢瑶琴黄鹤至，紫泥湿透藕丝鞋。",
        "dynasty": "宋",
        "collection_info": null
    },
    {
        "title": "游仙词三十三首  其一三",
        "author": "王镃",
        "content": "懒向东溟钓碧波，醉时自唱太平歌。\n银竿插在灵河畔，閒把龙鬚作玉簑。",
        "dynasty": "宋",
        "collection_info": null
    },
    {
        "title": "游仙词三十三首  其一四",
        "author": "王镃",
        "content": "昨夜三清醮罢迟，步虚声逐翠云飞。\n小仙自向人间去，留得青词袖裏归。",
        "dynasty": "宋",
        "collection_info": null
    },
    {
        "title": "游仙词三十三首  其一五",
        "author": "王镃",
        "content": "西母瑶池宫殿高，夜明帘捲玉丝绛。\n隔云听得东方笑，三度曾偷碧树桃。",
        "dynasty": "宋",
        "collection_info": null
    },
    {
        "title": "游仙词三十三首  其一六",
        "author": "王镃",
        "content": "全家童女在云边，都是人间得道仙。\n甲子无穷春不老，研金写尽蕊珠篇。",
        "dynasty": "宋",
        "collection_info": null
    },
    {
        "title": "游仙词三十三首  其一七",
        "author": "王镃",
        "content": "夜半瑶宫上会开，龙车声轧凤飞来。\n演穷灵宝玄元法，大梵天仙带月回。",
        "dynasty": "宋",
        "collection_info": null
    },
    {
        "title": "游仙词三十三首  其一八",
        "author": "王镃",
        "content": "看了金书看水流，刚风吹鬓不知秋。\n碧瞳仙过天河去，戏擘云衣作綵舟。",
        "dynasty": "宋",
        "collection_info": null
    },
    {
        "title": "游仙词三十三首  其一九",
        "author": "王镃",
        "content": "朝罢群仙退玉墀，天风吹绉六铢衣。\n左慈閒戏神仙术，五色霞杯绕洞飞。",
        "dynasty": "宋",
        "collection_info": null
    },
    {
        "title": "游仙词三十三首  其二○",
        "author": "王镃",
        "content": "偶巡三岛过瀛洲，閒把新绛繫海虬。\n忽报词臣当直日，灵风吹到五云楼。",
        "dynasty": "宋",
        "collection_info": null
    },
    {
        "title": "游仙词三十三首  其二一",
        "author": "王镃",
        "content": "游遍蓬莱到水都，龙宫书请註龙书。\n月明长啸独归去，海上行乘赤鲤鱼。",
        "dynasty": "宋",
        "collection_info": null
    },
    {
        "title": "游仙词三十三首  其二二",
        "author": "王镃",
        "content": "金光倒射玉楼台，海上仙人采药回。\n花下閒谈尸解事，葛翁忽跨白馿来。",
        "dynasty": "宋",
        "collection_info": null
    },
    {
        "title": "游仙词三十三首  其二三",
        "author": "王镃",
        "content": "华山九节玉菖蒲，千度秋风叶不枯。\n洞裏久餐松乳餍，秦人还识此根无。",
        "dynasty": "宋",
        "collection_info": null
    },
    {
        "title": "游仙词三十三首  其二四",
        "author": "王镃",
        "content": "三尸魄重药难医，一箇丹瓢一剑飞。\n历尽大罗天下路，无人肯吃又藏归。",
        "dynasty": "宋",
        "collection_info": null
    },
    {
        "title": "游仙词三十三首  其二五",
        "author": "王镃",
        "content": "灵液长流满地香，洞中多是散仙房。\n金炉煮就金精汁，欲献元君未敢尝。",
        "dynasty": "宋",
        "collection_info": null
    },
    {
        "title": "游仙词三十三首  其二六",
        "author": "王镃",
        "content": "天诏旌阳上玉宫，功成鷄犬亦无踪。\n独留铁柱难飞去，要锁东溟老毒龙。",
        "dynasty": "宋",
        "collection_info": null
    },
    {
        "title": "游仙词三十三首  其二七",
        "author": "王镃",
        "content": "飞佩乘风海上游，麟洲有路透炎州。\n仙人养就千年鼠，时采长毛织火裘。",
        "dynasty": "宋",
        "collection_info": null
    },
    {
        "title": "游仙词三十三首  其二八",
        "author": "王镃",
        "content": "金甲雷丁出巽宫，丹幢翠节拥灵童。\n五更飞去雌雄剑，一夜盐池碧水红。",
        "dynasty": "宋",
        "collection_info": null
    },
    {
        "title": "游仙词三十三首  其二九",
        "author": "王镃",
        "content": "仙令王乔面玉墀，天香熏透绿荷衣。\n谁知脚底青丝舄，化作双鳬傍日飞。",
        "dynasty": "宋",
        "collection_info": null
    },
    {
        "title": "游仙词三十三首  其三○",
        "author": "王镃",
        "content": "龙脑包熏满洞香，韩湘酒熟在瑶缸。\n几番醉怕春云暖，閒却鲛绡紫石窗。",
        "dynasty": "宋",
        "collection_info": null
    },
    {
        "title": "游仙词三十三首  其三一",
        "author": "王镃",
        "content": "天花子落月中楼，香满三千世界秋。\n下有老人常斫树，至今玉斧不曾修。",
        "dynasty": "宋",
        "collection_info": null
    },
    {
        "title": "游仙词三十三首  其三二",
        "author": "王镃",
        "content": "修成功行满三千，或在人间或在天。\n留下九还丹一粒，城南老树得昇仙。",
        "dynasty": "宋",
        "collection_info": null
    },
    {
        "title": "游仙词三十三首  其三三",
        "author": "王镃",
        "content": "月娥树上赤花香，羽帐琼楼子夜长。\n玉兔白蛙身不老，水银一臼结玄霜。",
        "dynasty": "宋",
        "collection_info": null
    },
    {
        "title": "长生草为叶峭峰赋",
        "author": "王镃",
        "content": "唐时吕岩叟，换骨成神仙。\n遗丹传老树，变化延其年。\n丹香忽融液，散入苍崖巅。\n长生孕灵草，茎叶何鲜鲜。\n枯根挂碧落，吞吐流虚烟。\n不受水土力，不随寒暑迁。\n谁能登云梯，移来此檐边。\n凡花与群木，丽质徒娟娟。\n彭泽虽爱菊，两院荒金钱。\n濂溪空爱荷，开落秋风前。\n峭峰山中客，道眼明先天。\n一线同寿眼，万古长绵延。\n君不见祖龙痴欲采为药，海山何处驾楼船。",
        "dynasty": "宋",
        "collection_info": null
    },
    {
        "title": "宿青草渡",
        "author": "王镃",
        "content": "夜深犹有去来船，长江倒影涵青天。\n鹤寒梦觉松梢月，流水残梅浸香雪。\n山翁呼儿沽酒归，独客有感未睡时。\n提剑起舞摇斗宿，醉裏天风生两袖。",
        "dynasty": "宋",
        "collection_info": null
    },
    {
        "title": "句",
        "author": "王镃",
        "content": "林间望断松梢路，白鹤真人尚未还。",
        "dynasty": "宋",
        "collection_info": null
    },
    {
        "title": "赠月洞先生",
        "author": "叶碧峰",
        "content": "跳出尘关百念轻，大元羽士宋儒生。\n易参羲圣通玄妙，诗比唐人并驾行。\n咒水洒时天地浄，符文书处鬼神惊。\n洞中静夜天留月，心与梅花一样清。",
        "dynasty": "宋",
        "collection_info": null
    },
    {
        "title": "句  其一",
        "author": "李大同",
        "content": "曾上蓬莱第一峰，夕阳留住且从容。",
        "dynasty": "宋",
        "collection_info": null
    },
    {
        "title": "句  其二",
        "author": "李大同",
        "content": "鹿脚花去泣关山，回首沉香一梦閒。",
        "dynasty": "宋",
        "collection_info": null
    },
    {
        "title": "悼亡女",
        "author": "韦居安",
        "content": "视死如归不受污，今无彤管为伊书。\n仓皇父子终天诀，菱角塘边孔氏居。",
        "dynasty": "宋",
        "collection_info": null
    },
    {
        "title": "寄魏菊庄庆之",
        "author": "韦居安",
        "content": "一庄纯种菊，此地着诗仙。\n再世陶元亮，三生魏仲先。\n餐英知正味，饮水得长年。\n每见君吟稿，予怀亦洒然。",
        "dynasty": "宋",
        "collection_info": null
    },
    {
        "title": "景定壬戌冬得数椽于城南慈感渡侧询之故老云距贾耘老旧址不远因作五言八句",
        "author": "韦居安",
        "content": "卜居求静处，喜傍碧溪湾。\n隔岸高低柳，当轩远近山。\n天开图画久，人共水云閒。\n闻说贾耘老，旧曾居此间。",
        "dynasty": "宋",
        "collection_info": null
    },
    {
        "title": "句",
        "author": "方君遇",
        "content": "是有命焉非倖致，不知我者谓何求。",
        "dynasty": "宋",
        "collection_info": null
    },
    {
        "title": "溪居夜月",
        "author": "何洪",
        "content": "茅屋濒溪只数椽，护篱黄犬枕莎眠。\n柴扉不掩松梢月，恐有山阴访雪船。",
        "dynasty": "宋",
        "collection_info": null
    },
    {
        "title": "口占",
        "author": "柯应东",
        "content": "不作栋梁用，偏寻山寺居。\n但闻声似鼓，谁识木为鱼。",
        "dynasty": "宋",
        "collection_info": null
    },
    {
        "title": "壶山",
        "author": "柯应东",
        "content": "方壶久伏海中洲，涌出高山不计秋。\n峰上今犹蚝带石，穴边时有蟹寻湫。\n云飞岩岫来龙聚，风送潮声入虎邱。\n景物无穷供眼界，一鈎新月促归舟。",
        "dynasty": "宋",
        "collection_info": null
    },
    {
        "title": "武夷",
        "author": "赵时𣓨",
        "content": "千古武夷山，来寻九转丹。\n云封拜章石，月洗步虚坛。\n白玉何劳煮，丹霞自可餐。\n未穷溪九曲，頼有画图看。",
        "dynasty": "宋",
        "collection_info": null
    },
    {
        "title": "句",
        "author": "倪文一",
        "content": "编篱已种渊明菊，凿沼还栽茂叔莲。",
        "dynasty": "宋",
        "collection_info": null
    },
    {
        "title": "题三易备遗",
        "author": "葛寅炎",
        "content": "谁凿混沌窍，龙马出澄渊。\n笃生羲文圣，立极先后天。\n三三羑所演，两两山之连。\n不假人安排，自有天浑全。\n咸阳烈焰起，斯文独不烟。\n中更九师斸，惨于秦火然。\n言湮道随裂，尔来千余年。\n皇乎鉅宋兴，奎聚五珠联。\n天子图出地，復钟二鉅贤。\n门外俨立雪，窝中闲弄丸。\n数加一倍法，书得七分传。\n文后不为后，羲先不为先。\n呜呼中天易，锁簧透黄轩。\n厥数则用六，是为归藏焉。\n观象历可纪，聆凤律相宣。\n芸芸茁九地，终至硕果坚。\n薛野鳦未乳，鼎湖龙已仙。\n敦哉司徒氏，而把五教权。\n滔滔祚其海，始达溜涓涓。\n韬光夏台出，拨乱南巢迁。\n执中亦建中，道体无些偏。\n义礼两夹持，以此裕我昆。\n姓别取诸子，世号遽以千。\n甲庚至丁乙，天潢衍庆源。\n不幸辛也虐，竟以甲子颠。\n牝晨艳方煽，太白旗已竿。\n衣宝炎炎裏，道器俱无存。\n仁哉尔王子，独抱祭器奔。\n想偕此书抱，器完道亦完。\n有客皓其马，归作周之藩。\n俾食豫土毛，一髮千钧绵。\n不然之宋叟，胡此得坤干。\n我知苍苍者，寄道于不言。\n孔也商之人，宋也商之孙。\n茫茫宇宙阔，斯道萃一门。\n粤从两楹梦，寥寥绝韦编。\n浅者胶于卜，深者痼于玄。\n固哉房直日，诞矣雄入泉。\n八工亮图法，百贾庄肆钱。\n皮毛太初历，糟粕一行禅。\n天窗两呼吸，谁契希夷眠。\n极根一动静，谁悟溓翁圈。\n邵程又尘土，河洛空奫涟。\n翕固张之的，晦乃彰之根。\n节彼雁南荡，气復合真元。\n攒青华盖卓，湛碧芙蕖妍。\n石乳腻昏雨，玉红绚朝暾。\n孕此古心子，通身太极浑。\n香如梅月嚥，朱浥花露研。\n吉凶扣灵蔡，消长听啼鹃。\n寂虑那三画，游神这一环。\n六十六十四，甲甲卦卦圆。\n仰接先天后，俯超后天前。\n中天此中兴，亚康节伊川。\n问君易何在，庭草翠无边。",
        "dynasty": "宋",
        "collection_info": null
    },
    {
        "title": "题沃洲山字岩",
        "author": "石余亨",
        "content": "前辈高风不可追，自来陵谷互推移。\n却怜当日题名者，不及征南办两碑。",
        "dynasty": "宋",
        "collection_info": null
    },
    {
        "title": "伤丁氏故基题一绝于太虚堂",
        "author": "莫崙",
        "content": "疏雨斑斑洒叶舟，前山唤客作清游。\n芳华消歇春归后，野草荒田一片愁。",
        "dynasty": "宋",
        "collection_info": null
    },
    {
        "title": "挂冠  其一",
        "author": "李瓘",
        "content": "古云学古斯入官，我见学易而官难。\n平生透破梦觉关，本来面目只儒酸。\n吾亲不侍若为欢，不如归去卧林间。\n殿前三策沥忠肝，多谢皇恩天地宽。\n戏衫卸下白衣还，扁舟飞过子陵滩。\n前修亦有逋与抟，圣世与之俱空闲。\n何物种放太厚颜，山鬼移文伐其姦。\n此行无復出闽山，休音息影谷之盘。\n今朝酾酒酹雩坛，便向钱塘门挂冠。",
        "dynasty": "宋",
        "collection_info": null
    },
    {
        "title": "挂冠  其二",
        "author": "李瓘",
        "content": "有手须搴龙衮衣，有头须叩九阶墀。\n有口须读离骚词，有腹须饱商山芝。\n有身不愿挂绿皮，笑问此身到何之。\n石室山之颠，重湖水之湄，陶公云乐夫天命復奚疑。",
        "dynasty": "宋",
        "collection_info": null
    },
    {
        "title": "过臞庵",
        "author": "赵师鲁",
        "content": "竹木清华处，林亭曲折开。\n泉声经雨杂，石势学云颓。\n留客煮新茗，敲泥启旧醅。\n子猷去已久，信宿为谁来。",
        "dynasty": "宋",
        "collection_info": null
    },
    {
        "title": "挽故知容州朝请陶公",
        "author": "危彪",
        "content": "世态纷纷等触蛮，惟公打透利名关。\n八州不作士衡梦，三径谩为元亮还。\n苦淡平生安北巷，孤高一节照西山。\n想应精爽难埋没，只在青松白石间。",
        "dynasty": "宋",
        "collection_info": null
    },
    {
        "title": "上之回",
        "author": "赵文",
        "content": "动皇舆，回中道。\n龙为驱，虎为导。\n乐蕃釐，祠雍后。\n息甘泉，饫天酒。\n澹穆清，冰热恼。\n四夷服，咸稽首。\n臣三祝，皇万寿。",
        "dynasty": "宋",
        "collection_info": null
    },
    {
        "title": "石留",
        "author": "赵文",
        "content": "江流汤汤，日夜不休。\n瞿塘滟滪，屹然不流。\n人心人心，反覆难任。\n昨日朱丝琴，今日白头吟。\n望夫石，留到今。",
        "dynasty": "宋",
        "collection_info": null
    },
    {
        "title": "邯郸才人嫁为厮养卒妇",
        "author": "赵文",
        "content": "鸳鸯异野鹜，凤凰非山鷄。\n物生各有偶，非偶不并栖。\n昔为丛台人，今为圉者妻。\n亦知久当弃，无乃太不齐。\n同时歌舞人，何异玉与泥。\n失身已至斯，违天将安归。\n俛首祇自羞，有声不敢啼。\n何缘梦到君王侧，彻夜不眠闻马嘶。",
        "dynasty": "宋",
        "collection_info": null
    },
    {
        "title": "远如期",
        "author": "赵文",
        "content": "远如期，近可知。\n如何咫尺间，朝之所约夕背之。\n千言万语托死生，转眼已若行路人。\n问之何遽至如许，往往或起秋毫争。\n财利诚已重，仁义诚已轻。\n昨日弟与兄，今日胡与秦。\n远如期，古来惟是山阳范巨卿。",
        "dynasty": "宋",
        "collection_info": null
    },
    {
        "title": "陌上桑",
        "author": "赵文",
        "content": "采采陌上桑，采之不盈筐。\n云何不盈筐，欢子在中肠。\n车马从何来，云是大国王。\n呼妾欲共载，恐惕涕沾裳。\n君民分固严，敢乱夫妇纲。\n有罪妾当诛，宁当荐匡床。\n夫君即我天，岂必侍中郎。\n再拜前致词，蚕饥采桑忙。\n王其早还宫，宫中多艷妆。",
        "dynasty": "宋",
        "collection_info": null
    },
    {
        "title": "秋胡行",
        "author": "赵文",
        "content": "五日伉俪情，五年离别肠。\n归舍不数武，少忍庸何伤。\n如何甘旨费，乃作犯礼偿。\n桑者不有躬，何以奉高堂。\n秽行诚已丑，宁復可同床。\n濯之清泠渊，死之留芬芳。\n念姑讵忍别，引决涕霑裳。\n寄言后来者，好事怀金郎。",
        "dynasty": "宋",
        "collection_info": null
    },
    {
        "title": "勾践夫人歌",
        "author": "赵文",
        "content": "君为王，我为后，结髮相从期白首。\n君为奴，我为婢，人间反覆何容易。\n为婢不离家，为奴去适吴。\n死生未可测，离别在斯须。\n君谓妾勿悲，忍耻乃良图。\n自怜儿女情，能不啼乌乌。\n仰看庭前树，一岁一荣枯。\n与君若有重荣日，匆匆未可弃褕翟。",
        "dynasty": "宋",
        "collection_info": null
    },
    {
        "title": "河之水",
        "author": "赵文",
        "content": "河之水，深復深。\n舟以济，犹难谌。\n被髮之叟，狂不可鍼。\n岂无一壶，水力难任。\n与公同匡床，恨不挽公襟。\n乱流欲渡，直下千寻。\n我泣眼为枯，我哭声为瘖。\n投身以从公，岂不畏胥沉。\n同归尚可忍，独生亦难禁。\n公死狂，妾死心。\n蛟龙食骨有时尽，惟有妾心无古今。\n河之水，深復深。",
        "dynasty": "宋",
        "collection_info": null
    },
    {
        "title": "上陵",
        "author": "赵文",
        "content": "上古陵，古陵无可上。\n苔雨绣涩，草烟悽怆。\n鸱鸮鸣荒林，狐狸穴空圹。\n丰碑去梁何处津，堲周作竈谁家炀。\n不如东邻一抔土，樵牧侵陵白官府。",
        "dynasty": "宋",
        "collection_info": null
    },
    {
        "title": "昭君词",
        "author": "赵文",
        "content": "蜀江洗妍姿，万里献君王。\n君王不我幸，弃置何怨伤。\n君王要宁胡，借问谁能行。\n女伴各惧怯，畏此道路长。\n慨然欲自往，讵忍别恩光。\n倘于国有益，尚胜死空房。\n行行涉沙漠，风霜落红妆。\n得为胡阏氏，揣分已过当。\n单于感汉恩，边境得安康。\n一朝所天死，掩泣涕沾裳。\n胡俗或妻母，何异豺与狼。\n仰天自引决，爱此夫妇纲。\n大忠与大义，二者俱堂堂。\n可怜千古无人说，只道琵琶能断肠。",
        "dynasty": "宋",
        "collection_info": null
    },
    {
        "title": "野鹰来歌",
        "author": "赵文",
        "content": "野鹰来，高台下。\n天寒鸟死狐兔伏，枯梢啄雪何为者。\n宜城有酒煦尔寒，格高鞲暖肉不干，终日臂尔夜宿安。\n野鹰来，山中忍饥良独难。\n天阴日落雪糢糊，有虎有虎雄当涂，两猿不饱睨我雏。\n鹰不来，将奈何。",
        "dynasty": "宋",
        "collection_info": null
    },
    {
        "title": "丁督护曲  其一",
        "author": "赵文",
        "content": "丁督护，为我行。\n去时马上郎，今作野外殇。\n男儿肯断头，归女肯断肠。",
        "dynasty": "宋",
        "collection_info": null
    },
    {
        "title": "丁督护曲  其二",
        "author": "赵文",
        "content": "丁督护，听我语。\n欲从君，臂不羽。\n嫁时所结髮，剪之随君去。",
        "dynasty": "宋",
        "collection_info": null
    },
    {
        "title": "丁督护曲  其三",
        "author": "赵文",
        "content": "丁督护，念我苦。\n未亡人，殇鬼妇。\n古若无衔冤，干坤无风雨。",
        "dynasty": "宋",
        "collection_info": null
    },
    {
        "title": "法寿乐歌",
        "author": "赵文",
        "content": "西云垂天飞流黄，宝鬘百万随风扬，帝居摩酰首罗乡。\n采女如花侍帝旁，珠啼玉唾天花香，澹然神情无世妆。\n下视邢尹纷醒狂，梵呗琅琅出清吭，天庖供馔荐豆觞。\n帝饮食之寿以康，恒沙世界俱来王，天王神圣臣忠良。\n春风万里酣耕桑，雨滴可数海可量，无有能知法寿长。\n梵天释帝万亿岁，岁岁寿杯天下醉。",
        "dynasty": "宋",
        "collection_info": null
    },
    {
        "title": "双雁吟",
        "author": "赵文",
        "content": "云间有双雁，弋者欲炙之。\n雁飞向南去，虽有矰𥐊将安施。\n山川悠远霜霰苦，可怜宿食不得时。\n一雁中道死，一雁忍痛鸣且飞。\n黄云落日天地瘦，惟有影与形相随。\n归来故巢亦已毁，朝吟夕怨欲诉谁。\n千古万古多别离，唯有死者何当归。\n呜呼物生有情盍俱死，莫令后死空鸣悲。",
        "dynasty": "宋",
        "collection_info": null
    },
    {
        "title": "前有一尊酒",
        "author": "赵文",
        "content": "前有一尊酒，有酒即无愁。\n吾评仪狄功，端与神禹侔。\n微禹吾其鱼，微狄吾其囚。\n人生十九不如意，一醉之外安所求。\n古来何国非亡社，古来何人不荒丘。\n沉思痛至骨，頼尔可销忧。\n尊中有酒，无酒乃休。\n饮多作病，酒不可雠。",
        "dynasty": "宋",
        "collection_info": null
    },
    {
        "title": "采芝",
        "author": "赵文",
        "content": "晨登屋后山，采采山上芝。\n可怜松上雨，滴滴沾我衣。\n盈筐颇磊落，满意持之归。\n童子见我来，拍手共笑之。\n薄者实杀人，荡荡光陆离。\n厚者不能光，食之有余滋。\n我感童子言，叹息成涟洏。\n古来用人者，或以薄见奇。\n一时误采取，后悔那可追。\n乃知古人智，不似童子痴。",
        "dynasty": "宋",
        "collection_info": null
    },
    {
        "title": "黄西有以清江李侯书来袁见招不果就既去西有五十韵见寄次其韵",
        "author": "赵文",
        "content": "地僻谷自淳，此世有羲轩。\n行携二三子，读书秋树根。\n不拟山水窟，忽枉君侯轓。\n携持贵人意，仆口不惮烦。\n居然寒谷底，暖以扶桑暾。\n是时花正浓，主客共清樽。\n欣闻结驷盛，下贲穷巷原。\n恍如神仙人，谒入晋贺元。\n旧谷虽可记，白髮各已拚。\n细论别来事，感怆将何言。\n愁予守破研，石田疲老犍。\n羡君行万里，天宇横孤鶱。\n唯思山林寂，颇厌朝市喧。\n夔州华髮女，欲嫁谁能昏。\n堂堂李元礼，今代真龙门。\n胸中有人物，荦然剖篱藩。\n好春播伊耆，神火惊陆浑。\n词章轶唐人，天马出大宛。\n翰墨掩晋代，凤翥龙蛇奔。\n如何肯下顾，草间麞与猿。\n殷勤远赠我，一纸春风痕。\n空中实自愧，在上安敢援。\n坐对大将军，有虱不得扪。\n岂不念长饥，终恐成素飱。\n故人有宿诺，未敢覆手翻。\n泫然还明珠，甘此烟雨村。\n寄谢河阳公，敢当石与温。\n愿公茂功业，南国资于蕃。\n行当从公归，衮绣相府尊。\n嗟我与夫子，结契在仍昆。\n新知犹可乐，宿好况弥敦。\n中肠未抒写，别涕已潺湲。\n行行一尊酒，相送玉溪源。\n自从别君来，夜瞻太微垣。\n可怜一寸心，摇摇风中幡。\n采采涧边蒲，欲扣黄堂阍。\n行窥溟渤大，讵止云梦吞。\n省穑不堪用，愧我小国蘩。\n奈何疲津梁，卧病守一墩。\n欲往未可必，叹息谁与论。\n大哉天地德，六合回春暄。\n向来作诗祸，荡涤从此番。\n永言结我舌，有如啖铅矾。\n高居远俗氛，静坐收惊魂。\n皇皇仁义涂，自兹改乘辕。\n愿君笃久要，好语时温存。\n借君千顷波，清我泛滥袁。\n饱读古人书，仰酬明主恩。\n诸公尽萧曹，二皓自绮园。\n来诗岂可和，什袭传儿孙。",
        "dynasty": "宋",
        "collection_info": null
    },
    {
        "title": "次韵张天从",
        "author": "赵文",
        "content": "文字于吾身，有如病枝指。\n晚思逃天刑，日自参佛髓。\n近虽迫老病，颇已了生死。\n吾犹说故吾，我已觉今是。\n卿云从天来，五色光透纸。\n斯文亦厌老，此事尽逊子。\n好秋行当中，明月照白水。\n谁能访穷山，诗酒相料理。\n惟当吟君诗，永夜对明视。",
        "dynasty": "宋",
        "collection_info": null
    },
    {
        "title": "次韵刘耘庐",
        "author": "赵文",
        "content": "江南有故事，极热介秋夏。\n空斋得幽景，众绿天所画。\n对景惬余情，谈文及兹暇。\n山风吹池月，不似城中夜。\n百年易过花，万事庶生蔗。\n羲和如走马，疾急不可靶。\n何妨奴严光，讵肯吏侯霸。\n一笑且披襟，新凉自无价。",
        "dynasty": "宋",
        "collection_info": null
    },
    {
        "title": "次韵欧阳良有高山仰止四首  其一",
        "author": "赵文",
        "content": "少年场屋心，富贵轻秋毫。\n如何此偪仄，晚作空山逃。\n世方驰逐好，我独儒书豪。\n宁甘往教远，不肯十上劳。\n尚持鵾鷄弦，自爱凤尾槽。\n纷然凉州曲，谁赏鬰轮袍。\n取之众弃中，君眼亦已高。\n惜哉君更穷，相看两萧骚。",
        "dynasty": "宋",
        "collection_info": null
    },
    {
        "title": "次韵欧阳良有高山仰止四首  其二",
        "author": "赵文",
        "content": "我携二三子，行此白玉湾。\n案头左章集，古语留人间。\n我昔识此士，风雨满空山。\n忧愁送日月，不復记容颜。\n自从一别来，乃此再见悭。\n为客使同邑，造物何其儇。\n岂无城府意，乘马忽復班。\n还能顾寂寞，山路披荒菅。",
        "dynasty": "宋",
        "collection_info": null
    },
    {
        "title": "次韵欧阳良有高山仰止四首  其三",
        "author": "赵文",
        "content": "新诗日以多，古意日以往。\n我欲求玄珠，未易觅象罔。\n中道良独难，执玉迷俯仰。\n索居无谁语，掩卷起遐想。\n当求古人知，何用世俗赏。\n意到亦偶然，深刻戒斯鞅。\n惟堪自娱戏，非欲互标榜。\n唐公谬见推，薛侯讵宜长。",
        "dynasty": "宋",
        "collection_info": null
    },
    {
        "title": "次韵欧阳良有高山仰止四首  其四",
        "author": "赵文",
        "content": "世变如江河，不知何时止。\n芸芸生其间，有如赴海水。\n干坤一大瓮，岁月等流矢。\n公言信可感，流辈乃尔耳。\n古来文章家，传者十数子。\n磨灭十八九，谁復知姓氏。\n要为不朽计，圣贤事在己。\n勖哉立其心，食鱼何必鲤。",
        "dynasty": "宋",
        "collection_info": null
    },
    {
        "title": "香径分韵得江字",
        "author": "赵文",
        "content": "一亭寒碧中，四面空无窗。\n种荷未有花，清意已满腔。\n小坐梅树下，我亦青油幢。\n晚来蝉声歇，静境热自降。\n清风与明月，造物无对桩。\n闲者恣吟取，如瓢分大江。\n欲归尚未肯，雨湿烟钟撞。",
        "dynasty": "宋",
        "collection_info": null
    },
    {
        "title": "行行江水边",
        "author": "赵文",
        "content": "朝行江水边，莫行江水边。\n乍与江水别，江水復在前。\n江水胜人心，相随何缠绵。\n相随何缠绵，幸勿鸣悲煎。\n我悲为我弟，君悲亦胡然。",
        "dynasty": "宋",
        "collection_info": null
    },
    {
        "title": "雨行五岭下",
        "author": "赵文",
        "content": "天地忽昼晦，四山泼墨浓。\n而我行其间，宛如所翁龙。\n大风吹倒人，欲避无所容。\n有翼不得张，狂走急雨中。\n数里乃一息，如出鲛人宫。\n老树道边拜，疑我行雨工。\n过午上五岭，攀缘入青空。\n仰视万山巅，有气如炊笼。\n下视田间白，云此锄田农。\n兹行岂不苦，奇观亦已雄。\n惜哉如此山，不与晓景逢。\n不晓韩吏部，登华哭途穷。",
        "dynasty": "宋",
        "collection_info": null
    },
    {
        "title": "铜雀瓦",
        "author": "赵文",
        "content": "曹公筑铜台，气力雄九有。\n咿嘤到香履，千古开笑口。\n犹余当时瓦，作砚传不朽。\n涪翁所珍惜，又復落吾手。\n鬼夺与客偷，任运不汝守。\n可怜台上人，不如此瓦寿。",
        "dynasty": "宋",
        "collection_info": null
    },
    {
        "title": "抵豫章",
        "author": "赵文",
        "content": "泊舟豫章城，黑潦满道周。\n街衢未改昔，故旧罕所留。\n行投学子庐，假榻得小休。\n灯前作家书，岂为儿女谋。\n戒之筑土室，弟骨至则收。\n茫茫念三年，此骨知在不。\n置书就我寝，泫然泪双流。",
        "dynasty": "宋",
        "collection_info": null
    },
    {
        "title": "倚树三叹息",
        "author": "赵文",
        "content": "煌煌天上星，堕地化为石。\n回思天宫胜，再上那可得。\n台鬰将谁言，犹能事文墨。\n一落秦王手，已是不完璧。\n秋风吹我衣，倚树三叹息。",
        "dynasty": "宋",
        "collection_info": null
    },
    {
        "title": "白水初程",
        "author": "赵文",
        "content": "天公大恶处，妬我喜晴诗。\n当与妻子别，急雨纷交驰。\n小孙送我行，屡止不肯归。\n老夫骨肉情，能不酸且悲。\n日暮投历山，倦极不得栖。\n故人情义重，杯酒煦妪之。\n老友亦适至，良会非所期。\n人生孰非梦，此梦亦已奇。\n我倦欲先睡，径与主人辞。",
        "dynasty": "宋",
        "collection_info": null
    },
    {
        "title": "入分宜界",
        "author": "赵文",
        "content": "上岭或如兴，下岭復如拜。\n是程多泥涂，拄杖端足頼。\n脱屦去泥淖，停车观水械。\n偶然得一笑，更以苦为快。\n田水终夜鸣，江浪怒澎湃。\n听之不能睡，摩足了诗债。",
        "dynasty": "宋",
        "collection_info": null
    },
    {
        "title": "得莲子",
        "author": "赵文",
        "content": "休休得一闲，杯酒聊从容。\n晚凉过池亭，受用水上风。\n默存即实境，身在莲花中。\n何况青青盘，磊落堆莲蓬。\n乍休吟风蝉，又起聒夜虫。\n乃知天机动，衮衮无终穷。\n如何二三子，不肯勤其躬。\n无已思太康，明当励新功。",
        "dynasty": "宋",
        "collection_info": null
    },
    {
        "title": "寄彭宏济",
        "author": "赵文",
        "content": "夜枕苦展转，午睡清且安。\n万事有乘除，满意良独难。\n贫居鲜来客，儿女自团圞。\n书声杂纺响，聒耳亦足欢。\n念我素心友，诗盟久已寒。\n向来适邂逅，杯酒语夜阑。\n如何同所舍，聚散如沙抟。\n百年尽偶尔，弃置何足叹。",
        "dynasty": "宋",
        "collection_info": null
    },
    {
        "title": "喜晴",
        "author": "赵文",
        "content": "行行復行行，晴日端可爱。\n全胜墙隈老，仅得暖肩背。\n欣欣田间麦，亦与人意会。\n乃知天地间，生意浩如海。",
        "dynasty": "宋",
        "collection_info": null
    },
    {
        "title": "去者日以疏",
        "author": "赵文",
        "content": "去者日以疏，留者日以老。\n沉忧能伤人，玄髮坐成皓。\n人生固应尔，要亦何太早。\n携持玉雪姿，故敢弃远道。\n苍天行悠悠，白日照杲杲。\n安得以妾肠，化作君墓草。",
        "dynasty": "宋",
        "collection_info": null
    },
    {
        "title": "至白水主人饮至海棠下花已离披",
        "author": "赵文",
        "content": "昨日泥中人，今日花下客。\n即时一杯酒，已胜风雨黑。\n我来后花时，不及秾艷色。\n生与天作花，已是花命厄。\n霑茵与堕溷，要亦随所适。\n谁能长腴红，而不变衰白。\n惟应感流光，有酒日鼓瑟。",
        "dynasty": "宋",
        "collection_info": null
    },
    {
        "title": "听请道人念佛",
        "author": "赵文",
        "content": "平生不喜佛，喜听念佛声。\n大都止六字，三诵有余音。\n唱偈类哀切，和声等低平。\n蝉联未肯已，绵弱殆不胜。\n馁息仅相属，柔吭时一鸣。\n听兹颓阘韵，生我寂灭情。\n坐令喧竞中，便欲无所争。\n乃知象教意，妙觉在声闻。\n俗人不解此，梵教杂歌行。\n敲铿鼓笛奏，真与郑卫并。\n能令妇女悦，未必佛者听。",
        "dynasty": "宋",
        "collection_info": null
    },
    {
        "title": "早禾田",
        "author": "赵文",
        "content": "雨雨不肯止，倒泻春江涛。\n可怜龙公苦，甚我行路劳。\n长陂不可涉，攀岭如猿猱。\n忽然出夷旷，行人何滔滔。\n馆定访我友，醉我软脚醪。\n翻思昨暮秋，有酒安可逃。\n诸少森玉立，俊秀非儿曹。\n示我近所作，亦復吹其毛。\n人生有乘除，理不差秋毫。\n岂非昨者厄，故有今者遭。\n归来弛然卧，梦中亦陶陶。",
        "dynasty": "宋",
        "collection_info": null
    },
    {
        "title": "别朝佑",
        "author": "赵文",
        "content": "又与我友别，独与我子俱。\n念彼归舟疾，眠食今何如。\n愁怀不可遣，頼有床头书。\n曲江江上人，摇舟来卖鱼。\n亦有妻与子，一饱便有余。\n我生不如子，多忧化其鬚。",
        "dynasty": "宋",
        "collection_info": null
    },
    {
        "title": "铜雀台",
        "author": "赵文",
        "content": "朝望西陵墓，夕望西陵墓。\n望望不復归，月朔又十五。\n月朔十五可奈何，更对空帷作歌舞。\n铜雀昂然飞不去，当时美人髮垂素。\n我生不如陵上树，年年树根穿入土。",
        "dynasty": "宋",
        "collection_info": null
    },
    {
        "title": "晓行",
        "author": "赵文",
        "content": "篮舆拂清露，亦有山花香。\n平生懒早起，催盥方倒裳。\n不知九州晓，有此清风凉。",
        "dynasty": "宋",
        "collection_info": null
    },
    {
        "title": "团扇歌",
        "author": "赵文",
        "content": "私夜必见污，葛屦必遭践。\n生世不为男，托身况微贱。\n悲痛只在心，憔悴更障面。\n出入怀袖中，羡郎白团扇。",
        "dynasty": "宋",
        "collection_info": null
    },
    {
        "title": "枕上闻大风",
        "author": "赵文",
        "content": "梦中颠风摇梦魂，老夫起坐心未平。\n树枝上下觉山动，窗户开阖疑鬼行。\n鱼龙翻空江海怒，虎豹入丛道路清。\n溪头梅花无恙否，为子展转难为情。",
        "dynasty": "宋",
        "collection_info": null
    },
    {
        "title": "海山图二首  其一",
        "author": "赵文",
        "content": "栈道萦纡如蜀路，我梦曾游定何处。\n金碧楼台缥纱裏，员峤方壶如是尔。\n彼何人者欲问之，翩然抱琴过桥底。",
        "dynasty": "宋",
        "collection_info": null
    },
    {
        "title": "海山图二首  其二",
        "author": "赵文",
        "content": "嵯峨石壁不可梯，列仙之癯实居之。\n下视茫茫渺何许，风帆浪舶多积贮。\n舟中贾客莫浪喜，山上高人解笑汝。",
        "dynasty": "宋",
        "collection_info": null
    },
    {
        "title": "雪",
        "author": "赵文",
        "content": "三更星月寒炯炯，四更霜风吹断梗。\n晓来宇宙忽成空，万里天河堕无影。\n人间世界积滓秽，化作太清无色境。\n天上何人巧戏剧，笑我痴眠方怯冷。\n溪头梅花老于我，卧树生鳞欲谁省。\n饮羔金帐非我事，煎水何妨试双井。\n眼前清致不可辜，诸公白战续清颍。",
        "dynasty": "宋",
        "collection_info": null
    },
    {
        "title": "别白水归大雪",
        "author": "赵文",
        "content": "冰枝压路不可行，健夫快斧声丁丁。\n南山未得过车道，北山復作发屋声。\n低枝丛薄亦可喜，但觉身过琉璃城。\n山高路滑凛欲跌，拄杖頼有青童君。\n平安度岭笑相贺，榾柮快暖胭脂春。\n夜投野店且熟睡，明日阴晴明日事。",
        "dynasty": "宋",
        "collection_info": null
    },
    {
        "title": "行雪",
        "author": "赵文",
        "content": "夜寒枕席跳霰珠，夜深我睡霰亦无。\n未晨仆起索炊火，怪见满地琼瑶铺。\n我行至此不得止，但倚红酒为先驱。\n路逢十店九闭户，苦寒正自无薪刍。\n终然着地即化去，造物何用劳工夫。\n前山欲融未融处，玉龙浮动青珊瑚。\n藤梢竹刺时点缀，寒食野花栖路隅。\n小车行雪真有益，平生看画无此笔。",
        "dynasty": "宋",
        "collection_info": null
    },
    {
        "title": "伏虎岭残雪",
        "author": "赵文",
        "content": "晴得一霜晴更稳，饱饭不怕伏虎岭。\n山高积雪冻犹在，昨日空惊雪画本。\n日烘高树玉槎牙，时有冰花堕无影。\n纷纷垂丝白海棠，得冷时能略苏醒。\n可怪此君大曲折，向人雅拜欲求拯。\n拥袍公子亦吟雪，岂识山中有此景。\n笪桥烛下写诗成，一尊独酌谁能省。",
        "dynasty": "宋",
        "collection_info": null
    },
    {
        "title": "题画虫鸟",
        "author": "赵文",
        "content": "泥行郭索其神全，枯枝独抱吟风仙。\n细腰追逐相后先，画眉双栖斗婵娟。\n一鸣一止俱自然，老猴如鬼踞石边。\n游蜂何为过其前，水禽伺鱼双眼穿。\n久而无得倦欲眠，鸜之鹆之高树巅。\n俯视螳臂为垂涎，之虫不作名利牵。\n饮啄之外何所便，人生扰扰真可怜。\n笑谈对面森戈鋋，王侯蝼蚁俱埃烟。\n大年未可笑小年，世间唯有虫能天。",
        "dynasty": "宋",
        "collection_info": null
    },
    {
        "title": "次韵郭梅边汤孤松见寄",
        "author": "赵文",
        "content": "杜门却扫冯敬通，何人载酒暖此翁。\n昼长书罢啼鸟寂，山水似我清而穷。\n山僧携来两诗卷，笔势迅疾如追锋。\n渔歌风断郭功父，碧云暮合汤休公。\n寒梅自照太古雪，孤松压倒妖春红。\n一时见此光怪物，丈室忽换化人宫。\n近者重游宝林寺，山行小辟炎毒攻。\n唱酬坐觉山鬼泣，谈笑不知酒海空。\n当时分韵十五客，冠童亦有童非童。\n惜哉梅松不在眼，自与修竹为吾宗。\n传闻浄觉更殊胜，极欲往求三日聋。\n补天久已付昨梦，面壁更欲收奇功。\n百年金碧亦尘土，须有好语留山中。\n山中道人许我否，饱饭摩腹听松风。",
        "dynasty": "宋",
        "collection_info": null
    },
    {
        "title": "题耆英图",
        "author": "赵文",
        "content": "耆英会上十三人，当时世道如初春。\n洛阳牡丹非昔比，妖怪百出年年新。\n我见此图泪如雨，诸老翩然过何许。\n何时梦见洛阳春，郑公插花潞公舞。",
        "dynasty": "宋",
        "collection_info": null
    },
    {
        "title": "食鱼江水边",
        "author": "赵文",
        "content": "食鱼江水边，投骨江水中。\n众鱼逐其腴，踊跃以相从。\n所得仅濡沫，满意如游龙。\n焉知此弃骨，与尔类本同。\n人间网罗多，江海不得容。\n小鱼得骨莫浪喜，且可慎汝出入踪。",
        "dynasty": "宋",
        "collection_info": null
    },
    {
        "title": "三香图",
        "author": "赵文",
        "content": "梅花瘦而贞，霜磨雪折骨愈奇。\n山矾清而野，桃李场中不肯移。\n梅也似伯夷，矾也似叔齐。\n水僊大似孤竹之中子，不瘦不野含仙姿。\n人生但愿水僊福，梅兄矾弟真难为。",
        "dynasty": "宋",
        "collection_info": null
    },
    {
        "title": "扬州后土庙琼花香如莲花落不着地丙子一夕大雷雨失花所在相传以为上天云",
        "author": "赵文",
        "content": "朔风吹沙淮浪白，二十四桥沉冷月。\n颠雷夜半撼芜城，雪萼琼丝破空碧。\n金瓶岁岁献君王，玉罂泛酒莲花香。\n明光殿闭沙漠远，人自无情花断肠。\n落蘂飞天识天路，何如拔树飞昇去。\n唐昌游女再归来，城中只卖琼花露。\n江南俘客吟如叫，想像裁词不成调。\n天宫夜宴按霓裳，玉女擎花紫皇笑。",
        "dynasty": "宋",
        "collection_info": null
    },
    {
        "title": "明皇游月宫歌",
        "author": "赵文",
        "content": "铁龙一掷九万里，银桥冉冉行秋水。\n霓裳不是世间音，只有嫦娥似妃子。\n恍然一梦酒初醒，依然玉座云母屏。\n明朝写出天上曲，却笑羯鼓羊皮腥。\n人间万事如秋草，离别苦多欢乐少。\n崎岖万里锦官城，此身曾作银桥行。",
        "dynasty": "宋",
        "collection_info": null
    },
    {
        "title": "西江柳氏月江诗",
        "author": "赵文",
        "content": "何人种此玻瓈橘，挂在空高寒露湿。\n秋风吹堕清泠中，惊杀神髯夜深蛰。\n钴鉧潭中岂无月，冷光长照衰羁泣。\n何如阿孙屋头月，时时投取杯中吸。\n吸余吐向笔墨间，纸上淋漓流月汁。\n前年劫火到诗屋，月走江寒烧不及。\n青山夜起绕皆山，满地芦花不堪拾。\n何时短棹钓西江，雪寒一夜无簑笠。",
        "dynasty": "宋",
        "collection_info": null
    },
    {
        "title": "罗稚川善画作此赠之",
        "author": "赵文",
        "content": "吾观天地间，一一皆是画与诗。\n渝川有二罗，画得天地之英奇。\n大罗诗名撼湖海，小罗天机勃鬰不得已而水墨之。\n摇毫造化已破碎，洒墨元气为淋漓。\n嗟余老眼得一见，以手扪摸心然疑。\n问君自古画有几，君今此画师者谁。\n君言我以眼为手，天地万物皆吾师。\n吾能得其意与理，貌取色相特其皮。\n画成正未知似否，人人有眼谁可欺。\n譬之禅宗要透脱，恋恋祖佛宁非痴。\n作诗点出未来眼，一扫徐熙与郭熙。",
        "dynasty": "宋",
        "collection_info": null
    },
    {
        "title": "相扑儿",
        "author": "赵文",
        "content": "一儿攀肩猿上枝，一儿接臂倒立之。\n立者忽作踞地伏，攀者引头立其足。\n飞跳倏忽何轻翾，怜尔骨节柔如绵。\n少年屈折支体软，红锦缠头酒论椀。\n此儿巧捷未足称，江南何限无骨人。",
        "dynasty": "宋",
        "collection_info": null
    },
    {
        "title": "网户叹",
        "author": "赵文",
        "content": "江南西风粳稻熟，网夫出门网妇哭。\n天晴黄雀飞苦高，县吏椎门怒震屋。\n哨声飞空健鹘过，迟速小误成蹉跎，君庖不充将奈何。",
        "dynasty": "宋",
        "collection_info": null
    },
    {
        "title": "猎户叹",
        "author": "赵文",
        "content": "江南冬前虫未蛰，猎师篝火熏穴急。\n山中玉面何处藏，供奉期程如束湿。\n茅檐十日无炊米，蓬鬓鹑衣瘠如鬼。\n但教得狸何顾尔，易牙奉君尚烹子。",
        "dynasty": "宋",
        "collection_info": null
    },
    {
        "title": "越妇采葛苦",
        "author": "赵文",
        "content": "采采山上葛，攀藤步岩幽。\n上山逢虎狼，下山逢猕猴。\n归来絺绤之，藕丝香且柔。\n织成一片云，精绝鬼工愁。\n入笥献君王，贡职民当修。\n君王不自惜，持以奉仇雠。\n西施被服之，俱是越国尤。\n吴王抵掌笑，于越吾何忧。\n飞书益封地，谓越吾诸侯。\n嗟尔采葛伴，辛苦勿嘆愁。\n天道有乘除，苦极行当休。\n吴王沉醉姑苏上，半夜不知吴国秋。",
        "dynasty": "宋",
        "collection_info": null
    },
    {
        "title": "陈清叔晚菊",
        "author": "赵文",
        "content": "物生何用出世早，春风红紫今枯槁。\n东篱潇洒一枝秋，向来埋没不如草。\n人生涉世亦如此，风雪林中要耐老。\n陈君臞然一寒素，清绝谁如叔也好。\n十年竟被先畴役，大袖高冠反颠倒。\n黄金白璧尽辞去，独与寒花澹相保。\n问君对菊何所得，租藉半空诗富藁。\n百年芳臭终不歇，一时泯灭岂足道。\n君不见渊明对菊无一钱，千古诗名塞穹昊。",
        "dynasty": "宋",
        "collection_info": null
    },
    {
        "title": "赠长沙谭存心",
        "author": "赵文",
        "content": "谭君酒狂，一笔万字不可当。\n嗟哉胡为乎，不自贵重也而狂。\n我知君狂不得已，欲倚杯酒呵苍苍。\n苍苍不识君我识，知君胸有光怪物。\n问君今年其岁几，四十一矣无何仕。\n光阴诞谩不可恃，我昔行年亦如此。\n相逢一醉令公喜，解剑倾囷无壮士。\n一簦独行风雨裏，老人夜醉谁汝止。\n丈夫得志行所为，穷即低头教童子。\n嗟哉干坤如此而已矣，归来归来归来是。",
        "dynasty": "宋",
        "collection_info": null
    },
    {
        "title": "生日客朱溪主人云今年乃青山真生日也感其语作诗自寿",
        "author": "赵文",
        "content": "人生难得真生日，正使百年才遇一。\n我今客裏值斯时，况復主人相款密。\n连宵举酒为我寿，满眼鸡豚破梨栗。\n寿笺投赠盛宾友，寿觞拜舞罗弟侄。\n假今家居那有此，米盐纷纠费爬栉。\n去年闽山收弟骨，日夜悲啼吟蟋蟀。\n岁晚方能负骨归，此愿已偿甘似蜜。\n平生苦遭儿女累，十年求解如沐漆。\n今年二子各成婚，坐看明年婚嫁毕。\n云边太史相邂逅，许我行年七十七。\n盖棺以前日一诗，万首犹堪剑南匹。\n未知先生竟肯否，不肯便问天公乞。",
        "dynasty": "宋",
        "collection_info": null
    },
    {
        "title": "雷震渔所之柱",
        "author": "赵文",
        "content": "瞥然满屋飞金蛇，楼东楼西号火鸦。\n天鼓百面一手挝，百年老柱神斧加。\n妇女惊倒儿童哇，知君把钓江头沙。\n明珠赤手龙颔拏，天翁发怒为此耶。\n向来五鬼千夜叉，寒我饥我生眼花。\n捧头惊窜如麏麚，从此不作穷诗家。",
        "dynasty": "宋",
        "collection_info": null
    },
    {
        "title": "铜雀砚",
        "author": "赵文",
        "content": "老瞒智计笼天下，歌舞未终铜雀夜。\n可怜用破一生心，不及当时台上瓦。\n屑金作瓦费精神，那知身后旋成尘。\n流传千百仅一二，付与所不知何人。\n快阁仙人谀墓得，品题更费东坡墨。\n研磨辛苦政未休，怜尔何年返真宅。\n摩挲岁月白髮生，建安七子俱雕零。\n安得春醪三万斛，醉来快写短歌行。",
        "dynasty": "宋",
        "collection_info": null
    },
    {
        "title": "刘阳卜氏耕乐堂",
        "author": "赵文",
        "content": "君当学君家君子儒，西河之上可以老，诸侯端拜为师模。\n君莫学君家老中郎，河南田畜岂不好，上林要牧天子羊。\n祇今乐莫如耕乐，悔我从初不曾学。\n作劳自可操豚蹄，旧读何妨挂牛角。\n慎勿思成汤聘币起幡然，伊尹当年已大错。",
        "dynasty": "宋",
        "collection_info": null
    },
    {
        "title": "题画",
        "author": "赵文",
        "content": "云巢草虫十有七，我言蜂蚁非虫匹。\n我见二虫常敬之，为有君臣天所秩。\n江南此虫久已无，烦君翦取赠老夫。",
        "dynasty": "宋",
        "collection_info": null
    },
    {
        "title": "李士宏得芗林五老石于野人",
        "author": "赵文",
        "content": "芗林丑石何曾丑，化为五老如此寿。\n高低俯仰各有意，清润坚贞皆可友。\n剜劖刻削巧戏剧，谁为此者鸿蒙叟。\n铜盆古雅出高丽，玉筯清奇原史籀。\n向翁神游渺何许，此物亦落何人手。\n野人得之安所用，光怪出屋惊田妇。\n天生尤物必有属，诗老得之端不偶。\n不须拄杖穿寒云，几案之间有庐阜。\n先生自是五山一，视真庐阜犹培塿。\n如何得此亦惊喜，便欲赋诗为不朽。\n醉僧痴望作怪供，持此或可博升斗。\n壶中九华竟不得，坡老叹息不离口。\n仇池不借王驸马，诗卷纷纷愁逆取。\n达人着想亦未免，何异儿童贪餠糗。\n蛾眉山高隔云雾，此物今知属谁某。\n世间奇宝虽可玩，鬼夺客偷谁使守。\n先生一笑付偶然，吾欲藏之无何有。",
        "dynasty": "宋",
        "collection_info": null
    },
    {
        "title": "麦熟",
        "author": "赵文",
        "content": "今年麦熟亦可喜，紫石霏霏落钟乳。\n我从田家惯餠饵，梦想风味今未已。\n箬叶浮浮捲牛舌，甆瓯泛泛割龙耳。\n一丸萝卜吾岂无，悲歌不怕红娘子。\n诗成不满贵公笑，书生岂识餠十字。",
        "dynasty": "宋",
        "collection_info": null
    },
    {
        "title": "彭海月北游",
        "author": "赵文",
        "content": "梦跨海风出埃𡏖，万顷琼瑶双履踏。\n四无畔岸水连天，两椀琉璃自相合。\n当时我外更无人，仙圣往来班杂沓。\n恍然梦觉失清游，正似明珠埋蚌蛤。\n十年对月心自拜，江南沙土老额塌。\n羡君持月海天游，万里干坤云一匝。\n乘槎径到斗牛间，细语星辰相问答。\n知君此行有奇遇，直挟星书扣阊阖。\n羣仙若问青山人，白髮秋深坐萧飒。",
        "dynasty": "宋",
        "collection_info": null
    },
    {
        "title": "元夕陪须溪野庙观灯",
        "author": "赵文",
        "content": "岂能狂落魄，只似醉瞢腾。\n媪拜儿看笑，蛮粧鬼见憎。\n客中犹有酒，乱后此看灯。\n携手沙河路，前身梦裏曾。",
        "dynasty": "宋",
        "collection_info": null
    },
    {
        "title": "次分宜",
        "author": "赵文",
        "content": "分得宜春地，东偏一画屏。\n洪阳仙洞古，龙姥故祠灵。\n雨过溪痕长，春回草意青。\n道傍聊下马，剔藓读碑铭。",
        "dynasty": "宋",
        "collection_info": null
    },
    {
        "title": "贺一年年",
        "author": "赵文",
        "content": "总角坐成老，孤生自可怜。\n遂为众父父，又贺一年年。\n桃板无新语，屠苏妨早眠。\n柴门无可掩，来者自萧然。",
        "dynasty": "宋",
        "collection_info": null
    },
    {
        "title": "哭萧渔所",
        "author": "赵文",
        "content": "于佛曾闻法，因诗遂得贫。\n若为三尺喙，不了百年身。\n在昔玄真子，如今主水神。\n饭余茶又熟，不学泪沾巾。",
        "dynasty": "宋",
        "collection_info": null
    },
    {
        "title": "哭张文翁同舍  其一",
        "author": "赵文",
        "content": "岂意渴相如，俄为化子舆。\n平生一杯酒，活计百篇书。\n同舍遂欲尽，吾生不愿余。\n如今念夫子，痛饮未全疏。",
        "dynasty": "宋",
        "collection_info": null
    },
    {
        "title": "哭张文翁同舍  其二",
        "author": "赵文",
        "content": "扶上竹车去，知无再见期。\n谁能逃数定，不必恨归迟。\n白髮扶棺母，青年上学儿。\n乱来朋友少，洒血一题诗。",
        "dynasty": "宋",
        "collection_info": null
    },
    {
        "title": "寻郭道士不遇",
        "author": "赵文",
        "content": "问师云已出，杖履水东湾。\n世上方多事，山中亦小闲。\n竹光新雨后，禽语夕阳间。\n自出云关去，钟声送我还。",
        "dynasty": "宋",
        "collection_info": null
    },
    {
        "title": "纪梦",
        "author": "赵文",
        "content": "既不梦于我，胡然无一言。\n形容那可认，骨髮想俱存。\n泪尽血犹滴，雾开山尚昏。\n相看怜稚子，老病莫销魂。",
        "dynasty": "宋",
        "collection_info": null
    },
    {
        "title": "元日",
        "author": "赵文",
        "content": "又见王正改旧年，此生此去几新元。\n自无宾客来看岁，不遣儿童苦闭门。\n雨带痴寒禁草色，雪吹残片上鬚根。\n小孙未省人间事，尚拟今宵守岁樽。",
        "dynasty": "宋",
        "collection_info": null
    },
    {
        "title": "二月十四夜梦中吟云隔溪啼鸟东风软满地落花春雨深次日陪谢少府饮章圣寺足成之",
        "author": "赵文",
        "content": "留得余寒伴客衾，蓦然万感赴沉吟。\n隔溪啼鸟东风软，满地落花春雨深。\n草草一樽聊若下，匆匆千载亦山阴。\n月溪桥上凭栏久，应有游鯈识此心。",
        "dynasty": "宋",
        "collection_info": null
    },
    {
        "title": "雨过",
        "author": "赵文",
        "content": "雨过山田物物穰，斋庖煮豆喜初尝。\n茸茸绿荚牛毛浅，戢戢明珠蚌蛤长。\n不直画堂擎玉腕，只宜吟客饱藜肠。\n食余依旧堆盘在，贵贱同归何有乡。",
        "dynasty": "宋",
        "collection_info": null
    },
    {
        "title": "哭丁千崖教授",
        "author": "赵文",
        "content": "一览楼头笑拂衣，今朝何意此歔欷。\n断无痛饮歌都护，那得重归见令威。\n太学废来同舍尽，清江好在故人非。\n我来岂是无情者，为哭妻儿无泪挥。",
        "dynasty": "宋",
        "collection_info": null
    },
    {
        "title": "寄孙小隠",
        "author": "赵文",
        "content": "恰似东山不见时，我怀如此更能诗。\n传闻荐表虽无验，感激修涂独见思。\n渝水微茫蓬岛外，秋风浩荡菊花期。\n别来残锦何堪寄，羞示孙郎帐下儿。",
        "dynasty": "宋",
        "collection_info": null
    },
    {
        "title": "寄欧阳振仲",
        "author": "赵文",
        "content": "晚客他州只为饥，无人可与话心期。\n前生一念有今日，投老相逢復几时。\n头白可知天下事，秋深定有客中诗。\n何当细语梅花下，眼底故人今在谁。",
        "dynasty": "宋",
        "collection_info": null
    },
    {
        "title": "次韵文以正",
        "author": "赵文",
        "content": "家住荒寒野水滨，老来无处避风尘。\n裸人至境有不裸，臣族幸然非乱臣。\n鬓影半因忧世白，眉端时为得诗伸。\n盛衰物理烦君看，旧日钱神今更神。",
        "dynasty": "宋",
        "collection_info": null
    },
    {
        "title": "次韵赵韫玉",
        "author": "赵文",
        "content": "坐拥寒炉酒入肌，偶然谈笑胜于诗。\n空斋着雨更愁绝，往事如云劳梦思。\n岁月只供吾辈老，经纶不了古人痴。\n狂来欲碎琼壶起，忽忆残钟禁夜时。",
        "dynasty": "宋",
        "collection_info": null
    },
    {
        "title": "次韵友人",
        "author": "赵文",
        "content": "相逢小坐芷花秋，绝胜扬鞭并与幽。\n世上十年尘转海，人生万事博悬投。\n当时对酒曾辞酒，今日言愁始欲愁。\n何不倒囊来一醉，旧题重访酒边楼。",
        "dynasty": "宋",
        "collection_info": null
    },
    {
        "title": "哭文溪  其一",
        "author": "赵文",
        "content": "满襟和气任天真，岂意俄成千载人。\n笃厚西都诸老传，宦游南海宰官身。\n竹君所幸存中子，荀氏何妨有二仁。\n早及相门今白髮，传来哀讣倍酸辛。",
        "dynasty": "宋",
        "collection_info": null
    },
    {
        "title": "哭文溪  其二",
        "author": "赵文",
        "content": "忆得梅边载酒时，梅花依旧主君非。\n春如生客至谁省，人与残年去不归。\n铜雀帐存仙似梦，金台雁到客沾衣。\n清朝庶政须参决，却怕除书出帝畿。",
        "dynasty": "宋",
        "collection_info": null
    },
    {
        "title": "坐睡",
        "author": "赵文",
        "content": "非痴非梦小瞢腾，瞑坐还同入定僧。\n口似汝阳狂见麯，头疑季子困悬绳。\n儿来问字几三退，客苦多言彊一应。\n日日如期不相贷，世情谁似尔堪凭。",
        "dynasty": "宋",
        "collection_info": null
    },
    {
        "title": "次韵孙小隠九日",
        "author": "赵文",
        "content": "壮老相催已久知，逢秋正自不须悲。\n向来蚁国一场梦，此去牛山几首诗。\n且共黄花嬉晋晚，懒携白髮过燕垂。\n江南风景何堪说，却爱新来眼着篱。",
        "dynasty": "宋",
        "collection_info": null
    },
    {
        "title": "听雨",
        "author": "赵文",
        "content": "散髮欹眠困鬰蒸，谁推河汉落红尘。\n电光照雨不可尽，雾气满空疑有神。\n驾海怒潮新月夜，绕山腰鼓建溪春。\n此声此景谁能写，输与城中不寐人。",
        "dynasty": "宋",
        "collection_info": null
    },
    {
        "title": "和简斋十月",
        "author": "赵文",
        "content": "已惯禁秋不用悲，无情日月去如飞。\n霜晚起风鸦自宿，江南欲雪雁安归。\n小园梅花照眼在，老子鬓毛如昔非。\n败絮与官供战卒，遥怜老妇泣牛衣。",
        "dynasty": "宋",
        "collection_info": null
    },
    {
        "title": "早过历塘",
        "author": "赵文",
        "content": "细细清风吹月明，笋舆如泛夜舟行。\n草根带露有虫语，茅屋闭门唯犬声。\n鬼燐影寒惊远去，曜灵睡起亦东征。\n踏车田父莫嗟怨，如此早凉谁与争。",
        "dynasty": "宋",
        "collection_info": null
    },
    {
        "title": "海棠",
        "author": "赵文",
        "content": "纤纤光润态偏浓，曲曲花蓬暖自融。\n娇泪恼公初着雨，丰肌病酒不宜风。\n人疑欲睡高烧烛，天悔无香剩与红。\n正使吹残亦何恨，向来艷艷本空空。",
        "dynasty": "宋",
        "collection_info": null
    },
    {
        "title": "咏梅",
        "author": "赵文",
        "content": "我与梅花别一期，停云倚树鬓成丝。\n偶于蹊路相逢处，正似故人初见时。\n清裏有和夷惠圣，寒边带瘦岛郊诗。\n客中无酒能消得，共拨寒灰坐欲痴。",
        "dynasty": "宋",
        "collection_info": null
    },
    {
        "title": "欧阳时可来访感而问之故临别赠此",
        "author": "赵文",
        "content": "二十七年重合并，旧游回首绝堪惊。\n世间至竟寿多辱，造物不如君有情。\n白苎春风留古意，青灯夜雨话平生。\n子由无復连床日，頼有秦黄是弟兄。",
        "dynasty": "宋",
        "collection_info": null
    },
    {
        "title": "张南溟山长相邀紫极宫西雪楼登高姚南桤言北方异书载大鹏事",
        "author": "赵文",
        "content": "写韵亭高楼更高，百年登览着吾曹。\n客和月日成三九，我与鲲鹏共一毫。\n山吐南云飞炮石，江横西雪涌波涛。\n黄花到眼应多感，不欠黄花插鬓毛。",
        "dynasty": "宋",
        "collection_info": null
    },
    {
        "title": "丁酉元日示儿",
        "author": "赵文",
        "content": "新春喜见甲子日，汝辈岂知丁酉科。\n酒少亦呼邻共饮，家寒敢问客能过。\n堆床万卷皆可饱，如此一贫吾已多。\n忽忆东坡戏赵叟，明年六十奈君何。",
        "dynasty": "宋",
        "collection_info": null
    },
    {
        "title": "富水曾教授夜饮有作",
        "author": "赵文",
        "content": "心斋听讲趁诸生，何意相逢曲豆城。\n急雨狂风十年梦，青灯白酒故人情。\n形骸改化悲欢异，岁月销磨感慨平。\n却恐斗牛惊紫气，寒炉今夜聚文星。",
        "dynasty": "宋",
        "collection_info": null
    },
    {
        "title": "饮袁国宗",
        "author": "赵文",
        "content": "一丈明窗便有余，四人燕坐小蓬壶。\n可怜一月半晴雨，未省百花今在无。\n眼底是诗皆可赋，樽中有酒不须沽。\n更阑醉后便归去，頼有门生稚子扶。",
        "dynasty": "宋",
        "collection_info": null
    },
    {
        "title": "捕守宫",
        "author": "赵文",
        "content": "向来上阳人，尽属沙叱利。\n长门不用守，蜥蜴草间戏。",
        "dynasty": "宋",
        "collection_info": null
    },
    {
        "title": "村行所见",
        "author": "赵文",
        "content": "良苗未成实，绿色相交加。\n南风嘘拂之，奔走如惊蛇。",
        "dynasty": "宋",
        "collection_info": null
    },
    {
        "title": "晨起三首  其一",
        "author": "赵文",
        "content": "晨起出门去，江声自悲咽。\n满目无行人，前山雾如雪。",
        "dynasty": "宋",
        "collection_info": null
    },
    {
        "title": "晨起三首  其二",
        "author": "赵文",
        "content": "山寒日不光，举目断人肠。\n儿童莫问路，怕是小篔筜。",
        "dynasty": "宋",
        "collection_info": null
    },
    {
        "title": "晨起三首  其三",
        "author": "赵文",
        "content": "三人相对眠，眠中各自梦。\n觉起偶开门，老树绿不动。",
        "dynasty": "宋",
        "collection_info": null
    },
    {
        "title": "书扇二首  其一",
        "author": "赵文",
        "content": "明月何时掇，秋风几日还。\n若教人不热，敢怨我长闲。",
        "dynasty": "宋",
        "collection_info": null
    },
    {
        "title": "书扇二首  其二",
        "author": "赵文",
        "content": "墙外数茎新竹，楼西一抹斜阳。\n偶游蚁穴初觉，细听蝉声自凉。",
        "dynasty": "宋",
        "collection_info": null
    },
    {
        "title": "睡起",
        "author": "赵文",
        "content": "小窗午热倦如柳，睡起雨来江浪声。\n快意百年浑似此，不须浮海觅长生。",
        "dynasty": "宋",
        "collection_info": null
    },
    {
        "title": "竹枝词  其一",
        "author": "赵文",
        "content": "终日望君君不来，为谁犹住鬰孤台。\n幸自一年无梦到，谁教昨日有书回。",
        "dynasty": "宋",
        "collection_info": null
    },
    {
        "title": "竹枝词  其二",
        "author": "赵文",
        "content": "江南女儿善踏歌，桑落酒熟黄金波。\n洗壶日日望君至，君不来兮可奈何。",
        "dynasty": "宋",
        "collection_info": null
    },
    {
        "title": "听儿童歌船作竹枝助之",
        "author": "赵文",
        "content": "田舍儿童走似麞，踏歌椎鼓斗颠狂。\n元宵乞汝闲几日，元宵过后种田忙。",
        "dynasty": "宋",
        "collection_info": null
    },
    {
        "title": "哭亦周  其一",
        "author": "赵文",
        "content": "去日相携涉畏涂，归来形影自相扶。\n倦行小憩荒山道，怕听深丛叫鹧鸪。",
        "dynasty": "宋",
        "collection_info": null
    },
    {
        "title": "哭亦周  其二",
        "author": "赵文",
        "content": "堂上华颠泣欲枯，哭声那解到黄垆。\n千般欲解郄公意，难得嘉宾一箧书。",
        "dynasty": "宋",
        "collection_info": null
    },
    {
        "title": "哭亦周  其三",
        "author": "赵文",
        "content": "擢第君王与袍笏，盖棺丞相办深衣。\n江南仕宦堪车载，如此全归似汝稀。",
        "dynasty": "宋",
        "collection_info": null
    },
    {
        "title": "哭亦周  其四",
        "author": "赵文",
        "content": "二十年来黍一炊，英风惟有冢纍纍。\n儿童踯躅牛羊戏，陌上行人谓此谁。",
        "dynasty": "宋",
        "collection_info": null
    },
    {
        "title": "皆山夜起  其一",
        "author": "赵文",
        "content": "上田下田水哓哓，南岭北岭虫啁啁。\n如此月明谁管领，可怜满壁海棠梢。",
        "dynasty": "宋",
        "collection_info": null
    },
    {
        "title": "皆山夜起  其二",
        "author": "赵文",
        "content": "邻家闭门月色好，篱落参差残雪中。\n想见老农方鼾睡，不知门外有清风。",
        "dynasty": "宋",
        "collection_info": null
    },
    {
        "title": "正月十四日大雪上信国公冢  其一",
        "author": "赵文",
        "content": "哭得愁云转不晴，山风吹泪欲成冰。\n两年不过西州路，今日来登下马陵。",
        "dynasty": "宋",
        "collection_info": null
    },
    {
        "title": "正月十四日大雪上信国公冢  其二",
        "author": "赵文",
        "content": "气概堂堂压九州，谁知零落此荒丘。\n却烦野老编松叶，怕有牛羊上冢头。",
        "dynasty": "宋",
        "collection_info": null
    },
    {
        "title": "正月十四日大雪上信国公冢  其三",
        "author": "赵文",
        "content": "共出长汀恰此朝，荒山露宿草萧萧。\n如今踏雪来看冢，回首当时未寂寥。",
        "dynasty": "宋",
        "collection_info": null
    },
    {
        "title": "正月十四日大雪上信国公冢  其四",
        "author": "赵文",
        "content": "十年目与肠俱断，不见延平病雁回。\n若不从公天上去，定应随我雪中来。",
        "dynasty": "宋",
        "collection_info": null
    },
    {
        "title": "读史",
        "author": "赵文",
        "content": "夹寨功名节节奇，门高事起更堪悲。\n身亡家破英雄笑，恰似伶官戏罢时。",
        "dynasty": "宋",
        "collection_info": null
    },
    {
        "title": "伤逝三首  其一",
        "author": "赵文",
        "content": "昨日相扶尚自存，今朝痛哭奠清尊。\n如何一夜音容隔，便有纷纷说梦魂。",
        "dynasty": "宋",
        "collection_info": null
    },
    {
        "title": "伤逝三首  其二",
        "author": "赵文",
        "content": "老人不哭自销魂，况復长号病眼昏。\n终日哭声那可听，一声声有一般言。",
        "dynasty": "宋",
        "collection_info": null
    },
    {
        "title": "伤逝三首  其三",
        "author": "赵文",
        "content": "老去真无泪可挥，断肠三十八年非。\n忍看乳者携孙揖，怕见亲情别柩归。",
        "dynasty": "宋",
        "collection_info": null
    },
    {
        "title": "榕村田家",
        "author": "赵文",
        "content": "门外萧疏竹数行，小池聊可浴沧浪。\n木床留向竹阴下，儿踏田归话晚凉。",
        "dynasty": "宋",
        "collection_info": null
    },
    {
        "title": "朱湖",
        "author": "赵文",
        "content": "高低榉柳绿如苔，三两柴门傍竹开。\n此处定无人挟弹，青青乳燕出溪来。",
        "dynasty": "宋",
        "collection_info": null
    },
    {
        "title": "汶归舟中",
        "author": "赵文",
        "content": "咿咿轧轧橹声歇，凄凄切切寒蛩鸣。\n满空星斗不解语，时与渔火争晶荧。",
        "dynasty": "宋",
        "collection_info": null
    },
    {
        "title": "送春",
        "author": "赵文",
        "content": "晓起裁诗拟送春，临池把笔意殷勤。\n何人送得春曾去，只见春风解送君。",
        "dynasty": "宋",
        "collection_info": null
    },
    {
        "title": "次韵感旧",
        "author": "赵文",
        "content": "人间岁月如江波，欢乐苦少哀情多。\n千曲箜篌弹不尽，公无渡河公渡河。",
        "dynasty": "宋",
        "collection_info": null
    },
    {
        "title": "秋雨",
        "author": "赵文",
        "content": "秋雨沉沉酒醒迟，小窗灯火对唐诗。\n是谁隔屋鸣絃管，恰似吴山梦觉时。",
        "dynasty": "宋",
        "collection_info": null
    },
    {
        "title": "灯前咏诗",
        "author": "赵文",
        "content": "青春苦留不肯住，白髮不招还自来。\n闲看灯前写诗手，百年端是窖中埃。",
        "dynasty": "宋",
        "collection_info": null
    },
    {
        "title": "愁坐",
        "author": "赵文",
        "content": "草色青青有底忙，空斋愁坐日偏长。\n一春不作看花梦，满地苔痕煮药香。",
        "dynasty": "宋",
        "collection_info": null
    },
    {
        "title": "戴嵩牛",
        "author": "赵文",
        "content": "荒草茫茫一笛风，犘鸣未必牧人通。\n归鸦落日江南野，何限人间真戴嵩。",
        "dynasty": "宋",
        "collection_info": null
    },
    {
        "title": "百牛图",
        "author": "赵文",
        "content": "浮沉隠见各从容，不借山童尺棰功。\n一犁春雨吾事济，何用啧啧多牛翁。",
        "dynasty": "宋",
        "collection_info": null
    },
    {
        "title": "东兴铺二首  其一",
        "author": "赵文",
        "content": "老人无泪与君啼，梦裏相逢路竟迷。\n二十三年崇胜寺，对床今夜是江西。",
        "dynasty": "宋",
        "collection_info": null
    },
    {
        "title": "东兴铺二首  其二",
        "author": "赵文",
        "content": "老老堂前寿酒杯，乡人曾羡锦衣回。\n那知此日还乡处，剩有东轩长老来。",
        "dynasty": "宋",
        "collection_info": null
    },
    {
        "title": "昔年二首  其一",
        "author": "赵文",
        "content": "昔年携汝赴闽京，此日深儿尚未生。\n今日携儿收叔骨，一如当日共伊行。",
        "dynasty": "宋",
        "collection_info": null
    },
    {
        "title": "昔年二首  其二",
        "author": "赵文",
        "content": "少年如此已成枯，我亦重来白鬓鬚。\n正使冥冥有知识，不知还认阿兄无。",
        "dynasty": "宋",
        "collection_info": null
    },
    {
        "title": "意行",
        "author": "赵文",
        "content": "午坐如痴懒唤茶，意行因到野人家。\n千红万紫随春去，独立溪头看荔花。",
        "dynasty": "宋",
        "collection_info": null
    },
    {
        "title": "张司空庙",
        "author": "赵文",
        "content": "式干殿久化烟埃，忠壮祠犹立水隈。\n当日早如龙剑逝，免将分拆累三台。",
        "dynasty": "宋",
        "collection_info": null
    },
    {
        "title": "两峰睡觉",
        "author": "赵文",
        "content": "宿酒初醒唤梦回，起来诗句暗敲推。\n山童熟睡呼不应，枥马龁刍风雨来。",
        "dynasty": "宋",
        "collection_info": null
    },
    {
        "title": "太真入宫图二首  其一",
        "author": "赵文",
        "content": "未舞霓裳宝髻斜，流苏帐裏再盘鸦。\n君王细看春风面，终是香云减一些。",
        "dynasty": "宋",
        "collection_info": null
    },
    {
        "title": "太真入宫图二首  其二",
        "author": "赵文",
        "content": "夹道千花护綵云，三郎马上不胜情。\n谁知绣幰深深许，中有渔阳百万兵。",
        "dynasty": "宋",
        "collection_info": null
    },
    {
        "title": "秋夜与空舟弄泉于北溪之上赋是诗",
        "author": "赵文",
        "content": "四更欲尽草露湿，万籁不鸣山月闲。\n往往虎蹄留道上，时时人语出林间。",
        "dynasty": "宋",
        "collection_info": null
    },
    {
        "title": "题郭索集",
        "author": "赵文",
        "content": "钩辀格磔李羣玉，嵬眼澒耳樊宗师。\n人生歌哭贵适意，闲倚秋江听竹枝。",
        "dynasty": "宋",
        "collection_info": null
    },
    {
        "title": "倦极",
        "author": "赵文",
        "content": "倦极得凉意自适，芒席何必殊桃笙。\n啼鸟一声扇堕地，我睡已足非渠惊。",
        "dynasty": "宋",
        "collection_info": null
    },
    {
        "title": "禾川归途",
        "author": "赵文",
        "content": "天亦寒痴日易曛，客情黯黯似春云。\n不知细雨止还作，自倚篮舆看水纹。",
        "dynasty": "宋",
        "collection_info": null
    },
    {
        "title": "春风高",
        "author": "赵文",
        "content": "报楚彊吴一世豪，属镂夜赐竟徒劳。\n繁华极处能回首，惟有春风第一高。",
        "dynasty": "宋",
        "collection_info": null
    },
    {
        "title": "酬郭书记",
        "author": "赵文",
        "content": "天将才调累君闲，新领仙除记室间。\n半夜月寒眠未得，灯前草奏玉京山。",
        "dynasty": "宋",
        "collection_info": null
    },
    {
        "title": "桓温",
        "author": "赵文",
        "content": "亦恶人言如处仲，爱闻伎说似司空。\n假饶眼耳浑相似，正恐肝肠自不同。",
        "dynasty": "宋",
        "collection_info": null
    },
    {
        "title": "展亦周墓",
        "author": "赵文",
        "content": "竹刺藤梢未易攀，一杯红酒酹荒菅。\n携儿不敢高声哭，僧录新来住此山。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其一",
        "author": "赵文",
        "content": "自出延平十八年，年年谁与酹荒阡。\n若为化得衰翁骨，去作圹中三百砖。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其二",
        "author": "赵文",
        "content": "舜卿墓表屹东禅，却恐如今不得全。\n崇胜山中一堆土，故应汝骨尚依然。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其三",
        "author": "赵文",
        "content": "平生二老最怜君，今日相随在九京。\n汝得从亲吾孑立，不知谁死復谁生。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其四",
        "author": "赵文",
        "content": "如此情钟少梦君，绝疑魂断已无魂。\n新兴道士传消息，知共乘云玉帝门。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其五",
        "author": "赵文",
        "content": "说与辽东丁令威，天长海阔不须归。\n中郎便有重还日，肠断生妻已去帏。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其六",
        "author": "赵文",
        "content": "十八年来老眼枯，只今白尽旧髭鬚。\n假饶梦裏重相遇，知汝犹能认我无。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其七",
        "author": "赵文",
        "content": "妻子相宽亦偶然，老人何用许悲煎。\n沉忧若解令人死，何至相疏十八年。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其八",
        "author": "赵文",
        "content": "怕看杜老怀观颖，厌见东坡说子由。\n每读渠诗先掩卷，旁人怪我泪双流。",
        "dynasty": "宋",
        "collection_info": null
    },
    {
        "title": "诗九首託南剑刘教寻亦周墓焚之  其九",
        "author": "赵文",
        "content": "刺血题诗寄阿侬，断肠五十五衰翁。\n此诗到是衰翁到，此血由来与汝同。",
        "dynasty": "宋",
        "collection_info": null
    },
    {
        "title": "赠山人二首  其一",
        "author": "赵文",
        "content": "水秀山明几百年，一朝城市化荒烟。\n朱门富贵已如此，犹有人争旧墓田。",
        "dynasty": "宋",
        "collection_info": null
    },
    {
        "title": "赠山人二首  其二",
        "author": "赵文",
        "content": "谷陵岸谷本何常，尽是盘龙梦裏冈。\n欲买一丘埋浑沌，却教世上再羲黄。",
        "dynasty": "宋",
        "collection_info": null
    },
    {
        "title": "江路闻松风",
        "author": "赵文",
        "content": "雪裏云山玉作屏，松风入耳细泠泠。\n朝来醉着江亭酒，却被髯龙唤得醒。",
        "dynasty": "宋",
        "collection_info": null
    },
    {
        "title": "题米芾山水",
        "author": "赵文",
        "content": "远山浓淡几无影，远树高低略带行。\n不是糢糊并纸败，无人知是米元章。",
        "dynasty": "宋",
        "collection_info": null
    },
    {
        "title": "雨后",
        "author": "赵文",
        "content": "雨后临池草色浮，小楼欲上又还休。\n儿童问我悲何事，忽见山茶长一头。",
        "dynasty": "宋",
        "collection_info": null
    },
    {
        "title": "水石图赞",
        "author": "赵文",
        "content": "故园松菊，归步月明。\n萧然独往，百世之英。",
        "dynasty": "宋",
        "collection_info": null
    },
    {
        "title": "游虞山兴福寺",
        "author": "周才",
        "content": "兴福相传古道场，杖藜乘兴访支郎。\n案翻梵贝烟消篆，院寂棋声日转廊。\n玉版参师多古意，石梅问讯几时香。\n禅家识得诗风味，清供杯茶熟煮汤。",
        "dynasty": "宋",
        "collection_info": null
    },
    {
        "title": "游虞山顶维摩院",
        "author": "周才",
        "content": "西风近重阳，青女作奇酿。\n高人事幽讨，木落秋可望。\n山溪步屈曲，策以九节杖。\n林空眼界宽，云深开法藏。\n欢迎杂钟鼓，舞跃骇龙象。\n载酒得良友，灵山拉寻访。\n同来八九辈，俱能尚疏旷。\n具馔击红鲜，折花泛新酿。\n修竹当翠袖，泉声代清唱。\n徘徊欲尽欢，更上层巅上。\n要知本色人，方具六通相。",
        "dynasty": "宋",
        "collection_info": null
    },
    {
        "title": "题夫人石",
        "author": "单庚金",
        "content": "造化斲出苍云骨，娉婷如人更奇突。\n千秋独立日岭头，黛眉空翠含娇羞。\n访诸故老不可识，或是当年望夫石。\n当年望夫夫未归，山头化石空相忆。",
        "dynasty": "宋",
        "collection_info": null
    },
    {
        "title": "希文枕边谈诗谓律诗易工梦中与之辩诗以折其非既觉忘数字因足成之",
        "author": "洪德章",
        "content": "七步成诗语近谐，坛荒李杜乏奇才。\n僧敲未敢一言定，鸟过曾安几字来。",
        "dynasty": "宋",
        "collection_info": null
    },
    {
        "title": "游白云山",
        "author": "赵巩",
        "content": "半生心事澹悠悠，应乐高卧白云稠。\n青山影裏春酲解，黄雀声中午梦休。\n好景随处堪行乐，浮世何人免得愁。",
        "dynasty": "宋",
        "collection_info": null
    },
    {
        "title": "鸿门舞剑歌",
        "author": "汪宗臣",
        "content": "黑云压垒骓嘶风，荆轲聂政粗豪同。\n舞筵闪动青蛇影，焉知火帝生真龙。\n一剑剡剡匹夫勇，一剑翼翼随西东。\n壮士长戈气罥虹，扫开霾曀曦光融。\n尊前张胆不为屈，生彘脔割吞羣凶。\n子房笑语指顾顷，奚啻脱车深淖中。\n平阳帝谱炎精动，玉蜿蜒夜当其锋。\n秦关恍服汤武出，赤帜弥张天下雄。\n金刀赫灵汉剑奋，乌江落日楚剑空。\n美人没草骓没水，项庄何处鸣秋蛩。",
        "dynasty": "宋",
        "collection_info": null
    },
    {
        "title": "嘲贾似道",
        "author": "汪宗臣",
        "content": "贾秋壑，魏公爵，台州鬼，扬州鹤。\n气盈色骄逞才略，欺天罔人无愧怍。\n帷幄不能筹，金汤弗能作。\n费尽世间铁，铸此一大错。\n关子形模贾字同，生儿德佑纪元中。\n甚惭婴杵心莽卓，十可斩书真谔谔。\n锣声三下东江头，铁鞭一挥南海角。\n假贾僞魏至于斯，呜呼似道道奚若。\n宋亡感激忠义多，遗臭如君枭獍恶。",
        "dynasty": "宋",
        "collection_info": null
    },
    {
        "title": "金陵凤凰台",
        "author": "汪宗臣",
        "content": "龙虎势称雄，凤凰台望浓。\n潮翻江汉转，地扼楚淮衝。\n平野频烽火，孤城半稑穜。\n丹楹傍萧寺，尘扆识高宗。",
        "dynasty": "宋",
        "collection_info": null
    },
    {
        "title": "稼穑",
        "author": "汪宗臣",
        "content": "稼穑病多雨，芜菁种待晴。\n垒空惊燕去，池净衬鸥明。\n野碓鸣秋杵，风檐响夜筝。\n山中凉意早，蚊蚋已无声。",
        "dynasty": "宋",
        "collection_info": null
    },
    {
        "title": "乙亥避地横槎山中",
        "author": "汪宗臣",
        "content": "仙槎移到此，杳杳白云根。\n石乳漏崖响，山腰界雨昏。\n径幽盘过险，桥断涉惊浑。\n百匝回峰曲，数家临水村。\n芋瓜青绕屋，桑柘绿当门。\n鹘突儿迎客，龙钟叟抱孙。\n涧舂分注沼，田穫半樊园。\n地僻衣巾古，人稀耕凿温。\n尚怀文杏馆，且拟小桃源。\n岭外风波别，摇头勿復言。",
        "dynasty": "宋",
        "collection_info": null
    },
    {
        "title": "半山寺",
        "author": "汪宗臣",
        "content": "往事空求佛，当年误买邻。\n悠悠思舐犊，烟雨暗松筠。",
        "dynasty": "宋",
        "collection_info": null
    },
    {
        "title": "冲陶山中",
        "author": "汪宗臣",
        "content": "侵床绿意多，过牖松花落。\n草堂一编诗，送客不下阁。",
        "dynasty": "宋",
        "collection_info": null
    },
    {
        "title": "新秋池上晓望",
        "author": "汪宗臣",
        "content": "净植香来水北，残蝉声度桥东。\n清沚金鳞漾绿，夕阳白鹭翻红。",
        "dynasty": "宋",
        "collection_info": null
    },
    {
        "title": "十一月宿于潜",
        "author": "汪宗臣",
        "content": "蜂迷蜜瓮朮丝香，蚁泛花甆碧玉浆。\n县僻人稀寒日晚，古松樛翠出危墙。",
        "dynasty": "宋",
        "collection_info": null
    },
    {
        "title": "燕雁",
        "author": "汪宗臣",
        "content": "秋来春去雁宾熟，秋去春来燕子忙。\n寒暑自分人事信，不须禽类互炎凉。",
        "dynasty": "宋",
        "collection_info": null
    },
    {
        "title": "晚望",
        "author": "汪宗臣",
        "content": "野岸松杉暝色沉，渔翁收钓碧潭深。\n衝云点点鹭飞疾，何处呼牛尚远林。",
        "dynasty": "宋",
        "collection_info": null
    },
    {
        "title": "谒云蓝山先越公墓",
        "author": "汪宗臣",
        "content": "此生未展云蓝墓，鬰鬰甘棠孙子情。\n今度忽为寒食客，欣欣乔木岁时荣。\n尧天日月重光显，越国江山几变更。\n回首千年有归鹤，练溪新涨匝春城。",
        "dynasty": "宋",
        "collection_info": null
    },
    {
        "title": "弔鹤集诗句",
        "author": "汪宗臣",
        "content": "有鹤在林，翙翙其鸣。\n风雨所漂摇，求其友生。\n不狩不猎，麾之以肱。\n宛其死矣，宁莫之惩。\n英英白云，毋金玉尔音。\n如可赎兮，实劳我心。",
        "dynasty": "宋",
        "collection_info": null
    },
    {
        "title": "游老君洞  其一",
        "author": "刘子荐",
        "content": "第一真岩岂浪名，高明洞达窈而深。\n冠天下神仙胜境，副我生山水知音。\n崖激湍流腾雪玉，灯摇石莹灿星金。\n少焉月出东山上，何必蓬莱海上寻。",
        "dynasty": "宋",
        "collection_info": null
    },
    {
        "title": "游老君洞  其二",
        "author": "刘子荐",
        "content": "怪怪奇奇画不如，最难得者近城郛。\n他仙皆逊老君有，此洞可知天下无。\n徐甲青牛骖左侍，六丁白鹤导前驱。\n老仙笑我来何晚，一样鬚眉一样臞。",
        "dynasty": "宋",
        "collection_info": null
    },
    {
        "title": "杨梅洲别墅",
        "author": "燮元圃",
        "content": "枯桑败叶集寒鸦，篱落芙蓉晚见花。\n有客归来新作主，钓鱼湾处是生涯。",
        "dynasty": "宋",
        "collection_info": null
    },
    {
        "title": "过锦湾望岳亭",
        "author": "燮元圃",
        "content": "十载重来一凭栏，光阴不改旧江山。\n亭高下瞰龙藏室，天远遥瞻虎拜班。\n耕钓每怀生处乐，驰驱未许老来閒。\n雄风入座披襟好，静看渔舟上锦湾。",
        "dynasty": "宋",
        "collection_info": null
    },
    {
        "title": "送徐殿院回乡",
        "author": "林霆龙",
        "content": "三十年来人委靡，如今劲节似秋横。\n三条鲠亮为时重，一叶翩翾去国轻。\n莘老不还司谏职，廖公应显出台名。\n遐衝尚頼精神折，未许林泉得隠声。",
        "dynasty": "宋",
        "collection_info": null
    },
    {
        "title": "句  其一",
        "author": "赵知军",
        "content": "战血肥春草，妖魂附野狐。",
        "dynasty": "宋",
        "collection_info": null
    },
    {
        "title": "句  其二",
        "author": "赵知军",
        "content": "风吹沙草落日黄，鸦啄髑髅飞不起。",
        "dynasty": "宋",
        "collection_info": null
    },
    {
        "title": "秋步述所见",
        "author": "史卫卿",
        "content": "趁晴收断薪，破晓循幽浦。\n山寒树欲风，云重天将雨。\n兔奔初种畦，鸡拾穫残亩。\n叶深樵无踪，水落鱼可数。\n幽草不须生，千林秋已素。",
        "dynasty": "宋",
        "collection_info": null
    },
    {
        "title": "捧檄家山",
        "author": "史卫卿",
        "content": "閒居愧未能，淮幕冷于冰。\n家檄官无俸，山吟客有僧。\n池荒眠鹭石，树折饮猿藤。\n寥落谁相问，孤明雨夜灯。",
        "dynasty": "宋",
        "collection_info": null
    },
    {
        "title": "春晴",
        "author": "史卫卿",
        "content": "平明晴可爱，眼界一湖春。\n不见水中鹭，惟多堤上人。\n梅花已白尽，柳色正青新。\n日暮无歌舞，清幽属野身。",
        "dynasty": "宋",
        "collection_info": null
    },
    {
        "title": "听演师琴",
        "author": "史卫卿",
        "content": "禅悟却参琴，山高水復深。\n七絃手共语，万籁耳无音。\n激烈鬼神泪，发挥天地心。\n秋风时一曲，怀古更伤今。",
        "dynasty": "宋",
        "collection_info": null
    },
    {
        "title": "渔父",
        "author": "史卫卿",
        "content": "白头长是醉，湖海不知年。\n活业惟耕纲，全家只住船。\n荷花同鹭宿，杨柳得鱼穿。\n一笛吹明月，朱门谩管絃。",
        "dynasty": "宋",
        "collection_info": null
    },
    {
        "title": "书里中所见",
        "author": "史卫卿",
        "content": "阑干十二缬帘遮，兽栋鳞鳞鼎贵家。\n莫道楼台无地起，满城秋色半槐花。",
        "dynasty": "宋",
        "collection_info": null
    },
    {
        "title": "所见",
        "author": "史卫卿",
        "content": "齐眉沉醉绮罗丛，心事谁知付去鸿。\n不惜千金留粉黛，更无一语怨东风。",
        "dynasty": "宋",
        "collection_info": null
    },
    {
        "title": "有所见",
        "author": "史卫卿",
        "content": "不着画罗金缕衣，寻常打扮最相宜。\n春风燕子楼前过，飘落梨花雪一枝。",
        "dynasty": "宋",
        "collection_info": null
    },
    {
        "title": "冷泉观放水",
        "author": "史卫卿",
        "content": "溪流平地响晴雷，石上生风捲雪来。\n醉拍阑干衣袖湿，十分身在白云堆。",
        "dynasty": "宋",
        "collection_info": null
    },
    {
        "title": "西湖山居灯夕",
        "author": "史卫卿",
        "content": "繁华隔湖水，全似远宸京。\n灯火少年梦，山林此夜情。\n鹤闲梅下立，人静月中行。\n长愿岁时好，吟身见太平。",
        "dynasty": "宋",
        "collection_info": null
    },
    {
        "title": "依韵奉和司徒侍中龙兴灯夕",
        "author": "史卫卿",
        "content": "宝炬燃红映百坊，佛灯相照有余光。\n樽前尽被公孙礼，席上惟无处士狂。\n午夜笙歌欢是伯，几家帘幕醉成乡。\n都人犹怕春宵短，共乐何妨舞袖长。",
        "dynasty": "宋",
        "collection_info": null
    },
    {
        "title": "落花",
        "author": "严肃",
        "content": "片片落花飞，随风去不归。\n如何临欲别，不得傍君衣。",
        "dynasty": "宋",
        "collection_info": null
    },
    {
        "title": "怡怡亭",
        "author": "王景云",
        "content": "老年常聚首，兄弟共怡怡。\n并坐閒挥麈，交斟醒设巵。\n双声频检韵，让道更敲棋。\n自是天伦乐，嬉游似少时。",
        "dynasty": "宋",
        "collection_info": null
    },
    {
        "title": "怡怡亭",
        "author": "王景华",
        "content": "怡怡亭畔路，兄到弟随肩。\n花径同调瑟，兰窗共擘笺。\n看山携老杖，分果忆儿筵。\n底事常相忍，张家未是贤。",
        "dynasty": "宋",
        "collection_info": null
    },
    {
        "title": "钓鳌亭",
        "author": "赵杰之",
        "content": "天地分来万古多，鰲鱼背稳驾山河。\n亭前见说高人钓，池上那闻渔父歌。\n四面青峰环秀色，一湾绿水漾清波。\n谁能掣断黄金索，终日持竿怎奈何。",
        "dynasty": "宋",
        "collection_info": null
    },
    {
        "title": "白府真君",
        "author": "赵杰之",
        "content": "卓茂当年政术优，治声终不似贤侯。\n显幽一致施仁化，庙食中山卒未休。",
        "dynasty": "宋",
        "collection_info": null
    },
    {
        "title": "采薇图",
        "author": "蔡必荐",
        "content": "西山有薇，美人不移。\n西山无薇，美人不归。\n采薇采薇，山是人非。\n薇满西山，不生夷齐。",
        "dynasty": "宋",
        "collection_info": null
    },
    {
        "title": "观葵有感",
        "author": "蔡必荐",
        "content": "昨日一花开，今日一花开。\n今日花正好，昨日花已老。\n始知人老不如花，可惜落花君莫扫。\n人生不得长少年，莫负床头沽酒钱。\n得钱向酒家，君不见，戎葵花。",
        "dynasty": "宋",
        "collection_info": null
    },
    {
        "title": "寓意漫成",
        "author": "蔡必荐",
        "content": "东邻老翁富鉅万，每日关门常独饭。\n西邻少年居钱不满百，每日开筵延上客。\n老翁回头问少年，君家宾客何骈阗。\n少年答曰翁不知，人生许得几何时。\n翁看日月如流水，牢锁黄金与阿谁。",
        "dynasty": "宋",
        "collection_info": null
    },
    {
        "title": "题江湖伟观",
        "author": "范晞文",
        "content": "西湖何处可消愁，快上人间百尺楼。\n千里山川浮王气，百年形势壮皇州。\n逋仙宅近梅应古，坡老祠空竹自秋。\n立徧阑干无限意，六桥歌舞懒回头。",
        "dynasty": "宋",
        "collection_info": null
    },
    {
        "title": "湖上",
        "author": "范晞文",
        "content": "湖边多少游湖者，半在断桥烟雨间。\n尽逐春风看歌舞，几人着眼到青山。",
        "dynasty": "宋",
        "collection_info": null
    },
    {
        "title": "燕山闻鹃",
        "author": "范晞文",
        "content": "燕山三月初三夜，听得啼鹃第一声。\n同是小楼孤烛下，主人熟睡客惊心。",
        "dynasty": "宋",
        "collection_info": null
    },
    {
        "title": "寄友人张孝忠",
        "author": "上官藻",
        "content": "潇潇落叶满江城，冽地金风变世情。\n无日不伤车北渡，有书难寄雁南征。\n晓霜满地归心切，夜月悬梁梦不成。\n渴望余波今已久，何时握手笑相迎。",
        "dynasty": "宋",
        "collection_info": null
    },
    {
        "title": "谢程鉅夫学士",
        "author": "吴仲轩",
        "content": "抱疾经年久，何期征诏临。\n芸窗书已蠹，竹径叶尤深。\n空返皇华使，难忘鸥鸟心。\n怀君虽感激，衰鬓不胜簪。",
        "dynasty": "宋",
        "collection_info": null
    },
    {
        "title": "竹节亭",
        "author": "张璹",
        "content": "结构华亭岁月深，形如竹节俯山阴。\n规模自壮中山色，基业犹存万古心。\n窗外岂无猿鹤唳，檐前时有凤凰吟。\n夜深神鬼惊闻处，月下谁弹一曲琴。",
        "dynasty": "宋",
        "collection_info": null
    },
    {
        "title": "洴溪桥",
        "author": "赵渥",
        "content": "油井小聚，洴溪之滨。\n夏秋雨集，沟浍皆盈。\n众水所汇，实病于行。\n谁作斯桥，庞君守真。\n宁瘠一己，而利他人。\n此心与桥，为世通津。\n我观地水，如车转轮。\n陵谷变迁，成毁有因。\n桥不足恃，所恃者仁。\n仁者之心，与石不磷。\n矢我铭诗，刻此坚珉。",
        "dynasty": "宋",
        "collection_info": null
    },
    {
        "title": "化城寺",
        "author": "陈岩",
        "content": "匝径茸茸菜甲青，透池艷艷藕花明。\n四方衲子寻幽践，多少空山振锡声。",
        "dynasty": "宋",
        "collection_info": null
    },
    {
        "title": "化城池",
        "author": "陈岩",
        "content": "簇簇青莲满意开，老僧夸说旧栽培。\n尘埃不涅花心性，净客原从净土来。",
        "dynasty": "宋",
        "collection_info": null
    },
    {
        "title": "半霄亭",
        "author": "陈岩",
        "content": "烟际晴岚似有无，举头相望是云衢。\n若为透入云间路，直渡银河采白榆。",
        "dynasty": "宋",
        "collection_info": null
    },
    {
        "title": "望江亭",
        "author": "陈岩",
        "content": "衮衮长江浸落晖，水流不尽觉云移。\n登高忽动离骚恨，无奈山川苦要诗。",
        "dynasty": "宋",
        "collection_info": null
    },
    {
        "title": "地藏塔",
        "author": "陈岩",
        "content": "八十四级山头石，五百余年地藏坟。\n风撼塔铃天半语，众人都向梦中闻。",
        "dynasty": "宋",
        "collection_info": null
    },
    {
        "title": "笑指亭",
        "author": "陈岩",
        "content": "多少人间狭路偏，山川还是旧山川。\n淡然忘笑兼忘指，嘿嘿真成第一禅。",
        "dynasty": "宋",
        "collection_info": null
    },
    {
        "title": "李白书堂",
        "author": "陈岩",
        "content": "兰芷春风满地香，谪仙曾卧白云乡。\n山间精爽今犹在，落月时时见屋梁。",
        "dynasty": "宋",
        "collection_info": null
    },
    {
        "title": "神光岭",
        "author": "陈岩",
        "content": "眼看恒河几劫沙，随身锁子骨鈎加。\n岭头闪闪神光动，无尽灯中转法华。",
        "dynasty": "宋",
        "collection_info": null
    },
    {
        "title": "南台",
        "author": "陈岩",
        "content": "旧日新罗国裏僧，山间散满百千灯。\n只将一嘿消诸妄，坐透禅机最上乘。",
        "dynasty": "宋",
        "collection_info": null
    },
    {
        "title": "晏坐岩",
        "author": "陈岩",
        "content": "掠地霜风黄叶飞，山人晏坐已多时。\n但知六凿俱通透，不省支床旧有龟。",
        "dynasty": "宋",
        "collection_info": null
    },
    {
        "title": "白蟮穴",
        "author": "陈岩",
        "content": "炊沙自昔终难饱，坎土于今乃可餐。\n翻笑青泥变青石，嵇康无分啜仙丹。",
        "dynasty": "宋",
        "collection_info": null
    },
    {
        "title": "龙女泉",
        "author": "陈岩",
        "content": "祖师正渴山头水，龙女俄分海眼泉。\n万事不离无始劫，千年剩结未来缘。",
        "dynasty": "宋",
        "collection_info": null
    },
    {
        "title": "茗地源",
        "author": "陈岩",
        "content": "暖风吹长紫芽茎，人向山头就水烹。\n陆羽傥曾经此地，谷帘安得擅佳名。",
        "dynasty": "宋",
        "collection_info": null
    },
    {
        "title": "东藏源",
        "author": "陈岩",
        "content": "腻雨增多树色深，惠风吹转药苗新。\n一湾水绕旃檀国，流向山前普济人。",
        "dynasty": "宋",
        "collection_info": null
    },
    {
        "title": "中峰",
        "author": "陈岩",
        "content": "岪鬰盘纡直拄空，众峰环绕独居中。\n山头要看僧禅定，南北东西路各通。",
        "dynasty": "宋",
        "collection_info": null
    },
    {
        "title": "会仙峰",
        "author": "陈岩",
        "content": "仙袂飘飘拂翠巅，知微来此宴群仙。\n人间风雨山间月，始信仙家别有天。",
        "dynasty": "宋",
        "collection_info": null
    },
    {
        "title": "大还岭",
        "author": "陈岩",
        "content": "龟肠刳尽不缘饥，鹤骨生来岂解肥。\n炼得丹成生羽翼，山中无復赵知微。",
        "dynasty": "宋",
        "collection_info": null
    },
    {
        "title": "斧柯岭",
        "author": "陈岩",
        "content": "偶尔观棋忽烂柯，岂知胜负是如何。\n归来笑问人间事，恰是人间胜负多。",
        "dynasty": "宋",
        "collection_info": null
    },
    {
        "title": "甘露泉",
        "author": "陈岩",
        "content": "山接灵河两派长，松间石上泻天浆。\n几思吸取清泠味，洗我一生烟火肠。",
        "dynasty": "宋",
        "collection_info": null
    },
    {
        "title": "澌澌水",
        "author": "陈岩",
        "content": "危柱抨抨曳素丝，水声还解发天机。\n风来未定风还住，恍讶山中鼓瑟希。",
        "dynasty": "宋",
        "collection_info": null
    },
    {
        "title": "饮猿潭",
        "author": "陈岩",
        "content": "月照秋空风满林，孤猿渴饮碧潭深。\n我今忘我兼忘物，兀坐怡然不动心。",
        "dynasty": "宋",
        "collection_info": null
    },
    {
        "title": "漂溪",
        "author": "陈岩",
        "content": "摇摇曳曳水西流，风定波凝不起沤。\n傍岸人家星散住，尘埃终莫污沙鸥。",
        "dynasty": "宋",
        "collection_info": null
    },
    {
        "title": "龙池",
        "author": "陈岩",
        "content": "喷激喧豗无已时，惊雷出地怒涛随。\n水从千仞峰头过，遇险应成一段奇。",
        "dynasty": "宋",
        "collection_info": null
    },
    {
        "title": "五龙湾",
        "author": "陈岩",
        "content": "石骨分开四角棱，日华磨透镜光明。\n水流圆折仍方折，忽作铿然戛玉声。",
        "dynasty": "宋",
        "collection_info": null
    },
    {
        "title": "千尺泉",
        "author": "陈岩",
        "content": "下临无地上连天，中有飞流涌满泉。\n今我不图今日到，诗成要檄两龙眠。",
        "dynasty": "宋",
        "collection_info": null
    },
    {
        "title": "弄珠潭",
        "author": "陈岩",
        "content": "龙抱明珠出岸隈，夜光草木亦昭回。\n叮咛莫向深潭睡，恐有人从颔底来。",
        "dynasty": "宋",
        "collection_info": null
    },
    {
        "title": "绮霞峰",
        "author": "陈岩",
        "content": "欲识晴岚态度奇，直须待到夕阳时。\n回光倒影山如染，状出余霞散绮诗。",
        "dynasty": "宋",
        "collection_info": null
    },
    {
        "title": "龙池庵",
        "author": "陈岩",
        "content": "惠崇往矣邈遗踪，时有风来撼古松。\n想见草庵无恙日，月明池上独支筇。",
        "dynasty": "宋",
        "collection_info": null
    },
    {
        "title": "花塘涧",
        "author": "陈岩",
        "content": "疏岩剔薮空王宅，金碧光中开宝坊。\n日日散花方丈裏，山门流水例沾香。",
        "dynasty": "宋",
        "collection_info": null
    },
    {
        "title": "凤皇岭",
        "author": "陈岩",
        "content": "望望梧桐一刬齐，山深曾是凤来栖。\n只今吾道非耶是，更有何人歌凤兮。",
        "dynasty": "宋",
        "collection_info": null
    },
    {
        "title": "碧桃岩",
        "author": "陈岩",
        "content": "自要贪閒非避秦，洞门隔断世间尘。\n山中不置四时历，开到碧桃知是春。",
        "dynasty": "宋",
        "collection_info": null
    },
    {
        "title": "延华观",
        "author": "陈岩",
        "content": "五百年间岸谷移，邯郸枕上梦回时。\n兔葵燕麦玄都观，好继刘郎旧日诗。",
        "dynasty": "宋",
        "collection_info": null
    },
    {
        "title": "浮桃涧",
        "author": "陈岩",
        "content": "庐山董凤曾栽杏，凤岭知微亦种桃。\n怕有人来问前古，涧中不肯放渔舠。",
        "dynasty": "宋",
        "collection_info": null
    },
    {
        "title": "悬水",
        "author": "陈岩",
        "content": "日夜云间喷薄鸣，玉龙千尺绕山行。\n漏天泻下银河水，来作僧窗夜雨声。",
        "dynasty": "宋",
        "collection_info": null
    },
    {
        "title": "二神峰",
        "author": "陈岩",
        "content": "伯仲怡然意甚真，齐肩握手笑相亲。\n云阴解駮排空立，秀出人间棣萼春。",
        "dynasty": "宋",
        "collection_info": null
    },
    {
        "title": "呈凤岭",
        "author": "陈岩",
        "content": "綵凤飞来以瑞呈，飘飘五色锦衣明。\n悬知不入鸱鸮伴，要向朝阳效一鸣。",
        "dynasty": "宋",
        "collection_info": null
    },
    {
        "title": "协济祠",
        "author": "陈岩",
        "content": "水流无限白云深，胜迹灵光古到今。\n第一溪山神卜宅，蕙肴椒酒万家心。",
        "dynasty": "宋",
        "collection_info": null
    },
    {
        "title": "芙蓉馆",
        "author": "陈岩",
        "content": "拂壁留诗墨尚鲜，如今屈指五年前。\n直须强健常来此，到老宁消几五年。",
        "dynasty": "宋",
        "collection_info": null
    },
    {
        "title": "激清亭",
        "author": "陈岩",
        "content": "灯影昏昏枕半欹，此清原自少人知。\n水声到夜浑如雨，睡思过于听雨时。",
        "dynasty": "宋",
        "collection_info": null
    },
    {
        "title": "少微峰",
        "author": "陈岩",
        "content": "隠居不惠不夷间，拜爵山中驿使还。\n身远觚棱几千里，少微星影堕空山。",
        "dynasty": "宋",
        "collection_info": null
    },
    {
        "title": "碧玉泉",
        "author": "陈岩",
        "content": "藴玉含晖一水间，碧光炯炯照人寒。\n却疑洗出荆山璞，若有瑕疵试指看。",
        "dynasty": "宋",
        "collection_info": null
    },
    {
        "title": "醮坛",
        "author": "陈岩",
        "content": "粲粲无尘一石平，向来此地步虚声。\n薜萝今绕空山裏，千古清风窦子明。",
        "dynasty": "宋",
        "collection_info": null
    },
    {
        "title": "天香岭",
        "author": "陈岩",
        "content": "日边有诏起征君，遥望长安隔万云。\n一炷清香天在上，征君只欲断知闻。",
        "dynasty": "宋",
        "collection_info": null
    },
    {
        "title": "风轮石",
        "author": "陈岩",
        "content": "我心匪石不可转，有石当风如转轮。\n何物山灵能薄相，工夫胜却斲轮人。",
        "dynasty": "宋",
        "collection_info": null
    },
    {
        "title": "昇云峰",
        "author": "陈岩",
        "content": "云本无心尽日閒，溶溶曳曳不离山。\n忽思去作人间雨，腾上虚空一饷间。",
        "dynasty": "宋",
        "collection_info": null
    },
    {
        "title": "翠微峰",
        "author": "陈岩",
        "content": "岚气阴阴浅色山，更分黛墨染松关。\n喷云泄雾空蒙外，湿翠冷沾襟袖间。",
        "dynasty": "宋",
        "collection_info": null
    },
    {
        "title": "野螺峰",
        "author": "陈岩",
        "content": "野螺倒向空中立，回旋萦成翠甲长。\n沬雾濡云真得计，鱼虾旧侣莫相忘。",
        "dynasty": "宋",
        "collection_info": null
    },
    {
        "title": "卧云庵",
        "author": "陈岩",
        "content": "乱云堆裏酣酣梦，人在清泉白石间。\n胶扰劳生鼎中沸，有官不换此身閒。",
        "dynasty": "宋",
        "collection_info": null
    },
    {
        "title": "保真院",
        "author": "陈岩",
        "content": "野寺荒山涧水滨，古藤翠篠自摇春。\n僧閒晏坐无人到，内保禅心一味真。",
        "dynasty": "宋",
        "collection_info": null
    },
    {
        "title": "滴水岩",
        "author": "陈岩",
        "content": "点溜常穿石眼寒，藓纹如绣不曾干。\n山头一滴曹溪水，山下人人仰面看。",
        "dynasty": "宋",
        "collection_info": null
    },
    {
        "title": "岩泉",
        "author": "陈岩",
        "content": "月光泉脉泻虚明，澄碧无瑕注一泓。\n大字石间标圣水，只缘彻底是真清。",
        "dynasty": "宋",
        "collection_info": null
    },
    {
        "title": "炼丹井",
        "author": "陈岩",
        "content": "閒中惟有高低枕，老去宁无内外丹。\n千载稚川今往矣，谁言古井不生澜。",
        "dynasty": "宋",
        "collection_info": null
    },
    {
        "title": "云外峰",
        "author": "陈岩",
        "content": "耸入云端一壁青，地高转步即天京。\n有人着屐衝云去，但见云从脚下生。",
        "dynasty": "宋",
        "collection_info": null
    },
    {
        "title": "谏堂山",
        "author": "陈岩",
        "content": "茸茸莎草褭风长，二百年前一谏堂。\n旧地几番新地主，谏堂名字愈辉光。",
        "dynasty": "宋",
        "collection_info": null
    },
    {
        "title": "滕子京书堂",
        "author": "陈岩",
        "content": "云外峰前结旧庐，胸中经济眼中书。\n兵间一范同鞍马，不记深山蕙帐虚。",
        "dynasty": "宋",
        "collection_info": null
    },
    {
        "title": "枕月峰",
        "author": "陈岩",
        "content": "层崖缺处月婵娟，金背虾蟆就石眠。\n笑问月边人在否，中宵有梦到钧天。",
        "dynasty": "宋",
        "collection_info": null
    },
    {
        "title": "思贤岩",
        "author": "陈岩",
        "content": "谏稿成埃两鬓丝，考槃在涧倚天知。\n岩前风叶行人耳，便是襄阳堕泪碑。",
        "dynasty": "宋",
        "collection_info": null
    },
    {
        "title": "青峭湾",
        "author": "陈岩",
        "content": "石磵竹冈无尽时，上难着脚下难窥。\n平生所性佳山水，烟雨中行不废诗。",
        "dynasty": "宋",
        "collection_info": null
    },
    {
        "title": "处士岩",
        "author": "陈岩",
        "content": "枯松瘦柏几千年，老屋相依住翠烟。\n雷破前山风振海，先生兀兀正逃禅。",
        "dynasty": "宋",
        "collection_info": null
    },
    {
        "title": "归云领",
        "author": "陈岩",
        "content": "飞云蔼蔼出从龙，遍为山村办岁丰。\n雨到足时云自敛，有功及物不言功。",
        "dynasty": "宋",
        "collection_info": null
    },
    {
        "title": "开元观",
        "author": "陈岩",
        "content": "坏道哀湍鬼火青，山间留得观冲名。\n仙宫分置玄真像，想见开元旧太平。",
        "dynasty": "宋",
        "collection_info": null
    },
    {
        "title": "云门峰",
        "author": "陈岩",
        "content": "两崖对耸三千丈，上倚清虚小有天。\n玉户金铺云杳霭，罗衣摇曳几神仙。",
        "dynasty": "宋",
        "collection_info": null
    },
    {
        "title": "曾氏景全亭",
        "author": "陈岩",
        "content": "绿色轩窗四面开，几曾閒却对山杯。\n十分尽是天然景，未信丹青画得来。",
        "dynasty": "宋",
        "collection_info": null
    },
    {
        "title": "云岩洞",
        "author": "陈岩",
        "content": "卷曲山阿路窈深，春风随地散幽芬。\n洞中仙客谁为伴，去去来来自在云。",
        "dynasty": "宋",
        "collection_info": null
    },
    {
        "title": "天池峰",
        "author": "陈岩",
        "content": "雁浴鸥栖水影平，菰蒲菱芡透波生。\n冷风瑟瑟山前起，应有天仙下濯缨。",
        "dynasty": "宋",
        "collection_info": null
    },
    {
        "title": "吴氏新城宅",
        "author": "陈岩",
        "content": "溪声西去疾于雷，山麓云根翠户开。\n枉却幽寻三十载，壶天月窟欠曾来。",
        "dynasty": "宋",
        "collection_info": null
    },
    {
        "title": "新城精舍",
        "author": "陈岩",
        "content": "朱甍碧瓦粉墙围，花舫回光洞户辉。\n自是故家开第宅，乔林景物两芳菲。",
        "dynasty": "宋",
        "collection_info": null
    },
    {
        "title": "翠光亭",
        "author": "陈岩",
        "content": "呷呷波间锦羽明，地无尘处可幽亭。\n唤回天上张公子，来与山家注水经。",
        "dynasty": "宋",
        "collection_info": null
    },
    {
        "title": "源清庄",
        "author": "陈岩",
        "content": "凑入方池一脉泉，泥沙不杂性中天。\n时时自照清癯影，白露风标是水仙。",
        "dynasty": "宋",
        "collection_info": null
    },
    {
        "title": "王季文书堂",
        "author": "陈岩",
        "content": "要学骑蟾主簿仙，休官直上九华巅。\n我来细读碑间字，风叶时时一飒然。",
        "dynasty": "宋",
        "collection_info": null
    },
    {
        "title": "头陀岭无相院",
        "author": "陈岩",
        "content": "头陀岭下招提境，画阁阑干几度凭。\n游客骤来还倏去，看山输与在家僧。",
        "dynasty": "宋",
        "collection_info": null
    },
    {
        "title": "金沙泉",
        "author": "陈岩",
        "content": "金能生水水涵金，本本源源造化心。\n几许碎金随水出，披沙终日若为寻。",
        "dynasty": "宋",
        "collection_info": null
    },
    {
        "title": "秀绿亭",
        "author": "陈岩",
        "content": "曾看双峰老子诗，秀攒绿绕妙天机。\n有人爱此无声画，更着幽亭相发挥。",
        "dynasty": "宋",
        "collection_info": null
    },
    {
        "title": "双峰",
        "author": "陈岩",
        "content": "仙洞深沉杳不扃，层峦双耸插天青。\n矞云常抱山头石，曾是前朝岳降灵。",
        "dynasty": "宋",
        "collection_info": null
    },
    {
        "title": "虎头岩",
        "author": "陈岩",
        "content": "下视眈眈猛若神，世方重利反轻身。\n纵教是虎真非石，藜藿来寻亦有人。",
        "dynasty": "宋",
        "collection_info": null
    },
    {
        "title": "三游洞",
        "author": "陈岩",
        "content": "清风披拂藓苔痕，洞裏仙乡万古春。\n有路尽通尘世客，来游何独是三人。",
        "dynasty": "宋",
        "collection_info": null
    },
    {
        "title": "十丈洞",
        "author": "陈岩",
        "content": "水从洞口泻玻瓈，松桧林中日影低。\n胜景略无人避世，始知不是武林溪。",
        "dynasty": "宋",
        "collection_info": null
    },
    {
        "title": "上下华池",
        "author": "陈岩",
        "content": "听钟吃饭东西寺，就水烹茶上下池。\n二百年来陈迹在，摩挲苔藓日西时。",
        "dynasty": "宋",
        "collection_info": null
    },
    {
        "title": "合涧",
        "author": "陈岩",
        "content": "涧分南北两源通，绕转春山翠几重。\n偶尔混然成一派，滔滔东去共朝宗。",
        "dynasty": "宋",
        "collection_info": null
    },
    {
        "title": "独秀峰",
        "author": "陈岩",
        "content": "一山夐出众山中，日照烟浮紫翠浓。\n山不争高人共仰，几多丘垤俨相从。",
        "dynasty": "宋",
        "collection_info": null
    },
    {
        "title": "双溪",
        "author": "陈岩",
        "content": "二水来从翠岭头，相逢涧谷却同流。\n冷光如镜清人骨，探借山间六月秋。",
        "dynasty": "宋",
        "collection_info": null
    },
    {
        "title": "清漪潭",
        "author": "陈岩",
        "content": "水出双溪似镜平，萦迴遇石自成文。\n眼明波上谁相对，只有飞来白鹭群。",
        "dynasty": "宋",
        "collection_info": null
    },
    {
        "title": "清隠岩",
        "author": "陈岩",
        "content": "一生不买真清誉，平日不歌招隠诗。\n底事琢山成大字，有名还被众人知。",
        "dynasty": "宋",
        "collection_info": null
    },
    {
        "title": "刘世疏庵",
        "author": "陈岩",
        "content": "乱草枯茅町疃场，寒风捲地日荒荒。\n有来提起山庵话，又是先生朽骨香。",
        "dynasty": "宋",
        "collection_info": null
    },
    {
        "title": "翠盖峰",
        "author": "陈岩",
        "content": "烟际亭亭出古崖，几层翠盖倚天开。\n铿然风向林梢过，知有神仙玉佩来。",
        "dynasty": "宋",
        "collection_info": null
    },
    {
        "title": "上雪潭三汲亭",
        "author": "陈岩",
        "content": "水沫抛来骤出奇，满空洒下雪纷披。\n云端惊见双峰面，恰是仙人剪水时。",
        "dynasty": "宋",
        "collection_info": null
    },
    {
        "title": "下雪潭雪浪亭",
        "author": "陈岩",
        "content": "潭面摇光媚日华，水文倒影射檐牙。\n倚阑如在云霄上，俯看萦风万雪花。",
        "dynasty": "宋",
        "collection_info": null
    },
    {
        "title": "璎珞泉",
        "author": "陈岩",
        "content": "花花结结净无尘，却笑庄严未是真。\n五色明珠光照水，湛然清净本来身。",
        "dynasty": "宋",
        "collection_info": null
    },
    {
        "title": "广修院",
        "author": "陈岩",
        "content": "别去招提恰十霜，几番梦到五峰堂。\n有怀此地同僧夏，对佛閒烧结愿香。",
        "dynasty": "宋",
        "collection_info": null
    },
    {
        "title": "莲花峰",
        "author": "陈岩",
        "content": "风动云开净客颜，三千丈石锦烂斑。\n淤泥不是花开处，擢出天河绿水间。",
        "dynasty": "宋",
        "collection_info": null
    },
    {
        "title": "澜溪",
        "author": "陈岩",
        "content": "小溪亦有怒涛翻，可但沧溟始足观。\n世事会心无广狭，请君来此试观澜。",
        "dynasty": "宋",
        "collection_info": null
    },
    {
        "title": "濯缨潭",
        "author": "陈岩",
        "content": "山深地僻人稀到，安得沧浪孺子歌。\n缨上本无尘可濯，莫将止水强扬波。",
        "dynasty": "宋",
        "collection_info": null
    },
    {
        "title": "安禅峰",
        "author": "陈岩",
        "content": "山头兀坐已忘年，咫尺孤云两角天。\n但有圆明真实在，是身何往不安禅。",
        "dynasty": "宋",
        "collection_info": null
    },
    {
        "title": "莲花庵",
        "author": "陈岩",
        "content": "冷屋栖云是几年，嗔人履迹破苔钱。\n不辞更入山深处，手种西方社裏莲。",
        "dynasty": "宋",
        "collection_info": null
    },
    {
        "title": "福安院",
        "author": "陈岩",
        "content": "门前黄叶断人行，寂历山房昼亦扃。\n疏竹矮窗僧兀坐，炷香熏笔自抄经。",
        "dynasty": "宋",
        "collection_info": null
    },
    {
        "title": "双峰居士书堂",
        "author": "陈岩",
        "content": "夜鹤相催蕙帐眠，归来领略旧山川。\n油云捲入双峰顶，收得声名四十年。",
        "dynasty": "宋",
        "collection_info": null
    },
    {
        "title": "宝陀岩",
        "author": "陈岩",
        "content": "阴磴层崖洞室宽，奇花异草几多般。\n綵云不动金光起，便作金莲法界看。",
        "dynasty": "宋",
        "collection_info": null
    },
    {
        "title": "招贤峰",
        "author": "陈岩",
        "content": "翘翘车乘力招贤，建业山河五十年。\n欲问兴亡无问处，一声山鸟忽来前。",
        "dynasty": "宋",
        "collection_info": null
    },
    {
        "title": "高僧石",
        "author": "陈岩",
        "content": "柏根翻动一炉香，白足高僧礼梵王。\n还了十方行脚债，却来山顶放圆光。",
        "dynasty": "宋",
        "collection_info": null
    },
    {
        "title": "西洪岭",
        "author": "陈岩",
        "content": "众壑中分岭势回，数家茅店傍山开。\n长风吹入松梢去，一片笙簧动地来。",
        "dynasty": "宋",
        "collection_info": null
    },
    {
        "title": "龙安院",
        "author": "陈岩",
        "content": "蔓草丛生伴棘薪，古藤直上绕松身。\n寺前寺后清幽处，山鸟飞来不避人。",
        "dynasty": "宋",
        "collection_info": null
    },
    {
        "title": "双泉",
        "author": "陈岩",
        "content": "槛泉涌出不多深，兑泽相资互有心。\n水净苦嫌尘土污，底须吾欲濯吾襟。",
        "dynasty": "宋",
        "collection_info": null
    },
    {
        "title": "派派泉",
        "author": "陈岩",
        "content": "水源同出万山头，上半支分各自流。\n曲折绕从山下去，短莎随地弄轻柔。",
        "dynasty": "宋",
        "collection_info": null
    },
    {
        "title": "永安塔",
        "author": "陈岩",
        "content": "心不能安总是魔，亭亭孤塔镇岩阿。\n倘无佛力三千行，奈此丘蛇井鼠何。",
        "dynasty": "宋",
        "collection_info": null
    },
    {
        "title": "崇圣院",
        "author": "陈岩",
        "content": "山形四抱水来前，中有金莲色界天。\n清磬一声僧定起，松间灵鹤舞蹁跹。",
        "dynasty": "宋",
        "collection_info": null
    },
    {
        "title": "逍遥台",
        "author": "陈岩",
        "content": "拂面溪风洒洒清，轻衫短帽御风行。\n逍遥自是天游乐，不结沙鸥水石盟。",
        "dynasty": "宋",
        "collection_info": null
    },
    {
        "title": "翠瀑亭",
        "author": "陈岩",
        "content": "湿翠抛来觉染衣，倚阑兀兀坐移时。\n偶因过雨添流水，增重棼丝曳练诗。",
        "dynasty": "宋",
        "collection_info": null
    },
    {
        "title": "戛玉亭",
        "author": "陈岩",
        "content": "丘中流水度鸣琴，静与僧房发妙音。\n高下抑扬浑不断，时时写出昔贤心。",
        "dynasty": "宋",
        "collection_info": null
    },
    {
        "title": "稻积峰",
        "author": "陈岩",
        "content": "探得松苓足养身，仙家留稻满仓囷。\n岂知山下人辛苦，五月青苗已粜新。",
        "dynasty": "宋",
        "collection_info": null
    },
    {
        "title": "碧云峰",
        "author": "陈岩",
        "content": "瘦藤引我上崚嶒，苍壁如梯石作层。\n袖得碧云无用处，却将分赠住山僧。",
        "dynasty": "宋",
        "collection_info": null
    },
    {
        "title": "煎茶峰",
        "author": "陈岩",
        "content": "春山细摘紫英芽，碧玉瓯中散乳花。\n六尺禅床支瘦骨，心安不恼睡中蛇。",
        "dynasty": "宋",
        "collection_info": null
    },
    {
        "title": "鬬鸡石",
        "author": "陈岩",
        "content": "未悟雄冠死结缨，昂然对峙只徒争。\n山头化作千年石，盛气飞憍不再萌。",
        "dynasty": "宋",
        "collection_info": null
    },
    {
        "title": "翠羽池",
        "author": "陈岩",
        "content": "锦鸡花鸭烂成文，连雁双鳬雪羽纷。\n同免王孙金弹子，飞来飞去一群群。",
        "dynasty": "宋",
        "collection_info": null
    },
    {
        "title": "李化文书堂",
        "author": "陈岩",
        "content": "世路嵚崎两鬓丝，山中留客且伸眉。\n竹林胜践虽相似，犹恨前贤所欠诗。",
        "dynasty": "宋",
        "collection_info": null
    },
    {
        "title": "刘相公寨基",
        "author": "陈岩",
        "content": "苦雾腥云染寇锋，万家乡井雉罹罿。\n山前堆满纵横骨，换得将军不战功。",
        "dynasty": "宋",
        "collection_info": null
    },
    {
        "title": "九子庵",
        "author": "陈岩",
        "content": "修途百折到山顶，绀宇数间开道场。\n倦卧尽人身自在，翻愁作梦趁黄粱。",
        "dynasty": "宋",
        "collection_info": null
    },
    {
        "title": "九子峰",
        "author": "陈岩",
        "content": "小大扶携作伴行，欢然恋恋意相倾。\n信知万古山头石，还有人间母子情。",
        "dynasty": "宋",
        "collection_info": null
    },
    {
        "title": "垂云涧",
        "author": "陈岩",
        "content": "飞瀑奔崖色皎然，飘空上下势相连。\n看来不是天河水，尽是兜罗片片绵。",
        "dynasty": "宋",
        "collection_info": null
    },
    {
        "title": "石照",
        "author": "陈岩",
        "content": "刮垢磨光碧色深，日华穿漏解云阴。\n十分疑是仙人镜，照见茫茫万古心。",
        "dynasty": "宋",
        "collection_info": null
    },
    {
        "title": "天井",
        "author": "陈岩",
        "content": "分派天河入地深，断无射鲋汩泥尘。\n仙乡初不谙机事，多少山间抱瓮人。",
        "dynasty": "宋",
        "collection_info": null
    },
    {
        "title": "七布水",
        "author": "陈岩",
        "content": "只缘雨过水倾崖，霍地冰帘数幅开。\n始信人间真实相，尽从无始劫中来。",
        "dynasty": "宋",
        "collection_info": null
    },
    {
        "title": "福海院",
        "author": "陈岩",
        "content": "风送香来草木灵，寿松何事不重青。\n日当亭午禅扉静，药杵声中鹤梦醒。",
        "dynasty": "宋",
        "collection_info": null
    },
    {
        "title": "卧牛石",
        "author": "陈岩",
        "content": "石犀沉后波涛息，石燕飞时风雨来。\n堪笑石牛徒解卧，山田无数任蒿莱。",
        "dynasty": "宋",
        "collection_info": null
    },
    {
        "title": "碧霄亭",
        "author": "陈岩",
        "content": "秋风吹上碧霄亭，足蹑灵河袖拂星。\n云影四垂天接地，恍疑有路到仙扃。",
        "dynasty": "宋",
        "collection_info": null
    },
    {
        "title": "双峰庵",
        "author": "陈岩",
        "content": "江南九子云深处，亦有新罗国裏人。\n用夏变夷夷变夏，世间毕竟是谁真。",
        "dynasty": "宋",
        "collection_info": null
    },
    {
        "title": "覆瓯峰",
        "author": "陈岩",
        "content": "生铁团团铸翠峦，一瓯倒覆白云端。\n瓯中姓氏无人识，应被山灵静揭看。",
        "dynasty": "宋",
        "collection_info": null
    },
    {
        "title": "广福寺",
        "author": "陈岩",
        "content": "五百年来贝叶光，劫灰难泯壁中藏。\n山僧要广人间福，长日工夫一炷香。",
        "dynasty": "宋",
        "collection_info": null
    },
    {
        "title": "沉机石",
        "author": "陈岩",
        "content": "忠诚为国心无累，简易临民讼自稀。\n与世相安真省事，若为作意苦沉机。",
        "dynasty": "宋",
        "collection_info": null
    },
    {
        "title": "春阳台",
        "author": "陈岩",
        "content": "富贵风吹一鬨埃，春阳留得旧时台。\n老松偃蹇山前立，曾见昔人歌舞来。",
        "dynasty": "宋",
        "collection_info": null
    },
    {
        "title": "东协济祠",
        "author": "陈岩",
        "content": "新祠金碧照林丘，十五年前认昔游。\n月桂山茶分左右，满庭花事各春秋。",
        "dynasty": "宋",
        "collection_info": null
    },
    {
        "title": "文殊峰",
        "author": "陈岩",
        "content": "佛法中存不二门，空然洗尽意根尘。\n山头日月如旋磨，照见光明示现身。",
        "dynasty": "宋",
        "collection_info": null
    },
    {
        "title": "狮子行道峰",
        "author": "陈岩",
        "content": "佛力所至物皆化，看取南山金碧堆。\n林浮莽伏不衔毒，狮子昔曾行道来。",
        "dynasty": "宋",
        "collection_info": null
    },
    {
        "title": "拱辰峰",
        "author": "陈岩",
        "content": "水合众流同赴海，山分一岭独朝天。\n居高素以谦为德，日月倾心斗极边。",
        "dynasty": "宋",
        "collection_info": null
    },
    {
        "title": "罗汉行道峰",
        "author": "陈岩",
        "content": "碧眼禅师锡振空，石头无路不相通。\n俯看尘世三千界，总在空花起灭中。",
        "dynasty": "宋",
        "collection_info": null
    },
    {
        "title": "螺髻峰",
        "author": "陈岩",
        "content": "山无重数总蟠青，直北孤峰最有情。\n天巧绾成螺髻样，梳云沐雨百娇生。",
        "dynasty": "宋",
        "collection_info": null
    },
    {
        "title": "仙人塘",
        "author": "陈岩",
        "content": "陂塘一曲水泓澄，山簇瑶台十二层。\n剩脉余膏流不尽，芝田蕙圃岁常登。",
        "dynasty": "宋",
        "collection_info": null
    },
    {
        "title": "石屋",
        "author": "陈岩",
        "content": "磊磈中间忽洞开，旧题字字照苍苔。\n只言如我贪山少，亦有游人先我来。",
        "dynasty": "宋",
        "collection_info": null
    },
    {
        "title": "黄匏城",
        "author": "陈岩",
        "content": "草色浓于野烧烟，春风吹面午阴天。\n长江摇荡游人眼，兴在悠悠一雁边。",
        "dynasty": "宋",
        "collection_info": null
    },
    {
        "title": "净信院",
        "author": "陈岩",
        "content": "来自青松翠竹关，秋风吹帽醉醒间。\n纷纷遮眼尘如海，拈起毫端又说山。",
        "dynasty": "宋",
        "collection_info": null
    },
    {
        "title": "碧云庵",
        "author": "陈岩",
        "content": "常日双扉多不开，客须投分始相陪。\n庭前蓦地失松影，试问碧云何处来。",
        "dynasty": "宋",
        "collection_info": null
    },
    {
        "title": "灵龟石",
        "author": "陈岩",
        "content": "巧石排成五总龟，人间无事不前知。\n如今已自灵于物，还记泥中曳尾时。",
        "dynasty": "宋",
        "collection_info": null
    },
    {
        "title": "赤石绣石壁",
        "author": "陈岩",
        "content": "圣世承平百岁余，老翁因话建炎初。\n绿林躏藉人波迸，二壁中间各占居。",
        "dynasty": "宋",
        "collection_info": null
    },
    {
        "title": "狮子峰",
        "author": "陈岩",
        "content": "懒上维摩室裏床，却来山顶现毫光。\n纷纷百兽俱驯伏，薝卜春风到处香。",
        "dynasty": "宋",
        "collection_info": null
    },
    {
        "title": "罗汉峰",
        "author": "陈岩",
        "content": "阅尽人间万劫尘，平生结习一无存。\n居山更向山头坐，兀兀真成不动尊。",
        "dynasty": "宋",
        "collection_info": null
    },
    {
        "title": "云峰  其一",
        "author": "陈岩",
        "content": "诘朝云出雨如倾，向晚云归日逗明。\n不比世间翻覆手，望云人要验阴晴。",
        "dynasty": "宋",
        "collection_info": null
    },
    {
        "title": "云峰  其二",
        "author": "陈岩",
        "content": "有动皆从静处生，岚光正与日争熏。\n山灵要眩游人眼，石缝中间旋出云。",
        "dynasty": "宋",
        "collection_info": null
    },
    {
        "title": "白鹤庙",
        "author": "陈岩",
        "content": "庙貌森严屋枕崖，地寒铺满纸钱灰。\n空明一碧秋如洗，若有神仙引鹤来。",
        "dynasty": "宋",
        "collection_info": null
    },
    {
        "title": "资圣庵",
        "author": "陈岩",
        "content": "朝暮相依五老仙，鸟啼花落几何年。\n尘劳不到山深处，窗外日高人尚眠。",
        "dynasty": "宋",
        "collection_info": null
    },
    {
        "title": "忘归亭",
        "author": "陈岩",
        "content": "两袖飘飘恍欲仙，半醒半醉酒明船。\n太虚一室都无碍，皎月凉风石上眠。",
        "dynasty": "宋",
        "collection_info": null
    },
    {
        "title": "百丈箭",
        "author": "陈岩",
        "content": "飞瀑舂撞破的余，速如蓬矢脱桑弧。\n谁知水底天吴伯，曾识人间金仆姑。",
        "dynasty": "宋",
        "collection_info": null
    },
    {
        "title": "百丈潭",
        "author": "陈岩",
        "content": "目观溶溶眩水精，耳根虩虩受雷声。\n一杯更吸潭间味，併要胸中领此清。",
        "dynasty": "宋",
        "collection_info": null
    },
    {
        "title": "流觞濑",
        "author": "陈岩",
        "content": "四海秋风吹战尘，有来濯足到溪滨。\n天荒地老人间世，醉把流觞一笑春。",
        "dynasty": "宋",
        "collection_info": null
    },
    {
        "title": "石船涧",
        "author": "陈岩",
        "content": "不怕掀天浪拍春，石船繫在古溪滨。\n纵然水绕东流岸，犹胜虚舟误触人。",
        "dynasty": "宋",
        "collection_info": null
    },
    {
        "title": "龙游涧",
        "author": "陈岩",
        "content": "龙蟠水底安于命，龙奋云间便自神。\n或跃或潜须早决，何须来往涧南滨。",
        "dynasty": "宋",
        "collection_info": null
    },
    {
        "title": "嘉鱼池",
        "author": "陈岩",
        "content": "客有忘形物我间，寸丝不挂漫垂竿。\n游鱼得计洋洋乐，人作西方丙穴看。",
        "dynasty": "宋",
        "collection_info": null
    },
    {
        "title": "祈雨坛",
        "author": "陈岩",
        "content": "万感生于一念间，炷香惊起老龙蟠。\n今年人协嘉鱼梦，荒却池前古石坛。",
        "dynasty": "宋",
        "collection_info": null
    },
    {
        "title": "普贤台",
        "author": "陈岩",
        "content": "石台宿草几年荒，不比维摩狮子床。\n大士向来曾晏坐，是身如电暗回光。",
        "dynasty": "宋",
        "collection_info": null
    },
    {
        "title": "净居院",
        "author": "陈岩",
        "content": "缭白萦青照眼波，芙蓉出没在天河。\n不因云影閒来去，安得春山态度多。",
        "dynasty": "宋",
        "collection_info": null
    },
    {
        "title": "菖蒲涧",
        "author": "陈岩",
        "content": "膜外浮云不较多，只将无事养天和。\n生来懒觅仙人药，九节菖蒲奈我何。",
        "dynasty": "宋",
        "collection_info": null
    },
    {
        "title": "迭石塔",
        "author": "陈岩",
        "content": "无復晨钟暮鼓声，慧云犹护法灯明。\n佛乘大有扶持力，旧塔虽欹不解倾。",
        "dynasty": "宋",
        "collection_info": null
    },
    {
        "title": "双石岩",
        "author": "陈岩",
        "content": "旧日禅扉松竹幽，寺移西去几经秋。\n谁知一匝枯茅地，曾是谈经石点头。",
        "dynasty": "宋",
        "collection_info": null
    },
    {
        "title": "漱玉滩",
        "author": "陈岩",
        "content": "水石相逢骤作声，铿然律吕自天成。\n山中纵乏知音听，亦有流鱼傍岸行。",
        "dynasty": "宋",
        "collection_info": null
    },
    {
        "title": "东阳涧",
        "author": "陈岩",
        "content": "涧平如刬水流迟，湛碧溶溶可染衣。\n白石栏边人不到，月明风细一鸥飞。",
        "dynasty": "宋",
        "collection_info": null
    },
    {
        "title": "法乐院",
        "author": "陈岩",
        "content": "无住师参第一禅，指开古洞秀岩天。\n东扶西倒都休问，且结人间见在缘。",
        "dynasty": "宋",
        "collection_info": null
    },
    {
        "title": "琉璃滩",
        "author": "陈岩",
        "content": "青碧琉璃手可拈，寒花多在雨中添。\n高风不捲银河浪，仿佛康王谷裏帘。",
        "dynasty": "宋",
        "collection_info": null
    },
    {
        "title": "齐云岭",
        "author": "陈岩",
        "content": "金阙瑶阶路不迷，白云翠岭一般齐。\n我今要达参寥境，借作凌虚万丈梯。",
        "dynasty": "宋",
        "collection_info": null
    },
    {
        "title": "老人峰",
        "author": "陈岩",
        "content": "佝偻形容古貌浑，旁连众岭似儿孙。\n荒山太古万万古，眼见游人来几番。",
        "dynasty": "宋",
        "collection_info": null
    },
    {
        "title": "天柱峰  其一",
        "author": "陈岩",
        "content": "直拄虚空倚不斜，上通绛阙玉皇家。\n若移此柱天西北，炼石无功说女娲。",
        "dynasty": "宋",
        "collection_info": null
    },
    {
        "title": "天柱峰  其二",
        "author": "陈岩",
        "content": "鬼烂神焦不救燃，岂知此柱固依然。\n九关尝藉扶持力，肯信人间有杞天。",
        "dynasty": "宋",
        "collection_info": null
    },
    {
        "title": "闳肃书堂",
        "author": "陈岩",
        "content": "人生随遇是行藏，最有山灵引兴长。\n安得居乡伯休父，再来闳肃旧书堂。",
        "dynasty": "宋",
        "collection_info": null
    },
    {
        "title": "列仙峰",
        "author": "陈岩",
        "content": "笑闯黄冠高切云，前携后掖互相亲。\n我来历历披云看，试问肩随是几人。",
        "dynasty": "宋",
        "collection_info": null
    },
    {
        "title": "玉甑峰",
        "author": "陈岩",
        "content": "茹芝仙客老仙乡，浄尽人间粒食肠。\n玉甑岂能无用处，几番与世熟黄粱。",
        "dynasty": "宋",
        "collection_info": null
    },
    {
        "title": "净巾石",
        "author": "陈岩",
        "content": "炯炯豁开明镜台，是中无处着尘埃。\n平生心地常如此，何暇频频拂拭来。",
        "dynasty": "宋",
        "collection_info": null
    },
    {
        "title": "最胜亭",
        "author": "陈岩",
        "content": "烟收雾敛翠成围，来助幽亭眼界奇。\n衲子苦于山索句，棱棱瘦骨不禁诗。",
        "dynasty": "宋",
        "collection_info": null
    },
    {
        "title": "滴翠峰",
        "author": "陈岩",
        "content": "春气熏空草木浮，绿云冉冉起山头。\n岚光浥翠浓于染，润入衣襟冷欲秋。",
        "dynasty": "宋",
        "collection_info": null
    },
    {
        "title": "天柱庵",
        "author": "陈岩",
        "content": "石壁参天驻冷云，一声幽鸟忽惊人。\n庵前庵后山如旧，朽柏年来不再春。",
        "dynasty": "宋",
        "collection_info": null
    },
    {
        "title": "翠峰庵",
        "author": "陈岩",
        "content": "缚屋山中数十年，薙茅诛棘旋开田。\n何须折柳溪边去，枯木寒林总是禅。",
        "dynasty": "宋",
        "collection_info": null
    },
    {
        "title": "透碧岩",
        "author": "陈岩",
        "content": "空洞玲珑万石攒，中间逗入翠光寒。\n人来坐对山无语，表裏虚明不碍观。",
        "dynasty": "宋",
        "collection_info": null
    },
    {
        "title": "石牌峰",
        "author": "陈岩",
        "content": "山断空青近玉京，一牌就石琢磨成。\n烟揩雾拭明如镜，留与游人记姓名。",
        "dynasty": "宋",
        "collection_info": null
    },
    {
        "title": "展旗峰",
        "author": "陈岩",
        "content": "山形南去疾如驰，高处展开三丈旗。\n山下行人争指似，龙蛇影动夕阳时。",
        "dynasty": "宋",
        "collection_info": null
    },
    {
        "title": "梅花峰",
        "author": "陈岩",
        "content": "僵立枯梢带雪霜，至今阴极动潜阳。\n不嫌孤寂无人到，一点春风万壑香。",
        "dynasty": "宋",
        "collection_info": null
    },
    {
        "title": "钵盂峰",
        "author": "陈岩",
        "content": "农家辛苦靳逢年，谁似僧家饱饭眠。\n留得巾盂为老伴，丰年常在粥盂边。",
        "dynasty": "宋",
        "collection_info": null
    },
    {
        "title": "邃谷岩",
        "author": "陈岩",
        "content": "千古尝留一窖冰，女萝簳竹锁寒阴。\n仙人肯为游人出，试问中间若许深。",
        "dynasty": "宋",
        "collection_info": null
    },
    {
        "title": "翠屏峰",
        "author": "陈岩",
        "content": "削玉横陈开翠屏，东西有路总堪登。\n向来同识春山面，犹有苍苍九节藤。",
        "dynasty": "宋",
        "collection_info": null
    },
    {
        "title": "香林峰",
        "author": "陈岩",
        "content": "几许山花照夕阳，不栽不植自芬芳。\n林梢一点风微起，吹作人间百合香。",
        "dynasty": "宋",
        "collection_info": null
    },
    {
        "title": "煎茶峰",
        "author": "陈岩",
        "content": "缓火烘来活水煎，山头卓锡取清泉。\n品茶懒检茶经看，舌本无非有味禅。",
        "dynasty": "宋",
        "collection_info": null
    },
    {
        "title": "金光洞",
        "author": "陈岩",
        "content": "神剜鬼划剧幽深，门外藤萝浅结阴。\n洞裏金仙十年坐，湛然认得本来心。",
        "dynasty": "宋",
        "collection_info": null
    },
    {
        "title": "黄石溪",
        "author": "陈岩",
        "content": "平田千亩万山中，水脉高低处处通。\n黄石一溪三十里，暖风吹动稻花丛。",
        "dynasty": "宋",
        "collection_info": null
    },
    {
        "title": "南阳涧",
        "author": "陈岩",
        "content": "人家四散占荒丘，晓夜悲鸣涧水流。\n点点寒鸦来不尽，昏云颓日古猷州。",
        "dynasty": "宋",
        "collection_info": null
    },
    {
        "title": "卧龙庵",
        "author": "陈岩",
        "content": "孔明西去终扶汉，散骑南来莫拯唐。\n同是卧龙殊用舍，古今易地两南阳。",
        "dynasty": "宋",
        "collection_info": null
    },
    {
        "title": "古仙峰",
        "author": "陈岩",
        "content": "日薄烟低莽苍间，古仙相望白云端。\n山中倘有安期枣，觅取归来当晚餐。",
        "dynasty": "宋",
        "collection_info": null
    },
    {
        "title": "古仙洞",
        "author": "陈岩",
        "content": "风袅藤萝水舞苔，洞门常闭不常开。\n草根满地皆灵药，彭祖偓佺曾到来。",
        "dynasty": "宋",
        "collection_info": null
    },
    {
        "title": "五台明智院",
        "author": "陈岩",
        "content": "前冈后陇尽纡余，岚影烟光半有无。\n山脚断边开古剎，五台分布似连珠。",
        "dynasty": "宋",
        "collection_info": null
    },
    {
        "title": "曹山延寿院",
        "author": "陈岩",
        "content": "三角坳泓一角亏，其间浊水照摩尼。\n风幡不动炉烟直，正是僧禅定起时。",
        "dynasty": "宋",
        "collection_info": null
    },
    {
        "title": "秀华亭",
        "author": "陈岩",
        "content": "瘦田糁糁豆花明，冷径毵毵柏叶清。\n何处路通云际寺，山人指我秀华亭。",
        "dynasty": "宋",
        "collection_info": null
    },
    {
        "title": "玉田庄",
        "author": "陈岩",
        "content": "妇馌夫耕笑语喧，地平一望暖生烟。\n得毋刬草来寻璧，好倩山家护玉田。",
        "dynasty": "宋",
        "collection_info": null
    },
    {
        "title": "龟山崇寿院",
        "author": "陈岩",
        "content": "白云起处着招提，一岭嵯峨众岭低。\n多少山间好风景，人来先看蒋公题。",
        "dynasty": "宋",
        "collection_info": null
    },
    {
        "title": "白龟泉",
        "author": "陈岩",
        "content": "白龟摆脱泥涂辱，步入金莲佛道场。\n玉水迸流山石裂，有灵初不为刳肠。",
        "dynasty": "宋",
        "collection_info": null
    },
    {
        "title": "静观亭",
        "author": "陈岩",
        "content": "打围行蚁时时战，触纸痴蝇日日钻。\n有客云山深处卧，静中回向此心观。",
        "dynasty": "宋",
        "collection_info": null
    },
    {
        "title": "圣泉院",
        "author": "陈岩",
        "content": "释子亲传马祖衣，枯藤来此卓烟霏。\n斓斑锦石寒泉底，湛碧中涵五色辉。",
        "dynasty": "宋",
        "collection_info": null
    },
    {
        "title": "览胜亭",
        "author": "陈岩",
        "content": "亭中妙墨粲于珍，添得一番山色新。\n幽坐看来如看画，我今欲画恨无人。",
        "dynasty": "宋",
        "collection_info": null
    },
    {
        "title": "缟溪",
        "author": "陈岩",
        "content": "风信吹凉入鬓清，悠然目送一鸥轻。\n鸥飞不尽天回影，练色波光曳曳明。",
        "dynasty": "宋",
        "collection_info": null
    },
    {
        "title": "观音岩",
        "author": "陈岩",
        "content": "一性圆时万境通，三生绮念堕真空。\n如今举眼无非佛，身在光明法界中。",
        "dynasty": "宋",
        "collection_info": null
    },
    {
        "title": "拾宝岩",
        "author": "陈岩",
        "content": "梵王住在光明殿，万宝真同瓦砾看。\n玉块金沙随地有，好来撷取入中单。",
        "dynasty": "宋",
        "collection_info": null
    },
    {
        "title": "望仙祠",
        "author": "陈岩",
        "content": "岚翠相迎一笑中，窅然想见旧仙踪。\n纷纷云气蓬莱近，目断前山几十重。",
        "dynasty": "宋",
        "collection_info": null
    },
    {
        "title": "访山亭",
        "author": "陈岩",
        "content": "又拚十日作山行，去路一程高一程。\n三十年游游未了，青山应笑白髭生。",
        "dynasty": "宋",
        "collection_info": null
    },
    {
        "title": "蜃蟠岭",
        "author": "陈岩",
        "content": "迤逦冈峦迅下驰，萦回蟠结几蛟螭。\n终然鼓勇归沧海，只待风雷借便时。",
        "dynasty": "宋",
        "collection_info": null
    },
    {
        "title": "龙潭利众院",
        "author": "陈岩",
        "content": "日涵林壑紫光凝，草动花翻气似蒸。\n胜地刬开鼪鼬径，数间松屋住残僧。",
        "dynasty": "宋",
        "collection_info": null
    },
    {
        "title": "曹溪",
        "author": "陈岩",
        "content": "近水人家自是奇，水成湾处各开扉。\n波光一片青铜镜，无数文禽照影飞。",
        "dynasty": "宋",
        "collection_info": null
    },
    {
        "title": "黄粒稻",
        "author": "陈岩",
        "content": "紫芒金粒动秋风，三月腰鎌捲地空。\n农事倦时天与力，机舂相继便论功。",
        "dynasty": "宋",
        "collection_info": null
    },
    {
        "title": "金地茶",
        "author": "陈岩",
        "content": "瘦茎尖叶带余馨，细嚼能令困自醒。\n一段山间奇绝事，会须添入品茶经。",
        "dynasty": "宋",
        "collection_info": null
    },
    {
        "title": "五钗松",
        "author": "陈岩",
        "content": "五股钗松黛色鲜，山家插鬓不成妍。\n道人见了都无用，付与云鬟雾鬓仙。",
        "dynasty": "宋",
        "collection_info": null
    },
    {
        "title": "归去乐",
        "author": "邵定翁",
        "content": "归去乐，归去乐。\n山上山花红灼灼，山下山酒香漠漠。\n折花自插还自酌，说渠万贯扬州鹤。\n乐莫乐兮此一归，禽知我知渊明知。\n三者之外知者谁，劝君缄吻藏高枝。",
        "dynasty": "宋",
        "collection_info": null
    },
    {
        "title": "麦饭熟",
        "author": "邵定翁",
        "content": "麦饭熟，儿莫哭，阿爷捣麦麦煮粥。\n煨一虾，配麦粥，饱儿腹。\n去年春梢餔麦田，驮儿走窜青山颠。\n归来破竈无晨烟，儿孩不知今岁强。\n床头贰釜又一囊，俭惜可补两月粮。\n老夫展拜妻烧香，谢苍苍。",
        "dynasty": "宋",
        "collection_info": null
    },
    {
        "title": "插田",
        "author": "邵定翁",
        "content": "明朝蚤蚤起插田，东方未明云漫漫。\n阿婆拊床呼阿三，阿三莫学阿五眠。\n汝起□火烧破铛，麦饭杂菽炮鮝羹，邱嫂拔秧哥去耕。\n田家何待春禽劝，一朝蚤起一年饭。\n饭箩空，愁杀侬。",
        "dynasty": "宋",
        "collection_info": null
    },
    {
        "title": "行不上也哥哥",
        "author": "邵定翁",
        "content": "青泥坡，一坡高一坡，毒蟒寄穴虎作窠。\n风酸日黯云嵯峨，抵死欲上将如何。\n上头莫有牡丹紫玉九袴带，黄金千万罗。\n高堂阿婆雪皤皤，妻炊扊扅颦翠蛾。\n儿懒失学岁月蹉，纵得金玉丧已多。\n山禽笑汝汝莫呵，行不上也哥哥。",
        "dynasty": "宋",
        "collection_info": null
    },
    {
        "title": "缫车",
        "author": "邵定翁",
        "content": "缫作缫作急急作，东家煮茧玉满镬，西家捲丝雪满籰。\n汝家蚕迟犹未箔，小满已过枣花落。\n夏叶食多银瓮薄，待得女缫渠已着。\n懒妇儿，听禽言，一步落人后，百步输人先。\n秋风寒，衣衫单。",
        "dynasty": "宋",
        "collection_info": null
    },
    {
        "title": "提胡卢",
        "author": "邵定翁",
        "content": "提胡卢，既不挂于寂静之邱墟，又不浮之汗漫之江湖。\n又不持之骑龙雨八区，胡为唤人挈之登酒垆。\n桀纣以烟莽其都，李杜以风沙厥躯。\n前人醉倒后人扶，万世一醉何年苏。\n矧今斗米抵斗珠，方坊刊章禁私壶。\n杖头有金何处沽，何况杖头金又无。\n我瓦盆，三年枯，借姑胡卢復我姑，请姑提取湘江水，去饮三闾楚大夫。",
        "dynasty": "宋",
        "collection_info": null
    },
    {
        "title": "婆餠焦",
        "author": "邵定翁",
        "content": "婆餠焦，罪在妾，妾不能家家道缺。\n冬裘不完夏粮绝，愁得鬓成雪。\n朝看婆鬓兮眼滴血，暮思婆鬓兮心刮铁。\n草枯东风吹不活，妾哀事姑无岁月。\n行人误听贱妾言，谓鬓殊不然，婆鬓不復玄。\n偶焦一餠尚可煎，别煎好餠供婆餐。\n餠焦自择饤下盘，留取来年补漏天。",
        "dynasty": "宋",
        "collection_info": null
    },
    {
        "title": "脱却布袴",
        "author": "邵定翁",
        "content": "前年粜麦得疋布，糠妻一衫侬两袴。\n去年县公索浇赋，剥袴贳钱寄官库。\n一袴着穿两膝露，餮虱爷孙浩无数。\n昨朝作劳汗如珠，脱挂田头老桑树。\n仓茫失收红日暮，偷郎不惜持将去。\n脱袴儿，谢汝说，老夫颇亦知时节，无奈吾袴无可脱。",
        "dynasty": "宋",
        "collection_info": null
    },
    {
        "title": "姑恶",
        "author": "邵定翁",
        "content": "姑恶，姑恶。\n姑不恶，新妇恶。\n不闻姑声駡妇错，但闻妇声数姑虐。\n汝夫汝夫汝所严，汝姑又如天之天。\n高高在上胡可言，纵有可言当自冤。\n以天感天天自还，姜妇愈敬姑復怜。\n胡愤而死鱼龙渊，至今谇语春风前。\n姑恶鸟，家私休与外人道。\n道与外人人转疑，去妇何尝说姑好。",
        "dynasty": "宋",
        "collection_info": null
    },
    {
        "title": "吕望非熊",
        "author": "邵定翁",
        "content": "吕望非熊，□□□伯与太公。\n千千岁，无此逢。\n使伯蚤而出猎兮，公方沽酒之匆匆。\n使伯迟而出猎兮，公已埋骨乎东海之东。\n潦倒龙钟，齿豁头童。\n谁知而韬略胸，谁知而干戈功。\n邂逅一笑芦花中，未语肝膈先玲珑。\n望杀我家白头翁，我车辘辘公我同，盍归乎来造我丰。\n公亦当哀人命穷，霜髯一掀许之从。\n毕郢宰木悲我风，嗟嗟往事随飞鸿。\n宇宙飘忽未有终，波涛汹涌愁拍空。\n鸥边多少閒英雄，黄馘着书钓夕红。\n夜半梦起搥蛟龙，岂不欲往烟雾重，西山日断无来踪。\n伯之来兮民之福，伯不来兮公何哭。\n鲈鱼肥，莼菜熟。",
        "dynasty": "宋",
        "collection_info": null
    },
    {
        "title": "锦镜池",
        "author": "汪灏",
        "content": "谁遣青铜一片悬，万山如洗息沦涟。\n过云不碍东西岫，明月能涵上下天。\n影合野棠鱼自避，光分水荇鹭相鲜。\n临流我亦忘归兴，晴翠扑人生紫烟。",
        "dynasty": "宋",
        "collection_info": null
    },
    {
        "title": "示故人",
        "author": "杜浚之",
        "content": "在家同匏繫，游子似箨飞。\n昔分参与商，今作埙与箎。\n感子意气殊，顾我齿髮非。\n茅屋正萧萧，野花亦离离。\n无酒水可饮，无饭黍可炊。\n杲杲看朝阳，连连弄夕晖。\n男儿重交好，雪霜以为期。",
        "dynasty": "宋",
        "collection_info": null
    },
    {
        "title": "述志",
        "author": "杜浚之",
        "content": "宁往百里步，曲木不可息。\n宁忍三日饥，邪蒿不可食。\n虽云食息顷，便分淑与慝。\n志士当暮年，闻道转历历。\n要使此一身，如琢復如涤。\n整冠与纳履，微嫌费疏剔。\n未若瓜李地，绝不见吾迹。",
        "dynasty": "宋",
        "collection_info": null
    },
    {
        "title": "书警",
        "author": "杜浚之",
        "content": "食李弗嫌苦，食梅弗嫌酸。\n不为身所累，且从心所安。\n吾分固云薄，吾志亦非单。\n静看如山祸，差之一念閒。\n所得甚眇眇，所丧已漫漫。\n百年修不足，一朝容易残。\n虽处四壁立，如享万钟宽。\n静坐明月窟，濯足清风滩。",
        "dynasty": "宋",
        "collection_info": null
    },
    {
        "title": "春日携客游武夷",
        "author": "詹本",
        "content": "山脚健枝梧，百里插苍峭。\n粼粼石可把，曙色坐远钓。\n风水真笙竽，历落太古调。\n衣冠带莽苍，山鬼惊二妙。\n云月正忘年，花鸟更索笑。\n迴船翠凌乱，吾道付长啸。",
        "dynasty": "宋",
        "collection_info": null
    },
    {
        "title": "閒中",
        "author": "詹本",
        "content": "万事问不知，山中一樽酒。\n扫石坐松风，绿阴满巾袖。",
        "dynasty": "宋",
        "collection_info": null
    },
    {
        "title": "宿天台",
        "author": "詹本",
        "content": "风泉隔西屋，独夜寒自生。\n开窗失山色，白云压前楹。\n累尽得潇洒，去住俱不惊。\n鼻息答僧钟，霜露入残更。",
        "dynasty": "宋",
        "collection_info": null
    },
    {
        "title": "池鱼",
        "author": "祝庆夫",
        "content": "方池如鑑碧溶溶，锦鲤游扬逐浪中。\n竚看三春烟水暖，好观一跃化神龙。",
        "dynasty": "宋",
        "collection_info": null
    },
    {
        "title": "庭竹",
        "author": "祝庆夫",
        "content": "庭前修竹长琅玕，任是隆冬不畏寒。\n戛玉筛金承雨露，亭亭青翠拂云端。",
        "dynasty": "宋",
        "collection_info": null
    },
    {
        "title": "句",
        "author": "祝庆夫",
        "content": "冰雪凝难解，风云庆有时。",
        "dynasty": "宋",
        "collection_info": null
    },
    {
        "title": "题浯溪  其一",
        "author": "李佑孙",
        "content": "明皇何以致颠危，林甫国忠成祸基。\n妃子良心犹不悟，此机惟有九龄知。",
        "dynasty": "宋",
        "collection_info": null
    },
    {
        "title": "题浯溪  其二",
        "author": "李佑孙",
        "content": "浯溪崖石与天齐，两刻中兴大业碑。\n北向几多垂白叟，百年不见汉官仪。",
        "dynasty": "宋",
        "collection_info": null
    },
    {
        "title": "句  其一",
        "author": "曹良史",
        "content": "云生画佛壁，叶落病僧房。",
        "dynasty": "宋",
        "collection_info": null
    },
    {
        "title": "句  其二",
        "author": "曹良史",
        "content": "闲来闭门处，认得读书声。",
        "dynasty": "宋",
        "collection_info": null
    },
    {
        "title": "句  其三",
        "author": "曹良史",
        "content": "深树月昏神火出，断烟雪霁猎人回。",
        "dynasty": "宋",
        "collection_info": null
    },
    {
        "title": "句  其四",
        "author": "曹良史",
        "content": "墙围败屋知无主，风响荒林似有人。",
        "dynasty": "宋",
        "collection_info": null
    },
    {
        "title": "句  其五",
        "author": "曹良史",
        "content": "驾犊渡溪水，夕阳满田畈。",
        "dynasty": "宋",
        "collection_info": null
    },
    {
        "title": "题沈知丞园",
        "author": "壶弢",
        "content": "曲径芳塘百亩园，更无烦暑碍风烟。\n留春庭院花如锦，迎月楼台柳舞绵。\n邺架插书金屋底，秦筝度曲绿衣前。\n主人宴罢归来晚，银烛高烧月午天。",
        "dynasty": "宋",
        "collection_info": null
    },
    {
        "title": "刻石",
        "author": "欧阳庆甫",
        "content": "地僻人稀能几家，清泉漱玉石欹斜。\n客来访我惭无具，洗甑炊香更点茶。",
        "dynasty": "宋",
        "collection_info": null
    },
    {
        "title": "大安舖",
        "author": "魏梅我",
        "content": "又望前村里，深溪快渡槎。\n牛羊半山坞，鷄犬几人家。",
        "dynasty": "宋",
        "collection_info": null
    },
    {
        "title": "界牌舖",
        "author": "彭九成",
        "content": "地僻人家早掩关，行人忙逐暮鸦还。\n急风花落隔墙树，暗雨乌啼何处山。",
        "dynasty": "宋",
        "collection_info": null
    },
    {
        "title": "新阳舖",
        "author": "江梅",
        "content": "梅花篱落菜花畦，春水平田酿燕泥。\n健事老翁头雪白，一簑烟雨自扶犁。",
        "dynasty": "宋",
        "collection_info": null
    },
    {
        "title": "举富舖",
        "author": "安鏖",
        "content": "漠漠烟横草树青，依稀风景似兰亭。\n小桥疏竹人沽酒，曲径落花僧掩扃。",
        "dynasty": "宋",
        "collection_info": null
    },
    {
        "title": "干溪舖",
        "author": "李次渊",
        "content": "芦芽抽尽柳花黄，水满田头未插秧。\n客裏不知春事晚，举头惊见楝花香。",
        "dynasty": "宋",
        "collection_info": null
    },
    {
        "title": "分水舖",
        "author": "李次渊",
        "content": "青山北去连吴会，绿水东流到八闽。\n何必此中分界限，普天率土尽王臣。",
        "dynasty": "宋",
        "collection_info": null
    },
    {
        "title": "杨庄舖",
        "author": "彭可轩",
        "content": "芳草迢迢去路，垂杨脉脉长亭。\n野渡半篙水碧，斜阳数点山青。",
        "dynasty": "宋",
        "collection_info": null
    },
    {
        "title": "望仙舖",
        "author": "梅癯兵",
        "content": "一叟搜盆妇絮羹，喜闻官至出相迎。\n两三家自为邻里，一半田皆无主名。",
        "dynasty": "宋",
        "collection_info": null
    },
    {
        "title": "兴田舖",
        "author": "范云山",
        "content": "曲坡行尽处，鸡犬两三家。\n十里长亭路，青山道正赊。",
        "dynasty": "宋",
        "collection_info": null
    },
    {
        "title": "黄亭舖",
        "author": "翁汝正",
        "content": "落日荒荒下远芜，市桥官柳绿扶疏。\n沙头一霎腥风起，沽酒老翁来卖鱼。",
        "dynasty": "宋",
        "collection_info": null
    },
    {
        "title": "梅溪舖",
        "author": "翁赐坡",
        "content": "村北村南春水，山前山后人家。\n夜来何处飞雨，流出碧桃数花。",
        "dynasty": "宋",
        "collection_info": null
    },
    {
        "title": "题壁",
        "author": "罗浮狂客",
        "content": "云意不知沧海，春光欲上翠微。\n人间一堕千劫，犹爱梅花未归。",
        "dynasty": "宋",
        "collection_info": null
    },
    {
        "title": "却聘",
        "author": "梅国淳",
        "content": "野人不惯服冠裳，散髮披襟兴味长。\n他日麒麟应有楦，愿留苏武牧羝羊。",
        "dynasty": "宋",
        "collection_info": null
    },
    {
        "title": "诗一首",
        "author": "黄濴",
        "content": "半浓半淡四山景，快雨快晴三月雷。\n桥影不随流水去，渔歌偏带夕阳来。",
        "dynasty": "宋",
        "collection_info": null
    },
    {
        "title": "题郑介夫祠",
        "author": "黄濴",
        "content": "当年不作南行客，他日应无北狩人。\n官似虱微言许大，肉如蚁饱道方伸。",
        "dynasty": "宋",
        "collection_info": null
    },
    {
        "title": "春秋赞",
        "author": "宋度宗",
        "content": "微显阐幽，三体五例。\n严乎成言，褒贬一字。",
        "dynasty": "宋",
        "collection_info": null
    },
    {
        "title": "周礼赞",
        "author": "宋度宗",
        "content": "肇建六典，条章焕明。\n万世之则，太平之基。",
        "dynasty": "宋",
        "collection_info": null
    },
    {
        "title": "日新",
        "author": "宋度宗",
        "content": "大哉盘铭，日新其德。\n一盟一思，惟汤是则。",
        "dynasty": "宋",
        "collection_info": null
    },
    {
        "title": "自警  其一",
        "author": "宋度宗",
        "content": "孳孳为善，无怠讲习。\n心思唐虞，圣道可入。",
        "dynasty": "宋",
        "collection_info": null
    },
    {
        "title": "自警  其二",
        "author": "宋度宗",
        "content": "私既克，理是从。\n中则正，公则平。\n操则存，德日新。",
        "dynasty": "宋",
        "collection_info": null
    },
    {
        "title": "离卦赞",
        "author": "宋度宗",
        "content": "日月丽天，德备中正。\n明以继明，圣而益圣。",
        "dynasty": "宋",
        "collection_info": null
    },
    {
        "title": "艮卦赞",
        "author": "宋度宗",
        "content": "兼山曰艮，德在知止。\n君子体之，思不出位。",
        "dynasty": "宋",
        "collection_info": null
    },
    {
        "title": "晚望",
        "author": "宋度宗",
        "content": "鸥鹭归烟渚，秋江挟晚晴。\n老渔闲舣艇，坐待月华生。",
        "dynasty": "宋",
        "collection_info": null
    },
    {
        "title": "赏春",
        "author": "宋度宗",
        "content": "珠帘翠幕千门晓，丽日和风万国春。\n乍雨乍晴虽莫测，无非天地发生仁。",
        "dynasty": "宋",
        "collection_info": null
    },
    {
        "title": "社日雨",
        "author": "宋度宗",
        "content": "风催社日雨霏雰，处处鸡豚乐祀神。\n见说丰年于此卜，不妨垫湿社翁巾。",
        "dynasty": "宋",
        "collection_info": null
    },
    {
        "title": "新凉",
        "author": "宋度宗",
        "content": "新凉灯火又相亲，遍阅羣书不厌勤。\n缓视微吟真乐处，那知宫漏夜将分。",
        "dynasty": "宋",
        "collection_info": null
    },
    {
        "title": "授衣",
        "author": "宋度宗",
        "content": "从来人事顺天时，九月纔更即授衣。\n可笑索裘临岁晚，履霜犹自未知几。",
        "dynasty": "宋",
        "collection_info": null
    },
    {
        "title": "桂",
        "author": "宋度宗",
        "content": "秋桂庭前霁影凉，万重深翠护深黄。\n恭迎两殿临清赏，寿斚浓浮月殿香。",
        "dynasty": "宋",
        "collection_info": null
    },
    {
        "title": "恭和御制赐牟子才韵",
        "author": "宋度宗",
        "content": "视草词臣地位高，玉堂深夜许焚膏。\n文华瑞世呈仪凤，顾问承恩直禁鳌。\n喜有奇才追宋轼，光膺圣制胜唐绹。\n重修盛典熙朝事，千古青编记宠褒。",
        "dynasty": "宋",
        "collection_info": null
    },
    {
        "title": "题诸色扇  其一",
        "author": "宋度宗",
        "content": "履霜知地冻，赏雪念民寒。\n山岚迷晓月，海浪起晴云。\n鹭起莲边晓，鸥栖蓼外凉。\n西风欹翠盖，晓露浥红裳。\n艷红酣霁圃，冷翠媚秋池。\n声幽梧叶雨，香冷菊花风。\n院子供新茗，园丁献异花。",
        "dynasty": "宋",
        "collection_info": null
    },
    {
        "title": "题诸色扇  其二",
        "author": "宋度宗",
        "content": "秾华照水澄秋静，冷艷欺风醉露凉。\n一枝翠叶凝秋色，万粟金英喷古香。\n月筛秾影虚窗静，秋染繁英净几香。\n千叶喜容迎晓日，万铃黄色映朝霞。\n日丽柳塘鶑语滑，雨收桃岸燕飞忙。",
        "dynasty": "宋",
        "collection_info": null
    },
    {
        "title": "凝华殿帖子",
        "author": "宋度宗",
        "content": "帝德巍巍，温恭允塞。\n心传精微，惟尧是则。",
        "dynasty": "宋",
        "collection_info": null
    },
    {
        "title": "赐陈郁",
        "author": "宋度宗",
        "content": "文窥先汉，诗到盛唐。\n侍余左右，知汝忠良。\n王城虽大如海，政恐一藏而不得藏也。",
        "dynasty": "宋",
        "collection_info": null
    },
    {
        "title": "进圣训",
        "author": "宋度宗",
        "content": "宠颁御墨十行新，天锡光华被小臣。\n家学传心当谨守，恩深何以报君亲。",
        "dynasty": "宋",
        "collection_info": null
    },
    {
        "title": "赐状元张镇孙以下诗",
        "author": "宋度宗",
        "content": "临轩再策岂虚文，要语诒谋敢弗遵。\n昭格天心惟至敬，封培邦本在深仁。\n详延喜见洋洋对，来誉知为蹇蹇臣。\n始进便当思远到，会须华国有儒珍。",
        "dynasty": "宋",
        "collection_info": null
    },
    {
        "title": "句  其一",
        "author": "宋度宗",
        "content": "归仁由克己，学道在存心。",
        "dynasty": "宋",
        "collection_info": null
    },
    {
        "title": "句  其二",
        "author": "宋度宗",
        "content": "尧舜传心惟以一，禹汤受命本乎中。",
        "dynasty": "宋",
        "collection_info": null
    },
    {
        "title": "送孟和卿平阳寻母",
        "author": "龚孟夔",
        "content": "杜羔念母心最苦，岂意一朝逢泽潞。\n母惊儿貌似乃翁，儿抱母啼泪如雨。\n五十孺慕朱寿昌，刺血写经毛髮苍。\n间关同州晚相见，迎侍亲舆归故乡。\n人生百年一弹指，母恩未报情曷已。\n团圞尊前舞綵衣，大胜世间朱与紫。\n子行万里涉风沙，誓不见母不还家。\n儿今髮落母应老，道旁看者还咨嗟。\n临川孟氏号雍睦，家世来此澶渊族。\n婆娑老慕紫荆花，料想春风依旧绿。",
        "dynasty": "宋",
        "collection_info": null
    },
    {
        "title": "嘲贾似道",
        "author": "刘埙",
        "content": "三百年余历数更，东南万里看昇平。\n黄金台上麒麟阁，混一元勋是贾生。",
        "dynasty": "宋",
        "collection_info": null
    },
    {
        "title": "輓蜀帅张公珏",
        "author": "刘埙",
        "content": "玉垒云浮五十秋，关西虓将勇无俦。\n三吴甑堕犹坚守，八柱唇亡不耐愁。\n泸水捷收劳騕褭，夔门机伏失兜鍪。\n吾君不负吾宁死，遗恨谁怜快敌雠。",
        "dynasty": "宋",
        "collection_info": null
    },
    {
        "title": "輓绵汉简诸公",
        "author": "刘埙",
        "content": "绵汉风酸动杀机，北来铁骑遍驱驰。\n几千里地弓刀运，百万人家骨肉糜。\n鬼哭神号无限恨，蝇蛄蚋嘬有余悲。\n平生食禄何从避，留取香名百世垂。",
        "dynasty": "宋",
        "collection_info": null
    },
    {
        "title": "輓四川制帅陈公",
        "author": "刘埙",
        "content": "狼烟又起锦城边，帅阃谋疏亦可怜。\n先轸元归应有恨，苌宏血化岂无冤。\n百身莫赎谁三酹，一死真成盖万愆。\n遗事如今人不记，纲常犹幸立西川。",
        "dynasty": "宋",
        "collection_info": null
    },
    {
        "title": "补史十忠诗 知潭州湖南安抚使李公芾",
        "author": "刘埙",
        "content": "三已甘退休，十连起迟暮。\n伊谁急求子，流落乃不怒。\n黑云来如山，杀气震平楚。\n恭惟君父命，封疆以身护。\n阖门义不辱，呼卒汝善处。\n飞魂随剑光，自已投火去。\n天泣鬼神愁，地摇山岳仆。\n吾非莒柱厉，敢以死丑主。\n正自常事耳，命义逃安所。\n冲远谁与俦，睢阳有张许。",
        "dynasty": "宋",
        "collection_info": null
    },
    {
        "title": "补史十忠诗 池州通判权州事赵公",
        "author": "刘埙",
        "content": "若人作何状，立节乃殊伟。\n人言此蜀珍，位卑名未起。\n坐分秋浦月，摄此千里寄。\n沙头风色恶，寒城凛弘峙。\n吾闻开关迎，弃遁亦復耻。\n兹惟城郭臣，大义吾知已。\n间道走帛书，洒血别玉季。\n细君绝可人，双飞同一死。\n南八彼男儿，此妇乃如此。\n骨朽香不废，吾诗当清史。",
        "dynasty": "宋",
        "collection_info": null
    },
    {
        "title": "补史十忠诗 丞相都督信国公文公",
        "author": "刘埙",
        "content": "时平辄弃置，事迫甘前驱。\n呜呼忠义臣，匪直科目儒。\n江寒朔吹急，列城同一趋。\n岂不寄便安，纲常乃当扶。\n移檄倡诸镇，奋袂躬援枹。\n川决莫我回，万险栖海隅。\n天乎復不济，道穷竟成俘。\n一死事乃了，吾头任糢糊。\n悠悠讥好名，责人无已夫。\n三衢有魁相，投老作尚书。",
        "dynasty": "宋",
        "collection_info": null
    },
    {
        "title": "补史十忠诗 参政行丞相事陆公秀夫",
        "author": "刘埙",
        "content": "天地无託足，海天同隰光。\n明知復何为，不忍隳三纲。\n祼荐觊少延，讴歌宁远忘。\n或者莒在齐，聊且帝一方。\n竭蹶竟委顿，臣谋非不臧。\n运去天莫留，力尽心弥强。\n终不负吾主，名义天地长。\n怀玺随龙游，举室水中央。\n斯人文华士，乃尔百炼刚。\n机云傥通谱，应羞朝洛阳。",
        "dynasty": "宋",
        "collection_info": null
    },
    {
        "title": "补史十忠诗 前左丞相江文忠公万里弟万顷",
        "author": "刘埙",
        "content": "匡庐云锦屏，鸿儒产其下。\n风神俨如龙，夭矫莫可驾。\n卷怀经济具，婆娑洛中社。\n怪事玉床摇，清昼天忽夜。\n突骑从何来，阴风飘屋瓦。\n大臣义有死，欲避吾不暇。\n庭前环止水，万事付一舍。\n从容友灵均，朝野动悲咤。\n愍章极哀荣，汗简谁记者。\n倘有南熏书，季方足堪亚。",
        "dynasty": "宋",
        "collection_info": null
    },
    {
        "title": "补史十忠诗 江西制置司都统密公侑",
        "author": "刘埙",
        "content": "臣有置身义，岂计官崇卑。\n偏将知死忠，不曰天下奇。\n汉节既披靡，失位趋江西。\n阃帐驻临汝，招徕乐其归。\n雪寒南浦愁，羽檄蕲济师。\n一将奋风虎，鼓行亟飈驰。\n踰岭疾战苦，裹疮呼健儿。\n坐缚膝不屈，伏锧甘如饴。\n小臣禆校耳，职也宜死绥。\n庐州大将在，白首竖降旗。",
        "dynasty": "宋",
        "collection_info": null
    },
    {
        "title": "补史十忠诗 淮东制置使知杨州李公庭芝",
        "author": "刘埙",
        "content": "淮海接风尘，胡乃似铁壁。\n卧护有天人，十载藉福力。\n重来人未老，愁绝事如昔。\n苦战孤城危，痛哭天柱拆。\n梦游三山上，人伦浮海出。\n突围志南征，吾欲重建极。\n天弗鉴臣忠，冥冥堕丛棘。\n先轸面如生，苌弘血化碧。\n臣死谁復知，臣忠终不易。\n一将更大事，嚼舌死駡敌。",
        "dynasty": "宋",
        "collection_info": null
    },
    {
        "title": "补史十忠诗 枢密闽广宣抚使陈公",
        "author": "刘埙",
        "content": "淳熙名宰孙，比德粹如玉。\n决科魁伟英，骎骎廌冠肃。\n䫫田烦谏疏，相嗔俄嗾逐。\n补郡仍免归，黄流已漫陆。\n天族日光薄，力疾支颠覆。\n蹉跎南冠絷，道病死不辱。\n往昔五峰堂，倾盖语跋烛。\n斯人真妙人，哀哉悭厚禄。\n长揖丙辰魁，各天并黄鹄。\n不有二忠存，千古笑科目。",
        "dynasty": "宋",
        "collection_info": null
    },
    {
        "title": "补史十忠诗 少傅枢密使张公世杰",
        "author": "刘埙",
        "content": "士有守节死，岂以责武夫。\n武夫尚能奇，消得银管书。\n何许熊虎英，铁面美髯鬚。\n护寒久枕戈，赴难甘殒躯。\n金山定活着，志愿嗟违初。\n江心集羣策，炎精回一嘘。\n间关瘴海岭，万死存赵孤。\n时也可奈何，北风散樯乌。\n漂漂竟何之，无乃膏鲸鱼。\n渭滨多贵将，反笑斯人迂。",
        "dynasty": "宋",
        "collection_info": null
    },
    {
        "title": "补史十忠诗 四川制置使知重庆府张公珏",
        "author": "刘埙",
        "content": "坤维拓提封，形胜古天府。\n血战五十秋，零落余八柱。\n江南传箭急，谁暇此回顾。\n落日古渝城，杖钺乃甚武。\n天东甑虽堕，吾自强支拄。\n渡泸躬讨逆，归来战弥苦。\n萧条下夔门，机穽伏中路。\n咄咄快敌仇，谁欤掩坏土。\n哀哉关西雄，国亡犹不负。\n同时督军将，腰金插双虎。",
        "dynasty": "宋",
        "collection_info": null
    },
    {
        "title": "句  其一",
        "author": "刘埙",
        "content": "羽纛金章映坐狨。",
        "dynasty": "宋",
        "collection_info": null
    },
    {
        "title": "句  其二",
        "author": "刘埙",
        "content": "水绕桃源堤上下，花迷金谷路高低。",
        "dynasty": "宋",
        "collection_info": null
    },
    {
        "title": "游仙华山",
        "author": "方凤",
        "content": "仙华矗万仞，我乃庐其东。\n日夕与山对，今兹踏玲珑。\n起左信奔鹿，当前任啼狨。\n大啸崖石裂，一览天宇空。\n苍松饱风雨，绝壁挂老龙。\n樵斧不得睨，抚根憩吾躬。\n邈哉轩辕氏，问道由崆峒。\n龙髯一以远，千载悲遗弓。\n犹传少女灵，炼玉于焉宫。\n山林重帝胄，香火明民衷。\n我来重怀古，揽涕临西风。\n何当刺飞流，一洗磊磈胸。",
        "dynasty": "宋",
        "collection_info": null
    },
    {
        "title": "游宝掌山寺",
        "author": "方凤",
        "content": "兹辰欲有适，轩车偶来骎。\n劚苔北村南，荒竹晴窗阴。\n接语未及久，相邀指丛林。\n涧行任诘曲，岩眺经嵚崟。\n于时春早暄，生意见草心。\n红紫寂未动，万山苍翠深。\n伊予夙好游，忽忽老见侵。\n孤兴尚衡霍，遐思或巫黔。\n况此近居里，而能盍朋簪。\n裂石发悲啸，沿流引清斟。\n扪萝復忘疲，古洞穷幽寻。\n岂无声利痼，见笑山水淫。\n人生本来浮，世故未易任。\n藓崖拂前题，俛仰已昔今。\n我法姑用我，睠言属同襟。",
        "dynasty": "宋",
        "collection_info": null
    },
    {
        "title": "寄柳道传黄晋卿两生  其一",
        "author": "方凤",
        "content": "大火且西逝，赫曦讵能为。\n丛竹覆孤馆，绿阴相蔽亏。\n人散众喧寂，独鸟嘤鸣随。\n想见探讨余，层层发新知。\n傥不鄙朽拙，勉哉勤相遗。",
        "dynasty": "宋",
        "collection_info": null
    },
    {
        "title": "寄柳道传黄晋卿两生  其二",
        "author": "方凤",
        "content": "太璞散已久，鸿甄疑未均。\n惟有砥砺志，搜剥得其纯。\n勿以珪璋质，顽石置勿陈。\n君揽国香蕊，每与荆棘邻。\n荆棘岂不刺，反以扬素尘。",
        "dynasty": "宋",
        "collection_info": null
    },
    {
        "title": "寄柳道传黄晋卿两生  其三",
        "author": "方凤",
        "content": "盈盈黄菊丛，栽培费时日。\n依依五丝瓜，引蔓墙篱出。\n于今想新花，于今长秋实。\n花实岂不时，灌溉尚期密。\n毋令根荄伤，委弃等藜蒺。",
        "dynasty": "宋",
        "collection_info": null
    },
    {
        "title": "寄柳道传黄晋卿两生  其四",
        "author": "方凤",
        "content": "新秋凉气发，松籁调于喁。\n山房良静閴，文史淡足娱。\n吾心太虚廓，傥然万象俱。\n大观物物齐，何事分贤愚。\n遐哉金兰契，聊用布区区。",
        "dynasty": "宋",
        "collection_info": null
    },
    {
        "title": "怀龚山人圣予",
        "author": "方凤",
        "content": "西北有杰阁，岧峣切云天。\n绮窗通四望，绰约流苏悬。\n中有绝代人，端居方盛年。\n被服既殊众，容采亦鲜妍。\n瑶床置宝瑟，玉轸朱丝絃。\n有时扬妙指，泠泠宫商传。\n曲终恣仰俯，託契轩农先。\n靡曼谐里耳，大雅谁能怜。\n我欲往从者，淮海生寒烟。",
        "dynasty": "宋",
        "collection_info": null
    },
    {
        "title": "药壶山寺步师远上人韵",
        "author": "方凤",
        "content": "旭日耀禅林，曈眬晃虚室。\n观心得无为，颇觉诗思逸。\n得句祈疾书，振衣陡焉失。\n持此证空空，一笑堕不律。",
        "dynasty": "宋",
        "collection_info": null
    },
    {
        "title": "寄仇仁近",
        "author": "方凤",
        "content": "忆昔三浙湄，匆遽买舟诀。\n大海涨波涛，排空银浪掣。\n时方逢杪秋，凉风正凄绝。\n况復婴沈疴，残喘一身孑。\n落日古渡横，牵衣各呜咽。\n尚期营归余，旋泛山阴雪。\n讵料人事迁，芳春竟五阅。\n宁无双鲤鱼，寒温叙曲折。\n顾兹悲愤衷，未足陈一切。\n阶前金凤花，当车行復辍。\n阁上西湖光，可似旧澄澈。",
        "dynasty": "宋",
        "collection_info": null
    },
    {
        "title": "重阳对菊得菊字",
        "author": "方凤",
        "content": "怀哉止所翁，与我几觞菊。\n方当旧节来，已作秋原哭。\n会葬有远朋，风雨此淹宿。\n佳儿敬父执，姻友更敦睦。\n投辖不愧遵，设醴仍为穆。\n其如插萸遍，不见而翁独。\n悲欢今昨筵，还往东西毂。\n回首试长望，依依但云木。",
        "dynasty": "宋",
        "collection_info": null
    },
    {
        "title": "题郑氏义门",
        "author": "方凤",
        "content": "人爱渭水清，毕竟河流浑。\n不知黄虞世，何处觅旌门。\n旌门纵百世，岂能外彝伦。\n祇因风气漓，遂表为义民。\n麟溪有寒泉，西流类拖绅。\n泉声徧塞耳，乱却牝鸡晨。\n夜帐泼烟黑，秋缸吐火红。\n六世孝友家，元属书声中。\n烂银铺作榜，绰楔何崔崔。\n户神似相语，莫遣阿奴来。\n人心一遭蛊，五官皆作魔。\n不赓斯干诗，却听燃萁歌。\n兄弟本一气，为利分汝尔。\n借问嗜利人，千载得不死。\n鸱鸮巢满林，何地不感恻。\n若非慈乌啼，血泪收不得。\n我身亲乃有，况此身外物。\n世人果何思，肝胆每相贼。\n当年朱两轓，回首血在颐。\n争如义门鬼，千载不馁而。\n何人非杨椿，如椿能几人。\n祇缘本心死，所以有缁磷。\n大树大十围，枝叶日敷蕃。\n愿培百尺土，庇此千岁根。",
        "dynasty": "宋",
        "collection_info": null
    },
    {
        "title": "哭陆丞相秀夫",
        "author": "方凤",
        "content": "祚微方拥幼，势极尚扶颠。\n鳌背舟中国，龙胡水底天。\n巩存周已晚，蜀尽汉无年。\n独有丹心皎，长依海日悬。",
        "dynasty": "宋",
        "collection_info": null
    },
    {
        "title": "咏霜叶寄皋羽善父",
        "author": "方凤",
        "content": "秋尽吴江道，丹枫树树奇。\n叶为诗者色，霜乃画之师。\n望似醉乡近，疑犹花事迟。\n停云俄在念，倚杖未归时。",
        "dynasty": "宋",
        "collection_info": null
    },
    {
        "title": "北山道中",
        "author": "方凤",
        "content": "拂衣去城市，信步踏晴泥。\n草意春风蚤，松阴野日西。\n语长忘路远，行近觉山低。\n更欲迟来此，穿林听鸟啼。",
        "dynasty": "宋",
        "collection_info": null
    },
    {
        "title": "西鹿田寺听雨",
        "author": "方凤",
        "content": "禅栖投倦客，山雨起更阑。\n窗叶散幽响，石林生峭寒。\n洞深犹暗瀑，江远忽飞湍。\n想像云萝外，应宜晓色看。",
        "dynasty": "宋",
        "collection_info": null
    },
    {
        "title": "同胡汲仲兄弟登香远楼",
        "author": "方凤",
        "content": "策杖探幽胜，同登况二难。\n江山双极目，宇宙一凭栏。\n春色啼鶑破，孤城拥浪寒。\n遥遥烟霭裏，犹作故宫看。",
        "dynasty": "宋",
        "collection_info": null
    },
    {
        "title": "东瓯雪中山茶盛开",
        "author": "方凤",
        "content": "海色连蓬岛，同云一望迷。\n寒花空故故，醉酒只悽悽。\n卜世无三兆，伤心有五噫。\n仲宣楼上赋，愁绝不堪题。",
        "dynasty": "宋",
        "collection_info": null
    },
    {
        "title": "答仇仁近",
        "author": "方凤",
        "content": "城郭相过懒，山房翳薜萝。\n谷当嘉客遯，阿称硕人薖。\n竹径鸣驺断，芝坛野鹿多。\n松风云壑冷，扫石待狂歌。",
        "dynasty": "宋",
        "collection_info": null
    },
    {
        "title": "呈皋羽",
        "author": "方凤",
        "content": "依依莲社客，斗酒共相酬。\n臭味语中得，荣名杯上浮。\n世情余百变，吾道合千秋。\n肯信张平子，穷居但四愁。",
        "dynasty": "宋",
        "collection_info": null
    },
    {
        "title": "寄吴善父",
        "author": "方凤",
        "content": "啧啧不得意，兴怀偏为君。\n犹为乞米帖，不作送穷文。\n纵酒长违俗，挥毫自出羣。\n相思今夜雨，滴沥未堪闻。",
        "dynasty": "宋",
        "collection_info": null
    },
    {
        "title": "次陈浦泉教授渡江韵",
        "author": "方凤",
        "content": "笑拂湖亭柳，春归客亦归。\n塔云连岫暗，颿雨绝江飞。\n老觉游非壮，癯应遯却肥。\n有诗充古锦，尚不愧林扉。",
        "dynasty": "宋",
        "collection_info": null
    },
    {
        "title": "宿保安寺",
        "author": "方凤",
        "content": "扪萝山径迥，流水石桥分。\n一雨过秋寺，千峰生暮云。\n望穷迷野色，沙远见鸥羣。\n烟霭苍茫外，寥寥清磬闻。",
        "dynasty": "宋",
        "collection_info": null
    },
    {
        "title": "八月十四寿吴良贵",
        "author": "方凤",
        "content": "四十强而仕，斯言着礼经。\n抟鹏宜运海，振鹭且充庭。\n后夜中秋月，今朝南极星。\n耄夫频献酢，留眼看袍青。",
        "dynasty": "宋",
        "collection_info": null
    },
    {
        "title": "哭余之张教授",
        "author": "方凤",
        "content": "吾怜张仲蔚，青草少人行。\n晓帐萤犹湿，空山鹤自惊。\n徒余八斗望，谁筑五言城。\n莽莽孤村外，王孙挂剑情。",
        "dynasty": "宋",
        "collection_info": null
    },
    {
        "title": "和张子良",
        "author": "方凤",
        "content": "寤寐溪山好，相过不厌频。\n诗留曾宿客，月照乍归人。\n率尔呼盘粲，凭谁辨主宾。\n未须陈咫尺，高谊总秋旻。",
        "dynasty": "宋",
        "collection_info": null
    },
    {
        "title": "书示同志",
        "author": "方凤",
        "content": "尚觉浮名累，樵渔寄此身。\n寻盟潜勖德，证业喜知新。\n气谊生无间，文章合有神。\n毋徒涉城市，出处任风尘。",
        "dynasty": "宋",
        "collection_info": null
    },
    {
        "title": "赠乐閒居士",
        "author": "方凤",
        "content": "市远尘嚣隔，神閒幽事并。\n埽花怜竹影，煮茗讶松声。\n月与诗如约，琴将鹤互赓。\n冷香生碧落，秋梦不胜清。",
        "dynasty": "宋",
        "collection_info": null
    },
    {
        "title": "重阳明日得日字",
        "author": "方凤",
        "content": "浮生聚尘轻，流景飞羽疾。\n故人已新阡，旧雨又今日。\n不惜酒饮狂，且须诗缚律。\n一笑復掀髯，天地何终毕。",
        "dynasty": "宋",
        "collection_info": null
    },
    {
        "title": "仙华招隠",
        "author": "方凤",
        "content": "轩后悲苍剑，神娥下玉霄。\n攀髯初失梦，遗蜕尚凌歊。\n碧堕升棺影，青分产柱苗。\n山精依鹿竹，天雨湿鷄翘。\n有约成孤愤，无人重久要。\n豢龙因姓氏，使鹤误轩轺。\n冉冉将终老，冥冥不可招。\n无书寄青雀，有恨在中条。",
        "dynasty": "宋",
        "collection_info": null
    },
    {
        "title": "忆同张子长游北山诸名胜",
        "author": "方凤",
        "content": "昔与张公子，翩翩访赤松。\n重来踰两纪，独去宿孤峰。\n古木苍陂映，禅房侧径通。\n夕阴千嶂黑，人静一灯红。\n幸及轩车会，宁辞杖屦从。\n相看如梦寐，健步愧儿童。\n春尽山仍好，林深涧忽穷。\n天低时堕雨，寺远偶闻钟。\n弔古田无鹿，探奇洞有龙。\n幽寻穿䆗窱，高步蹋玲珑。\n灵草多成药，疏篁不作丛。\n岚光疑晻暧，野色在空蒙。\n下瞰疑无底，言旋復向东。\n岩阿依断础，烟嶂落飞淙。\n细路缘苔磴，危桥跨石谼。\n泉依山曲曲，云与树重重。\n巨剎标名岳，穹垣护亩宫。\n倚栏斜日下，入室老僧逢。\n零落螭头墨，荒凉马鬣封。\n不才持薄禄，终古愧高风。\n弛担云关裏，传觞雪峡中。\n追随寻道侣，述作付文雄。\n急景真流电，浮生尚转蓬。\n后期观岁晏，来往意憧憧。",
        "dynasty": "宋",
        "collection_info": null
    },
    {
        "title": "仙华山采茶诗",
        "author": "方凤",
        "content": "轩娥遗瑞草，仙掌撑何年。\n苗蕊矗空壁，殊根蟠远天。\n蒙头莫可劚，垂脚或争传。\n冉冉雪霜饱，亭亭风日蠲。\n危哉梯鸟道，允矣获龙涎。\n丛蘗杂丹鼎，湿云伴玉延。\n香真千里擅，苞结三生缘。\n夜荚抽雷后，春焙贡社前。\n一鎗滴瀼露，片碾捣和烟。\n碧涧规模绝，洪州气味悬。\n滑甘矜紫笋，幽馥讶青莲。\n既拣兔毫点，应添蟹眼煎。\n松涛生远韵，风致想真筌。\n七椀赓仝咏，三篇继羽编。\n醉乡已失路，摩室将逃禅。\n服食益人寿，何当煮汞铅。",
        "dynasty": "宋",
        "collection_info": null
    },
    {
        "title": "八景胜概 华柱丹光",
        "author": "方凤",
        "content": "何年撑空荒，截置珊瑚树。\n长日灿朝霞，芙蕖挹新露。",
        "dynasty": "宋",
        "collection_info": null
    },
    {
        "title": "八景胜概 仙坛灵草",
        "author": "方凤",
        "content": "葳蕤不记名，绝壁挂缕缕。\n果否垂衣年，丝麻绩蠭午。",
        "dynasty": "宋",
        "collection_info": null
    },
    {
        "title": "八景胜概 中峰啸月",
        "author": "方凤",
        "content": "纵身尝决云，山月此晶皎。\n疑是七还丹，邠盼吐物表。",
        "dynasty": "宋",
        "collection_info": null
    },
    {
        "title": "八景胜概 深穴嘘风",
        "author": "方凤",
        "content": "草木何丰彤，悬崖护丹穴。\n相传通鼎湖，深窈吹寒冽。",
        "dynasty": "宋",
        "collection_info": null
    },
    {
        "title": "八景胜概 剑峡迟鸾",
        "author": "方凤",
        "content": "峡中候帝子，青鸟空徘徊。\n搔首叩玄律，何当化鹤来。",
        "dynasty": "宋",
        "collection_info": null
    },
    {
        "title": "八景胜概 卦尖望鼎",
        "author": "方凤",
        "content": "遥岑谁画卦，置此荆山鼎。\n乍可姹女飞，千秋觇溟涬。",
        "dynasty": "宋",
        "collection_info": null
    },
    {
        "title": "八景胜概 药壶闪影",
        "author": "方凤",
        "content": "紫车贮药壶，日夕发光怪。\n不道洞府深，翻嫌八荒隘。",
        "dynasty": "宋",
        "collection_info": null
    },
    {
        "title": "八景胜概 龙门飞瀑",
        "author": "方凤",
        "content": "飞雪溅𥓂砑，流云当面起。\n邂逅绿毛仙，临流同洗髓。",
        "dynasty": "宋",
        "collection_info": null
    },
    {
        "title": "三洞",
        "author": "方凤",
        "content": "金华北山三洞天，垂髫欲往今华颠。\n春风吹衣雨洗屐，瘦筇忽拄苍山烟。\n山高地平走幽涧，根络石上森楠楩。\n步从飞桥瞰石洞，崖色阅世知几年。\n风痕雾迹化异物，龙首昂左尾右旋。\n就中暗穴如蟆颐，急水泻碧鸣娲絃。\n遡流束炬照徒涉，肩背擦石行拳挛。\n水穷路夷内景得，以炬交烛穷幽玄。\n细纹蹙波涌浪接，皓彩凝雪飞霜鲜。\n大为狮子虎犀象，琐碎亦復蜂屯然。\n蜿蜒双蟠角尾具，一一玉爪拏苍坚。\n穹龟负甲色深墨，长蛇白质相萦缠。\n钟能钟声鼓能鼓，不假枞簴知谁悬。\n直櫺斜槛藏湢室，短畦长町移原田。\n青云白霓五色霞，笑画败絮留丹铅。\n中途经过最深窅，伏身低眺洞口泉。\n空明一线隔远见，秋蟾浴海光婵娟。\n左岩袈衣颇横亘，迭摺众皱垂蹁跹。\n自余神怪不可极，似凿非凿镌非镌。\n出登山腰叩中洞，外视石井闻潺潺。\n入深踏险思缒绠，长竿揭炬后且先。\n水帘可俯心为悼，到此十九归言遄。\n嗜奇不惮历磊砢，足以目故差轻便。\n翻身却望水帘处，银河天落悬吾前。\n常情疑復下百尺，积水定作神龙渊。\n石干径闢却易进，玉笋拔地修而圆。\n宜为渊处乃为屋，亦或摩藓题新篇。\n同游怪我久未出，笑谓岂欲井底眠。\n林幽风起日已晚，犹睨高洞山之巅。\n薪蒸可买樵我导，不远数里仍攀缘。\n傍从石壁入深坼，如铁户限琼为櫋。\n俨然海相挂珠络，熟视始信非夸传。\n左为朝真正面入，便想笙鹤遨羣仙。\n云霞波涛仙衣裳，奇诡岂必下洞专。\n歘然修梁架岩起，左右苍白龙形全。\n望中极底胜漆黑，双扉隠隠启半边。\n天光一道烛扉内，知此明罅从何穿。\n溜深壁峭不可往，安得插羽如飞鸢。\n嗟余兹游尚牵俗，身所骤历辞难宣。\n但思乞水学坡老，洗眼看字消余年。",
        "dynasty": "宋",
        "collection_info": null
    },
    {
        "title": "与皋羽子善游宝掌山",
        "author": "方凤",
        "content": "宝掌一山何胜绝，老龙千载事已别。\n巉岩怪石峭森列，矫首三洞蹇奇崛。\n不知何年风雷烈，凿开混沌此瞥裂。\n高洞攀缘与天接，栖鹘所巢势嵽嵲。\n隙泉漏滴清且澈，薜萝为衣俨陈设。\n中之洞兮巧融结，四达坦明如我闼。\n低山一洞尤寒泬，铿然谷应合音节。\n共爱孤蝉远林咽，又疑帝子笙歌彻。\n乘风便觉神飞越，落景徘徊就僧榻。\n好向天风更搜抉，相期夜半踏明月。",
        "dynasty": "宋",
        "collection_info": null
    },
    {
        "title": "故宫怨",
        "author": "方凤",
        "content": "白日欲落何王宫，腥云颓树生烈风。\n猕猱几年争聚族，饥蟒狞狰攫人肉。\n熊豨肆毒夜横行，刺蛆刲血多飞鼪。\n萤尻吐燄大如鹜，照见女鬼迎新故。\n寒更鸱吻空哀哀，谁能化鹤还归来。\n山都冶夷总难记，妖狐吹火月堕地。",
        "dynasty": "宋",
        "collection_info": null
    },
    {
        "title": "题光风霁月楼",
        "author": "方凤",
        "content": "人间底处无风月，知用何时最佳绝。\n芳播崇楼淑气浮，影涵古桂清辉发。\n向来雅重无极翁，洒落襟怀与此同。\n去之百世犹彷佛，宛见道貌匡庐中。\n谁题品语黄太史，大书四字紫阳子。\n今从建水得此本，如拾蠙珠捲文绮。\n携归八咏双溪州，晏然直与造化游。\n无边妙处乃萃此，韪矣君家百尺楼。",
        "dynasty": "宋",
        "collection_info": null
    },
    {
        "title": "鸿门讌同皋羽作",
        "author": "方凤",
        "content": "项王重瞳气盖世，叱咤喑哑万夫废。\n交割河山杯酒中，弱肉眈眈恣虎视。\n帐列爪士吞鲸鼍，神锋技击光荡摩。\n中有一人亦拔剑，是楚是汉舞婆娑。\n须臾壮夫拥盾入，怒目而语眦尽裂。\n项王喣妪无一言，楚国孤臣泪流血。\n玉玦何劳再三举，拂衣竟作彭城死。\n沐猴而冠何足云，君看五采成龙文。",
        "dynasty": "宋",
        "collection_info": null
    },
    {
        "title": "上元陈丞相宅观灯有作",
        "author": "方凤",
        "content": "渴龙入夜吼百川，无数鲛珠迸地圆。\n星斗撼天半欲落，五花琪树皆生烟。\n烟灯岂不胜花朵，踏歌何人增坎坷。\n风尘淮北驰羽书，金鼓江城赛灯火。\n君不见狄青宣抚荆湖间，上元张乐晏清班。\n忽然称疾灯未灭，五更已夺昆崙关。",
        "dynasty": "宋",
        "collection_info": null
    },
    {
        "title": "辽西曲",
        "author": "方凤",
        "content": "辽西八月边风急，塞草凝霜刁斗湿。\n旅雁嗷嗷思妇哀，锦机初罢流黄织。\n并州快剪裁作衣，制成千里寄相思。\n巧盘诘曲同心纽，附绣回旋锦字诗。\n诗长字字愁胸臆，纽比连环解难得。\n解难得时君莫谖，啼红认取封时痕。",
        "dynasty": "宋",
        "collection_info": null
    },
    {
        "title": "翠微楼对竹会饮",
        "author": "方凤",
        "content": "缥渺飞楼修竹裏，珠帘半捲清风起。\n月明十二画栏空，美人遥隔湘江水。\n夜深吹彻玉参差，引到丹山綵凤仪。\n还倚仙翁九节杖，翠云深处望安期。\n楚调歌残仍击节，檐外纷纷落苍雪。\n楼头醉卧笑元龙，一片岁寒心似铁。",
        "dynasty": "宋",
        "collection_info": null
    },
    {
        "title": "答柳道传饷笋",
        "author": "方凤",
        "content": "东家鼎烹矜大嚼，西家呼卢赛乳酪。\n肉食那知儒素风，似君臭味将无同。\n知我山斋少白粲，随时易办松花饭。\n佐食投筯毋乃馋，筠笼新掘来幽岩。\n封题遥寄四五尾，歆然解剥出肌理。\n和以芹根及薤芽，酰盐澹着香无涯。\n黄虀脱粟绝滓腻，得此加餐检残笥。\n手把南华读一过，诗思陡涌如春波。\n题箑酬君君莫笑，胸中成竹谐清调。",
        "dynasty": "宋",
        "collection_info": null
    },
    {
        "title": "送吴立夫",
        "author": "方凤",
        "content": "有人储书塞中肠，不能奋发为辞章。\n亦有英姿限时命，坎坷名不登文场。\n吴子妙年即秀颖，隻字过眼终无忘。\n文如翻水溢万斛，昼夜不舍流汤汤。\n于今东南聚隽彦，奭然一发能穿杨。\n二十脱颖客毛遂，名登十九能低昂。\n亦如列宿二十八，有捄天毕施之行。\n况子平生志远游，块坐已能穷八荒。\n从兹北上有历览，径到洪河经吕梁。\n青徐平野望不极，半万里程趋冀方。\n君不见龙门探奇气益壮，文豪千载同翱翔。",
        "dynasty": "宋",
        "collection_info": null
    },
    {
        "title": "北山道中",
        "author": "方凤",
        "content": "起犯春霜一径寒，清游乘兴约吟鞍。\n眼中最恨友朋少，尘外频闻山水宽。\n溪落旧痕枯野埠，树浮空翠湿危栏。\n岩头几处悬冰白，已作羣羊化石看。",
        "dynasty": "宋",
        "collection_info": null
    },
    {
        "title": "客有问金华胜游者以诗叙其概",
        "author": "方凤",
        "content": "赤松上下雨霏微，八咏楼头重拂衣。\n西港晴来汀草长，北岩幽处洞泉飞。\n风敲定磬鹿春过，月满丹台鹤夜归。\n历览因知古词客，盛夸云梦未全非。",
        "dynasty": "宋",
        "collection_info": null
    },
    {
        "title": "吴清翁石桥",
        "author": "方凤",
        "content": "金椎谁奋破山霆，趋石浑疑走六丁。\n间道便须横螮蝀，长竿先已竖蜻蜓。\n济川作略君堪纪，吟雪行藏我欲经。\n领取溪山好风月，更看高架翼然亭。",
        "dynasty": "宋",
        "collection_info": null
    },
    {
        "title": "冒雨渡浦阳江",
        "author": "方凤",
        "content": "痴云千顷压江堧，寂寂篮舆破午烟。\n树杪楼台看近郭，渡头波浪忽滔天。\n舟依曲港难迴楫，径转高陵每得筌。\n谁向龙山夸海国，一声铁笛女墙边。",
        "dynasty": "宋",
        "collection_info": null
    },
    {
        "title": "春日集张元吉兄弟宅",
        "author": "方凤",
        "content": "衔杯不让阮家风，况復阳春白雪融。\n调合西堂琴欲响，情深北海酒难空。\n诗题历历诸名迹，酬和年年几醉翁。\n未尽清狂尚期约，同看灯火月明中。",
        "dynasty": "宋",
        "collection_info": null
    },
    {
        "title": "寄梁隆吉",
        "author": "方凤",
        "content": "羡尔英年早息机，罗衣脱却着荷衣。\n黄醪白酿供吟咏，野史稗官漫是非。\n旧事横看东涧水，新餐谁共北山薇。\n金闺玉树思君甚，采药春华归未归。",
        "dynasty": "宋",
        "collection_info": null
    },
    {
        "title": "读西峰寺壁间诗",
        "author": "方凤",
        "content": "出郭幽探约里程，竹篱小语忽云生。\n寺藏密树磬声得，客染流霞暑气清。\n煮茗每闻松湍落，长苔半与石床平。\n何来老衲吟魂尽，满壁多题世外情。",
        "dynasty": "宋",
        "collection_info": null
    },
    {
        "title": "九日同皋羽子善游白石龙湫用杜老九日蓝田韵",
        "author": "方凤",
        "content": "尘埃隔处地天宽，选胜携觞且笑欢。\n不惜逍遥投杖屐，何妨磅礴解衣冠。\n晴余岚重雨犹落，秋老天高酒易寒。\n世事悠悠双眼外，与君飞瀑醉中看。",
        "dynasty": "宋",
        "collection_info": null
    },
    {
        "title": "止所吴公輓歌辞  其一",
        "author": "方凤",
        "content": "岳岳文豪共识名，归来风月恣弹评。\n竹阶过鹤窥棋局，花院流鶑和乐声。\n灯酌萧閒期郑老，盆歌疏达慕庄生。\n何来排闼绯衣召，天上楼传白玉成。",
        "dynasty": "宋",
        "collection_info": null
    },
    {
        "title": "止所吴公輓歌辞  其二",
        "author": "方凤",
        "content": "倦客囊书栖旧林，如兰交契岁寒心。\n行藏与共盟犹在，生死俄分感独深。\n丧宝可堪埋白璧，知音端合铸黄金。\n茱萸遍插明朝是，回首西风泪满襟。",
        "dynasty": "宋",
        "collection_info": null
    },
    {
        "title": "吴良贵雪中归",
        "author": "方凤",
        "content": "别时黄菊映郊扉，转眼寒风刮毳衣。\n丰瑞正当三白见，修程适自四明归。\n因思水国银兼浪，胜看山乡玉作围。\n老去羊羔总陈迹，坐毡犹喜客堪依。",
        "dynasty": "宋",
        "collection_info": null
    },
    {
        "title": "吴仲恭翠微楼九日落成和谢皋羽  其一",
        "author": "方凤",
        "content": "楼成楚菊芳菲候，客凑齐山酩酊期。\n与俗相追何日了，登高一啸洗秋悲。\n望穷碧落鸿飞外，归恋清樽月到时。\n野服从兹近萝薜，西风尘土莫轻吹。",
        "dynasty": "宋",
        "collection_info": null
    },
    {
        "title": "吴仲恭翠微楼九日落成和谢皋羽  其二",
        "author": "方凤",
        "content": "慈竹堂阴长露梢，又添杰阁俯江郊。\n眼空霞锦疑鸿字，手摘松枝碍鹤巢。\n野月散衣閒弄笛，墟烟隔水见编茅。\n望中尚与渔樵接，若处真能广绝交。",
        "dynasty": "宋",
        "collection_info": null
    },
    {
        "title": "赠张叔元镇帅",
        "author": "方凤",
        "content": "越东佳气鬰巃嵷，捉鼻馨名久识公。\n结髮蚤看翔艺苑，濡毫频见属诗筒。\n弃书忽学万人敌，秉钺尤夸一世雄。\n拔距三千堪敌忾，歌钟二八陋和戎。\n长驱誓捣燕幽北，大纛旋移浦汭东。\n重巩河山襄帝力，时垂竹帛励臣忠。\n东南半壁腾王气，杞梓全材恃将功。\n鹅鸭几惊消玉垒，熊罴屡奋壮金墉。\n玺书褒锡恩原厚，节钺招绥德愈隆。\n羣策更能延俊彦，众讴先已徧旄童。\n深仁共颂绵瓜瓞，伟绩还期勒华嵩。",
        "dynasty": "宋",
        "collection_info": null
    },
    {
        "title": "三吴漫游集唐  其一",
        "author": "方凤",
        "content": "江上巍巍万岁楼，今春花鸟作边愁。\n伤心欲问南朝事，凤去台空江自流。",
        "dynasty": "宋",
        "collection_info": null
    },
    {
        "title": "三吴漫游集唐  其二",
        "author": "方凤",
        "content": "愿及行春更一年，中流箫鼓振楼船。\n不知何处吹芦管，城外风悲欲暮天。",
        "dynasty": "宋",
        "collection_info": null
    },
    {
        "title": "三吴漫游集唐  其三",
        "author": "方凤",
        "content": "不堪惆怅满离杯，水碧沙明两岸苔。\n无限塞鸿飞不度，二陵风雨自东来。",
        "dynasty": "宋",
        "collection_info": null
    },
    {
        "title": "三吴漫游集唐  其四",
        "author": "方凤",
        "content": "孤云独鹤共悠悠，别作深宫一段愁。\n万乘旌旗何处在，白云犹似汉时秋。",
        "dynasty": "宋",
        "collection_info": null
    },
    {
        "title": "三吴漫游集唐  其五",
        "author": "方凤",
        "content": "华表峨峨有夜霜，海天愁思正茫茫。\n遥知汉使萧关外，泣上龙堆望故乡。",
        "dynasty": "宋",
        "collection_info": null
    },
    {
        "title": "三吴漫游集唐  其六",
        "author": "方凤",
        "content": "塞上风云接地阴，万方多难此登临。\n坐中有老沙场客，霄汉长悬捧日心。",
        "dynasty": "宋",
        "collection_info": null
    },
    {
        "title": "三吴漫游集唐  其七",
        "author": "方凤",
        "content": "江南江北望烟波，南国浮云水上多。\n共说总戎云鸟阵，中原将帅忆廉颇。",
        "dynasty": "宋",
        "collection_info": null
    },
    {
        "title": "三吴漫游集唐  其八",
        "author": "方凤",
        "content": "边风萧飒动江城，独上高楼故国情。\n碛裏征人三十万，空教弟子学长生。",
        "dynasty": "宋",
        "collection_info": null
    },
    {
        "title": "三吴漫游集唐  其九",
        "author": "方凤",
        "content": "愁看直北是长安，云树深深碧殿寒。\n心折此时无一寸，梦魂不到关山难。",
        "dynasty": "宋",
        "collection_info": null
    },
    {
        "title": "三吴漫游集唐  其一○",
        "author": "方凤",
        "content": "洞庭西望楚江分，回首姑苏是白云。\n今日南湖采薇蕨，何时重谒圣明君。",
        "dynasty": "宋",
        "collection_info": null
    },
    {
        "title": "杂咏十首  其一",
        "author": "方凤",
        "content": "反哺乌曰慈，食母枭名恶。\n如乌莫如枭，人心当自觉。",
        "dynasty": "宋",
        "collection_info": null
    },
    {
        "title": "杂咏十首  其二",
        "author": "方凤",
        "content": "马舞睨禄山，猴朝识朱温。\n人岂不若兽，变故辄负恩。",
        "dynasty": "宋",
        "collection_info": null
    },
    {
        "title": "杂咏十首  其三",
        "author": "方凤",
        "content": "鵾鹏奋云霄，尺鷃栖野草。\n物各适其天，夫岂论大小。",
        "dynasty": "宋",
        "collection_info": null
    },
    {
        "title": "杂咏十首  其四",
        "author": "方凤",
        "content": "蜂房开户牖，蚁穴有官守。\n究竟物皆然，梦幻君知否。",
        "dynasty": "宋",
        "collection_info": null
    },
    {
        "title": "杂咏十首  其五",
        "author": "方凤",
        "content": "小哉蛮触战，鄙甚蛙黾怒。\n达人能大观，本以和平故。",
        "dynasty": "宋",
        "collection_info": null
    },
    {
        "title": "杂咏十首  其六",
        "author": "方凤",
        "content": "瑞世凤鸣阳，司晨鸡鸣丑。\n呶呶取人憎，乱蝉合缄口。",
        "dynasty": "宋",
        "collection_info": null
    },
    {
        "title": "杂咏十首  其七",
        "author": "方凤",
        "content": "蚕茧每利人，蛛网偏害物。\n利害夐不同，其间仅丝忽。",
        "dynasty": "宋",
        "collection_info": null
    },
    {
        "title": "杂咏十首  其八",
        "author": "方凤",
        "content": "猿啼不窥窗，牛驯常露地。\n伏虎与降龙，此理元无二。",
        "dynasty": "宋",
        "collection_info": null
    },
    {
        "title": "杂咏十首  其九",
        "author": "方凤",
        "content": "解牛中肯綮，相马外骊黄。\n从知得三昧，意到形自忘。",
        "dynasty": "宋",
        "collection_info": null
    },
    {
        "title": "杂咏十首  其一○",
        "author": "方凤",
        "content": "蚁封罅隙地，蛙井咫尺天。\n那能致广大，此道谁为传。",
        "dynasty": "宋",
        "collection_info": null
    },
    {
        "title": "怀古题雪十首 韩王堂雪",
        "author": "方凤",
        "content": "圣主贤臣千载遇，夜雪皑皑幸其第。\n直爱榻外非吾家，欲下江南须早计。\n炽炭烧肉锦茵铺，细君行酒以嫂呼。\n鲁论自可相天下，何必区区泥上书。",
        "dynasty": "宋",
        "collection_info": null
    },
    {
        "title": "怀古题雪十首 伊川门雪",
        "author": "方凤",
        "content": "定夫中立希贤士，事师河南程叔子。\n门外雪深三尺绝，假寐觉来犹在此。\n口生铁石为肺肝，心欲求道宁知寒。\n他年传授称高弟，不愧芳名千万看。",
        "dynasty": "宋",
        "collection_info": null
    },
    {
        "title": "怀古题雪十首 苏武窖雪",
        "author": "方凤",
        "content": "子卿远使匈奴国，持节堂堂不肯屈。\n置之深窖死为神，饥囓毡衣渴饮雪。\n但怀忠赤自通神，未必长伴羝为群。\n西风吹堕上林雁，白髮归来有麒麟。",
        "dynasty": "宋",
        "collection_info": null
    },
    {
        "title": "怀古题雪十首 长安落雪",
        "author": "方凤",
        "content": "朔风琼粉如筛堕，四望民居绝烟火。\n路无行踪门反关，珍重先生独僵卧。\n洛阳令尹举孝廉，三冬喜爱照河南。\n有志何妨屡迁擢，要以清操除奸贪。",
        "dynasty": "宋",
        "collection_info": null
    },
    {
        "title": "怀古题雪十首 李伋郊雪",
        "author": "方凤",
        "content": "西湖无舟波冻合，孤山照人如玉立。\n太守徒行访隠君，门前凈扫茶烟湿。\n坐谈会公幽怀开，寒梅吹香当酒杯。\n隠君平生厌城市，雪霁何妨公再来。",
        "dynasty": "宋",
        "collection_info": null
    },
    {
        "title": "怀古题雪十首 韩愈关雪",
        "author": "方凤",
        "content": "浮屠诞谩唐宗惑，大内王宫迎佛骨。\n披忠谏婴直逆鳞，远贬潮阳蛟鳄窟。\n雪寒蓝桥道路危，车儿追陪儿女悲。\n覉穷困苦暂时事，朝食南海无终期。",
        "dynasty": "宋",
        "collection_info": null
    },
    {
        "title": "怀古题雪十首 陶谷茶雪",
        "author": "方凤",
        "content": "冯夷翦水飞九垓，琼花万树先春开。\n玉堂学士爱清味，取雪烹茶真快哉。\n堪笑娇娥党家妓，歌舞但知趋富贵。\n岂知吾儒俭素心，不夸文绮膏粱味。",
        "dynasty": "宋",
        "collection_info": null
    },
    {
        "title": "怀古题雪十首 孙康书雪",
        "author": "方凤",
        "content": "富贵爨炊蜡代薪，贫家读书夜无灯。\n案头寒雪三光白，欲益披卷未所能。\n长绳难繫青春日，功业良由勤苦得。\n獬冠他日立朝端，寒士声名满邦国。",
        "dynasty": "宋",
        "collection_info": null
    },
    {
        "title": "怀古题雪十首 李愬怀雪",
        "author": "方凤",
        "content": "有唐御极天所命，蠢尔孽臣作枭獍。\n克壮谋猷断乃成，出师不愁天雪盛。\n衔枚夜渡张柴村，西平有子国有孙。\n悬弧不固兵径入，擒取渠魁献至尊。",
        "dynasty": "宋",
        "collection_info": null
    },
    {
        "title": "观阳山大石",
        "author": "方凤",
        "content": "殷勤挟小艇，迤逦登大石。\n怪险若神造，幽阒真鬼宅。\n凌汉龙头昂，负重龟背磔。\n倒拽万牛喘，列坐千人窄。\n眇视笑一拳，端拜俯半额。\n凭肩护胫酸，呼酒镇心忒。\n古壁剥旧题，灰窦碍颓屐。\n甫快雨忽晴，刚醉日欲夕。\n老禅嗜文词，短卷盈咫尺。\n挥毫神欲飞，云开万峰碧。",
        "dynasty": "宋",
        "collection_info": null
    },
    {
        "title": "寄云林上人",
        "author": "方凤",
        "content": "竹杖芒鞋去未能，鞅尘十丈苦相仍。\n去来今了三生事，输尔寒岩宴坐僧。",
        "dynasty": "宋",
        "collection_info": null
    },
    {
        "title": "题春寿堂",
        "author": "方凤",
        "content": "人皆构堂思奉身，吴氏构堂独养亲。\n人皆种花图炫眸，吴氏树萱可忘忧。\n慈亲鹤髮寿且康，昆弟列罗如雁行。\n旦暮升堂直滫瀡，娱亲嬉舞斑衣裳。\n子能顺亲亲颜悦，和气盈盈蔼堂室。\n春风荆树发条枝，夜雨芝兰秀芽茁。\n由来孝道通神明，吴氏家世应昌荣。\n他年移孝事君主，定使芳名书信史。",
        "dynasty": "宋",
        "collection_info": null
    },
    {
        "title": "寿东先生",
        "author": "方凤",
        "content": "黄菊香留晚节中，回头犹记矢悬蓬。\n细看南极寿者相，全与东山老子同。\n向日闾里门转大，此时庠序栋方隆。\n解衣推食虽私感，普为儒流更祝公。",
        "dynasty": "宋",
        "collection_info": null
    },
    {
        "title": "寄功父",
        "author": "方凤",
        "content": "遗风日远日相疏，七载归来非故庐。\n烈屋漫思悬艾虎，忠臣空腹葬江鱼。\n云霁志气消磨后，锦绣园林破碎余。\n酒盏更须拚酩酊，诗简聊示寄勤渠。",
        "dynasty": "宋",
        "collection_info": null
    },
    {
        "title": "饯续古赘赵氏",
        "author": "方凤",
        "content": "年华冠带玉辉辉，本悟秦风出赘扉。\n为要权宜就家室，不妨暂时别庭帏。\n化推正始余麟厚，占协和鸣待凤飞。\n老我相亲垂十载，指期观子共于归。",
        "dynasty": "宋",
        "collection_info": null
    },
    {
        "title": "和陶渊明九日閒居韵",
        "author": "方凤",
        "content": "小轩开傍小篱东，不但渊明有晋风。\n惟见幽芳为友发，谁知清兴与心同。\n犹怜推槛秋难老，更喜升樽酒不空。\n根本既能深保护，何愁霜雪傲寒冬。",
        "dynasty": "宋",
        "collection_info": null
    },
    {
        "title": "述志",
        "author": "方凤",
        "content": "只因生在胡元世，岂将褴褛换罗衣。\n壮图落落还中止，高蹈悠悠且遁肥。\n松竹森然真有味，衣冠整饬不须题。\n优游但效商山客，云谷丛生薤露稀。",
        "dynasty": "宋",
        "collection_info": null
    },
    {
        "title": "述怀",
        "author": "方凤",
        "content": "避元困守静庵眠，鸡犬无声乐自然。\n石上清吟萝月小，松间畅饮藓花斑。\n幽深最似螺蛳洞，岩险何须虎豹关。\n今愧缙绅惟隠晦，谁知四皓在商山。",
        "dynasty": "宋",
        "collection_info": null
    },
    {
        "title": "对仙华雪怀",
        "author": "方凤",
        "content": "仙华万仞石离离，山上崭崭万壑危。\n雪与梅花俱在望，琴携野鹤转相随。\n清如和靖西湖夜，兴如王猷剡上时。\n我欲酬诗追雅调，寒山鸟迹少于飞。",
        "dynasty": "宋",
        "collection_info": null
    },
    {
        "title": "句",
        "author": "方凤",
        "content": "耕锄晓雨有余地，应接东风无暇时。",
        "dynasty": "宋",
        "collection_info": null
    },
    {
        "title": "秋怀  其一",
        "author": "连文凤",
        "content": "草木一何情，荣悴皆有时。\n飒飒凉风至，一夕失华滋。\n壮士抚萧晨，慷慨令心悲。\n流光日以迈，西风生别离。\n渺渺愁予怀，此怀谁能知。",
        "dynasty": "宋",
        "collection_info": null
    },
    {
        "title": "秋怀  其二",
        "author": "连文凤",
        "content": "天高正寥泬，深夜羣动閴。\n秋声从何来，淅沥復萧瑟。\n须臾忽澎湃，愁思若悽恻。\n罢琴试静听，纷纷鸣四壁。\n有如贾少年，流涕重太息。\n时事已凄凉，俛仰一今昔。\n嗟余復何言，抱此长戚戚。",
        "dynasty": "宋",
        "collection_info": null
    },
    {
        "title": "秋怀  其三",
        "author": "连文凤",
        "content": "西北多阴风，日夜吹裳衣。\n草虫动机杼，札札鸣声悲。\n百忧弥中肠，欢乐復何时。\n今日忽已逝，来日未可知。\n且饮以狂药，酩酊从所之。",
        "dynasty": "宋",
        "collection_info": null
    },
    {
        "title": "秋怀  其四",
        "author": "连文凤",
        "content": "漫漫秋夜长，夜长不能寐。\n抱琴出中庭，月影落在地。\n一弹復再弹，声澹趣亦至。\n谁家筝笛声，纷纷乱人思。\n音响何急促，忽忽无古意。\n嗟哉钟仪心，千古独憔悴。",
        "dynasty": "宋",
        "collection_info": null
    },
    {
        "title": "秋怀  其五",
        "author": "连文凤",
        "content": "茫茫秋水波，灼灼芙蓉姿。\n采之不盈匊，及此行乐时。\n阳鸟来南翔，玄鸟将西归。\n羁旅独牵营，泯默生穷思。\n美人不可见，长歌以自怡。",
        "dynasty": "宋",
        "collection_info": null
    },
    {
        "title": "秋怀  其六",
        "author": "连文凤",
        "content": "季鹰真达士，弃宦归东吴。\n禄无盈寸荣，盎无升斗储。\n盘桓吴溪上，所乐只在鱼。\n怀组夸乡里，佩印骄妻孥。\n朝从高鸟翔，莫随舜华枯。\n富贵岂不好，不能少须臾。\n朔风吹尘沙，出门皆畏途。\n抱影廓独倚，新荣非良图。",
        "dynasty": "宋",
        "collection_info": null
    },
    {
        "title": "秋怀  其七",
        "author": "连文凤",
        "content": "阴阴陵上柏，离离陵上草。\n樵儿与牧竖，踯躅陵上道。\n蜕骨出榛莽，后土不爱宝。\n衰蝉弔寂寞，寒蟾照枯槁。\n白云散同漫，西风不敢扫。\n盖棺千年后，既往不能保。\n人生血肉躯，百年终丑老。\n安得紫微书，遗我一火枣。",
        "dynasty": "宋",
        "collection_info": null
    },
    {
        "title": "秋怀  其八",
        "author": "连文凤",
        "content": "娟娟谁家女，轧轧弄机杼。\n买丝织未成，催租立当户。\n下机愁向人，顦顇不敢语。\n泣涕走深山，深山更风雨。",
        "dynasty": "宋",
        "collection_info": null
    },
    {
        "title": "秋雨叹",
        "author": "连文凤",
        "content": "秋雨何纷纷，百草冻欲烂。\n曈眬不见日，黤暧犹未旦。\n烟云杂澒洞，霄壤雨漫漶。\n阡陌何由分，泾渭不復判。\n怒触老木摧，响急猛兽散。\n平陆鱼鼈飞，行客鸟鼠窜。\n田禾藜莠兴，斗米衾裯换。\n书生破茅屋，展转长夜半。\n此时苍生忧，谁知几百万。",
        "dynasty": "宋",
        "collection_info": null
    },
    {
        "title": "送张仲实游姑苏",
        "author": "连文凤",
        "content": "君本吴下居，復作吴下游。\n爱此山水佳，役役不得休。\n卓哉太史公，涉猎纵冥搜。\n往躅谁能追，而有苏子由。\n寥寥百载后，渺渺皆予愁。\n江南地益卑，士习日益偷。\n此行数百里，不过三两州。\n欧韩不復作，去去将奚求。\n倘君有所得，归以发我幽。",
        "dynasty": "宋",
        "collection_info": null
    },
    {
        "title": "智果寺拜东坡参寥遗像次韵",
        "author": "连文凤",
        "content": "吾爱参寥子，遗偈寄真迹。\n像貌俨如生，鈎画宛若昔。\n读此一代文，令人百虑释。\n又爱东坡老，仙才逈飘逸。\n吟哦月露章，飞奋风雨笔。\n古寺遗清风，残碑卧白日。\n我来拜祠下，怡然若私觌。\n和之诗与禅，诗禅机籁寂。\n相对两忘言，终朝不获一。\n徘徊走风廊，舂容坐苔石。\n于心适有契，所得不患失。\n禅空诗亦空，观空莫观色。\n寥寥百载下，无此二骚客。\n买酒为招魂，欲招不可得。",
        "dynasty": "宋",
        "collection_info": null
    },
    {
        "title": "送人入北求仕",
        "author": "连文凤",
        "content": "南方有奇士，湖海声猎猎。\n功名志气锐，不惮远跋涉。\n春风一片纸，区区无所挟。\n持此欲取偿，易于拾秋叶。\n何以赠君言，勉哉耘其业。",
        "dynasty": "宋",
        "collection_info": null
    },
    {
        "title": "慈乌",
        "author": "连文凤",
        "content": "步出东南林，哑哑闻哀音。\n哀音不堪闻，而有反哺心。\n子母谁无情，尔情抑何深。\n昔人称尔孝，鸟中之曾参。\n人于物最灵，奈何不如禽。",
        "dynasty": "宋",
        "collection_info": null
    },
    {
        "title": "稻花",
        "author": "连文凤",
        "content": "纷纷儿女花，为人作颜色。\n眼饱聊自慰，饥来不堪食。\n此花不入谱，岂是凡花匹。\n太阳丽天中，正气从午得。\n开此丰穰瑞，脱彼风雨厄。\n始华郁而甘，未粲光已白。\n我行田野间，舒啸意自适。\n田者告我言，乐岁兹可必。\n但期一饱死，百年漫劳役。",
        "dynasty": "宋",
        "collection_info": null
    },
    {
        "title": "鸤鸠",
        "author": "连文凤",
        "content": "时兮呼妇来，时兮驱妇去。\n呼来知天晴，驱去知天雨。\n一去或一来，非为新与故。\n白云变苍狗，人事何错迕。\n不念糟糠时，弃如路傍土。",
        "dynasty": "宋",
        "collection_info": null
    },
    {
        "title": "吠犬",
        "author": "连文凤",
        "content": "爪牙淬霜戟，眼睛耀铜铃。\n轻獧更健捷，羣兽此最灵。\n吠尧非无知，怪不类桀形。\n一片爱主心，庸作警世铭。\n哀哉乞怜者，摇尾偷余龄。",
        "dynasty": "宋",
        "collection_info": null
    },
    {
        "title": "蜜蜂",
        "author": "连文凤",
        "content": "羣居崖谷间，不食人间食。\n春风百花场，来往无虚日。\n采花酿为粮，仓廪自充实。\n歘罹割裂殃，操戈穷入室。\n何异误国人，腹剑而口蜜。",
        "dynasty": "宋",
        "collection_info": null
    },
    {
        "title": "寄庐陵刘国博会孟先辈",
        "author": "连文凤",
        "content": "吁嗟天地何梦中，魈魌日夜嘘寒风。\n万物元气销铄尽，文章千古无时穷。\n先生驱文挟风雨，笔势不停心自语。\n頖池水暖芹正香，物换星移时不鲁。\n昔鲁东门已无人，况今门外车马尘。\n飞尘着天黑如漆，灵光一点争嶙峋。\n新进少年竞浮靡，粧点春妍学桃李。\n贞元朝士已无多，不识伯淳堪愧死。\n江空岁晚雪满天，钱塘风景经几年。\n片言隻字落人世，至今识者犹能传。\n愧乏新诗送盘谷，恨别情多歌不足。\n语言憔悴更可怜，故都写作断肠曲。\n潸然老泪愁天津，铜驼巷陌荆棘深。\n吴云江树黯无色，千里共此凄凉心。\n昌黎博士头已白，籍湜当年门下客。\n俱是干坤无用人，一见新诗重相忆。\n噫嘻斋前烟雨凄，横江老鹤今来归。\n我欲附之翎翅短，此情寄与东风飞。",
        "dynasty": "宋",
        "collection_info": null
    },
    {
        "title": "董源山水图为北客赋",
        "author": "连文凤",
        "content": "江南本是山水国，峡影峨云插空碧。\n世人爱画不爱真，一幅生绡悬素壁。\n董生好手毕宏上，意在笔先方落笔。\n云关岫幌扫层青，月浦烟汀写修白。\n纵横琐细分毫釐，变化幽冥绝痕迹。\n沧江碣石忽破碎，片纸散漫留不得。\n当年载入米家船，夜夜虹光八千尺。\n新评信口夸天真，声价祇今万钱直。\n流传知落几人手，神物护持入君室。\n世间尤物能移人，莫看江南望江北。",
        "dynasty": "宋",
        "collection_info": null
    },
    {
        "title": "重游天竺",
        "author": "连文凤",
        "content": "何年飞去竺国峰，下际沧海蟠蛟龙。\n崛奇诡怪献万状，八风播荡吹不融。\n千年老藤无根树，长疑上有仙人住。\n山空月白玄猿啼，咫尺蓬莱隔尘雾。\n瑶草春深不復妍，荆棘花开颜色鲜。\n谁驱蛮风煽劫火，神惊鬼哭愁山川。\n又疑黑衣故宰相，香火未冷今生缘。\n欲挟须弥还北海，未必神通能广大。\n康回冯怒相倾摧，神气未完支节解。\n穿崖凿谷何时宁，混沌死矣灵不灵。",
        "dynasty": "宋",
        "collection_info": null
    },
    {
        "title": "题湿洞",
        "author": "连文凤",
        "content": "栖霞岭头起烟雾，栖霞洞前撼风雨。\n洞门深锁碧泉寒，控塞玉壶冰雪贮。\n未容俗客潄齿牙，且乞诗人涤肝腑。\n何当买屋此山居，山中六月不知暑。",
        "dynasty": "宋",
        "collection_info": null
    },
    {
        "title": "招隠吟",
        "author": "连文凤",
        "content": "碧涧清泉白石寒，神仙一往不可攀，蓬瀛缥缈非人寰。\n天风高兮翔青鸾，欲往从之春花秋叶残。\n归去来兮，畏途而恶滩。\n归去来兮，绿水与青山。\n衣蓑笠箬，烟幌云关。\n揖许由，拉巢父，相与徜徉兮广莫之间。\n黄尘不飞兮白日閒，芝苓森森兮风露漫漫。",
        "dynasty": "宋",
        "collection_info": null
    },
    {
        "title": "赠画者",
        "author": "连文凤",
        "content": "麒麟阁上十一人，斯人瑞世真麒麟。\n云台功臣二十八，中兴事业争嶙峋。\n或在生前或死后，藉藉声名自不朽。\n不知当时画者谁，似此画者当好手。\n古今何代无人材，翕霍变化俱尘埃。\n岂是画师好手不復遇，岂是世无麟阁与云台。\n虎头燕颔今已矣，婢膝奴颜当愧死。\n江湖人物何渺然，子当为我走访山林隠君子。",
        "dynasty": "宋",
        "collection_info": null
    },
    {
        "title": "伍相公庙丁亥被毁",
        "author": "连文凤",
        "content": "芦中人，芦中人，渔父相逢浔水津。\n一言慷慨辞宝剑，江空月白波粼粼。\n被髮佯狂乞吴市，状貌不类流离民。\n博浪铁椎袖入手，留侯切切志在秦。\n踰淮涉泗扫荆阙，死龙鞭笞无完鳞。\n日暮途穷快逆施，愤怒激烈忘君臣。\n堂堂庙食几千禩，一夕化作风中尘。\n吴山落照秋风老，草木黤惨无余春。\n天道茫茫忽今古，世事渺渺如云轮。\n芦中人，芦中人，生为公相死为神。\n何时拔刀斫鲙痛饮松江醇。",
        "dynasty": "宋",
        "collection_info": null
    },
    {
        "title": "庚子立春",
        "author": "连文凤",
        "content": "又逢庚子岁，老景对韶华。\n檐噪朝朝鹊，灯开夜夜花。\n凄迷连月雨，冷落几人家。\n幸有新春酒，瓶中不用赊。",
        "dynasty": "宋",
        "collection_info": null
    },
    {
        "title": "东坡竹",
        "author": "连文凤",
        "content": "眉山墓木拱，墨迹此淋漓。\n风叶活欲动，霜根死不移。\n老仙初画处，元佑太平时。\n直节有如此，何缘入党碑。",
        "dynasty": "宋",
        "collection_info": null
    },
    {
        "title": "寄林处士景初",
        "author": "连文凤",
        "content": "诗书岁月久，到老未忘情。\n一自文风变，长忧雅道轻。\n时人空见忌，圣主旧知名。\n更有孤高节，冰霜无此清。",
        "dynasty": "宋",
        "collection_info": null
    },
    {
        "title": "二月晦日怀林处士",
        "author": "连文凤",
        "content": "相思忽成梦，久不到茶窝。\n飞去羽毛短，别来风雨多。\n杏花一夜发，春事二分过。\n百尺龙潭上，知君意若何。",
        "dynasty": "宋",
        "collection_info": null
    },
    {
        "title": "种菖蒲",
        "author": "连文凤",
        "content": "此种即昌阳，棱棱九节长。\n薜萝不敢碧，窗户自生香。\n病眼看能醒，閒心觉渐凉。\n余非学仙者，莫问引年方。",
        "dynasty": "宋",
        "collection_info": null
    },
    {
        "title": "夏日池亭小憩",
        "author": "连文凤",
        "content": "眼前无俗物，万竹与千荷。\n来此坐清昼，看风生白波。\n閒心诸事省，静耳一蝉多。\n诗酒足消遣，其如长日何。",
        "dynasty": "宋",
        "collection_info": null
    },
    {
        "title": "葛岭废第",
        "author": "连文凤",
        "content": "此是歌钟第，斯人去不还。\n繁华一梦裏，风雨十年间。\n红叶自成径，绿苔空掩关。\n国亡家亦破，愁杀夕阳山。",
        "dynasty": "宋",
        "collection_info": null
    },
    {
        "title": "题在家僧自在窝",
        "author": "连文凤",
        "content": "此即家山处，春风住几年。\n昼看红日坐，时抱白云眠。\n半榻清闲地，一龛安乐禅。\n丛林有规矩，何似且随缘。",
        "dynasty": "宋",
        "collection_info": null
    },
    {
        "title": "晓起",
        "author": "连文凤",
        "content": "钟声废早眠，倚棹过晴川。\n半夜凉风起，一帆秋影悬。\n僧联闻雁句，仆请买鱼钱。\n每被人相问，谁家书画船。",
        "dynasty": "宋",
        "collection_info": null
    },
    {
        "title": "简李元晖",
        "author": "连文凤",
        "content": "移棹方游霅，携琴又到杭。\n溪山随影转，日月共贫忙。\n何处依刘表，无人识子长。\n世情已如此，客路独堪伤。",
        "dynasty": "宋",
        "collection_info": null
    },
    {
        "title": "寿林处士",
        "author": "连文凤",
        "content": "人物推先辈，江湖姓字香。\n今年方八十，此老不寻常。\n道义襟期重，诗书气味长。\n顾余蒲柳质，那得似彭郎。",
        "dynasty": "宋",
        "collection_info": null
    },
    {
        "title": "中秋翫月",
        "author": "连文凤",
        "content": "此夜月如昼，有人同倚楼。\n山河万古色，天地一轮秋。\n尽赏兴不足，醉看身欲浮。\n因思旧年处，风雨未能休。",
        "dynasty": "宋",
        "collection_info": null
    },
    {
        "title": "暮秋杂兴  其一",
        "author": "连文凤",
        "content": "门巷多车马，空斋掩半扉。\n天时秋后变，人事日来非。\n岁月销英气，风霜敝客衣。\n谁知光景短，冉冉去如飞。",
        "dynasty": "宋",
        "collection_info": null
    },
    {
        "title": "暮秋杂兴  其二",
        "author": "连文凤",
        "content": "自怜今老大，空忆旧欢娱。\n翻覆看时事，艰危涉世途。\n客身湘浦雁，归梦越乡鲈。\n安得神仙术，行藏寄一壶。",
        "dynasty": "宋",
        "collection_info": null
    },
    {
        "title": "暮秋杂兴  其三",
        "author": "连文凤",
        "content": "栖栖犹未定，去去復何求。\n纵有刘伶酒，难消杜甫愁。\n黑云天易晚，红叶树多秋。\n哀怨不堪听，笛声何处楼。",
        "dynasty": "宋",
        "collection_info": null
    },
    {
        "title": "暮秋杂兴  其四",
        "author": "连文凤",
        "content": "西风离别泪，点点落清笳。\n曲变犹庄舄，琴亡自瓠巴。\n余生空岁月，倦迹久尘沙。\n顾影知何似，苍苍白露葭。",
        "dynasty": "宋",
        "collection_info": null
    },
    {
        "title": "暮秋杂兴  其五",
        "author": "连文凤",
        "content": "且说西湖事，未言东海枯。\n悲风荒野大，落照废城孤。\n有句填诗债，无钱觅酒垆。\n不堪重举目，景物入秋殊。",
        "dynasty": "宋",
        "collection_info": null
    },
    {
        "title": "暮秋杂兴  其六",
        "author": "连文凤",
        "content": "似隠还非隠，未能忘世情。\n山河亡国恨，风雨客楼声。\n穷有天堪问，贫无地可耕。\n桃源窅何处，目断故秦城。",
        "dynasty": "宋",
        "collection_info": null
    },
    {
        "title": "暮秋杂兴  其七",
        "author": "连文凤",
        "content": "老计笑空疏，清风一草庐。\n閒门心迹在，仕籍姓名除。\n曲唱贞元后，吟归丙子初。\n不言封禅事，谁识病相如。",
        "dynasty": "宋",
        "collection_info": null
    },
    {
        "title": "钓丝风",
        "author": "连文凤",
        "content": "短髮冷飕飕，倚船初下鈎。\n閒来片水外，轻弄一痕秋。\n浅拂苹花落，低随柳影浮。\n烟波清梦远，吹不到王侯。",
        "dynasty": "宋",
        "collection_info": null
    },
    {
        "title": "晚步",
        "author": "连文凤",
        "content": "不知风露寒，深坐翠微间。\n对酒秋花尽，看云暝鹤还。\n钟声黄叶寺，樵唱夕阳山。\n安得吟身健，长随白日閒。",
        "dynasty": "宋",
        "collection_info": null
    },
    {
        "title": "菊",
        "author": "连文凤",
        "content": "不用移春槛，西风满客车。\n行行无长物，粲粲只黄花。\n晚色装秋重，寒香引雾斜。\n辇来尊俎处，有酒不须赊。",
        "dynasty": "宋",
        "collection_info": null
    },
    {
        "title": "题友人湘行稿",
        "author": "连文凤",
        "content": "诗史久不作，此游清兴长。\n看山到湘水，随雁过衡阳。\n醉裏关河在，吟余草木香。\n九歌流落处，想为一沾裳。",
        "dynasty": "宋",
        "collection_info": null
    },
    {
        "title": "悼鹤为杨彦礼赋",
        "author": "连文凤",
        "content": "忽随尘土化，不復此翩跹。\n遗迹今犹在，主人时自怜。\n晚风琴操外，残月石床边。\n几夜梦中见，梦中疑是仙。",
        "dynasty": "宋",
        "collection_info": null
    },
    {
        "title": "废冢",
        "author": "连文凤",
        "content": "零落谁家冢，乌鸢出土飞。\n黄金知有属，白骨竟无归。\n野鸟啼阴树，行人弔夕晖。\n盖棺犹未定，何况此生微。",
        "dynasty": "宋",
        "collection_info": null
    },
    {
        "title": "中秋偶病",
        "author": "连文凤",
        "content": "中秋不见月，扶病倚阑干。\n故国愁心远，西风瘦骨寒。\n纵无今夕醉，容有别时看。\n且作南飞鹊，一枝聊自安。",
        "dynasty": "宋",
        "collection_info": null
    },
    {
        "title": "病后",
        "author": "连文凤",
        "content": "一病忽半载，囊无挑药资。\n生逢千劫后，死较十年迟。\n老色从侵面，閒愁併上眉。\n惟余清思在，瘦尽尚能诗。",
        "dynasty": "宋",
        "collection_info": null
    },
    {
        "title": "八月病中",
        "author": "连文凤",
        "content": "此病从何得，蹉跎过六年。\n家贫无长物，药债似随肩。\n衰飒形如鬼，清臞骨不仙。\n死生俱一梦，吾自乐吾天。",
        "dynasty": "宋",
        "collection_info": null
    },
    {
        "title": "送吴言可之鄞",
        "author": "连文凤",
        "content": "四明多胜迹，不惮此行难。\n客棹霜天晚，征衫道路寒。\n湖灵通夕见，海日带潮看。\n莫远乘槎去，风涛卒未安。",
        "dynasty": "宋",
        "collection_info": null
    },
    {
        "title": "冬日晨兴",
        "author": "连文凤",
        "content": "开楼看雪坐，半榻着吟僧。\n顽甚不知冷，唾来还欲冰。\n空庭眠病鹤，冻壁立僵蝇。\n邻巷有贫者，晓炊犹未能。",
        "dynasty": "宋",
        "collection_info": null
    },
    {
        "title": "题陆介夫隠居图",
        "author": "连文凤",
        "content": "竹篱茅舍处，此是陆家村。\n惟有鹤看屋，更无人到门。\n古琴长挂壁，春酒自盈樽。\n似隠还非隠，幽居亦寓言。",
        "dynasty": "宋",
        "collection_info": null
    },
    {
        "title": "送杜子问归明州",
        "author": "连文凤",
        "content": "未酬行道志，抱道復东归。\n老入江湖鬓，寒深雨雪衣。\n客程烟树晚，乡梦海鱼肥。\n所恨交情浅，临岐别语稀。",
        "dynasty": "宋",
        "collection_info": null
    },
    {
        "title": "对月怀故人",
        "author": "连文凤",
        "content": "相思不成寐，风露夜漫漫。\n明月此时好，故人何处看。\n客愁杯酒尽，秋影一灯残。\n空羡楼前雁，欲飞无羽翰。",
        "dynasty": "宋",
        "collection_info": null
    },
    {
        "title": "默默诗",
        "author": "连文凤",
        "content": "默默守吾玄，此心谁共言。\n青天开有眼，白日走无根。\n岁月貂裘敝，生涯铁砚存。\n古人如可作，买酒为招魂。",
        "dynasty": "宋",
        "collection_info": null
    },
    {
        "title": "山居",
        "author": "连文凤",
        "content": "无名亦无利，非隠又非仙。\n逐兽机心息，闻禽野性便。\n俗淳犹近古，人老不知年。\n此是山居乐，山中别一天。",
        "dynasty": "宋",
        "collection_info": null
    },
    {
        "title": "三省斋为洪中行赋",
        "author": "连文凤",
        "content": "机巧日相寻，谁能自警深。\n惟君学夫子，此意即曾参。\n钟破平生梦，灯明半夜心。\n遥知读书处，松桂已成林。",
        "dynasty": "宋",
        "collection_info": null
    },
    {
        "title": "自在庐为倪逊翁赋",
        "author": "连文凤",
        "content": "翁也家何在，悠然天地间。\n往来明月牖，坐卧白云关。\n晚岁有余乐，谁人似此閒。\n只为清景恼，吟得鬓毛斑。",
        "dynasty": "宋",
        "collection_info": null
    },
    {
        "title": "送周伯旸之余姚",
        "author": "连文凤",
        "content": "佳友难为别，何时重盍簪。\n客衣黄叶满，书屋白云深。\n落月生离梦，寒蛩助越吟。\n抱琴从此去，虞氏有遗音。",
        "dynasty": "宋",
        "collection_info": null
    },
    {
        "title": "破衣和尚",
        "author": "连文凤",
        "content": "平生只布衲，浑似晚秋莲。\n当日住何寺，随身着几年。\n懒将黄叶补，閒共白云眠。\n结屋吴山下，修行了宿缘。",
        "dynasty": "宋",
        "collection_info": null
    },
    {
        "title": "闻復先上人下世",
        "author": "连文凤",
        "content": "满腹贮韩文，僧中少似君。\n行高临死见，名重在生闻。\n霜变北峰树，猿啼下竺云。\n未知埋骨处，消得片香焚。",
        "dynasty": "宋",
        "collection_info": null
    },
    {
        "title": "题林进士玉芝西磵小隠",
        "author": "连文凤",
        "content": "小山寻杖屦，璧水叹荆榛。\n结屋依泉石，弹冠谢俗尘。\n伤心天宝事，散髮义熙民。\n芝岭甘幽旷，桃源慕隠沦。\n田园谋老计，花竹结芳邻。\n孔孟惟忧道，夷齐不患贫。\n无官劳远梦，有地着閒身。\n来往唐冠带，留题汉缙绅。\n知君易尚在，吾亦守吾真。",
        "dynasty": "宋",
        "collection_info": null
    },
    {
        "title": "湖上行春",
        "author": "连文凤",
        "content": "踏破六桥杨柳烟，乡心迢递怯啼鹃。\n好花岁岁仍相似，白髮星星不再玄。\n囊裏有金堪一醉，瓢中无药可千年。\n游人不管兴亡事，但把笙歌闹彩船。",
        "dynasty": "宋",
        "collection_info": null
    },
    {
        "title": "送沈伯儁回霅",
        "author": "连文凤",
        "content": "江空岁晚朔风寒，诗卷相随晓出关。\n不为寻梅劳杖履，偶因问菊到家山。\n溪桥买酒经过熟，邻舍分茶笑语閒。\n若见碧澜赵公子，为言衰鬓与愁颜。",
        "dynasty": "宋",
        "collection_info": null
    },
    {
        "title": "己卯中秋雨",
        "author": "连文凤",
        "content": "南楼一梦已凄凉，好景难逢重感伤。\n天上此时如白昼，人间何处有清光。\n山河旧影云俱黑，灯火新愁夜正长。\n毕竟老蟾终古在，西风客鬓易苍苍。",
        "dynasty": "宋",
        "collection_info": null
    },
    {
        "title": "寄常州簿郑宗仁",
        "author": "连文凤",
        "content": "玉立蓬莱问浅深，仙裾不受海尘侵。\n千年爱护神龙骨，万里凄凉老鹤心。\n夜月照愁低草色，秋风吹泪哭松阴。\n钱塘流水情何限，谁采苹花学越吟。",
        "dynasty": "宋",
        "collection_info": null
    },
    {
        "title": "寄仲宝上人",
        "author": "连文凤",
        "content": "一笑箫韶曲未终，清风杖锡欲何从。\n不随轻絮飘流水，且作閒云过别峰。\n昭庆寺前鸦遶树，余杭山下鹤归松。\n人来今雨闻消息，见说维摩带病容。",
        "dynasty": "宋",
        "collection_info": null
    },
    {
        "title": "送刘悦心教授任浏阳",
        "author": "连文凤",
        "content": "一穗藜烟待校书，携书且此作师儒。\n扶持学法防时弊，教养人材应世需。\n兰芷汀洲身外楚，菰莼乡国梦中吴。\n片帆好趁秋风便，吟过洞庭青草湖。",
        "dynasty": "宋",
        "collection_info": null
    },
    {
        "title": "寿陈右司",
        "author": "连文凤",
        "content": "白髮苍颜半醉醒，衣冠洛社旧耆英。\n谁能似此存高节，天欲留公相太平。\n閒裏看山心共远，老来读易眼增明。\n年年四月初三夜，帘外一痕新月生。",
        "dynasty": "宋",
        "collection_info": null
    },
    {
        "title": "冬日早行",
        "author": "连文凤",
        "content": "客裏閒关去路赊，轻衫短帽朔风斜。\n青霜委地疑行雪，红叶成林当落花。\n渡口马嘶惊睡犬，田头鹿过散饥鸦。\n闭门无事日高起，谁似山中隠士家。",
        "dynasty": "宋",
        "collection_info": null
    },
    {
        "title": "感春",
        "author": "连文凤",
        "content": "赏心未足事多违，啼鸟声声怨夕晖。\n客梦一番芳草歇，人生几度落花飞。\n病难为别乡情远，老不禁愁酒力微。\n犹记当年歌舞地，醉游秉烛夜深归。",
        "dynasty": "宋",
        "collection_info": null
    },
    {
        "title": "六和塔访陈右司",
        "author": "连文凤",
        "content": "空山木落欲何归，渺渺黄尘污客衣。\n自嘆冯唐今已老，世无刘表孰堪依。\n炉中丹火工夫浅，篱下文章气燄微。\n幸识贞元旧朝士，钱塘江上语残晖。",
        "dynasty": "宋",
        "collection_info": null
    },
    {
        "title": "有感",
        "author": "连文凤",
        "content": "年来懒作少年狂，一枕功名属梦乡。\n举世相夸唐字学，几人曾识汉文章。\n自怜晚岁桑榆景，敢入春风桃李场。\n到此相逢莫相笑，谁知臧谷两亡羊。",
        "dynasty": "宋",
        "collection_info": null
    },
    {
        "title": "题隠者园",
        "author": "连文凤",
        "content": "三径归来但闭门，门前车马自纷纷。\n半生活计寻清事，一片闲心寄白云。\n暇日池台行处乐，春风禽鸟静中闻。\n客楼相对西邻住，好景天教向我分。",
        "dynasty": "宋",
        "collection_info": null
    },
    {
        "title": "湖饮得天字",
        "author": "连文凤",
        "content": "老来更上百花船，頼有湖光慰眼前。\n兵后山川仍恋土，壶中日月不行天。\n閒身适意随鸥鹭，乐事何心问管弦。\n尽醉无愁归路晚，客楼只在废城边。",
        "dynasty": "宋",
        "collection_info": null
    },
    {
        "title": "试笔",
        "author": "连文凤",
        "content": "谁遣毛州刺史来，閒窗终日共徘徊。\n龙窥石涧新临砚，鹤舞松烟乍试煤。\n茅舍寒深题未遍，玉堂月冷梦空回。\n笑予得尔浑无用，惆怅临风写八哀。",
        "dynasty": "宋",
        "collection_info": null
    },
    {
        "title": "赵司门成之新居",
        "author": "连文凤",
        "content": "何必山巅共水涯，闲心幽远此相宜。\n喧无车马红尘少，乐有琴书白日迟。\n晴槛倚风初柳处，夜灯听雨正蛙时。\n客来试问功名事，已付功名与酒巵。",
        "dynasty": "宋",
        "collection_info": null
    },
    {
        "title": "送友人归越",
        "author": "连文凤",
        "content": "妻子相携失所居，山川迢递更崎岖。\n征鸿去去秋风急，惊鹊栖栖夜月孤。\n頼有绨袍怜范叔，免教岐路泣杨朱。\n归来每忆溪船上，买得鲜鱼酒旋沽。",
        "dynasty": "宋",
        "collection_info": null
    },
    {
        "title": "秋怀酬仇仁近见寄",
        "author": "连文凤",
        "content": "西风一夕送残蝉，老景情怀更惘然。\n芦荻病中秋瑟瑟，家山梦裏路绵绵。\n空城点滴寒莎雨，故国凄迷断础烟。\n待得鹤归华表上，可堪人世又千年。",
        "dynasty": "宋",
        "collection_info": null
    },
    {
        "title": "寄上虞周伯起县尉",
        "author": "连文凤",
        "content": "忆昔论文向酒边，忽来二十二三年。\n别离老泪深春水，今古闲愁积暮烟。\n吟作南音怀越土，望穷东浦隔秦天。\n梦魂不识曹娥渡，一纸相思寄客船。",
        "dynasty": "宋",
        "collection_info": null
    },
    {
        "title": "顽独",
        "author": "连文凤",
        "content": "顽独斋前翠色交，翛然一榻掩衡茅。\n禅心久作高僧悟，方术宁从道士教。\n晓日短墙花弄影，晚风斜槛鹤归巢。\n老怀自喜诗尤健，几度穷吟忆孟郊。",
        "dynasty": "宋",
        "collection_info": null
    },
    {
        "title": "寄桐庐李华甫",
        "author": "连文凤",
        "content": "客裏光阴嘆白驹，青山何处故人疏。\n花开花落难逢笑，潮去潮来莫寄书。\n北海酒深时自醉，西湖水浅晚堪渔。\n新诗忽见因相忆，何日携琴话起居。",
        "dynasty": "宋",
        "collection_info": null
    },
    {
        "title": "谢人惠梅花",
        "author": "连文凤",
        "content": "惟有梅花不厌贫，花前笑语伴閒身。\n老枝犹带深山雪，生意能回破屋春。\n影待月来明户牖，香随风散恼比邻。\n寄余何限江南意，几度相看忆故人。",
        "dynasty": "宋",
        "collection_info": null
    },
    {
        "title": "自笑",
        "author": "连文凤",
        "content": "自笑儒冠不称时，几回堪笑復堪悲。\n閒门事少知贫好，逆境愁多恨死迟。\n勋阁麒麟无梦想，故山猿鹤有心期。\n纷纷尘俗都如许，吟得诗成欲寄谁。",
        "dynasty": "宋",
        "collection_info": null
    },
    {
        "title": "纨扇",
        "author": "连文凤",
        "content": "露冷飘零半幅纨，伤心不见女乘鸾。\n歌残春院桃花暖，愁杀秋庭木叶寒。\n满地飞尘何处避，旧时明月向谁看。\n应思曾在君怀裏，一点恩情欲忘难。",
        "dynasty": "宋",
        "collection_info": null
    },
    {
        "title": "呈赵侍郎",
        "author": "连文凤",
        "content": "飘缈蓬壶隔俗尘，尘中日月易因循。\n白驹皎皎犹空谷，秋水娟娟自美人。\n何限溪山分晓梦，无情天地着閒身。\n抱琴来问吟边信，见说池塘草正春。",
        "dynasty": "宋",
        "collection_info": null
    },
    {
        "title": "笼中鸟",
        "author": "连文凤",
        "content": "未是扶摇得意时，笼中日月且相依。\n一身天地宜閒过，四面风尘莫远飞。\n老树无枝空怅望，春山何处不知归。\n冯君爱取新毛羽，休向花前怨落晖。",
        "dynasty": "宋",
        "collection_info": null
    },
    {
        "title": "送张集父分教越之上虞",
        "author": "连文凤",
        "content": "此去横经涉远途，三江烟雨晚潮初。\n颛孙岂是贪求禄，郑老从来爱读书。\n驻马晓吟曹庙桧，倚船时看舜乡鱼。\n顾予挟册曾游此，故旧相逢为起居。",
        "dynasty": "宋",
        "collection_info": null
    },
    {
        "title": "挽周明府公谨",
        "author": "连文凤",
        "content": "彭泽归来厌宦情，弁阳山下买山耕。\n春风秋月供吟啸，月夕风朝寄死生。\n铭墓古人堪彷佛，着书心事更分明。\n但能似此存清节，野史须还记姓名。",
        "dynasty": "宋",
        "collection_info": null
    },
    {
        "title": "丙戌送李元晖归",
        "author": "连文凤",
        "content": "剑影悠悠出故都，酒边临别重踌躇。\n吴江霜早愁闻雁，楚泽天宽老钓鱼。\n瑶草春风香未歇，美人秋水意何如。\n西湖莫忘閒鸥鹭，彊健不妨频寄书。",
        "dynasty": "宋",
        "collection_info": null
    },
    {
        "title": "送陈仲甫挟书游甫里",
        "author": "连文凤",
        "content": "西风客影鬓毛苍，此去携琴又一方。\n欲向书中消日月，何妨篱下寄文章。\n于今蜀道无平地，到处并州即故乡。\n茶竈笔床犹在否，烦君移棹问沧浪。",
        "dynasty": "宋",
        "collection_info": null
    },
    {
        "title": "黄资深入道",
        "author": "连文凤",
        "content": "霞衣飞舞越山青，回笑时人醉未醒。\n春枕卧看琪树月，夜香学拜石坛星。\n泥成丹竈烧仙药，移近明窗读道经。\n可惜蓬莱归不早，海风正急海波腥。",
        "dynasty": "宋",
        "collection_info": null
    },
    {
        "title": "送王道士入燕",
        "author": "连文凤",
        "content": "何处春山采药还，此行万里道途难。\n西风尘起衣装重，北斗星低剑气寒。\n学跨青牛朝玉阙，语留白鹤守金丹。\n洞门无钥须归早，莫待桃花落石坛。",
        "dynasty": "宋",
        "collection_info": null
    },
    {
        "title": "送友人建康入道",
        "author": "连文凤",
        "content": "郁郁文章不称时，岂堪寂寞寄人篱。\n早知乱后为儒误，始恨年来入道迟。\n春晚茅山犹有朮，秋深商岭已无芝。\n何当乘此清风去，共看山家未了棋。",
        "dynasty": "宋",
        "collection_info": null
    },
    {
        "title": "钓台",
        "author": "连文凤",
        "content": "诸将驱驰尺寸功，先生来此坐清风。\n汉家天地閒身外，严濑烟波落照中。\n片石粼粼年岁晚，一丝袅袅利名空。\n笑余亦是垂纶客，欲借台前繫短篷。",
        "dynasty": "宋",
        "collection_info": null
    },
    {
        "title": "雪",
        "author": "连文凤",
        "content": "几片飘从客鬓来，光摇老眼白皑皑。\n不因枯树今朝见，只道寒梅昨夜开。\n是处园林迎腊到，一时天地唤春回。\n凭谁寄语问滕六，乞与人间此种栽。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "连文凤",
        "content": "老我无心出市朝，东风林壑自逍遥。\n一犁好雨秧初种，几道寒泉药旋浇。\n放犊晓登云外垄，听鶑时立柳边桥。\n池塘见说生新草，已许吟魂入梦招。",
        "dynasty": "宋",
        "collection_info": null
    },
    {
        "title": "己丑元宵",
        "author": "连文凤",
        "content": "不因灯火有元宵，彊把时光慰寂寥。\n十四年来无此兴，三更踏月过河桥。",
        "dynasty": "宋",
        "collection_info": null
    },
    {
        "title": "王昭君",
        "author": "连文凤",
        "content": "使者相随出汉宫，辞君上马去匆匆。\n只因自恃好颜色，不把金钱买画工。",
        "dynasty": "宋",
        "collection_info": null
    },
    {
        "title": "书斋夜坐",
        "author": "连文凤",
        "content": "读罢残书听雁声，西风一榻一青灯。\n老来清思浑如许，自笑前生莫是僧。",
        "dynasty": "宋",
        "collection_info": null
    },
    {
        "title": "中秋夜坐",
        "author": "连文凤",
        "content": "寂寞无如此夜坐，西窗剪烛读离骚。\n可怜尘世多风雨，天柱峰头月正高。",
        "dynasty": "宋",
        "collection_info": null
    },
    {
        "title": "赠卖花湖妓",
        "author": "连文凤",
        "content": "客来不惜买花钱，客醉青楼月在天。\n欲尽樽前歌舞意，湖头已有早开船。",
        "dynasty": "宋",
        "collection_info": null
    },
    {
        "title": "虞美人",
        "author": "连文凤",
        "content": "帐中对饮復高歌，饮罢歌残泪雨多。\n自是天将亡楚国，不因红粉失山河。",
        "dynasty": "宋",
        "collection_info": null
    },
    {
        "title": "月夜独坐",
        "author": "连文凤",
        "content": "坐久不闻人语喧，风枝吹动宿禽翻。\n几家负却三更月，未到钟声已闭门。",
        "dynasty": "宋",
        "collection_info": null
    },
    {
        "title": "送韩仲文归京口  其一",
        "author": "连文凤",
        "content": "有客京口号竹坡，苍然碧玉横清波。\n凄凉駞陌走风雨，游尘飞扑征衫多。",
        "dynasty": "宋",
        "collection_info": null
    },
    {
        "title": "送韩仲文归京口  其二",
        "author": "连文凤",
        "content": "一点吴山看未了，乡梦悠悠大江表。\n夕阳何处认归颿，野树苍烟隔飞鸟。",
        "dynasty": "宋",
        "collection_info": null
    },
    {
        "title": "送高继伯分教湖之德清",
        "author": "连文凤",
        "content": "此时不忍抱遗材，欲把文章扇冷灰。\n见说读书堂尚在，瓣香寄与谒东莱。",
        "dynasty": "宋",
        "collection_info": null
    },
    {
        "title": "小雪次北客韵",
        "author": "连文凤",
        "content": "丰年佳瑞此先知，莫恨无多莫恨迟。\n若使纷纷犹未已，梅花冻杀又多时。",
        "dynasty": "宋",
        "collection_info": null
    },
    {
        "title": "赋椰子吸月杯",
        "author": "连文凤",
        "content": "殻似悬匏护玉房，谁人剖玉注天浆。\n有时吞却杯中兔，带得长生药气香。",
        "dynasty": "宋",
        "collection_info": null
    },
    {
        "title": "费壶天人一理堂",
        "author": "连文凤",
        "content": "高高下下两无穷，尽在壶天一色中。\n俯仰不堪供一笑，何当相与问洪蒙。",
        "dynasty": "宋",
        "collection_info": null
    },
    {
        "title": "赋黑兔",
        "author": "连文凤",
        "content": "昔日蟾宫捣药时，桂花树下影依依。\n一朝误落人间世，却被缁尘染素衣。",
        "dynasty": "宋",
        "collection_info": null
    },
    {
        "title": "送友人归越  其一",
        "author": "连文凤",
        "content": "把手西风晚菊天，梦魂唤醒十年前。\n未能扪蝨谈时事，且与持螯上酒船。",
        "dynasty": "宋",
        "collection_info": null
    },
    {
        "title": "送友人归越  其二",
        "author": "连文凤",
        "content": "吴越青山犹好在，古今明月不长圆。\n可堪老大重离别，一片愁心落照边。",
        "dynasty": "宋",
        "collection_info": null
    },
    {
        "title": "端午",
        "author": "连文凤",
        "content": "相传楚俗试兰汤，一枕南熏日正长。\n门掩绿阴无箇事，起来烧过午时香。",
        "dynasty": "宋",
        "collection_info": null
    },
    {
        "title": "壬午观火地",
        "author": "连文凤",
        "content": "烧尽长安市上花，何时重见此繁华。\n独怜几处堂前燕，失却新巢过别家。",
        "dynasty": "宋",
        "collection_info": null
    },
    {
        "title": "题干洞",
        "author": "连文凤",
        "content": "何人凿破云烟壑，百丈云烟生节角。\n解衣盘礴坐山风，一片松花半空落。",
        "dynasty": "宋",
        "collection_info": null
    },
    {
        "title": "纪梦",
        "author": "连文凤",
        "content": "熏风一榻卧南窗，无事萦心暑亦凉。\n半夜忽生乡土梦，屋前屋后荔枝香。",
        "dynasty": "宋",
        "collection_info": null
    },
    {
        "title": "读史",
        "author": "连文凤",
        "content": "满道纍纍尽赭衣，含冤相语泣相随。\n不因今日身亲见，只说先秦事可疑。",
        "dynasty": "宋",
        "collection_info": null
    },
    {
        "title": "题臙脂骢图",
        "author": "连文凤",
        "content": "世上纷纷驽与骀，分明此种是龙媒。\n雪毛尚带臙脂湿，想是扶桑作浴回。",
        "dynasty": "宋",
        "collection_info": null
    },
    {
        "title": "参寥泉",
        "author": "连文凤",
        "content": "习习竹风吹古井，点点苔花生断绠。\n寒泉不浸诗人脾，谩乞山僧泼春茗。",
        "dynasty": "宋",
        "collection_info": null
    },
    {
        "title": "枕易",
        "author": "连文凤",
        "content": "身世相忘象外天，清风一枕几千年。\n有时默默焚香坐，閒看白云心自玄。",
        "dynasty": "宋",
        "collection_info": null
    },
    {
        "title": "忆赵右之",
        "author": "连文凤",
        "content": "羞见梅花照客身，梅花长好客长贫。\n江天摇落年华晚，何处青山有故人。",
        "dynasty": "宋",
        "collection_info": null
    },
    {
        "title": "流杯亭",
        "author": "连文凤",
        "content": "流杯亭下水无声，满地牛羊野草腥。\n何事当时贪宴会，至今帝醉未能醒。",
        "dynasty": "宋",
        "collection_info": null
    },
    {
        "title": "余杭道中晓行",
        "author": "连文凤",
        "content": "晓雾溟蒙未见天，山光水影白相连。\n余杭不似西川路，六月中旬叫杜鹃。",
        "dynasty": "宋",
        "collection_info": null
    },
    {
        "title": "项籍",
        "author": "连文凤",
        "content": "盖世英雄冠古今，干戈未定日相寻。\n帐中一夕悲歌处，霸气难降儿女心。",
        "dynasty": "宋",
        "collection_info": null
    },
    {
        "title": "绿珠",
        "author": "连文凤",
        "content": "忍将死别季伦家，百丈楼前日色斜。\n一片香魂随笛散，却疑吹落玉梅花。",
        "dynasty": "宋",
        "collection_info": null
    },
    {
        "title": "铜雀台",
        "author": "连文凤",
        "content": "月正明时星正稀，邺城风雨忽凄凄。\n荒台深锁残春色，半夜寒鸦遶树啼。",
        "dynasty": "宋",
        "collection_info": null
    },
    {
        "title": "山云",
        "author": "连文凤",
        "content": "去如断雁失羣飞，来是高僧出定归。\n无去无来林下客，吟魂一片共依依。",
        "dynasty": "宋",
        "collection_info": null
    },
    {
        "title": "题画",
        "author": "连文凤",
        "content": "娇红淡粉逞春姿，好手移来一两枝。\n见说此花三十种，只消莫画醉西施。",
        "dynasty": "宋",
        "collection_info": null
    },
    {
        "title": "赠赵主簿不语不食",
        "author": "连文凤",
        "content": "本非学仙者，一日与仙期。\n绝粒自无术，不言人谓痴。\n倚筇看鹤语，分果饲猨饥。\n何似归山好，山中有紫芝。",
        "dynasty": "宋",
        "collection_info": null
    },
    {
        "title": "赠隠士",
        "author": "连文凤",
        "content": "不隠山林隠市廛，半生活计此书田。\n可怜世上无扬子，谁识雄心在太玄。",
        "dynasty": "宋",
        "collection_info": null
    },
    {
        "title": "寄悼浦江吴县令清翁",
        "author": "连文凤",
        "content": "曾于诗裏识清名，几夜吟看婺女星。\n番令宅前花未盛，延陵墓上草先青。\n灯摇残月佳人哭，碑立斜阳御史铭。\n一纸哀歌和泪寄，山高水远树冥冥。",
        "dynasty": "宋",
        "collection_info": null
    },
    {
        "title": "寄友人",
        "author": "连文凤",
        "content": "少年锐气尽消磨，岁月相随醉梦过。\n今古悠悠交道变，江山渺渺俗人多。\n绝絃应为无知者，鼓瑟其如不好何。\n从此诗筒频寄取，鶑花时节莫蹉跎。",
        "dynasty": "宋",
        "collection_info": null
    },
    {
        "title": "寄李閤舍",
        "author": "连文凤",
        "content": "楚树吴云隔几尘，相思两地各伤神。\n悠悠岁月多华髮，历历江山少故人。\n苔屋不来今日雨，草池长梦旧家春。\n便鸿为问平安信，聊当西风寄白苹。",
        "dynasty": "宋",
        "collection_info": null
    },
    {
        "title": "酬婺郡学高广文",
        "author": "连文凤",
        "content": "十载持竿浙水滨，江空岁晚更愁人。\n秦楼歌舞多燕剑，洛社风流少晋巾。\n伏枥已甘存老马，随波不解纵穷鳞。\n广文何日归茅屋，共醉樽前未死身。",
        "dynasty": "宋",
        "collection_info": null
    },
    {
        "title": "酬高景仁见寄",
        "author": "连文凤",
        "content": "忆昔邮亭奉别裾，不知别后意何如。\n夕阳树外烟尘隔，明月河边笑语疏。\n客路惊回飞去梦，天风吹落寄来书。\n西湖莫问残春色，且好白茅山下居。",
        "dynasty": "宋",
        "collection_info": null
    },
    {
        "title": "酬卢宗说见贻",
        "author": "连文凤",
        "content": "我有离别肠，一日回百周。\n流光日以迈，离别何时休。\n仓庚求友声，朝莫鸣相酬。\n暖风老麦熟，秀野新阴稠。\n美人隔吴树，皓月明苏州。\n相望倚寥廓，孤怀抱绸缪。\n鬰志不得语，愁思纷如抽。\n遐想江湖人，长作鸥鹭俦。\n雨花落笔床，水芳萦钓舟。\n赠我锦绣篇，坐之芰荷洲。\n好语尉心曲，喜色栖眉头。\n君子怀友生，小人徇俗流。\n颓波日靡靡，恶风声飕飕。\n喧啾乱孤皇，舞跃沸群鳅。\n抚景发浩叹，举觞不成讴。\n自顾蒲柳衰，敢望桑榆收。\n一生犹转蓬，百年如传邮。\n聚会苦不恒，浩荡宜纵游。\n拍浮酒在船，枕籍糟成丘。\n一醉乐陶陶，千古空悠悠。\n愿从卢博士，盘礴仙家楼。",
        "dynasty": "宋",
        "collection_info": null
    },
    {
        "title": "寄生树",
        "author": "连文凤",
        "content": "嗟哉寄生树，微根不自立。\n矗矗栖林壑，森森动原隰。\n本非梁栋材，唯有禽鸟集。\n纵逃千斧侵，宁免寒暑袭。\n一朝失所託，早暮不相及。\n人生同此寄，百年一呼吸。\n湿沫偷呴濡，疏漏强缀葺。\n未能与物化，安悟此机入。\n吾每叹吾生，忧思继以泣。\n託根非其所，举世沦以习。\n老枝年岁晚，病叶风雨急。\n神山眇何许，瑶草不可拾。",
        "dynasty": "宋",
        "collection_info": null
    },
    {
        "title": "听徐天民琴",
        "author": "连文凤",
        "content": "閒堂风月深，自此出瑶琴。\n为我弹一曲，悠然生古心。\n余清分坐客，微响拂流禽。\n世上是非耳，谁能知此音。",
        "dynasty": "宋",
        "collection_info": null
    },
    {
        "title": "烧香",
        "author": "连文凤",
        "content": "坐我以灵室，炉中一篆香。\n清芬醒耳目，余气入文章。\n微见五云散，閒消半日长。\n旧书重读罢，风味更悠扬。",
        "dynasty": "宋",
        "collection_info": null
    },
    {
        "title": "重游四圣观",
        "author": "连文凤",
        "content": "此是前朝扈跸功，祥飞一朵锦云红。\n旌旗南渡长江外，香火西湖片水中。\n白鹤往来华表月，碧桃开落石坛风。\n刘郎今日玄都过，十四年前事不同。",
        "dynasty": "宋",
        "collection_info": null
    },
    {
        "title": "昌化道中",
        "author": "连文凤",
        "content": "不因来此地，不识别山春。\n几处坟无主，多年树有神。\n闻猨惊落日，畏虎问行人。\n忽到孤峰顶，白云飞满身。",
        "dynasty": "宋",
        "collection_info": null
    },
    {
        "title": "湖上",
        "author": "连文凤",
        "content": "东风残柳旧烟青，不见长亭共短亭。\n几处王孙芳草地，胡僧相对坐看经。",
        "dynasty": "宋",
        "collection_info": null
    },
    {
        "title": "鹤泉为丁君瑞赋",
        "author": "连文凤",
        "content": "为厌缁尘污缟衣，閒身甘共水相依。\n尘间那得清泠水，何似瑶池饮夕晖。",
        "dynasty": "宋",
        "collection_info": null
    },
    {
        "title": "对兰",
        "author": "连文凤",
        "content": "蔼蔼抱幽姿，幽人得自怡。\n爱之似君子，好不在花枝。\n浊世已如许，香心终未衰。\n窗前堪作伴，閒读九歌词。",
        "dynasty": "宋",
        "collection_info": null
    },
    {
        "title": "载菊分题",
        "author": "连文凤",
        "content": "不用移春槛，西风满小车。\n行行无长物，粲粲只黄花。\n晚色装秋重，寒香引雾斜。\n辇来尊俎处，有酒不须赊。",
        "dynasty": "宋",
        "collection_info": null
    },
    {
        "title": "鹡鸰",
        "author": "连文凤",
        "content": "朝兮呼相食，莫兮呼相集。\n行行水之湄，止止原之隰。\n行止相与言，慎勿罗网入。\n君看禽鸟心，犹念在原息。\n嗟哉郑氏子，糊口不自给。",
        "dynasty": "宋",
        "collection_info": null
    },
    {
        "title": "归燕",
        "author": "连文凤",
        "content": "营巢生计失，余恨更依依。\n故国知何处，西风满去衣。\n花案空昨梦，柳巷竟残晖。\n欲问兴亡事，无言各自飞。",
        "dynasty": "宋",
        "collection_info": null
    },
    {
        "title": "仓庚",
        "author": "连文凤",
        "content": "谁将晚秋菊，染作新春衣。\n立当花枝上，惊散群鸟飞。\n一声復一声，声声如歔欷。\n歔欷意何如，乔木空无依。\n相呼入幽谷，今人交道非。",
        "dynasty": "宋",
        "collection_info": null
    },
    {
        "title": "飞云亭",
        "author": "连文凤",
        "content": "越山眇何许，孤影更依依。\n每见无心出，因思啮指归。\n随风游泮水，带雨湿斑衣。\n应想巴陵地，春余寸草晖。",
        "dynasty": "宋",
        "collection_info": null
    },
    {
        "title": "林处士湖居",
        "author": "连文凤",
        "content": "儒家生计薄，火后復何如。\n白髮谁怜汝，青山自借居。\n种花思旧业，对竹理残书。\n莫嘆今牢落，湖边尚可渔。",
        "dynasty": "宋",
        "collection_info": null
    },
    {
        "title": "题金华方韶卿在雅堂",
        "author": "连文凤",
        "content": "钟仪作楚奏，庄舄吟越声。\n土风固尔殊，心事终当明。\n韶濩久不伦，矧復英与茎。\n正声何寥寥，淫哇鸣纵横。\n世有知音人，恻恻闻若惊。\n抱器入河海，泯默怀幽贞。\n掩泣望西狩，素王不復生。\n怆然鼓一曲，聊以舒此情。\n一鼓草木震，再鼓山岳清。\n我耳非子期，顾我一再倾。\n何当登斯堂，酌酒歌鹿鸣。",
        "dynasty": "宋",
        "collection_info": null
    },
    {
        "title": "黄高士山房",
        "author": "连文凤",
        "content": "绝无一语到人间，但把瑶琴续续弹。\n夜鹤归来山月白，松花吹落石林寒。",
        "dynasty": "宋",
        "collection_info": null
    },
    {
        "title": "寄送介夫城居",
        "author": "连文凤",
        "content": "曾赋隠居图，知君已定居。\n移家重入市，引鹤自挑书。\n烟雨生新梦，云山护旧庐。\n但令风浪静，何处不堪渔。",
        "dynasty": "宋",
        "collection_info": null
    },
    {
        "title": "偶作  其一",
        "author": "连文凤",
        "content": "春风跃马看花时，肯信秋风鬓易衰。\n富贵百年皆长物，老来方悔读书迟。",
        "dynasty": "宋",
        "collection_info": null
    },
    {
        "title": "偶作  其二",
        "author": "连文凤",
        "content": "少年场屋苦奔波，每对书檠读不多。\n三十年来书好读，可怜老眼费摩挲。",
        "dynasty": "宋",
        "collection_info": null
    },
    {
        "title": "偶题",
        "author": "连文凤",
        "content": "来到深山处士家，山前山后响缲车。\n老夫不晓人间事，行遍西园看橘花。",
        "dynasty": "宋",
        "collection_info": null
    },
    {
        "title": "无题  其一",
        "author": "连文凤",
        "content": "学书学剑两茫然，空过浮生五十年。\n拟向烟波深处住，王租已及钓鱼船。",
        "dynasty": "宋",
        "collection_info": null
    },
    {
        "title": "无题  其二",
        "author": "连文凤",
        "content": "华毂高轩傲世尘，一枝筇竹喜相亲。\n精神我愧鸿都客，甲子谁同绛县人。\n悠远山川终古在，鲜妍花草逐时新。\n故交霜叶凋零尽，欲话当年记不真。",
        "dynasty": "宋",
        "collection_info": null
    },
    {
        "title": "自题",
        "author": "连文凤",
        "content": "每恨诗才短，吟来两目昏。\n虽然五七字，难似万余言。\n雅道扶不起，苦心谁共论。\n几回风雨夜，哭杀杜陵魂。",
        "dynasty": "宋",
        "collection_info": null
    },
    {
        "title": "读文丞相宋瑞诗  其一",
        "author": "连文凤",
        "content": "宰相临危不辱身，晋周惟有两忠臣。\n国亡八载身方死，今古更无第二人。",
        "dynasty": "宋",
        "collection_info": null
    },
    {
        "title": "读文丞相宋瑞诗  其二",
        "author": "连文凤",
        "content": "身后声名满世间，孤魂万里朔风寒。\n何年得见忠臣传，且把君诗当史看。",
        "dynasty": "宋",
        "collection_info": null
    },
    {
        "title": "送高景仁之广德",
        "author": "连文凤",
        "content": "不愁离别难，江浙片云閒。\n黄叶晚秋径，白茅深处山。\n有诗连梦远，无累得身閒。\n若遇西风便，安书寄雁还。",
        "dynasty": "宋",
        "collection_info": null
    },
    {
        "title": "送林校书入山",
        "author": "连文凤",
        "content": "茫茫尘世厌风波，但把柴门掩薜萝。\n朝野交游能有几，文章气味已无多。\n收书且作林泉隠，洗砚閒将岁月磨。\n后夜偶然逢埜叟，错看太乙重相过。",
        "dynasty": "宋",
        "collection_info": null
    },
    {
        "title": "送罗寿可归临江",
        "author": "连文凤",
        "content": "琴剑西还已有期，白云飞处望多时。\n湖边别酒春风醉，江上归帆落日迟。\n客思悠悠生远树，梦魂隠隠入芳篱。\n到家若话吴中事，自有哀歌寄楚词。",
        "dynasty": "宋",
        "collection_info": null
    },
    {
        "title": "送叶东叔归永嘉",
        "author": "连文凤",
        "content": "君浙余闽数千里，相逢共饮西湖水。\n湖水正甘鱼正肥，一曲离歌入秋耳。\n八月风高草木悲，荒城日夜尘沙飞。\n家山况有古雁荡，此山不归将何之。",
        "dynasty": "宋",
        "collection_info": null
    },
    {
        "title": "送李元晖閤舍归庐陵",
        "author": "连文凤",
        "content": "锐气如君老不磨，悠悠世路涉风波。\n西湖旧识惟鸥鹭，故国重来尽黍禾。\n短枕客中生梦少，归舟江上载诗多。\n相逢未久忽相别，奈此夕阳芳草何。",
        "dynasty": "宋",
        "collection_info": null
    },
    {
        "title": "送曹之才游天目山",
        "author": "连文凤",
        "content": "突兀双峰晓色分，瘦筇支足上昆崙。\n雷声俯听婴儿语，石势平看骏马奔。\n故国山川千古在，前朝人物几家存。\n登临不用多怊怅，只好清吟伴野猨。",
        "dynasty": "宋",
        "collection_info": null
    },
    {
        "title": "归山",
        "author": "释云林",
        "content": "沧海尘生望不还，虚空粉碎步方艰。\n时人欲识今行履，一衲萧然云岭间。",
        "dynasty": "宋",
        "collection_info": null
    },
    {
        "title": "答友",
        "author": "释云林",
        "content": "搔首何须更问天，此心灰尽不重然。\n休将琐琐尘寰事，换我山中枕石眠。",
        "dynasty": "宋",
        "collection_info": null
    },
    {
        "title": "鬻孙谣",
        "author": "李思衍",
        "content": "白头老翁髮垂领，牵孙与客摩孙顶。\n翁年八十死无恤，怜女孩童困饥馑。\n去年虽旱犹禾熟，今年飞霜先杀菽。\n去年饥馑犹一粥，今年饥馑无余粟。\n客谢老翁将孙去，泪下如丝不能语。\n零丁老病维一身，独卧茅檐夜深雨。\n梦回犹是悞呼孙，县吏催租正打门。",
        "dynasty": "宋",
        "collection_info": null
    },
    {
        "title": "元日",
        "author": "李思衍",
        "content": "笋班玉立五云阶，曾醉天家舞马杯。\n坐困庾楼分月久，明从尧殿带春来。\n洪钧暖入宫桥柳，金鼎香传驿使梅。\n爆竹一声春梦晓，沈香亭北牡丹开。",
        "dynasty": "宋",
        "collection_info": null
    },
    {
        "title": "见王参政",
        "author": "李思衍",
        "content": "猎猎风沙透纸窗，地炉火歇冷侵床。\n一声孤鹤唳残月，几杵疏钟敲晓霜。\n黍律嘘春燕谷暖，梅花入梦楚天长。\n归期乞趁东风软，醉袅丝鞭吟绿杨。",
        "dynasty": "宋",
        "collection_info": null
    },
    {
        "title": "寄江西魏按察",
        "author": "李思衍",
        "content": "双气光收紫气沈，六丝辔动使华临。\n寒生柏府风霜面，清照梅花玉雪心。\n一道秋江澄浊浪，千厓晓色破顽阴。\n水天霞鹜吟情逸，只恐商家要作霖。",
        "dynasty": "宋",
        "collection_info": null
    },
    {
        "title": "上雷御史",
        "author": "李思衍",
        "content": "台上栖乌颤晓寒，朱帘云静楚天宽。\n星芒摇动龙阿剑，霜气横陈廌角冠。\n苦透柏心风力劲，清临梅影雪痕干。\n浑源闻有传家谱，夜露心香借易看。",
        "dynasty": "宋",
        "collection_info": null
    },
    {
        "title": "妙高台",
        "author": "李思衍",
        "content": "危亭新构客持觞，雨挹阑干面面凉。\n烟外好山供水墨，风前老树奏笙簧。\n接天凈绿秋江白，着地彤云晚稻黄。\n騕褭丝鞭归兴逸，水晶宫殿桂花香。",
        "dynasty": "宋",
        "collection_info": null
    },
    {
        "title": "次韵单徒提举",
        "author": "李思衍",
        "content": "百蛮冠带悉来庭，九处临关万雉城。\n汉殿风驰十行诏，唐藩雷动众军声。\n海涵春育民膏泽，雨施云行天性情。\n听得老癃扶杖语，紫微垣畔泰阶平。",
        "dynasty": "宋",
        "collection_info": null
    },
    {
        "title": "汴京怀古",
        "author": "李思衍",
        "content": "沧海成田艮岳荒，谁能行役不彷徨。\n青城北狩隔万里，花石南来宝几纲。\n土暗尘昏天水碧，风轻雨过女真黄。\n无人可语宣和事，九些陈留酹一觞。",
        "dynasty": "宋",
        "collection_info": null
    },
    {
        "title": "会同馆",
        "author": "李思衍",
        "content": "万间顶𩕳翠光团，千尺廊腰眼界宽。\n鸭脚参天风雨老，龙髯蛰地雪霜寒。\n庭花飞墨空遗恨，宫叶流红不忍看。\n古往今来只如此，夕阳搔首倚阑干。",
        "dynasty": "宋",
        "collection_info": null
    },
    {
        "title": "华盖楼",
        "author": "李思衍",
        "content": "三十六坊如掌平，长桥短艇水纵横。\n银河一道江连海，画障四围山绕城。\n老树烟云春绿暗，小楼帘幕晓红明。\n阴阴翠影谁家屋，梦觉草池鶑一声。",
        "dynasty": "宋",
        "collection_info": null
    },
    {
        "title": "石牛行",
        "author": "李思衍",
        "content": "寒牛觳觫秋江烟，五丁担落石一拳。\n惊涛拍岸撼不动，夕阳老背供鸦眠。\n天荒地老煮白石，顽懒不过苍苔田。\n腾腾卧地带佛性，尚肯远护风涛船。\n泥深蹄转重，鼻缺绳难穿。\n既不能西推紫气度函谷，五千道德言神仙。\n又不能粪金开秦塞，隔绝鸟道四万八千年。\n渴奔一斗酒，傲兀庐山前。\n潢池刀剑卖已尽，贞观斗米方成钱。\n雨犁急趁勾芒起，不然碎汝春风鞭。",
        "dynasty": "宋",
        "collection_info": null
    },
    {
        "title": "世子燕席索诗",
        "author": "李思衍",
        "content": "干坤气运会贞元，皓月腾空息瘴烟。\n北阙星驰新诰命，南郊春转旧山川。\n存诚乃可必事帝，保国无如是畏天。\n光觐紫宸归化锦，山河带砺保千年。",
        "dynasty": "宋",
        "collection_info": null
    },
    {
        "title": "世子和前韵有自顾不才惭锡土只缘多病欠朝天之句即席次韵",
        "author": "李思衍",
        "content": "雨露汪洋普汉恩，凤衔丹诏出红云。\n拓开地角皆和气，净挟天河洗战尘。\n尽道玺书十行下，胜如琴殿五絃熏。\n干坤兼爱无南北，何患云雷復有屯。",
        "dynasty": "宋",
        "collection_info": null
    },
    {
        "title": "行赆有礼辞之世子举陆贾事亹亹见爱谢绝以诗",
        "author": "李思衍",
        "content": "绿玺南来奉玉音，九重恻怛为民深。\n蜀人爰命相如檄，越使何求陆贾金。\n冰雪孤忠臣子事，干坤生物帝王心。\n从今但得天从欲，航海梯山岁岁深。",
        "dynasty": "宋",
        "collection_info": null
    },
    {
        "title": "彭城",
        "author": "李思衍",
        "content": "一水渊渟绿不波，四山玉立碧嵯峨。\n城头刍石黄楼赋，台上风云赤帝歌。\n竹帛有香豪杰在，山河无恙废兴多。\n男儿要作千年调，戏马台高石可磨。",
        "dynasty": "宋",
        "collection_info": null
    },
    {
        "title": "隆山塔院",
        "author": "李思衍",
        "content": "峰顶浮图第几重，四天尘界尽虚空。\n县居岛屿萦回处，海在烟霞叆叇中。\n浴水垂盘旸谷日，轰雷鼙鼓怒涛风。\n蓬莱咫尺阑干底，平步长桥跨玉虹。",
        "dynasty": "宋",
        "collection_info": null
    },
    {
        "title": "志古溪堂",
        "author": "李思衍",
        "content": "堂成合入辋川图，尘隔香红九轨衢。\n诗洩骚情风格老，棋藏活着路头苏。\n梅黄着雨惊鶑染，竹醉熏风倩鹤扶。\n一片丹青谁画得，吟肠恼断老耕夫。",
        "dynasty": "宋",
        "collection_info": null
    },
    {
        "title": "见维扬崔左丞",
        "author": "李思衍",
        "content": "十里珠帘一半垂，扬州风物最宜诗。\n平山倚槛欧阳子，明月吹箫杜牧之。\n吟笔新添梅鼎手，歌楼争觅竹枝词。\n濡毫愿逐奚奴后，描尽春风芍药枝。",
        "dynasty": "宋",
        "collection_info": null
    },
    {
        "title": "拜许鲁斋像",
        "author": "李思衍",
        "content": "玉笋头边懒押班，汗青笔削更重刊。\n直言何管雷霆怒，清节不知冰雪寒。\n性理晦庵真学术，鬚眉商岭古衣冠。\n欲求绘画耆英手，写过江南子弟看。",
        "dynasty": "宋",
        "collection_info": null
    },
    {
        "title": "天庆宫",
        "author": "李思衍",
        "content": "紫盖星临北斗躔，金门客去几千年。\n蒙泉有味见福地，劫火离灰是洞天。\n尘外仙家山上屋，日边帆影海东船。\n飘飘云气蓬莱近，五彩飞鸾不用鞭。",
        "dynasty": "宋",
        "collection_info": null
    },
    {
        "title": "安南观棋",
        "author": "李思衍",
        "content": "地席跏趺午坐凉，棋边袖手看人忙。\n槟榔{月若}□又春绿，送到谁家橘柚香。",
        "dynasty": "宋",
        "collection_info": null
    },
    {
        "title": "漂母墓",
        "author": "李思衍",
        "content": "登坛抛却钓鱼竿，庙食难酬一饭恩。\n春老五陵佳气歇，近来谁復念王孙。",
        "dynasty": "宋",
        "collection_info": null
    },
    {
        "title": "弔李肯斋",
        "author": "李思衍",
        "content": "天地由来有废兴，义无两大一身轻。\n封疆社稷若不死，妇女鬚眉安用生。\n纽解三纲重接续，灰寒万劫独光明。\n便当配食三闾庙，启迪民彝见太平。",
        "dynasty": "宋",
        "collection_info": null
    },
    {
        "title": "思明州摩云岭",
        "author": "李思衍",
        "content": "二到摩云顶𩕳头，雨花湿透褐驼裘。\n草荒行路几百折，茅盖前峰又一州。\n雁泽流离新户口，鹿场町疃旧田畴。\n太平有象重生聚，甲洗天河剑买牛。",
        "dynasty": "宋",
        "collection_info": null
    },
    {
        "title": "万斛山",
        "author": "李思衍",
        "content": "持囊簪笏紫霄閒，声价高于万斛山。\n绝顶上行谁不爱，急流中退古来难。\n人言进步必为相，我道知几好丐閒。\n若也买田清颍上，幅巾便是进贤冠。",
        "dynasty": "宋",
        "collection_info": null
    },
    {
        "title": "书怀",
        "author": "盛明远",
        "content": "溪山行自得，松竹最相知。\n避世逢天宝，编年问义熙。\n鸟驯时傍户，婢小亦吟诗。\n薇蕨秋来少，香生芋熟时。",
        "dynasty": "宋",
        "collection_info": null
    },
    {
        "title": "磨崖碑",
        "author": "江琼",
        "content": "凄凉浯水迹如扫，漫郎宅荒崖畔草。\n雨淋日炙山骨癯，磨得人间岁月老。\n粤从天地开闢来，经济何代无奇才。\n若得高名烂青史，底恨白骨埋黄埃。\n孽臣边将乱国纪，郭公千载凛不死。\n纪在中兴第一功，三绝宁论文与字。\n吁嗟古往而今来，插天何处无石崖。\n两京未復百战罢，铜驼荆棘谁能开。\n世事轮云可悲慨，文学老生品何在。\n君不见零落寒溪几世孙，自打元家古碑卖。",
        "dynasty": "宋",
        "collection_info": null
    },
    {
        "title": "渡江",
        "author": "师严",
        "content": "鹿门山人沧浪客，洒泪已枯眼见骨。\n风尘峥嵘万里空，不知何处营三窟。\n城中性命汤火近，路穷援断无消息。\n鼠窃狗偷何足忧，都将十指漫天日。\n大言阔步好公卿，三百年余涵养成。\n已闻郑五但搔首，復道庞涓竖子名。\n平时肉食夸果决，谁信临危跋疐行。\n白头面皱牙齿落，万事已矣秋风生。",
        "dynasty": "宋",
        "collection_info": null
    },
    {
        "title": "大阅",
        "author": "师严",
        "content": "长江天设险，荆州国西门。\n幕前杖斧钺，赫赫齐晋尊。\n熊罴在掌握，百万不敢喧。\n固列崖峤立，动色虹蜺翻。\n虽云上将猷，亦是明主恩。\n高秋鼓角壮，惨澹伤精魂。\n山南正困戹，血肉连川原。\n由来多垒辱，岂不在大藩。\n既同事王室，于义如弟晜。\n朂哉从简书，恤邻古所敦。",
        "dynasty": "宋",
        "collection_info": null
    },
    {
        "title": "蔺五见访",
        "author": "师严",
        "content": "汉阴美人青兕裘，独骑瘦马寻荒丘。\n花前下马迎一笑，珠玉在侧形骸羞。\n酒酣散髮箕踞坐，锦带烂熳悬吴鈎。\n断蛟刺虎好身手，碧瞳如水涵清秋。\n惜哉科目太脱略，壮士岂为章句囚。\n中原格斗困不已，江波木落寒悠悠。",
        "dynasty": "宋",
        "collection_info": null
    },
    {
        "title": "庚午三月五日朱尚书席上醉歌",
        "author": "师严",
        "content": "天风浩荡何处来，荆南府中好春酒。\n我公此日盛宾佐，但饮无劳问升斗。\n座中十万无下筯，乌帽朱衣马牛走。\n好舞清歌如有神，翠烂金明各回首。\n人生行乐须壮年，小人再拜为主寿。\n满堂泪落起挽鬚，临馈三叹成鬰纡。\n干戈未定郡国破，乱臣贼子何代无。\n主忧臣辱坐感激，忍对花鸟调欢娱。\n近闻士卒愿一战，猛气正倚风尘粗。\n丈夫行事动千古，快意一饱非雄图。",
        "dynasty": "宋",
        "collection_info": null
    },
    {
        "title": "武陵客居",
        "author": "师严",
        "content": "浩荡千年调，饥寒八尺身。\n不愁逢魍魉，可笑繫麒麟。\n残雪江村路，空山涧水春。\n时违终远去，道在岂全贫。",
        "dynasty": "宋",
        "collection_info": null
    },
    {
        "title": "公安早发",
        "author": "师严",
        "content": "去国秦公子，穷途阮步兵。\n别离如昨日，豪侠异平生。\n江月为谁好，巴船何处行。\n高秋伴摇落，早发若为情。",
        "dynasty": "宋",
        "collection_info": null
    },
    {
        "title": "浯溪",
        "author": "廖应瑞",
        "content": "苍崖古剎夹清泉，中有元郎几百年。\n策杖摩挲看不足，壮怀惆怅大江边。",
        "dynasty": "宋",
        "collection_info": null
    },
    {
        "title": "颂秋浦先生",
        "author": "罗源民",
        "content": "十里清溪流活水，连村绿稼有甘霖。\n罗村野叟千秋史，秋浦先生一片心。",
        "dynasty": "宋",
        "collection_info": null
    },
    {
        "title": "黄帝洞庭张乐图",
        "author": "郑思肖",
        "content": "天水相涵万象清，咸池真乐妙无根。\n大音岂在九霄外，有意听时却不闻。",
        "dynasty": "宋",
        "collection_info": null
    },
    {
        "title": "尧民击壤图",
        "author": "郑思肖",
        "content": "百姓相忘尧帝春，耕田凿井淡无情。\n只今正是何年月，日日月从东向生。",
        "dynasty": "宋",
        "collection_info": null
    },
    {
        "title": "巢父洗耳图",
        "author": "郑思肖",
        "content": "万事喧喧杂响中，细参巢父意无穷。\n须还半掬溪边水，方始教君耳不聋。",
        "dynasty": "宋",
        "collection_info": null
    },
    {
        "title": "许由弃瓢图",
        "author": "郑思肖",
        "content": "天下摇头不肯为，恰如瓢挂老松枝。\n许由不在箕山在，千古高风属阿谁。",
        "dynasty": "宋",
        "collection_info": null
    },
    {
        "title": "吕望垂钓图",
        "author": "郑思肖",
        "content": "八十翁翁心尚孩，渭滨痴坐弄徘徊。\n当初若是逃名者，谁要文王上钓来。",
        "dynasty": "宋",
        "collection_info": null
    },
    {
        "title": "夷齐西山图",
        "author": "郑思肖",
        "content": "扣马痴心谏不休，既拚一死百无忧。\n因何留得首阳在，只说商家不说周。",
        "dynasty": "宋",
        "collection_info": null
    },
    {
        "title": "老子度关图",
        "author": "郑思肖",
        "content": "紫气东来压万山，老聃吐舌笑开颜。\n青牛车外天风阔，摇动当年函谷关。",
        "dynasty": "宋",
        "collection_info": null
    },
    {
        "title": "纪昌贯蝨悟射图",
        "author": "郑思肖",
        "content": "从来绝艺欲超伦，何止弯弓用意深。\n觑破微尘微极处，忽开大地见红心。",
        "dynasty": "宋",
        "collection_info": null
    },
    {
        "title": "钟子期听琴图",
        "author": "郑思肖",
        "content": "一契高山流水心，形神空静两忘情。\n自非父母所生耳，听见伯牙声外声。",
        "dynasty": "宋",
        "collection_info": null
    },
    {
        "title": "伯牙绝弦图",
        "author": "郑思肖",
        "content": "终不求人更赏音，只当仰面看山林。\n一双閒手无聊頼，满地斜阳是此心。",
        "dynasty": "宋",
        "collection_info": null
    },
    {
        "title": "荣启期三乐图",
        "author": "郑思肖",
        "content": "生死悠悠付老天，启期三乐亦超然。\n此身不得为男子，空活人间九十年。",
        "dynasty": "宋",
        "collection_info": null
    },
    {
        "title": "伯乐相马图",
        "author": "郑思肖",
        "content": "冀地群中不可留，如龙走地绝无俦。\n何劳伯乐一相顾，抹过西风数百州。",
        "dynasty": "宋",
        "collection_info": null
    },
    {
        "title": "庄子梦蝶图",
        "author": "郑思肖",
        "content": "素来梦觉两俱空，开眼还如阖眼同。\n蝶是庄周周是蝶，百花无口駡春风。",
        "dynasty": "宋",
        "collection_info": null
    },
    {
        "title": "轮扁谏读书图",
        "author": "郑思肖",
        "content": "轮扁释椎开口谏，国君据坐展书开。\n古人糟粕终枯淡，谁醉天然滋味来。",
        "dynasty": "宋",
        "collection_info": null
    },
    {
        "title": "卞和泣玉图",
        "author": "郑思肖",
        "content": "大璞中函天地精，卞和抱出愈分明。\n一番刖足一番哭，哭杀世人无眼睛。",
        "dynasty": "宋",
        "collection_info": null
    },
    {
        "title": "宁戚饭牛图",
        "author": "郑思肖",
        "content": "斯人岂是饭牛者，浩叹空怀扣角悲。\n说到漫漫长夜处，南山白石也攒眉。",
        "dynasty": "宋",
        "collection_info": null
    },
    {
        "title": "孺子濯缨图",
        "author": "郑思肖",
        "content": "秋影澄澄湛碧波，濯缨人远意如何。\n临风歌罢飘然去，卖弄沧浪清处多。",
        "dynasty": "宋",
        "collection_info": null
    },
    {
        "title": "叶公画龙图",
        "author": "郑思肖",
        "content": "神物难传变化时，叶公眼外泄天机。\n一从亲见真头角，满手风云雷电飞。",
        "dynasty": "宋",
        "collection_info": null
    },
    {
        "title": "孟尝君度关图",
        "author": "郑思肖",
        "content": "狐白裘边事若难，孟尝门下亦何颜。\n若无意智翻身去，半夜焉能度此关。",
        "dynasty": "宋",
        "collection_info": null
    },
    {
        "title": "屈原九歌图",
        "author": "郑思肖",
        "content": "楚人念念爱清湘，苦忆九歌频断肠。\n只道此中皆楚国，还于何处拜东皇。",
        "dynasty": "宋",
        "collection_info": null
    },
    {
        "title": "屈原餐菊图",
        "author": "郑思肖",
        "content": "谁念三闾久陆沉，饱霜犹自傲秋深。\n年年吞吐说不得，一见黄花一苦心。",
        "dynasty": "宋",
        "collection_info": null
    },
    {
        "title": "范蠡扁舟图",
        "author": "郑思肖",
        "content": "乌喙无情奈若何，功成只合理渔簑。\n跃身吴越兴亡外，一舸江湖风月多。",
        "dynasty": "宋",
        "collection_info": null
    },
    {
        "title": "毛遂脱颖图",
        "author": "郑思肖",
        "content": "十九人中不数君，当机勇辩独超群。\n若非末后脱颖出，多得英风泼楚云。",
        "dynasty": "宋",
        "collection_info": null
    },
    {
        "title": "鲁欹器图",
        "author": "郑思肖",
        "content": "此心安分即逍遥，无欲何愁外境摇。\n纔有秋毫失中正，一杯水亦不能消。",
        "dynasty": "宋",
        "collection_info": null
    },
    {
        "title": "列子窃鈇图",
        "author": "郑思肖",
        "content": "宇宙茫茫尽坦途，莫将得失自相辜。\n胸中若有一些子，大地山河俱窃鈇。",
        "dynasty": "宋",
        "collection_info": null
    },
    {
        "title": "秋胡子图",
        "author": "郑思肖",
        "content": "郎归犹未到家中，艳语勾春妾面红。\n叵耐相逢不相识，梅花那肯恋东风。",
        "dynasty": "宋",
        "collection_info": null
    },
    {
        "title": "西施捧心图",
        "author": "郑思肖",
        "content": "荡尽吴王醉后春，化为颦笑艳精神。\n当胸一点痛得别，直是妖娆恼杀人。",
        "dynasty": "宋",
        "collection_info": null
    },
    {
        "title": "骊山老姥磨铁杵欲作绣针图",
        "author": "郑思肖",
        "content": "欲化龟蛇生圣胎，骊山微意孰能猜。\n纯钢一块都磨尽，不信纤毫眼不开。",
        "dynasty": "宋",
        "collection_info": null
    },
    {
        "title": "秦女吹箫图",
        "author": "郑思肖",
        "content": "弄玉飘飘仙女姿，凤凰低舞久相期。\n箫中应有别一曲，飞出青天影外吹。",
        "dynasty": "宋",
        "collection_info": null
    },
    {
        "title": "湘灵鼓瑟图",
        "author": "郑思肖",
        "content": "雾质烟姿雪月心，凌波无迹似多情。\n试听谁在湘江上，彷佛秋风曲数声。",
        "dynasty": "宋",
        "collection_info": null
    },
    {
        "title": "毛女图",
        "author": "郑思肖",
        "content": "六国倾城辇入秦，深花密柳鏁青春。\n神仙自有长生路，岂是阿房宫裏人。",
        "dynasty": "宋",
        "collection_info": null
    },
    {
        "title": "徐福采药图",
        "author": "郑思肖",
        "content": "仙药长生不易求，仙山可在海东头。\n祖龙灭尽诸侯后，徐福却来赢一筹。",
        "dynasty": "宋",
        "collection_info": null
    },
    {
        "title": "青门种瓜图",
        "author": "郑思肖",
        "content": "百二山河势莫当，咸阳谁付与高皇。\n尽嫌嬴政鲍鱼臭，争慕邵平瓜圃香。",
        "dynasty": "宋",
        "collection_info": null
    },
    {
        "title": "汉高祖将韩信图",
        "author": "郑思肖",
        "content": "先入关中得计多，彭城未是汉山河。\n不操擒纵英雄手，韩信何由肯倒戈。",
        "dynasty": "宋",
        "collection_info": null
    },
    {
        "title": "张子房遇黄石公图",
        "author": "郑思肖",
        "content": "三度桥边伺老仙，始将兵法尽相传。\n不知蹑足此一计，还出书中第几篇。",
        "dynasty": "宋",
        "collection_info": null
    },
    {
        "title": "四皓图",
        "author": "郑思肖",
        "content": "晔晔紫芝岩石隈，避秦有地似蓬莱。\n可怜白髮坐不定，又被汉朝呼出来。",
        "dynasty": "宋",
        "collection_info": null
    },
    {
        "title": "周亚夫细柳营图",
        "author": "郑思肖",
        "content": "细柳营中作略殊，宁容直入骤先驱。\n不因一见入门诀，文帝何曾识亚夫。",
        "dynasty": "宋",
        "collection_info": null
    },
    {
        "title": "李广射石虎图",
        "author": "郑思肖",
        "content": "怪石蹲身草芥中，错疑猛虎喷腥风。\n何消重费将军力，只在当头一箭功。",
        "dynasty": "宋",
        "collection_info": null
    },
    {
        "title": "董仲舒不窥园图",
        "author": "郑思肖",
        "content": "西汉诸儒君最醇，无人见面意应深。\n三年尽力窥经史，一旦看花了古今。",
        "dynasty": "宋",
        "collection_info": null
    },
    {
        "title": "苏武牧羊假寐图",
        "author": "郑思肖",
        "content": "十九年间堕渺茫，饥来啮雪齿生香。\n一心只梦飞归国，双眼何曾看见羊。",
        "dynasty": "宋",
        "collection_info": null
    },
    {
        "title": "苏李泣别图",
        "author": "郑思肖",
        "content": "同为武帝一时人，忠逆分违感慨深。\n早信子卿归汉去，泪痕滴滴滴黄金。",
        "dynasty": "宋",
        "collection_info": null
    },
    {
        "title": "司马相如题柱图",
        "author": "郑思肖",
        "content": "初上昇仙何慷慨，重来衣锦颇从容。\n男儿意气当如此，透过禹门方是龙。",
        "dynasty": "宋",
        "collection_info": null
    },
    {
        "title": "张骞乘槎图",
        "author": "郑思肖",
        "content": "牛女宫中事若何，亲身曾得上天河。\n逢人莫说支机石，漏洩苍苍意已多。",
        "dynasty": "宋",
        "collection_info": null
    },
    {
        "title": "翟公交情图",
        "author": "郑思肖",
        "content": "翟公冷语久逾新，汉世交情古亦今。\n不被死生贫贱转，此时方始见人心。",
        "dynasty": "宋",
        "collection_info": null
    },
    {
        "title": "朱买臣卖柴图",
        "author": "郑思肖",
        "content": "年当五十始荣华，覆水难收重叹嗟。\n岂信后来春色别，满柴担上尽开花。",
        "dynasty": "宋",
        "collection_info": null
    },
    {
        "title": "二疏东门祖帐图",
        "author": "郑思肖",
        "content": "昔日贤哉二大夫，东门祖帐耀通衢。\n太平时节独先去，阖国人知此意无。",
        "dynasty": "宋",
        "collection_info": null
    },
    {
        "title": "严君平垂帘卖卜图",
        "author": "郑思肖",
        "content": "多是垂帘自养神，仅能了日即安贫。\n不离忠孝谈玄妙，岂是寻常卖卜人。",
        "dynasty": "宋",
        "collection_info": null
    },
    {
        "title": "皇初平牧羊图",
        "author": "郑思肖",
        "content": "兄弟参商四十春，金华山裏问斜曛。\n相逢不是牧羊客，白石颟顸冷笑君。",
        "dynasty": "宋",
        "collection_info": null
    },
    {
        "title": "西王母蟠桃宴图",
        "author": "郑思肖",
        "content": "玄圃筵开物外春，万仙欢笑动精神。\n蟠桃种子今犹在，谁是三千年后人。",
        "dynasty": "宋",
        "collection_info": null
    },
    {
        "title": "严子陵垂钓图",
        "author": "郑思肖",
        "content": "新莽纷纷未有涯，桐江山水颇为嘉。\n无心偶向一丝上，钓得清风满汉家。",
        "dynasty": "宋",
        "collection_info": null
    },
    {
        "title": "袁安卧雪图",
        "author": "郑思肖",
        "content": "飞玉堆寒二丈过，杜门僵卧养天和。\n不愁屋外六花大，但觉胸中清气多。",
        "dynasty": "宋",
        "collection_info": null
    },
    {
        "title": "高凤读书漂麦图",
        "author": "郑思肖",
        "content": "癖爱诗书苦未休，肯将俗事挂心头。\n等閒痛快语言外，那见雨来和麦流。",
        "dynasty": "宋",
        "collection_info": null
    },
    {
        "title": "张天师飞昇图",
        "author": "郑思肖",
        "content": "玉局曾经拜老君，子孙今尚宝玄文。\n要知龙虎山前意，但看空中数片云。",
        "dynasty": "宋",
        "collection_info": null
    },
    {
        "title": "王粲覆棋图",
        "author": "郑思肖",
        "content": "鸦鹭争飞局局殊，便生国手亦难图。\n未曾落子有一着，王粲还能覆得无。",
        "dynasty": "宋",
        "collection_info": null
    },
    {
        "title": "先主三顾草庐图",
        "author": "郑思肖",
        "content": "抱膝高吟梁父时，卧龙致雨未为迟。\n若无三顾草庐意，剖出心肝卖与谁。",
        "dynasty": "宋",
        "collection_info": null
    },
    {
        "title": "孔明出师表图",
        "author": "郑思肖",
        "content": "一身英气射光芒，北定中原事转长。\n落得两篇出师表，至今只是汉文章。",
        "dynasty": "宋",
        "collection_info": null
    },
    {
        "title": "孔明成都八阵图",
        "author": "郑思肖",
        "content": "孔明抱义耻偏安，不道中兴事业难。\n頼有石头知落处，任从人换八门看。",
        "dynasty": "宋",
        "collection_info": null
    },
    {
        "title": "王祥卧冰图",
        "author": "郑思肖",
        "content": "母病杯羹意未谐，解衣竟欲卧冰开。\n有心直透清波下，安得无鱼跃出来。",
        "dynasty": "宋",
        "collection_info": null
    },
    {
        "title": "王衍举阿堵物图",
        "author": "郑思肖",
        "content": "口不言钱早不同，何须相试苦相攻。\n今朝叱去阿堵物，一室玲珑分外空。",
        "dynasty": "宋",
        "collection_info": null
    },
    {
        "title": "竹林七贤图",
        "author": "郑思肖",
        "content": "清谈何补晋江山，谁与中原了岁寒。\n惟有白云三四片，飞来自向古琅玕。",
        "dynasty": "宋",
        "collection_info": null
    },
    {
        "title": "王子猷看竹图",
        "author": "郑思肖",
        "content": "秋沁徽之骨亦清，翠光如水漾空明。\n只图一见此君面，谁更问人閒姓名。",
        "dynasty": "宋",
        "collection_info": null
    },
    {
        "title": "王子猷访戴图",
        "author": "郑思肖",
        "content": "雪夜怀人泛剡溪，造门而返是还非。\n不曾相见犹相见，满载清风独自归。",
        "dynasty": "宋",
        "collection_info": null
    },
    {
        "title": "阮籍醉眠酒家图",
        "author": "郑思肖",
        "content": "少妇当垆应怪人，陶陶一觉了残更。\n无情不作如花想，梦见醉乡生月明。",
        "dynasty": "宋",
        "collection_info": null
    },
    {
        "title": "刘伶荷锸图",
        "author": "郑思肖",
        "content": "酒国韶光无际涯，大人境界绝朋侪。\n生来自有一方地，何待醉终纔始埋。",
        "dynasty": "宋",
        "collection_info": null
    },
    {
        "title": "戴安道破琴图",
        "author": "郑思肖",
        "content": "独抱洋洋太古心，王门何苦欲相寻。\n狂来宁可破琴去，不许俗人闻此音。",
        "dynasty": "宋",
        "collection_info": null
    },
    {
        "title": "毕卓瓮间图",
        "author": "郑思肖",
        "content": "醉玉颓来欲化仙，一漥和气蔼芳妍。\n终宵自向华胥去，吏部何曾瓮下眠。",
        "dynasty": "宋",
        "collection_info": null
    },
    {
        "title": "孙康映雪读书图",
        "author": "郑思肖",
        "content": "孙康苦志惜居诸，雪夜无灯兴有余。\n冷地白光生破屋，自然开眼见诗书。",
        "dynasty": "宋",
        "collection_info": null
    },
    {
        "title": "张翰思莼鲈图",
        "author": "郑思肖",
        "content": "名爵虽荣心最苦，莼鲈有味食无厌。\n后来京洛风尘暗，转觉吴淞江水甜。",
        "dynasty": "宋",
        "collection_info": null
    },
    {
        "title": "孙楚枕流潄石图",
        "author": "郑思肖",
        "content": "孙楚匆匆误答时，说来颇与事相违。\n枕流潄石翻为妙，活弄胸中倒一机。",
        "dynasty": "宋",
        "collection_info": null
    },
    {
        "title": "庾亮登南楼图",
        "author": "郑思肖",
        "content": "老子情怀颇滑稽，登楼恰喜月明时。\n虽然于此兴不浅，要且诸人知不知。",
        "dynasty": "宋",
        "collection_info": null
    },
    {
        "title": "周处除三害图",
        "author": "郑思肖",
        "content": "一朝周处奋英豪，三害皆除岂惮劳。\n若是不能降自己，纵屠龙虎不为高。",
        "dynasty": "宋",
        "collection_info": null
    },
    {
        "title": "王羲之兰亭图",
        "author": "郑思肖",
        "content": "犹记兰亭三月三，流觞曲水畅清酣。\n分明一段永和意，好向羲之笔外参。",
        "dynasty": "宋",
        "collection_info": null
    },
    {
        "title": "桓伊三弄图",
        "author": "郑思肖",
        "content": "倾盖相逢不问谁，知音那肯露心机。\n一声吹破清秋影，惊散闲云各自飞。",
        "dynasty": "宋",
        "collection_info": null
    },
    {
        "title": "车武子聚萤读书图",
        "author": "郑思肖",
        "content": "武子耽书不暂忘，练囊终夜照凄凉。\n读来读去东方白，笑杀流萤数点光。",
        "dynasty": "宋",
        "collection_info": null
    },
    {
        "title": "陆绩怀橘遗母图",
        "author": "郑思肖",
        "content": "独荐霜丸意不安，谁供甘旨侍团圞。\n蓦然忆着娘生面，万树黄金尽喜欢。",
        "dynasty": "宋",
        "collection_info": null
    },
    {
        "title": "吴隠之饮贪泉图",
        "author": "郑思肖",
        "content": "外物终难换肺肠，隠之清介顿生狂。\n便教饮尽贪泉水，只觉通身白雪香。",
        "dynasty": "宋",
        "collection_info": null
    },
    {
        "title": "郝隆晒腹书图",
        "author": "郑思肖",
        "content": "七夕庭中罗绮干，邻家应是鄙儒冠。\n文章满腹无人识，铺与青天白日看。",
        "dynasty": "宋",
        "collection_info": null
    },
    {
        "title": "陶渊明三径图",
        "author": "郑思肖",
        "content": "老气苍寒松树活，閒情幽淡菊花开。\n一条古路无人走，还且与人相往来。",
        "dynasty": "宋",
        "collection_info": null
    },
    {
        "title": "陶渊明对菊图",
        "author": "郑思肖",
        "content": "彭泽归来老岁华，东篱尽可了生涯。\n谁知秋意凋零后，最耐风霜有此花。",
        "dynasty": "宋",
        "collection_info": null
    },
    {
        "title": "王孝伯痛饮读离骚图",
        "author": "郑思肖",
        "content": "名士天生磊落才，只耽痛饮罄樽罍。\n谁传一味解酲法，歌断离骚眼自开。",
        "dynasty": "宋",
        "collection_info": null
    },
    {
        "title": "许真君飞昇图",
        "author": "郑思肖",
        "content": "铁柱遗踪尚俨然，五陵后必出群仙。\n当时谌姆说甚么，四十二人都上天。",
        "dynasty": "宋",
        "collection_info": null
    },
    {
        "title": "孙登长啸图",
        "author": "郑思肖",
        "content": "碧眼空空照九州，阮公不是我同流。\n划然长啸谁听得，独有苏门山点头。",
        "dynasty": "宋",
        "collection_info": null
    },
    {
        "title": "王烈餐石髓图",
        "author": "郑思肖",
        "content": "五百年方开此山，寒光浮暖湿而干。\n明明正是洪蒙髓，只恐凡人不肯餐。",
        "dynasty": "宋",
        "collection_info": null
    },
    {
        "title": "桃源图",
        "author": "郑思肖",
        "content": "长城徭役苦咨嗟，澧水偷春隠岁华。\n有耳不闻秦汉事，眼前日日赏桃花。",
        "dynasty": "宋",
        "collection_info": null
    },
    {
        "title": "烂柯图",
        "author": "郑思肖",
        "content": "日出樵柴日落归，几年黑白梦纷飞。\n看来直待斧柯烂，始悟老仙棋外机。",
        "dynasty": "宋",
        "collection_info": null
    },
    {
        "title": "延平跃剑图",
        "author": "郑思肖",
        "content": "白昼平津涌似雷，尽惊灵物出尘埃。\n倒翻三尺挥空去，对舞双龙破浪来。",
        "dynasty": "宋",
        "collection_info": null
    },
    {
        "title": "陶弘景三层楼听松风图",
        "author": "郑思肖",
        "content": "弘景层楼掉太清，万龙捲翠响泠泠。\n此心不出三界看，一片秋声何处听。",
        "dynasty": "宋",
        "collection_info": null
    },
    {
        "title": "文选阁图",
        "author": "郑思肖",
        "content": "太子奢华能几年，尽将春梦付荒烟。\n错听古调一两拍，空嗅斯文数百篇。",
        "dynasty": "宋",
        "collection_info": null
    },
    {
        "title": "唐明皇游月宫图",
        "author": "郑思肖",
        "content": "玉仗飞行驭太空，须臾径到广寒宫。\n三郎胸次无高见，落眼蟾蜍光影中。",
        "dynasty": "宋",
        "collection_info": null
    },
    {
        "title": "李靖天瓢图",
        "author": "郑思肖",
        "content": "梦裏骑龙出八荒，扫空热恼作清凉。\n不消数滴天瓢雨，凈洗娑婆透骨香。",
        "dynasty": "宋",
        "collection_info": null
    },
    {
        "title": "王勃滕王阁记图",
        "author": "郑思肖",
        "content": "王勃清才俊不禁，烂铺艷锦赏知音。\n空余高阁青云裏，谁识落霞秋水心。",
        "dynasty": "宋",
        "collection_info": null
    },
    {
        "title": "狄仁杰白云亲舍图",
        "author": "郑思肖",
        "content": "驻马回头眺碧空，河阳在望去匆匆。\n吾亲虽舍白云下，岂出梁公一念中。",
        "dynasty": "宋",
        "collection_info": null
    },
    {
        "title": "孟浩然归隠图",
        "author": "郑思肖",
        "content": "明主怜才若赐官，奔驰微禄负家山。\n狂吟搔首笑归去，满路秋光上醉颜。",
        "dynasty": "宋",
        "collection_info": null
    },
    {
        "title": "李太白砚靴图",
        "author": "郑思肖",
        "content": "斗酒未干诗百篇，篇篇奇气走云烟。\n自从捧砚脱靴后，笑看唐家万里天。",
        "dynasty": "宋",
        "collection_info": null
    },
    {
        "title": "杜子美茅屋为秋风所破歌图",
        "author": "郑思肖",
        "content": "雨捲风掀地欲沈，浣花溪路似难寻。\n数间茅屋苦饶舌，说杀少陵忧国心。",
        "dynasty": "宋",
        "collection_info": null
    },
    {
        "title": "杜子美骑馿图",
        "author": "郑思肖",
        "content": "饭颗山前花正妍，饮愁为醉弄吟颠。\n突然骑过草堂去，梦拜杜鹃声外天。",
        "dynasty": "宋",
        "collection_info": null
    },
    {
        "title": "子美孔明庙古柏行图",
        "author": "郑思肖",
        "content": "诸葛甘棠岁月深，霜皮黛色鬰沉沉。\n尚垂清荫蜀国裏，一树风霜千载心。",
        "dynasty": "宋",
        "collection_info": null
    },
    {
        "title": "韩昌黎祭鰐鱼图",
        "author": "郑思肖",
        "content": "朝奏空言暮远途，蓝关飞雪渍衣裾。\n岂期去国八千里，此意犹能化鰐鱼。",
        "dynasty": "宋",
        "collection_info": null
    },
    {
        "title": "柳子厚赋寒江钓雪图",
        "author": "郑思肖",
        "content": "空玄影外渺孤舟，不与渔翁意思侔。\n万顷风涛一天雪，且看谁解下金鈎。",
        "dynasty": "宋",
        "collection_info": null
    },
    {
        "title": "卢仝煎茶图",
        "author": "郑思肖",
        "content": "月团片片吐苍烟，破帽笼头手自煎。\n七椀不妨都吃了，恣开笑口駡群仙。",
        "dynasty": "宋",
        "collection_info": null
    },
    {
        "title": "陆龟蒙茶竈笔床图",
        "author": "郑思肖",
        "content": "笠泽往来无定期，煮茶垂钓醉吟诗。\n一船清致终难画，不是散人应不知。",
        "dynasty": "宋",
        "collection_info": null
    },
    {
        "title": "公孙大娘舞剑图",
        "author": "郑思肖",
        "content": "织手生风搅昼寒，好花翻影艷清欢。\n试看不犯锋铓处，舞碎晴空雪一团。",
        "dynasty": "宋",
        "collection_info": null
    },
    {
        "title": "张果老倒骑馿图",
        "author": "郑思肖",
        "content": "云是尧时丙子生，狂踪怪迹恣幽情。\n拗馿面目不须看，一任骑来颠倒行。",
        "dynasty": "宋",
        "collection_info": null
    },
    {
        "title": "张志和渔父图",
        "author": "郑思肖",
        "content": "苕霅春深花满溪，一鈎翻动碧琉璃。\n簑衣篛笠尽有意，不到斜风细雨知。",
        "dynasty": "宋",
        "collection_info": null
    },
    {
        "title": "蓝采和踏踏歌图",
        "author": "郑思肖",
        "content": "踏踏歌中天地开，红颜春树莫相催。\n蓝袍转破转奇特，别看仙人舞一回。",
        "dynasty": "宋",
        "collection_info": null
    },
    {
        "title": "钟吕传道图",
        "author": "郑思肖",
        "content": "钟吕喃喃手指空，应谈玄牝妙无穷。\n都来造化只半句，不在丹经文字中。",
        "dynasty": "宋",
        "collection_info": null
    },
    {
        "title": "吕洞宾卖墨图",
        "author": "郑思肖",
        "content": "链就玄玄一块金，朝磨暮写愈精神。\n先生此墨初无价，不识谁为买墨人。",
        "dynasty": "宋",
        "collection_info": null
    },
    {
        "title": "沈东老遇吕洞宾图",
        "author": "郑思肖",
        "content": "东老忘怀相遇时，洞宾烂醉以为期。\n聊题不涉毫端句，早被石榴皮得知。",
        "dynasty": "宋",
        "collection_info": null
    },
    {
        "title": "巴山橘中图",
        "author": "郑思肖",
        "content": "剖破浑沦一殻宽，二仙飞去已云端。\n须知橘裏封疆别，莫作凡间胜负看。",
        "dynasty": "宋",
        "collection_info": null
    },
    {
        "title": "中秋苦雨赵知微登天柱峰赏月图",
        "author": "郑思肖",
        "content": "人爱中秋月色同，忽惊凉雨翳昏钟。\n如何只隔一重膜，不见仙家天柱峰。",
        "dynasty": "宋",
        "collection_info": null
    },
    {
        "title": "南柯蚁梦图",
        "author": "郑思肖",
        "content": "忘了堂堂六尺身，鬼花生艷幻微春。\n绝怜蚁窟无分晓，迷尽古今多少人。",
        "dynasty": "宋",
        "collection_info": null
    },
    {
        "title": "崔护觅水图",
        "author": "郑思肖",
        "content": "哭断东风转有情，俄惊满面笑容新。\n当时饮水今犹醉，别是桃花半点春。",
        "dynasty": "宋",
        "collection_info": null
    },
    {
        "title": "倩女离魂图",
        "author": "郑思肖",
        "content": "有心谁怕铁为墙，直透虚空未易量。\n若问合离真僞事，满池绿水笑鸳鸯。",
        "dynasty": "宋",
        "collection_info": null
    },
    {
        "title": "崔智韬虎妻图",
        "author": "郑思肖",
        "content": "佳人睡觉失青山，恶毒心肠卖笑颜。\n认得皮毛一归去，花枝无艷虎全斑。",
        "dynasty": "宋",
        "collection_info": null
    },
    {
        "title": "玉川长鬚赤脚图",
        "author": "郑思肖",
        "content": "惯立煎茶屋角头，低眸频候雪花浮。\n一奴一婢亦作怪，不为先生破屋愁。",
        "dynasty": "宋",
        "collection_info": null
    },
    {
        "title": "陈抟睡图",
        "author": "郑思肖",
        "content": "五季干戈乱似麻，慵将醒眼阅年华。\n齁齁一觉华山裏，谁问春开几度花。",
        "dynasty": "宋",
        "collection_info": null
    },
    {
        "title": "逋仙探梅图",
        "author": "郑思肖",
        "content": "雪压咸平处士家，冻云锁暝苦相遮。\n欲知天上春消息，只觅南枝第一花。",
        "dynasty": "宋",
        "collection_info": null
    },
    {
        "title": "苏东坡前赤壁赋图",
        "author": "郑思肖",
        "content": "泛舟赤壁痛衔杯，孟德英豪安在哉。\n何似江山风月妙，不从自己外边来。",
        "dynasty": "宋",
        "collection_info": null
    },
    {
        "title": "李伯时所画太一真人莲叶舟图",
        "author": "郑思肖",
        "content": "太一真人妙出神，聊乘莲叶下南冥。\n若人欲识空凉境，但诵熏风一卷经。",
        "dynasty": "宋",
        "collection_info": null
    },
    {
        "title": "无名氏巡檐数修竹图",
        "author": "郑思肖",
        "content": "四檐玉立碧重重，终日相看眼亦空。\n何啻数来千万个，不知那个弄清风。",
        "dynasty": "宋",
        "collection_info": null
    },
    {
        "title": "锦钱余笑  其一",
        "author": "郑思肖",
        "content": "有时业一笑，清于万壑冰。\n有时吐一语，浊于三月春。\n所以天地閒，不着如是人。\n任之波波走，永劫长沉沦。",
        "dynasty": "宋",
        "collection_info": null
    },
    {
        "title": "锦钱余笑  其二",
        "author": "郑思肖",
        "content": "昔有古先生，忒杀不唧溜。\n拈得一枝花，失却一张口。\n白昼叫不醒，徒尔打筋斗。\n若欲了此意，但饮一杯酒。",
        "dynasty": "宋",
        "collection_info": null
    },
    {
        "title": "锦钱余笑  其三",
        "author": "郑思肖",
        "content": "晚年阖闾国，侨寓陋巷屋。\n屋中无所有，事事不具足。\n终不借人口，伸舌觅饭吃。\n以此大恣纵，駡人笑吃吃。",
        "dynasty": "宋",
        "collection_info": null
    },
    {
        "title": "锦钱余笑  其四",
        "author": "郑思肖",
        "content": "山中一溪水，绝与众水别。\n不解饮清风，只解醉明月。\n一片清泠意，活动流不彻。\n何劳濯缨人，再三苦饶舌。",
        "dynasty": "宋",
        "collection_info": null
    },
    {
        "title": "锦钱余笑  其五",
        "author": "郑思肖",
        "content": "我家南山南，日月最相爱。\n清光泼面来，只是无人买。\n我昔买淂之，翻手恣买卖。\n山北诸草木，也只得礼拜。",
        "dynasty": "宋",
        "collection_info": null
    },
    {
        "title": "锦钱余笑  其六",
        "author": "郑思肖",
        "content": "佯狂真佯狂，踏碎东风影。\n一任东风吹，花意乱不定。\n闹闹人丛中，人人唤不应。\n借问老先生，莫教是姓郑。",
        "dynasty": "宋",
        "collection_info": null
    },
    {
        "title": "锦钱余笑  其七",
        "author": "郑思肖",
        "content": "头戴烂纱巾，脚踏破鞋底。\n不知以何道，琮琤宇宙裏。\n或恐是达人，毋乃是痴子。\n我亦欲问之，面冷似铁鬼。",
        "dynasty": "宋",
        "collection_info": null
    },
    {
        "title": "锦钱余笑  其八",
        "author": "郑思肖",
        "content": "我有一句子，朗朗最分明。\n问水水亦笑，问石石亦嗔。\n独有老枯树，闻之弥精神。\n从此开笑面，恼杀天下人。",
        "dynasty": "宋",
        "collection_info": null
    },
    {
        "title": "锦钱余笑  其九",
        "author": "郑思肖",
        "content": "崛强数十年，只弄一枝笔。\n笔是无根花，日月常结实。\n千千万万颗，颗颗如红日。\n日日采将来，布施十方佛。",
        "dynasty": "宋",
        "collection_info": null
    },
    {
        "title": "锦钱余笑  其一○",
        "author": "郑思肖",
        "content": "苍蝇亦奇哉，腹内矢何物。\n黑者变为白，白者变为黑。\n不换人活眼，何以化流俗。\n我来阎浮提，却喜无此术。",
        "dynasty": "宋",
        "collection_info": null
    },
    {
        "title": "锦钱余笑  其一一",
        "author": "郑思肖",
        "content": "一火陶铸来，莫不皆完具。\n岂有一造化，而劳别父母。\n可怜生盲者，当面不辨主。\n此理甚无斁，唾汝化为土。",
        "dynasty": "宋",
        "collection_info": null
    },
    {
        "title": "锦钱余笑  其一二",
        "author": "郑思肖",
        "content": "不怕明日死，且喜今日活。\n拍响浪敲击，飞谑讯挑挞。\n直送双眼去，天外破毫末。\n卢都横上唇，口门八寸阔。",
        "dynasty": "宋",
        "collection_info": null
    },
    {
        "title": "锦钱余笑  其一三",
        "author": "郑思肖",
        "content": "三三即九九，数之何曾有。\n九九非三三，拈来不用参。\n满顶髮䰐鬖，满面骨岩巉。\n不知死日至，只是弄痴憨。",
        "dynasty": "宋",
        "collection_info": null
    },
    {
        "title": "锦钱余笑  其一四",
        "author": "郑思肖",
        "content": "巉巉岩谷中，尽谓是白石。\n一见一摩挲，老眼滴寒碧。\n绝无一点香，苍顶直坚立。\n当道横黄金，惜哉无人识。",
        "dynasty": "宋",
        "collection_info": null
    },
    {
        "title": "锦钱余笑  其一五",
        "author": "郑思肖",
        "content": "叫笑舞荒唐，面上生雪霜。\n一味呵呵笑，赤脚走四方。\n明月忽见憎，憎我太枯清。\n我亦駡明月，駡月弄光明。",
        "dynasty": "宋",
        "collection_info": null
    },
    {
        "title": "锦钱余笑  其一六",
        "author": "郑思肖",
        "content": "每爱入深山，最怕石路恶。\n剖树斫木屐，坚欲护双脚。\n即忙着将来，步步革落落。\n从教世上人，駡我错错错。",
        "dynasty": "宋",
        "collection_info": null
    },
    {
        "title": "锦钱余笑  其一七",
        "author": "郑思肖",
        "content": "二十余年来，非不喜饮酒。\n近日青天痴，也逐世人走。\n駡詈古冰雪，讚叹新花柳。\n安得不独行，鼻角插入口。",
        "dynasty": "宋",
        "collection_info": null
    },
    {
        "title": "锦钱余笑  其一八",
        "author": "郑思肖",
        "content": "飘飘山中行，与云同出没。\n饥来餐生石，入口细无骨。\n满吻流甘香，不嚼而味出。\n幽禽独赏音，数声不可忽。",
        "dynasty": "宋",
        "collection_info": null
    },
    {
        "title": "锦钱余笑  其一九",
        "author": "郑思肖",
        "content": "生来好苦吟，与天争意气。\n自谓李杜生，当趋下风避。\n而今吾老矣，无力收鼻涕。\n非惟不成文，抑且错写字。",
        "dynasty": "宋",
        "collection_info": null
    },
    {
        "title": "锦钱余笑  其二○",
        "author": "郑思肖",
        "content": "昔者所读书，皆已束高阁。\n只有自是经，今亦俱忘却。\n时乎歌一拍，不知是谁作。\n慎勿错听之，也且用不着。",
        "dynasty": "宋",
        "collection_info": null
    },
    {
        "title": "锦钱余笑  其二一",
        "author": "郑思肖",
        "content": "突然出身来，拨却青天转。\n击破古洪蒙，碎作七八片。\n片片生春风，散作花柳面。\n面面冷眼笑，何处不相见。",
        "dynasty": "宋",
        "collection_info": null
    },
    {
        "title": "锦钱余笑  其二二",
        "author": "郑思肖",
        "content": "顽绝绝顽绝，以笑为生业。\n刚道黑如炭，谁知白似雪。\n笑杀娑婆儿，尽逐光影灭。\n若无八角眼，岂识四方月。",
        "dynasty": "宋",
        "collection_info": null
    },
    {
        "title": "锦钱余笑  其二三",
        "author": "郑思肖",
        "content": "叫卖没底有，有价不敢道。\n拾得一块泥，胜如万块宝。\n如此至鹘突，直是不老草。\n逢人但点头，好好好好好。",
        "dynasty": "宋",
        "collection_info": null
    },
    {
        "title": "锦钱余笑  其二四",
        "author": "郑思肖",
        "content": "何待死方休，即今骨已朽。\n奇特动天地，也掷向背后。\n咄这臭矢囊，恣情开大口。\n几翻说得风，惊落虚空走。",
        "dynasty": "宋",
        "collection_info": null
    },
    {
        "title": "题多景楼",
        "author": "郑思肖",
        "content": "英雄登眺处，一剑独来游。\n男子抱奇气，中原入远谋。\n江分淮浙土，天阔楚吴秋。\n试望斜阳外，谁宽西顾忧。",
        "dynasty": "宋",
        "collection_info": null
    },
    {
        "title": "逢陈宜之",
        "author": "郑思肖",
        "content": "行李苦役役，相逢古润州。\n千金一夜醉，四海十年游。\n山静鬼行月，宵凉人梦秋。\n近闻边事急，畎亩得无忧。",
        "dynasty": "宋",
        "collection_info": null
    },
    {
        "title": "送友人归",
        "author": "郑思肖",
        "content": "年高雪满簪，唤渡浙江浔。\n花落一杯酒，月明千里心。\n凤凰身宇宙，麋鹿性山林。\n别后空回首，冥冥烟树深。",
        "dynasty": "宋",
        "collection_info": null
    },
    {
        "title": "越州飞翼楼",
        "author": "郑思肖",
        "content": "飞来绝顶上，流盼入无垠。\n国土东南阔，山川今古新。\n高楼临白日，平地载青春。\n直欲蓬莱去，因风问大钧。",
        "dynasty": "宋",
        "collection_info": null
    },
    {
        "title": "书怀寄孟耐翁",
        "author": "郑思肖",
        "content": "弓冶学不就，悠悠信所之。\n坐看浮世梦，吟白少年髭。\n树冷巢营鹊，山晴角解麋。\n覩兹岁又晚，而我独何为。",
        "dynasty": "宋",
        "collection_info": null
    },
    {
        "title": "山中闻鹤",
        "author": "郑思肖",
        "content": "凉夜坐岩石，飞来白鹤鸣。\n星流银弹过，月碾玉轮行。\n万里思不极，一天秋更清。\n欣然有所得，长啸度蓬瀛。",
        "dynasty": "宋",
        "collection_info": null
    },
    {
        "title": "游观音山怀乡僧贵月溪",
        "author": "郑思肖",
        "content": "天地一閒人，孤云自在身。\n去来心不碍，语默意俱深。\n山迭千层树，花连四望春。\n旧年同笑语，今日独登临。",
        "dynasty": "宋",
        "collection_info": null
    },
    {
        "title": "重题多景楼",
        "author": "郑思肖",
        "content": "无力可为用，登楼欲断魂。\n望西忧逆贼，指北说中原。\n粮运供淮饷，军行戍汉屯。\n何年遂所志，一统正干坤。",
        "dynasty": "宋",
        "collection_info": null
    },
    {
        "title": "送人之官",
        "author": "郑思肖",
        "content": "烂醉拥貂裘，挥鞭跨紫骝。\n客途寒色重，边地月华愁。\n旌旆开前道，江山指别州。\n相逢俄作别，沧海一虚舟。",
        "dynasty": "宋",
        "collection_info": null
    },
    {
        "title": "僧房夜坐",
        "author": "郑思肖",
        "content": "说到死生处，令人羡出家。\n法身终不坏，浊世自无涯。\n梵夹金销字，经帘綵散花。\n拥炉待月上，溶雪煮春芽。",
        "dynasty": "宋",
        "collection_info": null
    },
    {
        "title": "听琴",
        "author": "郑思肖",
        "content": "洋洋盈耳间，一派水潺潺。\n意不随声尽，心应与物闲。\n宿云穿窦出，飞鸟御风还。\n却喜无人识，支颐看远山。",
        "dynasty": "宋",
        "collection_info": null
    },
    {
        "title": "寄友人",
        "author": "郑思肖",
        "content": "御街暂分手，相忆两相望。\n生意随春动，新诗入梦香。\n九天饶雨露，一水贯苏杭。\n地控衣冠会，声名日日彰。",
        "dynasty": "宋",
        "collection_info": null
    },
    {
        "title": "别故人",
        "author": "郑思肖",
        "content": "拍马又登程，余酣尚未醒。\n曙蟾消淡白，秋汉覆空青。\n江走游龙势，山蟠睡虎形。\n飘零毋感叹，天地亦浮萍。",
        "dynasty": "宋",
        "collection_info": null
    },
    {
        "title": "就泛省留别",
        "author": "郑思肖",
        "content": "歌声送晚酒匆匆，颇快青霄志已通。\n灯火几年成旧业，文章今日试新功。\n九天宫阙春城晓，万国轮蹄辇路风。\n每念苍生受辛苦，愿为霖雨白云中。",
        "dynasty": "宋",
        "collection_info": null
    },
    {
        "title": "夏驾湖晚步怀古",
        "author": "郑思肖",
        "content": "岂独吴王事可怜，人生回首总凄然。\n空嗟落日犹如梦，不记东风几换年。\n宝驾迹消前古地，菱歌声断晚凉船。\n如今城郭都迁变，茅屋荒颓草积烟。",
        "dynasty": "宋",
        "collection_info": null
    },
    {
        "title": "睡觉有怀寄王梅坞垓",
        "author": "郑思肖",
        "content": "向年治乱屡兴怀，此日清闲独把杯。\n千古英雄人不见，一楼风雨梦初回。\n空中变化观龙见，世上凄凉误凤来。\n须入山林了生死，莫将心迹付尘埃。",
        "dynasty": "宋",
        "collection_info": null
    },
    {
        "title": "送人之行在",
        "author": "郑思肖",
        "content": "歌断阳关奏暮笳，东风吹客向京华。\n三更舟度淞江月，一路春连上苑花。\n地逼星辰黄道近，山环宫殿紫云斜。\n兹游归计须宜早，莫遣相思梦绕家。",
        "dynasty": "宋",
        "collection_info": null
    },
    {
        "title": "飘零",
        "author": "郑思肖",
        "content": "飘零书剑十年吴，又见西风脱尽梧。\n万顷秋生杯后兴，数茎雪上镜中鬚。\n晴天空阔浮云尽，破屋荒凉俗梦无。\n惟有固穷心不改，左经右史足清娱。",
        "dynasty": "宋",
        "collection_info": null
    },
    {
        "title": "怀归",
        "author": "郑思肖",
        "content": "突兀高楼落照间，此身逈出俯人寰。\n客心不逐年华老，诗兴何曾月夜闲。\n峡水流归天际海，淮云飞度浙中山。\n杜鹃啼后归舟发，只有春愁满载还。",
        "dynasty": "宋",
        "collection_info": null
    },
    {
        "title": "南山老松",
        "author": "郑思肖",
        "content": "凌空独立挺精神，节操森森骨不尘。\n半夜波涛惊鹤梦，几番风雨护龙身。\n心贞宁受岁寒变，气老常涵古意新。\n终见取为梁栋去，紫烟空锁碧磷𥒘。",
        "dynasty": "宋",
        "collection_info": null
    },
    {
        "title": "即事",
        "author": "郑思肖",
        "content": "河朔杯多席莫逃，碧筩制酒饮儿曹。\n雨余地润南风爽，秋近宵凉北斗高。\n月下梦归吴苑路，天涯心绕浙江皋。\n灵均仙后无人怨，谁肯明时赋续骚。",
        "dynasty": "宋",
        "collection_info": null
    },
    {
        "title": "访隠者",
        "author": "郑思肖",
        "content": "石窦云封隠者家，一溪流水绕门斜。\n满山落叶无行路，树上寒猿剥藓花。",
        "dynasty": "宋",
        "collection_info": null
    },
    {
        "title": "春日登城",
        "author": "郑思肖",
        "content": "城头啼鸟隔花鸣，城外游人傍水行。\n遥认孤帆何处去，柳塘烟重不分明。",
        "dynasty": "宋",
        "collection_info": null
    },
    {
        "title": "春词",
        "author": "郑思肖",
        "content": "春气暄妍御夹纱，玉钗双袅绿云斜。\n倚栏看遍庭前树，尽是枝头结子花。",
        "dynasty": "宋",
        "collection_info": null
    },
    {
        "title": "怀友",
        "author": "郑思肖",
        "content": "今日樽前忽忆君，为怜秋事又平分。\n坐来凝睇西风久，过尽天边数片云。",
        "dynasty": "宋",
        "collection_info": null
    },
    {
        "title": "春日游承天寺",
        "author": "郑思肖",
        "content": "野梅香软雨新晴，来此闲听笑语声。\n不管少年人老去，春风岁岁阖闾城。",
        "dynasty": "宋",
        "collection_info": null
    },
    {
        "title": "赠老王道人",
        "author": "郑思肖",
        "content": "曾宴瑶池王母家，瞳方鬓黑脸凝霞。\n休将甲子来相问，知见蟠桃几度花。",
        "dynasty": "宋",
        "collection_info": null
    },
    {
        "title": "书兰亭帖后",
        "author": "郑思肖",
        "content": "千载流芳禊事余，鼠鬚笔法重璠玙。\n晋人多喜清虚话，不及兰亭一纸书。",
        "dynasty": "宋",
        "collection_info": null
    },
    {
        "title": "湖上漫赋二首  其一",
        "author": "郑思肖",
        "content": "藓崖苍润雨初干，石罅飞泉喷雪寒。\n啼断禽声山更静，青松影下倚栏干。",
        "dynasty": "宋",
        "collection_info": null
    },
    {
        "title": "湖上漫赋二首  其二",
        "author": "郑思肖",
        "content": "一望湖光镜面平，暮鸦过尽断霞轻。\n狂来飞上高峰顶，趺坐松柯叫月生。",
        "dynasty": "宋",
        "collection_info": null
    },
    {
        "title": "仙兴",
        "author": "郑思肖",
        "content": "跣足蓬头烱碧瞳，划然长啸响天风。\n千岩万壑无人迹，独自飞行明月中。",
        "dynasty": "宋",
        "collection_info": null
    },
    {
        "title": "咏怀三首  其一",
        "author": "郑思肖",
        "content": "读书陋巷中，愚直与时忤。\n一鹤仰天鸣，志不在尘土。\n有怀诸葛公，默然不发语。\n后世无斯人，清风激千古。",
        "dynasty": "宋",
        "collection_info": null
    },
    {
        "title": "咏怀三首  其二",
        "author": "郑思肖",
        "content": "居屋虽不大，终日心闲闲。\n口诵圣人书，立身仁义间。\n俯仰无愧怍，兹道诚为难。\n君子常进德，小人偷自安。",
        "dynasty": "宋",
        "collection_info": null
    },
    {
        "title": "咏怀三首  其三",
        "author": "郑思肖",
        "content": "驱车欲出门，独立眺虚旷。\n恣意杯酒间，舞剑心悲壮。\n虽在寂寞滨，心实千载上。\n天地固寥廓，亦当定所向。",
        "dynasty": "宋",
        "collection_info": null
    },
    {
        "title": "吴江垂虹雨后观荷",
        "author": "郑思肖",
        "content": "睡龙瞪目开，射光冯夷宫。\n翻身弄变化，噀水湿洪蒙。\n浪花捲寒雪，斜喷清泠风。\n雨歇龙归来，波心卧晴虹。\n凈洗秋色出，霁景涵青空。\n烁烁锦炫昼，新绿妬娇红。\n湿香吹不飞，恋抱花心中。\n醉面仰天笑，月照三吴东。",
        "dynasty": "宋",
        "collection_info": null
    },
    {
        "title": "虎丘",
        "author": "郑思肖",
        "content": "何年海涌来，霹雳破地脉。\n裂透千仞深，嵌空削苍壁。\n山润石乳甘，秋冷铁花碧。\n阖闾云空愁，银虎去无迹。\n蛟龙镇奇险，拱护梵王宅。",
        "dynasty": "宋",
        "collection_info": null
    },
    {
        "title": "寄萧梅初二首  其一",
        "author": "郑思肖",
        "content": "韫匮玉未售，妄想夜生梦。\n风霜鬓鬅鬙，谈笑气澒洞。\n上天宫阙高，凡身血肉重。\n顾影无其俦，一呼四壁动。\n抱兹忠义心，惭与猿鹤共。",
        "dynasty": "宋",
        "collection_info": null
    },
    {
        "title": "寄萧梅初二首  其二",
        "author": "郑思肖",
        "content": "雁声杳然来，壮心惕然跃。\n委身坐枯静，飞语讯冥漠。\n会学屠龙技，岂授龟手药。\n学成无所用，举世亦错愕。\n孰云方寸微，天地入笼络。\n春阔花无边，雨骤云不薄。\n不齐皋夔肩，当跨孤飞鹤。",
        "dynasty": "宋",
        "collection_info": null
    },
    {
        "title": "观雪",
        "author": "郑思肖",
        "content": "吾独爱观雪，心与雪同色。\n清兴匝空朗，或语或时默。\n李白有狂才，飞笔写无极。\n惊倒天上人，世间晓不得。",
        "dynasty": "宋",
        "collection_info": null
    },
    {
        "title": "古诗三首  其一",
        "author": "郑思肖",
        "content": "笔田不丰年，百巧皆画餠。\n宿火潜永耀，奚慕脱囊颖。\n汲古饮玄味，至妙终身领。\n虚怀抱空明，爽语吐清泠。\n不将白日身，浪走红尘影。\n何当踏云飞，始信骅骝猛。",
        "dynasty": "宋",
        "collection_info": null
    },
    {
        "title": "古诗三首  其二",
        "author": "郑思肖",
        "content": "醉歌京华春，行迈心摇摇。\n孤云未致雨，随风南北飘。\n王国天地极，斡运四海遥。\n城中百万户，飞檐插紫霄。\n倾金买谀噱，仰面气宇骄。\n不重读书人，研苦坐寂寥。\n我欲封绿章，天门高岧峣。\n岂抱浩然气，长年而渔樵。",
        "dynasty": "宋",
        "collection_info": null
    },
    {
        "title": "古诗三首  其三",
        "author": "郑思肖",
        "content": "苍苍碧玉盘，乌兔东西趒。\n一气母群儿，各弄性情妙。\n雷动蛰龙飞，天老哀猿弔。\n俯首问洪蒙，万古一长啸。",
        "dynasty": "宋",
        "collection_info": null
    },
    {
        "title": "秋歌",
        "author": "郑思肖",
        "content": "凉风捲地吹秋来，秋之为气何清哉。\n紫箫露华浴万宇，暑神欲驻难裴回。\n今年舍我去者二百二十有五日，今日之后谁使来日来相催。\n琥珀满巵，发越清奇。\n万物脆而易化，五官灵而多知。\n一世之间几千万人，一人之心几千万变，碎裂神气纷云为。\n液槁矣而告惫，气翻然而相辞。\n适之变化，不知其谁。\n气母一丸，空虚跳跃。\n金浮木沉，老怪消铄。\n我之变化，亦不知谁。\n苍苍茫茫万万古，玄瞳烱歘夜不瞽。\n醉中唤秋与秋语，秋辞凄脆咽不吐。\n忽欲骑鲸汗漫游，海藏飞出白玉鼓。",
        "dynasty": "宋",
        "collection_info": null
    },
    {
        "title": "春歌",
        "author": "郑思肖",
        "content": "去年秋日作秋歌，今年春日奈春何。\n往春迭迭迭万古，来春冥冥春更多。\n青皇旌旆开天衢，三八二十四头苍龙车。\n大开东方宫殿坐，八荒之内交相贺。\n红紫茸茸烂如缬，回首柳花扑晴雪。\n造物弄人祗片时，弄死世人人不知。\n我心清泠湛无边，流光澒洞先天先。\n前身本在未铸日月前，黄面瞿昙，长耳老聃，乃吾无量劫后之孙。\n后身復现搦碎虚空后，当知所南先生为无量劫前之祖。\n人生精魄假合舞幻妄，纷如气丸趒尘土。\n偶然而来託为形，飘然而去若无主。\n今日之今，霍霍诩诩。\n少焉瞩之，已化为古。\n胡为堕影黄泗浦，独坐翛然看春雨。\n山苍苍，水茫茫，百岁劫劫太极长。\n我来濯形白云乡，大笑世上生颠狂。\n醉笔作歌字不讹，宛然苍蛟老蜃势相拏。",
        "dynasty": "宋",
        "collection_info": null
    },
    {
        "title": "琴女行",
        "author": "郑思肖",
        "content": "嫦娥开殿当高青，白光染夜生空明。\n望中泠泠莹如水，碧透肉镜双瞳子。\n窄袖笼春玉笋娇，援琴一鼓秋潇潇。\n瑶池女子旨趣别，紫清吹下太古雪。\n双鬟翠腻绾香雾，临风欲控青鸾羽。\n应悔思凡谪尘土，长向花前忆王母。",
        "dynasty": "宋",
        "collection_info": null
    },
    {
        "title": "遇秋涧",
        "author": "郑思肖",
        "content": "灵襟吐洩山川秀，擒勒造化归双手。\n玄云飞雨破青空，耸动万象鬼神走。\n我昔先人游荆州，曾同君醉江汉楼。\n手捉明月入口吞，足踏清风跨海游。\n于今二十二年后，古吴国中相邂逅。\n先人虽负一代名，不似先生今白首。",
        "dynasty": "宋",
        "collection_info": null
    },
    {
        "title": "雪中醉题",
        "author": "郑思肖",
        "content": "玄雪冥冥凝不飞，朔雪洒洒晴还落。\n水神恣意弄奇怪，宇宙一白阴风恶。\n南州客子心飘飖，狂发长歌破寂寥。\n醉中浏亮金石声，精神秀发意气骄。\n故人睨目嗔我怪，抚掌大笑群儿骇。\n我家万卷列中堂，古人颠怪皆曾载。\n须臾酒醒那得知，索纸落笔蛟龙飞。\n明晓火轮飞出海，来看壁上新题诗。",
        "dynasty": "宋",
        "collection_info": null
    },
    {
        "title": "前雪歌",
        "author": "郑思肖",
        "content": "玄冥玄玄玄又玄，一夜一尺平阶前。\n故现幻化瞒俗眼，忽变境界为神仙。\n弥望洁凈失污秽，与世坦荡忘欹偏。\n混沌有影昼短短，穹窿无缝云悬悬。\n慢飘如倦欲止歇，斜洒似舞争便嬛。\n万物根蔕不可见，数笔图画安能传。\n诗战素手白相敌，酒潮赧脸红不鲜。\n老龟缩殻息饮气，卧龙哆口寒凝涎。\n木帝舍暖施下土，火精气驭行中天。\n须臾被野尽锦绣，四望四野春无边。",
        "dynasty": "宋",
        "collection_info": null
    },
    {
        "title": "后雪歌",
        "author": "郑思肖",
        "content": "不知今日是何年，忽然生白照无边。\n全体莹凈妙无象，还我太极未分前。\n开口大笑说不得，一日一夜独自颠。\n与君同此光明域，有辞难铸玄中玄。\n醉吐大语吞六合，前古朽言无光鲜。\n浩然之气开虚空，举头渺渺皆青天。",
        "dynasty": "宋",
        "collection_info": null
    },
    {
        "title": "岁旦登万佛阁观雪",
        "author": "郑思肖",
        "content": "赤脚踏上万佛顶，全身坐断清净境。\n见大光明遍法界，不见三千大千影。\n一时八面俱玲珑，诸尘诸相本无踪。\n色不是色空不空，莹然塞破虚空中。\n怪见此番寒彻骨，无中弄得光芒出。\n蓦地省得大年朝，即是正月初一日。",
        "dynasty": "宋",
        "collection_info": null
    },
    {
        "title": "火德",
        "author": "郑思肖",
        "content": "火德续正统，东南气运昌。\n雒京都赤帝，鲁史笔天王。\n八极开清晓，群星避太阳。\n讴歌今有在，历数永无疆。",
        "dynasty": "宋",
        "collection_info": null
    },
    {
        "title": "德佑二年岁旦二首  其一",
        "author": "郑思肖",
        "content": "力不胜于胆，逢人空泪垂。\n一心中国梦，万古下泉诗。\n日近望犹见，天高问岂知。\n朝朝向南拜，愿覩汉旌旗。",
        "dynasty": "宋",
        "collection_info": null
    },
    {
        "title": "德佑二年岁旦二首  其二",
        "author": "郑思肖",
        "content": "有怀长不释，一语一酸辛。\n此地暂胡马，终身只宋民。\n读书成底事，报国是何人。\n耻见干戈裏，荒城梅又春。",
        "dynasty": "宋",
        "collection_info": null
    },
    {
        "title": "我生",
        "author": "郑思肖",
        "content": "我生逢叔世，凡事倍辛勤。\n汉鼎乱犹在，胡笳愁不闻。\n好花嫌朔雪，回雁避南云。\n无奈浩然气，临风歌古文。",
        "dynasty": "宋",
        "collection_info": null
    },
    {
        "title": "春雪中作寄萧梅初",
        "author": "郑思肖",
        "content": "春来频下雪，弥望涨痴阴。\n无地可容足，有天能见心。\n峨冠甘虏笠，正语化蛮音。\n何日得隠去，深山深更深。",
        "dynasty": "宋",
        "collection_info": null
    },
    {
        "title": "写愤四首  其一",
        "author": "郑思肖",
        "content": "天命尚属汉，大夫空美新。\n三宫犹万里，一念只孤臣。\n泪尽眼中血，心狂梦裏身。\n勿云今已矣，举首即苍旻。",
        "dynasty": "宋",
        "collection_info": null
    },
    {
        "title": "写愤四首  其二",
        "author": "郑思肖",
        "content": "未能归赵璧，我不厌干戈。\n万古青天在，三年白骨多。\n春风仍岁月，世界自山河。\n宁忍委国难，飞身入薜萝。",
        "dynasty": "宋",
        "collection_info": null
    },
    {
        "title": "写愤四首  其三",
        "author": "郑思肖",
        "content": "北虏昔深入，东瓯亦未曾。\n江山能几战，风雨废诸陵。\n云尽喜天出，宵残愿日升。\n苍苍今悔祸，谶应两中兴。",
        "dynasty": "宋",
        "collection_info": null
    },
    {
        "title": "写愤四首  其四",
        "author": "郑思肖",
        "content": "不信夜不晓，哀哀锁暗颦。\n铁城蹲败土，锦国涨腥尘。\n草泣荒宫雨，花羞哨地春。\n少焉开霁色，四望一时新。",
        "dynasty": "宋",
        "collection_info": null
    },
    {
        "title": "赠僧",
        "author": "郑思肖",
        "content": "澹然无所着，暂走世间尘。\n罗汉来东土，将军现后身。\n语香清净法，心苦乱离春。\n曾得拈花意，纵横变化新。",
        "dynasty": "宋",
        "collection_info": null
    },
    {
        "title": "独钓",
        "author": "郑思肖",
        "content": "高兴一丝在，清风万古长。\n不为周吕望，愿似汉严光。\n天下皆秋雨，山中自夕阳。\n后来有孺子，终久辨沧浪。",
        "dynasty": "宋",
        "collection_info": null
    },
    {
        "title": "书前后臣子盟檄后",
        "author": "郑思肖",
        "content": "死亦乌可已，丹心阐大猷。\n恭承父母教，用剪国家仇。\n日破四洲夜，天开六幕秋。\n终当见行事，不与世同流。",
        "dynasty": "宋",
        "collection_info": null
    },
    {
        "title": "墨兰",
        "author": "郑思肖",
        "content": "钟得至清气，精神欲照人。\n抱香怀古意，恋国忆前身。\n空色微开晓，晴光淡弄春。\n凄凉如怨望，今日有遗民。",
        "dynasty": "宋",
        "collection_info": null
    },
    {
        "title": "晓晴",
        "author": "郑思肖",
        "content": "雨晨辉朗霁，一碧湛无垠。\n草木新容净，林峦远意分。\n海生东出日，天散北飞云。\n却喜风犹竞，微凉透夏熏。",
        "dynasty": "宋",
        "collection_info": null
    },
    {
        "title": "晚晴",
        "author": "郑思肖",
        "content": "落照开空霁，明霞映水鲜。\n干文悬造化，土脉润山川。\n白满重圆月，青还不翳天。\n定钟声更彻，通昔喜无眠。",
        "dynasty": "宋",
        "collection_info": null
    },
    {
        "title": "此心",
        "author": "郑思肖",
        "content": "此心期不变，曾洒血为盟。\n举世无人识，终年独自行。\n海中擎日出，天外唤风生。\n净尽去云雾，重开白昼明。",
        "dynasty": "宋",
        "collection_info": null
    },
    {
        "title": "即事八首  其一",
        "author": "郑思肖",
        "content": "举头云苍莽，何以喻吾怀。\n白眼世无偶，青天路可阶。\n湘兰终恋楚，吴橘不踰淮。\n龙卧未雷雨，池塘空沸蛙。",
        "dynasty": "宋",
        "collection_info": null
    },
    {
        "title": "即事八首  其二",
        "author": "郑思肖",
        "content": "栖迟破屋下，书史自徜徉。\n道不嫌清苦，人皆笑独狂。\n晚花亏雨露，老树惯风霜。\n莫望阖门北，愁云天外长。",
        "dynasty": "宋",
        "collection_info": null
    },
    {
        "title": "即事八首  其三",
        "author": "郑思肖",
        "content": "一说干坤事，无愁鬓亦斑。\n心飞空阔外，身堕乱离间。\n日落经何国，归云识故山。\n凭谁扣冥漠，天道几时还。",
        "dynasty": "宋",
        "collection_info": null
    },
    {
        "title": "即事八首  其四",
        "author": "郑思肖",
        "content": "徉狂全性命，守死混樵渔。\n道否怀才老，心高涉世疏。\n掌中筹地理，灯下论兵书。\n愧我非诸葛，何人顾草庐。",
        "dynasty": "宋",
        "collection_info": null
    },
    {
        "title": "即事八首  其五",
        "author": "郑思肖",
        "content": "山川不可望，荒草苦何深。\n故国英雄泪，终身父母心。\n清池函莹玉，落日堕圆金。\n休问愁多少，芳年雪上簪。",
        "dynasty": "宋",
        "collection_info": null
    },
    {
        "title": "即事八首  其六",
        "author": "郑思肖",
        "content": "熏风吹不透，热恼苦无涯。\n时异生深恨，云飞动壮怀。\n醉谈天下事，清坐月中阶。\n此意有谁解，儿童自听蛙。",
        "dynasty": "宋",
        "collection_info": null
    },
    {
        "title": "即事八首  其七",
        "author": "郑思肖",
        "content": "大地尽戎马，皇皇奚所之。\n此身犹梦裏，无处问天涯。\n鸟影惊飞弹，蝉声避过旗。\n愿言仍旧贯，生死太平时。",
        "dynasty": "宋",
        "collection_info": null
    },
    {
        "title": "即事八首  其八",
        "author": "郑思肖",
        "content": "独闭衡门坐，无言意极长。\n赤心怀赵日，绿鬓染吴霜。\n火正当阳地，风来自午方。\n连宵验天象，心宿炳明堂。",
        "dynasty": "宋",
        "collection_info": null
    },
    {
        "title": "宿半塘寺",
        "author": "郑思肖",
        "content": "一襟清气足，此夜岂人寰。\n醉影松杉下，吟身风露间。\n秋悬当殿月，云宿近城山。\n明发骑鲸去，飘然不可攀。",
        "dynasty": "宋",
        "collection_info": null
    },
    {
        "title": "对雨有怀",
        "author": "郑思肖",
        "content": "世道忽翻覆，愁来痛彻心。\n腥风行杀气，淫雨哭秋阴。\n虏睨朝廷玺，官空帑藏金。\n妃嫔今草地，宫髻泪中簪。",
        "dynasty": "宋",
        "collection_info": null
    },
    {
        "title": "次韵",
        "author": "郑思肖",
        "content": "冥迷江树外，一鸟破云还。\n雨雪干坤变，干戈笔砚闲。\n命于时不偶，心与道相关。\n终见二三月，花边展笑颜。",
        "dynasty": "宋",
        "collection_info": null
    },
    {
        "title": "自挽",
        "author": "郑思肖",
        "content": "堂堂男子不封侯，与命为仇死未休。\n陷虏有歌春梦断，哭天无地夜魂愁。\n九清风露极玄处，万古虚空自在游。\n痛恨莫能生报国，从今阴隲溥南州。",
        "dynasty": "宋",
        "collection_info": null
    },
    {
        "title": "一旦",
        "author": "郑思肖",
        "content": "一旦蒙尘朔漠行，杜鹃哭破旧冤声。\n金杯暂饮胡瓶酒，玉铉谁调御鼎羹。\n故国夜长天正晦，离宫春尽草初生。\n小臣有誓曾铭骨，不到神州不太平。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "郑思肖",
        "content": "剑气荧荧夜属天，忍观禾黍废苍烟。\n梦中亦问朝廷事，诗后唯书德佑年。\n花柳有愁春正苦，江山无主月空圆。\n如今好弃毛锥子，望北长驱马一鞭。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "郑思肖",
        "content": "曾受家传究典坟，自期不与俗人群。\n君臣位乱纲常在，父母恩深生死分。\n霁日行空镕积雪，长风吹晓净残云。\n坐令世上春光好，长使桃花笑脸醺。",
        "dynasty": "宋",
        "collection_info": null
    },
    {
        "title": "答",
        "author": "郑思肖",
        "content": "语声带咽吐新诗，彻骨衔冤痛不知。\n报国心惟忧汉贼，读书人肯学胡儿。\n剑携入手霜三尺，镜挂当胸月一规。\n终久难磨天理在，匪伊谈笑定时危。",
        "dynasty": "宋",
        "collection_info": null
    },
    {
        "title": "雁足",
        "author": "郑思肖",
        "content": "雁足冥冥未报归，此心裂碎有谁知。\n一怀愤闷心衔苦，两鬓䰐鬖髮倒垂。\n醉后爱歌诸葛表，生来耻读李陵诗。\n喜吾筋力犹强健，愿为朝廷理乱丝。",
        "dynasty": "宋",
        "collection_info": null
    },
    {
        "title": "次韵三首  其一",
        "author": "郑思肖",
        "content": "百岁光阴十过三，故山路梗梦中还。\n看来身在终为累，悟得心空始是閒。\n几度踏云归草屋，有时卧雨掩松关。\n人间转盼皆陈迹，何必长生久驻颜。",
        "dynasty": "宋",
        "collection_info": null
    },
    {
        "title": "次韵三首  其二",
        "author": "郑思肖",
        "content": "活计烟波羡谢三，醉眠钓艇去仍还。\n为怜死者今何在，笑杀忙人不识閒。\n烛影欲残登夜榻，鼓声未绝启晨关。\n匆匆役役尘中走，一见青山一动颜。",
        "dynasty": "宋",
        "collection_info": null
    },
    {
        "title": "次韵三首  其三",
        "author": "郑思肖",
        "content": "花前欢笑忆春三，何故东君尚未还。\n一寸心中千种事，百年世上几时閒。\n虏迁玉帛犹归市，马犯金汤即弃关。\n生怕朔风吹下雪，飞来点鬓妬红颜。",
        "dynasty": "宋",
        "collection_info": null
    },
    {
        "title": "古时",
        "author": "郑思肖",
        "content": "古时明月碧霄间，曾照鸾舆幸蜀还。\n御座乍空三殿远，朝仪暂歇六更闲。\n马屯腥雾彤墀坏，鶑哭冤春玉户关。\n苦是年年归旧燕，绕檐偷语问龙颜。",
        "dynasty": "宋",
        "collection_info": null
    },
    {
        "title": "补梦中所作",
        "author": "郑思肖",
        "content": "鸿雁流离梦亦惊，满怀凄怨足秋声。\n此身不死胡儿手，留与君王取太平。",
        "dynasty": "宋",
        "collection_info": null
    },
    {
        "title": "闻陷虏宫女所问",
        "author": "郑思肖",
        "content": "尘污宫装粉不香，死生魂梦只昭阳。\n一逢人自南来者，垂泪殷勤问二王。",
        "dynasty": "宋",
        "collection_info": null
    },
    {
        "title": "题陶渊明集后",
        "author": "郑思肖",
        "content": "拂袖归来未是迟，传家何用五男儿。\n不堪生在义熙后，眼见朝廷被篡时。",
        "dynasty": "宋",
        "collection_info": null
    },
    {
        "title": "秋雨",
        "author": "郑思肖",
        "content": "云满长空雨满山，凄凄风色变新寒。\n夜来白帝将秋去，万树淋漓哭不干。",
        "dynasty": "宋",
        "collection_info": null
    },
    {
        "title": "逢故人",
        "author": "郑思肖",
        "content": "晓路云埋拨未开，霜风空老栋梁材。\n平生不识悲秋事，今日白头何处来。",
        "dynasty": "宋",
        "collection_info": null
    },
    {
        "title": "秋成",
        "author": "郑思肖",
        "content": "秋成田里自人烟，刁斗声中又一年。\n王莽货泉成底事，东都仍用五铢钱。",
        "dynasty": "宋",
        "collection_info": null
    },
    {
        "title": "北望",
        "author": "郑思肖",
        "content": "紫塞风高直北秋，黄河水自向东流。\n穆王御马还宫日，海内封疆只属周。",
        "dynasty": "宋",
        "collection_info": null
    },
    {
        "title": "南望",
        "author": "郑思肖",
        "content": "南阳遥望见舂陵，残雪初消霁日升。\n鬰鬰葱葱有佳气，汉家天子必中兴。",
        "dynasty": "宋",
        "collection_info": null
    },
    {
        "title": "匈奴",
        "author": "郑思肖",
        "content": "匈奴残破汉封疆，江北江南尽战场。\n若问生灵谁是主，如今天子又康王。",
        "dynasty": "宋",
        "collection_info": null
    },
    {
        "title": "绝句十首  其一",
        "author": "郑思肖",
        "content": "羊裘独钓浙江湄，百姓哀哀苦乱离。\n但得汉家鸿业在，莫愁光武奋身迟。",
        "dynasty": "宋",
        "collection_info": null
    },
    {
        "title": "绝句十首  其二",
        "author": "郑思肖",
        "content": "目断秋江欲暮时，天边落叶弄愁飞。\n翠华幸北平安信，只愿新鸿带得归。",
        "dynasty": "宋",
        "collection_info": null
    },
    {
        "title": "绝句十首  其三",
        "author": "郑思肖",
        "content": "玉辇愁经草地腥，酸风频捲马头尘。\n我朝三百年忠厚，不信山河属别人。",
        "dynasty": "宋",
        "collection_info": null
    },
    {
        "title": "绝句十首  其四",
        "author": "郑思肖",
        "content": "阊门城外水涵空，雁影凄凉落照中。\n一望秋风数千里，不知何处是行宫。",
        "dynasty": "宋",
        "collection_info": null
    },
    {
        "title": "绝句十首  其五",
        "author": "郑思肖",
        "content": "草木恩深雨露余，公卿环列汉庭居。\n一朝投阁千年笑，却是杨雄不读书。",
        "dynasty": "宋",
        "collection_info": null
    },
    {
        "title": "绝句十首  其六",
        "author": "郑思肖",
        "content": "一叶飞秋万树寒，行吟憔悴倚栏干。\n渊明只忆晋朝事，满眼黄花泪不干。",
        "dynasty": "宋",
        "collection_info": null
    },
    {
        "title": "绝句十首  其七",
        "author": "郑思肖",
        "content": "银汉斜倾玉漏残，钗虫熠熠照清寒。\n最怜今夜下弦月，一半娑婆树不完。",
        "dynasty": "宋",
        "collection_info": null
    },
    {
        "title": "绝句十首  其八",
        "author": "郑思肖",
        "content": "騣笠毡靴搭护衣，金牌骏马走如飞。\n十三门裏秋光冷，谁梦朝天喝道归。",
        "dynasty": "宋",
        "collection_info": null
    },
    {
        "title": "绝句十首  其九",
        "author": "郑思肖",
        "content": "西风满路奈愁何，昏鼓声中厌北歌。\n菱藕市空灯火断，一城秋怨月明多。",
        "dynasty": "宋",
        "collection_info": null
    },
    {
        "title": "绝句十首  其一○",
        "author": "郑思肖",
        "content": "子夜神游碧落间，群仙飞语下人寰。\n上天深念苍生苦，特敕三宫圣驾还。",
        "dynasty": "宋",
        "collection_info": null
    },
    {
        "title": "五忠咏 制置李公",
        "author": "郑思肖",
        "content": "举家自杀尽忠臣，面仰青天哭断声。\n听得北人歌裏唱，潭州城是铁州城。",
        "dynasty": "宋",
        "collection_info": null
    },
    {
        "title": "五忠咏 丞相李公",
        "author": "郑思肖",
        "content": "大驾迢迢已北行，淮南犹守九州城。\n只谋渡海南归国，不意忘躯博得名。",
        "dynasty": "宋",
        "collection_info": null
    },
    {
        "title": "五忠咏 察使姜公",
        "author": "郑思肖",
        "content": "杀气盘空白昼阴，始终不变似精金。\n直疑碧落三更月，来作将军一片心。",
        "dynasty": "宋",
        "collection_info": null
    },
    {
        "title": "五忠咏 都统王公",
        "author": "郑思肖",
        "content": "健儿三百陷胡尘，匹马孤腾勇过人。\n至死执刀唯駡贼，自言不作两朝臣。",
        "dynasty": "宋",
        "collection_info": null
    },
    {
        "title": "五忠咏 随驾内嫔某氏",
        "author": "郑思肖",
        "content": "玉殿辞春陷马尘，忍将羶秽污贞身。\n能行男子难行事，羞杀朝中投阁人。",
        "dynasty": "宋",
        "collection_info": null
    },
    {
        "title": "寄同庚友",
        "author": "郑思肖",
        "content": "淳佑初年同下生，已经三十七番春。\n此身虽堕胡尘裏，只是三朝天子臣。",
        "dynasty": "宋",
        "collection_info": null
    },
    {
        "title": "即事",
        "author": "郑思肖",
        "content": "旅琐曾听月下猿，至今触事即愁端。\n北风昨夜无情甚，又作冬来一信寒。",
        "dynasty": "宋",
        "collection_info": null
    },
    {
        "title": "小春花",
        "author": "郑思肖",
        "content": "天地无情正北风，飞鸿哀咽乱云中。\n此时纵使开千树，不及东皇一点红。",
        "dynasty": "宋",
        "collection_info": null
    },
    {
        "title": "对菊四首  其一",
        "author": "郑思肖",
        "content": "天风吹古秋，独立殿寒馥。\n我父昔爱之，终身不忘菊。",
        "dynasty": "宋",
        "collection_info": null
    },
    {
        "title": "对菊四首  其二",
        "author": "郑思肖",
        "content": "受命太极前，立身晚秋后。\n一朝扬清香，名动天下口。",
        "dynasty": "宋",
        "collection_info": null
    },
    {
        "title": "对菊四首  其三",
        "author": "郑思肖",
        "content": "日月虽云逝，山中秋自香。\n平生抱正色，谁怕夜来霜。",
        "dynasty": "宋",
        "collection_info": null
    },
    {
        "title": "对菊四首  其四",
        "author": "郑思肖",
        "content": "三径今非昔，多愁老此身。\n谁知陶靖节，只是晋朝人。",
        "dynasty": "宋",
        "collection_info": null
    },
    {
        "title": "陷虏歌",
        "author": "郑思肖",
        "content": "德佑初年腊月二，逆臣叛我苏城地。\n城外荡荡为丘墟，积骸飘血弥田里。\n城中生灵气如蛰，与贼为徒廿六日。\n蚩蚩横目无所知，低面卖笑如相识。\n彼儒衣冠谁家子，靡然相从亦如此。\n不知平日读何书，失节抱虎反矜喜。\n有粟可食不下咽，有头可断容我言。\n不忍我家与国同休三百十六年，阅历凡几世，忠孝已相传。\n足大宋地，首大宋天。\n身大宋衣，口大宋田。\n今弃我三十五岁父母玉成之身，一旦为氓受虏廛。\n我忆我父教我者，日夜滴血哭成颠。\n我有老母病老病，相依为命生余生。\n欲死不得为孝子，欲生不得为忠臣。\n痛哉擗胸叫大宋，青青在上宁无闻。\n自古帝王行仁政，唯有我朝天子圣。\n老天高眼不昏花，盍拯下土苍生命。\n忍令此贼恣杀气，颠倒上下乱纲纪。\n厥今帝怒行天刑，一怒天下凈如洗。\n要荒仍归禹疆土，四海草木霑新雨。\n应容隠者入深密，岁收芋栗供母食。\n对人有口不肯开，面仰虚空双眼白。",
        "dynasty": "宋",
        "collection_info": null
    },
    {
        "title": "狂歌",
        "author": "郑思肖",
        "content": "一笑识破天地根，随意变化易其名。\n俯御三十六天顶，主宰一气生羣生。\n倏歘有怒行号令，亿兆雷鼓轰天声。\n敕噀龙口数滴水，凈洗世界泠然清。\n推出火帝照寰宇，万万万世长光明。",
        "dynasty": "宋",
        "collection_info": null
    },
    {
        "title": "黄河清",
        "author": "郑思肖",
        "content": "丁丑戊寅岁，黄河两度清。\n但教大宋在，即是圣人生。\n亘古理不泯，中天日转明。\n这番戡定后，世世永休兵。",
        "dynasty": "宋",
        "collection_info": null
    },
    {
        "title": "自题大义集后",
        "author": "郑思肖",
        "content": "长夜漫漫发浩歌，生民涂炭果如何。\n中兴车马修攘在，变雅君臣废缺多。\n赤帜开明新日月，青毡恢拓旧山河。\n誓崇忠义诛姦逆，田海虽迁志不磨。",
        "dynasty": "宋",
        "collection_info": null
    },
    {
        "title": "郊行即事四首  其一",
        "author": "郑思肖",
        "content": "一变太平业，民生若失巢。\n乏牛耕瘠土，多马坏荒郊。\n花圃半栽菜，谷田今长茅。\n幡然欲深隠，远与世相抛。",
        "dynasty": "宋",
        "collection_info": null
    },
    {
        "title": "郊行即事四首  其二",
        "author": "郑思肖",
        "content": "五年前事别，一说泪滂沱。\n帝业虽迁鼎，人心未倒戈。\n日光疑白昼，天影愧清波。\n背立官塘路，风前慷慨歌。",
        "dynasty": "宋",
        "collection_info": null
    },
    {
        "title": "郊行即事四首  其三",
        "author": "郑思肖",
        "content": "痴立若忘归，欲言还又讷。\n时危恐戄多，国破繁华歇。\n黄叶辱吴山，绿芜欺魏阙。\n两峰流水声，偷哭汉宫月。",
        "dynasty": "宋",
        "collection_info": null
    },
    {
        "title": "郊行即事四首  其四",
        "author": "郑思肖",
        "content": "云禁江城昼色阴，可怜寂寞读书身。\n风霜虐命四五载，雨露润民三百春。\n雁落愁声唯送泪，马驰怨迹岂成尘。\n如今不独桐江上，新着羊裘又一人。",
        "dynasty": "宋",
        "collection_info": null
    },
    {
        "title": "观颜鲁公帖",
        "author": "郑思肖",
        "content": "吾拜鲁公帖，凛然气如生。\n终身大唐臣，千载名峥嵘。\n愧彼今之人，兽心蠹天经。",
        "dynasty": "宋",
        "collection_info": null
    },
    {
        "title": "苦怀六首  其一",
        "author": "郑思肖",
        "content": "我行荒野间，风埃苦浩浩。\n嗟汝后生者，惟恐不见老。\n世事如霜木，颜色尽枯槁。\n愁来不即死，反为命所恼。\n今人真小儿，语话尚痴倒。\n不辨亲与仇，得食即为好。\n焉知父母心，茹痛伤怀抱。\n难报三春晖，满地皆芳草。",
        "dynasty": "宋",
        "collection_info": null
    },
    {
        "title": "苦怀六首  其二",
        "author": "郑思肖",
        "content": "滔滔流波澜，百川俱颓靡。\n竞羡吕望贵，独欠伯夷死。\n小恩尚思报，大义反忘耻。\n国家三百年，果何负于尔。",
        "dynasty": "宋",
        "collection_info": null
    },
    {
        "title": "苦怀六首  其三",
        "author": "郑思肖",
        "content": "南山一何高，支脉远不断。\n巉岩峰峦间，松柏苍翠满。\n面阳地力盛，万物发新暖。\n我欲飞至之，惜哉羽翮短。",
        "dynasty": "宋",
        "collection_info": null
    },
    {
        "title": "苦怀六首  其四",
        "author": "郑思肖",
        "content": "昔为天上云，今作地下尘。\n踠足屡哭懊，痛惜六尺身。\n父母生我时，教我为贤人。\n生得男儿骨，一死亦精神。\n畴谓迫中年，堕影浊水滨。\n跼蹐走残命，语飒气不伸。\n固知復继剥，霜雪天地仁。\n愿得一脉暖，散为天下春。\n援手水火间，以道拯斯民。\n俾知尊卑位，万世不湮沦。",
        "dynasty": "宋",
        "collection_info": null
    },
    {
        "title": "苦怀六首  其五",
        "author": "郑思肖",
        "content": "我命而为人，形异禽兽生。\n所以异者何，不越纲常行。\n斯道如日光，千古同一明。\n胡为舍白昼，摘埴涂冥盲。\n伯夷圣人远，双瞳空晶晶。\n悲风吹语断，天阔青山横。",
        "dynasty": "宋",
        "collection_info": null
    },
    {
        "title": "苦怀六首  其六",
        "author": "郑思肖",
        "content": "古人立志高，为义不为己。\n今人所见卑，独为贫贱耻。\n不义富贵生，宁以饿而死。\n遗体非不重，所惧悖于理。\n我禀清淑气，生而秀为士。\n读书三十年，颇知六经旨。\n质之以人道，所言皆如此。\n奚乃滞风尘，尔汝弄欢喜。\n浙山高苍苍，浙水清瀰瀰。\n三叹动遐思，清风响两耳。\n暂焉深隠去，长镵访园绮。\n敬俟时之清，终其天伦尔。",
        "dynasty": "宋",
        "collection_info": null
    },
    {
        "title": "己卯十一月朔又梦食梅花梦中作",
        "author": "郑思肖",
        "content": "雁宇高高兔国斜，湿花飞露沁流霞。\n狂来清兴不可遏，吃尽寒梅一树花。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "郑思肖",
        "content": "独笑或独哭，从人唤作颠。\n生惟嗜食菜，贫亦耻言钱。\n清兴游空外，孤愁抱日边。\n所忧无别念，雁又犯南天。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "郑思肖",
        "content": "传家曾受易，所得亦良深。\n今古岂二道，死生惟一心。\n颠风掀旷野，痴雪厄寒林。\n不改隠居操，扃门自鼓琴。",
        "dynasty": "宋",
        "collection_info": null
    },
    {
        "title": "送僧游西湖归永嘉",
        "author": "郑思肖",
        "content": "大地疮痍痛正新，南归不避雪纷纷。\n柳边人忆一湖锦，松下僧闲九里云。\n熟路有缘家易到，空经无字世难闻。\n菖蒲涧水濯双足，雁荡山巅曝夕曛。",
        "dynasty": "宋",
        "collection_info": null
    },
    {
        "title": "结交二首  其一",
        "author": "郑思肖",
        "content": "凤鸮同为禽，麟虎同为兽。\n以彼善恶殊，致令分去取。\n恶者僞以善，惑世不可究。\n唯在行事间，以理观于久。\n或不近人情，避之如避臭。\n君子重结交，芳名垂宇宙。",
        "dynasty": "宋",
        "collection_info": null
    },
    {
        "title": "结交二首  其二",
        "author": "郑思肖",
        "content": "伐木义不古，僞敬溢颜面。\n交接无真情，面是背乃变。\n疏则易为恩，密则将成怨。\n当学晏平仲，终始保相见。",
        "dynasty": "宋",
        "collection_info": null
    },
    {
        "title": "隠居谣",
        "author": "郑思肖",
        "content": "布衣暖，菜羹香，诗书滋味长。",
        "dynasty": "宋",
        "collection_info": null
    },
    {
        "title": "醉乡十二首  其一",
        "author": "郑思肖",
        "content": "破得愁城了，仍还太古风。\n浑然无事国，不与世相通。\n地迈华胥外，天归混沌中。\n蠢哉蛮触氏，苦死角英雄。",
        "dynasty": "宋",
        "collection_info": null
    },
    {
        "title": "醉乡十二首  其二",
        "author": "郑思肖",
        "content": "狂药蜕凡骨，疑来别一州。\n形骸闲若弃，风壤旷无忧。\n屡有圣人至，难同恶客游。\n所交惟陆谞，落魄老菟裘。",
        "dynasty": "宋",
        "collection_info": null
    },
    {
        "title": "醉乡十二首  其三",
        "author": "郑思肖",
        "content": "盎然非世境，乐意渺无垠。\n暖骨通仙处，寒冬能幻春。\n眼空天亦小，心凈月逾新。\n昔者李太白，于兹竟瘗身。",
        "dynasty": "宋",
        "collection_info": null
    },
    {
        "title": "醉乡十二首  其四",
        "author": "郑思肖",
        "content": "太和国土裏，风味极清柔。\n意外竟忘世，胸中不梦秋。\n日蒸春气涌，地漾水光流。\n此即神仙窟，何须更十洲。",
        "dynasty": "宋",
        "collection_info": null
    },
    {
        "title": "醉乡十二首  其五",
        "author": "郑思肖",
        "content": "独到至乐处，于于自在行。\n身心全去碍，骨肉若通明。\n劫外冥天地，空中一死生。\n却观凡世界，眇尔幻沤轻。",
        "dynasty": "宋",
        "collection_info": null
    },
    {
        "title": "醉乡十二首  其六",
        "author": "郑思肖",
        "content": "谁居此域作生涯，偏许刘伶毕卓家。\n屋影空空天渺漭，烛光闪闪地横斜。\n春红软玉颓衣树，秋碧流波漾缬花。\n接壤或通三岛路，任他苦海事如麻。",
        "dynasty": "宋",
        "collection_info": null
    },
    {
        "title": "醉乡十二首  其七",
        "author": "郑思肖",
        "content": "万里和风眼底回，陶陶乐土隔飞埃。\n暖浮花思春初透，红涨霞纹潮正来。\n长驻童颜驱老去，不教玄鬓受愁催。\n举头阊阖手能摸，更欲乘风过九垓。",
        "dynasty": "宋",
        "collection_info": null
    },
    {
        "title": "醉乡十二首  其八",
        "author": "郑思肖",
        "content": "风物清妍地不尘，一天无尽四时春。\n此中正属忘怀境，来者多应避世人。",
        "dynasty": "宋",
        "collection_info": null
    },
    {
        "title": "醉乡十二首  其九",
        "author": "郑思肖",
        "content": "红潮初上玉船空，假道青州一水通。\n相去尘寰千万里，不愁日夜不春风。",
        "dynasty": "宋",
        "collection_info": null
    },
    {
        "title": "醉乡十二首  其一○",
        "author": "郑思肖",
        "content": "大哉春宇，温厚凝聚。\n靡有冱寒，暖于吹煦。\n厥俗孔洽，恬无憎妬。\n高阳之徒，历年熟路。\n惟楚屈平，欲来莫赴。\n我至是邦，妙莫能喻。\n至和滋形，神与天遇。\n载朗笑咏，金玉韶頀。\n至清之气，嘘呵风露。\n喜若悟道，默契玄趣。\n陋彼市朝，喧隘弗寤。\n愿我遐年，克寿厥寓。",
        "dynasty": "宋",
        "collection_info": null
    },
    {
        "title": "醉乡十二首  其一一",
        "author": "郑思肖",
        "content": "天道何冥冥，委形闢空杳。\n旷劫土坦平，冲气蔼云杪。\n不入禹封疆，拓地八荒表。\n空洞无边涯，一切境界小。\n骨柔春香浓，目绀夜光瞭。\n洪荒上古前，命不为愁剿。\n卑哉苍生愚，役心颜貌愀。\n窗猴狂摇摇，野马走扰扰。\n髓竭冲融膏，渴命竟枯夭。\n奚不来此邦，软坐廓幽眇。\n刳刷膏肓俗，涤濯肺腑皎。\n骋驾无可游，一生事足了。",
        "dynasty": "宋",
        "collection_info": null
    },
    {
        "title": "醉乡十二首  其一二",
        "author": "郑思肖",
        "content": "穷冬骄寒冻地裂，北望朔方常下雪。\n五台积古雪不消，鸟兽毛氄结冻血。\n江南昔有酒如渑，蔗浆麟脯相凭陵。\n朝廷有道四海清，既醉凫鹥歌太平。\n九土夜市彻天明，楼红陌紫喧箫笙。\n豪气一饮一千钟，唤得国裏春风生。\n千金少年百花眼，左右捧拥上天行。\n战鼓声多瓦欲飞，从此百姓无宁时。\n龙遭鳝舞鼠变虎，恣意反覆弄风雨。\n如今寂寞不救饱，髑髅眼睛生秋草。\n空欲拍弄百斛船，莫羡酿来曝背眠。\n何如我入壶中游，喝云开破天外天。\n翠锦帏幕车渠土，八面雪白净无烟。\n水王双阙琼膏填，使得五行颠倒颠。\n坎离媾春中央宫，俯现摩酰王王仙。\n手执干坤万化柄，斟酌混沌殻中髓。\n嚥得半掬碧色云，夙根无明百杂碎。\n万绿俱空恬无为，四股馥郁红玻瓈。\n自然氤氲太和身，融融洩洩先天春。\n形化为气轻于雾，飞御慈盼福下土。\n金相朵朵鲜绿云，花甃綵衢跨空住。\n八十一天开玉殿，天天互透长生路。\n憨涌醴泉雨甘露，孕牛产麟鳏蛟舞。\n九苞凤凰对舞鸣，钧天清戛云璈音。\n敕取龙猛大士药，尽点大地变黄金。\n嫦娥搦弄团圆雪，抛向下界悬作月。\n银光倒泼白泠明，笑吻霏雾飘香冰。\n戏掷火丸煎海干，珊瑚万树红斑斑。\n抱出懒雨活龙帝，拔髯痒鼻激喷嚏。\n鼻气环空挂白虹，垂脚东贯大荒东。\n八八翠衫蓬莱儿，舞撒宝花双逶迤。\n千丈白眉老神翁，前导万从开天倪。\n径出盘古顶外行，劫风浩浩空掀轰。\n呵暖为春吸为冬，浊世甲子剎那中。\n数数老松化石了，籛铿小厮半刻夭。\n我之大醉八万四千岁，小醉三千六百日。\n世上几回汉与唐，苦于争战悲獝狘。\n万国黔首行饭囊，鬼貌蓝色心茫荒。\n狭步蹩躠羶埃裏，蜉蝣拜天祈寿长。\n气浊謦欬不清响，啾啁碎声群争攘。\n生来不识快活国，纷华外胜夺心王。\n昼夜火烧菩提树，背井索水吃且僵。\n哨地荒年苦命活，籧篨戚施疮痍伤。\n贫者逼迫富者狂，一漥血气六贼戕。\n眼望天上金银落，垒琼架屋铁筑墙。\n莫知仁义为何物，冷笑诗书今不香。\n沉酗私欲反为醒，嫌说青山白云人。\n群昏鼾齁摇不觉，强语以道必生嗔。\n忽笑大笑休休休，回视若辈愁如仇。\n挥手长揖永相谢，千劫万劫逍遥游。",
        "dynasty": "宋",
        "collection_info": null
    },
    {
        "title": "醉乡箴",
        "author": "郑思肖",
        "content": "维人之生，所主者德。\n瞿瞿良士，蔼然温克。\n其天其游，养和于默。\n勿为气夺，迁其常则。\n尔敬尔身，天命难必。\n罔越乃行，终其永吉。",
        "dynasty": "宋",
        "collection_info": null
    },
    {
        "title": "德佑六年岁旦歌",
        "author": "郑思肖",
        "content": "天运无情岁事新，大宝虚位孤王春。\n昼出衔恤夜梦哭，皇皇五载臣无君。\n南望二王未驻跸，北忆三宫犹蒙尘。\n祅祲蚀日地轴折，冤气上腾霾苍旻。\n百姓茹苦痛彻髓，大事未定焦如焚。\n我宁久处遯闷中，遽忍终死为逆民。\n大哉父母之遗体，与生俱生仁义身。\n天炼精金铸我心，上籀忠孝两字文。\n痛忆我君我父母，眼中不识天下人。\n不变不变不不变，万挫以死无二心。\n醉喝海岳尚翻动，不信不灭犬羊群。\n或谓逝水不可復，叱我痴忠空愁颦。\n焉知汉绝十八载，光武乃兴舂陵兵。\n即此一语断世事，仰面再拜泪如倾。",
        "dynasty": "宋",
        "collection_info": null
    },
    {
        "title": "苦雨",
        "author": "郑思肖",
        "content": "霖霪厄晴光，胸臆堆倥偬。\n魍魉啸阴风，砭中肌骨痛。\n物象各忧囚，坤舆一澒洞。\n死禁朝阳升，私窃阴权弄。\n我剖一寸心，洒血声大恸。\n叫天开光明，昼夜永不霿。",
        "dynasty": "宋",
        "collection_info": null
    },
    {
        "title": "励志二首  其一",
        "author": "郑思肖",
        "content": "炎正遭中微，冠屦纷倒置。\n四壁皆楚歌，獯鬻何凶炽。\n万命堕荆棘，身与豺狼值。\n攒眼刺荼毒，地无隙可避。\n君子饿欲死，为时所唾詈。\n白昼行梦中，更相问憔悴。\n我蛰茅茨下，有生痛自愧。\n寒灯弔老影，恻恻不遑寐。\n忧抑併填膺，反覆论此事。\n嗣君尚幼冲，厉阶谁所致。\n权奸弄破国，珠玉乱走地。\n曾谓顷刻间，一蹶失神器。\n风沙犯天颜，生死一叶寄。\n势去若瓦解，哀告不可譬。\n太庙枥胡马，太学巢胡吏。\n殿阁奏秋凉，羣羣走魈魅。\n凄风吹宫花，春不肯明媚。\n哀笛破深愁，满目新亭泪。\n我朝圣明君，一一皆善治。\n涵育三百年，岂无忠义士。\n我读我父书，颇曾识大义。\n无以死恐我，死亦心不二。\n残生啮胆檗，气怒频裂眦。\n或时坐如死，突眼噤相视。\n先王泽未泯，中兴断可冀。\n仰呼吁不平，挺身摅大志。\n四方皆风动，德化成渐被。\n春秋生杀权，华夷有定位。\n后有董狐笔，当严于载记。\n爰以明人伦，永使勿颠坠。",
        "dynasty": "宋",
        "collection_info": null
    },
    {
        "title": "励志二首  其二",
        "author": "郑思肖",
        "content": "大哉天地经，森然不可踰。\n圣人治天下，纲常安厥居。\n谁谓遭大变，干戈血模糊。\n天地忽破碎，虎狼穴吾庐。\n毒气孽万物，草木俱焦枯。\n我为国之臣，于义当捐躯。\n受死不为痛，国家终何如。\n念此迫我心，万剑裂肌肤。\n骨腐尚衔冤，且为国家图。\n鬼神果有知，闻之亦欷歔。",
        "dynasty": "宋",
        "collection_info": null
    },
    {
        "title": "春日偶成五绝  其一",
        "author": "郑思肖",
        "content": "山塘游舫接荒城，纵有笙歌耳不清。\n深忆国家无事日，人心和气是春声。",
        "dynasty": "宋",
        "collection_info": null
    },
    {
        "title": "春日偶成五绝  其二",
        "author": "郑思肖",
        "content": "晓来怕上最高楼，春尽时光只似秋。\n草木荒寒生意涩，风腥雨腻一天愁。",
        "dynasty": "宋",
        "collection_info": null
    },
    {
        "title": "春日偶成五绝  其三",
        "author": "郑思肖",
        "content": "郡县荒芜哭暮笳，凭高望不见天涯。\n如今挥泪洒枯木，南国春回生紫华。",
        "dynasty": "宋",
        "collection_info": null
    },
    {
        "title": "春日偶成五绝  其四",
        "author": "郑思肖",
        "content": "天地腥羶社稷隳，万邦赤子病流离。\n几番曾共秋风语，说得虚空亦泪垂。",
        "dynasty": "宋",
        "collection_info": null
    },
    {
        "title": "春日偶成五绝  其五",
        "author": "郑思肖",
        "content": "百万胡儿犯大朝，奔南狩北恨迢迢。\n我非办得中兴事，一点英灵死不消。",
        "dynasty": "宋",
        "collection_info": null
    },
    {
        "title": "写愤三首  其一",
        "author": "郑思肖",
        "content": "自许志颇大，频歌慷慨辞。\n攒眉无说处，仰面独行时。\n豪杰心犹檗，生灵命若丝。\n当今欲平治，舍我则云谁。",
        "dynasty": "宋",
        "collection_info": null
    },
    {
        "title": "写愤三首  其二",
        "author": "郑思肖",
        "content": "开眼看不得，愁来只自颠。\n六年万忧苦，四海一腥羶。\n叹命巧相值，观时痛可怜。\n却惭深夜月，犹忍照胡天。",
        "dynasty": "宋",
        "collection_info": null
    },
    {
        "title": "写愤三首  其三",
        "author": "郑思肖",
        "content": "朝廷罹祸乱，民物苦颠连。\n晋帝渡江谶，唐皇幸蜀年。\n剖云行白日，翻海洗青天。\n办得大事了，胸中即泰然。",
        "dynasty": "宋",
        "collection_info": null
    },
    {
        "title": "偶成",
        "author": "郑思肖",
        "content": "郡国残民少，君王何日归。\n不知秋后雁，犹得向南飞。",
        "dynasty": "宋",
        "collection_info": null
    },
    {
        "title": "无题五首  其一",
        "author": "郑思肖",
        "content": "屡问北来者，相传尽不同。\n三宫在何许，万姓堕愁中。\n春草活腥绿，雨花啼惨红。\n人间至微物，今亦怨天公。",
        "dynasty": "宋",
        "collection_info": null
    },
    {
        "title": "无题五首  其二",
        "author": "郑思肖",
        "content": "自古无兹难，我朝今遇之。\n小臣惭逆土，大事决成期。\n劫坏六龙死，天荒万象悲。\n时哉弗可失，奋发莫迟疑。",
        "dynasty": "宋",
        "collection_info": null
    },
    {
        "title": "无题五首  其三",
        "author": "郑思肖",
        "content": "一天悽怆事，此恨极难裁。\n骨纵已成土，心终不肯灰。\n毒蛇嘘树死，怨鸟哭春哀。\n处处山东老，悬情汉诏来。",
        "dynasty": "宋",
        "collection_info": null
    },
    {
        "title": "无题五首  其四",
        "author": "郑思肖",
        "content": "愁海茫茫望不穷，黄茅白苇渺阴风。\n凤凰高遁层霄外，豺虎横行大道中。\n九庙倾颓郊祀废，四方祸乱国家空。\n于今建武重兴汉，谁是云台第一功。",
        "dynasty": "宋",
        "collection_info": null
    },
    {
        "title": "无题五首  其五",
        "author": "郑思肖",
        "content": "鞠躬尽瘁弔无君，满耳冤声不忍闻。\n醉去忘形犹蜕骨，怒来嚼齿欲穿龈。\n腥风涴晓春应怨，痴雾霾空路莫分。\n荧惑星明圣人出，频频中夜验天文。",
        "dynasty": "宋",
        "collection_info": null
    },
    {
        "title": "和文丞相六歌  其一",
        "author": "郑思肖",
        "content": "我忆三宫幸朔方，天颜皴黑鬓髮黄。\n鬼风尖尖割肌肉，惊沙扑损龙衣裳。\n群黎命死北魔手，世界缺陷苦断肠。\n小臣翅短飞未得，望破痴眼愁更长。\n呜呼一歌兮哀以伤，白日无光天荒荒。",
        "dynasty": "宋",
        "collection_info": null
    },
    {
        "title": "和文丞相六歌  其二",
        "author": "郑思肖",
        "content": "我忆二王血泪垂，一丝正统悬颠危。\n士卒零落若霜叶，阵前将军今有谁。\n以舟为国大洋裏，万死一生终安归。\n至痛无声叫不响，皇天皇天知不知。\n呜呼再歌兮歌孔悲，风雨骤至昼冥迷。",
        "dynasty": "宋",
        "collection_info": null
    },
    {
        "title": "和文丞相六歌  其三",
        "author": "郑思肖",
        "content": "我忆我父在日时，叱我痴钝无天姿。\n旦旦灌溉仁义泽，灵台豁然开光辉。\n夙劫孤露命浊世，王事鞅掌生无期。\n一忆父母教我语，逃罪无地死亦迟。\n呜呼三歌兮泪淋漓，君父不在倚頼谁。",
        "dynasty": "宋",
        "collection_info": null
    },
    {
        "title": "和文丞相六歌  其四",
        "author": "郑思肖",
        "content": "我忆母氏兮圣善，劳苦家事手生茧。\n母后父死十五年，教我育我恩不浅。\n我虽贫拙志不屈，清气棱棱秋莹骨。\n至今一粟一缕丝，皆是父母流传物。\n呜呼四歌兮痛恻恻，皇天后土无终极。",
        "dynasty": "宋",
        "collection_info": null
    },
    {
        "title": "和文丞相六歌  其五",
        "author": "郑思肖",
        "content": "我所思兮文丞相，英风凛凛照穹壤。\n失身匍匐草莽间，屡迫以死弥忠壮。\n虚空可变心不变，吐语铿然金石响。\n想公骨朽化为土，生树开花亦南向。\n呜呼五歌兮併悽怆，望公不见愁泱漭。",
        "dynasty": "宋",
        "collection_info": null
    },
    {
        "title": "和文丞相六歌  其六",
        "author": "郑思肖",
        "content": "我生我生何不辰，血泪化作妖花春。\n平生意气若风云，何苦戚戚悲呻吟。\n狂来一呼天地动，万物鼓荡俱精神。\n天上真火灭不得，灼烁大地生光明。\n呜呼六歌兮歌声清，海岳莹洁日月新。",
        "dynasty": "宋",
        "collection_info": null
    },
    {
        "title": "久雨后郊外独行",
        "author": "郑思肖",
        "content": "新秧遭水毁，岁事正关情。\n日没虎狼出，城荒荆棘生。\n清流不可污，古道竟谁行。\n阔步独归去，茅檐月自明。",
        "dynasty": "宋",
        "collection_info": null
    },
    {
        "title": "追奬",
        "author": "郑思肖",
        "content": "谁谓匪人贱，犹怀事贼羞。\n挺身持大义，正语叱狂酋。\n名在春逾艷，骨香花不愁。\n有灵知国事，地下笑王侯。",
        "dynasty": "宋",
        "collection_info": null
    },
    {
        "title": "咏怀二首  其一",
        "author": "郑思肖",
        "content": "凤为百鸟王，孤飞无其友。\n览德而来仪，千载不一有。\n云胡德之衰，囚身狎鸡狗。\n我当愁来时，散髮狂叫走。\n历历诉此苦，太空亦肯首。",
        "dynasty": "宋",
        "collection_info": null
    },
    {
        "title": "咏怀二首  其二",
        "author": "郑思肖",
        "content": "精卫虽至微，衔石尚填海。\n一点至烈心，千生万生在。\n我誓铭于天，语大莫能载。\n万万雷霆诛，此盟亦不坏。\n划然笑一声，今古生光彩。",
        "dynasty": "宋",
        "collection_info": null
    },
    {
        "title": "一砺",
        "author": "郑思肖",
        "content": "愈久愈不变，一忱生死俱。\n独行天与语，枯坐石为徒。\n血污衣冠国，冤浮盗贼区。\n何当洗兵马，终古统炎图。",
        "dynasty": "宋",
        "collection_info": null
    },
    {
        "title": "忆前辈二首  其一",
        "author": "郑思肖",
        "content": "昔在先皇帝，当阳四十年。\n文明照天下，俊杰立王前。\n一自胡兵入，俄惊汉鼎迁。\n致今人道乱，空谷遁遗贤。",
        "dynasty": "宋",
        "collection_info": null
    },
    {
        "title": "忆前辈二首  其二",
        "author": "郑思肖",
        "content": "治世衣冠盛，人才极典刑。\n开心呈日月，吐语走风霆。\n气象近三代，文章出六经。\n今焉不可得，四顾一冥冥。",
        "dynasty": "宋",
        "collection_info": null
    },
    {
        "title": "续洗兵马",
        "author": "郑思肖",
        "content": "遭时不祥厄阳九，垢面蓬鬓丧家狗。\n四夷交侵小雅废，率其子弟攻父母。\n封豕长蛇亘人域，天子下殿跣足走。\n凝碧池头乐最愁，连昌宫裏花亦丑。\n三精雾塞黑曈曈，天破地裂一无有。\n谁执弓矢救日月，仰泣旻天大号吼。\n贤者不入胜母里，义士耻饮盗泉水。\n丈夫立身乃大事，一失此足死亦耻。\n当知孔明杲卿辈，岿然三代古君子。\n吕尚磻溪钓文王，乃是汉唐人才尔。\n到今大坏不可救，鸱枭破獍咀唇齿。\n高瞠双眼视天下，黔首浑敦状如鬼。\n龙堆大漠鸟兽夷，舌捲音响蛮侏离。\n不类人形舞百怪，错乱天命灾羣黎。\n营州羯狗猪龙形，讵能篡有唐丕基。\n太子即位灵武日，天开万仞磨崖碑。\n载定尊卑奠鰲极，一新正朔授人时。\n渐被日出月没处，梯航臣妾拜京师。\n黄旗紫盖东南兴，大火王气浮晴春。\n勿欺一成一旅微，少康犹能作之君。\n班超已着王命论，陈婴王陵毋生心。\n绛衣大冠大敌勇，今日岂无刘将军。\n田野豪杰久延颈，一呼而动云来奔。\n我当率之效驰驱，整顿干坤明大伦。\n旧邦新命光前王，逆俗污染咸惟新。",
        "dynasty": "宋",
        "collection_info": null
    },
    {
        "title": "二砺二首  其一",
        "author": "郑思肖",
        "content": "愁裏高歌梁父吟，犹如金玉戛商音。\n十年勾践亡吴计，七日包胥哭楚心。\n秋送新鸿哀破国，昼行饥虎啮空林。\n胸中有誓深于海，肯使神州竟陆沉。",
        "dynasty": "宋",
        "collection_info": null
    },
    {
        "title": "二砺二首  其二",
        "author": "郑思肖",
        "content": "钧天梦冷紫宸春，臣子衔哀社稷屯。\n一缕血忱开白日，两篇心誓哭苍旻。\n渡江祖逖愿兴晋，蹈海仲连羞帝秦。\n回首故都宫阙恨，满山秋色正愁人。",
        "dynasty": "宋",
        "collection_info": null
    },
    {
        "title": "题拙作后",
        "author": "郑思肖",
        "content": "我有诗一编，率皆恳切辞。\n但写肺腑苦，不求言语奇。\n矢口吐愤气，焉知诗非诗。\n脆语剪风露，叨叨儿女痴。\n昂然大丈夫，以身佩安危。\n何时把杯酒，大笑信双眉。",
        "dynasty": "宋",
        "collection_info": null
    },
    {
        "title": "三砺",
        "author": "郑思肖",
        "content": "一砺二砺至万砺，盟执牛耳血为誓。\n灵台空莹白于秋，彻底不生乖戾气。\n眦裂齿碎志恳恳，貉之天性宁踰汶。\n我生一双霹雳手，终碎此虏为虀粉。\n天平地成风俗淳，一统永歌胡无人。",
        "dynasty": "宋",
        "collection_info": null
    },
    {
        "title": "九日",
        "author": "郑思肖",
        "content": "眼见今朝菊又黄，双扉渍泪唁凄凉。\n峥嵘岁月精神发，磅礴干坤意气狂。\n新雁来时芳草死，归鸿尽处暮云长。\n后年箭主当回跸，始信山河再属唐。",
        "dynasty": "宋",
        "collection_info": null
    },
    {
        "title": "菊花歌",
        "author": "郑思肖",
        "content": "太极之髓日之精，生出天地秋风身。\n万木摇落百草死，正色与秋争光明。\n背时独立抱寂寞，心香贞烈透寥廓。\n至死不变英气多，举头南山高嵯峨。",
        "dynasty": "宋",
        "collection_info": null
    },
    {
        "title": "餐菊花歌",
        "author": "郑思肖",
        "content": "道人四时花为粮，骨生灵气身吐香。\n闻到菊花大欢喜，拍手歌笑频颠狂。\n忆昔我为混沌王，洞见末劫寿不长。\n尽召群仙列殿下，敕宣餐菊长生方。\n我今化身游下土，一嚼清凉彻肺腑。\n顿令心地豁然开，迸出明珠耀今古。\n普入变化妙如意，能为一切主中主。\n尘尘剎剎黄金身，永救娑婆众生苦。",
        "dynasty": "宋",
        "collection_info": null
    },
    {
        "title": "爱竹歌",
        "author": "郑思肖",
        "content": "此君气节极伟特，令人爱之舍不得。\n遍造山水有竹处，不问主人识不识。\n朝朝暮暮看不足，感得碧光透双目。\n一旦心空忽归去，挺身特立化为玉。",
        "dynasty": "宋",
        "collection_info": null
    },
    {
        "title": "四砺二首  其一",
        "author": "郑思肖",
        "content": "壮怀宁久淹，藏六暂穷櫩。\n道病人相食，时危笔不铦。\n哭衰愁裏命，笑粲醉中髯。\n清怪每如是，从教俗士嫌。",
        "dynasty": "宋",
        "collection_info": null
    },
    {
        "title": "四砺二首  其二",
        "author": "郑思肖",
        "content": "说杀说不醒，世人良可嘆。\n欣欣从北俗，往往弃南冠。\n毒露沾肤烂，尖风破骨寒。\n愿身化作剑，飞去斩楼兰。",
        "dynasty": "宋",
        "collection_info": null
    },
    {
        "title": "五砺",
        "author": "郑思肖",
        "content": "宋鼎终难问，元酋莫死争。\n九州俱是泪，一刻不容生。\n舌在身当贵，心真愿必成。\n但思湖海上，谁可与斯盟。",
        "dynasty": "宋",
        "collection_info": null
    },
    {
        "title": "六砺三首  其一",
        "author": "郑思肖",
        "content": "一听茶歌泪即流，更兼风叶响飕飕。\n不堪满地余残照，併与新寒合作愁。",
        "dynasty": "宋",
        "collection_info": null
    },
    {
        "title": "六砺三首  其二",
        "author": "郑思肖",
        "content": "又是江空岁晚时，痛思国事独行迟。\n青山无语青天远，吐出丹心把向谁。",
        "dynasty": "宋",
        "collection_info": null
    },
    {
        "title": "六砺三首  其三",
        "author": "郑思肖",
        "content": "操得南音类楚囚，早期戮力復神州。\n须知铁铸忠臣骨，纵作微尘亦不休。",
        "dynasty": "宋",
        "collection_info": null
    },
    {
        "title": "弔扬州琼花",
        "author": "郑思肖",
        "content": "南土新飞劫火灰，琼仙恋国暗惊猜。\n定应摄向天宫种，不忍陷于胡地开。\n花死青春禽鸟哭，城埋黑气鬼神哀。\n一朝枯枿变高树，传得欢声沸似雷。",
        "dynasty": "宋",
        "collection_info": null
    },
    {
        "title": "七砺",
        "author": "郑思肖",
        "content": "天生忠义性，习俗岂能移。\n道在国常在，我知人不知。\n眼悬尧历象，心醉汉官仪。\n前日喃喃者，今谁语及斯。",
        "dynasty": "宋",
        "collection_info": null
    },
    {
        "title": "八砺三首  其一",
        "author": "郑思肖",
        "content": "黄道霾阴昼蚀光，野浮冤气白冥茫。\n世无圣主天应哭，时有忠臣国不亡。\n万刃攒身终莫变，一诚铭骨岂能忘。\n休嫌重復叨叨说，未奏肤公正断肠。",
        "dynasty": "宋",
        "collection_info": null
    },
    {
        "title": "八砺三首  其二",
        "author": "郑思肖",
        "content": "生得贞心铁石坚，肯将识见与时迁。\n泪如江水流成海，恨似山峰插入天。\n慷慨歌声闻屋外，婆娑剑影落灯前。\n篇篇字字皆盟誓，莫作空言只浪传。",
        "dynasty": "宋",
        "collection_info": null
    },
    {
        "title": "八砺三首  其三",
        "author": "郑思肖",
        "content": "愤气填膺奈若何，千生万死不消磨。\n夷齐道丧纲常坏，汤武兵兴叛逆多。\n天外游心穷碧落，风前注目寄苍波。\n此时此意那容说，环顾斜阳一浩歌。",
        "dynasty": "宋",
        "collection_info": null
    },
    {
        "title": "梅花",
        "author": "郑思肖",
        "content": "寒结痴阴惨物华，莫将憔悴听胡笳。\n明年无限风花在，夺得春回是此花。",
        "dynasty": "宋",
        "collection_info": null
    },
    {
        "title": "九砺",
        "author": "郑思肖",
        "content": "忍死以待旦，蹉跎岁又残。\n堕身囚陷阱，尽命哭衣冠。\n月死虚空黑，春枯草木寒。\n床头雄剑在，白气夜盘盘。",
        "dynasty": "宋",
        "collection_info": null
    },
    {
        "title": "辛巳岁立春作",
        "author": "郑思肖",
        "content": "大辱痛于死，含哀弔岁华。\n叫云声草檄，恋阙梦宣麻。\n地走人形兽，春开鬼面花。\n年年北去妇，马上哭琵琶。",
        "dynasty": "宋",
        "collection_info": null
    },
    {
        "title": "览镜",
        "author": "郑思肖",
        "content": "朝来一览镜，抱负颇峥嵘。\n貌古烟霞气，诗新金玉声。\n郊垧常哭鬼，风雨自鷄鸣。\n所喜不靴笠，巍冠敝屣行。",
        "dynasty": "宋",
        "collection_info": null
    },
    {
        "title": "独游",
        "author": "郑思肖",
        "content": "吾非好独游，无与吾同者。\n不行众所行，所以惊天下。\n逆哉一世人，昔辩而今哑。\n吻涎流腥羶，变尾面不赭。\n若曰汝为人，宁不识取舍。\n止止勿多言，清风生四野。",
        "dynasty": "宋",
        "collection_info": null
    },
    {
        "title": "十砺",
        "author": "郑思肖",
        "content": "屏气处逆阱，衡虑画奇谋。\n指日誓血语，高空开青愁。\n决志揭大法，一洗天地羞。\n永使臣子辈，耻列僞逆俦。\n美俗熏古德，至治昭皇猷。\n一统万万世，海宇咸蒙休。",
        "dynasty": "宋",
        "collection_info": null
    },
    {
        "title": "同",
        "author": "郑思肖",
        "content": "一刻积一日，因循忽七年。\n孰云天道迩，不鉴下民冤。\n海陆频征战，城池尽变迁。\n吾君幸何地，数祷紫微垣。",
        "dynasty": "宋",
        "collection_info": null
    },
    {
        "title": "十一砺四首  其一",
        "author": "郑思肖",
        "content": "钱塘帝王都，宫阙高崔嵬。\n盛治蔼无外，鼓舞如春台。\n咸淳圣人去，山崩龙虎摧。\n弹指变晦冥，铁围生劫灰。\n丈夫吐一语，霍落飞风雷。\n直排四海水，併走天外来。\n手濯天地殻，永劫绝纤埃。\n唤醒群盲儿，欢喜双眼开。",
        "dynasty": "宋",
        "collection_info": null
    },
    {
        "title": "十一砺四首  其二",
        "author": "郑思肖",
        "content": "我本渔樵徒，山水足嘉遁。\n昔也为凤凰，今焉乃驽钝。\n反思生为人，虚食国家饭。\n讵甘死贼手，拑口违公论。\n孤忠破众逆，弥久气弥健。\n决当乘良机，为国行天宪。\n勇往直无前，一举四海劝。\n谈笑解倒悬，尽释下民怨。\n生或不就绪，死当偿夙愿。\n罔使竟食言，劫劫抱长恨。",
        "dynasty": "宋",
        "collection_info": null
    },
    {
        "title": "十一砺四首  其三",
        "author": "郑思肖",
        "content": "姬发誓孟津，集者八百国。\n当时尽弃商，喜受鉅桥粟。\n独有首阳山，不生周草木。\n至今插天高，与商无终极。",
        "dynasty": "宋",
        "collection_info": null
    },
    {
        "title": "十一砺四首  其四",
        "author": "郑思肖",
        "content": "素持不杀戒，一视齐冤亲。\n今遭此大恶，不报无天伦。\n况闻曾子语，不取姑息仁。\n实为不得已，挺身事经纶。\n苟能悟昨非，赦汝改而新。\n负固变诈者，我恕佛亦嗔。\n直期后世后，弗忍为逆臣。\n惟愿吾与汝，同归天德淳。",
        "dynasty": "宋",
        "collection_info": null
    },
    {
        "title": "十二砺",
        "author": "郑思肖",
        "content": "攀断龙髯哭不回，鼎湖仙去下民灾。\n一身肉痛愁销骨，两脸颜枯瘦入腮。\n誓以匹夫纾国难，艰于乱世取人才。\n屡曾算至难谋处，裂破肺肝天地哀。",
        "dynasty": "宋",
        "collection_info": null
    },
    {
        "title": "题明皇按乐图",
        "author": "郑思肖",
        "content": "谁□銮舆向蜀行，梨园弟子歇新声。\n及知凝碧池头事，难得乐工雷海清。",
        "dynasty": "宋",
        "collection_info": null
    },
    {
        "title": "忆梦哭歌",
        "author": "郑思肖",
        "content": "金轮王夭中天寿，赤龙夜哭玄蛇吼。\n仙人不忍辞汉去，青山照水生愁丑。\n虽贫亦有买醉资，甘美不入孤臣口。\n死后骨消恨不消，岁岁暗逐春风上新柳。",
        "dynasty": "宋",
        "collection_info": null
    },
    {
        "title": "元贼谋取日本二绝  其一",
        "author": "郑思肖",
        "content": "涉险应难得命还，倭中风土素蛮顽。\n纵饶航海数百万，不直龙王一怒间。",
        "dynasty": "宋",
        "collection_info": null
    },
    {
        "title": "元贼谋取日本二绝  其二",
        "author": "郑思肖",
        "content": "海外东夷数万程，无仇于鞑亦生嗔。\n此番去者皆衔怨，试看他时秦灭秦。",
        "dynasty": "宋",
        "collection_info": null
    },
    {
        "title": "十三砺十首  其一",
        "author": "郑思肖",
        "content": "我有一卷书，仗之以为命。\n所言非奇辞，教人归于正。\n昭昭灵台间，生死明于镜。\n愿为大医王，普治众生病。",
        "dynasty": "宋",
        "collection_info": null
    },
    {
        "title": "十三砺十首  其二",
        "author": "郑思肖",
        "content": "穷阴有巨蛇，蜿蜒数千里。\n磨牙雨毒雾，闻其气者死。\n我心不回邪，纵毒徒为尔。\n终将飞剑去，一击化为水。",
        "dynasty": "宋",
        "collection_info": null
    },
    {
        "title": "十三砺十首  其三",
        "author": "郑思肖",
        "content": "哀哉大数乖，妖魔填虚空。\n劫雨坏世界，欲与大海通。\n群愚扪空走，夺命鬼手中。\n阴极集万恼，愿天生暖风。",
        "dynasty": "宋",
        "collection_info": null
    },
    {
        "title": "十三砺十首  其四",
        "author": "郑思肖",
        "content": "苍苍南山松，特立孤峰巅。\n身此至正气，性于太初前。\n流泉近灵物，鬼饮之亦仙。\n况抱长生宝，永荫娑婆天。",
        "dynasty": "宋",
        "collection_info": null
    },
    {
        "title": "十三砺十首  其五",
        "author": "郑思肖",
        "content": "大哉万物母，清净光薿薿。\n独尊而为帝，天地亦其子。\n我见我之身，弹指魔王死。\n欢喜独自笑，清风万万里。",
        "dynasty": "宋",
        "collection_info": null
    },
    {
        "title": "十三砺十首  其六",
        "author": "郑思肖",
        "content": "北荒腾黑阴，飞妖蚀汉日。\n阊阖九重门，老胡骑马入。\n万世熙明殿，一朝鞑靼窟。\n江南荒野间，月黑鬼兵出。",
        "dynasty": "宋",
        "collection_info": null
    },
    {
        "title": "十三砺十首  其七",
        "author": "郑思肖",
        "content": "嗟汝儿女曹，至蠢亦孔丑。\n面笑心摇摇，欲进乃却走。\n憨痴弄盲语，捧酒祝鬼寿。\n伤哉復伤哉，醒眼频搔首。",
        "dynasty": "宋",
        "collection_info": null
    },
    {
        "title": "十三砺十首  其八",
        "author": "郑思肖",
        "content": "偶背文明时，万事暗苍莽。\n诏汝一世人，父亡子焉往。\n良心油然生，千载垂清响。\n与道同周流，光明塞穹壤。",
        "dynasty": "宋",
        "collection_info": null
    },
    {
        "title": "十三砺十首  其九",
        "author": "郑思肖",
        "content": "王道一陵夷，风俗愈卑隘。\n至于读书者，见利直下拜。\n一或持高论，聚笑议为怪。\n谁其振木铎，与世开聋聩。",
        "dynasty": "宋",
        "collection_info": null
    },
    {
        "title": "十三砺十首  其一○",
        "author": "郑思肖",
        "content": "夙生抱一诚，天亦莫能破。\n云胡白昼中，开眼而死坐。\n猛然风雨生，一叱万邪挫。\n卒使世上人，子孙未相贺。",
        "dynasty": "宋",
        "collection_info": null
    },
    {
        "title": "题萧梅初旧所藏钱塘王畿图二首  其一",
        "author": "郑思肖",
        "content": "阴山腥马蹂京尘，锁杀宫花不识春。\n哭问钱塘江上月，如今谁是去邠人。",
        "dynasty": "宋",
        "collection_info": null
    },
    {
        "title": "题萧梅初旧所藏钱塘王畿图二首  其二",
        "author": "郑思肖",
        "content": "抚膺唁国问苍苍，郭唶声中喜气昌。\n偷报故都忠义士，赵家天下又南阳。",
        "dynasty": "宋",
        "collection_info": null
    },
    {
        "title": "十四砺二首  其一",
        "author": "郑思肖",
        "content": "法驾遥巡六载余，农桑烟火顿萧疏。\n深山大泽精灵哭，赤县神州鸟兽居。\n天下黄金归朔漠，南中白骨蔽郊墟。\n漳泉数郡屡反正，剩有忠臣野史书。",
        "dynasty": "宋",
        "collection_info": null
    },
    {
        "title": "十四砺二首  其二",
        "author": "郑思肖",
        "content": "六合漫空一网罗，驱徭椎剥极烦苛。\n星辰错乱历无准，天地阴寒气不和。\n汉室公卿周勃少，河梁朋友李陵多。\n蹴然发叹悲风过，渺渺吴淞捲白波。",
        "dynasty": "宋",
        "collection_info": null
    },
    {
        "title": "十五砺二首  其一",
        "author": "郑思肖",
        "content": "国家今板荡，旧物一微丝。\n至苦说不得，长怀病似痴。\n人心危陷阱，天理过蓍龟。\n頼有二盟在，宁无吐气时。",
        "dynasty": "宋",
        "collection_info": null
    },
    {
        "title": "十五砺二首  其二",
        "author": "郑思肖",
        "content": "王畿三辅地，谁信捲风沙。\n南货北填市，北人南住家。\n乱招城聚虎，毒入土生蛇。\n说着未来事，战争宁有涯。",
        "dynasty": "宋",
        "collection_info": null
    },
    {
        "title": "十六砺",
        "author": "郑思肖",
        "content": "双眼荒荒不寐时，冥搜俊杰慕夷齐。\n谶符铁券虏当灭，梦出玉清天亦低。\n城裏月明闻虎过，人间夜久望鸡啼。\n深怜举国巅崖底，谁构悬空万丈梯。",
        "dynasty": "宋",
        "collection_info": null
    },
    {
        "title": "六月大雨后作",
        "author": "郑思肖",
        "content": "推上沧溟犯玉京，业龙鼓怒恣纵横。\n青天忽破鬼神走，黑雨骤来山岳倾。\n混沌重新开覆载，虚空顿觉发光明。\n如今清凈浑无碍，一日南风万物荣。",
        "dynasty": "宋",
        "collection_info": null
    },
    {
        "title": "二唁诗 丞相陈公",
        "author": "郑思肖",
        "content": "相国生东瓯，应谶海坛沙。\n早观上国光，辟雍飞声华。\n叫云駡姦权，远窜走天涯。\n十年登要津，文彩绚晴霞。\n中台势将圻，大拜宣黄麻。\n国步正孔棘，盲涂相牵拏。\n鬼盗杀机弄，平陆鬨龙蛇。\n黔首心不正，居然中阴邪。\n蛛丝网黄屋，六宫妃嫔髽。\n公奉二王奔，脱命毫髮差。\n沥胆酹上帝，哭断口大呀。\n南邦血糊地，春深草不芽。\n鬼气射死树，腥妖幻毒花。\n万痛集如虿，百怪鸣如蛙。\n蚀尽朱垠天，国寄海上槎。\n始知上色玉，洁白浑无瑕。\n垢衣悬相印，独御指南车。\n冱寒冻不死，微微命一漥。\n刀圭返魂丹，阳和匝迩遐。\n生擒左贤王，刳腹盐为豝。\n却视旧朝士，一一谁忠嘉。\n万古虚空中，一僞不可加。\n傒我王师来，动地腾喧譁。\n雷霆破恶逆，四海仍一家。",
        "dynasty": "宋",
        "collection_info": null
    },
    {
        "title": "二唁诗 少保张公",
        "author": "郑思肖",
        "content": "将军本北人，归顺年已久。\n擢身将校中，腰绾中国绶。\n身润白玉洁，面狞黑铁丑。\n刚勇有武威，功出众人右。\n一朝天柱折，当昼丰其蔀。\n阴阳反铁炭，桮桊贼杞柳。\n公卿文章士，尽醉马乳酒。\n未闻天地间，生死反噬狗。\n幸有张将军，强哉气赳赳。\n生死不携异，宁受奸宄狃。\n平生铁石肠，明白照九有。\n荧荧赤伏符，百拜悬右肘。\n谋画入微茫，僵目拇撑口。\n死战拓山开，高擎日月走。\n剖心餧龙雏，淋漓血双手。\n圣火寿绵绵，凡水焉能溲。\n瞬目出死关，命在事非偶。\n张巡埋骨地，顽石变琼玖。\n白光射天门，璀璨夺星斗。\n英气磨不坏，生公踵其后。\n播荡大海外，若子死恋母。\n屈指我世祖，建武又乙酉。\n恶兽脑百裂，始识狮子吼。\n天风吹新雨，浊劫净无垢。",
        "dynasty": "宋",
        "collection_info": null
    },
    {
        "title": "辛巳夏七月",
        "author": "郑思肖",
        "content": "辛巳夏七月，初五日正午。\n太白灿然见，太阴亦俱覩。\n索历验其次，太白躔在午。\n兵争周分野，天下气当吐。\n敬以诗识之，储为史官补。",
        "dynasty": "宋",
        "collection_info": null
    },
    {
        "title": "避暑入古寺",
        "author": "郑思肖",
        "content": "避暑入古寺，暂尔遣骚屑。\n心静凉于秋，倏然适清悦。\n彼哉谁氏子，对弈气争杰。\n惜其二低手，彼此蔑奇着。\n旁观发冷笑，连呼错错错。\n救之不可及，流视入寥廓。",
        "dynasty": "宋",
        "collection_info": null
    },
    {
        "title": "十七砺",
        "author": "郑思肖",
        "content": "我有真黄金，只作土价卖。\n陪笑遍示人，竟无一人买。\n日暮哭归来，反为众所怪。\n安得明眼人，与之语痛快。",
        "dynasty": "宋",
        "collection_info": null
    },
    {
        "title": "昭君叹",
        "author": "郑思肖",
        "content": "汉朝远人来入使，当时公卿短奇计。\n紫清殿内一朵花，狂风妬春吹落地。\n命堕穷阴鬼为侣，回首玉皇紫清裏。\n旧愁新愁东海深，黄鹂舌破伤春事。\n江南绝色天下夸，元贼尽虏归胡沙。\n或以嫁之鬻僞爵，于飞马背行天涯。\n年深乐与生子女，情热比翼忘咨嗟。\n果知礼义不忍去，亦有一死魂还家。\n德佑百官人稷契，腹饱理学纵横说。\n尚弃君父从背叛，乃教妻妾学贞烈。\n男儿或老不晓事，女子正少欲守节。\n天生至性教不得，时危罕见人中杰。\n能尽妇道能诲儿，王陵之母王凝妻。\n世间妇人谁及之，空恨昭君上马时。\n颜色日老单于死，万里魂归身不归。\n广寒嫦娥今尘土，应见青冢双泪垂。",
        "dynasty": "宋",
        "collection_info": null
    },
    {
        "title": "十八砺",
        "author": "郑思肖",
        "content": "挺挺大丈夫，为世一准则。\n如何出处间，终始不明白。\n四皓本周人，多为汉一出。\n不终为周臣，身与道相失。\n仅安汉社稷，暗堕张良术。\n惟我则不然，一身无二适。\n纵别生圣人，亦当死深密。\n我出兴我朝，旧都建皇极。\n今力未能之，昼夜祷空碧。\n宣王车马来，一见死亦足。",
        "dynasty": "宋",
        "collection_info": null
    },
    {
        "title": "哀刘将军",
        "author": "郑思肖",
        "content": "万重围裏脱兵氛，匹马勤王志不分。\n既抱忠贞仇敌国，莫于成败议将军。\n身前名照江南月，地下心衔塞北云。\n为痛英雄併消没，託诗为史笔传闻。",
        "dynasty": "宋",
        "collection_info": null
    },
    {
        "title": "江南丝",
        "author": "郑思肖",
        "content": "江南丝尽入机房，欲此虚空彼富强。\n鞭挞别工皆学织，程量计日定成章。\n惊心蟠凤愁应死，泪手攀花痛不香。\n贫者只宜岩谷隠，草纫槲叶当衣裳。",
        "dynasty": "宋",
        "collection_info": null
    },
    {
        "title": "十九砺",
        "author": "郑思肖",
        "content": "暂尔下生来，落身命尘网。\n高明气常清，贫贱语亦响。\n双足风云行，一心山水想。\n何时了国事，方外适幽赏。",
        "dynasty": "宋",
        "collection_info": null
    },
    {
        "title": "大宋地理图歌",
        "author": "郑思肖",
        "content": "混沌破后復混沌，知是几番开太极。\n四方地偏气不正，中天地中立中国。\n神禹导海顺水性，太章步地穷足力。\n悖理汤武暂救时，谋篡莽操大生逆。\n离而復合合復离，卒莫始终定于一。\n粤自炎帝逮唐尧，两汉大宋传火德。\n我朝圣人仁如天，历年三百犹一日。\n形气俱和礼乐修，谁料平地生荆棘。\n风轮舞破须弥山，黑雹乱下千钧石。\n铜蟒万舌咀梵云，玉帝下走南斗泣。\n中有一宝坏不得，放光动地神莫测。\n云是劫劫王中王，敕令一下罔不伏。\n燕南垂，赵北际，忽必烈正巢其地。\n一声霹雳吹云飞，真火长生世永世。\n山山深，水水清，纵横十方变化身。\n恒河沙数天坏殻，独我志气常如新。",
        "dynasty": "宋",
        "collection_info": null
    },
    {
        "title": "元鞑攻日本败北歌",
        "author": "郑思肖",
        "content": "东方九夷倭一尔，海水截界自区宇。\n地形广长数千里，风俗好佛颇富庶。\n土产甚伙并产马，舶来中国通商旅。\n徐福庙前秦月寒，犹怨旧时嬴政苦。\n厥今犬羊贪犹炽，瞠目东望心如虎。\n驱兵驾海气吞空，势力虽强天弗与。\n鬼吹黑潮播海翻，雹大于拳密于雨。\n七千巨舰百万兵，老龙怒取归水府。\n犬羊发怒与天敌，又谋竭力必于取。\n已刳江南民髓干，又行併户抽丁语。\n凶燄烧眼口竟哑，志士闷闷病如蛊。\n虽传漳州气燄盛，又闻襄阳已大举。\n割据固足稍伸气，律以大义竟何补。\n纵遇圣明过尧舜，毕竟不是亲父母。\n千语万语只一语，还我大宋旧疆土。\n曾梦苏武开笑口，云牧羝羊今尽乳。\n仗节还汉欣欣然，鬚髮尽白心如故。\n一念精烈无不通，天地为宾我为主。\n高悬白眼混沌前，那肯以命落尘土。\n翻身鼓掌一笑时，万古万古万万古。",
        "dynasty": "宋",
        "collection_info": null
    },
    {
        "title": "二十砺五百字",
        "author": "郑思肖",
        "content": "素志欲隠去，蜕名辞笔耕。\n偶值恶劫来，眼界乱纵横。\n穷北洞窟底，窜出老魔精。\n被髮走如风，四臂狞双睛。\n面窍喷毒火，直射日月盲。\n一海人髓酒，五石瓠为觥。\n鬼鼓遍空响，白气幻长鲸。\n夜叉发群机，炮炮打玉京。\n老仙战股立，手扶鰲极撑。\n昼弒盘古死，紫微贯搀枪。\n诸天落泪雨，终夜淋漓倾。\n灿人变丑相，螽目豺狼声。\n饿虎插翼飞，善类谁能撄。\n送命纳彼啖，游魂嘈冤情。\n血冻天下立，赭铁蛀玄蝱。\n雨肥髑髅腥，生菌高于楹。\n独抱深痛蛰，数与死相争。\n读史见义事，意气如云生。\n图穷匕首见，今岂无荆卿。\n真孤匿山中，今岂无程婴。\n获得九尾龟，灼纹横庚庚。\n大宝子传子，垂统无毕程。\n高声叫乱世，聋瞽豁痼酲。\n速卸胡儿衫，仙带飘佩珩。\n身辞陷阴路，火邦即蓬瀛。\n我秉正直心，明比日更明。\n豪兴凌高秋，磊落人之英。\n决当勇于动，持平平不平。\n手劈虚空开，身提天地行。\n千妖百裂死，万古一掷赢。\n独出娑婆外，世界悬空擎。\n猛飞大山来，突立青峥嵘。\n劫初第一峰，鬼神不识名。\n树粲百宝花，石削五色琼。\n香霏月中髓，碧沁秋痕轻。\n天上闢新国，以正治八纮。\n大赦统干运，平心持道衡。\n洪福溥无疆，一切命皆亨。\n下界齐拜舞，笑贺群相迎。\n愧昔染腥辱，悦今趋义荣。\n净脱夙骨臭，莹然澄秋泓。\n正性本不坏，生死通一诚。\n逆爽殄微尘，王气光太清。\n犀象怯汉战，草木助晋兵。\n周勃军左袒，杜甫诗北征。\n赵祀必不绝，宋礼吾足评。\n我土我百姓，永劫心不惊。\n天君坐灵台，誓行前后盟。\n念念死亦呪，愿宝期必成。\n口血宁有变，浩劫光晶晶。",
        "dynasty": "宋",
        "collection_info": null
    },
    {
        "title": "题竹叶间",
        "author": "郑思肖",
        "content": "清晓清风吹过后，露出青青一罅天。\n一似推篷偷看见，竹林半抹古苍烟。",
        "dynasty": "宋",
        "collection_info": null
    },
    {
        "title": "自题墨竹",
        "author": "郑思肖",
        "content": "万顷琅玕压碧云，清风幽兴渺无垠。\n当时首肯说不得，不意相知有此君。",
        "dynasty": "宋",
        "collection_info": null
    },
    {
        "title": "题郑子封书塾",
        "author": "郑思肖",
        "content": "天垂古色映柴门，千古传家事具存。\n此世只除君父外，不曾重受别人恩。",
        "dynasty": "宋",
        "collection_info": null
    },
    {
        "title": "题画兰",
        "author": "郑思肖",
        "content": "求则不得，不求或与。\n老眼空阔，清风万古。",
        "dynasty": "宋",
        "collection_info": null
    },
    {
        "title": "题画菊",
        "author": "郑思肖",
        "content": "花开不并百花丛，独立疏篱趣未穷。\n宁可枝头抱香死，何曾吹堕北风中。",
        "dynasty": "宋",
        "collection_info": null
    },
    {
        "title": "闺怨",
        "author": "郑思肖",
        "content": "画眉夫婿客游梁，独理瑶琴山水长。\n莫上翠楼凭几望，陌头无数碧垂杨。",
        "dynasty": "宋",
        "collection_info": null
    },
    {
        "title": "墨兰图",
        "author": "郑思肖",
        "content": "向来俯首问羲皇，汝是何人到此乡。\n未有画前开鼻孔，满天浮动古馨香。",
        "dynasty": "宋",
        "collection_info": null
    },
    {
        "title": "句",
        "author": "郑思肖",
        "content": "不知今日月，但梦宋山川。",
        "dynasty": "宋",
        "collection_info": null
    },
    {
        "title": "题晋王大令保母帖",
        "author": "汤炳龙",
        "content": "曹娥洛神遍堪舆，保母后出争澜趋。\n一时耳目喜新异，九原谁復哀意如。\n世人重艺不重义，每以好奇夸好事。\n集古金石半丰碑，逝者似为书者累。\n八百余载四字全，政同悬崖三百年。\n王畿不悟王元象，不如果也能兴怜。\n但道青毡故家物，肯因陵谷怜枯骨。\n耳孙犹尔况他人，崇韬安生何可忽。\n昭陵之盗犹兰亭，必无可欲乃妥灵。\n黄閍前车已如此，安保金蝉之墓终弗毁。",
        "dynasty": "宋",
        "collection_info": null
    },
    {
        "title": "陆君实輓诗  其一",
        "author": "汤炳龙",
        "content": "七日阴霾事可知，楼船鱼贯果谁为。\n人心自感兴元诏，天意难同建武时。\n黄屋朔风那有济，角巾东路觉无期。\n公为万古纲常计，儿女扳船不暇悲。",
        "dynasty": "宋",
        "collection_info": null
    },
    {
        "title": "陆君实輓诗  其二",
        "author": "汤炳龙",
        "content": "间关海岛岂谋身，婴臼存心力不能。\n天上龙章空结梦，人閒鱼腹了中兴。\n英雄一死从君父，忠义遗编託友朋。\n万里楚魂招不得，诗成惟有泪霑膺。",
        "dynasty": "宋",
        "collection_info": null
    },
    {
        "title": "题江贯道百牛图",
        "author": "汤炳龙",
        "content": "我本山阳田舍叟，家有淮南数千亩。\n江南倦客老不归，此田多为势家有。\n犹记少年学牧时，去时日出归日西。\n我生衣食仰此辈，爱之过于百里奚。\n祗今辛苦耕砚席，无处卖文长绝食。\n卷中邂逅黑牡丹，相逢喜是曾相识。\n负郭无须二顷田，一双栗角能几钱。\n数口之家便可饱，要如此图知何年。\n平生富贵非所愿，城府近来尤可厌。\n何时倒乘牛背眠东风，胜如仰看宣明面。",
        "dynasty": "宋",
        "collection_info": null
    },
    {
        "title": "渊明故址",
        "author": "童潮",
        "content": "先生已归来，遗此折腰地。\n不见督邮人，祇闻解印事。\n径花虽就荒，台月还留醉。\n赋罢清流诗，西畴春已至。",
        "dynasty": "宋",
        "collection_info": null
    },
    {
        "title": "劳渡",
        "author": "童潮",
        "content": "借问谁家舟，孤横劳渡水。\n远携蓑笠来，满载暮烟紫。\n拍手唱沧浪，沙鸥惊不起。",
        "dynasty": "宋",
        "collection_info": null
    },
    {
        "title": "小孤山",
        "author": "童潮",
        "content": "长江万里来，一砥中流峙。\n巨浸没根深，孤峰插汉起。\n倒回三峡流，独据九江水。\n真是海门关，波涛险莫比。",
        "dynasty": "宋",
        "collection_info": null
    },
    {
        "title": "谢恩诗",
        "author": "张镇孙",
        "content": "当宁宵衣务得贤，草茅何足副详延。\n天人要语垂清问，仁敬陈言上奏篇。\n愧乏谋猷裨乙览，忽惊姓字首胪传。\n干坤大德知难报，誓秉孤忠铁石坚。",
        "dynasty": "宋",
        "collection_info": null
    },
    {
        "title": "和御赐诗",
        "author": "张镇孙",
        "content": "圣主游心六艺文，先皇成宪自常遵。\n天人亲屈九重问，岭海同归一视仁。\n已忝胪传魁众俊，復叨燕衎逮微臣。\n终身祗佩丁宁训，远到功名愿自珍。",
        "dynasty": "宋",
        "collection_info": null
    },
    {
        "title": "水帘洞",
        "author": "张镇孙",
        "content": "岧峣仙境倚层丘，百尺泠泠瀑素流。\n春长绿莎成绣幕，夜留新月作琼钩。\n涧边云护千年韭，岩底凉生六月秋。\n欲访安期何处觅，药炉丹竈且追游。",
        "dynasty": "宋",
        "collection_info": null
    },
    {
        "title": "白云对月",
        "author": "张镇孙",
        "content": "万山飞翠映瑶空，一抹晴霞淡復浓。\n何意海风吹不断，归鸦飞带过前峰。",
        "dynasty": "宋",
        "collection_info": null
    },
    {
        "title": "夜过白云话别  其一",
        "author": "张镇孙",
        "content": "江城话别思依依，天远山青入望微。\n正好楼头共明月，可堪遥对白云飞。",
        "dynasty": "宋",
        "collection_info": null
    },
    {
        "title": "夜过白云话别  其二",
        "author": "张镇孙",
        "content": "遥看天际白云浮，渺渺西飞谁与谋。\n归去扶溪溪水阔，秋来还上越台否。",
        "dynasty": "宋",
        "collection_info": null
    },
    {
        "title": "夜过白云话别  其三",
        "author": "张镇孙",
        "content": "日干夕惕自惺惺，切实工夫在性情。\n千古相传真要法，圣贤元共此心灵。",
        "dynasty": "宋",
        "collection_info": null
    },
    {
        "title": "夜过白云话别  其四",
        "author": "张镇孙",
        "content": "圣贤今古在吾人，敬义功深德自邻。\n莫嘆桃源仙迹杳，杖藜随处武陵津。",
        "dynasty": "宋",
        "collection_info": null
    },
    {
        "title": "咏史二首  其一",
        "author": "吴名扬",
        "content": "读书慕圣贤，禔躬凛苍昊。\n世事重且艰，一一萦怀抱。\n白日忽西颓，川枯山木槁。\n鲁阳漫挥戈，杞国忧如捣。\n人或诿气数，我独伤伦道。\n海羽知衔石，冥魂能结草。\n昂藏美衣冠，岂忍同屠保。\n成败难逆料，死生任常造。\n天心倘未厌，努力书勋考。",
        "dynasty": "宋",
        "collection_info": null
    },
    {
        "title": "咏史二首  其二",
        "author": "吴名扬",
        "content": "人生奚所羡，功名上钟鼎。\n遭逢既不造，俯仰烟林迥。\n非徒慕清高，民彝藉彪炳。\n夷齐卧首阳，巢许啸箕颍。\n风流遥可挹，寸心常耿耿。\n天地任否泰，万物听昏惺。\n独与鹿豕游，随处饶清景。\n石烂列屏幽，泉涵一鑑静。\n嗟彼采芝翁，老被汉宫请。",
        "dynasty": "宋",
        "collection_info": null
    },
    {
        "title": "观海",
        "author": "林一龙",
        "content": "昔者吾夫子，浮海思乘桴。\n彼美鲁仲连，蹈海耻帝呼。\n寥寥千载间，此意霜月孤。\n而我欲涉海，夫岂夫子徒。\n长风吹我帆，高浪拍我舻。\n所愿鸥鸟同，浩荡烟中徂。",
        "dynasty": "宋",
        "collection_info": null
    },
    {
        "title": "山中听风",
        "author": "林一龙",
        "content": "空山号朔风，烟火深夜寒。\n门掩忽自开，划然动双镮。\n倚崖数竿竹，戛击摧琅玕。\n落叶捲地起，高枝如人攀。\n谡谡听已远，復在窗户间。",
        "dynasty": "宋",
        "collection_info": null
    },
    {
        "title": "山中夜坐",
        "author": "林一龙",
        "content": "寒滩远嘶月，遗响到岩壁。\n悠悠千古心，悄悄一卷易。\n灯微夜气分，星冷山露滴。\n危坐独何为，人间睡方黑。",
        "dynasty": "宋",
        "collection_info": null
    },
    {
        "title": "次韵饮水登万象亭之什",
        "author": "林一龙",
        "content": "黯淡是州城，川原一望平。\n天高众峰逼，人立片云生。\n拂石同僧坐，移筇避蚁行。\n岩阿有泉眼，不改旧时清。",
        "dynasty": "宋",
        "collection_info": null
    },
    {
        "title": "越中吟",
        "author": "林一龙",
        "content": "跨浙远来瞰东极，禹穴云生海东碧。\n白玉空为越土尘，青山不改秦时色。\n越王台上几秋霜，秦皇楼边多夕阳。\n世事茫茫今復古，断烟衰草共凄凉。",
        "dynasty": "宋",
        "collection_info": null
    },
    {
        "title": "夜坐吟",
        "author": "林一龙",
        "content": "山寒雨点半成雪，石冷泉流旋作冰。\n坐至夜分眠不得，荧然欲灭案头灯。",
        "dynasty": "宋",
        "collection_info": null
    },
    {
        "title": "十四夜观月张氏楼",
        "author": "林一龙",
        "content": "只隔中秋一夕间，蟾光应未少清寒。\n时人不会盈虚意，不到团圆不肯看。",
        "dynasty": "宋",
        "collection_info": null
    },
    {
        "title": "西省荼䕷架上残雪可爱戏呈诸友人",
        "author": "林一龙",
        "content": "酴醿花底当年事，夜雪模糊照石阑。\n北省今朝枝上雪，还揩病眼作花看。",
        "dynasty": "宋",
        "collection_info": null
    },
    {
        "title": "芙蓉",
        "author": "熊瑞",
        "content": "青鸾庭馆翠重重，雉扇娉婷雍万红。\n把似牡丹酣富贵，洛阳今是几秋风。",
        "dynasty": "宋",
        "collection_info": null
    },
    {
        "title": "达且同知即席索芙蓉诗",
        "author": "熊瑞",
        "content": "忆昔梦游芙蓉城，城中仙子千娉婷。\n霞舒云卷逞娇媚，朵朵汉家尹与邢。\n西风吹醒黄粱梦，帐暖香红谁与共。\n别来秋晚遇羣仙，犹记联骖骑綵凤。\n太液池边翡翠楼，金屏绣褥何风流。\n那知镜裏朱颜改，阿监青娥雪满头。\n不必对花长太息，荣华俯仰成尘迹。\n色空空色无了期，昨是今非又来日。",
        "dynasty": "宋",
        "collection_info": null
    },
    {
        "title": "送黄爱梅过西湖  其一",
        "author": "熊瑞",
        "content": "紫牡丹开竞洛豪，春风吹面看栽桃。\n琼琚多少非初服，却笑梅花不入骚。",
        "dynasty": "宋",
        "collection_info": null
    },
    {
        "title": "送黄爱梅过西湖  其二",
        "author": "熊瑞",
        "content": "朱顶千年去不回，两峰南北白云堆。\n谁人得似黄公子，不爱闲花尚爱梅。",
        "dynasty": "宋",
        "collection_info": null
    },
    {
        "title": "西湖歌饯杨泽之回杭",
        "author": "熊瑞",
        "content": "謇余畴昔覩古杭，繁华不减开元唐。\n画船日日湖山堂，珠翠围绕沸笙簧。\n西湖西子斗艷粧，香车宝马桥绿杨。\n少年游冶荡春光，醉眠罗绮百花芳。\n当时湖上有平章，胡不早为计包桑。\n一朝鼙鼓动渔阳，席卷羽衣与霓裳。\n后来枉费古锦囊，感怀金铜增悲伤。\n嗟尔何知涕泪滂，身不由己心难忘。\n画阑桂树寂无香，土花惨淡月荒凉。\n绵绵此恨天何长，道逢老翁重彷徨。\n慎勿开口谈兴亡，潮生潮落钱塘江，且唱阳关举一觞。",
        "dynasty": "宋",
        "collection_info": null
    },
    {
        "title": "和邹思道寄咏西湖",
        "author": "熊瑞",
        "content": "画桥杨柳不胜愁，万缕千条俛碧流。\n问着翠华霜日事，人人只道好杭州。",
        "dynasty": "宋",
        "collection_info": null
    },
    {
        "title": "和胡文友冷斋口号  其一",
        "author": "熊瑞",
        "content": "一声暮笛穿云裂，数点昏鸦破雨飞。\n惆怅满颠丝样白，倚门竚立望谁归。",
        "dynasty": "宋",
        "collection_info": null
    },
    {
        "title": "和胡文友冷斋口号  其二",
        "author": "熊瑞",
        "content": "近来触景多生感，老去浮名祇浪夸。\n頼有风霜数丛菊，年年岁杪对黄花。",
        "dynasty": "宋",
        "collection_info": null
    },
    {
        "title": "和胡文友冷斋口号  其三",
        "author": "熊瑞",
        "content": "交情落落今如此，世事茫茫何所之。\n安得檐花清夜酌，相同郑老话襟期。",
        "dynasty": "宋",
        "collection_info": null
    },
    {
        "title": "和胡文友冷斋口号  其四",
        "author": "熊瑞",
        "content": "户容学屦坐常满，囊有诗篇家岂贫。\n笑我淡交寒似水，势无可热亦无嗔。",
        "dynasty": "宋",
        "collection_info": null
    },
    {
        "title": "古梅",
        "author": "熊瑞",
        "content": "风度飘飘一世豪，偃然犹自外离骚。\n诸公惯作婆娑态，动说山人索价高。",
        "dynasty": "宋",
        "collection_info": null
    },
    {
        "title": "答王山仲作墨梅来访韵",
        "author": "熊瑞",
        "content": "客从罗浮来，遗我一枝琼。\n仙风溢毫楮，夭矫冰雪清。\n感怀畴昔夜，醉饮月中英。\n青衣歌未竟，斗转参已横。\n俯仰今成古，散聚若为情。\n几回疏影裏，呼鹤引长鸣。\n无人能悟此，空逐晓云行。\n因子重欷歔，聊以写吾生。",
        "dynasty": "宋",
        "collection_info": null
    },
    {
        "title": "和王恭甫人日",
        "author": "熊瑞",
        "content": "缅怀阁清辉，赋诗当此日。\n盛会不復闻，手种园蔬七。\n何如采若人，观书夜至乙。\n能如子美心，托雨纪其实。",
        "dynasty": "宋",
        "collection_info": null
    },
    {
        "title": "同刘子实游芸村",
        "author": "熊瑞",
        "content": "前溪后溪水泓泓，南山北山鸟嘤嘤。\n东家㩇㩇缫丝鸣，西家扑扑打麦声。\n霏霏紫萼飘红英，翘翘野菜飞蜻蜓。\n酒旗斜矗芳风轻，人在落花花裏行。\n神仙古来多杳冥，刀圭入口羽翰生。\n人生快活寿百龄，何必白日求飞昇。\n我今拈出芸村名，世间底处无蓬瀛。\n桃源桃源晋武陵，为我把酒酹渊明。",
        "dynasty": "宋",
        "collection_info": null
    },
    {
        "title": "赋竹居文樽",
        "author": "熊瑞",
        "content": "郫筒对峙玉清圆，绝胜当年碧筩莲。\n倾酿尚侔春楚楚，开樽犹带雨涓涓。\n昔遗溪上晋六逸，今入饮中唐八仙。\n一榻青奴凉更好，醉来乘月伴高眠。",
        "dynasty": "宋",
        "collection_info": null
    },
    {
        "title": "留番城",
        "author": "熊瑞",
        "content": "半年在家少，万事出门宽。\n酒买官酤贵，诗存俗句难。\n雨余云影湿，秋杪雁声寒。\n今古苍茫意，斜阳独倚阑。",
        "dynasty": "宋",
        "collection_info": null
    },
    {
        "title": "再和元夕",
        "author": "熊瑞",
        "content": "落梅香影放华灯，快我来寻采若盟。\n花醉羽觞金谷酒，莲开蜡炬锦官城。\n家家珠翠成羣戏，处处笙箫簇队行。\n惟有天津桥上月，无人能復记新声。",
        "dynasty": "宋",
        "collection_info": null
    },
    {
        "title": "句",
        "author": "熊瑞",
        "content": "海鹏已激三千里，天马终归十二闲。",
        "dynasty": "宋",
        "collection_info": null
    },
    {
        "title": "题忠愍公送婿邢得昭归婺女诗后  其一",
        "author": "徐木润",
        "content": "中军叹韩甥去，潮州喜湘侄来。\n欲识邢郎高谊，但看郑老饯诗。",
        "dynasty": "宋",
        "collection_info": null
    },
    {
        "title": "题忠愍公送婿邢得昭归婺女诗后  其二",
        "author": "徐木润",
        "content": "小人护局可畏，君子得与常迟。\n老秦殁已一岁，胡李方始量移。",
        "dynasty": "宋",
        "collection_info": null
    },
    {
        "title": "题忠愍公送婿邢得昭归婺女诗后  其三",
        "author": "徐木润",
        "content": "准用于丁殒后，瓘亡在京死前。\n惜是苍生无福，北山不待隆干。",
        "dynasty": "宋",
        "collection_info": null
    },
    {
        "title": "题忠愍公送婿邢得昭归婺女诗后  其四",
        "author": "徐木润",
        "content": "仲方主和忝祖，知孝朋奸辱先。\n却是北山有后，可轩论奏凛然。",
        "dynasty": "宋",
        "collection_info": null
    },
    {
        "title": "题忠愍公墓志后",
        "author": "徐木润",
        "content": "初心直欲復关河，保蜀功劳不自多。\n诸葛大名垂宇宙，北山千古共巍峨。",
        "dynasty": "宋",
        "collection_info": null
    },
    {
        "title": "题刘原父书南华秋水篇",
        "author": "徐木润",
        "content": "不识刘公字，今方覩一斑。\n笔兼欧蔡体，品在上中间。",
        "dynasty": "宋",
        "collection_info": null
    },
    {
        "title": "疏屋诗为曹云西作",
        "author": "邵桂子",
        "content": "草菜可食，总名曰疏。\n品题有圃，树艺有书。\n衡纵町畦，周绕屋庐。\n缭以樊垣，经以沟渠。\n晨出抱瓮，夕归荷锄。\n有蔓必薅，有蝗必驱。\n风披雨沐，日暄露濡。\n穉甲怒生，嘉苗蔚敷。\n芥姜杞菊，韭薤蒜葫。\n薇蕨藜藿，瓜瓞匏瓠。\n楮鷄桑鹅，箨龙椶鱼。\n马齿鹿角，鼠尾虎鬚。\n薯蓣蔓菁，杜蘅蘼芜。\n茵陈莪萝，艽兰茹藘。\n赤苋银茄，翠荇墨菰。\n酸浆辣{艹酟}，甘荠苦荼。\n庖人调胹，园丁拮据。\n锜釜煮煠，筐筥贮储。\n椒橙内交，鹾醢效劬。\n以芼以湘，可茹可葅。\n维昔尼父，瓜祭斋如。\n饮水曲肱，其乐只且。\n召南苹藻，韩奕笋蒲。\n知味羡黄，齩根叹胡。\n葵蓼饫颙，葱韭厌徐。\n火芋明瓒，山菌接舆。\n庾郎三种，石生一盂。\n刘参玉版，苏传冰壶。\n巢字元修，鲋姓豆卢。\n菘羔抱孙，蹲鸱将雏。\n丝滑露葵，练净土酥。\n野荠馄饨，水苔脯膴。\n餠炊菠薐，鲊酿苞芦。\n胡麻馈馏，罂粟醍醐。\n萍虀西晋，莼羹东吴。\n芹撷泥坊，藤采丰湖。\n沼沚有蘩，江汉有蒌。\n冈有常枲，洲有接余。\n雁门天花，黄河蘑菇。\n大宛苜蓿，太华芙蕖。\n环滁野䔩，盘谷山茹。\n地饶所产，天茁此徒。\n菲葑是采，口腹以娱。\n落英未莎，初篁未箊。\n霜根旋挑，露叶半舒。\n烹泉石鼎，养火地炉。\n色炫匕箸，香浮柈盂。\n气含土膏，味逾天厨。\n肥生华池，响鸣辅车。\n商颜饥解，文园渴苏。\n前招曲生，后引酪奴。\n馔非羶荤，饷非苞苴。\n园无羊踏，壤有鼠余。\n彼哉肉食，俎列豢刍。\n心炙椎牛，项脔割猪。\n春羔秋麛，冬鱻夏朐。\n猩唇豹胎，麋臡蟹胥。\n缁裙解鼋，银丝脍鲈。\n羊尾截肪，锦袄脱肤。\n山殽雉兔，泽羞雁鳬。\n北馔潼酪，南烹鼃蜍。\n嗜鼠则鸱，甘带则蛆。\n乃笑郑老，烂蒸瓠𤬛。\n乃笑坡翁，梦餐鸡苏。\n属厌饕餮，饱死侏儒。\n语以疏味，能知否乎。\n予雅嗜之，日不可无。\n乃颜兹屋，羞供是须。\n宁疏而癯，毋肉而腴。\n易牙司味，敢告膳夫。",
        "dynasty": "宋",
        "collection_info": null
    },
    {
        "title": "海蟾",
        "author": "邵桂子",
        "content": "三足老蟆太阴精，夜载阿姮朝帝庭。\n澡形不假桂花露，背负金轮浴沧溟。\n腾腾跃起几万尺，痴腹一团露圆白。\n睨目光射蛟宫寒，海若天吴难遁迹。\n腹中万斛蝌蚪藏，吐作列纬森光芒。\n晓骖六龙驾羲驭，腾踏未必输飞黄。",
        "dynasty": "宋",
        "collection_info": null
    },
    {
        "title": "饯魏州判鹏举",
        "author": "邵桂子",
        "content": "搜出指矿遗其沙，乡云褒武皆蜀秀，虎豹各自雄鬚牙。\n两京得人广数路，忍使丘中留子嗟。\n不然题名百许辈，无一显者何谓耶。\n我亦典学老从事，试向座中寻孟嘉。",
        "dynasty": "宋",
        "collection_info": null
    },
    {
        "title": "古柏行",
        "author": "邵桂子",
        "content": "思人谁復念婆娑，窟室崖阴未易磨。\n四十围间看溜雨，三千年后数恒河。\n不堪与世供狙械，尚许遗民占鸟窠。\n从此便名夫子树，匡人斤斧奈予何。",
        "dynasty": "宋",
        "collection_info": null
    },
    {
        "title": "到夔门呈王待制",
        "author": "邵桂子",
        "content": "手挈东风上水关，凤书迎日看新班。\n五湖家世乌衣巷，三峡楼台赤甲山。\n画戟门开春昼永，卧龙帐稳海波閒。\n安危大计须公等，天定应知即赐环。",
        "dynasty": "宋",
        "collection_info": null
    },
    {
        "title": "次韵方虚谷迁居",
        "author": "邵桂子",
        "content": "家住千峰落照边，移家三泖白鸥前。\n东邻旧日秦侯隠，西路新巢卫叟还。\n当日钓游频入梦，何事婚嫁送归田。\n会须共跨青溪鹤，点易寒窗伴老仙。",
        "dynasty": "宋",
        "collection_info": null
    },
    {
        "title": "饯魏州判鹏举",
        "author": "邵桂子",
        "content": "松下吟哦几唱酬，却携携螃蟹饯监州。\n稳挑书担去环碧，频寄诗筒来雪舟。\n异姓弟兄千里月，故山泉石一天秋。\n葛峰隐者如相问，为道瓜侯已白头。",
        "dynasty": "宋",
        "collection_info": null
    },
    {
        "title": "梅花三咏  其一",
        "author": "董师谦",
        "content": "雪蘤霜鬚苔藓枝，玉堂事去且疏篱。\n世人孔鼻无分别，吐露芳心欲向谁。",
        "dynasty": "宋",
        "collection_info": null
    },
    {
        "title": "梅花三咏  其二",
        "author": "董师谦",
        "content": "京洛尘中耿素衣，苍头冷面古鬚眉。\n春风红紫百千变，惟有此花如旧时。",
        "dynasty": "宋",
        "collection_info": null
    },
    {
        "title": "梅花三咏  其三",
        "author": "董师谦",
        "content": "疏花淡淡月娟娟，静坐参渠花月禅。\n翠羽飞来栖未稳，几回搅碎又依然。",
        "dynasty": "宋",
        "collection_info": null
    },
    {
        "title": "钱塘怀古  其一",
        "author": "董师谦",
        "content": "历历庚申事，分明在眼前。\n讲和如有弊，飞渡定无船。\n北使三千里，真州十四年。\n酿成亡国恨，一部福华编。",
        "dynasty": "宋",
        "collection_info": null
    },
    {
        "title": "钱塘怀古  其二",
        "author": "董师谦",
        "content": "玉床摇帝座，青盖出都城。\n巷哭千家泪，燕歌四面声。\n干坤遽如许，风雪可怜生。\n清晓宫门外，犹听打六更。",
        "dynasty": "宋",
        "collection_info": null
    },
    {
        "title": "钱塘怀古  其三",
        "author": "董师谦",
        "content": "衣带一条水，靴尖三百州。\n市朝陈迹在，图籍别人收。\n南渡衣冠尽，西湖歌舞休。\n久知事当尔，曾记五更头。",
        "dynasty": "宋",
        "collection_info": null
    },
    {
        "title": "钱塘怀古  其四",
        "author": "董师谦",
        "content": "行人指新寺，云此旧宫城。\n坐殿几朝帝，开山何处僧。\n日边行塔影，天外送钟声。\n王气元无了，何消凿秣陵。",
        "dynasty": "宋",
        "collection_info": null
    },
    {
        "title": "岳王墓",
        "author": "王英孙",
        "content": "埋骨西湖土一丘，残阳荒草几经秋。\n中原望断因公死，北客犹能说旧愁。",
        "dynasty": "宋",
        "collection_info": null
    },
    {
        "title": "题高房山夜山图",
        "author": "王英孙",
        "content": "等闲吴越在毫端，迭巘微茫月影寒。\n一曲危阑人独倚，江山浑作梦中看。",
        "dynasty": "宋",
        "collection_info": null
    },
    {
        "title": "宝林寺",
        "author": "王英孙",
        "content": "飞来几千载，台殿压岧峣。\n落日飞仙鼠，秋风下健鵰。\n山腰危露石，海眼暗通潮。\n堪叹玄英后，诗名竟寂寥。",
        "dynasty": "宋",
        "collection_info": null
    },
    {
        "title": "雨过",
        "author": "厉元吉",
        "content": "漠漠轻云过野墙，新枫矮柏色苍苍。\n平田鹳迹留残雨，深坞鹂声带夕阳。",
        "dynasty": "宋",
        "collection_info": null
    },
    {
        "title": "句",
        "author": "厉元吉",
        "content": "免冠思脱三涂难，吐舌甘从五鼎烹。",
        "dynasty": "宋",
        "collection_info": null
    },
    {
        "title": "题秀岩",
        "author": "涂𣜃",
        "content": "何代神仙碧玉宫，攀缘直上与天通。\n拓开四壁层梯峻，幻出千形五色融。\n后拥前遮山作卫，左嘘右吸水成弓。\n咨诹我欲呼猿鹤，一笑今谁此兴同。",
        "dynasty": "宋",
        "collection_info": null
    },
    {
        "title": "拟陶",
        "author": "冯坦",
        "content": "茅檐入幽径，风雨聊可栖。\n喜无车马喧，而有耒耜随。",
        "dynasty": "宋",
        "collection_info": null
    },
    {
        "title": "咏云",
        "author": "冯坦",
        "content": "石何有于云，云乃生于石。\n拂石讯云踪，苔深无处觅。",
        "dynasty": "宋",
        "collection_info": null
    },
    {
        "title": "桐庐暑夜",
        "author": "冯坦",
        "content": "中流有行舟，似亦得清致。\n只恐乘舟人，未识月中意。",
        "dynasty": "宋",
        "collection_info": null
    },
    {
        "title": "谢虞司户钟乳粉",
        "author": "冯坦",
        "content": "仙家仙药不易得，颇为鬼神所爱惜。\n道人入山因采出，轻如鹅管如蝉翼。\n多君用心穷药谱，能辨始兴最良处。\n合入梁公药笼贮，嗟乎，嗟乎，世上伏苓多老芋。",
        "dynasty": "宋",
        "collection_info": null
    },
    {
        "title": "绝句  其一",
        "author": "冯坦",
        "content": "夜静山寒渐透衣，旋煨松火拥炉围。\n忽听竹外篱门响，知是小童买酒归。",
        "dynasty": "宋",
        "collection_info": null
    },
    {
        "title": "绝句  其二",
        "author": "冯坦",
        "content": "向晚闲行步夕阳，归来松径已昏黄。\n隔林风度钟声细，认得庵中炷夜香。",
        "dynasty": "宋",
        "collection_info": null
    },
    {
        "title": "绝句  其三",
        "author": "冯坦",
        "content": "莫道经霜不见花，小春风景属山家。\n满山红叶斜阳映，却似桃源一片霞。",
        "dynasty": "宋",
        "collection_info": null
    },
    {
        "title": "小池",
        "author": "冯坦",
        "content": "岩上层层迭翠苔，小池巧凿近岩隈。\n就岩引得清泉满，便有前山月入来。",
        "dynasty": "宋",
        "collection_info": null
    },
    {
        "title": "鸬鷀源樵歌",
        "author": "冯坦",
        "content": "绮罗巷陌总成尘，那识担柴老买臣。\n自笑卖柴元似旧，买柴却换旧时人。",
        "dynasty": "宋",
        "collection_info": null
    },
    {
        "title": "句  其一",
        "author": "冯坦",
        "content": "终日无人到，隔林惟鸟啼。",
        "dynasty": "宋",
        "collection_info": null
    },
    {
        "title": "句  其二",
        "author": "冯坦",
        "content": "雀舌收先雨，猫头掘带泥。",
        "dynasty": "宋",
        "collection_info": null
    },
    {
        "title": "句  其三",
        "author": "冯坦",
        "content": "因听敲竹雨，便碎赏花心。",
        "dynasty": "宋",
        "collection_info": null
    },
    {
        "title": "句  其四",
        "author": "冯坦",
        "content": "一春多是雨，四壁半生苔。",
        "dynasty": "宋",
        "collection_info": null
    },
    {
        "title": "句  其五",
        "author": "冯坦",
        "content": "飘风惊日月，落叶满干坤。",
        "dynasty": "宋",
        "collection_info": null
    },
    {
        "title": "句  其六",
        "author": "冯坦",
        "content": "井在丹谁炼，碑残墨欲枯。",
        "dynasty": "宋",
        "collection_info": null
    },
    {
        "title": "句  其七",
        "author": "冯坦",
        "content": "多应河畔骨，便是屋中人。",
        "dynasty": "宋",
        "collection_info": null
    },
    {
        "title": "句  其八",
        "author": "冯坦",
        "content": "无钱难得酒，有菊自开花。",
        "dynasty": "宋",
        "collection_info": null
    },
    {
        "title": "句  其九",
        "author": "冯坦",
        "content": "鸥趁湍流下，鱼藏石罅间。",
        "dynasty": "宋",
        "collection_info": null
    },
    {
        "title": "句  其一○",
        "author": "冯坦",
        "content": "郡乘纪春申，山因号曰君。",
        "dynasty": "宋",
        "collection_info": null
    },
    {
        "title": "句  其一一",
        "author": "冯坦",
        "content": "非关前哲真难及，自是今人不肯高。",
        "dynasty": "宋",
        "collection_info": null
    },
    {
        "title": "句  其一二",
        "author": "冯坦",
        "content": "道人已是九分清，双鹤飞来凑十分。",
        "dynasty": "宋",
        "collection_info": null
    },
    {
        "title": "句  其一三",
        "author": "冯坦",
        "content": "万里远来寻屋住，四边先问有梅无。",
        "dynasty": "宋",
        "collection_info": null
    },
    {
        "title": "句  其一四",
        "author": "冯坦",
        "content": "古庙荧荧多鬼火，荒村寂寂少人烟。",
        "dynasty": "宋",
        "collection_info": null
    },
    {
        "title": "句  其一五",
        "author": "冯坦",
        "content": "可怜门外新归燕，不见堂前旧主人。",
        "dynasty": "宋",
        "collection_info": null
    },
    {
        "title": "句  其一六",
        "author": "冯坦",
        "content": "店荒任客来争席，郊迥无人可问程。",
        "dynasty": "宋",
        "collection_info": null
    },
    {
        "title": "句  其一七",
        "author": "冯坦",
        "content": "每向宋清求善药，闲从詹尹卜新年。",
        "dynasty": "宋",
        "collection_info": null
    },
    {
        "title": "句  其一八",
        "author": "冯坦",
        "content": "灯影照残孤枕梦，雨声滴碎两年心。",
        "dynasty": "宋",
        "collection_info": null
    },
    {
        "title": "句  其一九",
        "author": "冯坦",
        "content": "兴亡有数从千古，寒暑无情又一年。",
        "dynasty": "宋",
        "collection_info": null
    },
    {
        "title": "句  其二○",
        "author": "冯坦",
        "content": "问天底是资身策，度日应收卖卜钱。",
        "dynasty": "宋",
        "collection_info": null
    },
    {
        "title": "嘲贾似道",
        "author": "熊朝",
        "content": "近来西北又干戈，独立斜阳感慨多。\n雷为元城驱劫火，天胡丁谓活鲸波。\n九原难起先生死，万世其如公论何。\n道过雕峰休插竹，想逢寇老续长歌。",
        "dynasty": "宋",
        "collection_info": null
    },
    {
        "title": "东山塔",
        "author": "胡定",
        "content": "一碧插禅扃，千年压郡城。\n岧峣分日表，孤耸碍云行。\n夜静藏钟影，天晴送鹤鸣。\n秋风丹桂发，邑士好题名。",
        "dynasty": "宋",
        "collection_info": null
    },
    {
        "title": "句",
        "author": "景定朝士",
        "content": "静夜无云惟自照，凤凰飞入合欢宫。",
        "dynasty": "宋",
        "collection_info": null
    },
    {
        "title": "练裙带中诗  其一",
        "author": "韩希孟",
        "content": "我质本瑚琏，宗庙供苹蘩。\n一朝婴祸难，失身戎马间。\n宁当血刃死，不作衽席完。\n汉上有王猛，江南无谢安。\n长号赴洪水，激烈摧心肝。",
        "dynasty": "宋",
        "collection_info": null
    },
    {
        "title": "练裙带中诗  其二",
        "author": "韩希孟",
        "content": "宋未有天下，坚正臣礼秉。\n开国百战功，每阵惟雄整。\n及侍周幼主，臣心常烱烱。\n帝曰卿北伐，山戎今有警。\n死狗莫击尾，此行当繫颈。\n即日辞陛下，尽敌心欲逞。\n陈桥忽兵变，不得守箕颍。\n禅让法尧舜，民物普安静。\n有国三百年，仁义道驰骋。\n未改祖宗法，天胡肆大眚。\n细思天地理，中有幸不幸。\n天果丧中原，大似裂冠衽。\n君诚不独活，臣实无魏丙。\n失人焉得人，垂戒尝耿耿。\n江南无谢安，塞北有王猛。\n所以戎马来，飞渡巴陵境。\n大江限南北，今此一舴艋。\n本期固封疆，谁谓如画餠。\n烈火燎昆冈，不辨金玉矿。\n妾本良家子，性僻守孤梗。\n嫁与尚书儿，衔署紫兰省。\n直以才德合，不弃宿瘤瘿。\n初结合欢带，誓比日月昺。\n鸳鸯会双飞，比目愿长并。\n岂期金石坚，化作桑榆景。\n旄头势正然，蚩尤气先屏。\n不意风马牛，復及此燕郢。\n一方遭劫虏，六族死俄顷。\n退鹢落迅风，孤鸾弔空影。\n簪坚折白玉，瓶沉断青绠。\n一死空冥府，忧心长炳炳。\n意坚志不移，改邑不改井。\n我本瑚琏器，安肯作溺皿。\n志节匪转石，气噎如吞鲠。\n不作爝火燃，愿为死灰冷。\n贪生念曲蛾，乞怜羞虎穽。\n借此清江水，葬我全首领。\n皇天如有知，定作血面请。\n愿魂化精卫，填海使成岭。",
        "dynasty": "宋",
        "collection_info": null
    },
    {
        "title": "纪梦",
        "author": "叶李",
        "content": "宋时豪士石曼卿，帝命作主芙蓉城。\n我才比石万无一，半世虚负狂直名。\n年来似有丧心疾，荐共引鲧辜苍生。\n天诛未加公论沸，日夕惟待鼎镬烹。\n何哉异梦出非想，忽遇仙老谈真情。\n谓予夙是文昌相，漏泄轻举遭弹抨。\n帝令谪堕饱忧患，且使两足蹒跚行。\n追思善步不可得，飞昇妙术矧敢轻。\n当时廷议祇如此，汝悔当復惟相迎。\n稽首老仙谢慈愍，臣罪当死天子明。\n久之寂灭一大乐，斲棺待尽无他营。\n老仙笑许汝可教，引领直上朝玉京。\n通明大明二宫殿，林木蓊萃阶瑶琼。\n芙蓉烂熳锦欲似，帝皇锡以主殿名。\n赋诗奏谢九拜起，玉音嘉奬傍观荣。\n痴人说梦聊一快，我独知命不少惊。\n只恐才非曼卿敌，相见惭汗应如倾。\n从今闭目需帝召，玉楼续记时当成。\n儿孙自有儿孙福，与农报国须勤耕。",
        "dynasty": "宋",
        "collection_info": null
    },
    {
        "title": "口占",
        "author": "叶李",
        "content": "如今便一似麻糊，也是人间大丈夫。\n笔裏无时那解有，命中有处未应无。\n百千万世传名节，二十三年非故居。\n寄语长安朱紫客，尽心好上帝王书。",
        "dynasty": "宋",
        "collection_info": null
    },
    {
        "title": "放还遇贾似道",
        "author": "叶李",
        "content": "君来路，吾归路，来来去去何时住。\n公田关子竟何如，国事当时谁汝误。\n雷州户，崖州户，人生会有相逢处。\n客中颇恨乏蒸羊，聊赠一篇长短句。",
        "dynasty": "宋",
        "collection_info": null
    },
    {
        "title": "春日田园杂兴二首  其一",
        "author": "魏新之",
        "content": "农圃谁言与世违，韶华正恐属柴扉。\n天机花外闻幽咔，野色牛边睨落晖。\n膏雨平分秧水白，光风小聚药苗肥。\n行歌隠隠前村暖，忽省深山有蕨薇。",
        "dynasty": "宋",
        "collection_info": null
    },
    {
        "title": "春日田园杂兴二首  其二",
        "author": "魏新之",
        "content": "野景入时务，东风劚满锄。\n笛声牛出后，酒味燕来初。\n谷种天心在，桑枝帝泽余。\n红尘几飞鞚，肯信有农书。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "林子明",
        "content": "一点阳和熏万宇，最饶佳致是山庄。\n鷄豚祝罢成长席，鶑燕听来隔短墙。\n嗜酒不嫌多种秫，无襦长恨少栽桑。\n东郊劝相何烦尔，农圃吾生自合忙。",
        "dynasty": "宋",
        "collection_info": null
    },
    {
        "title": "南山有孤树",
        "author": "林景熙",
        "content": "南山有孤树，寒乌夜绕之。\n惊秋啼眇眇，风挠无宁枝。\n託身未得所，振羽将逝兹。\n高飞犯霜露，卑飞触茅茨。\n干坤岂不容，顾影空自疑。\n徘徊向残月，欲堕已復支。",
        "dynasty": "宋",
        "collection_info": null
    },
    {
        "title": "商妇吟",
        "author": "林景熙",
        "content": "良人沧海上，孤帆渺何之。\n十年音信隔，安否不得知。\n长忆相送处，缺月随我归。\n月缺有圆夜，人去无回期。\n回期倘终有，白首宁怨迟。\n寒蛩苦相吊，青灯鉴孤帏。\n妾身不出帏，妾梦万里驰。",
        "dynasty": "宋",
        "collection_info": null
    },
    {
        "title": "故衣",
        "author": "林景熙",
        "content": "箧中出故衣，络纬声四壁。\n昔年慈母线，一一手所历。\n眷眷游子心，恻恻虚堂夕。\n逝水不返流，孤云杳无迹。\n空令揽衣人，一线泪一滴。\n衣弊柰有时，母恩无穷期。\n终怜寸草心，何以报春晖。\n朝寒纵砭骨，念此不忍披。\n且復返所藏，永寄霜露思。",
        "dynasty": "宋",
        "collection_info": null
    },
    {
        "title": "秦吉了",
        "author": "林景熙",
        "content": "尔禽畜于人，性巧作人语。\n家贫售千金，宁死不离主。\n桓桓李将军，甘作单于鬼。",
        "dynasty": "宋",
        "collection_info": null
    },
    {
        "title": "孙供奉",
        "author": "林景熙",
        "content": "绯衣受天恩，日瞻唐殿驾。\n朱三尔何为，欲使两膝下。\n皤皤长乐老，阅代如传舍。",
        "dynasty": "宋",
        "collection_info": null
    },
    {
        "title": "古松",
        "author": "林景熙",
        "content": "独占宽闲地，不知摇落天。\n山林犹古色，风雪自穷年。\n龟伏灵根寿，禽巢绝顶仙。\n栋梁非所屑，几见海成田。",
        "dynasty": "宋",
        "collection_info": null
    },
    {
        "title": "昆岩",
        "author": "林景熙",
        "content": "神斧何年凿，南山片石盘。\n玉藏仙笥古，翠落县门寒。\n老木天边瘦，归云雨外残。\n市尘吹不到，朝夕静相看。",
        "dynasty": "宋",
        "collection_info": null
    },
    {
        "title": "郑宗仁会宿山中",
        "author": "林景熙",
        "content": "挑灯怀旧梦，移席近春泉。\n共话忽深夜，相看非少年。\n斗垂天末树，粦出雨余田。\n亦有茅檐下，饭牛人未眠。",
        "dynasty": "宋",
        "collection_info": null
    },
    {
        "title": "桐角",
        "author": "林景熙",
        "content": "田家无律吕，声寄始华桐。\n碧卷春风老，清吹野水空。\n客心寒食后，牛背夕阳中。\n不惹梅花恨，年年送落红。",
        "dynasty": "宋",
        "collection_info": null
    },
    {
        "title": "云门即事",
        "author": "林景熙",
        "content": "最爱林中过客稀，坐分片石澹忘归。\n僧闲时与云来往，鹤老不知城是非。\n潇洒山光秋入画，清寒花气晓侵衣。\n一溪截断红尘影，西有任公旧钓矶。",
        "dynasty": "宋",
        "collection_info": null
    },
    {
        "title": "独夜",
        "author": "林景熙",
        "content": "客鬓双蓬老拾遗，一灯明灭酒醒时。\n百年回首忽成梦，万窍有声皆是诗。\n残夜月枝乌未稳，故乡水草雁多饥。\n夹衣初试新霜冷，欲折黄花寄所思。",
        "dynasty": "宋",
        "collection_info": null
    },
    {
        "title": "舜庙",
        "author": "林景熙",
        "content": "声断熏弦万壑幽，三千年事水空流。\n衮衣剥落星辰古，野庙凄凉鹿豕秋。\n孝友风微惟故井，神明胄冷尚荒州。\n九疑回首孤云远，老泪斑斑楚竹愁。",
        "dynasty": "宋",
        "collection_info": null
    },
    {
        "title": "寄葛秋岩",
        "author": "林景熙",
        "content": "吴地繁华半劫灰，故山秋远梦频回。\n琵琶亭老春风棹，桑落洲寒夜雨杯。\n岁月悠悠人几换，关河渺渺雁空来。\n酒酣欲寄登临眼，黄叶斜阳满废台。",
        "dynasty": "宋",
        "collection_info": null
    },
    {
        "title": "寄林编修",
        "author": "林景熙",
        "content": "大雅凋零尚此翁，醉乡一笑寄无功。\n衣冠洛社浮云散，弓剑桥山落照空。\n东鲁有书藏古壁，西湖无树挽春风。\n巾车莫过青华北，城角吹愁送暮鸿。",
        "dynasty": "宋",
        "collection_info": null
    },
    {
        "title": "答周以农",
        "author": "林景熙",
        "content": "一灯细语煮茶香，云影霏霏满石床。\n万里梦魂形独在，十年诗力鬓俱苍。\n山空络纬悲秋雨，水落蒹葭足夜霜。\n未会漆园观物意，酒阑犹发次公狂。",
        "dynasty": "宋",
        "collection_info": null
    },
    {
        "title": "谒严子陵祠",
        "author": "林景熙",
        "content": "客星谪下桐江湄，傲睨烟雨何年归。\n空遗清气满林壑，草木不受春风肥。\n我来维舟奠椒醑，薜荔祠荒泣山鬼。\n乱峰欲雪江气严，老蜃吹云日色死。\n白水真人御绛衣，勋臣四七攀鳞飞。\n冥鸿遐举不可致，天地浩荡容渔矶。\n季年熏貂成党狱，阿瞒朵鼎终瑟缩。\n东都节义何为高，七尺之台一竿竹。",
        "dynasty": "宋",
        "collection_info": null
    },
    {
        "title": "题陆大参秀夫广陵牡丹诗卷后",
        "author": "林景熙",
        "content": "南海英魂叫不醒，旧题重展墨香凝。\n当时京洛花无主，犹有春风寄广陵。",
        "dynasty": "宋",
        "collection_info": null
    },
    {
        "title": "归自越避寇海滨寒食不得祭扫",
        "author": "林景熙",
        "content": "持酒无因洒墓松，禽声花色惨东风。\n去年此日身为客，及到乡山又客中。",
        "dynasty": "宋",
        "collection_info": null
    },
    {
        "title": "晓意",
        "author": "林景熙",
        "content": "僧钟觉曙鸟，纷飞弄林光。\n宿云渐离石，我起开秋房。\n南山忽入几，相对各老苍。\n我老几何年，山曾见鸿荒。\n流泉送日月，危石支兴亡。\n问山山无言，啼猿起前冈。",
        "dynasty": "宋",
        "collection_info": null
    },
    {
        "title": "九日会连云楼分韵得落字",
        "author": "林景熙",
        "content": "冉冉海雾深，荒荒山日薄。\n登高集华裾，纵目天宇廓。\n落叶悲徂年，寒英照深酌。\n心醉乃文字，意行非涧壑。\n缅怀斜川游，此道久寂寞。\n胡为吹帽人，白首恋宾幕。\n穷途谬行藏，异代悬美恶。\n吾爱漉酒巾，西风不能落。",
        "dynasty": "宋",
        "collection_info": null
    },
    {
        "title": "游仙坛",
        "author": "林景熙",
        "content": "窈窕悬僧庐，空山断诸想。\n上邻境泬寥，下瞰色苍莽。\n猿鹤无宿期，今古契真赏。\n坐中风雅谈，林壑散清响。\n凉飈洒我髮，白云随我杖。\n醉卧松下石，不知海月上。",
        "dynasty": "宋",
        "collection_info": null
    },
    {
        "title": "飞云渡",
        "author": "林景熙",
        "content": "人烟荒县少，澹澹隔秋阴。\n帆影分南北，潮声变古今。\n断峰僧塔远，初日海门深。\n小立芦风起，乘槎动客心。",
        "dynasty": "宋",
        "collection_info": null
    },
    {
        "title": "道中",
        "author": "林景熙",
        "content": "程入江乡宿，新炊饭带沙。\n乱山愁外笛，孤驿梦中家。\n野水平菰叶，春风足楝花。\n西来三两客，闲说旧京华。",
        "dynasty": "宋",
        "collection_info": null
    },
    {
        "title": "归白石故庐",
        "author": "林景熙",
        "content": "四邻井竈出荒墟，独鹤归来认旧庐。\n一径苍苔供瘦策，半簪华髮伴残书。\n斜阳巷陌语初燕，新水池塘生细鱼。\n小立春风怜寂寞，忽吹花片入襟裾。",
        "dynasty": "宋",
        "collection_info": null
    },
    {
        "title": "春暮",
        "author": "林景熙",
        "content": "干坤万事上眉端，寂历东风独倚阑。\n白髮余春能几醉，绿阴细雨不多寒。\n香飘苔径花谁惜，影落沙泉鹤自看。\n碧眼野僧知我意，素琴携就竹西弹。",
        "dynasty": "宋",
        "collection_info": null
    },
    {
        "title": "酬潘景玉",
        "author": "林景熙",
        "content": "唤起离愁落木声，抱饥犹自向书耕。\n江湖有梦追前事，天地无根笑此生。\n岁晏断鸿羁客影，夜深残火故人情。\n幸来相就分岑寂，闲对梅花酌翠觥。",
        "dynasty": "宋",
        "collection_info": null
    },
    {
        "title": "用韵寄陈振先同舍",
        "author": "林景熙",
        "content": "心事凄凉寄雁声，石田苔满未妨耕。\n西风戍角催年换，残夜江楼见日生。\n煮茗敲冰贫有味，看花隔雾老无情。\n湖山犹忆笙歌底，笑领春香绿满觥。",
        "dynasty": "宋",
        "collection_info": null
    },
    {
        "title": "送葛居士住栖碧庵",
        "author": "林景熙",
        "content": "越山巉巉越台孤，井中双鲤曾走吴。\n满坡丛竹遗旧箭，回首霸业空烟芜。\n诗人访古凌绝壁，危栖竟欲老深碧。\n声摇孤枕海涛壮，影伴瘦筇山月白。\n了然道者亦离尘，一龛松下分秋云。\n祇今虎豹满平陆，炼骨谁与笺青旻。\n琴心剑气两寂寞，醉墨淋漓风雨落。\n九十九峰归梦寒，玉笙泠泠跨飞鹤。",
        "dynasty": "宋",
        "collection_info": null
    },
    {
        "title": "春感",
        "author": "林景熙",
        "content": "柳花衮雪春冥冥，溪风一夜吹为萍。\n萍随风去渺流水，人生无根亦如此。\n故山入梦草芊芊，半窗疏雨寒食天。\n晓来白髮稀可数，多少朱颜化黄土。\n高原冉冉青烟斜，麦饭洒松能几家。\n子规叫残金粟暮，茧纸兰亭已飞去。",
        "dynasty": "宋",
        "collection_info": null
    },
    {
        "title": "赠玉泉真士",
        "author": "林景熙",
        "content": "紫霞之佩绿玉筇，鞭笞鸾凤八极空。\n碧泓照人悬万瞳，黄冠无数趋下风。\n自言试邑沧海东，飘忽风雨倾槐宫。\n湛卢夜吼将安从，尔来长啸招葛洪。\n丹气不死横为虹，全胎十月还倥侗。\n三花自聚天无功，笑我双鬓垂秋蓬。\n十年白石煮不红，安得四方上下如云龙。",
        "dynasty": "宋",
        "collection_info": null
    },
    {
        "title": "秋夜",
        "author": "林景熙",
        "content": "片月相随过竹居，风生荷叶酒醒初。\n窗扉半掩秋虫急，犹有残灯守故书。",
        "dynasty": "宋",
        "collection_info": null
    },
    {
        "title": "吴中会故人",
        "author": "林景熙",
        "content": "一声新雁荻花秋，片月吴松共客舟。\n却忆去年今夜月，思君独上越山楼。",
        "dynasty": "宋",
        "collection_info": null
    },
    {
        "title": "妾薄命六首  其一",
        "author": "林景熙",
        "content": "盈盈梁家姝，奕奕晋朝使。\n斛珠不论赀，得备巾栉侍。\n一笑金谷春，列屋俱敛避。\n岂知锦步温，巳復为愁地。\n念主惠妾深，缘妾为主累。\n楼头风雨深，残花抱春坠。",
        "dynasty": "宋",
        "collection_info": null
    },
    {
        "title": "妾薄命六首  其二",
        "author": "林景熙",
        "content": "繁华随逝水，日暮朱楼空。\n哀哀徐州妾，事主不及终。\n空房辍膏沐，明粧欲谁容。\n春风燕子来，秋风燕子去。\n去来影常双，孤鸾抱顦顇。\n回首醉娇时，百花不敢媚。",
        "dynasty": "宋",
        "collection_info": null
    },
    {
        "title": "妾薄命六首  其三",
        "author": "林景熙",
        "content": "二八入宫掖，一笑空三千。\n云阶渺何许，步步生金莲。\n绣鸳不胜春，飘若凌波仙。\n荣华一回首，荆棘森我前。\n君恩花上露，妾心井中泉。\n井泉誓不波，下照青青天。",
        "dynasty": "宋",
        "collection_info": null
    },
    {
        "title": "妾薄命六首  其四",
        "author": "林景熙",
        "content": "夫君仕虢州，不幸早岁折。\n负骸归青齐，道远囊復竭。\n投栖不见容，落日人烟绝。\n高义无展禽，辱身顾岂屑。\n野露杂涕洟，皇天鉴孤孽。\n肯惜一臂残，涴此全体洁。",
        "dynasty": "宋",
        "collection_info": null
    },
    {
        "title": "妾薄命六首  其五",
        "author": "林景熙",
        "content": "陌上桑欲稀，室中蚕正饥。\n妾心知采桑，安知使君谁。\n结髮为人妇，几年守空帏。\n妇义不移天，相邀何乃痴。\n老姑倚门久，不待盈筐归。\n为妾谢使君，风化关庭闱。",
        "dynasty": "宋",
        "collection_info": null
    },
    {
        "title": "妾薄命六首  其六",
        "author": "林景熙",
        "content": "国难义当驰，送君远行役。\n黎明别江郊，更上北山脊。\n江云妾眼迷，江风妾衣坼。\n魂去形独留，兀然化为石。\n化石君倘知，勿復念衾席。\n愿持如石心，为国作坚壁。",
        "dynasty": "宋",
        "collection_info": null
    },
    {
        "title": "宝林寺鳗井",
        "author": "林景熙",
        "content": "云根藏海眼，灵物此中蟠。\n吐沫晴岩雨，飞阴夏木寒。\n何年化龙去，半日待潮看。\n消长从谁问，微吟倚石阑。",
        "dynasty": "宋",
        "collection_info": null
    },
    {
        "title": "寄怀",
        "author": "林景熙",
        "content": "图上追三笑，诗中寄七哀。\n孤栖非绝物，多难亦成才。\n岁俭米生竹，春寒衣上苔。\n不知辽海客，化鹤几时回。",
        "dynasty": "宋",
        "collection_info": null
    },
    {
        "title": "宿台州城外",
        "author": "林景熙",
        "content": "荒驿丹丘路，秋高酒易醒。\n霜增孤月白，江截乱峰青。\n旅雁如曾识，哀猿不可听。\n到家追此夕，三十五邮亭。",
        "dynasty": "宋",
        "collection_info": null
    },
    {
        "title": "赋梅一花得使字",
        "author": "林景熙",
        "content": "玄冥雨霜叶槁地，谁为干坤挽仁气。\n苔枝老丑春力微，绡出蛟宫剪初试。\n芳信不消三两点，已压春风二十四。\n百花头上头更高，空谷天寒弄幽致。\n太素忽开浑沌苞，阳奇首洩河图秘。\n山林骨格知无双，冰雪精神真寡二。\n道人纸帐卧江月，却爱独清同此意。\n浅波照影自相耦，忆向孤山作春事。\n斜阳冻蝶愁未知，海上先锋青鸟使。",
        "dynasty": "宋",
        "collection_info": null
    },
    {
        "title": "赋冬岭孤松得秀字",
        "author": "林景熙",
        "content": "灵丹九转无仙授，槁色千林何可救。\n冻蛟出壑苍髯秀，劲气独与玄冥斗。\n秦官五辈空遗臭，陶径单传无别胄。\n天寒落日啼猿狖，如见襄阳古耆旧。\n花开花谢当春昼，蒲柳迎秋唯恐后。\n此地不知黄落候，一盖高风撑宇宙。\n贞心耿耿神明佑，六阴虽朋不敢寇。\n朔风扬威雪贸贸，君子之伤君子守。\n明堂一柱难独构，青牛伏龟千岁寿。",
        "dynasty": "宋",
        "collection_info": null
    },
    {
        "title": "纪梦",
        "author": "林景熙",
        "content": "江风吹梦到书楼，楼外新鸿数点秋。\n葛老巾山空落照，晋时带水尚东流。\n鱼虾市散荒烟合，鸟雀门深细草幽。\n何处一声长笛起，觉来独客在沧洲。",
        "dynasty": "宋",
        "collection_info": null
    },
    {
        "title": "葛坛即事",
        "author": "林景熙",
        "content": "半壑松云识稚川，携琴曾此写风泉。\n日乌月兔神丹古，春蚓秋蛇醉墨鲜。\n世事荣枯成一笑，人生好丑在千年。\n下方城郭尘如海，输与山中枕石眠。",
        "dynasty": "宋",
        "collection_info": null
    },
    {
        "title": "答陈植父",
        "author": "林景熙",
        "content": "衡门愁绝坐诗穷，瘦策荒途况此翁。\n流水年华孤月在，黄花心事几人同。\n乡书杳杳迎江雁，客枕萧萧避井桐。\n昨夜莼鲈应入梦，扁舟归去及秋风。",
        "dynasty": "宋",
        "collection_info": null
    },
    {
        "title": "赠天目吴君实",
        "author": "林景熙",
        "content": "诗兴翩翩度雪溪，岩云犹护旧留题。\n梦回残月苍梧晓，家在春风秀麦西。\n萱草堂深衣屡寄，桃花观冷酒重携。\n故山石镜无人问，空与寒猿照影啼。",
        "dynasty": "宋",
        "collection_info": null
    },
    {
        "title": "秦望山",
        "author": "林景熙",
        "content": "镌石奇功席卷来，眼中沧海一琼杯。\n神山只在灵鳌背，徐福楼船不见回。",
        "dynasty": "宋",
        "collection_info": null
    },
    {
        "title": "项羽庙",
        "author": "林景熙",
        "content": "夜半追兵入楚营，鸿门玉碎卯金兴。\n江东父老犹羞见，地下如何见范增。",
        "dynasty": "宋",
        "collection_info": null
    },
    {
        "title": "登谢客岩",
        "author": "林景熙",
        "content": "巀嶭镇九斗，赑屃挟五丁。\n飞霞适何来，缥缈开殊庭。\n永怀谢康乐，坐啸山水城。\n旷代得真契，登临有余情。\n松风洒六月，使我毛骨清。\n猿鸟亦仙意，人生胡营营。\n石麟卧荒麓，问此谁氏茔。\n野老向我言，其人昔公卿。\n珠玉照黄壤，送者冠盖倾。\n华朽变百年，所宝非修名。\n乃知钟鼎贵，不如芝薇馨。\n所以世外人，返老还吾婴。\n倚杖空叹息，洞口云冥冥。",
        "dynasty": "宋",
        "collection_info": null
    },
    {
        "title": "秋日榴花",
        "author": "林景熙",
        "content": "彼美石氏姝，相逢绿阴早。\n借问此何时，清霜下百草。\n舞裙冷猩红，自作背时好。\n谁家返魂香，招以华素颢。\n水霞晚犹鲜，山日寒更杲。\n燕逝蝉无声，园林迹如扫。\n饰明以惊昏，岂昧出处道。\n飘零余寸丹，耿耿岁华老。",
        "dynasty": "宋",
        "collection_info": null
    },
    {
        "title": "连云楼",
        "author": "林景熙",
        "content": "我心适无事，看云起南山。\n层檐接空影，而不碍往还。\n昔年凡鳞化，乘此青冥间。\n肤寸未膏物，黄埃满人寰。\n刚风忽吹断，小寄白石閒。\n岂不自怡悦，良田变茅菅。\n何当鞭丰隆，上扣虎豹关。",
        "dynasty": "宋",
        "collection_info": null
    },
    {
        "title": "昌源怀古",
        "author": "林景熙",
        "content": "牛头一星化为石，千仞棱层垂铁脊。\n隆隆隠隠佳气藏，列峰环拱效圭璧。\n玉棺何代埋云根，三朝万乘子復孙。\n典册辉煌照九土，岁时园庙严骏奔。\n轮云自古几翻覆，山灵不守松栢秃。\n离离荒草鬼火青，麦饭无人洒林麓。\n我来吊古欲雪天，梵宫金碧栖寒烟。\n残僧相对语寂寞，苔梅隔岭春年年。",
        "dynasty": "宋",
        "collection_info": null
    },
    {
        "title": "赋双松堂呈薛监簿",
        "author": "林景熙",
        "content": "宿觉山中有双松，一朝劫烬鳞鬣空。\n端明堂前有双松，至今古色摩苍穹。\n此物受命本千岁，扶持若有神始终。\n天留贞质表文献，厖言幻学宁女容。\n昔贤种松如种德，柯叶余事根本丰。\n百年封植雨露饱，厥声大肆鸣笙镛。\n掀髯相视雪贸贸，拥盖对立云童童。\n不知天地有黄落，玄冥失柄春无功。\n闻孙峨冠立松下，典刑如侍干淳翁。\n昂藏见谓廊庙具，夭矫亦有山林风。\n棱棱铁面不可犯，麾去秦爵如飞蓬。\n綵衣奉酒列清影，森森头角皆虬龙。",
        "dynasty": "宋",
        "collection_info": null
    },
    {
        "title": "双桧堂为鲁圣可行可赋",
        "author": "林景熙",
        "content": "鱼头公子冰雪姿，根柢忠信华文辞。\n乃翁手植岂无意，贞固已作层霄期。\n气含芝朮体松柏，容成山下神仙宅。\n清阴冉冉生庭除，绿雾纤纤护琴册。\n风檐对语如索诗，君家伯仲谐埙箎。\n养成材器丰且硕，蓄洩云雨蟠蛟螭。\n黄州谪臣坐诗累，杳杳蛰龙空九地。\n苍根留取千载芳，何物丑秦盗名字。",
        "dynasty": "宋",
        "collection_info": null
    },
    {
        "title": "新春",
        "author": "林景熙",
        "content": "衰颜凭酒润，故国得春新。\n兵革儿童长，风霜天地仁。\n草心悬落日，柳眼看行人。\n扰扰红尘者，知谁效角巾。",
        "dynasty": "宋",
        "collection_info": null
    },
    {
        "title": "神山寺访僧",
        "author": "林景熙",
        "content": "独客无清伴，高僧住别村。\n空山卓锡影，断石繫舟痕。\n风细松生籁，沙虚竹走根。\n小亭閒坐久，落日啸孤猿。",
        "dynasty": "宋",
        "collection_info": null
    },
    {
        "title": "萱草",
        "author": "林景熙",
        "content": "近种鹿葱碧，初抽鹄觜黄。\n千年入风雅，一草寄纲常。\n澹日空阶影，余春宫佩香。\n此时忧正切，对尔可能忘。",
        "dynasty": "宋",
        "collection_info": null
    },
    {
        "title": "避寇海滨",
        "author": "林景熙",
        "content": "偶动乘桴兴，孤筇立海头。\n兵尘何处避，春色使人愁。\n腥浪翻蛟室，痴云结蜃楼。\n神山空缥缈，水弱不胜舟。",
        "dynasty": "宋",
        "collection_info": null
    },
    {
        "title": "郑氏西庄",
        "author": "林景熙",
        "content": "不踏红尘道，结庐依水乡。\n远峰开宿雨，高树表初阳。\n犊卧野门寂，雁飞秋稻香。\n午桥花竹地，回首已凄凉。",
        "dynasty": "宋",
        "collection_info": null
    },
    {
        "title": "客怀",
        "author": "林景熙",
        "content": "道出箫台北，青鞋第几山。\n看云生远思，临水觉衰颜。\n石室猿空老，花时燕独还。\n春光已愁寂，况復在兵间。",
        "dynasty": "宋",
        "collection_info": null
    },
    {
        "title": "太学同舍徐应穮誓义沈井后十年众为营墓立碑私谥正节先生",
        "author": "林景熙",
        "content": "高名不与魄俱沈，鱼腹孤忠耿至今。\n翠碣已书身后谥，寒泉犹照死时心。\n神游旧月山河改，梦断疏槐风雨深。\n埋骨誓终从武穆，栖霞岭树隔秋阴。",
        "dynasty": "宋",
        "collection_info": null
    },
    {
        "title": "寄呈方蛟峰尚书",
        "author": "林景熙",
        "content": "野鹤松根认履声，梦中钧乐尚泠泠。\n南山老翠几千尺，北斗寒芒第一星。\n泉石好春归健笔，干坤正气寄遗经。\n神功未展潜蛟在，还卷风雷付六丁。",
        "dynasty": "宋",
        "collection_info": null
    },
    {
        "title": "闻家则堂大参归自北寄呈",
        "author": "林景熙",
        "content": "滨死孤臣雪满颠，冰毡啮尽偶生全。\n衣冠万里风尘老，名节千年日月悬。\n清唳秋荒辽海鹤，古魂春冷蜀山鹃。\n归来亲旧惊相问，禾黍离离夕照边。",
        "dynasty": "宋",
        "collection_info": null
    },
    {
        "title": "酬潘景玉",
        "author": "林景熙",
        "content": "读史双眸夜烱然，一声江雁落灯前。\n马非汗血材终下，木或青黄性不全。\n风月未容诗入务，干坤应许酒为年。\n寒城日出无穷事，老耳山中独听泉。",
        "dynasty": "宋",
        "collection_info": null
    },
    {
        "title": "翁氏仁寿堂次韵",
        "author": "林景熙",
        "content": "黄叶青苔昼掩关，无端两鬓为诗斑。\n胸吞云梦不知岸，堂在崆峒岂有山。\n卷道暮年荆璞在，传家遗墨浦珠还。\n王良去后盐车厄，老骥空怀十二闲。",
        "dynasty": "宋",
        "collection_info": null
    },
    {
        "title": "答柴主簿二首  其一",
        "author": "林景熙",
        "content": "相隔云江有梦寻，篇诗寄旧重兼金。\n山林未遂鹿麋性，风雨空愁葵藿心。\n老气十年看剑在，秋声一夜入灯深。\n铜槃消息无人问，寂寞西楼待雁音。",
        "dynasty": "宋",
        "collection_info": null
    },
    {
        "title": "答柴主簿二首  其二",
        "author": "林景熙",
        "content": "閒采秋荷自制衣，相逢旧雨语依依。\n学穷科斗心空老，梦跨蟾蜍肉不飞。\n几唤江帆和雁渡，长歌岩户见云归。\n何须化鹤千年后，城郭人民半已非。",
        "dynasty": "宋",
        "collection_info": null
    },
    {
        "title": "侍应平坡侍郎郊行口占二首  其一",
        "author": "林景熙",
        "content": "春霖卷流芳，霁旭浮远野。\n白首贞元人，相期古松下。",
        "dynasty": "宋",
        "collection_info": null
    },
    {
        "title": "侍应平坡侍郎郊行口占二首  其二",
        "author": "林景熙",
        "content": "试耕黄犊健，入社白鸥真。\n柳外呼舟去，水风吹葛巾。",
        "dynasty": "宋",
        "collection_info": null
    },
    {
        "title": "别方槐庭山人二首  其一",
        "author": "林景熙",
        "content": "半生书剑孤心老，万里山川两眼醒。\n空向西陵问佳气，舜田禹穴草青青。",
        "dynasty": "宋",
        "collection_info": null
    },
    {
        "title": "别方槐庭山人二首  其二",
        "author": "林景熙",
        "content": "夜阑深语剔寒缸，别意萧萧竹半窗。\n明日孤帆鸿影外，东风残雪过曹江。",
        "dynasty": "宋",
        "collection_info": null
    },
    {
        "title": "送果上人游五台  其一",
        "author": "林景熙",
        "content": "万里参师最上关，五台高处雪花寒。\n出门有碍怜吾老，独枕残书梦杏坛。",
        "dynasty": "宋",
        "collection_info": null
    },
    {
        "title": "送果上人游五台  其二",
        "author": "林景熙",
        "content": "飘飘孤锡度风沙，南北由来本一家。\n参透五台峰顶雪，却归大庾看梅花。",
        "dynasty": "宋",
        "collection_info": null
    },
    {
        "title": "故相贾氏居",
        "author": "林景熙",
        "content": "当年构华居，权燄倾卫霍。\n地力穷斧斤，天章焕丹雘。\n花石拟平泉，川途致兹壑。\n唯闻丞相嗔，肯后天下乐。\n我来陵谷余，山意已萧索。\n苍生堕颠崖，国破身孰託。\n空悲上蔡犬，不返华表鹤。\n丈夫保勋名，风采照麟阁。\n胡为一声钲，聚铁铸此错。\n回首耒草碑，荒烟掩余怍。",
        "dynasty": "宋",
        "collection_info": null
    },
    {
        "title": "寄周计院",
        "author": "林景熙",
        "content": "海桑变纷纷，秀色见孤屿。\n山林华髮尊，党遂深衣古。\n独余钧天梦，翛然在岩户。\n翳翳桂魄灰，沈沈槐梦雨。\n江涛岂不深，修鳞挂网罟。\n不知义井船，秋风繫何许。",
        "dynasty": "宋",
        "collection_info": null
    },
    {
        "title": "别所亲",
        "author": "林景熙",
        "content": "人生重离别，况此双鬓蓬。\n亭柳非故色，昨夜吹霜风。\n临分復携手，野色犹蒙蒙。\n愁深转无语，写入潺湲中。\n一水分两支，来共高高峰。\n出山暂相失，到海终相逢。",
        "dynasty": "宋",
        "collection_info": null
    },
    {
        "title": "溪行",
        "author": "林景熙",
        "content": "风高余暑尽，独策兴悠然。\n野色延幽步，秋声入暮年。\n日斜禽影乱，水落树根悬。\n回首故人远，城笳吹夕烟。",
        "dynasty": "宋",
        "collection_info": null
    },
    {
        "title": "仙坛寺西林",
        "author": "林景熙",
        "content": "古坛仙鹤杳，野鹿自成群。\n松气浮清晓，经声出白云。\n石穿僧屋过，水到寺门分。\n人世无穷事，山中了不闻。",
        "dynasty": "宋",
        "collection_info": null
    },
    {
        "title": "问桂",
        "author": "林景熙",
        "content": "空吟招隠句，林下立多时。\n秋信在何处，天香开几枝。\n山河深夜影，水石隔年期。\n曾是搴英客，清愁欲语谁。",
        "dynasty": "宋",
        "collection_info": null
    },
    {
        "title": "闻蛩",
        "author": "林景熙",
        "content": "凄苦难成调，秋风入细弦。\n草根语深夜，灯下感流年。\n落叶已满径，征人犹在边。\n寒衣何日寄，思妇不成眠。",
        "dynasty": "宋",
        "collection_info": null
    },
    {
        "title": "寄郑宗仁",
        "author": "林景熙",
        "content": "城南怀旧别，谷口寄春耕。\n野鹳巢云老，林僧管瀑清。\n养花疏石髓，炼药伏山精。\n见说孤灯雨，年来着易成。",
        "dynasty": "宋",
        "collection_info": null
    },
    {
        "title": "哭郭同舍",
        "author": "林景熙",
        "content": "寂寞青灯旧，流离白髮新。\n病犹依故国，死乃见全人。\n残墨家无子，高风墓有邻。\n斯文堪一哭，落日冷湖滨。",
        "dynasty": "宋",
        "collection_info": null
    },
    {
        "title": "白拒霜",
        "author": "林景熙",
        "content": "美人潇洒江水东，玉为肌骨冰为容。\n岂无嫣红闹别浦，自性淡竚羞迎逢。\n燕脂百斛斗宫饰，白帝有令毋纤秾。\n霜纨雾縠许在列，其敢诲冶女不共。\n阿环羽衣曾按舞，睡棠何事分春浓。\n不如淡扫粉亦却，诸姨合避虢国封。\n当时亲承香露渥，峡梦回首云无踪。\n空闻天王守太白，朝元阁下悲秋蛩。\n我来殷勤为花寿，铅霜赠尔瑶兔舂。\n却向花间酌清气，叱御勿进琉璃钟。",
        "dynasty": "宋",
        "collection_info": null
    },
    {
        "title": "答郑即翁",
        "author": "林景熙",
        "content": "初阳蒙雾出林迟，贫病虽兼气不衰。\n老爱归田追靖节，狂思入海访安期。\n春风门巷杨花后，旧国山河杜宇时。\n一种闲愁无着处，酒醒重读寄来诗。",
        "dynasty": "宋",
        "collection_info": null
    },
    {
        "title": "王修竹监簿名楼曰与造物游命予赋",
        "author": "林景熙",
        "content": "秦望诸峰入几看，仙居缥缈五云端。\n天高地迥三千界，月白风清十二阑。\n碧海气清珠佩湿，明河影落玉箫寒。\n超然身在鸿蒙上，何必蓬莱跨紫鸾。",
        "dynasty": "宋",
        "collection_info": null
    },
    {
        "title": "东山渡次胡汲古韵",
        "author": "林景熙",
        "content": "客来持酒洒烟霏，空想高风意欲飞。\n老洞藏云安石卧，孤舟载雪子猷归。\n一川白鸟自来去，千古青山无是非。\n欲上危亭愁远眺，废陵残树隔斜晖。",
        "dynasty": "宋",
        "collection_info": null
    },
    {
        "title": "寄陈用宾",
        "author": "林景熙",
        "content": "水竹翛翛称客居，有时挟筴自观鱼。\n为儒老入他州籍，怀古幽探异穴书。\n日暮碧云归已晚，岁寒青桂看如初。\n文章自古多憎命，狗监无劳诵子虚。",
        "dynasty": "宋",
        "collection_info": null
    },
    {
        "title": "喜刘邦瑞迁居采芹坊二首  其一",
        "author": "林景熙",
        "content": "乡心几梦海坛居，半老儒冠计未疏。\n岸竹色侵春压酒，墙花香度晓翻书。\n卜邻俎豆三迁后，负郭田畴二顷初。\n雨过新蔬青可摘，小船篱外卖溪鱼。",
        "dynasty": "宋",
        "collection_info": null
    },
    {
        "title": "喜刘邦瑞迁居采芹坊二首  其二",
        "author": "林景熙",
        "content": "井乡聚散笑匆匆，岁月无情忽两翁。\n灯火城南听夜雨，桑麻杜曲忆春风。\n百花新意皆归燕，万里离愁独寄鸿。\n重约扁舟寻禹穴，夕阳疏树乱云东。",
        "dynasty": "宋",
        "collection_info": null
    },
    {
        "title": "过风门岭",
        "author": "林景熙",
        "content": "客来自风门，飕飗撼两袖。\n溪迴众峰新，畈绝一岭又。\n行行春日微，怪禽啼白昼。\n流年感花稀，古道表松秀。\n聊此寄小酌，余酣掬山溜。",
        "dynasty": "宋",
        "collection_info": null
    },
    {
        "title": "赠泰霞真士祈雨之验",
        "author": "林景熙",
        "content": "火旗燄燄烧坤垠，蒺藜满道风扬尘。\n槁苗无花不作谷，老农扶杖田头哭。\n哭声不为填沟渠，室罄何以供官输。\n檄龙呗佛寂不应，蜥蜴那能擅权柄。\n泰霞真士鞭风霆，绿章叩天天亦惊。\n玄云沛雨起肤寸，点点都是盘中饭。\n须臾收敛归无声，翩然驾虬出山城。\n我闻调元功自古，亢为常旸伏常雨。\n庙堂有道司牧良，坐看玉烛开金穰。\n淮南捕蝗蝗更在，饥蛟啮人陆成海。\n肥羊日日供大官，论功乃使专黄冠。\n真士寸田无水旱，天机子夜交离坎。",
        "dynasty": "宋",
        "collection_info": null
    },
    {
        "title": "宝积寺僧舍古梅一树皆荣而顶独枯即席为赋",
        "author": "林景熙",
        "content": "铁虬偃蹇八尺强，云屋深深吹玉香。\n开徧枝南与枝北，顶顽不受春风德。\n悄如枯禅坐瞿昙，霓旌羽葆来毵毵。\n世情冷暖异荣朽，道眼看来两何有。\n炎州岭上识袒衣，参横月落皆玄机。\n老僧与客一笑顷，醉藉莓苔弄疏影。\n醒来忽忆孤山前，繫舟老树飞雪天。\n翠羽无声江色冻，夜阑秉烛浑疑梦。\n贪嗔到此一一除，独有爱花痴自如。",
        "dynasty": "宋",
        "collection_info": null
    },
    {
        "title": "哭德和伯氏六首  其一",
        "author": "林景熙",
        "content": "棣陨双葩洒泪红，百年已短更匆匆。\n祇今风雪栖栖影，地老天荒一箇鸿。",
        "dynasty": "宋",
        "collection_info": null
    },
    {
        "title": "哭德和伯氏六首  其二",
        "author": "林景熙",
        "content": "风尘何处託清魂，家世梅花水月村。\n旧箧已无封禅稿，独怜渴病似文园。",
        "dynasty": "宋",
        "collection_info": null
    },
    {
        "title": "哭德和伯氏六首  其三",
        "author": "林景熙",
        "content": "空遗破砚孤心苦，只博生绡两鬓华。\n小婢灯前泣秋雨，竹房不见夜呼茶。",
        "dynasty": "宋",
        "collection_info": null
    },
    {
        "title": "哭德和伯氏六首  其四",
        "author": "林景熙",
        "content": "溪冷浣花宗武哭，池荒梦草惠连愁。\n行人犹说春风夜，灯影书声共水楼。",
        "dynasty": "宋",
        "collection_info": null
    },
    {
        "title": "哭德和伯氏六首  其五",
        "author": "林景熙",
        "content": "伯兮癯似松间鹤，季也孤于云水僧。\n昨夜梦中闻笑语，觉来秋在影堂灯。",
        "dynasty": "宋",
        "collection_info": null
    },
    {
        "title": "哭德和伯氏六首  其六",
        "author": "林景熙",
        "content": "草枯霜白泣原鸰，五十三年老弟兄。\n风雨对床缘未了，荆花重合在来生。",
        "dynasty": "宋",
        "collection_info": null
    },
    {
        "title": "山窗新糊有故朝封事稿阅之有感",
        "author": "林景熙",
        "content": "偶伴孤云宿岭东，四山欲雪地炉红。\n何人一纸防秋疏，却与山窗障北风。",
        "dynasty": "宋",
        "collection_info": null
    },
    {
        "title": "僧门",
        "author": "林景熙",
        "content": "一閒每笑不如僧，及到僧门閒未能。\n昨夜褐袍风雪裏，隔溪犬吠入林灯。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其一",
        "author": "林景熙",
        "content": "踆乌不停飞，敛景下蒙谷。\n征途险在前，而况车折轴。\n夸父追羲和，欲挽丹砂毂。\n意远力不任，化作邓林木。\n漫漫夜何如，长歌饭觳觫。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其二",
        "author": "林景熙",
        "content": "百感凑孤夜，江楼起呼月。\n秋虫声转悲，念此众芳歇。\n人生非金石，青鬓忽已雪。\n踰淮橘心移，出山泉性汩。\n猗兰抱孤芳，不受宿莽没。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其三",
        "author": "林景熙",
        "content": "老来屏人事，北窗寄高眠。\n飘飖御风远，银阙开九天。\n虎豹不见嗔，岂予有仙缘。\n玉座覆红云，香炉霏紫烟。\n黄冠立小兆，冉冉导我前。\n下土虮虱臣，微衷怀欲宣。\n兵戈幸休息，饥馑方连绵。\n洪惟大生德，寔制水旱权。\n愿言回哀眷，与世苏倒悬。\n皇灵闵臣请，曰其启丰年。\n再拜谢阙下，回飈堕林泉。\n夜雷声殷殷，甘泽朝盈田。\n沈思喜且惊，魂交非偶然。\n士抱当世忧，天犹为之怜。\n况此咎证臻，庸非燮理愆。\n贞观有房杜，斗米曾三钱。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其四",
        "author": "林景熙",
        "content": "凤德嗟已衰，宣尼欲浮海。\n頼有载道经，神功补元宰。\n删诗挽风变，繫易忧世骇。\n春秋笔削严，西秦书乃采。\n微义将警周，逆悲大运改。\n悠悠千古心，后死文乃在。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其五",
        "author": "林景熙",
        "content": "子有忧世心，蒿然见眉睫。\n崇交拟昔人，西风寄三迭。\n作诗匪雕锼，要与六义涉。\n臣甫再拜鹃，高风或可蹑。\n肯作蟋蟀鸣，悲凉和秋叶。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其六",
        "author": "林景熙",
        "content": "青莲不堕劫，金鼎能回枯。\n吾道寄流水，此外何所须。\n岂不念百年，奄忽归丘墟。\n生死同昼夜，逆天讵敢居。\n异端纷溺人，微此吾其鱼。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其七",
        "author": "林景熙",
        "content": "沦恶易如坠，进善难如登。\n危哉方寸地，风雨吹冥冥。\n尺水增丈波，鳅鳝亦为鲸。\n海桑空变易，天地终清宁。\n感此坐中夕，疏林动秋声。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其八",
        "author": "林景熙",
        "content": "汉日落西崦，孤彗明中州。\n玄德负英猛，欲挽无万牛。\n龙凤一已逝，斯人復安求。\n区区守江左，老此以菟裘。\n大义固不识，卑哉孙仲谋。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其九",
        "author": "林景熙",
        "content": "垂垂大厦颠，一木支无力。\n精卫悲沧溟，铜驼化荆棘。\n英风傲几砧，滨死犹铁脊。\n血染沙场秋，寒日亦为碧。\n惟留吟啸编，千载光奕奕。",
        "dynasty": "宋",
        "collection_info": null
    },
    {
        "title": "杂咏十首酬汪镇卿  其一○",
        "author": "林景熙",
        "content": "权臣坐偃月，弃官如飘蓬。\n及兹颠沛秋，翻然挺孤忠。\n一死未得所，网罗挂秋鸿。\n渡淮已不食，蜕槁夷齐风。\n何人续迁史，表为节义雄。",
        "dynasty": "宋",
        "collection_info": null
    },
    {
        "title": "赵奥别业",
        "author": "林景熙",
        "content": "已无湖海梦，渐老足閒情。\n野杖日寻壑，家书时到城。\n开池纳天影，种竹引秋声。\n亦爱箪瓢乐，年来世味轻。",
        "dynasty": "宋",
        "collection_info": null
    },
    {
        "title": "草花",
        "author": "林景熙",
        "content": "不入群芳谱，生机屑化工。\n十年多旷土，一种自春风。\n蛙吠残阳影，萤明细雨丛。\n令人怀洛艷，锦幄照帘栊。",
        "dynasty": "宋",
        "collection_info": null
    },
    {
        "title": "夜意",
        "author": "林景熙",
        "content": "澹然无一事，至乐在书床。\n老石栖云定，疏松过雨香。\n砧清秋巷迥，灯白夜堂凉。\n此意无人会，重城醉梦乡。",
        "dynasty": "宋",
        "collection_info": null
    },
    {
        "title": "老松旧隠为曹许山赋",
        "author": "林景熙",
        "content": "七十五松在，当年手植翁。\n龙髯云满壑，鹤唳月当空。\n三品非秦爵，诸郎有晋风。\n夜深清籁发，归佩玉丁东。",
        "dynasty": "宋",
        "collection_info": null
    },
    {
        "title": "中和节",
        "author": "林景熙",
        "content": "柳下一瓢酒，湖风散积阴。\n晴舒生物命，春酌化工心。\n鶑语调寒燠，花粧定浅深。\n悠然情性会，宇宙入孤吟。",
        "dynasty": "宋",
        "collection_info": null
    },
    {
        "title": "天台隠者",
        "author": "林景熙",
        "content": "俗驾不曾到，瘦筇时復携。\n肺肝清涧饮，鬓髮老岩栖。\n野巷犹鸡犬，春城自鼓鞞。\n未应人世外，别有武陵溪。",
        "dynasty": "宋",
        "collection_info": null
    },
    {
        "title": "新昌道上",
        "author": "林景熙",
        "content": "江湖犹是客，岁月已成翁。\n仙路重云外，人家落木中。\n山痕经烧黑，土脉入泉红。\n又得春风信，孤花照驿东。",
        "dynasty": "宋",
        "collection_info": null
    },
    {
        "title": "寄怀",
        "author": "林景熙",
        "content": "风雨知何夕，干戈寄此身。\n青灯少年梦，白髮异乡春。\n水驿逢花使，丹田守谷神。\n行窝随处乐，聊自得吾真。",
        "dynasty": "宋",
        "collection_info": null
    },
    {
        "title": "赠吴秀林东归",
        "author": "林景熙",
        "content": "几夜高堂梦，不知山水长。\n西风归雁荡，落日过乌伤。\n断影云空白，孤心草欲黄。\n终怜负甘旨，泪洒蓼莪章。",
        "dynasty": "宋",
        "collection_info": null
    },
    {
        "title": "越中送徐君寅归闽",
        "author": "林景熙",
        "content": "此地同为客，当秋独送君。\n斜阳留薄醉，远道惜轻分。\n老泪遗陵木，乡山出海云。\n天南有回雁，音信倘相闻。",
        "dynasty": "宋",
        "collection_info": null
    },
    {
        "title": "饯盛景则教授",
        "author": "林景熙",
        "content": "空明仙人朝帝所，跨鹤凌虚堕霜羽。\n洞中石髓流不干，圣泉写入君肺腑。\n潘江陆海一目尽，自提修绠汲千古。\n碧芹水冷涵夜灯，丹凤山空鸣晓鼓。\n有时白战风骚场，小巫见之缩双股。\n饭虽不足仁义腴，墙阴老荠羹春苦。\n丈夫出处各有道，天地纲常要撑拄。\n俗吏惟知骋刀笔，腐儒亦或拘训诂。\n云雾窗寒森宝书，广文袖有修月斧。\n离亭酒短秋帆开，雁荡峰前桂花雨。",
        "dynasty": "宋",
        "collection_info": null
    },
    {
        "title": "送横舟真士游茅山",
        "author": "林景熙",
        "content": "海鲵吹腥浪千尺，野渡横舟人不识。\n春风未暖六经灰，闲抱黄庭煮白石。\n绿章夜彻九虎关，坐使业海生青莲。\n蟾蜍窟冷手自探，西湖一鹤梅花仙。\n四时茫茫行大块，君向何山飞羽佩。\n双袖携云发天台，孤竹骑龙穷地肺。\n瓣香持谒三茅君，上清秘笈开琼文。\n十月婴儿谁抱送，飞出泥丸跨丹凤。",
        "dynasty": "宋",
        "collection_info": null
    },
    {
        "title": "读秦纪",
        "author": "林景熙",
        "content": "琅邪台上晚云平，虎视眈眈隘八纮。\n万里不知人半死，三山空觅草长生。\n兆来鬼璧沙丘近，威动神鞭海石惊。\n书外有书焚不尽，一编圯上汉功名。",
        "dynasty": "宋",
        "collection_info": null
    },
    {
        "title": "项羽里",
        "author": "林景熙",
        "content": "英雄盖世竟何为，故里凄凉越水涯。\n百二势倾争逐鹿，八千兵散独乘骓。\n计疏白璧孤臣去，泪落乌江后骑追。\n遗庙荒林人酹酒，至今春草舞虞姬。",
        "dynasty": "宋",
        "collection_info": null
    },
    {
        "title": "元日即事",
        "author": "林景熙",
        "content": "宿雾沈城海日迟，十年冉冉镜中丝。\n江湖旧梦衣冠在，天地春风鼓角知。\n杜曲桑麻归已晚，尚平婚嫁毕何时。\n野人问我行藏事，自向庭前采柏枝。",
        "dynasty": "宋",
        "collection_info": null
    },
    {
        "title": "灯市感旧",
        "author": "林景熙",
        "content": "旧梦仙山驾海鳌，飞梅如剪柳如缫。\n千门疑是繁星落，九陌不知明月高。\n零乱遗钿空宿草，昇平迭鼓散春涛。\n寒灯寥落残书在，独抱荒愁寄浊醪。",
        "dynasty": "宋",
        "collection_info": null
    },
    {
        "title": "栝城",
        "author": "林景熙",
        "content": "寒芒曾动少微星，一水溶溶迭嶂横。\n落日渔舟吹远笛，断烟戍屋带荒城。\n沙鸥欲近如招隠，关树无多亦厌兵。\n却忆鶑花亭外路，太平箫鼓沸春声。",
        "dynasty": "宋",
        "collection_info": null
    },
    {
        "title": "答唐玉潜",
        "author": "林景熙",
        "content": "畎亩孤心老未衰，一篱瘦菊一瓢诗。\n黄埃赤日谩多事，苍狗白云能几时。\n山酒柏香春寿母，桉书芸冷夜呼儿。\n横琴妙在无弦处，何必知音有子期。",
        "dynasty": "宋",
        "collection_info": null
    },
    {
        "title": "陪王监簿宴广寒游次韵",
        "author": "林景熙",
        "content": "银桥疑驾海天长，丹粟离离照翠觞。\n影浸山河琼殿冷，舞深风露羽衣香。\n亦知广莫元无野，却笑温柔别有乡。\n手折一枝惊昨梦，素娥怜老授玄霜。",
        "dynasty": "宋",
        "collection_info": null
    },
    {
        "title": "杨妃菊",
        "author": "林景熙",
        "content": "昭阳旧恨逐风飘，岁晚山中霜露饶。\n彭泽归来空自老，中原舞破为谁娇。\n返魂碧海熏初炷，宿酒沈香晕不消。\n亦是前身曾捧砚，品题因得入诗瓢。",
        "dynasty": "宋",
        "collection_info": null
    },
    {
        "title": "渔舍观梅",
        "author": "林景熙",
        "content": "冷云漠漠护篱阴，潇洒苔枝出竹林。\n影落寒矶和雪钓，香浮老瓦带春斟。\n几凭水驿传芳信，祇许沙鸥识素心。\n回首西湖千树远，扁舟寂寞梦中寻。",
        "dynasty": "宋",
        "collection_info": null
    },
    {
        "title": "陶山十咏和邓牧心 若耶溪",
        "author": "林景熙",
        "content": "晴峰无数蘸清流，窈窕寒生六月秋。\n百炼不须欧冶剑，沼吴人在采莲舟。",
        "dynasty": "宋",
        "collection_info": null
    },
    {
        "title": "陶山十咏和邓牧心 任公子钓石",
        "author": "林景熙",
        "content": "巨犗长竿钓海波，空遗矶石卧荒坡。\n千年无此垂纶手，多少饥民向浙河。",
        "dynasty": "宋",
        "collection_info": null
    },
    {
        "title": "陶山十咏和邓牧心 集仙桥",
        "author": "林景熙",
        "content": "流来一水截人寰，虹背秋寒十二阑。\n白鹤飞边人影绝，天风吹佩玉珊珊。",
        "dynasty": "宋",
        "collection_info": null
    },
    {
        "title": "陶山十咏和邓牧心 陶宴岭",
        "author": "林景熙",
        "content": "笑拂青萝问隠君，千岩秋色此平分。\n当时宴坐无人识，唯有松风共白云。",
        "dynasty": "宋",
        "collection_info": null
    },
    {
        "title": "陶山十咏和邓牧心 石广",
        "author": "林景熙",
        "content": "一室元无斧凿痕，闲云四壁守孤猿。\n空山静阅古今过，不老干坤是此门。",
        "dynasty": "宋",
        "collection_info": null
    },
    {
        "title": "陶山十咏和邓牧心 石船",
        "author": "林景熙",
        "content": "玉笥孤帆唤不来，长风破浪忆江淮。\n不知海水何年陆，万斛龙骧寄断崖。",
        "dynasty": "宋",
        "collection_info": null
    },
    {
        "title": "陶山十咏和邓牧心 舜田",
        "author": "林景熙",
        "content": "闻说东夷有圣人，历山何处此耕云。\n露苗犹洒当年泣，寂寞春风鸟自耘。",
        "dynasty": "宋",
        "collection_info": null
    },
    {
        "title": "陶山十咏和邓牧心 葛仙翁石床",
        "author": "林景熙",
        "content": "钧天梦破珊瑚枕，岩壑春供翡翠屏。\n一卷黄庭云半席，夜深读与岭猿听。",
        "dynasty": "宋",
        "collection_info": null
    },
    {
        "title": "陶山十咏和邓牧心 上下二镬",
        "author": "林景熙",
        "content": "元非铸冶自成湾，乌兔烹煎那得闲。\n却问黄粮几番熟，不知沸鼎在人间。",
        "dynasty": "宋",
        "collection_info": null
    },
    {
        "title": "陶山十咏和邓牧心 附子冈",
        "author": "林景熙",
        "content": "洞霞疑接台峰近，石栈空歌蜀道难。\n一种灵苗人不识，半山霜露夜痕干。",
        "dynasty": "宋",
        "collection_info": null
    },
    {
        "title": "酬谢皋父见寄",
        "author": "林景熙",
        "content": "入山采芝薇，豺虎据我丘。\n入海寻蓬莱，鲸鲵掀我舟。\n山海两有碍，独立凝远愁。\n美人渺天西，瑶音寄青羽。\n自言招客星，寒川钓烟雨。\n风雅一手提，学子屦满户。\n行行古台上，仰天哭所思。\n余哀散林木，此意谁能知。\n夜梦绕勾越，落日冬青枝。",
        "dynasty": "宋",
        "collection_info": null
    },
    {
        "title": "送喻舜举归寿乃翁七十",
        "author": "林景熙",
        "content": "闻君有奇气，千岩在胸中。\n岁晚携甘旨，归以献乃翁。\n乃翁松柏姿，深村侣樵农。\n风尘了不识，七十颜如童。\n举桉各华髮，抱孙戏花丛。\n境闲意易足，食淡神常丰。\n乃知世网外，宇宙皆空同。\n仰山千岁酒，綵袖围春风。",
        "dynasty": "宋",
        "collection_info": null
    },
    {
        "title": "过徐礼郎状元坊",
        "author": "林景熙",
        "content": "名坊临野渡，曾此产魁豪。\n湖带诗书润，山增科第高。\n劫灰遗断础，鬼火出深蒿。\n东海扬尘久，无人钓六鳌。",
        "dynasty": "宋",
        "collection_info": null
    },
    {
        "title": "古松",
        "author": "林景熙",
        "content": "雷电空山夜，髯蛟起石泉。\n乔阴无六月，老气欲千年。\n斸药人能寿，巢枝鸟亦仙。\n天风灵籁发，彷佛奏虞絃。",
        "dynasty": "宋",
        "collection_info": null
    },
    {
        "title": "访朱月峰不值",
        "author": "林景熙",
        "content": "见说携琴去，西风半日程。\n云留秋渡冷，月过别峰明。\n落叶惊疏鬓，黄花照澹情。\n思君不能寐，一雁叫深更。",
        "dynasty": "宋",
        "collection_info": null
    },
    {
        "title": "题长春子自画",
        "author": "林景熙",
        "content": "辟谷曾吞日月华，春风不老聚三花。\n玄关一窍通无极，白髮余生笑有涯。\n野鹤相看盟秀竹，洞云何处食灵瓜。\n披图彷佛榴皮迹，珍重还如东老家。",
        "dynasty": "宋",
        "collection_info": null
    },
    {
        "title": "輓浙西提举李公",
        "author": "林景熙",
        "content": "文献凋零半垄云，荆花旧宅冷溪滨。\n欲知礼乐千年事，曾寄行藏八袠身。\n旌节自天惊隔世，衣冠入地见全人。\n鹄袍犹忆谈经处，风雨宫槐暗落薪。",
        "dynasty": "宋",
        "collection_info": null
    },
    {
        "title": "輓徐若翁",
        "author": "林景熙",
        "content": "化鹏有便风初积，栖鵩无端日已斜。\n绝漠亦传垂死偈，故朝曾是劝忠家。\n层霄梦断关山笛，深雪魂归院落花。\n公论盖棺应自定，犹言遗德在东嘉。",
        "dynasty": "宋",
        "collection_info": null
    },
    {
        "title": "重过虎林",
        "author": "林景熙",
        "content": "漠漠江湖梦，萧萧禾黍秋。\n清笳吹落日，白髮过西州。\n池涸神龙逝，山空老凤愁。\n惟余关外水，寂寞自东流。",
        "dynasty": "宋",
        "collection_info": null
    },
    {
        "title": "故宫",
        "author": "林景熙",
        "content": "惊风吹雨过，历历大槐踪。\n王气销南渡，僧坊聚北宗。\n烟深凝碧树，草没景阳钟。\n愁见花砖月，荒秋咽乱蛩。",
        "dynasty": "宋",
        "collection_info": null
    },
    {
        "title": "辟雍",
        "author": "林景熙",
        "content": "冠带百年梦，昔游今重嗟。\n璧池春饮马，槐市暝藏鸦。\n堂鼓晨昏寂，廊碑风雨斜。\n石经虽不火，岁岁长苔花。",
        "dynasty": "宋",
        "collection_info": null
    },
    {
        "title": "礼闱",
        "author": "林景熙",
        "content": "枫陛将亲策，兰宫此并驰。\n凡鳞风雨化，澹墨鬼神司。\n染柳春衣凈，看花晓马迟。\n偶来追昨梦，戍屋草离离。",
        "dynasty": "宋",
        "collection_info": null
    },
    {
        "title": "西湖",
        "author": "林景熙",
        "content": "繁华已如梦，登览忽成尘。\n风物矉西子，笙歌醉北人。\n断猿三竺晓，残柳六桥春。\n太一今谁问，斜阳自水滨。",
        "dynasty": "宋",
        "collection_info": null
    },
    {
        "title": "拜岳王墓",
        "author": "林景熙",
        "content": "寥落一抔在，英雄万古冤。\n孤忠悬白日，遗恨寄中原。\n树老残霞澹，尘深断碣昏。\n东南天半壁，往事泣寒猿。",
        "dynasty": "宋",
        "collection_info": null
    },
    {
        "title": "孤山",
        "author": "林景熙",
        "content": "回首咸平梦，清风自满湖。\n干坤一士隠，身世此山孤。\n鹤去空秋影，梅开尚旧株。\n耳孙今白髮，持酒酹寒芜。",
        "dynasty": "宋",
        "collection_info": null
    },
    {
        "title": "葛岭",
        "author": "林景熙",
        "content": "不读霍光传，炫然桃李门。\n湖山变朝市，烽火满干坤。\n胆落冰天骑，魂飞瘴雨村。\n春风吹秀麦，误国竟何言。",
        "dynasty": "宋",
        "collection_info": null
    },
    {
        "title": "飞来峰",
        "author": "林景熙",
        "content": "何年移竺国，秀色发棱层。\n清极不知夏，虚中欲悟僧。\n树幽岚气重，泉落乳花凝。\n犹忆烹茶处，閒来话葛藤。",
        "dynasty": "宋",
        "collection_info": null
    },
    {
        "title": "寄别诸公",
        "author": "林景熙",
        "content": "盍簪谭旧梦，持酒送余春。\n天地绿阴雨，江湖白髮人。\n时平销剑气，客久积衣尘。\n又出重关北，斜阳独问津。",
        "dynasty": "宋",
        "collection_info": null
    },
    {
        "title": "五月五日寓嘉禾学宫顾东浦载酒相过二博士偕来饮就醉翌日留诗为别",
        "author": "林景熙",
        "content": "嘉禾古三辅，积水何苍茫。\n旧游梦历历，况此逢端阳。\n束艾肖人形，倾葵抱天常。\n萧萧老逢掖，得依夫子墙。\n鹓湖无五月，宿雨生微凉。\n客从东浦来，手持紫霞觞。\n采蒲泛纤玉，沃我书传香。\n殷勤两博士，杂出肴与浆。\n书囊谈未了，一醉齐彭殇。\n酒醒忽不乐，起看北斗芒。\n岁月感疏鬓，风烟渺殊方。\n明当理征棹，斜日鲈鱼乡。",
        "dynasty": "宋",
        "collection_info": null
    },
    {
        "title": "访二陆故居",
        "author": "林景熙",
        "content": "风流怀二陆，才名动三吴。\n斯人不可作，千载空烟芜。\n当时骋俊笔，万象争先驱。\n有如明月璧，美价倾鸿都。\n世运有翻覆，韫椟真良图。\n惜哉去就乖，毁此千金躯。\n人生皆有死，百年同须臾。\n独遗文字芳，乃与天壤俱。\n凄凄昆山寒，冉冉谷水枯。\n白鹤久已寂，黄犬谁復呼。\n荒祠挂残阳，扁舟入菰蒲。\n采莼荐秋水，庶以明区区。",
        "dynasty": "宋",
        "collection_info": null
    },
    {
        "title": "简卫山斋",
        "author": "林景熙",
        "content": "虎林一倾盖，草窗雪初残。\n酒酣夜剪烛，妙语铿琅玕。\n回首隔吴越，清风渺难攀。\n焉知白首余，远访沧波间。\n大鹏九万里，神骏十二闲。\n天风非不高，乃乐烟水宽。\n干坤寄一斋，江湖浮九山。\n何当蹑飞佩，跨鹤青云端。",
        "dynasty": "宋",
        "collection_info": null
    },
    {
        "title": "会严陵邵德芳同舍邀宿玄同斋道旧有作",
        "author": "林景熙",
        "content": "市槐梦忽醒，乔柯落风雨。\n何人斧为薪，遗根尚依土。\n缅怀赤炜初，鬰若翠蛟舞。\n其下有桥门，雍雍冠带聚。\n万物递衰盛，千载一仰俯。\n射策君先登，气勇不再鼓。\n邅迴三舍间，我亦跻寸武。\n云雷膏尚屯，有志良独苦。\n空山少芝薇，大泽多网罟。\n尔来涉长途，征衣拂天姥。\n遥泛松江舟，熏风采芳杜。\n故人隠云间，九山青照户。\n相逢各华颠，旧事不敢吐。\n悠哉抱玄同，高卧标枝古。",
        "dynasty": "宋",
        "collection_info": null
    },
    {
        "title": "谒陆宣公祠",
        "author": "林景熙",
        "content": "冰玉为骨秋为神，堂堂内相真天人。\n谏草数百垂清芬，仁义一洗功利尘。\n刳肝沥血空排云，白日不鉴吾忠勤。\n奉天诏下哀痛新，将士感泣天亦闻。\n皇威雷动清九垠，一纸可敌百万军。\n草茅学古期致君，以额扣阍九虎嗔。\n玉堂云雾当华津，耿耿何不批龙鳞。\n一尊酹古凄夕曛，鹓湖之水春復春。",
        "dynasty": "宋",
        "collection_info": null
    },
    {
        "title": "云间怀古",
        "author": "林景熙",
        "content": "熏风短棹水粼粼，老鹤疏林寂不闻。\n内史祠荒残碣雨，黄门书冷半堆云。\n猎场斜日分桑坞，驰道秋深走鹿群。\n寥落一觞谁吊古，渔乡烟景客平分。",
        "dynasty": "宋",
        "collection_info": null
    },
    {
        "title": "刘伶墓",
        "author": "林景熙",
        "content": "碧落当年堕酒星，醉中万事一浮萍。\n亦知人世无穷事，一醉松根不肯醒。",
        "dynasty": "宋",
        "collection_info": null
    },
    {
        "title": "黄耳冢",
        "author": "林景熙",
        "content": "筠筒音断水云村，吠入空林枸杞根。\n我亦天涯音信杳，卢令诗在为招魂。",
        "dynasty": "宋",
        "collection_info": null
    },
    {
        "title": "苏小小墓",
        "author": "林景熙",
        "content": "歌扇风流忆旧家，一丘落月几啼鸦。\n芳魂不肯为黄土，犹幻燕支半树花。",
        "dynasty": "宋",
        "collection_info": null
    },
    {
        "title": "过淀山湖",
        "author": "林景熙",
        "content": "泖口乘寒浪，湖心散积愁。\n菰蒲疑海接，鳬雁与天浮。\n泽国无三伏，风颿又一州。\n平生谩为客，奇绝在兹游。",
        "dynasty": "宋",
        "collection_info": null
    },
    {
        "title": "舟次吴门",
        "author": "林景熙",
        "content": "怀古心犹壮，临流影自孤。\n湖烟迷檇李，城木出姑苏。\n草暗春惊鹿，菰香秋试鲈。\n青楼旧时月，无復听吴歈。",
        "dynasty": "宋",
        "collection_info": null
    },
    {
        "title": "虎丘寺",
        "author": "林景熙",
        "content": "突兀僧房倚翠微，金精幻虎霸图非。\n琼田万顷山如涌，铁壁千寻泉自飞。\n堂在经声通老石，楼开塔影落秋衣。\n千年幽独嗟谁氏，断刻苔深带夕晖。",
        "dynasty": "宋",
        "collection_info": null
    },
    {
        "title": "剑池",
        "author": "林景熙",
        "content": "凿开神斧是何年，珠雁金鳬锁冷烟。\n薜荔带云悬古木，辘轳卷月出秋泉。\n岩前洗剑精疑伏，林下烹茶味亦禅。\n高倚石阑清啸发，恐惊池底老龙眠。",
        "dynasty": "宋",
        "collection_info": null
    },
    {
        "title": "垂虹桥",
        "author": "林景熙",
        "content": "地坼东吴海脉连，画桥两道跨晴川。\n影翻河汉蛟龙国，势压江湖螮蝀天。\n几处征帆浮日月，四洲谯角隔风烟。\n三高远矣荒祠在，一笛阑干夕照边。",
        "dynasty": "宋",
        "collection_info": null
    },
    {
        "title": "馆娃宫",
        "author": "林景熙",
        "content": "苎罗山女入宫新，四壁黄金一笑春。\n步辇醉归香径月，隔江还有卧薪人。",
        "dynasty": "宋",
        "collection_info": null
    },
    {
        "title": "真娘墓",
        "author": "林景熙",
        "content": "歌声舞影散春霞，月殉香魂几落花。\n休恨天家无分到，汉妃青冢落胡沙。",
        "dynasty": "宋",
        "collection_info": null
    },
    {
        "title": "羞墓",
        "author": "林景熙",
        "content": "远望车尘汗雨流，自知覆水已难收。\n为君富贵妾羞死，富贵如君不自羞。",
        "dynasty": "宋",
        "collection_info": null
    },
    {
        "title": "京口月夕书怀",
        "author": "林景熙",
        "content": "山风吹酒醒，秋入夜灯凉。\n万事已华髮，百年多异乡。\n远城江气白，高树月痕苍。\n忽忆凭楼处，淮天雁叫霜。",
        "dynasty": "宋",
        "collection_info": null
    },
    {
        "title": "许郢州故宅",
        "author": "林景熙",
        "content": "读君丁卯集，想此建桥时。\n荒草一区宅，清风七字诗。\n吴云含静态，郢树寄余悲。\n落日空怀古，长歌知不知。",
        "dynasty": "宋",
        "collection_info": null
    },
    {
        "title": "多景楼故址",
        "author": "林景熙",
        "content": "灰飞百尺景愁人，断础残芜但鹿群。\n对峙金焦两拳石，平分淮浙半江云。\n干坤几沸萧公镬，风浪空藏郭氏坟。\n野衲不知兴废事，梵宫金碧自纷纷。",
        "dynasty": "宋",
        "collection_info": null
    },
    {
        "title": "鹤林寺",
        "author": "林景熙",
        "content": "流水苍松石径斜，瓮城城外梵王家。\n仙林不返云巢鹤，僧钵曾移海国花。\n剥落苔碑秋卧草，荒凉竹院午敲茶。\n当时一掷干坤手，曾向山窻倚暮霞。",
        "dynasty": "宋",
        "collection_info": null
    },
    {
        "title": "金山寺",
        "author": "林景熙",
        "content": "吴楚风烟画裏看，中流树色拥禅关。\n一星化石江成陆，双塔摩空寺裹山。\n衲寄云林清海怪，泉移蛟窟照僧閒。\n千年天堑今如掌，寂寞寒潮自往还。",
        "dynasty": "宋",
        "collection_info": null
    },
    {
        "title": "焦山寺",
        "author": "林景熙",
        "content": "山裹中流小梵林，宝莲鳌背翠沈沈。\n半空但觉烟岚合，三面不知风浪深。\n仙井浴丹开晓日，海门浮玉澹秋阴。\n洞深瑶草无人采，瘗鹤残碑浸碧浔。",
        "dynasty": "宋",
        "collection_info": null
    },
    {
        "title": "宋武帝居今为寿丘寺",
        "author": "林景熙",
        "content": "青衣梦破满林烟，一掷干坤亦偶然。\n僧屋翠微看月上，江山犹似永初年。",
        "dynasty": "宋",
        "collection_info": null
    },
    {
        "title": "中𤃩泉旧在扬子江心今题金山寺井曰第一名泉余疑而问僧僧谓神龙所移尝示梦方丈亦愚世也然江心风涛茫渺纵有泉不復可取  其一",
        "author": "林景熙",
        "content": "蜀波万里与淮连，扬子江心浪拍天。\n陆羽当年亦奇士，骊龙蛰处识名泉。",
        "dynasty": "宋",
        "collection_info": null
    },
    {
        "title": "中𤃩泉旧在扬子江心今题金山寺井曰第一名泉余疑而问僧僧谓神龙所移尝示梦方丈亦愚世也然江心风涛茫渺纵有泉不復可取  其二",
        "author": "林景熙",
        "content": "金鳌背上汲清泠，僧说龙移远脉灵。\n若定此泉为第一，惠山未必服中𤃩。",
        "dynasty": "宋",
        "collection_info": null
    },
    {
        "title": "惠山泉",
        "author": "林景熙",
        "content": "第二名泉在，深云护石阑。\n九峰灵气洩，三伏细流寒。\n远脉松长润，余香茗欲残。\n荒祠怀陆羽，一掬酹空坛。",
        "dynasty": "宋",
        "collection_info": null
    },
    {
        "title": "丹阳泉",
        "author": "林景熙",
        "content": "扬子江中𣂏夜月，慧山亭上漱朝烟。\n遥看丹气霏微裏，二十泉中第四泉。",
        "dynasty": "宋",
        "collection_info": null
    },
    {
        "title": "新丰道中",
        "author": "林景熙",
        "content": "长飈卷炎埃，澄空出秋素。\n迢迢铁瓮城，回首隔苍雾。\n酒帘扬荒市，笳鼓发深戍。\n倚篷问舟人，云是新丰路。\n篱落鸡欲栖，野水牛半渡。\n不见抱琴人，斜阳在高树。",
        "dynasty": "宋",
        "collection_info": null
    },
    {
        "title": "石翁妪",
        "author": "林景熙",
        "content": "束艾楚俗愚，铸金秦民怖。\n何年斲云根，偶立此翁妪。\n千春衣莓苔，偕老食风露。\n世人轻结髮，覆水或旦暮。\n乃习无情缘，永与天壤固。\n停舟一访古，久欲祛此锢。\n父老向我言，曾是梁朝墓。\n衣冠化黄土，古丘亦成路。\n当年殉金棺，兹物独如故。\n阅世如过客，兴亡了不悟。\n时借牛砺角，敲火戏童竖。",
        "dynasty": "宋",
        "collection_info": null
    },
    {
        "title": "毗陵太平院壁间画山水熟视之有飞动势殆仙笔也因题",
        "author": "林景熙",
        "content": "山风不动云四寂，万顷波涛生素壁。\n三峡夜怒摇星河，九溟昼沸卷霹雳。\n谁将江海一笔吞，华阳入砚玄波翻。\n灵鳌东转坤轴动，惊浪出没蛟与鼋。\n毫端分寸千万里，人心之险亦如此。\n老僧阅世如阅画，面壁凝然悟玄理。\n嗟余老作汗漫游，寒光飞动六月秋。\n乃知瞿塘在平陆，安得竹叶吹成舟。",
        "dynasty": "宋",
        "collection_info": null
    },
    {
        "title": "舟中书事",
        "author": "林景熙",
        "content": "村酒沽来浊可斟，扁舟过雨繫枫林。\n午香吹稻海田熟，秋蔓引苽茅屋深。\n天地暗尘归客鬓，江湖斜日动乡心。\n衰年自笑为形役，空羡閒鸥卧水阴。",
        "dynasty": "宋",
        "collection_info": null
    },
    {
        "title": "蜀头陀客吴岁久持行精勤有道者也",
        "author": "林景熙",
        "content": "三峡无归梦，閒云澹石床。\n半生修白社，孤影寄朱方。\n觉路心如月，高年顶不霜。\n翻怜来往者，终日为谁忙。",
        "dynasty": "宋",
        "collection_info": null
    },
    {
        "title": "练川道中次胡汲古韵",
        "author": "林景熙",
        "content": "客中还又客，回首忆并州。\n一枕江湖梦，五更风雨舟。\n水寒荷叶老，虫响豆花秋。\n几度看云坐，吾生亦觉浮。",
        "dynasty": "宋",
        "collection_info": null
    },
    {
        "title": "刘龙洲墓",
        "author": "林景熙",
        "content": "一抔寂寞几秋风，云断洲空忆老龙。\n湖海刘郎诗骨冷，干淳余响寄孤松。",
        "dynasty": "宋",
        "collection_info": null
    },
    {
        "title": "过吴门感前游",
        "author": "林景熙",
        "content": "回首前游梦未忘，江云漠漠树苍苍。\n客心空老鶑花月，诗貌不肥鱼稻乡。\n白虎气销遗瘦石，綵虹影冷卧斜阳。\n当时已嘆来麋鹿，后二千年更断肠。",
        "dynasty": "宋",
        "collection_info": null
    },
    {
        "title": "舟次吴兴二首  其一",
        "author": "林景熙",
        "content": "钓舟远隔菰蒲雨，酒幔轻飘菡萏风。\n彷佛层城鳌背上，万家帘幕水晶宫。",
        "dynasty": "宋",
        "collection_info": null
    },
    {
        "title": "舟次吴兴二首  其二",
        "author": "林景熙",
        "content": "苍烟淡淡水蒙蒙，渔笛吹残夕照红。\n六客风流今已远，堂名空入酒名中。",
        "dynasty": "宋",
        "collection_info": null
    },
    {
        "title": "钓台",
        "author": "林景熙",
        "content": "曾来天上宿，梦不离寒矶。\n宇宙双台迥，烟波一客归。\n姓增江郡重，墓隔越山微。\n千古登临意，凄凉带夕晖。",
        "dynasty": "宋",
        "collection_info": null
    },
    {
        "title": "宿七里滩",
        "author": "林景熙",
        "content": "寥落空江上，买鱼开酒尊。\n乱山含雪意，孤艇寄枫根。\n滩近不成梦，鸿飞欲断魂。\n偶呼黄帽语，一犬吠前村。",
        "dynasty": "宋",
        "collection_info": null
    },
    {
        "title": "方玄英故居",
        "author": "林景熙",
        "content": "舣舟鸬鷀港，白云满高原。\n借问玄英居，遗构无復存。\n精灵几百载，山鬼凭幽昏。\n独遗文字香，隠隠草树根。\n转盼东山麓，彷佛见柴门。\n啼猨助悽恻，亦復销我魂。\n渔父促归桡，牛羊下前村。\n长揖者谁子，未识情已温。\n云十有六叶，咸通之耳孙。\n缅思幽人后，风雅天所敦。\n相携就茅屋，一笑酌瓦尊。",
        "dynasty": "宋",
        "collection_info": null
    },
    {
        "title": "原易",
        "author": "林景熙",
        "content": "荥河通昆源，古出龙马瑞。\n包牺真天人，一见测其秘。\n八卦已支离，重为六十四。\n爻象互立名，繫辞发洙泗。\n尽洩元气藏，柯叶布文字。\n有如木生瘿，笺註漫百氏。\n燋龟与揲草，何能解人意。\n及滋天下疑，反以二物具。\n方寸不自灵，柄为冥漠据。\n弧矢启战争，书契长奸僞。\n缅思未画前，标枝无一事。\n日月自循环，全易在天地。\n所以负苓人，因之发长喟。",
        "dynasty": "宋",
        "collection_info": null
    },
    {
        "title": "蔡琰归汉图",
        "author": "林景熙",
        "content": "文姬别胡地，一骑轻南驰。\n伤哉贤王北，一骑挟二儿。\n二儿抱父啼，问母何所之。\n停鞭屡回首，重会知无期。\n孰云天壤内，野心无人彝。\n凡物以类偶，湿化犹相随。\n穹庐况万里，日暮惊沙吹。\n惜哉辨琴智，不辨华与夷。\n纵怜形势迫，难掩节义亏。\n独有思汉心，写入哀絃知。\n一朝天使至，千金赎蛾眉。\n雨露洗腥瘢，阳和变愁姿。\n出关拜汉月，照妾心苦悲。\n妾心倘未白，何以觐彤墀。\n狐死尚首丘，越鸟终南枝。\n如何李都尉，没齿阴山陲。",
        "dynasty": "宋",
        "collection_info": null
    },
    {
        "title": "用拙为金罍徐氏赋",
        "author": "林景熙",
        "content": "久知拙无用，饰巧以相贤。\n而君独用拙，好古与世悬。\n不见百围栎，濩落终天年。\n岂其弃匠石，无用用乃全。\n孔门七十子，愚鲁承禅传。\n冲质抱元素，神工谢雕镌。\n续鳬而刻马，适以戕其天。\n柳州正坐巧，望星犹乞怜。\n一堕叔文累，挽海不可湔。",
        "dynasty": "宋",
        "collection_info": null
    },
    {
        "title": "精卫",
        "author": "林景熙",
        "content": "形微意良苦，前身葬长鲸。\n天高不可诉，宿愤何时平。\n欲填东海深，能使西山倾。\n山倾海乃深，日夜空悲鸣。\n情知力不任，誓将毕此生。",
        "dynasty": "宋",
        "collection_info": null
    },
    {
        "title": "纳凉过林氏居",
        "author": "林景熙",
        "content": "出郭已虚旷，入门转萧森。\n筠栖无六月，聊以解我襟。\n红日不到地，白云时满林。\n坐久石根冷，酒醒荷气深。\n飘飘黄冠客，临流鼓瑶琴。\n一鼓洗我耳，再鼓空我心。\n山高水復迥，彷佛蓬莱音。\n兴尽拂衣去，城笳吹夕阴。",
        "dynasty": "宋",
        "collection_info": null
    },
    {
        "title": "宴德初书楼",
        "author": "林景熙",
        "content": "楼高不二寻，已作百尺想。\n中有湖海豪，开襟纳万象。\n颇延素心人，谈笑落清响。\n邻花吹午香，檐竹荐秋爽。\n于中了行藏，此外断俯仰。\n西楼富熏天，歌钟乐华敞。\n荒凉风雨余，山夔自来往。",
        "dynasty": "宋",
        "collection_info": null
    },
    {
        "title": "李两山侍郎仲氏儒而医解后会稽索诗识别",
        "author": "林景熙",
        "content": "我怀两山翁，夙抱经济略。\n曾驱部使车，所至问民瘼。\n昆阳斗大州，渔吏久竭泽。\n三尺行风霆，四知厉冰蘗。\n公余接寒士，促膝谈礼乐。\n以我独闭门，前茅访林壑。\n当途尽挟贵，此道可敦薄。\n浮云于我如，霖雨用汝作。\n如何岁龙蛇，斯人竟冥漠。\n平生诗万篇，耿耿志谁託。\n颇闻仲氏贤，风骨似其伯。\n尔来一披雾，月梁慰离索。\n纷纷鸡鹜中，夭矫见孤鹤。\n阳秋皮裏鉴，太素指下脉。\n犹有刀圭功，可敌廊庙爵。\n四百有四病，如禽应弦落。\n真病在人心，问君有何药。",
        "dynasty": "宋",
        "collection_info": null
    },
    {
        "title": "王德辅邀饮新醅予与陈用宾老辄先醉座上分韵得水字",
        "author": "林景熙",
        "content": "朔风号枯林，吹寒入肌髓。\n江湖客影孤，况復怀万里。\n白战不持铁，何以破愁垒。\n惟有无功乡，岁暮足可恃。\n良朋邀我游，瓦盘列山卉。\n轧轧鸣珠泉，滟滟浮翠蚁。\n初疑变气候，渐觉忘我尔。\n一觞復一觞，颓然两衰齿。\n桓桓诸少年，互爵方未已。\n虽醉不敢譁，谐谈亦书史。\n所以柴桑翁，浊醪有妙理。\n我渴梦西泠，攀条嚼冰蕊。\n醒来步虚廊，天空月在水。",
        "dynasty": "宋",
        "collection_info": null
    },
    {
        "title": "鹿城晚眺",
        "author": "林景熙",
        "content": "古城仙鹿远，百感赴斜曛。\n海气千年聚，山形九斗分。\n神鸦饥啄藓，宰木蠹藏云。\n何处鸣钲发，春屯又易军。",
        "dynasty": "宋",
        "collection_info": null
    },
    {
        "title": "初夏",
        "author": "林景熙",
        "content": "春归不知处，溪楝日初长。\n旧箧题诗扇，疏帘读易香。\n田蛙占水旱，海燕语兴亡。\n復恐闲愁起，听泉过石梁。",
        "dynasty": "宋",
        "collection_info": null
    },
    {
        "title": "过北雁荡山下",
        "author": "林景熙",
        "content": "驿路入芙蓉，秋高见早鸿。\n荡云飞作雨，海日射成虹。\n一水通龙穴，诸峰尽佛宫。\n如何灵运屐，不到此山中。",
        "dynasty": "宋",
        "collection_info": null
    },
    {
        "title": "禹穴",
        "author": "林景熙",
        "content": "古迹微茫久，云深锁薜萝。\n洞前青壁坼，世外素书多。\n猿狎垂山木，龙灵起井波。\n相传通海眼，鱼网得金科。",
        "dynasty": "宋",
        "collection_info": null
    },
    {
        "title": "禹庙",
        "author": "林景熙",
        "content": "万国曾朝会，群山尚鬰盘。\n严祠镇玄璧，故代守黄冠。\n窆入云根古，梁归雨气寒。\n年年送春事，来拂藓碑看。",
        "dynasty": "宋",
        "collection_info": null
    },
    {
        "title": "荷钱",
        "author": "林景熙",
        "content": "盈盈新迭碧，难借柳条穿。\n铸景菰蒲外，买邻鸥鹭边。\n炎官初掌柄，水国不书年。\n渐长熏风价，折筩供酒船。",
        "dynasty": "宋",
        "collection_info": null
    },
    {
        "title": "过陶岭有钱王井又三里有钱王石庵",
        "author": "林景熙",
        "content": "沙井泉初试，石庵苔已荒。\n不知更宋代，犹自说钱王。\n古冢木根怪，春山云气香。\n诗成无纸笔，驻马语残阳。",
        "dynasty": "宋",
        "collection_info": null
    },
    {
        "title": "久雨",
        "author": "林景熙",
        "content": "闭门荒草合，宿雨掩春华。\n西海无回日，东风几落花。\n雾冥猿自啸，荡冷雁犹家。\n谁是补天手，空怀炼石娲。",
        "dynasty": "宋",
        "collection_info": null
    },
    {
        "title": "访武伯山居",
        "author": "林景熙",
        "content": "照书双眼碧，天欲寿斯文。\n白髮前朝士，青山半屋云。\n迟花春后见，远瀑夜深闻。\n迴看重华梦，荒田自鹿麕。",
        "dynasty": "宋",
        "collection_info": null
    },
    {
        "title": "客意",
        "author": "林景熙",
        "content": "独夜愁如此，殊乡老柰何。\n故人经乱少，归梦入秋多。\n衣敝邻砧动，书沈海雁过。\n灯前空拂剑，酒薄不成歌。",
        "dynasty": "宋",
        "collection_info": null
    },
    {
        "title": "渔笛",
        "author": "林景熙",
        "content": "楚竹声何远，苍茫想钓舟。\n横当半篷月，吹破一江秋。\n落叶纷前浦，惊鸿过别洲。\n曲终枕蓑卧，无梦到凉州。",
        "dynasty": "宋",
        "collection_info": null
    },
    {
        "title": "雨土",
        "author": "林景熙",
        "content": "丰凶不可问，疑入瘴乡春。\n高汉枯无润，刚风吹作尘。\n园林霜后色，樵牧雾中身。\n四望荒荒白，谁为洗日人。",
        "dynasty": "宋",
        "collection_info": null
    },
    {
        "title": "枯树",
        "author": "林景熙",
        "content": "凋悴缘何事，青青忆旧丛。\n有枝撑夜月，无叶起秋风。\n暑路行人惜，寒巢宿鸟空。\n倘留心不死，嘘拂待春工。",
        "dynasty": "宋",
        "collection_info": null
    },
    {
        "title": "潘山长入括",
        "author": "林景熙",
        "content": "为官转多事，行役到寒毡。\n落日邻州树，西风逆水船。\n饭牛怀白石，访鹤入青田。\n我欲看行卷，仙峰雪瀑边。",
        "dynasty": "宋",
        "collection_info": null
    },
    {
        "title": "江心寺",
        "author": "林景熙",
        "content": "佛借龙宫五百年，平分城树与村烟。\n丛林忽涌中流地，双塔曾擎半壁天。\n石色带云笼客袖，磬声和月落渔船。\n袈袍不限侵门水，十载何人坐象筵。",
        "dynasty": "宋",
        "collection_info": null
    },
    {
        "title": "长至日",
        "author": "林景熙",
        "content": "观物閒中得化机，相随野鹤立多时。\n遗编蠹老芸空辟，旧念灰寒管不吹。\n夜气清明非药鼎，春风消息在梅枝。\n三杯美酒微微醉，细和尧夫击壤诗。",
        "dynasty": "宋",
        "collection_info": null
    },
    {
        "title": "元日得家书喜",
        "author": "林景熙",
        "content": "爆竹声残事事新，独怜临镜尚儒巾。\n寒窗琴册灯花晓，衰鬓江湖柏酒春。\n道在老天扶客健，书来稚子识家贫。\n旧山亦有閒风月，归与渔樵作主人。",
        "dynasty": "宋",
        "collection_info": null
    },
    {
        "title": "次翁秀峰",
        "author": "林景熙",
        "content": "花柳湖西别此翁，十年鬓雪忽重逢。\n唐陵愁问永和帖，楚水梦闻长乐钟。\n黄奶秋灯余旧癖，素侯野服拜新封。\n世情云雨何时了，千古青青太玉峰。",
        "dynasty": "宋",
        "collection_info": null
    },
    {
        "title": "立春郊行次唐玉潜",
        "author": "林景熙",
        "content": "道人清事饭溪蔬，无酒闲愁已破除。\n五夜雪声梅角底，一春烟景竹筇初。\n园林芳信醒愁蝶，田野丰年入梦鱼。\n冰下流泉清老耳，东风先已到郊居。",
        "dynasty": "宋",
        "collection_info": null
    },
    {
        "title": "寄七山人",
        "author": "林景熙",
        "content": "十年疏鬓为谁斑，天借儒冠日月閒。\n欹枕寒生双瀑涧，开门春满七星山。\n鹤归尚觉辽城是，鹃老空闻蜀道难。\n欲觅九还凭寄语，青牛何日度函关。",
        "dynasty": "宋",
        "collection_info": null
    },
    {
        "title": "王德玉席上赋牡丹",
        "author": "林景熙",
        "content": "露洗檀心迥绝尘，猩袍曾受百花臣。\n东风唤起清平曲，西洛移来富贵春。\n金缕杯深如劝客，香霞幄暖欲熏人。\n年年此地开芳席，看到儿孙色更新。",
        "dynasty": "宋",
        "collection_info": null
    },
    {
        "title": "和王德游夜感",
        "author": "林景熙",
        "content": "小池荷凈雨初晴，世念消磨未到僧。\n衣带长江空北固，觚棱旧月隔西兴。\n一春空负花前酒，独夜相知竹下灯。\n自笑老来甘鹢退，少年云路健追鹏。",
        "dynasty": "宋",
        "collection_info": null
    },
    {
        "title": "荷花",
        "author": "林景熙",
        "content": "凈根元不竞芳菲，万柄亭亭出碧漪。\n乘露醉肌浑欲洗，无风清气自相吹。\n制裳香冷微云护，倾盖盟深独月知。\n却笑满城纷绣縠，濂溪此意更同谁。",
        "dynasty": "宋",
        "collection_info": null
    },
    {
        "title": "纳凉",
        "author": "林景熙",
        "content": "黄卷无端作睡媒，火云万朵鬰崔嵬。\n暑如酷吏何当去，熏自重华知几来。\n脚踏层冰思远壑，手遮赤日厌飞埃。\n披襟坐石不能夜，忽听南山起怒雷。",
        "dynasty": "宋",
        "collection_info": null
    },
    {
        "title": "次王修竹监簿送羽士过龙瑞宫",
        "author": "林景熙",
        "content": "龙迎葱佩出珠宫，镜水凉生碧树中。\n崖裂千寻根到海，剑悬七尺气横空。\n昼閒谩写琴三迭，晓发犹余鼓一通。\n猿鹤无期云自在，人间何更有空同。",
        "dynasty": "宋",
        "collection_info": null
    },
    {
        "title": "王监簿陶山祷雨志喜",
        "author": "林景熙",
        "content": "城居苦热念林丘，偶向殊庭送羽流。\n双袖携云禹穴晓，一瓢分雨舜田秋。\n溪声冉冉来松壑，秋意萧萧满竹楼。\n我与蝇蚊争昼夜，梦中犹及赴清游。",
        "dynasty": "宋",
        "collection_info": null
    },
    {
        "title": "次韵山中见寄",
        "author": "林景熙",
        "content": "物外高栖岂好奇，爱凉坐到雨来时。\n四愁岁月空平子，三乐干坤自启期。\n晋代诸贤曲水会，镐京遗泽变风诗。\n世交翻覆如云雨，野鹤孤心老竹知。",
        "dynasty": "宋",
        "collection_info": null
    },
    {
        "title": "王监簿南墅新楼落成",
        "author": "林景熙",
        "content": "玉佩珊珊不可招，眼空尘界等秋毫。\n山林贞白三层迥，湖海元龙百尺高。\n自笑行藏关气数，肯将歌舞换风骚。\n卷帘最爱南山近，坐听松声起碧涛。",
        "dynasty": "宋",
        "collection_info": null
    },
    {
        "title": "石门洞",
        "author": "林景熙",
        "content": "临溪双石如层城，中有洞天门不扃。\n杖藜穿莎入微径，古藤络树春冥冥。\n渴猿引子下饮涧，山瓢我亦分清泠。\n一重一掩翳復朗，朱门金榜开殊庭。\n众峰环拱受约束，何年神造驱五丁。\n缥缈楼台钟磬寂，薜荔纷披窗户青。\n黄冠羽服者谁子，琼台坐阅南华经。\n客来揖坐松下石，呼茶味瀹枸杞灵。\n笑遣青衣导予步，峰回路转银河倾。\n初看绝壁走云雾，倏听万壑驱风霆。\n不知何代擘青峡，明珠万斛皆龙腥。\n欲唤琴高借仙鲤，蒙蒙山雨吹孤亭。",
        "dynasty": "宋",
        "collection_info": null
    },
    {
        "title": "荷珠",
        "author": "林景熙",
        "content": "霞衣葱佩来珊珊，水晶之宫绿玉盘。\n谁与冯夷作戏剧，贝阙驱入神瓢翻。\n又疑罢织蛟人泣，碧漥融作水银汁。\n圆或为璧方为珪，寒光滉漾不可拾。\n古来欹器戒覆倾，真宰之柄常恶盈。\n季伦买笑轻百斛，金谷转首迷榛荆。\n纷纷鱼目争贵惜，道眼独悬诸幻息。\n须臾海霁山日高，绿云万柄凈如拭。",
        "dynasty": "宋",
        "collection_info": null
    },
    {
        "title": "游九锁山 入九锁山门",
        "author": "林景熙",
        "content": "肥马轻裘到此难，名标九锁翠微间。\n天开洞府几千载，地隔风尘此一关。\n谢屐空怜迷雁荡，苏诗不是梦庐山。\n他生修得清缘在，拟扣金堂觅大还。",
        "dynasty": "宋",
        "collection_info": null
    },
    {
        "title": "游九锁山 松间",
        "author": "林景熙",
        "content": "客杖偶逢山鹤引，儒冠幸免野猿嗔。\n吹来松气清人骨，为洗东华万斛尘。",
        "dynasty": "宋",
        "collection_info": null
    },
    {
        "title": "游九锁山 凤洞",
        "author": "林景熙",
        "content": "日澹梧枝洞锁苔，人间矰缴几惊猜。\n九苞自是冲霄物，曾为箫韶一出来。",
        "dynasty": "宋",
        "collection_info": null
    },
    {
        "title": "游九锁山 龙洞",
        "author": "林景熙",
        "content": "云湿林腥隠石扉，不知何代有龙归。\n却疑此洞元无底，下挟沧溟作雨飞。",
        "dynasty": "宋",
        "collection_info": null
    },
    {
        "title": "游九锁山 翠蛟亭",
        "author": "林景熙",
        "content": "百雷斗我前，八溟覆我后。\n谁哉擘巨崖，纵此翠蛟走。\n又疑蜀川下，万骑赴峡口。\n凭阑神为摇，清寒逼两肘。\n久乃与之忘，一洗耳目垢。\n骨冷春木臞，魂惊夜猿吼。\n神仙亦爱奇，临流并琼玖。\n乘鲤琴高风，捉月太白手。\n跳入水晶宫，身世亦何有。\n缅怀玉局翁，不受荒幻诱。\n尔来谒空祠，采苹奠玄酒。\n百年等一沤，道先天地寿。\n逝者固如斯，川上嘆鲁叟。",
        "dynasty": "宋",
        "collection_info": null
    },
    {
        "title": "游九锁山 洞霄宫",
        "author": "林景熙",
        "content": "洞天有别云，福地无凡土。\n嘉名此兼擅，灵气适专聚。\n峰峦互重掩，云雾自吞吐。\n飘然乘泠风，一瓣谒琼宇。\n住山老黄冠，迎客琪树午。\n鱼鱼美少年，华裾集斋鼓。\n往者修炼人，飞昇接高武。\n尔来何寂寥，山川亦今古。\n甲第拟王侯，亿万富仓庾。\n所以气体移，学道不精苦。\n吾闻郭许俦，卓庵老林莽。\n终日对白云，餐松饮石乳。",
        "dynasty": "宋",
        "collection_info": null
    },
    {
        "title": "游九锁山 大涤洞天",
        "author": "林景熙",
        "content": "九锁绝人寰，一嶂耸天柱。\n自从开闢来，着此洞天古。\n奇石千万姿，元不费神斧。\n帝勑守六丁，山夔孰敢侮。\n白昼中冥冥，游者必持炬。\n或绚若霞敷，或蹙若波诡。\n或竖若旌幢，或悬若钟鼓。\n或虎而爪踞，或凤而翅舞。\n异状纷献酬，清音起击拊。\n不知金堂仙，恍惚在何许。\n褰衣下侧径，层岚结琼乳。\n径极罅转深，幽潭蓄风雨。\n劣容童竖入，恐触蛟龙怒。\n凛乎不可留，长啸出岩户。",
        "dynasty": "宋",
        "collection_info": null
    },
    {
        "title": "游九锁山 栖真洞",
        "author": "林景熙",
        "content": "闻有真人白日昇，洞天千古卓崚嶒。\n顶高绝似撑华盖，穴暝初疑入武陵。\n秋静石枰空晕藓，寒生泉缝忽悬冰。\n依依谷口斜阳在，已觉熏风湿杖藤。",
        "dynasty": "宋",
        "collection_info": null
    },
    {
        "title": "游九锁山 天柱峰",
        "author": "林景熙",
        "content": "谁卓孤峰紫翠巅，流泉一脉到宫前。\n却怜千尺擎天柱，不拄东南半壁天。",
        "dynasty": "宋",
        "collection_info": null
    },
    {
        "title": "游九锁山 神仙隐迹",
        "author": "林景熙",
        "content": "仙子浑无涉世劳，屐痕一尺寄孤高。\n几人失脚风波裏，可是云根立得牢。",
        "dynasty": "宋",
        "collection_info": null
    },
    {
        "title": "游九锁山 过石壁丹泉二亭",
        "author": "林景熙",
        "content": "华表鹤归处，林深别有天。\n云阴生石壁，杉影落丹泉。\n宇宙名山在，神仙古洞悬。\n归来凡骨换，寂照起三田。",
        "dynasty": "宋",
        "collection_info": null
    },
    {
        "title": "留寄沈介石高士",
        "author": "林景熙",
        "content": "名山隔风雨，几度梦空驰。\n谷口重来路，云根旧别时。\n玄门尊老宿，白髮长婴儿。\n欲问还丹事，林深鹤已知。",
        "dynasty": "宋",
        "collection_info": null
    },
    {
        "title": "怀叶邓二友",
        "author": "林景熙",
        "content": "中岁修玄学，悬崖结屋危。\n幻身风露袭，浅户虎狼窥。\n九锁洞中志，一瓢身后诗。\n定知明月夜，双鹤影相随。",
        "dynasty": "宋",
        "collection_info": null
    },
    {
        "title": "半云庵",
        "author": "林景熙",
        "content": "天地等蘧庐，结庐復何事。\n一间亦寄耳，况乃寄所寄。\n我身正似云，于此适相值。\n买邻不用钱，平分有余地。\n岂不爱专壑，孤立圣所惧。\n平生志八荒，泽物乃吾素。\n我行云不随，云行我復住。\n出处两何心，得非以时故。\n造物无全功，苍生竟谁吁。\n石床坐忘言，各分一半愧。",
        "dynasty": "宋",
        "collection_info": null
    },
    {
        "title": "端午次韵怀古或疑屈原曹娥死非正命是不知杀身成仁者也併为发之",
        "author": "林景熙",
        "content": "葵榴入眼明，得酒慰衰齿。\n胡为浪自悲，怀古泪纷委。\n湘江沈忠臣，越江沈孝子。\n沈骨不沈名，清风两江水。\n或云非正命，是昧舍生理。\n归全岂髮肤，所惧本心毁。\n哭父天为惊，忧君国将毁。\n于焉偷吾生，何以立戴履。\n修短在百年，芳秽垂千纪。\n之人死犹生，滔滔真死矣。",
        "dynasty": "宋",
        "collection_info": null
    },
    {
        "title": "陈子植草庐成求予赋",
        "author": "林景熙",
        "content": "老矣杜陵客，草堂倚江干。\n故人相幽筑，皇天愍生还。\n君家付楚炬，结构当时囏。\n谓得风雅力，竹木供大官。\n城边夜归鹤，杳杳发长叹。\n朱甍昔峨峨，碧草今曼曼。\n何如荫白茅，容膝有余安。\n我哀丧乱余，人烟半凋残。\n风凄狐兔警，露重星斗寒。\n丈夫坐一室，此念驰九寰。\n所以草堂人，安得千万间。",
        "dynasty": "宋",
        "collection_info": null
    },
    {
        "title": "有感",
        "author": "林景熙",
        "content": "逢春感孤羁，抱古来众吠。\n如何陵谷迁，芳草亦萧艾。\n自怜岁月晚，復觉湖海隘。\n野鸥不受招，兴在万里外。",
        "dynasty": "宋",
        "collection_info": null
    },
    {
        "title": "寄四明陈楙阳",
        "author": "林景熙",
        "content": "高人谢世纷，诛茅在绝壁。\n十年不下山，旧路掩深棘。\n出门復踟蹰，触步有崩石。\n下临千仞渊，毒鳞正纷籍。\n腥风鼓洪涛，石齿鸣咋咋。\n失势倘一落，万绠那可及。\n不如息我躯，猿鹤与朝夕。",
        "dynasty": "宋",
        "collection_info": null
    },
    {
        "title": "赠东谷上人",
        "author": "林景熙",
        "content": "岸陵几纷纷，岐路谁了了。\n中有定慧人，翛然坐深窈。\n山空诸念消，月堕孤禅悄。\n一室虚白生，天鸡弄清晓。",
        "dynasty": "宋",
        "collection_info": null
    },
    {
        "title": "题水云深处",
        "author": "林景熙",
        "content": "霏霏弄閒态，滟滟扬素纹。\n幽人不可即，但见水与云。\n苍狗纷世情，瞿塘在平地。\n所以盟白鸥，万荷最深处。",
        "dynasty": "宋",
        "collection_info": null
    },
    {
        "title": "送胡汲古归严陵觐亲",
        "author": "林景熙",
        "content": "胡君白云心，乡梦搅幽夕。\n挑灯起我言，相对竟恻恻。\n问君何时归，心已寄飞翼。\n我归万山遥，君归一水直。\n十年湖海间，耕砚苦不穑。\n居然保章甫，晨省无愧色。\n高堂椿树苍，萱花在堂北。\n再拜捧寿巵，晴芳满瑶席。\n埙箎夜床温，冠盖春巷塞。\n万古天伦中，真乐非外借。\n明朝浙东西，片云渺何极。",
        "dynasty": "宋",
        "collection_info": null
    },
    {
        "title": "哭薛榆溆同舍",
        "author": "林景熙",
        "content": "桂死月亦灰，鹏枯海为陆。\n自我哭斯文，老泪几盈掬。\n故国忽春梦，故人復霜木。\n矫矫榆溆君，白首尚儒服。\n解后一写心，干坤两眉蹙。\n无力能怒飞，有道欲私淑。\n忆游东浦云，马帐肯同宿。\n孤灯照寒雨，萧萧半窗竹。\n君器硕以方，有如舟万斛。\n敛华就本根，耆年谓可卜。\n昨别犹是人，今乃在鬼录。\n为善未必遐，呜呼真宰酷。\n往年海若怒，风涛卷人屋。\n脱身鲸鱼吻，长寐固应熟。\n寡妻泣帷荒，有子继经术。\n彼哉暴殄夫，食必馔金玉。\n一士苜蓿肠，夺之胡忍速。\n问天天梦梦，秋声满岩谷。",
        "dynasty": "宋",
        "collection_info": null
    },
    {
        "title": "赠兰坡星翁",
        "author": "林景熙",
        "content": "深林澹孤芳，一洗桃李姿。\n采采坡云暮，持之欲遗谁。\n故人青云端，或在江海涯。\n青云达者路，江海幽人期。\n有如一种兰，升沈亦殊岐。\n南宫香满握，谁使纫湘纍。\n客笑试问君，君曰数所为。\n嗟予偶阅理，焚膏自童时。\n功名千载芬，白首心已违。\n富贵倘贻臭，不如贫贱怡。\n吾生吾自断，为谢君平帷。",
        "dynasty": "宋",
        "collection_info": null
    },
    {
        "title": "雪后",
        "author": "林景熙",
        "content": "开帘残酒醒，雪意尚垂垂。\n夜色沈奎久，春容变柳迟。\n寒塘鸥自聚，荒岁鹤同饥。\n便欲诛茅隠，何山有紫芝。",
        "dynasty": "宋",
        "collection_info": null
    },
    {
        "title": "山中早行",
        "author": "林景熙",
        "content": "短策穿幽径，山樵半掩扉。\n月斜林影薄，石尽水声微。\n一犬隔篱吠，孤僧何处归。\n相逢松下立，风露满秋衣。",
        "dynasty": "宋",
        "collection_info": null
    },
    {
        "title": "寄芗林故人",
        "author": "林景熙",
        "content": "狺狺多楚狗，何处续离骚。\n草径无尘入，秋峰与节高。\n菰香清野饭，柳色老宫袍。\n笑问刘安鼎，相看已二毛。",
        "dynasty": "宋",
        "collection_info": null
    },
    {
        "title": "疏懒为四明何君赋",
        "author": "林景熙",
        "content": "野意云同散，闲门草自新。\n不知世网密，为谢客车频。\n风月兼忘我，山林亦恕人。\n咸阳叹黄犬，荣辱古为邻。",
        "dynasty": "宋",
        "collection_info": null
    },
    {
        "title": "答山中侃上人",
        "author": "林景熙",
        "content": "竹房分半席，流水白云间。\n丹竈余千载，青鞋第几山。\n有诗多解悟，无髮得高閒。\n因笑尘中客，重逢改旧颜。",
        "dynasty": "宋",
        "collection_info": null
    },
    {
        "title": "山阴秋怀",
        "author": "林景熙",
        "content": "旧游浑似梦，短髮不胜簪。\n风雨行金气，干坤老铁心。\n舜田秋稗满，禹穴夕云深。\n正自登临懒，凄凉隔水砧。",
        "dynasty": "宋",
        "collection_info": null
    },
    {
        "title": "初夏病起",
        "author": "林景熙",
        "content": "青衫蕉鹿梦，江海一畸人。\n旧国愁生暮，衰年病过春。\n天垂湖色湛，雨洗月痕新。\n犹抱遗经在，心衔覆载仁。",
        "dynasty": "宋",
        "collection_info": null
    },
    {
        "title": "溪亭",
        "author": "林景熙",
        "content": "清秋有余思，日暮尚溪亭。\n高树月初白，微风酒半醒。\n独行穿落叶，閒坐数流萤。\n何处渔歌起，孤灯隔远汀。",
        "dynasty": "宋",
        "collection_info": null
    },
    {
        "title": "答陈景贤",
        "author": "林景熙",
        "content": "一剑挂寒壁，艰危气不衰。\n鬓痕朝镜觉，书味夜灯知。\n梦断潮生枕，愁新雁入诗。\n思君心欲折，又负菊花期。",
        "dynasty": "宋",
        "collection_info": null
    },
    {
        "title": "薛德之之江东简熊西玉诸公",
        "author": "林景熙",
        "content": "乍逢还又别，龙竹葛陂阴。\n野水流春远，江云入暮深。\n新知满湖海，遗老在山林。\n解后如相问，凭君道素心。",
        "dynasty": "宋",
        "collection_info": null
    },
    {
        "title": "五日次韵",
        "author": "林景熙",
        "content": "客乡吊古重登临，隔水斜阳鸟语深。\n赐葛尚余唐阙梦，倾葵犹抱楚臣心。\n蒲边腊酿供华髮，楝后春风在绿阴。\n桃印灵符何必佩，干坤正气古犹今。",
        "dynasty": "宋",
        "collection_info": null
    },
    {
        "title": "酬合沙徐君寅",
        "author": "林景熙",
        "content": "归鹤悠悠度海迟，閒来野寺看僧棋。\n乡心荔子熏风国，客路槐花细雨时。\n天地一身愁自语，江湖诸老澹相知。\n乌丝醉后淋漓墨，片月娟娟照砚池。",
        "dynasty": "宋",
        "collection_info": null
    },
    {
        "title": "重游镜曲次韵",
        "author": "林景熙",
        "content": "青眼重逢白髮新，旧游却恐是前身。\n野鸠妬客招呼雨，江燕随人管领春。\n曾附仙舟追李郭，独提诗律继黄陈。\n镜中恨不移家住，山水苍苍老钓纶。",
        "dynasty": "宋",
        "collection_info": null
    },
    {
        "title": "和监簿山中自寿",
        "author": "林景熙",
        "content": "梅传春信菊延秋，万壑千岩引胜游。\n明月半船招贺监，清风满袖挹浮丘。\n意閒自得琴书乐，身隠犹怀畎亩忧。\n但得八荒皆寿域，饭疏饮水亦何求。",
        "dynasty": "宋",
        "collection_info": null
    },
    {
        "title": "立秋日作",
        "author": "林景熙",
        "content": "苦热如焚想雪山，清商一夕破愁颜。\n炎光断雨残虹外，凉意平芜远树间。\n忙踏槐花犹入梦，老催蒲扇共投闲。\n城头遥望纍纍冢，辽海荒寒鹤未还。",
        "dynasty": "宋",
        "collection_info": null
    },
    {
        "title": "中秋山中对月",
        "author": "林景熙",
        "content": "收拾山河片影圆，举杯笑酌结邻仙。\n万家絃管谁无月，一壑楼台别有天。\n丹桂梯寒醒旧梦，玄霜杵熟授长年。\n此秋此夜无清句，花亦笑人空醉眠。",
        "dynasty": "宋",
        "collection_info": null
    },
    {
        "title": "浙中饥甚六月一雨颇慰",
        "author": "林景熙",
        "content": "雨余灯火坐茅斋，此夕田家有好怀。\n造物心终扶畎亩，苍生命已堕颠崖。\n燕山漕粟初航海，浙水移家半入淮。\n贞观三钱谁復识，拥衣数起望台阶。",
        "dynasty": "宋",
        "collection_info": null
    },
    {
        "title": "秋日言怀次韵",
        "author": "林景熙",
        "content": "禹穴风烟老尚游，青门回首忆瓜畴。\n海槎片影星河曙，城角一声天地秋。\n临水忽惊余鬓落，看云还悟此生浮。\n杖藜拟访神仙宅，中有长眉不挂愁。",
        "dynasty": "宋",
        "collection_info": null
    },
    {
        "title": "喜监簿得陶山舜田",
        "author": "林景熙",
        "content": "耕隠山中久卜邻，爱奇不厌买山勤。\n重华事往人何在，万古春深鸟自耘。\n閒拂岩花问陵谷，独悬茅屋管烟云。\n满林剡竹供挥洒，天寿斯文正属君。",
        "dynasty": "宋",
        "collection_info": null
    },
    {
        "title": "别王监簿",
        "author": "林景熙",
        "content": "玄髮相逢雪满颠，一番欲别一凄然。\n离亭落日马嘶渡，旧国西风人唤船。\n湖海已空弹铗梦，山林犹有着书年。\n蓬莱不隔青禽信，还折南枝寄老仙。",
        "dynasty": "宋",
        "collection_info": null
    },
    {
        "title": "次韵谢诸公见寿",
        "author": "林景熙",
        "content": "千载东篱有晋香，客床风雨梦浔阳。\n白头湖海孤心在，青眼诗书旧味长。\n哭兀已知懽此厦，温柔何必老为乡。\n殷勤还祝南山寿，岁岁梅花岁岁觞。",
        "dynasty": "宋",
        "collection_info": null
    },
    {
        "title": "访僧邻庵次韵",
        "author": "林景熙",
        "content": "拂石题诗满袖岚，寻僧又过竹溪南。\n干坤浩荡酒乡寄，山水苍寒琴意参。\n老燕未归同是客，孤云无住孰为庵。\n寂寥午夜松风响，疑是神仙接麈谈。",
        "dynasty": "宋",
        "collection_info": null
    },
    {
        "title": "答金华王玉成",
        "author": "林景熙",
        "content": "诗吞楚泽渺无边，不用神丹骨已仙。\n九万里程惊落羽，三千年事抚遗编。\n铜盘老泪胡笳裏，金粟荒愁杜宇前。\n惟有双溪溪上月，清光照客尚依然。",
        "dynasty": "宋",
        "collection_info": null
    },
    {
        "title": "送友人孔济之之金华",
        "author": "林景熙",
        "content": "余子纷纷气可吞，青霄万里合孤骞。\n藻芹池冷三年客，丝竹堂高几世孙。\n前辈修名似山斗，斯文清气在干坤。\n故人要路如相问，为说苍苔独闭门。",
        "dynasty": "宋",
        "collection_info": null
    },
    {
        "title": "述怀次柴主簿",
        "author": "林景熙",
        "content": "独闭柴门木石亲，诗筒剥啄不妨频。\n青灯风雨多离梦，白髮江湖少故人。\n谩读楚骚招太乙，谁听郢曲和阳春。\n书香剑气俱寥落，虚老干坤父母身。",
        "dynasty": "宋",
        "collection_info": null
    },
    {
        "title": "次曹近山见寄",
        "author": "林景熙",
        "content": "扣角歌残夜正长，懒将龟筴卜行藏。\n风烟万里别离梦，草木一溪文字香。\n仙泣铜盘辞渭水，鹤归华表认辽阳。\n愁来偶上西楼立，耿耿寒奎色照霜。",
        "dynasty": "宋",
        "collection_info": null
    },
    {
        "title": "送叶伯几之奉化",
        "author": "林景熙",
        "content": "亲携琴册出烟萝，海国儒风近若何。\n笔挟龙湫灵不尽，官邻雪窦冷偏多。\n诗书千载关经济，师友三年要琢磨。\n老去喜逢奎运转，送君犹拂旧冠峨。",
        "dynasty": "宋",
        "collection_info": null
    },
    {
        "title": "新晴偶出",
        "author": "林景熙",
        "content": "琴床茶鼎澹相依，偶为寻僧出竹扉。\n风动松枝山鹊语，雪消菜甲野虫飞。\n看花春入桄榔杖，听瀑寒生薜荔衣。\n古寺无人云漠漠，溪行唤得小船归。",
        "dynasty": "宋",
        "collection_info": null
    },
    {
        "title": "题海上人栖云楼",
        "author": "林景熙",
        "content": "水村烟景隔晴霏，十二阑干在翠微。\n一壑暮年閒独倚，半檐秋影澹相依。\n柏炉贝叶香犹润，纸帐梅花梦不飞。\n会得此中无所住，来来去去总玄机。",
        "dynasty": "宋",
        "collection_info": null
    },
    {
        "title": "催梅",
        "author": "林景熙",
        "content": "参横月落几相思，第一春风向此期。\n乘兴竹筇霜后路，寄声篱落水边枝。\n禁中鼓绝花奴老，海上宫深鸟使迟。\n独抱素心谁是伴，罗浮仙梦隔天涯。",
        "dynasty": "宋",
        "collection_info": null
    },
    {
        "title": "柳下渔次韵",
        "author": "林景熙",
        "content": "瓦瓯一醉万事了，醒来然竹清溪晓。\n半蓑烟雨披春寒，堤上落红已如扫。\n荒矶白鸟无离愁，明月清风满幽抱。\n却怜灞水长亭西，几树柔条不得老。\n汉槎丙穴今已非，网罟相寻纵鳞少。\n何如卷钓两忘机，鱼向树根吹絮饱。",
        "dynasty": "宋",
        "collection_info": null
    },
    {
        "title": "书陆放翁诗卷后",
        "author": "林景熙",
        "content": "天宝诗人诗有史，杜鹃再拜泪如水。\n龟堂一老旗鼓雄，劲气往往摩其垒。\n轻裘骏马成都花，冰瓯雪椀建溪茶。\n承平麾节半海宇，归来镜曲盟鸥沙。\n诗墨淋漓不负酒，但恨未饮月氏首。\n床头孤剑空有声，坐看中原落人手。\n青山一髮愁蒙蒙，干戈况满天南东。\n来孙却见九州同，家祭如何告乃翁。",
        "dynasty": "宋",
        "collection_info": null
    },
    {
        "title": "赠会稽尹医师",
        "author": "林景熙",
        "content": "相逢湖海说医灵，学更参玄世味轻。\n蓟子他年游碧落，空留药市会稽城。",
        "dynasty": "宋",
        "collection_info": null
    },
    {
        "title": "汪东岩为余写容求赠诗余以其学佛者也故后章及之  其一",
        "author": "林景熙",
        "content": "丰神閒整坐凝然，一笑聊凭笔意传。\n却有丹青难画处，独遗好丑在千年。",
        "dynasty": "宋",
        "collection_info": null
    },
    {
        "title": "汪东岩为余写容求赠诗余以其学佛者也故后章及之  其二",
        "author": "林景熙",
        "content": "因形有像转支离，妙笔从君压画师。\n若向禅中参一指，写余父母未生时。",
        "dynasty": "宋",
        "collection_info": null
    },
    {
        "title": "梦回",
        "author": "林景熙",
        "content": "梦回荒馆月笼秋，何处砧声唤客愁。\n深夜无风莲叶响，水寒更有未眠鸥。",
        "dynasty": "宋",
        "collection_info": null
    },
    {
        "title": "送春",
        "author": "林景熙",
        "content": "蜀魄声声诉绿阴，谁家门巷落花深。\n游丝不繫春晖住，愁绝天涯寸草心。",
        "dynasty": "宋",
        "collection_info": null
    },
    {
        "title": "闻蝉二首  其一",
        "author": "林景熙",
        "content": "翼绡微动自宫商，几曳残声送夕阳。\n唤得槐柯芳梦觉，熏风一曲换西凉。",
        "dynasty": "宋",
        "collection_info": null
    },
    {
        "title": "闻蝉二首  其二",
        "author": "林景熙",
        "content": "近交纸薄云翻手，旧梦冠空雪满颠。\n却忆画船曾听处，夕阳高柳断桥边。",
        "dynasty": "宋",
        "collection_info": null
    },
    {
        "title": "与邵德芳同舍三首  其一",
        "author": "林景熙",
        "content": "聚散云萍亦偶然，十年曾此繫秋船。\n当时别意芙蓉老，不道相逢又十年。",
        "dynasty": "宋",
        "collection_info": null
    },
    {
        "title": "与邵德芳同舍三首  其二",
        "author": "林景熙",
        "content": "年少同游古辟雍，文光万丈扫秋虹。\n不须旧事谈如梦，灯下相看亦梦中。",
        "dynasty": "宋",
        "collection_info": null
    },
    {
        "title": "与邵德芳同舍三首  其三",
        "author": "林景熙",
        "content": "葵心恋日还终在，橘性踰淮已不同。\n谁识鲈江持钓手，曾搴月窟一枝红。",
        "dynasty": "宋",
        "collection_info": null
    },
    {
        "title": "梦中作四首  其一",
        "author": "林景熙",
        "content": "珠亡忽震蛟龙睡，轩敝宁忘犬马情。\n亲拾寒琼出幽草，四山风雨鬼神惊。",
        "dynasty": "宋",
        "collection_info": null
    },
    {
        "title": "梦中作四首  其二",
        "author": "林景熙",
        "content": "一抔自筑珠丘土，双匣犹传竺国经。\n独有春风知此意，年年杜宇泣冬青。",
        "dynasty": "宋",
        "collection_info": null
    },
    {
        "title": "梦中作四首  其三",
        "author": "林景熙",
        "content": "昭陵玉匣走天涯，金粟堆前几吠鸦。\n水到兰亭转呜咽，不知真帖落谁家。",
        "dynasty": "宋",
        "collection_info": null
    },
    {
        "title": "梦中作四首  其四",
        "author": "林景熙",
        "content": "珠鳬玉雁又成埃，斑竹临江首重回。\n犹忆年时寒食祭，天家一骑捧香来。",
        "dynasty": "宋",
        "collection_info": null
    },
    {
        "title": "冬青花",
        "author": "林景熙",
        "content": "冬青花，花时一日肠九折。\n隔江风雨清影空，五月深山护微雪。\n石根云气龙所藏，寻常蝼蚁不敢穴。\n移来此种非人间，曾识万年觞底月。\n蜀魂飞遶百鸟臣，夜半一声山竹裂。",
        "dynasty": "宋",
        "collection_info": null
    },
    {
        "title": "六言  其一",
        "author": "林景熙",
        "content": "沙鸥对立机外，胡蝶相逢梦中。\n帆去帆来野水，花开花落春风。",
        "dynasty": "宋",
        "collection_info": null
    },
    {
        "title": "六言  其二",
        "author": "林景熙",
        "content": "流水独吟花径，好山重约云门。\n茶瓯疏竹孤寺，桐角斜阳远村。",
        "dynasty": "宋",
        "collection_info": null
    },
    {
        "title": "读文山集",
        "author": "林景熙",
        "content": "黑风夜撼天柱折，万里飞尘九溟竭。\n谁欲抶之两腕绝，英泪浪浪满襟血。\n龙庭戈鋋烂如雪，孤臣生死早已决。\n纲常万古悬日月，百年身世轻一髮。\n苦寒尚握苏武节，垂尽犹存杲卿舌。\n膝不可下头可截，白日不照吾忠切。\n哀鸿上诉天欲裂，一编千载虹光发。\n书生倚剑歌激烈，万壑松声助幽咽。\n世间泪洒儿女别，大丈夫心一寸铁。",
        "dynasty": "宋",
        "collection_info": null
    },
    {
        "title": "锦屏山",
        "author": "林景熙",
        "content": "锦障鬰嵯峨，秀出城之西。\n直是神气积，宛若屏障开。\n苍翠接重壤，上与浮云齐。\n幽花被晴壁，古树欹层崖。\n下有张夫子，读书事幽栖。\n于今几百岁，衣冠世多才。\n伟哉据名胜，林泉足徘徊。\n兹晨幸休暇，杖屦同攀跻。\n和风袭轻裾，好鸟鸣喈喈。\n勇往遽忘疲，穷深陟崔嵬。\n极目万里外，顿觉羣山低。\n长啸倚苍松，畅然舒我怀。",
        "dynasty": "宋",
        "collection_info": null
    },
    {
        "title": "瑞安院",
        "author": "林景熙",
        "content": "倚山宝阁照崔嵬，山鸟山云自去来。\n竹籁晓和幽梵合，藤花春入古松开。\n丹空遗竈形难蜕，草暗孤城首重回。\n处士凄凉犹是晋，庐山莲社许参陪。",
        "dynasty": "宋",
        "collection_info": null
    },
    {
        "title": "知宗柑诗用韵颇险予既知之復取所未用之韵续赋一首三十韵",
        "author": "林景熙",
        "content": "书阅扬州贡，功观禹化覃。\n香包分橘柚，秋色动江潭。\n破暑花凝雪，凌寒叶染蓝。\n金衣爱日照，珠实碧波涵。\n未止诸侯计，曾闻四皓谈。\n颜欢陆绩母，业世李衡男。\n送客愈吟桂，书时坡韵儋。\n洞庭夸浙右，温郡冠江南。\n节物清霜重，家山绿蒂含。\n青黄出篱落，朱绿耀林岚。\n昔贡千金颗，遥驰万里函。\n新宜荐寝庙，香可供瞿昙。\n夔子那能比，罗浮未许参。\n何人传是陆，端类列非聃。\n在品宁为四，蒙恩或赐三。\n乡情寄初熟，旅况忆幽探。\n嘉拜亲开合，珍藏凈洗甔。\n行将解印绶，归种当田蚕。\n根向横阳觅，泥寻斥卤担。\n荒芜耘径草，封植伴溪柟。\n不用千头富，聊资一饷湛。\n茅斋闢杜甫，僊井汲苏耽。\n佳境妙餐蔗，闲庭胜莳苷。\n雁行三峡荔，奴视四明蚶。\n欲继花为谱，应同柳驻骖。\n御偷篱着棘，愁冻灌添泔。\n掩映青云叶，光华碧玉篸。\n酿成浮瓮蚁，蒸辟蠹书蟫。\n护蒂期存乳，留皮欲去痰。\n恨无亲可遗，忪惨白岩庵。",
        "dynasty": "宋",
        "collection_info": null
    },
    {
        "title": "句",
        "author": "林景熙",
        "content": "君不记，犬之年，羊之月，辟历一声天地裂。",
        "dynasty": "宋",
        "collection_info": null
    },
    {
        "title": "题陆秀夫负帝蹈海图",
        "author": "林景熙",
        "content": "紫宸黄阁共楼船，海气昏昏日月偏。\n平地已无行在所，丹心犹数中兴年。\n生藏鱼腹不见水，死抱龙髯直上天。\n板荡纯臣有如此，流芳千古更无前。",
        "dynasty": "宋",
        "collection_info": null
    },
    {
        "title": "偈颂二十三首  其一",
        "author": "释云岫",
        "content": "夜半金乌出，寥寥照寰宇。\n两眼对青山，通身泪如雨。",
        "dynasty": "宋",
        "collection_info": null
    },
    {
        "title": "偈颂二十三首  其二",
        "author": "释云岫",
        "content": "大觉世尊，腊月八夜，子正四刻，覩明星而悟道。\n引得后代儿孙，夜半染皁。\n智门昨夜伤风，打嚏凑得恰好。",
        "dynasty": "宋",
        "collection_info": null
    },
    {
        "title": "偈颂二十三首  其三",
        "author": "释云岫",
        "content": "久渴逢甘雨，他乡见故知。\n洞房花烛夜，金牓状元归。",
        "dynasty": "宋",
        "collection_info": null
    },
    {
        "title": "偈颂二十三首  其四",
        "author": "释云岫",
        "content": "昆崙之水易发，少林之春难芳。\n一臂忽断，九年顿忘。\n雷晕纹于象齿，花酿蜜于蜂房。\n派列枝分兮子孙繁碎，乌非马似兮言语文章。",
        "dynasty": "宋",
        "collection_info": null
    },
    {
        "title": "偈颂二十三首  其五",
        "author": "释云岫",
        "content": "半夜劈破太空，太阳正照白昼。\n掩却万象生铁一团，二俱列下别有商量。\n南海观音菩萨，端坐水月道场。",
        "dynasty": "宋",
        "collection_info": null
    },
    {
        "title": "偈颂二十三首  其六",
        "author": "释云岫",
        "content": "春山迭乱青，春水漾虚碧。\n寥寥天地间，独立望何极。",
        "dynasty": "宋",
        "collection_info": null
    },
    {
        "title": "偈颂二十三首  其七",
        "author": "释云岫",
        "content": "西风凋木叶，蟋蟀啼坏墙。\n明月照破屋，露冷黄金床。\n藏经一卷，儒书一章。\n读不成句，书不成行，天空地阔谁商量。",
        "dynasty": "宋",
        "collection_info": null
    },
    {
        "title": "偈颂二十三首  其八",
        "author": "释云岫",
        "content": "曙色纔分鷄便唱，春风未动鸟先啼。\n一床胡蝶家家梦，祖意无人肯入思。",
        "dynasty": "宋",
        "collection_info": null
    },
    {
        "title": "偈颂二十三首  其九",
        "author": "释云岫",
        "content": "左顾右盻，皆我良辅。\n云生兮从龙，风生兮从虎。\n山僧坐绳床说禅，按拄杖作主。",
        "dynasty": "宋",
        "collection_info": null
    },
    {
        "title": "偈颂二十三首  其一○",
        "author": "释云岫",
        "content": "蟋蟀啼坏墙，虾蟆叫春水。\n时节使之然，处处聒人耳。",
        "dynasty": "宋",
        "collection_info": null
    },
    {
        "title": "偈颂二十三首  其一一",
        "author": "释云岫",
        "content": "一句子，玄中玄，妙中妙。\n寒暑不相干，阴阳不相到，必竟如何通耗。\n鹭鸶立雪非同色，明月芦花不似他。",
        "dynasty": "宋",
        "collection_info": null
    },
    {
        "title": "偈颂二十三首  其一二",
        "author": "释云岫",
        "content": "千岩带雪，万水生冰。\n今夜寒极岁极，明朝日新月新。\n山僧禅床角头拂子，长时间挂不犯纤尘。\n信手拈来，春回大地。\n展慈容于释迦老子，收怒气于金刚眼睛。\n只者一着，最妙最灵。\n今正是时，如何委悉，浩浩尘中寻不见，见无见处却分明。",
        "dynasty": "宋",
        "collection_info": null
    },
    {
        "title": "偈颂二十三首  其一三",
        "author": "释云岫",
        "content": "分岁家贫无可有，白牛牵出为人烹。\n堂中不问僧多少，一箇还他一分羹。",
        "dynasty": "宋",
        "collection_info": null
    },
    {
        "title": "偈颂二十三首  其一四",
        "author": "释云岫",
        "content": "荡尽是非窠窟，截断葛藤露布。\n今日放开布袋，不要东去西去。\n拗折拄杖，向者裏住。\n碧眼胡僧坐九年，心胆浑如生铁铸。",
        "dynasty": "宋",
        "collection_info": null
    },
    {
        "title": "偈颂二十三首  其一五",
        "author": "释云岫",
        "content": "如来藏中有一常圆之月，大如车轮，冷如冰雪，犀牛扇子何曾别。\n怒涛推出海，恰值中秋节。\n若也唤作白莲花，浮出龙王宫。\n我道玉川子，胡说乱说。",
        "dynasty": "宋",
        "collection_info": null
    },
    {
        "title": "偈颂二十三首  其一六",
        "author": "释云岫",
        "content": "达磨眼睛，八斛四斗。\n断贯索子穿来，诸人面前抖擞，天上人间阿谁有。",
        "dynasty": "宋",
        "collection_info": null
    },
    {
        "title": "偈颂二十三首  其一七",
        "author": "释云岫",
        "content": "意存言外，道在机前。\n求人思搭对，见面懒寒暄。\n古剑长埋匣，閒弓不上弦。",
        "dynasty": "宋",
        "collection_info": null
    },
    {
        "title": "偈颂二十三首  其一八",
        "author": "释云岫",
        "content": "流而不返名曰情，湛而不摇名曰性。\n灵而不昏名曰神，光而不乱名曰明。\n迷此四者为之凡，悟此四者为之圣。",
        "dynasty": "宋",
        "collection_info": null
    },
    {
        "title": "偈颂二十三首  其一九",
        "author": "释云岫",
        "content": "天地热如炉，万物同一煮。\n衲僧煮不杀，出来拍手舞。",
        "dynasty": "宋",
        "collection_info": null
    },
    {
        "title": "偈颂二十三首  其二○",
        "author": "释云岫",
        "content": "海水缩，天风寒。\n一阳破坤，六阴生干。\n君子之道日长，小人之道日消。",
        "dynasty": "宋",
        "collection_info": null
    },
    {
        "title": "偈颂二十三首  其二一",
        "author": "释云岫",
        "content": "髮生爪长常如此，筋转脉摇休问他。\n动静不干消长事，从教门外雪寒多。",
        "dynasty": "宋",
        "collection_info": null
    },
    {
        "title": "偈颂二十三首  其二二",
        "author": "释云岫",
        "content": "世尊双眼明，看天上星。\n智门双眼明，看天上星。\n智门双眼瞎，世尊双眼明。\n世尊双眼瞎，智门双眼明。\n互復二千年，彼此心不平。\n世尊世尊，今日谁底时节。",
        "dynasty": "宋",
        "collection_info": null
    },
    {
        "title": "偈颂二十三首  其二三",
        "author": "释云岫",
        "content": "东邨王老夜烧钱，保当新年胜旧年。\n三珓俱通三扣齿，太平无事乐平平。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释云岫",
        "content": "荷叶团团团似镜，菱角尖尖尖似锥。\n尀耐古人无意智，预先偷我一联诗。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释云岫",
        "content": "孝满曹山脱布衣，风流输与大家儿。\n阿爹死了有钱使，醉酒狂歌日日嬉。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释云岫",
        "content": "破灯盏裏已无油，放去光明照九州。\n暴雨暴风吹灭了，光明不在旧床头。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释云岫",
        "content": "有意三迴遭点额，无心一跃过龙门。\n归来冷地思量着，痛处难忘不是恩。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释云岫",
        "content": "百尺竿头亲进步，分明一哑更无增。\n是谁未到竿头者，也说鹏飞九万里。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释云岫",
        "content": "打迭行装早出门，相逢旧友且论文。\n归家共饮三杯酒，不觉天边日又昏。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释云岫",
        "content": "三月春风开牡丹，道人徒说看花还。\n世间不是赵昌手，纵有丹青画亦难。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释云岫",
        "content": "良医捉手病纔分，妙剂投之不易论。\n一服听他迷闷去，三朝五日自还魂。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释云岫",
        "content": "真实问安真实答，曾无一句是虚言。\n可怜失却当时意，直至如今话未圆。",
        "dynasty": "宋",
        "collection_info": null
    },
    {
        "title": "颂古十首  其一○",
        "author": "释云岫",
        "content": "有道君王传号令，频催羯鼓要花开。\n眼头一曲风光好，日暖鶑声出谷来。",
        "dynasty": "宋",
        "collection_info": null
    },
    {
        "title": "读本师语录",
        "author": "释云岫",
        "content": "青旗斜出画桥西，杨柳飞花水满堤。\n一酌误人千日酒，醉埋荒冢不思归。",
        "dynasty": "宋",
        "collection_info": null
    },
    {
        "title": "寄陈太傅",
        "author": "释云岫",
        "content": "种竹栽花遶屋櫩，交僧也学着偏衫。\n时清曾见修文日，天子旁搜到傅岩。",
        "dynasty": "宋",
        "collection_info": null
    },
    {
        "title": "西庵夜坐",
        "author": "释云岫",
        "content": "一室寒灯坐夜长，八千里路到梅阳。\n西山固不如洋屿，也道熏风殿阁凉。",
        "dynasty": "宋",
        "collection_info": null
    },
    {
        "title": "古月号",
        "author": "释云岫",
        "content": "千年桂魄不肯死，夜夜在人头上飞。\n每爱中庭一方白，长天万里没云时。",
        "dynasty": "宋",
        "collection_info": null
    },
    {
        "title": "题梓岩和尚吟卷",
        "author": "释云岫",
        "content": "字字不因容易得，灯花曾落五更钟。\n东湖浪阔瓶声远，流出一溪霜叶风。",
        "dynasty": "宋",
        "collection_info": null
    },
    {
        "title": "悼清藏主",
        "author": "释云岫",
        "content": "修行众苦人难到，六指重来火后寻。\n遗恨百年消不得，一声杜宇一关心。",
        "dynasty": "宋",
        "collection_info": null
    },
    {
        "title": "秋日山行",
        "author": "释云岫",
        "content": "半坞夕阳红树叶，一邨鷄犬野人家。\n牧童歌笑牛羊下，太古淳风尽属他。",
        "dynasty": "宋",
        "collection_info": null
    },
    {
        "title": "问法",
        "author": "释云岫",
        "content": "干陀国裏旧城河，遥忆河边枣树花。\n白象繫来年代远，荣枯今日事如何。",
        "dynasty": "宋",
        "collection_info": null
    },
    {
        "title": "金山头陀岩",
        "author": "释云岫",
        "content": "半间石屋安禅地，盖代功高不易磨。\n白蟒化龙归海去，山中留得老头陀。",
        "dynasty": "宋",
        "collection_info": null
    },
    {
        "title": "鹤林寺",
        "author": "释云岫",
        "content": "夹山当日见船子，法眼无瑕亦有瑕。\n一棹朱泾风浪急，和根移却杜鹃花。",
        "dynasty": "宋",
        "collection_info": null
    },
    {
        "title": "呈中竺雪屋和尚",
        "author": "释云岫",
        "content": "重重法界华严境，烟柳满城春正深。\n弹指门开相见后，善财灰尽一生心。",
        "dynasty": "宋",
        "collection_info": null
    },
    {
        "title": "访友人庵居",
        "author": "释云岫",
        "content": "好山行尽眼重开，菜叶流金逐水来。\n莫谓閒门容易掩，松边有路不生苔。",
        "dynasty": "宋",
        "collection_info": null
    },
    {
        "title": "蜾蠃",
        "author": "释云岫",
        "content": "借得桑虫足子孙，声声类我祝朝昏。\n只因祝得浑相似，代代不能高户门。",
        "dynasty": "宋",
        "collection_info": null
    },
    {
        "title": "蜜蜂",
        "author": "释云岫",
        "content": "生涯未足怕征科，一日园林几度过。\n股倦不嫌花粉重，年年只爱子孙多。",
        "dynasty": "宋",
        "collection_info": null
    },
    {
        "title": "览明觉语",
        "author": "释云岫",
        "content": "瀑雪一千余丈白，洞庭七十二峰寒。\n当年若也收归藏，此录谁知是别传。",
        "dynasty": "宋",
        "collection_info": null
    },
    {
        "title": "悼退岩讲主呈英宗师",
        "author": "释云岫",
        "content": "庵居曾结三年好，一住霞城会未期。\n见说即除天竺寺，讣闻肠断白头师。",
        "dynasty": "宋",
        "collection_info": null
    },
    {
        "title": "天宁火后",
        "author": "释云岫",
        "content": "劫火洞然俱坏了，随他去又不随他。\n春风吹转烧痕绿，楼阁依然有许多。",
        "dynasty": "宋",
        "collection_info": null
    },
    {
        "title": "悼灵隠性侍者",
        "author": "释云岫",
        "content": "三唤声中负不平，兴师百万欲干城。\n谁知菡萏峰前路，削木书名有伏兵。",
        "dynasty": "宋",
        "collection_info": null
    },
    {
        "title": "礼浄慈自得和尚塔",
        "author": "释云岫",
        "content": "六牛图出新丰曲，妙唱难齐和转讹。\n慧命一丝门户重，不教衰泪落庭莎。",
        "dynasty": "宋",
        "collection_info": null
    },
    {
        "title": "妙高台",
        "author": "释云岫",
        "content": "上到上头天渐低，更抬一步共谁归。\n胸中决得平生事，松树枝间独鹤飞。",
        "dynasty": "宋",
        "collection_info": null
    },
    {
        "title": "读古剑和尚语送是藏主归常州",
        "author": "释云岫",
        "content": "金鍼锋底鸳鸯走，玉线蹊中白鹭飞。\n远远洞庭三万顷，春波无限绿漪漪。",
        "dynasty": "宋",
        "collection_info": null
    },
    {
        "title": "观晦庵先生桥图",
        "author": "释云岫",
        "content": "桥上功名五十年，贪程谁肯顾危颠。\n世间多说行仁义，少似先生行得全。",
        "dynasty": "宋",
        "collection_info": null
    },
    {
        "title": "逢田叟",
        "author": "释云岫",
        "content": "白髮翁翁住那村，隔溪烟树竹篱门。\n今年八十浑无力，勉强牵牛替阿孙。",
        "dynasty": "宋",
        "collection_info": null
    },
    {
        "title": "悼猫儿",
        "author": "释云岫",
        "content": "亡却花奴似子同，三年伴我寂寥中。\n有棺葬在青山脚，犹欠镌碑树汝功。",
        "dynasty": "宋",
        "collection_info": null
    },
    {
        "title": "寄东洲和尚西磵庵居",
        "author": "释云岫",
        "content": "紫陌红尘城子裏，清泉白石乱云中。\n一般门户无喧寂，花鸟不来心境空。",
        "dynasty": "宋",
        "collection_info": null
    },
    {
        "title": "曹娥江泊舟二首  其一",
        "author": "释云岫",
        "content": "黄绢古碑千载事，汀花岸草旧江邨。\n波心夜夜见明月，疑是曹娥堕水魂。",
        "dynasty": "宋",
        "collection_info": null
    },
    {
        "title": "曹娥江泊舟二首  其二",
        "author": "释云岫",
        "content": "江上停舟潮未回，汉安时事入重思。\n野桥认得前邨路，曾读曹娥庙裏碑。",
        "dynasty": "宋",
        "collection_info": null
    },
    {
        "title": "贺芑书记",
        "author": "释云岫",
        "content": "笔底钟王通草圣，胸中郊岛富唐吟。\n竺仙去后无文佛，今日喜逢僧翰林。",
        "dynasty": "宋",
        "collection_info": null
    },
    {
        "title": "会恩藏主",
        "author": "释云岫",
        "content": "因君每忆云门寺，五六年来会两番。\n诗句老随秋鬓老，客身閒似白云閒。",
        "dynasty": "宋",
        "collection_info": null
    },
    {
        "title": "悼东皋友山和尚",
        "author": "释云岫",
        "content": "握空拳建东皋寺，一饭饱多云水僧。\n身死百年曾未减，数珠牙齿放光明。",
        "dynasty": "宋",
        "collection_info": null
    },
    {
        "title": "觉庵和尚室中举行脚明什么边事进云明一色边事庵示竹篦云者个是什么进云竹篦庵擒住痛打一顿因思前事为作一偈",
        "author": "释云岫",
        "content": "室裏曾遭痛竹篦，等閒放过却成迷。\n思量一色明边事，好采无言答得师。",
        "dynasty": "宋",
        "collection_info": null
    },
    {
        "title": "灵隠虚舟和尚会中三夏每室中举不是心不是佛不是物之语三年不易是时如隔罗縠看月不敢下语后移单浄慈常提此语忽蹉口自云恁么说话堕三恶道惜不復见者老和尚今作一偈记诸",
        "author": "释云岫",
        "content": "不是心兮非物佛，室中垂语最分明。\n三年果有留心事，塔下黄金骨尚灵。",
        "dynasty": "宋",
        "collection_info": null
    },
    {
        "title": "雪窦石门和尚会中一日晨粥赴堂坐久恍惚中有人曰室中有语凭谁举琴上无絃不必弹惊觉行粥至面前粥罢打鼓入室室中举举一不得举二进云室中有语凭谁举门云更有一句在进云琴上无絃不必弹门云去人不知者谓吾实答此话却是不知是寐语当时不曾说破今作一偈",
        "author": "释云岫",
        "content": "梦得惊人句可疑，室中酬话恰相宜。\n南泉庄上油糍供，吃着依然疗肚饥。",
        "dynasty": "宋",
        "collection_info": null
    },
    {
        "title": "遥礼乌山东叟和尚塔",
        "author": "释云岫",
        "content": "拙口无言心自知，对人垂泪湿禅衣。\n如今欲说当时事，塔在乌山不见师。",
        "dynasty": "宋",
        "collection_info": null
    },
    {
        "title": "谢天童和尚相访",
        "author": "释云岫",
        "content": "长者车来草舍荣，黄童白叟悉皆惊。\n一香未得谢临屈，廿里松云入梦青。",
        "dynasty": "宋",
        "collection_info": null
    },
    {
        "title": "寄大报国断岸和尚",
        "author": "释云岫",
        "content": "遥忆凤皇山裏人，梦时相见亦如真。\n老来未尽世间事，三十九年独有身。",
        "dynasty": "宋",
        "collection_info": null
    },
    {
        "title": "悼栖真古帆和尚",
        "author": "释云岫",
        "content": "高梧枝折凤皇飞，山色凝愁似死灰。\n惆怅暮春风雨暗，百禽多噪闹芳菲。",
        "dynasty": "宋",
        "collection_info": null
    },
    {
        "title": "送人游钱塘",
        "author": "释云岫",
        "content": "一湖春水永明寺，十万人家丰乐楼。\n拄杖暂游休拗折，旧书山舍在明州。",
        "dynasty": "宋",
        "collection_info": null
    },
    {
        "title": "会独木和尚",
        "author": "释云岫",
        "content": "坐致太平元是我，埋兵挑战却输君。\n铁浮图下曾相见，灯盏花开五夜春。",
        "dynasty": "宋",
        "collection_info": null
    },
    {
        "title": "谢高县尹",
        "author": "释云岫",
        "content": "家家户户擎拳拜，一邑三乡无枉情。\n百里襟怀秋水浄，风生波浪月生明。",
        "dynasty": "宋",
        "collection_info": null
    },
    {
        "title": "再游吴寺",
        "author": "释云岫",
        "content": "南渡吴家三冢寺，老僧死尽树重栽。\n遶廊行问无相识，认得冥真是旧斋。",
        "dynasty": "宋",
        "collection_info": null
    },
    {
        "title": "送立维那游天台",
        "author": "释云岫",
        "content": "天台路上寻牛迹，瀑雪千寻带月飞。\n见说石桥行不得，年年春雨上苔衣。",
        "dynasty": "宋",
        "collection_info": null
    },
    {
        "title": "会观藏主",
        "author": "释云岫",
        "content": "日月东西行未尽，相逢不必问如何。\n山间松食人应少，世上黄金梦最多。",
        "dynasty": "宋",
        "collection_info": null
    },
    {
        "title": "寄虚室和尚",
        "author": "释云岫",
        "content": "共住西山一片云，朝昏钟磬亦相闻。\n天台南岳当时事，彼彼情怀未得论。",
        "dynasty": "宋",
        "collection_info": null
    },
    {
        "title": "寄育王东生和尚",
        "author": "释云岫",
        "content": "三十余年无故人，只留云外伴閒身。\n夜来梦入宸奎阁，户牖重开见日轮。",
        "dynasty": "宋",
        "collection_info": null
    },
    {
        "title": "寄广恩藏山和尚",
        "author": "释云岫",
        "content": "陈年佛法无人问，黄叶堆金不转官。\n一卷山居诗更好，焚香只可作经看。",
        "dynasty": "宋",
        "collection_info": null
    },
    {
        "title": "画荷花二首  其一",
        "author": "释云岫",
        "content": "三千美女学宫妆，占断熏风水一方。\n试问画工何处在，移来五月鑑湖凉。",
        "dynasty": "宋",
        "collection_info": null
    },
    {
        "title": "画荷花二首  其二",
        "author": "释云岫",
        "content": "高擎万柄绿参差，匹练横铺锦一机。\n喜对熏风描写得，秋风夜雨不敢知。",
        "dynasty": "宋",
        "collection_info": null
    },
    {
        "title": "夏夜",
        "author": "释云岫",
        "content": "夏夜追凉月满庭，谢家池上旧山青。\n自惭无物堪酬对，只把禅心伴月明。",
        "dynasty": "宋",
        "collection_info": null
    },
    {
        "title": "借意",
        "author": "释云岫",
        "content": "王谢家门子弟多，风流人物晋山河。\n天荒地老到今日，真本兰亭记不磨。",
        "dynasty": "宋",
        "collection_info": null
    },
    {
        "title": "闻杜鹃",
        "author": "释云岫",
        "content": "山月初明草树凉，客情无奈宿岩房。\n春风不肯年年歇，杜宇亡家怨亦长。",
        "dynasty": "宋",
        "collection_info": null
    },
    {
        "title": "明定",
        "author": "释云岫",
        "content": "万境无侵一念空，尽尘沙界不留踪。\n春风来摘杨花去，定起西山古寺钟。",
        "dynasty": "宋",
        "collection_info": null
    },
    {
        "title": "送陈学录求仕",
        "author": "释云岫",
        "content": "官冷岂知僧又冷，殷勤话别上西台。\n金花便是红绡扇，取得功名动地来。",
        "dynasty": "宋",
        "collection_info": null
    },
    {
        "title": "次韵栯堂和尚",
        "author": "释云岫",
        "content": "万籁无声月满山，看时容易入时难。\n昔年闽有洪唐寨，争似云中者一关。",
        "dynasty": "宋",
        "collection_info": null
    },
    {
        "title": "记梦二首  其一",
        "author": "释云岫",
        "content": "兔角峥嵘出象头，六街齐打凤皇毬。\n乌投黑沼云将合，鹭宿银河月正秋。",
        "dynasty": "宋",
        "collection_info": null
    },
    {
        "title": "记梦二首  其二",
        "author": "释云岫",
        "content": "十分清白旧家风，明月堂前夜正中。\n四十一条桥暗事，眼头只作一桥通。",
        "dynasty": "宋",
        "collection_info": null
    },
    {
        "title": "秋鶑",
        "author": "释云岫",
        "content": "红叶如花晓日晞，隔林深处叫黄鹂。\n听来浑似春风语，啼向西风不是时。",
        "dynasty": "宋",
        "collection_info": null
    },
    {
        "title": "秋夜看月",
        "author": "释云岫",
        "content": "木落山空秋最多，登楼无奈月明何。\n老僧得句诗偏好，夜雪涨溪荞麦花。",
        "dynasty": "宋",
        "collection_info": null
    },
    {
        "title": "寄鹿苑仲章师兄",
        "author": "释云岫",
        "content": "鹤态鲐形老此骸，思君每亦寘吾怀。\n青灯夜榻何时得，共话百年心事乖。",
        "dynasty": "宋",
        "collection_info": null
    },
    {
        "title": "寄象田昙藏主",
        "author": "释云岫",
        "content": "迢迢西望越山青，水宿山行是几程。\n为忆象耕遗迹事，劳心虽苦未劳形。",
        "dynasty": "宋",
        "collection_info": null
    },
    {
        "title": "寄象山万松检察诸晜季",
        "author": "释云岫",
        "content": "丹桂联芳贵一门，往来时得细论文。\n青黄又见三年别，望白岩山海气昏。",
        "dynasty": "宋",
        "collection_info": null
    },
    {
        "title": "寄太白古林首座",
        "author": "释云岫",
        "content": "道个青山常举足，先师死后过长庚。\n善财不是门门现，只要南方佛法行。",
        "dynasty": "宋",
        "collection_info": null
    },
    {
        "title": "会法眷泽藏主",
        "author": "释云岫",
        "content": "话尽艰危到夜阑，灯花开落两三番。\n弟兄不必频相见，鬚髮因愁易得斑。",
        "dynasty": "宋",
        "collection_info": null
    },
    {
        "title": "寄东禅宗周讲主",
        "author": "释云岫",
        "content": "四海六民皆走利，东禅讲主只谭禅。\n何年去住灵山寺，招我岩间看白𤠔。",
        "dynasty": "宋",
        "collection_info": null
    },
    {
        "title": "题紫石禅房小池",
        "author": "释云岫",
        "content": "窗前凿破十尺土，海底潜通百斛泉。\n柳絮化萍飞不到，眼头赢得片青天。",
        "dynasty": "宋",
        "collection_info": null
    },
    {
        "title": "寄同源师兄归受业",
        "author": "释云岫",
        "content": "松菊吹香满旧篱，借人屋住不如归。\n胸中岂是无韬略，袖手棋边看着棋。",
        "dynasty": "宋",
        "collection_info": null
    },
    {
        "title": "寄陈掌书兼简阆朋先生",
        "author": "释云岫",
        "content": "道士家边夫子宅，灵龟山裏锦云阿。\n烧丹果会成仙去，应笑儒冠误已多。",
        "dynasty": "宋",
        "collection_info": null
    },
    {
        "title": "寄兰屋府教",
        "author": "释云岫",
        "content": "入门便有湘江意，数米幽香见屈原。\n萧艾若教同一色，清标不在座中看。",
        "dynasty": "宋",
        "collection_info": null
    },
    {
        "title": "题宣侍者行卷",
        "author": "释云岫",
        "content": "曾携铁网入沧海，裹得珊瑚树一株。\n鶑脰湖边轻借看，十分光彩照吾庐。",
        "dynasty": "宋",
        "collection_info": null
    },
    {
        "title": "勉日藏主书楞严",
        "author": "释云岫",
        "content": "银鈎铁画胸中有，得誉多因写外书。\n何似回心归内典，楞严经卷着工夫。",
        "dynasty": "宋",
        "collection_info": null
    },
    {
        "title": "答太白宗藏主",
        "author": "释云岫",
        "content": "寄我新诗富且优，松涛二十里飕飕。\n老来自觉舌头短，每见长篇不敢酬。",
        "dynasty": "宋",
        "collection_info": null
    },
    {
        "title": "答止侍者",
        "author": "释云岫",
        "content": "何必由他不必传，只图无事过年年。\n谁知一枕难成梦，落日春山树树鹃。",
        "dynasty": "宋",
        "collection_info": null
    },
    {
        "title": "寄象山延寿无象和尚",
        "author": "释云岫",
        "content": "瑞云山裏善知识，道在东南海上行。\n擂鼓转航容易事，秋风八月大潮生。",
        "dynasty": "宋",
        "collection_info": null
    },
    {
        "title": "寄象田斗山和尚",
        "author": "释云岫",
        "content": "长翁留得灵苗别，不似将禾唤作禾。\n腊雪喜呈三度白，丰年谶在象田多。",
        "dynasty": "宋",
        "collection_info": null
    },
    {
        "title": "寄智门石心和尚",
        "author": "释云岫",
        "content": "我栽苦瓠连根苦，君种甜瓜苦更多。\n自是海边风土别，不因种子得来讹。",
        "dynasty": "宋",
        "collection_info": null
    },
    {
        "title": "岫家居昌国南海上安期先生炼丹之地乡曰安期忆十岁时父携至于家山嘱之曰吾死当葬此地南水上时正朝此处可以荫汝父死日奉遗言而葬焉家废后岫出家从释为僧来多病多难幸不致死今已六十二岁虽学佛无所知粗明善恶因果不堕凡愚数中实父遗言所及今作一偈以代墓志云",
        "author": "释云岫",
        "content": "千家山裏阿爹坟，遥想年深草木昏。\n山外潮回南水上，遗言千古及儿孙。",
        "dynasty": "宋",
        "collection_info": null
    },
    {
        "title": "哭昌化美父章上舍",
        "author": "释云岫",
        "content": "父德称干岂易酬，半生飞梦落侯头。\n一身未遂归宁志，闻讣可禁双泪流。",
        "dynasty": "宋",
        "collection_info": null
    },
    {
        "title": "竹所温府教",
        "author": "释云岫",
        "content": "君子居之何陋有，清虚冷澹最深幽。\n春风归在鞭头了，早晚龙孙又出头。",
        "dynasty": "宋",
        "collection_info": null
    },
    {
        "title": "寄西野先生",
        "author": "释云岫",
        "content": "西野先生是旧知，六年相聚不相违。\n松根石上閒追忆，君子当今更有谁。",
        "dynasty": "宋",
        "collection_info": null
    },
    {
        "title": "寄常乐岊山和尚",
        "author": "释云岫",
        "content": "不乐不居居便乐，乐其乐也意如何。\n祖翁田地封疆阔，一目秋风占得多。",
        "dynasty": "宋",
        "collection_info": null
    },
    {
        "title": "寄保宁无门讲主",
        "author": "释云岫",
        "content": "锦障桃花春色裏，白衣雪屋月明中。\n此时此意无人会，海上仙山第一峰。",
        "dynasty": "宋",
        "collection_info": null
    },
    {
        "title": "题汶藏主行卷",
        "author": "释云岫",
        "content": "玲珑岩畔看云处，帢帻峰头步月时。\n一句庭前柏树子，何曾吟作五言诗。",
        "dynasty": "宋",
        "collection_info": null
    },
    {
        "title": "寄昌化治平和尚",
        "author": "释云岫",
        "content": "老来长忆唐昌寺，剃髮染衣情未磨。\n万迭山高双涧急，仲宣楼上月明多。",
        "dynasty": "宋",
        "collection_info": null
    },
    {
        "title": "百舌",
        "author": "释云岫",
        "content": "寻常多逐众禽飞，纔得春风百样啼。\n毛羽不佳谗舌便，桃花枝上駡黄鹂。",
        "dynasty": "宋",
        "collection_info": null
    },
    {
        "title": "寄五师北山讲主",
        "author": "释云岫",
        "content": "一书不问不相违，指迹慕归谁救迟。\n鶑脰湖边官驿路，舟车十里到鳬矶。",
        "dynasty": "宋",
        "collection_info": null
    },
    {
        "title": "楚心荪维那",
        "author": "释云岫",
        "content": "千载骚人沉骨冷，冰霜叶底见幽香。\n干坤一种忠良气，弹压春风众草芳。",
        "dynasty": "宋",
        "collection_info": null
    },
    {
        "title": "答法华东洲和尚",
        "author": "释云岫",
        "content": "干戈倒用识安危，方便垂慈接箇谁。\n每每见僧陪面笑，祖师门户放教低。",
        "dynasty": "宋",
        "collection_info": null
    },
    {
        "title": "答源侍者",
        "author": "释云岫",
        "content": "铁航未肯下沧海，消息无端忽寄来。\n六载雪山明底事，不知己眼为谁开。",
        "dynasty": "宋",
        "collection_info": null
    },
    {
        "title": "病起",
        "author": "释云岫",
        "content": "病起棱层骨数茎，尽情提挈强为生。\n思量袯襫当年事，道在大雄山上行。",
        "dynasty": "宋",
        "collection_info": null
    },
    {
        "title": "忆钱塘",
        "author": "释云岫",
        "content": "初心未歇忆钱塘，不为閒游再渡江。\n自恨一生多癖病，四明山好懒开窗。",
        "dynasty": "宋",
        "collection_info": null
    },
    {
        "title": "与大知客",
        "author": "释云岫",
        "content": "赵州道个吃茶去，一滴何曾湿口唇。\n到此果能相见得，不妨全主更全宾。",
        "dynasty": "宋",
        "collection_info": null
    },
    {
        "title": "忆母二首  其一",
        "author": "释云岫",
        "content": "胞衣瓶葬海南边，匝地鲸波到眼前。\n有例可攀心未稳，蒲鞋卖不直多钱。",
        "dynasty": "宋",
        "collection_info": null
    },
    {
        "title": "忆母二首  其二",
        "author": "释云岫",
        "content": "天不高兮海不深，白云飞处定关心。\n蒲鞋难上时人眼，那更西风叶落金。",
        "dynasty": "宋",
        "collection_info": null
    },
    {
        "title": "哭云外老人",
        "author": "释慧日",
        "content": "水天空阔竟忘遥，太白巍巍望九霄。\n面目俨然云雨外，孰云生死不同条。",
        "dynasty": "宋",
        "collection_info": null
    },
    {
        "title": "拟古  其一",
        "author": "黄庚",
        "content": "畹中有幽兰，风露饱清抱。\n含章不求闻，坐见九秋老。\n夫君日已远，佩饰为谁好。\n何如敛余芳，山林养枯槁。",
        "dynasty": "宋",
        "collection_info": null
    },
    {
        "title": "拟古  其二",
        "author": "黄庚",
        "content": "骊龙有明珠，奇气久磅礴。\n一为鲛人采，夜半泣海若。\n至宝谅难得，珍藏思远託。\n如何贱所贵，用之以弹雀，弹雀亦何惜，一去恐流落。",
        "dynasty": "宋",
        "collection_info": null
    },
    {
        "title": "拟古  其三",
        "author": "黄庚",
        "content": "名门有贞女，始结丝萝盟。\n嬿婉席未温，良人已远行。\n远行何时归，妾身不自轻。\n空帏守寂寞，誓以终此生。\n虽云受恩浅，耿耿怀至情。",
        "dynasty": "宋",
        "collection_info": null
    },
    {
        "title": "拟古  其四",
        "author": "黄庚",
        "content": "山中怪物变，草木自四时。\n秋水照短髮，血气日已衰。\n寒藤不知枯，青青上疏篱。\n繁阴纵有托，已迫风霜期。\n余生方自怜，孤吟欲何为。",
        "dynasty": "宋",
        "collection_info": null
    },
    {
        "title": "拟古  其五",
        "author": "黄庚",
        "content": "徂徕有嘉木，薿薿高连天。\n修柯濯雨露，沃叶藏云烟。\n根蟠九地暖，声落四壁寒。\n由来所养□，不与春相干。\n岁久产茯苓，玉色腴且坚。\n山人劚为药，至味通灵仙。\n愿言事服饵，身可三千年。",
        "dynasty": "宋",
        "collection_info": null
    },
    {
        "title": "旦景",
        "author": "黄庚",
        "content": "鸡鸣起濯髮，披衣出户牖。\n自汲古涧泉，落月犹在手。\n三潄吞朝霞，余光散花柳。\n兹意难语人，延竚忽良久。",
        "dynasty": "宋",
        "collection_info": null
    },
    {
        "title": "至后",
        "author": "黄庚",
        "content": "道人坐茅宇，独抱无絃琴。\n对此景物变，夕云散还阴。\n雨气一帘润，云意千山深。\n新阳畅微暄，疏花点孤林。\n芳时坐消歇，孰同岁寒心。\n孤梅发清夜，庭树惊栖禽。",
        "dynasty": "宋",
        "collection_info": null
    },
    {
        "title": "故相贾秋壑旧府",
        "author": "黄庚",
        "content": "当年构华屋，权势倾卫霍。\n堂宇穷斧斤，天气焕丹雘。\n花石拟平泉，水陆致兹壑。\n惟闻丞相嗔，肯后天下乐。\n朱门锁荆榛，花木已萧索。\n苍生颠堕崖，国亡身孰托。\n空悲上蔡犬，不返华表鹤。\n丈夫表勋名，风采照麟阁。\n故为一声钲，聚铁铸此错。\n回头暮烟昏，不能掩余怍。",
        "dynasty": "宋",
        "collection_info": null
    },
    {
        "title": "九日会王修竹西楼预坐者七人以落霞与孤鹜齐飞分韵予得落字即席走笔",
        "author": "黄庚",
        "content": "冉冉五云深，山西日光薄。\n登楼集羣贤，纵目天宇廓。\n落木悲徂年，寒光照杯酌。\n浩歌兴悠然，意行非涧壑。\n缅怀龙山游，此乐久寂寞。\n胡为落帽人，白首恋宾幕。\n醉余发诗情，分韵尽佳作。\n吾爱漉酒巾，西风吹不落。",
        "dynasty": "宋",
        "collection_info": null
    },
    {
        "title": "绿珠",
        "author": "黄庚",
        "content": "娉婷名家姝，荣显晋朝使。\n斛珠不论赀，得备巾栉侍。\n一笑金谷春，粉黛皆敛避。\n岂知步障中，乃復为愁地。\n念主爱妾深，因妾为主累。\n□楼风月愁，残花抱春坠。",
        "dynasty": "宋",
        "collection_info": null
    },
    {
        "title": "燕子楼",
        "author": "黄庚",
        "content": "繁华随逝水，日暮高楼空。\n哀哀徐陵妾，事主不及终。\n空房辍膏沐，明粧为谁容。\n春风燕子来，秋风燕子去。\n去来影带双，孤鸾抱憔悴。\n回首醉娇时，百花不敢媚。",
        "dynasty": "宋",
        "collection_info": null
    },
    {
        "title": "潘淑妃",
        "author": "黄庚",
        "content": "二八入宫掖，一笑轻三千。\n云阶渺何许，步步生金莲。\n绣鞋不胜春，风若凌波仙。\n荣华一回首，荆棘生我前。\n君恩花上露，妾心井中泉。\n井泉誓不波，下照青青天。",
        "dynasty": "宋",
        "collection_info": null
    },
    {
        "title": "秋胡妻",
        "author": "黄庚",
        "content": "陌上桑叶稀，家中蚕正饥。\n妾心知采桑，安知使君谁。\n结髮为人妇，几年守空帏。\n妇义不移天，黄金欲何为。\n老姑倚门久，不待盈筐归。\n为妾谢使君，风化关庭闱。",
        "dynasty": "宋",
        "collection_info": null
    },
    {
        "title": "纪梦是岁太旱",
        "author": "黄庚",
        "content": "老年屏人事，北窗寄高眠。\n梦魂御风去，金阙开九天。\n虎豹狞不嗔，知予有仙缘。\n玉座拥五云，香炉飞紫烟。\n青衣两童子，举手导我前。\n下土虮虱臣，愚衷欲敷宣。\n兵戈幸休息，饥馑方连绵。\n洪惟大生德，实司水旱权。\n愿言回哀眷，与世解倒悬。\n玉帝允臣请，乃曰赐丰年。\n再拜谢阙下，回飈堕林泉。\n夜雷声殷殷，甘泽朝满田。\n沉思喜且惊，异梦非偶然。\n士怀当世忧，□□□□□。\n贞观有房杜，斗米三文钱。",
        "dynasty": "宋",
        "collection_info": null
    },
    {
        "title": "病后谢友人顾问",
        "author": "黄庚",
        "content": "索居坐孤陋，却扫甘隠沦。\n荒径无辙迹，蓬藋方蓁蓁。\n风雨撼四壁，一榻寄屈伸。\n谁念相如病，岂堪原宪贫。\n友人隔河梁，怀思赋停云。\n柴车忽过我，问劳何殷勤。\n促膝话契阔，道合情更亲。\n语言迈流俗，意气含至真。\n情怀谈不尽，澣我胸中尘。\n盘蔬与束脯，草草为尔陈。\n瓦盆煮新酒，味有太古春。\n非徒洗磈磊，亦足消鬰陻。\n北窗坐终日，薄暝生秋旻。\n斜阳恋客影，把袂不忍分。\n此去岁月迈，何时復相亲。\n我辈重道义，势利何足云。\n荣华易消歇，德齿久弥新。\n愿言保名节，努力配古人。",
        "dynasty": "宋",
        "collection_info": null
    },
    {
        "title": "游谢仙岩飞霞观岩下李参政墓",
        "author": "黄庚",
        "content": "鬼工凿山骨，何年驱六丁。\n飞霞边石洞，缥缈开珠庭。\n永怀谢仙伯，坐断山水城。\n我来事幽雅，登临委客情。\n松风驱溽暑，自觉毛骨清。\n猿鹤亦仙意，人生空营营。\n石麟卧荒草，问是谁家茔。\n野老对我言，其人昔公卿。\n金玉埋黄壤，送日冠盖倾。\n兴衰变百年，所重非修名。\n乃知钟鼎贵，不如芝薇馨。\n所以世外人，返老还孩婴。\n倚杖空叹息，洞口云冥冥。",
        "dynasty": "宋",
        "collection_info": null
    },
    {
        "title": "约王琴所不来舟中偶成",
        "author": "黄庚",
        "content": "清飈捲炎埃，碧水出秋素。\n迢迢见山亭，回首隔烟雾。\n酒帘扬渔村，笳鼓响军戍。\n倚蓬问舟人，云是三江路。\n篱落鸡欲栖，野水牛已渡。\n钓翁炊荻烟，稚子收渔具。\n抱琴人不来，残阳在高树。",
        "dynasty": "宋",
        "collection_info": null
    },
    {
        "title": "种松",
        "author": "黄庚",
        "content": "去年种松树，未有蒿与蓬。\n今年松渐长，埋没蓬蒿中。\n老髯何苍苍，岁华不改容。\n回视蒿与蓬，零落悲秋风。",
        "dynasty": "宋",
        "collection_info": null
    },
    {
        "title": "题三月梅花卷",
        "author": "黄庚",
        "content": "纷纷姚魏家，颜色竞妩媚。\n人方眩春华，东皇出古意。\n素花饰鼎实，缟袂立苍翠。\n犹如喧啾中，孤凤忽呈瑞。\n岿然山林尊，坐使众芳愧。",
        "dynasty": "宋",
        "collection_info": null
    },
    {
        "title": "读文丞相吟啸稿",
        "author": "黄庚",
        "content": "垂垂大厦颠，一木支无力。\n精卫悲沧海，铜驼化荆棘。\n英风傲几砧，滨死犹铁脊。\n血洒沙场秋，寒日赤为碧。\n惟留吟啸编，千载光奕奕。",
        "dynasty": "宋",
        "collection_info": null
    },
    {
        "title": "云间有怀",
        "author": "黄庚",
        "content": "风流怀二陆，才名动三吴。\n荒冢今何许，千载空烟芜。\n当时逞文笔，万象争先驱。\n有如明月璧，美价倾鸿都。\n古运有翻覆，韫椟空良图。\n惜哉去就轻，丧此千金躯。\n人生各有死，百年同须臾。\n独遗文字芳，乃与天壤俱。\n凄凄九山塞，冉冉谷水枯。\n白鹤久已寂，黄犬不復呼。\n斯人今已矣，弔古空嗟吁。",
        "dynasty": "宋",
        "collection_info": null
    },
    {
        "title": "偶书  其一",
        "author": "黄庚",
        "content": "百岁集孤夜，山楼起呼月。\n秋虫声转悲，感此众芳歇。\n人身非金石，青鬓忽已雪。\n逾淮橘心秋，出山泉水汩。\n猗兰抱香死，不受蓁莽没。",
        "dynasty": "宋",
        "collection_info": null
    },
    {
        "title": "偶书  其二",
        "author": "黄庚",
        "content": "凤德嗟已衰，宣尼欲浮海。\n頼有载道经，神功补元宰。\n删诗挽风变，繫易忧世骇。\n春秋笔削严，西秦书乃来。\n微义将誓周，逆悲大运改。\n悠悠千古心，死后文书在。",
        "dynasty": "宋",
        "collection_info": null
    },
    {
        "title": "古意",
        "author": "黄庚",
        "content": "庭前有高树，风挠无停枝。\n寒鸦噤不鸣，夜半环树飞。\n托身未得所，三匝情依依。\n高飞犯霜露，低飞触茅茨。\n干坤岂不容，振羽将安之。\n徘徊恋明月，顾影徒伤悲。",
        "dynasty": "宋",
        "collection_info": null
    },
    {
        "title": "感怀",
        "author": "黄庚",
        "content": "入山采芝薇，豺虎据我丘。\n入海寻蓬莱，鲸鲵掀我舟。\n山海俱有碍，瞻望凝远愁。\n干坤如许大，此身常浮沤。\n依托岂无地，皇皇将安求。\n何当跨凤鹏，相从安期游。",
        "dynasty": "宋",
        "collection_info": null
    },
    {
        "title": "渔隠为周仲明赋",
        "author": "黄庚",
        "content": "一笠戴春雨，扁舟寄此情。\n世间尘网密，江上钓丝轻。\n不羡鱼虾利，惟寻鸥鹭盟。\n狂奴台下水，犹作汉时清。",
        "dynasty": "宋",
        "collection_info": null
    },
    {
        "title": "九日偶书",
        "author": "黄庚",
        "content": "水国雁已到，山篱菊未开。\n判吹头上帽，莫放手中杯。\n暮雨滕王阁，西风项羽台。\n人生能几屐，余恨付苍苔。",
        "dynasty": "宋",
        "collection_info": null
    },
    {
        "title": "秋晚山行",
        "author": "黄庚",
        "content": "铿然短策声，无事觉身轻。\n落叶山行輭，流泉涧饮清。\n蟹痕沙露湿，雁影夕阳明。\n归路逢林叟，班荆歃隠盟。",
        "dynasty": "宋",
        "collection_info": null
    },
    {
        "title": "夜坐即事",
        "author": "黄庚",
        "content": "对景坐清夜，萧然鬓已华。\n诗悭难就稿，灯暗不成花。\n易醉愁边酒，频归梦裏家。\n何时锄旧圃，学种邵平瓜。",
        "dynasty": "宋",
        "collection_info": null
    },
    {
        "title": "禹庙送春",
        "author": "黄庚",
        "content": "鼓歌满湖滨，倾城出送春。\n波光明画艇，山色醉游人。\n禹穴灵何在，梅梁迹已陈。\n我来閒弔古，回首一沾巾。",
        "dynasty": "宋",
        "collection_info": null
    },
    {
        "title": "晚窗即事",
        "author": "黄庚",
        "content": "一枕纱窗下，池塘草梦残。\n炷云金鸭暖，滴露玉蜍寒。\n晋帖从头写，唐诗着眼看。\n晚来吟思倦，和月凭阑干。",
        "dynasty": "宋",
        "collection_info": null
    },
    {
        "title": "幽居",
        "author": "黄庚",
        "content": "幽居少尘事，赢得一身闲。\n竹屋无人到，柴门尽日关。\n斜阳明晚浦，落叶瘦秋山。\n隔水双飞鹭，忘机自往还。",
        "dynasty": "宋",
        "collection_info": null
    },
    {
        "title": "宿龙瑞山房次周云隠韵",
        "author": "黄庚",
        "content": "木叶秋容瘦，客怀思故乡。\n淡云微见月，薄露不成霜。\n忽忽朱颜改，悠悠白日长。\n空心仍独夜，减尽昔年狂。",
        "dynasty": "宋",
        "collection_info": null
    },
    {
        "title": "寄表兄王升之",
        "author": "黄庚",
        "content": "客袂临分日，杨花落酒边。\n重来期半月，一去忽经年。\n莎草平诗屋，江潮没钓船。\n何时归旧隠，风雨对床眠。",
        "dynasty": "宋",
        "collection_info": null
    },
    {
        "title": "翠峰庵即事",
        "author": "黄庚",
        "content": "竟日寻幽处，杖藜不惮遥。\n客行黄叶路，僧立碧溪桥。\n岩瀑飞寒雪，松风吼夜潮。\n是山皆可隠，何用楚辞招。",
        "dynasty": "宋",
        "collection_info": null
    },
    {
        "title": "王修竹馆舍即事",
        "author": "黄庚",
        "content": "池馆翠深处，宽閒称客居。\n未仙犹阆苑，不梦亦华胥。\n竹凈堪居鹤，荷香欲醉鱼。\n心清无箇事，长日一编书。",
        "dynasty": "宋",
        "collection_info": null
    },
    {
        "title": "寄云谷王府判",
        "author": "黄庚",
        "content": "曾记还家日，重来约夏初。\n自从一别后，又是十年余。\n原宪非关病，嵇康懒读书。\n无从问消息，近况果何如。",
        "dynasty": "宋",
        "collection_info": null
    },
    {
        "title": "饯越守",
        "author": "黄庚",
        "content": "旌旆涨天飞，江山惨夕晖。\n倾城饯州牧，别泪点朝衣。\n人指生祠说，春随祖帐归。\n自来言越瘠，公去转难肥。",
        "dynasty": "宋",
        "collection_info": null
    },
    {
        "title": "别山阴诸友",
        "author": "黄庚",
        "content": "好风残腊尽，春意动园林。\n柳色独青眼，梅花同素心。\n江湖方转徙，岁月自侵寻。\n忍别山阴去，徘徊忆旧吟。",
        "dynasty": "宋",
        "collection_info": null
    },
    {
        "title": "赠葛秋岩时寓能仁兰若",
        "author": "黄庚",
        "content": "兰若分清隠，秋窗饱看山。\n风霜双鬓老，天地一身閒。\n拄杖穿云去，吟囊贮月还。\n诗成谁与语，时访竹林间。",
        "dynasty": "宋",
        "collection_info": null
    },
    {
        "title": "书怀",
        "author": "黄庚",
        "content": "平生湖海气，老去叹飘蓬。\n知命难求富，安贫不送穷。\n江空思捉月，天阔欲行风。\n俗眼从渠白，无人识此翁。",
        "dynasty": "宋",
        "collection_info": null
    },
    {
        "title": "寄菊坡吴府判",
        "author": "黄庚",
        "content": "客怀元自恶，非是为秋悲。\n一别又三载，百年能几时。\n音书无雁寄，心事有鸥知。\n遥想菊坡菊，西风香满篱。",
        "dynasty": "宋",
        "collection_info": null
    },
    {
        "title": "夜坐即事呈修竹监簿",
        "author": "黄庚",
        "content": "一室冷于冰，秋高夜气清。\n月窗搀烛影，风叶乱琴声。\n寡慾知身健，安贫觉累轻。\n吟边闲倚竹，谁识此时情。",
        "dynasty": "宋",
        "collection_info": null
    },
    {
        "title": "晚春即事",
        "author": "黄庚",
        "content": "园林芳事歇，风雨暗荒城。\n转眼青春过，临头白髮生。\n啼鹃亡国恨，归鹤故乡情。\n三径多荒草，东还计未成。",
        "dynasty": "宋",
        "collection_info": null
    },
    {
        "title": "登宝林佛阁次韵",
        "author": "黄庚",
        "content": "曳杖陟高阁，登临思渺然。\n闲身空岁月，老眼几山川。\n落照明秋浦，飞帆湿暮烟。\n倚阁怅今昔，余恨付吟篇。",
        "dynasty": "宋",
        "collection_info": null
    },
    {
        "title": "夜坐读书",
        "author": "黄庚",
        "content": "寂寞寒窗下，观书胜苦吟。\n青灯风雪夜，黄卷圣贤心。\n吾道关兴废，斯文几古今。\n凤兮胡不至，三叹泪沾襟。",
        "dynasty": "宋",
        "collection_info": null
    },
    {
        "title": "春日西园晚步",
        "author": "黄庚",
        "content": "为爱园林好，支筇伴独行。\n花香能醉蝶，柳色欲迷鶑。\n但得青春在，何妨白髮生。\n斜阳红尽处，一抹暮山横。",
        "dynasty": "宋",
        "collection_info": null
    },
    {
        "title": "书所寓",
        "author": "黄庚",
        "content": "不厌茅庐小，栖栖寄此身。\n菊残如倦客，梅瘦似诗人。\n有地堪藏拙，无医可疗贫。\n并州故乡梦，长忆鑑湖春。",
        "dynasty": "宋",
        "collection_info": null
    },
    {
        "title": "书怀寄呈诸友",
        "author": "黄庚",
        "content": "寂寞茅檐下，穷居更待时。\n吾侪贫可忍，余子俗难医。\n风月最宜酒，江山多是诗。\n广文无郑老，谁与共襟期。",
        "dynasty": "宋",
        "collection_info": null
    },
    {
        "title": "题义上人清虚阁",
        "author": "黄庚",
        "content": "偶来成一宿，便觉与禅通。\n看塔月影尽，捲帘秋色空。\n因知释氏学，亦有晋人风。\n吟到忘言处，悠然此意同。",
        "dynasty": "宋",
        "collection_info": null
    },
    {
        "title": "秋夕和吕讲师韵",
        "author": "黄庚",
        "content": "谁弹招隠操，云外伴清幽。\n午夜山林月，一花天地秋。\n经窗凉影淡，禅榻古香浮。\n不作蟾宫梦，悽然忆旧游。",
        "dynasty": "宋",
        "collection_info": null
    },
    {
        "title": "偶书",
        "author": "黄庚",
        "content": "豪气消磨尽，携书客海滨。\n文章难遇主，天地不怜贫。\n家累依刘表，妻儿笑买臣。\n彼苍还可问，吾道几时春。",
        "dynasty": "宋",
        "collection_info": null
    },
    {
        "title": "九日",
        "author": "黄庚",
        "content": "萸节今朝是，秋光又一年。\n但教樽有酒，休问箧无钱。\n白髮羞唐帽，黄花识晋贤。\n龙山渺何许，回首思凄然。",
        "dynasty": "宋",
        "collection_info": null
    },
    {
        "title": "送别胡汲古",
        "author": "黄庚",
        "content": "自怜身是客，又送客登舟。\n虽有重来约，难禁一别愁。\n风烟迷柳驿，草树暗春洲。\n后夜怀人处，山空月满楼。",
        "dynasty": "宋",
        "collection_info": null
    },
    {
        "title": "西屿即事",
        "author": "黄庚",
        "content": "松阴迷草径，缓步曳吟筇。\n秋鹤有仙意，寒花无冶容。\n渔洲烟浦笛，僧寺夕阳钟。\n回首来时路，白云深几重。",
        "dynasty": "宋",
        "collection_info": null
    },
    {
        "title": "春日和韵",
        "author": "黄庚",
        "content": "新晴天气好，老去倦寻芳。\n桃李自春色，园林又夕阳。\n捲帘通燕入，扫径惜花香。\n寒食清明近，松楸忆故乡。",
        "dynasty": "宋",
        "collection_info": null
    },
    {
        "title": "述怀",
        "author": "黄庚",
        "content": "柴门闲掩昼，云护竹窗深。\n茂草多生意，枯松见古心。\n有书消白日，无术化黄金。\n客问生涯事，长年只苦吟。",
        "dynasty": "宋",
        "collection_info": null
    },
    {
        "title": "对竹",
        "author": "黄庚",
        "content": "门对南邻竹，青青玉万竿。\n虽然无地种，且得隔篱看。\n露叶晴犹湿，风枝夏亦寒。\n但教休剪伐，日用报平安。",
        "dynasty": "宋",
        "collection_info": null
    },
    {
        "title": "秋色",
        "author": "黄庚",
        "content": "凭高望不极，望断动愁情。\n落日凄凉处，西风点染成。\n丹枫明野驿，白水浸江城。\n马上人回首，戎戎黯客程。",
        "dynasty": "宋",
        "collection_info": null
    },
    {
        "title": "幽居",
        "author": "黄庚",
        "content": "结屋依山住，幽窗与静宜。\n藤花上疏竹，苔石卧荒篱。\n挈榼童沽酒，敲门客送诗。\n老惭生计拙，役役又何为。",
        "dynasty": "宋",
        "collection_info": null
    },
    {
        "title": "怀友",
        "author": "黄庚",
        "content": "柴门春事尽，未见故人来。\n树密鸟相语，山空花自开。\n倾心多日别，屈指几时回。\n为问频书札，何时共酒杯。",
        "dynasty": "宋",
        "collection_info": null
    },
    {
        "title": "夏夜小酌",
        "author": "黄庚",
        "content": "小酌酬清兴，凭阑看月移。\n分茶醒醉客，添烛了残棋。\n萤影明桐井，蛙声出草池。\n荒城江漏远，试问夜何其。",
        "dynasty": "宋",
        "collection_info": null
    },
    {
        "title": "王修竹约观打鱼分韵得圆字",
        "author": "黄庚",
        "content": "隔岸呼渔伴，轻篙破晓烟。\n鸣榔舟叶聚，撒网浪花圆。\n馋鹭窥高树，惊鳞过别川。\n洋洋聊付物，生意自无边。",
        "dynasty": "宋",
        "collection_info": null
    },
    {
        "title": "新雁",
        "author": "黄庚",
        "content": "来宾何太早，嘹呖过南楼。\n数点乍离塞，一声初报秋。\n行行惊客眼，字字写乡愁。\n仗节人何在，帛书能寄不。",
        "dynasty": "宋",
        "collection_info": null
    },
    {
        "title": "病中",
        "author": "黄庚",
        "content": "读易窗闲久，多时不点朱。\n砚干蟾渴水，箧破蠹侵书。\n气味如僧淡，形容似鹤癯。\n交游空满眼，谁念病相如。",
        "dynasty": "宋",
        "collection_info": null
    },
    {
        "title": "月山书馆",
        "author": "黄庚",
        "content": "山色青边屋，幽深称隠居。\n瓶梅香笔砚，窗雪冷琴书。\n壁有先贤像，门无俗客车。\n代耕惟舌在，何必耦长沮。",
        "dynasty": "宋",
        "collection_info": null
    },
    {
        "title": "秋夜独坐",
        "author": "黄庚",
        "content": "黄庭重读罢，掩卷对寒檠。\n髮为忧时白，心因学道清。\n一窗秋月色，四壁夜蛩声。\n坐倦闲欹枕，诗成梦不成。",
        "dynasty": "宋",
        "collection_info": null
    },
    {
        "title": "九日书怀",
        "author": "黄庚",
        "content": "客鬓同秋老，乡心逐雁飞。\n重阳今日是，三径几时归。\n篱下多黄菊，门前少白衣。\n无人慰岑寂，独立对斜晖。",
        "dynasty": "宋",
        "collection_info": null
    },
    {
        "title": "古松",
        "author": "黄庚",
        "content": "夭矫森寒翠，髯蛟势倚天。\n乔阴无六月，老气已千年。\n斸药人能寿，巢枝鸟亦仙。\n秋风响柯叶，彷佛奏虞絃。",
        "dynasty": "宋",
        "collection_info": null
    },
    {
        "title": "听雪",
        "author": "黄庚",
        "content": "扑簌敲窗纸，寒斋剡水滨。\n六花初落夜，孤枕未眠人。\n耳静声逾细，心清趣自真。\n爱梅情更苦，恐压一枝春。",
        "dynasty": "宋",
        "collection_info": null
    },
    {
        "title": "石窗为明上人赋",
        "author": "黄庚",
        "content": "何年凿山骨，八面锁苍苔。\n海月照还白，天风吹不开。\n玲珑宜丈室，明洁称经台。\n眼界皆通透，閒云任去来。",
        "dynasty": "宋",
        "collection_info": null
    },
    {
        "title": "对镜",
        "author": "黄庚",
        "content": "勋业梦不到，晓窗时一看。\n是非须内照，妍丑付旁观。\n客鬓从渠白，诗肩本自寒。\n俨然瞻视处，頼汝整衣冠。",
        "dynasty": "宋",
        "collection_info": null
    },
    {
        "title": "夜坐",
        "author": "黄庚",
        "content": "世事等轻云，蘧庐寄此身。\n青灯少年梦，白髮异乡人。\n按剑惊山鬼，吞丹养谷神。\n黄庭重读罢，吾得葆吾真。",
        "dynasty": "宋",
        "collection_info": null
    },
    {
        "title": "西州即事",
        "author": "黄庚",
        "content": "一雨洗空碧，江城独倚楼。\n山吞残日没，水挟断云流。\n灯影深村夜，钟声古寺秋。\n西州旧游地，十载此淹留。",
        "dynasty": "宋",
        "collection_info": null
    },
    {
        "title": "春日即事",
        "author": "黄庚",
        "content": "扶杖行幽径，园林欲暮天。\n锦棠红濯雨，丝柳绿缲烟。\n春事忽三月，风光又一年。\n客怀正愁绝，那復听啼鹃。",
        "dynasty": "宋",
        "collection_info": null
    },
    {
        "title": "采菊",
        "author": "黄庚",
        "content": "篱东闲采菊，三径碧苔深。\n晓露冷双屐，秋风香一襟。\n餐英供小酌，嗅蕊伴清吟。\n会得悠然处，方知靖节心。",
        "dynasty": "宋",
        "collection_info": null
    },
    {
        "title": "春日",
        "author": "黄庚",
        "content": "春色浓于酒，何须醉玉觞。\n柳疏鶑占影，花杂蝶分香。\n往事随流水，閒愁付夕阳。\n吟边自歌舞，犹学少年狂。",
        "dynasty": "宋",
        "collection_info": null
    },
    {
        "title": "六月白菊",
        "author": "黄庚",
        "content": "□客背时芳，何须晚节香。\n人间方夏热，篱下自秋光。\n便是重阳日，真成六月霜。\n若教陶令见，应以醉为乡。",
        "dynasty": "宋",
        "collection_info": null
    },
    {
        "title": "白莲",
        "author": "黄庚",
        "content": "泰华峰头种，移根植野塘。\n一池秋夜月，万柄晓天霜。\n西帝罗青盖，真妃逞素狂。\n鹭飞无认处，点点水云乡。",
        "dynasty": "宋",
        "collection_info": null
    },
    {
        "title": "石门",
        "author": "黄庚",
        "content": "羸马东山路，骎骎抵石门。\n落花春夜雨，流水暮烟村。\n久客悲行役，清愁搅梦魂。\n劳生多感慨，余恨付干坤。",
        "dynasty": "宋",
        "collection_info": null
    },
    {
        "title": "书山阴驿",
        "author": "黄庚",
        "content": "迢递三山道，重来感旧游。\n潮声寒带雨，山色淡生秋。\n寄驿通乡信，题诗记旅愁。\n江湖十年客，两度到西州。",
        "dynasty": "宋",
        "collection_info": null
    },
    {
        "title": "偶书",
        "author": "黄庚",
        "content": "老眼看书暗，桑榆景渐催。\n文章身后贵，怀抱酒边开。\n灯火梦犹在，功名心已灰。\n客来休问字，且覆掌中杯。",
        "dynasty": "宋",
        "collection_info": null
    },
    {
        "title": "宿甘露寺",
        "author": "黄庚",
        "content": "山险疑无路，萦迴一径通。\n钟声寒瀑外，塔影夕阳中。\n窗出茶烟白，炉分葑火红。\n禅房遇耆旧，清话数宵同。",
        "dynasty": "宋",
        "collection_info": null
    },
    {
        "title": "江楼",
        "author": "黄庚",
        "content": "凭高閒眺望，老眼倍增明。\n林白山云出，潮红海日生。\n登临怀旧恨，吟笑遣闲情。\n客裏逢心友，开樽叙昔盟。",
        "dynasty": "宋",
        "collection_info": null
    },
    {
        "title": "竹杖",
        "author": "黄庚",
        "content": "一枝苍节瘦，恰称地行仙。\n不但挑诗卷，尤堪挂酒钱。\n看梅敲雪落，引鹤卓苔穿。\n莫近葛陂水，化龙飞上天。",
        "dynasty": "宋",
        "collection_info": null
    },
    {
        "title": "次韵书怀",
        "author": "黄庚",
        "content": "风霜头已白，悔不早归耕。\n客路远千里，儒冠误一生。\n世情云共薄，心事月同明。\n老去便疏散，逢人懒送迎。",
        "dynasty": "宋",
        "collection_info": null
    },
    {
        "title": "秋日",
        "author": "黄庚",
        "content": "旅食几时休，生涯未有谋。\n西风一夜雨，落叶万山秋。\n起石终当隠，草玄殊可羞。\n江乡烟水远，何日买归舟。",
        "dynasty": "宋",
        "collection_info": null
    },
    {
        "title": "赠皎上人",
        "author": "黄庚",
        "content": "破衲和云着，何时下赤城。\n高年头未白，得道骨全青。\n诗思秋空阔，禅心夜月明。\n何当捐世事，来结远公盟。",
        "dynasty": "宋",
        "collection_info": null
    },
    {
        "title": "王直翁相过",
        "author": "黄庚",
        "content": "芒鞋朝踏雨，来自赤城山。\n久别翻生面，相看各老颜。\n开樽茅屋裏，煮茗竹林间。\n此去须荣遇，宁愁行路难。",
        "dynasty": "宋",
        "collection_info": null
    },
    {
        "title": "鸳鸯梅",
        "author": "黄庚",
        "content": "孤花忽妩媚，并蒂占春阳。\n自有双成意，全胜姑射粧。\n月溪同浴影，雪树共栖香。\n玉笛频吹处，交飞落野塘。",
        "dynasty": "宋",
        "collection_info": null
    },
    {
        "title": "王琴所话别",
        "author": "黄庚",
        "content": "羁怀不可述，頼有古琴知。\n客舍相逄日，江枫正落时。\n夕阳村店酒，秋色野桥诗。\n别去吴江上，悠悠动远思。",
        "dynasty": "宋",
        "collection_info": null
    },
    {
        "title": "除夜即事",
        "author": "黄庚",
        "content": "除夕无诗侣，灯窗酒独斟。\n三更风雪夜，一片岁寒心。\n衰老常忧病，清闲不废吟。\n明朝年八十，晚景惜榆阴。",
        "dynasty": "宋",
        "collection_info": null
    },
    {
        "title": "王可交昇仙台四首  其一",
        "author": "黄庚",
        "content": "人去台犹在，飞昇事可嘉。\n神仙多变幻，尘世总虚花。\n炼气颜难老，劳心鬓易华。\n千年留古迹，题咏属诗家。",
        "dynasty": "宋",
        "collection_info": null
    },
    {
        "title": "王可交昇仙台四首  其二",
        "author": "黄庚",
        "content": "异人钟秀气，草木亦精神。\n见说为渔父，谁知悟道真。\n仙家多胜景，世路有迷津。\n安得骑黄鹤，相随入昊旻。",
        "dynasty": "宋",
        "collection_info": null
    },
    {
        "title": "王可交昇仙台四首  其三",
        "author": "黄庚",
        "content": "仙翁不可见，惟有一空亭。\n地冷春留雪，林深昼见星。\n松篁团秀色，兰蕙吐幽馨。\n立尽斜阳影，闲看鹤刷翎。",
        "dynasty": "宋",
        "collection_info": null
    },
    {
        "title": "王可交昇仙台四首  其四",
        "author": "黄庚",
        "content": "我来闲弔古，触景觉凄凉。\n踏石云侵履，扪萝露湿裳。\n森森林木茂，馥馥野花香。\n寺近寻僧话，谈禅坐竹床。",
        "dynasty": "宋",
        "collection_info": null
    },
    {
        "title": "冬夜即事",
        "author": "黄庚",
        "content": "独寝书窗下，其如寒夜何。\n头边枕黄奶，脚底踏汤婆。\n纸帐梅花暖，布衾春意多。\n道人无妄想，梦不到南柯。",
        "dynasty": "宋",
        "collection_info": null
    },
    {
        "title": "寄友人",
        "author": "黄庚",
        "content": "相望咫尺地，久不到蜗庐。\n室迩人何远，心亲迹任疏。\n交游常念旧，情意只如初。\n我欲携囊去，相逢胜寄书。",
        "dynasty": "宋",
        "collection_info": null
    },
    {
        "title": "偶书",
        "author": "黄庚",
        "content": "老来惊岁晚，愁裏度年华。\n云冻天将雪，山寒梅未花。\n晓窗留客饭，午寺觅僧茶。\n归路江村暝，行行及暮鸦。",
        "dynasty": "宋",
        "collection_info": null
    },
    {
        "title": "孤雁",
        "author": "黄庚",
        "content": "长空独嘹唳，隠约背斜晖。\n塞北离羣远，江南失侣归。\n度云怜隻影，照水认双飞。\n却羡投林鸟，相逢入翠微。",
        "dynasty": "宋",
        "collection_info": null
    },
    {
        "title": "呈曾蒲涧提刑",
        "author": "黄庚",
        "content": "诗自茶山后，如公世所稀。\n特来参活字，应肯授玄机。\n寒涧孤松老，秋云独鹤飞。\n台山千万丈，望望未能归。",
        "dynasty": "宋",
        "collection_info": null
    },
    {
        "title": "和茅亦山韵二首  其一",
        "author": "黄庚",
        "content": "一生场屋梦，老去付悠悠。\n始信功名事，难为智力谋。\n有才如孔孟，无命不伊周。\n吾道今如此，苍天可问不。",
        "dynasty": "宋",
        "collection_info": null
    },
    {
        "title": "和茅亦山韵二首  其二",
        "author": "黄庚",
        "content": "爱静吟成僻，躭书近欲痴。\n事多因错省，节不为贫移。\n长物新添画，生涯旧有诗。\n穷通系天命，知命復何疑。",
        "dynasty": "宋",
        "collection_info": null
    },
    {
        "title": "题严子陵",
        "author": "黄庚",
        "content": "故人虽即位，自不愿为官。\n天下事已定，山中人可闲。\n一丝江月色，千古客星寒。\n捷径终南士，闻风定报然。",
        "dynasty": "宋",
        "collection_info": null
    },
    {
        "title": "除夕",
        "author": "黄庚",
        "content": "爆竹惊残腊，冬春此夕分。\n且斟分岁酒，懒赋送穷文。\n客思愁檐雨，乡心逐海云。\n阳和在何处，明日问东君。",
        "dynasty": "宋",
        "collection_info": null
    },
    {
        "title": "和郑梅深",
        "author": "黄庚",
        "content": "江湖新识面，恰似旧相知。\n腹贮三余学，才工十咏诗。\n声名苏太史，家世郑当时。\n客路携琴去，终须遇子期。",
        "dynasty": "宋",
        "collection_info": null
    },
    {
        "title": "即事",
        "author": "黄庚",
        "content": "雀罗门户静，无客扣柴扃。\n索句髭先白，看书眼尚青。\n云粘题石壁，月浸汲泉瓶。\n笑杀利名客，沉酣死不醒。",
        "dynasty": "宋",
        "collection_info": null
    },
    {
        "title": "对客",
        "author": "黄庚",
        "content": "窗下篝灯坐，相看白髮新。\n共谈为客事，同是异乡人。\n诗写梅花月，茶煎谷雨春。\n明朝愁远别，离思欲沾巾。",
        "dynasty": "宋",
        "collection_info": null
    },
    {
        "title": "寒夜呈梅深",
        "author": "黄庚",
        "content": "空斋对孤客，寂寞似僧家。\n炉冷频烧叶，灯昏不吐花。\n夜长添睡思，岁晚忆年华。\n吟倦推窗坐，梅檐月未斜。",
        "dynasty": "宋",
        "collection_info": null
    },
    {
        "title": "林霁山架阁同宿山中",
        "author": "黄庚",
        "content": "秋风山馆客，移席近灯前。\n共语忽深夜，相看非少年。\n斗垂天末树，鳞出雨余天。\n亦有茅檐下，饭牛人未眠。",
        "dynasty": "宋",
        "collection_info": null
    },
    {
        "title": "游东庵",
        "author": "黄庚",
        "content": "庵连兜率寺，三径竹边开。\n林密暑不到，窗虚月自来。\n暮山啼鸟静，云树啸猿哀。\n拂拭残碑字，年深半绿苔。",
        "dynasty": "宋",
        "collection_info": null
    },
    {
        "title": "赠了上人抄化",
        "author": "黄庚",
        "content": "破衲卷秋云，入山深更深。\n近闻营梵剎，应不累禅心。\n寒瀑泻苍壁，晚花生古林。\n遥思明月夜，谁听颖师琴。",
        "dynasty": "宋",
        "collection_info": null
    },
    {
        "title": "呈茅一斋先生",
        "author": "黄庚",
        "content": "前辈凋零尽，如公尚典型。\n为僧眉独白，见客眼长青。\n教子成三俊，传家有六经。\n我来问奇字，应许扣柴扃。",
        "dynasty": "宋",
        "collection_info": null
    },
    {
        "title": "别徐敬菊",
        "author": "黄庚",
        "content": "契阔又两载，光阴一掷梭。\n祇因离别久，不觉语言多。\n安得长留此，其如欲去何。\n诗盟终未冷，早晚更相过。",
        "dynasty": "宋",
        "collection_info": null
    },
    {
        "title": "寄姜仕可",
        "author": "黄庚",
        "content": "独学苦无友，年来媿广文。\n怀贤歌伐木，忆别赋停云。\n病后少出户，梦中多见君。\n盍簪须有日，却与共论文。",
        "dynasty": "宋",
        "collection_info": null
    },
    {
        "title": "寄月山太守",
        "author": "黄庚",
        "content": "下车方数月，早已政声驰。\n太守一身瘦，东川百姓肥。\n勤劳惟听政，闲暇即吟诗。\n官况依然在，何须赋式微。",
        "dynasty": "宋",
        "collection_info": null
    },
    {
        "title": "岁晚书怀呈月山太守",
        "author": "黄庚",
        "content": "光阴催我老，衰病亦堪怜。\n残腊不多日，余生能几年。\n有为俱是妄，无事即成仙。\n近得安心法，蒲团学坐禅。",
        "dynasty": "宋",
        "collection_info": null
    },
    {
        "title": "鹤林仙坛寺",
        "author": "黄庚",
        "content": "古坛归鹤杳，野鹿自成羣。\n岚气浮清晓，钟声出白云。\n树穿僧屋老，水到寺门分。\n人世无穷事，山中了不闻。",
        "dynasty": "宋",
        "collection_info": null
    },
    {
        "title": "枕易",
        "author": "黄庚",
        "content": "古鼎烟销倦点朱，翛然高卧夜寒初。\n四檐寂寂半床梦，两鬓萧萧一卷书。\n日月冥心知代谢，阴阳回首验盈虚。\n起来万象皆吾有，收拾干坤在草庐。",
        "dynasty": "宋",
        "collection_info": null
    },
    {
        "title": "棋声",
        "author": "黄庚",
        "content": "何处仙翁爱手谈，时闻剥啄竹林间。\n一枰子玉敲云碎，几度午窗惊梦残。\n缓着应知心路远，急围不放耳根闲。\n烂柯人去收残局，寂寂空亭石几寒。",
        "dynasty": "宋",
        "collection_info": null
    },
    {
        "title": "题李蓝溪梅花吟卷",
        "author": "黄庚",
        "content": "孤芳不与众芳同，肯媚东君事冶容。\n寒苦一生苏武雪，清高千古伯夷风。\n琼瑶照树偏宜晚，铁石盘根却耐冬。\n几度看花立霜晓，断肠都在角声中。",
        "dynasty": "宋",
        "collection_info": null
    },
    {
        "title": "秋夜",
        "author": "黄庚",
        "content": "博山香冷夜将阑，红影摇窗烛未残。\n庭树露浓花气湿，井梧风老叶声干。\n世情冷暖知心少，朋旧东西会面难。\n一段客愁吟不就，无言背月倚阑干。",
        "dynasty": "宋",
        "collection_info": null
    },
    {
        "title": "秋夜和月山韵",
        "author": "黄庚",
        "content": "凉夜残灯照客愁，衾单添尽鹔鹴裘。\n半窗明月三更梦，一枕西风两鬓秋。\n吟骨棱棱宽带眼，归心切切望刀头。\n何时束箧家山去，独驾柴车访伯休。",
        "dynasty": "宋",
        "collection_info": null
    },
    {
        "title": "兰亭会饮观晋帖",
        "author": "黄庚",
        "content": "祇说清谈晋业虚，兰亭之乐后来无。\n一时人物已陈迹，千古山林空画图。\n钟带夕阳来远寺，碑和春雨卧平芜。\n昭陵玉匣犹难保，笔意从谁认鼠鬚。",
        "dynasty": "宋",
        "collection_info": null
    },
    {
        "title": "春游次王修竹监簿韵",
        "author": "黄庚",
        "content": "天色新晴带薄寒，主人饮客出城关。\n兰亭觞咏寻羲帖，窆石衣冠弔禹山。\n春水断桥芳草碧，晓风啼鸟落花闲。\n囊中诗句壶中酒，何必仙人大小还。",
        "dynasty": "宋",
        "collection_info": null
    },
    {
        "title": "修竹宴客东园",
        "author": "黄庚",
        "content": "二月春光泼眼浓，携樽宴客小亭东。\n酒当半醉半醒处，春在轻寒轻暖中。\n拂槛柳添吟鬓绿，压阑花妬舞衣红。\n晚来听唱梁州曲，声绕吴姬扇底风。",
        "dynasty": "宋",
        "collection_info": null
    },
    {
        "title": "书怀",
        "author": "黄庚",
        "content": "刚肠不挠是男儿，舌在囊中岂足悲。\n落落世情难苟合，徨徨客路欲何之。\n旧时风月堪遗恨，好处江山尚欠诗。\n莫把闲愁萦素抱，人生双鬓易成丝。",
        "dynasty": "宋",
        "collection_info": null
    },
    {
        "title": "送张伯威提举",
        "author": "黄庚",
        "content": "人生聚散等浮沤，忆昔过从与胜游。\n棋局敲残清夜月，菊花吟老半窗秋。\n客中送客难为别，山外看山总是愁。\n回首片帆江路远，疏烟斜雨到西州。",
        "dynasty": "宋",
        "collection_info": null
    },
    {
        "title": "春日即事",
        "author": "黄庚",
        "content": "园林芳事渐阑珊，客思无聊午梦残。\n红杏花繁蜂蜜饱，碧芹香老燕泥干。\n光阴有限鬓已白，勋业无成心尚丹。\n倚遍吟阑天欲暮，一帘风雨捲青春。",
        "dynasty": "宋",
        "collection_info": null
    },
    {
        "title": "小酌",
        "author": "黄庚",
        "content": "小酌园林酒半醺，落红影裏惜余春。\n插花归去蜂随帽，傍柳行来鶑避人。\n白髮尚为千里客，黄金难铸百年身。\n何时归赋沧浪水，澣我征衣万斛尘。",
        "dynasty": "宋",
        "collection_info": null
    },
    {
        "title": "城南即事",
        "author": "黄庚",
        "content": "支筇破晓出南城，古寺凄迷草自生。\n几处亭台空锁钥，百年人物尽丘茔。\n雕梁语燕应无主，废圃残花似有情。\n世事转头皆梦境，浮生何用苦营营。",
        "dynasty": "宋",
        "collection_info": null
    },
    {
        "title": "夜坐次林梅山韵",
        "author": "黄庚",
        "content": "人倚幽窗夜未阑，竹炉灰冷篆烟残。\n一天露气星辰湿，万壑风声草木寒。\n老去客怀多感慨，年来世事转艰难。\n何时归隠孤山下，明月梅花约共看。",
        "dynasty": "宋",
        "collection_info": null
    },
    {
        "title": "有感",
        "author": "黄庚",
        "content": "自嘆文章不遇时，平生壮志与心违。\n十年湖海无家住，千里乡关有梦归。\n残夜月寒灯晕淡，高秋天阔雁声微。\n伤今思古愁无奈，老泪斑斑湿客衣。",
        "dynasty": "宋",
        "collection_info": null
    },
    {
        "title": "即事",
        "author": "黄庚",
        "content": "蝇头蜗角两无营，心地宽閒景亦清。\n山色浅深分远近，云容舒卷弄阴晴。\n晓窗对菊思元亮，秋佩纫兰效屈平。\n独倚西风凝望眼，一行雁影夕阳明。",
        "dynasty": "宋",
        "collection_info": null
    },
    {
        "title": "生朝自述",
        "author": "黄庚",
        "content": "都道人生七十稀，老逢初度叹衰迟。\n飞觞醉月贫无酒，走笔迎春富有诗。\n憔悴自怜蒲柳质，劬劳空起蓼莪思。\n门无贺客清如水，独对兰花诵楚辞。",
        "dynasty": "宋",
        "collection_info": null
    },
    {
        "title": "雪",
        "author": "黄庚",
        "content": "片片随风整復斜，飘来老鬓觉添华。\n江山不夜月千里，天地无私玉万家。\n远岸未春飞柳絮，前村破晓压梅花。\n羔羊金帐应粗俗，自掬水泉煮石茶。",
        "dynasty": "宋",
        "collection_info": null
    },
    {
        "title": "九日客怀",
        "author": "黄庚",
        "content": "乌帽斜欹白髮侵，老来空忆旧登临。\n一枝黄菊西风泪，数亩苍苔故国心。\n梧颤秋声庭露冷，雁传寒信塞云深。\n不须贳酒酬佳节，只把陶诗细细吟。",
        "dynasty": "宋",
        "collection_info": null
    },
    {
        "title": "舟次樗蒱庙",
        "author": "黄庚",
        "content": "短棹衝寒过浦东，扁舟一叶载诗翁。\n断烟流水残云外，古木荒祠夕照中。\n吟罢小楼何处笛，酒醒孤枕半江风。\n潮生潮落朝还暮，堪叹人生自转蓬。",
        "dynasty": "宋",
        "collection_info": null
    },
    {
        "title": "月夜登楼",
        "author": "黄庚",
        "content": "玉宇澄清暮霭收，吟边怕倚仲宣楼。\n寒蟾千里夜如昼，新雁一声天欲秋。\n湖海谁青豪杰眼，风霜易白少年头。\n更残忽听荒城角，吹老梅花总是愁。",
        "dynasty": "宋",
        "collection_info": null
    },
    {
        "title": "送慈州茅主簿入道",
        "author": "黄庚",
        "content": "儒冠不戴戴星冠，人世荣华作梦看。\n谱出三茅终得道，趣同五柳早休官。\n月寒缑岭来笙鹤，春蔼慈州忆枳鸾。\n笑指方壶最深处，凌空霞佩玉珊珊。",
        "dynasty": "宋",
        "collection_info": null
    },
    {
        "title": "月夜次修竹韵",
        "author": "黄庚",
        "content": "徙倚吟阑傍野塘，古谯莲漏滴更长。\n月阶夜静蛩声切，竹院秋深鹤梦凉。\n坐挹水风侵袂冷，眠分花露满身香。\n浩歌欲遡明河去，醉唤天孙织锦囊。",
        "dynasty": "宋",
        "collection_info": null
    },
    {
        "title": "寓浦东书怀",
        "author": "黄庚",
        "content": "子规声裏已非春，消遣光阴只苦吟。\n肘后无方医白髮，床头有易胜黄金。\n年来不作功名梦，老去全休富贵心。\n独抱焦桐游海角，纷纷俗耳少知音。",
        "dynasty": "宋",
        "collection_info": null
    },
    {
        "title": "呈营田司杜希圣提领",
        "author": "黄庚",
        "content": "行李担书一鹤随，莲香𢅏幕政声驰。\n山川太史九州记，桑稼豳风七月诗。\n如晦箕裘传相种，少陵衣钵付孙枝。\n谋身儒术谁云拙，尧舜君民正此时。",
        "dynasty": "宋",
        "collection_info": null
    },
    {
        "title": "寄毛素轩宣慰",
        "author": "黄庚",
        "content": "旌麾曾驻鑑湖边，别去匆匆又两年。\n清夜梦分千里月，同乡人各一方天。\n素知心事有鸥在，欲寄音书无雁传。\n见说使星临浙右，明朝便买渡江船。",
        "dynasty": "宋",
        "collection_info": null
    },
    {
        "title": "酒趣",
        "author": "黄庚",
        "content": "浊醪妙理契心期，小瓮新篘香满巵。\n闲裏一生长是醉，饮中三昧有谁知。\n幕天席地忘形处，枕麯眠糟得意时。\n此味灵均应未解，独醒到死欲何为。",
        "dynasty": "宋",
        "collection_info": null
    },
    {
        "title": "秋怀",
        "author": "黄庚",
        "content": "雨裏西风已倦游，老怀悲感不禁秋。\n世无阮籍谁青眼，今有杜陵人白头。\n雁摆行知兄弟义，燕营巢为子孙谋。\n谁怜湖海飘蓬客，隻影孤灯相对愁。",
        "dynasty": "宋",
        "collection_info": null
    },
    {
        "title": "偶书",
        "author": "黄庚",
        "content": "频年踪迹堕江湖，三径荒苔忆旧庐。\n身老方知生计拙，家贫渐觉故人疏。\n松薪拾去朝炊黍，渔火分来夜读书。\n怨鹤惊猿应待我，台山何日赋归欤。",
        "dynasty": "宋",
        "collection_info": null
    },
    {
        "title": "观史",
        "author": "黄庚",
        "content": "梧风萧瑟雨初晴，凉入书堂夜气清。\n耿耿兰膏照千古，迟迟莲漏转三更。\n力于兴废应难助，气为忠邪几不平。\n掩卷长嗟方就枕，窗前咿喔又鸡鸣。",
        "dynasty": "宋",
        "collection_info": null
    },
    {
        "title": "暮春",
        "author": "黄庚",
        "content": "寂寞园林三月时，客中几度见春归。\n柳眉绿皱鶑无语，花脸红销蝶倦飞。\n节物暗催双鬓老，功名长与寸心违。\n百年身世成何事，回首西山又落晖。",
        "dynasty": "宋",
        "collection_info": null
    },
    {
        "title": "对月",
        "author": "黄庚",
        "content": "万里无云天宇宽，十分秋色上楼看。\n月浮沧海蟾光湿，星落明河象纬寒。\n醉后尽教诗笔健，吟边莫放酒杯干。\n一声长笛知何处，愁杀夜深人倚阑。",
        "dynasty": "宋",
        "collection_info": null
    },
    {
        "title": "秋夜",
        "author": "黄庚",
        "content": "十分秋色满轩窗，景物凄清夜气凉。\n筛月帘栊金琐碎，捣霜砧杵玉丁珰。\n井梧叶脱无多影，岩桂花稠不断香。\n坐到更深吟兴动，砚池滴露写诗狂。",
        "dynasty": "宋",
        "collection_info": null
    },
    {
        "title": "寓舍即事",
        "author": "黄庚",
        "content": "矮屋编茅槿缚篱，诗人住处恰相宜。\n万间突兀梦不到，一室凄清心自知。\n窗下无灯童睡早，林间有月鹤归迟。\n八荒便作庭除看，南北东西任所之。",
        "dynasty": "宋",
        "collection_info": null
    },
    {
        "title": "书怀奉简兰若提举",
        "author": "黄庚",
        "content": "十年湖海叹飘零，晚景投闲百念轻。\n看水看山真有味，学书学剑恨无成。\n竹风吟晓诗情动，梧雨敲秋客梦惊。\n老傍人门非久计，不如归去学渊明。",
        "dynasty": "宋",
        "collection_info": null
    },
    {
        "title": "登宝林飞来峰",
        "author": "黄庚",
        "content": "乘风飞步碧崔嵬，万壑千岩入眼来。\n古甃直穿沧海破，浮图高拂白云开。\n龟公埋没今无冢，乌喙登临旧有台。\n立尽斜阳不归去，一声孤雁过蓬莱。",
        "dynasty": "宋",
        "collection_info": null
    },
    {
        "title": "题吴实斋北山别业",
        "author": "黄庚",
        "content": "北山佳景胜南山，乘兴登临眼界宽。\n樵斧伐云春谷暗，渔榔敲月夜溪寒。\n一区池占林泉胜，四面天开图画看。\n竹屋数间尘不到，主人日日凭阑干。",
        "dynasty": "宋",
        "collection_info": null
    },
    {
        "title": "书馆",
        "author": "黄庚",
        "content": "池馆深深锁翠凉，课余多暇日偏长。\n屋连湖水琴书润，窗近花阴笔砚香。\n吾道尚存贫亦乐，客身长健老何妨。\n十年心事闲搔首，厌听蝉声送夕阳。",
        "dynasty": "宋",
        "collection_info": null
    },
    {
        "title": "依绿亭",
        "author": "黄庚",
        "content": "数椽潇洒瞰清漪，荡漾烟霏欲湿衣。\n阑角寒光摇翡翠，檐牙倒影浸琉璃。\n荷边鼓瑟游鱼听，柳外敲棋睡鹭飞。\n洗尽红尘青眼客，临流何惜赋新诗。",
        "dynasty": "宋",
        "collection_info": null
    },
    {
        "title": "秋思",
        "author": "黄庚",
        "content": "天容凝碧换秋容，残暑泠然一洗空。\n梧叶多应愁夜雨，葛衣渐觉怯西风。\n十分冷淡砧声外，一片凄凉雁影中。\n兴动莼鲈欲归去，季鹰心事恰相同。",
        "dynasty": "宋",
        "collection_info": null
    },
    {
        "title": "题四畅图",
        "author": "黄庚",
        "content": "四畅图中四散人，籐床对坐遣闲情。\n搔头真有爬梳态，搐鼻应无喷嚏声。\n扪蝨未能谈世事，捻髭元不为科名。\n一时快意皆真乐，谁把丹青写得成。",
        "dynasty": "宋",
        "collection_info": null
    },
    {
        "title": "登宝林塔",
        "author": "黄庚",
        "content": "屹立浮图可摘星，吟边喜与客同登。\n阑干六曲又六曲，梯级一层又一层。\n极目江山无障碍，着身霄汉欲飞腾。\n雁来疑是题名处，拂拭残碑问寺僧。",
        "dynasty": "宋",
        "collection_info": null
    },
    {
        "title": "偶述",
        "author": "黄庚",
        "content": "漂泊江湖祇自怜，人生穷达信关天。\n老来干禄心灰矣，贫不求人气浩然。\n五斗岂能留靖节，一瓢亦足乐颜渊。\n客来问我生涯事，闭户开书对圣贤。",
        "dynasty": "宋",
        "collection_info": null
    },
    {
        "title": "凉夜即事",
        "author": "黄庚",
        "content": "凉入虚堂睡思浓，夜深剪尽烛花红。\n光摇珠箔梧桐月，香透纱厨茉莉风。\n欹枕觉来人不寐，捻鬚吟罢句难工。\n小蛮问我诗成未，诗在池塘草梦中。",
        "dynasty": "宋",
        "collection_info": null
    },
    {
        "title": "次月山少监客京韵",
        "author": "黄庚",
        "content": "匹马搀春入帝京，秋深犹未问归程。\n一书不及因风寄，千里空教共月明。\n霄汉已随黄鹄举，家山应负白鸥盟。\n便须了却封侯事，衣锦归来客亦荣。",
        "dynasty": "宋",
        "collection_info": null
    },
    {
        "title": "闻角",
        "author": "黄庚",
        "content": "谯角咿呜到枕边，边情似向曲中传。\n梅花三弄月将晚，榆塞一声霜满天。\n织锦佳人应有恨，枕戈老将想无眠。\n争如二月春风市，卖酒楼头听管絃。",
        "dynasty": "宋",
        "collection_info": null
    },
    {
        "title": "舟行送王琴所之澉州",
        "author": "黄庚",
        "content": "晨星寥落曙光浮，柳岸风轻送客舟。\n万点远山重迭恨，一江流水浅深愁。\n淡烟茅店家家晓，白露枫林处处秋。\n独倚蓬窗还自笑，此身漂泊愧沙鸥。",
        "dynasty": "宋",
        "collection_info": null
    },
    {
        "title": "寄峡山胡府判",
        "author": "黄庚",
        "content": "鑑湖狂客又西湖，笔砚生涯计已迂。\n五斗自惭腰不折，四方安得口能餬。\n家山迢递乡心远，灯火凄凉客影孤。\n莫误风前看落雁，尺书还肯寄来无。",
        "dynasty": "宋",
        "collection_info": null
    },
    {
        "title": "送姜仕可去馆",
        "author": "黄庚",
        "content": "行止非人可豫谋，爱君无计为君留。\n张仪失策犹存舌，穆傅知机可掉头。\n黯黯别怀江路晚，萧萧行李驿亭秋。\n明年我亦携书去，不落人间第二筹。",
        "dynasty": "宋",
        "collection_info": null
    },
    {
        "title": "梅龙",
        "author": "黄庚",
        "content": "孤根蟠屈浸冰壶，蛰裏阳和发朽枯。\n雪树鳞封寒水玉，月梢颔吐夜明珠。\n暗香吹冷龙涎湿，疏影涵清蜕骨癯。\n安得华光叶公笔，共描云水卧云图。",
        "dynasty": "宋",
        "collection_info": null
    },
    {
        "title": "江湖伟观",
        "author": "黄庚",
        "content": "环峙山川秀气钟，人烟楼阁鬰重重。\n潮生潮落东西浙，云去云来南北峰。\n海曙扶桑红影湿，堤春杨柳绿阴浓。\n子胥已远岳侯死，斗柄聊洗磊块胸。",
        "dynasty": "宋",
        "collection_info": null
    },
    {
        "title": "随隠为祝南山赋",
        "author": "黄庚",
        "content": "踪迹何拘似白云，不专丘壑避红尘。\n田堪耕稼即莘野，水可钓鱼皆渭滨。\n无碍滞心宁择地，有幽闲处便容身。\n一筇忽入青山去，岂是终南捷径人。",
        "dynasty": "宋",
        "collection_info": null
    },
    {
        "title": "春日郊居",
        "author": "黄庚",
        "content": "卜筑幽居慰寂寥，数椽茅屋傍江郊。\n庭前滕薛笋争长，篱下陈雷蔓结交。\n杏圃花香蜂课蜜，芹塘泥暖燕营巢。\n山窗对景浑无事，吟得诗成手自抄。",
        "dynasty": "宋",
        "collection_info": null
    },
    {
        "title": "偶书呈王修竹",
        "author": "黄庚",
        "content": "琴心不復寄松萝，贺鑑湖边水自波。\n晚节黄花秋思淡，夕阳红树客愁多。\n何时归鹤招丁令，有意逃渔侣志和。\n不管白头乌帽落，西风一曲付狂歌。",
        "dynasty": "宋",
        "collection_info": null
    },
    {
        "title": "寄郑枢山",
        "author": "黄庚",
        "content": "起敬英声亦有年，酒边曾见锦囊篇。\n吟情六义初删后，古意三爻未画前。\n放旷嗣宗应绝俗，清狂太白不妨仙。\n如今海内无工部，谁肯题诗寄郑虔。",
        "dynasty": "宋",
        "collection_info": null
    },
    {
        "title": "灯花",
        "author": "黄庚",
        "content": "发生元不假栽培，一点春从午夜回。\n自喜结根依小草，不愁飞片点苍苔。\n荧荧有艳蛾频扑，澹澹无香蝶不猜。\n窗下敲棋红烬落，更深约客不曾来。",
        "dynasty": "宋",
        "collection_info": null
    },
    {
        "title": "乐道",
        "author": "黄庚",
        "content": "门掩荒苔客到稀，閒情已与世相违。\n胸中宇宙自然景，眼底江山不尽诗。\n云淡风轻皆道体，鸢飞鱼跃总天机。\n吾心与物同真乐，此处宁容俗子知。",
        "dynasty": "宋",
        "collection_info": null
    },
    {
        "title": "次毛一斋韵",
        "author": "黄庚",
        "content": "诗梦惊残何处棋，书窗又是夕阳时。\n柳阴分绿笼琴几，花片飞红点砚池。\n览镜自怜添白髮，传杯不復倩蛾眉。\n东风故国年年恨，惟有啼春杜宇知。",
        "dynasty": "宋",
        "collection_info": null
    },
    {
        "title": "寄月山少监",
        "author": "黄庚",
        "content": "一片襟怀海样宽，眉头肯为别离攒。\n臂鹰惯识从君乐，汗马宁辞行路难。\n角带边声关月冷，雁传乡信塞云寒。\n归来未许东山卧，见说苍生望谢安。",
        "dynasty": "宋",
        "collection_info": null
    },
    {
        "title": "送文正公遗像与王东庐",
        "author": "黄庚",
        "content": "古画从来宝绘堂，遗君敢借旧珍藏。\n貌存故国三公贵，泽衍来孙百世芳。\n家庙几年成阙典，宗枝此日倍增光。\n当时种德根苗远，分得槐阴到鹤乡。",
        "dynasty": "宋",
        "collection_info": null
    },
    {
        "title": "游西湖次毛玉田韵",
        "author": "黄庚",
        "content": "触目钱塘昨梦非，行春载酒忆当时。\n花间不辗香轮入，柳外空鞭骏马飞。\n落日荒山和靖墓，断云流水子胥祠。\n忘情鸥鹭閒于我，应笑江湖客未归。",
        "dynasty": "宋",
        "collection_info": null
    },
    {
        "title": "故国有怀呈任子宏提举",
        "author": "黄庚",
        "content": "十年不作还家梦，荒草深深锁竹扉。\n无主落花随水去，有情啼鸟劝人归。\n儒冠寥落风流减，客路凄凉故旧稀。\n何日携琴赋归去，踏云自采故山薇。",
        "dynasty": "宋",
        "collection_info": null
    },
    {
        "title": "寒夜即事",
        "author": "黄庚",
        "content": "倚徧阑干更漏长，柔髭捻断为诗忙。\n清分梅影夜宜月，寒入雁声天正霜。\n怀古顿添孤客恨，追欢难忆少年狂。\n读书窗下篝灯坐，一卷离骚一篆香。",
        "dynasty": "宋",
        "collection_info": null
    },
    {
        "title": "谢章平远惠笔",
        "author": "黄庚",
        "content": "管城二子样尖新，分惠山房胜馈金。\n淮兔拔毛夸匠巧，鲁鱼正字见功深。\n抄书未得纤毫力，握管难忘一寸心。\n挥翰玉堂无梦到，雅宜茅屋写清吟。",
        "dynasty": "宋",
        "collection_info": null
    },
    {
        "title": "龙江馆舍",
        "author": "黄庚",
        "content": "幽栖俗事不相关，家在青松翠竹间。\n绕屋四围都是水，隔林一片不多山。\n诗篇陶写清秋景，书册消磨白日閒。\n门外沙鸥如旧识，忘机飞去又飞还。",
        "dynasty": "宋",
        "collection_info": null
    },
    {
        "title": "元日",
        "author": "黄庚",
        "content": "睡眼朦胧撑不开，鸡声唱晓梦惊回。\n竹炉尚有残冬火，柏酒初斟新岁杯。\n身世百年如梦幻，功名两字已心灰。\n门无贺客清闲甚，自汲寒泉浸古梅。",
        "dynasty": "宋",
        "collection_info": null
    },
    {
        "title": "偶题",
        "author": "黄庚",
        "content": "一春过半近清明，点滴檐声未肯晴。\n细柳雨中垂绿重，残花风裏落红轻。\n世间白髮在公道，眼底青山不世情。\n富贵倘来忙不得，人生何必苦营营。",
        "dynasty": "宋",
        "collection_info": null
    },
    {
        "title": "俞景仁教谕相过",
        "author": "黄庚",
        "content": "江云舒卷弄阴晴，新绿园林似染成。\n花怯晓风寒蝶梦，柳愁春雨湿鶑声。\n栖迟茅屋无尘事，深闭柴门远俗情。\n佳客相过慰岑寂，酒边闲把近诗评。",
        "dynasty": "宋",
        "collection_info": null
    },
    {
        "title": "修竹有楼名与造物游对秦望山五云门",
        "author": "黄庚",
        "content": "秦望诸山隠几看，仙居缥缈五云端。\n天高地迥三千界，月白风清十二阑。\n沧海气侵珠佩湿，明河影逼玉箫寒。\n超然身在鸿蒙上，何必蓬莱跨紫鸾。",
        "dynasty": "宋",
        "collection_info": null
    },
    {
        "title": "修竹宴客广寒游亭分韵得香字",
        "author": "黄庚",
        "content": "银桥疑驾海天长，金粟离离照玉觞。\n影浸山河琼殿冷，舞分风露羽衣香。\n亦知广莫元无野，却笑温柔别有乡。\n閒折一枝惊昨梦，素娥怜我授玄霜。",
        "dynasty": "宋",
        "collection_info": null
    },
    {
        "title": "酒边呈张景纯",
        "author": "黄庚",
        "content": "蓬莱阁上笑谈余，别后思君看画图。\n萍水相逢俱老矣，家山自好盍归乎。\n清风一榻庄周蝶，明月扁舟范蠡湖。\n此是达人真乐事，客中何必叹穷途。",
        "dynasty": "宋",
        "collection_info": null
    },
    {
        "title": "江上客怀",
        "author": "黄庚",
        "content": "镜裏从渠白髮添，吟边抵掌復掀髯。\n十年为客甘清苦，一枕忘情付黑甜。\n短褐怯风绵未絮，破窗漏月纸重粘。\n梅花应念人孤寂，寒夜吹香入竹帘。",
        "dynasty": "宋",
        "collection_info": null
    },
    {
        "title": "夜坐",
        "author": "黄庚",
        "content": "香篆烟销夜气清，篝灯开卷遣閒情。\n半窗月落梅无影，三径风来竹有声。\n乐道何须图富贵，读书元不为功名。\n白云满榻便高卧，欹枕诗成梦不成。",
        "dynasty": "宋",
        "collection_info": null
    },
    {
        "title": "挽卫山斋  其一",
        "author": "黄庚",
        "content": "楹梦惊残忽告终，儒林多士失宗工。\n云间便觉无清气，江上谁能继古风。\n蕙帐夜阑孤鹤怨，茅斋人去九山空。\n我来岂为私情哭，痛哭君亡吾道穷。",
        "dynasty": "宋",
        "collection_info": null
    },
    {
        "title": "挽卫山斋  其二",
        "author": "黄庚",
        "content": "武公后裔有仍孙，德望才名世所尊。\n拟向山中专註易，忽传地下趣修文。\n月楼不復赓诗句，春阁犹思共酒樽。\n痛恨死生千古隔，西风吹泪湿秋云。",
        "dynasty": "宋",
        "collection_info": null
    },
    {
        "title": "送任子敏司丞赴北",
        "author": "黄庚",
        "content": "鞭影拖云入帝京，少年正好作功名。\n不辞驿骑三千里，欲奋鹏抟九万程。\n白玉楼中挥翰墨，黄金台上被恩荣。\n何须折柳送行色，只写诗篇话别情。",
        "dynasty": "宋",
        "collection_info": null
    },
    {
        "title": "和俞教授见寄韵",
        "author": "黄庚",
        "content": "天边日月似梭飞，百岁光阴难预期。\n有酒不妨留野客，无钱何惜典春衣。\n江山犹记登临处，身世都非少壮时。\n晚景清闲宜学道，黄庭一卷究玄微。",
        "dynasty": "宋",
        "collection_info": null
    },
    {
        "title": "任復斋池中有瑞莲命予赋之",
        "author": "黄庚",
        "content": "芙蕖开处傍池亭，花结双头媚晚晴。\n两隗骈肩如欲语，二乔并首似含情。\n同心凈植真奇种，联蒂腾芳以瑞名。\n若使濂溪当日见，爱莲有说恐难评。",
        "dynasty": "宋",
        "collection_info": null
    },
    {
        "title": "盐",
        "author": "黄庚",
        "content": "同絺入贡载遗经，分赐羣臣羡水晶。\n润下作醎从海产，熬波出素似天成。\n享神洁白惟形似，富贵珍奇以宝名。\n此物可方为相事，他时商鼎用调羹。",
        "dynasty": "宋",
        "collection_info": null
    },
    {
        "title": "缾笙",
        "author": "黄庚",
        "content": "热中竟日自煎烹，音节都从一气生。\n缓缓煮汤方蟹眼，微微聒耳忽蝇声。\n频惊清梦愁无寐，似诉羁情叹不平。\n却笑书生那解此，联诗石鼎羡弥明。",
        "dynasty": "宋",
        "collection_info": null
    },
    {
        "title": "书怀",
        "author": "黄庚",
        "content": "杜门已与俗相违，苔径荒凉辙迹稀。\n自爱清凉忘世虑，肯求富贵役心机。\n隠居盘谷胜金谷，耐着麻衣鄙锦衣。\n百岁光阴皆梦境，且看兔走与乌飞。",
        "dynasty": "宋",
        "collection_info": null
    },
    {
        "title": "和杜柳溪韵",
        "author": "黄庚",
        "content": "安贫乐道岂卑微，肯羡黄金带十围。\n爵列三公今却有，齿踰七袠古来稀。\n满头霜雪客怀老，过眼烟云人是非。\n皎皎白驹在空谷，好贤谁復咏缁衣。",
        "dynasty": "宋",
        "collection_info": null
    },
    {
        "title": "金润玉隠废寺閒居",
        "author": "黄庚",
        "content": "梵剎当年聚众僧，丛林深处着禅扃。\n金沙布地阶无土，玉轴堆函藏有经。\n云树千寻张翠盖，烟萝一片展青屏。\n星移物换今寥落，古寺犹存柏子庭。",
        "dynasty": "宋",
        "collection_info": null
    },
    {
        "title": "和葺庐韵",
        "author": "黄庚",
        "content": "地僻浑无车马喧，禅房修饰称居安。\n庄严固是由心造，丹雘多应被眼瞒。\n佛法不须身外觅，世缘只作梦中看。\n我来欲问无生话，万顷西江一吸干。",
        "dynasty": "宋",
        "collection_info": null
    },
    {
        "title": "偶成简任肃斋教谕  其一",
        "author": "黄庚",
        "content": "百年光景易侵寻，消遣閒愁只苦吟。\n但觉笔头风雨湿，不知鬓底雪霜侵。\n冥鸿已负九霄志，老骥空怀千里心。\n富贵倘来应有命，何须弹铗扣知音。",
        "dynasty": "宋",
        "collection_info": null
    },
    {
        "title": "偶成简任肃斋教谕  其二",
        "author": "黄庚",
        "content": "百岁光阴一转蓬，晚年不与少年同。\n事因错处人方省，诗到穷时句始工。\n献赋未逢杨得意，怜才难遇杜司空。\n有时追忆昇平事，犹道繁华是梦中。",
        "dynasty": "宋",
        "collection_info": null
    },
    {
        "title": "偶成简任肃斋教谕  其三",
        "author": "黄庚",
        "content": "贫病交攻久废诗，萧然一室独栖迟。\n酒钱已尽琴将典，瓶粟无储鹤亦饥。\n豪杰不多陈仲举，结交惟欠魏无知。\n箪瓢钟鼎都休计，毕竟穷通各有时。",
        "dynasty": "宋",
        "collection_info": null
    },
    {
        "title": "奉谢月山太守",
        "author": "黄庚",
        "content": "太守相过庆诞辰，贵能下贱见公心。\n行厨鼎列双鱼美，众客咸瞻五马临。\n曲唱骆驼夸白雪，杯传鹦鹉拥青衿。\n宠颁束帛尤增感，恩与沧溟一样深。",
        "dynasty": "宋",
        "collection_info": null
    },
    {
        "title": "夜坐即事",
        "author": "黄庚",
        "content": "霜气侵窗冷客毡，青灯白髮老堪怜。\n光阴明日又明日，世事一年难一年。\n眼底江山元似旧，胸中风月本无边。\n道人不作阳台梦，纸帐梅花伴独眠。",
        "dynasty": "宋",
        "collection_info": null
    },
    {
        "title": "和茅亦山先生杂咏  其一",
        "author": "黄庚",
        "content": "风柳吹花糁白毡，鶑愁蝶恨有谁怜。\n不知春事又三月，堪叹人生无百年。\n清气长留诗卷裏，閒愁不到酒樽边。\n山窗昼永浑无事，一榻分云枕易眠。",
        "dynasty": "宋",
        "collection_info": null
    },
    {
        "title": "和茅亦山先生杂咏  其二",
        "author": "黄庚",
        "content": "身世飘浮水上蓬，閒中清事有谁同。\n吟窗梦草添诗料，画笔生花夺化工。\n酒后乌乌时击缶，愁来咄咄自书空。\n园林寂寞春何处，春在桑麻雨露中。",
        "dynasty": "宋",
        "collection_info": null
    },
    {
        "title": "和茅亦山先生杂咏  其三",
        "author": "黄庚",
        "content": "破砚尘封懒赋诗，晚年才思觉衰迟。\n躭书自笑已成癖，煮字元来不疗饥。\n风月满怀诗可写，雪霜侵鬓镜先知。\n太公八十方荣遇，把钓溪边更待时。",
        "dynasty": "宋",
        "collection_info": null
    },
    {
        "title": "端午月山主人酒边即事  其一",
        "author": "黄庚",
        "content": "窗外葵榴照眼明，香蒲沁酒注银瓶。\n自无饮量堪同醉，非慕清名效独醒。\n一日沈湘悲楚客，千年弔古读骚经。\n他乡记节聊随俗，艾虎朱符挂户庭。",
        "dynasty": "宋",
        "collection_info": null
    },
    {
        "title": "端午月山主人酒边即事  其二",
        "author": "黄庚",
        "content": "时序催人易白头，端阳怀古客添愁。\n朱符不写湘纍恨，角黍难包楚国羞。\n记节何妨斟蚁酒，夺标无復见龙舟。\n高歌思远楼前路，掩雨珠帘今在不。",
        "dynasty": "宋",
        "collection_info": null
    },
    {
        "title": "寄谢蔡松江路教",
        "author": "黄庚",
        "content": "一别丰标又一旬，尺书多荷寄殷勤。\n交游满眼谁知己，契阔关心独忆君。\n蕙帐梦寒同夜月，松江人远隔秋云。\n明朝便买扁舟去，来访贞阳旧广文。",
        "dynasty": "宋",
        "collection_info": null
    },
    {
        "title": "和杜柳溪韵",
        "author": "黄庚",
        "content": "白髮垂垂一老夫，年来渐觉世情疏。\n石床梦冷和云卧，茅屋灯残共月居。\n客至何妨赊鲁酒，家贫不肯典唐书。\n羡君种柳清溪上，借我苔机学钓鱼。",
        "dynasty": "宋",
        "collection_info": null
    },
    {
        "title": "和茅亦山秋夜感怀",
        "author": "黄庚",
        "content": "老来吟拙自知羞，好景无诗未易酬。\n湖海愁看今夜月，功名虚度十年秋。\n清光偏照卢仝屋，孤影自登王粲楼。\n我欲乘风蟾窟去，安能与世共沉浮。",
        "dynasty": "宋",
        "collection_info": null
    },
    {
        "title": "茅亦山相过",
        "author": "黄庚",
        "content": "故人过我竹边居，谈笑从容乐有余。\n洗盏共尝春瓮酒，挑灯对读夜窗书。\n归来尚忆渊明菊，高卧谁知诸葛庐。\n醉后达观今古事，寥寥千载只须臾。",
        "dynasty": "宋",
        "collection_info": null
    },
    {
        "title": "上廉访分司官",
        "author": "黄庚",
        "content": "行部巡荒察吏奸，皇皇使节古刑官。\n声摇天上星辰动，清逼云间风露寒。\n肃政严持三尺法，恤民特放一分宽。\n香名已覆金瓯底，便作他年宰相看。",
        "dynasty": "宋",
        "collection_info": null
    },
    {
        "title": "和郑枢山竹夫人韵",
        "author": "黄庚",
        "content": "玉环倾国起胡兵，有色终污后世名。\n九夏专房何在貌，一身空洞若为情。\n宠名本自无心得，妇节从来澈骨清。\n愁见婕妤秋后扇，共怀幽恨几时平。",
        "dynasty": "宋",
        "collection_info": null
    },
    {
        "title": "斑竹夫人",
        "author": "黄庚",
        "content": "汗青书墨沁肌凉，李卫曾携近竹床。\n眼孔盈盈看熟客，泪痕点点泣秋房。\n湘纹冷淡宜湘簟，玉体玲珑称玉郎。\n秦虢流封无梦到，傍人空以睡为乡。",
        "dynasty": "宋",
        "collection_info": null
    },
    {
        "title": "游虎丘山寺",
        "author": "黄庚",
        "content": "浮生偷得片时閒，古寺寻僧借景看。\n楼阁倚云山气湿，辘轳捲水涧声寒。\n地埋吴剑痕犹在，碑刻唐诗字未漫。\n寄榻禅房不知晓，起来松日已三竿。",
        "dynasty": "宋",
        "collection_info": null
    },
    {
        "title": "贾秋壑圃",
        "author": "黄庚",
        "content": "不学苍龙卧浙东，惊飈吟佩堕青璁。\n既无良策安江左，空有名园似洛中。\n危栈连云晴亦雨，飞楼近海夜生风。\n人间富贵皆尘土，回首吴山落照红。",
        "dynasty": "宋",
        "collection_info": null
    },
    {
        "title": "闻鹤",
        "author": "黄庚",
        "content": "寒蟾初上海云收，何处仙禽过庾楼。\n清夜照人千里月，碧天警露一声秋。\n玉笙缥缈缑山去，羽袂蹁跹赤壁游。\n回首女墙旧时事，千年华表动新愁。",
        "dynasty": "宋",
        "collection_info": null
    },
    {
        "title": "和毛宣尉蓬莱阁韵",
        "author": "黄庚",
        "content": "杰阁翚飞翠霭间，蓬莱元不在人寰。\n绿围城郭千村水，青逼帘栊四面山。\n华表鹤归辽海远，高台凤去夕阳间。\n我来倚遍阑干月，云锁重门夜不关。",
        "dynasty": "宋",
        "collection_info": null
    },
    {
        "title": "送张按察移节江陵",
        "author": "黄庚",
        "content": "满载琴书事宦游，皇皇使节重咨诹。\n蒲帆风饱三千里，绣斧霜寒十六州。\n荆渚行观新德政，越人共忆旧风流。\n市桥衰柳难攀折，只拗梅花送去舟。",
        "dynasty": "宋",
        "collection_info": null
    },
    {
        "title": "次郑朴翁国正见寄",
        "author": "黄庚",
        "content": "云深红日出林迟，晞髮檐前力未衰。\n老爱归田追靖节，狂思入海访安期。\n春风巷陌杨花后，故国江山杜宇时。\n一种閒愁无着处，倚窗重读寄来诗。",
        "dynasty": "宋",
        "collection_info": null
    },
    {
        "title": "渔舍观梅寄修竹",
        "author": "黄庚",
        "content": "寒云漠漠护墙阴，潇洒梅枝出竹林。\n影落荒矶和雪钓，香浮老瓦带春斟。\n几凭水驿传芳信，祇许沙鸥识素心。\n回首孤山千树远，扁舟乘兴梦中寻。",
        "dynasty": "宋",
        "collection_info": null
    },
    {
        "title": "清明",
        "author": "黄庚",
        "content": "清明时节已春深，白髮萧疏忽满簪。\n萍梗一生孤客恨，松楸千里故乡心。\n浸花窗下分红影，插柳檐前借绿阴。\n幸有故人同笑语，不妨沽酒共清吟。",
        "dynasty": "宋",
        "collection_info": null
    },
    {
        "title": "赠大禅寺昉上人",
        "author": "黄庚",
        "content": "佛屋参差傍水涯，天然富贵属僧家。\n油幢碧立当轩竹，步障红围绕槛花。\n隠隠磬声春昼永，停停塔影夕阳斜。\n白头道者留连客，自汲山泉煮石茶。",
        "dynasty": "宋",
        "collection_info": null
    },
    {
        "title": "赠通玄观道士竹乡",
        "author": "黄庚",
        "content": "通玄道士苦修行，坐见桑田几变更。\n云屋苔封烧药竈，风林花落煮茶铛。\n休粮剩有青松啖，却老应无白髮生。\n月满竹乡乘鹤去，欲邀子晋学吹笙。",
        "dynasty": "宋",
        "collection_info": null
    },
    {
        "title": "夜坐",
        "author": "黄庚",
        "content": "醉月飞觞兴未阑，蓬壶影裏漏声残。\n碧浮金鼎香脂暖，红闪银台烛泪干。\n艷曲喜听催拍近，狂歌自觉入腔难。\n赏心乐事输年少，一点閒愁了不干。",
        "dynasty": "宋",
        "collection_info": null
    },
    {
        "title": "隠居",
        "author": "黄庚",
        "content": "编茅卜隠读书林，门掩苍苔一径深。\n当户晓山长识面，临窗夜月独知心。\n花围锦绣翻红影，竹列琅玕舞翠阴。\n别是一般清富贵，何须满坞积黄金。",
        "dynasty": "宋",
        "collection_info": null
    },
    {
        "title": "见梅",
        "author": "黄庚",
        "content": "孤根偷转一分阳，枝北枝南次第芳。\n照水晓粧冰镜冷，横空雪树冻云香。\n未成林实调金鼎，先占春魁伴玉堂。\n因忆西湖林处士，年年觅句为伊忙。",
        "dynasty": "宋",
        "collection_info": null
    },
    {
        "title": "挽任宅云",
        "author": "黄庚",
        "content": "方拟荣除上玉堂，玉楼有召返仙乡。\n才过贾谊同年少，齿长颜回一岁亡。\n师友交情从此绝，死生异路实堪伤。\n云边宅在人何在，肠断西风泪几行。",
        "dynasty": "宋",
        "collection_info": null
    },
    {
        "title": "寄王爱梅",
        "author": "黄庚",
        "content": "诸生归去暮庭空，塔下游观倚瘦筇。\n千尺宝轮擎海月，七层金铎语天风。\n升堂尽可同僧饭，持钵何须听寺钟。\n好把新诗题旧壁，他年应有碧纱笼。",
        "dynasty": "宋",
        "collection_info": null
    },
    {
        "title": "送人归洛",
        "author": "黄庚",
        "content": "白眉公子气昂昂，年少多才姓氏香。\n腹饱儒书宗孔孟，心传医学祖岐黄。\n秋亭听鹤游吴会，春馆看花忆洛阳。\n老我自怜身是客，江湖又送客还乡。",
        "dynasty": "宋",
        "collection_info": null
    },
    {
        "title": "上李承旨学士  其一",
        "author": "黄庚",
        "content": "儒林学海老宗师，每恨闻名识面迟。\n一部山川司马记，百篇风月谪仙诗。\n玉堂挥翰思当日，金鼎调元定此时。\n抱负大才应大用，行看事业迈周伊。",
        "dynasty": "宋",
        "collection_info": null
    },
    {
        "title": "上李承旨学士  其二",
        "author": "黄庚",
        "content": "表表声名动缙绅，金銮奏事旧词臣。\n胸中千古渊源学，天下十分端正人。\n犹记演纶依日月，行看听履上星辰。\n枝南枝北云山异，何日抠衣拜后尘。",
        "dynasty": "宋",
        "collection_info": null
    },
    {
        "title": "上李承旨学士  其三",
        "author": "黄庚",
        "content": "中朝人物总称贤，恬退閒居又几年。\n独抱丹心长恋阙，因思绿野且归田。\n未应隽轨淹东鲁，行看文星照北燕。\n见说君王思国老，鹤书即下九重天。",
        "dynasty": "宋",
        "collection_info": null
    },
    {
        "title": "寄月山少监",
        "author": "黄庚",
        "content": "南北相望各一天，江湖久别思凄然。\n迢遥道路三千里，倏忽光阴五六年。\n清节立朝君可羡，白头为客我堪怜。\n折梅难寄江南信，惟有新诗数十篇。",
        "dynasty": "宋",
        "collection_info": null
    },
    {
        "title": "哭别月邨  其一",
        "author": "黄庚",
        "content": "交游惟子独相知，此老天胡不憗遗。\n行辈凋零亡益友，文风寥落失儒师。\n在生曾与传遗像，临死犹能寄别诗。\n月落邨空人不见，伤心千古隔幽期。",
        "dynasty": "宋",
        "collection_info": null
    },
    {
        "title": "哭别月邨  其二",
        "author": "黄庚",
        "content": "三山秀气孕英奇，表表才名冠一时。\n唐殿策高蕡不第，荆州人去粲何依。\n传家有子犹堪羡，埋骨无山亦可悲。\n留得帚金诗稿在，灯窗读罢泪沾衣。",
        "dynasty": "宋",
        "collection_info": null
    },
    {
        "title": "和仇山村九日吟卷",
        "author": "黄庚",
        "content": "暮秋景物觉荒凉，触景凭高遡杳茫。\n归隠清如陶靖节，苦吟瘦似沈东阳。\n烟横晚浦蒹葭碧，霜落寒林橘柚黄。\n追想汉宫当日事，赐萸宴罢谢君王。",
        "dynasty": "宋",
        "collection_info": null
    },
    {
        "title": "寄钱竹深",
        "author": "黄庚",
        "content": "梦断膏粱记几年，舍身事佛绝尘缘。\n把茅盖屋孤峰顶，片衲蒙头万竹边。\n支遁才高交杜老，参寥诗好动苏仙。\n何当尽弃人间事，特地来参一击禅。",
        "dynasty": "宋",
        "collection_info": null
    },
    {
        "title": "见天地心",
        "author": "黄庚",
        "content": "干坤主宰妙难窥，识破端倪便可知。\n阳动于阴分太极，剥穷必復露真机。\n化工自有经纶处，生意元无间断时。\n万象皆春从此始，细参羲画究精微。",
        "dynasty": "宋",
        "collection_info": null
    },
    {
        "title": "白雁",
        "author": "黄庚",
        "content": "征鸿素缟过南楼，衣褐同羣孰与俦。\n云外排行分玉李，天边印字带银鈎。\n高飞远寒疑云鹤，低落平沙类雪鸥。\n夜月芦花无认处，惟闻嘹唳数声秋。",
        "dynasty": "宋",
        "collection_info": null
    },
    {
        "title": "即席和卫山斋韵并呈顾渊白路教",
        "author": "黄庚",
        "content": "烛夜飞觞客在山，同看明月上云端。\n粘天水阔蟾光湿，捲海风高蜃气寒。\n会友幸逢三益在，娱情休恨四并难。\n座中喜有能诗者，便作唐诗顾况看。",
        "dynasty": "宋",
        "collection_info": null
    },
    {
        "title": "梅魂",
        "author": "黄庚",
        "content": "梦觉罗浮迹已陈，至今想像事如新。\n相思一样窗前月，似见三生石上春。\n的的孤芳冰气魄，疏疏冷蕊雪精神。\n料应楚些难招至，欲倩花光为写真。",
        "dynasty": "宋",
        "collection_info": null
    },
    {
        "title": "书怀",
        "author": "黄庚",
        "content": "湖海难□鬓易丝，平生壮志与心违。\n一千里外家何在，三十年前事已非。\n狐正首丘应待尽，鹤思华表尚忘归。\n书斋兀坐怀今昔，泪落西风湿客衣。",
        "dynasty": "宋",
        "collection_info": null
    },
    {
        "title": "甲子岁旦",
        "author": "黄庚",
        "content": "天开正旦宿云收，宇宙阳回和气浮。\n岁换上元新甲子，时同太古旧春秋。\n朱颜不逐年华改，清思惟从造化游。\n柏酒满斟吟兴动，题诗记节自赓酬。",
        "dynasty": "宋",
        "collection_info": null
    },
    {
        "title": "白酒歌为岩翁赋",
        "author": "黄庚",
        "content": "火云烧空日色烈，暑气着人方鬰结。\n岩翁宴客水亭东，竹色蕖香献清绝。\n瓜削水晶莲剖珠，象箸犀盘盛陈列。\n银罂捧出白玉醅，透鼻香浓风味别。\n传来未到心已寒，滟滟琼光莹而洁。\n初疑炎帝行冬令，壶结冰澌洗袢热。\n又疑仙掌流沆瀣，破□倾来和玉屑。\n谁向蓝田拾瑶英，酿成奇液色澄澈。\n恐是太华井中溢，修绠铜缾汲不竭。\n又恐夜半雷破山，石髓分流乳泉裂。\n既非西貉绵羊酥，又非缑山仙鹤血。\n胡为照眼光陆离，药玉盘中色难别。\n令人敢嚥不敢潄，怕有飞霜寒齿颊。\n一杯一杯復一杯，肺腑尽化为冰雪。\n忆昔曾诵坡仙诗，白酒无声泻油滑。\n开编自觉馋涎流，讵谓今朝得亲啜。\n主人醖藉如此酒，气味清醇韵芳冽。\n餔糟诸子醉六经，抱负长才特施设。\n君王作醴思用贤，应向商岩求麯糵。",
        "dynasty": "宋",
        "collection_info": null
    },
    {
        "title": "侍郎亭",
        "author": "黄庚",
        "content": "东邻花圃栽双松，一朝煨烬枝叶空。\n侍郎庭前有双松，至今古色摩苍穹。\n此木受命本千载，扶持若有神始终。\n天留真质表文献，柯叶蕃茂根本丰。\n百年培植饱雨露，虬枝风撼鸣笙镛。\n掀髯相视雪贸贸，拥盖对立云童童。\n不知天地有黄落，玄冥失柄春无功。\n云孙峨冠立亭下，典刑如侍干淳翁。\n昂藏自是廊庙具，夭矫亦有山林风。\n棱棱铁面不可犯，麾去秦爵如飞蓬。\n诸孙奉酒立松下，森森头角皆虬龙。",
        "dynasty": "宋",
        "collection_info": null
    },
    {
        "title": "题东山玩月图",
        "author": "黄庚",
        "content": "斜阳红尽暮云碧，一片天光涵水色。\n海涛拥出烂银盘，千里婵娟共今夕。\n主人领客登东山，踏碎寒光看秋液。\n星河倒影浸空明，露华漙玉夜气清。\n冯夷激水水欲立，海若辟易天吴惊。\n孤舟捲帆泊烟屿，古木撼壑生秋声。\n凭高人在金鰲背，閒看潮生烟渚外。\n老龙翻海云气寒，长鲸捲雪浪花碎。\n茫茫万顷沧浪中，屹立孤峰锁苍翠。\n山巅扫石罗樽罍，宾主传杯不放杯。\n骚客掀髯赋诗去，山童踏月携琴来。\n剧谈浩饮不知醉，仰天大笑欢颜开。\n倒着接䍦欲起舞，干坤清气入肺腑。\n天边风月空四时，眼底江山自千古。\n谢安蹑屐游东山，袁宏登舟宴牛渚。\n庾亮南楼今在不，坡仙赤壁知何许。\n满眼往事转头空，千年人物俱尘土。\n人生光景若湍流，霜痕易点双鬓秋。\n胸中勿着尘俗事，眉间休锁名利愁。\n我辈适意在行乐，古人所以秉烛游。\n月山追忆旧游地，尽写风烟入缣素。\n我来见画如见景，想像高唐犹可赋。\n诸君后会应可期，云萍合散今何之。\n安得扁舟澉川去，日与杖履相追随。\n登山把酒醉明月，共看此画歌此诗。",
        "dynasty": "宋",
        "collection_info": null
    },
    {
        "title": "醉时歌",
        "author": "黄庚",
        "content": "茫茫古堪舆，何日分九州。\n封域如许大，仅能着我胸中愁。\n浇愁须是如渑酒，麯波酿尽银河流。\n贮以倒海千顷黄金罍，酌以倾江万斛玻璃舟。\n天为青罗幕，月为白玉鈎。\n月边天孙织云锦，制成五色蒙茸裘。\n披裘把酒踏月窟，长揖北斗相劝酬。\n一饮一千石，一醉三千秋。\n高卧五城十二楼，刚风冽冽吹酒醒，起来披髮骑赤虬。\n大呼洪崖拍浮丘，飞上昆崙山顶头。\n下视尘寰一培塿，挥斥八极逍遥游。",
        "dynasty": "宋",
        "collection_info": null
    },
    {
        "title": "书怀",
        "author": "黄庚",
        "content": "万卷诗书千古事，一灯窗火十年心。\n功名梦断身无用，闲补离骚学楚吟。",
        "dynasty": "宋",
        "collection_info": null
    },
    {
        "title": "偶成",
        "author": "黄庚",
        "content": "渊明觉是新愁少，伯玉知非旧恨多。\n毕竟是非皆一梦，百年梦醒事如何。",
        "dynasty": "宋",
        "collection_info": null
    },
    {
        "title": "暮春",
        "author": "黄庚",
        "content": "芳事阑珊三月时，春愁惟有落花知。\n柳绵飘白东风老，一树斜阳叫子规。",
        "dynasty": "宋",
        "collection_info": null
    },
    {
        "title": "书灯",
        "author": "黄庚",
        "content": "书幌低垂风不来，兰膏花暖夜深开。\n剔残犹有余光在，一点丹心未肯灰。",
        "dynasty": "宋",
        "collection_info": null
    },
    {
        "title": "海棠",
        "author": "黄庚",
        "content": "脸晕轻红酒力微，真妃半醉夜深时。\n杜鹃叫落花梢月，独倚东风睡不知。",
        "dynasty": "宋",
        "collection_info": null
    },
    {
        "title": "春阴",
        "author": "黄庚",
        "content": "点滴檐声湿径云，翻阶红叶带啼痕。\n可怜花片都零落，雨露虽多不是恩。",
        "dynasty": "宋",
        "collection_info": null
    },
    {
        "title": "芭蕉",
        "author": "黄庚",
        "content": "翠叶离披傍竹林，几年雨露受恩深。\n绿章封事今无用，空对西风抱赤心。",
        "dynasty": "宋",
        "collection_info": null
    },
    {
        "title": "黄芙蓉",
        "author": "黄庚",
        "content": "媚色津津散朵芳，道人装束胜红粧。\n诗人若作桃花看，便觉西风不甚凉。",
        "dynasty": "宋",
        "collection_info": null
    },
    {
        "title": "闻角",
        "author": "黄庚",
        "content": "谁送寒声入梦中，遥知人在戍楼东。\n明朝梅岭花飞雪，未必都因昨夜风。",
        "dynasty": "宋",
        "collection_info": null
    },
    {
        "title": "花柳",
        "author": "黄庚",
        "content": "花半睡时分蝶梦，柳三眠处足鶑声。\n谁知花柳无情物，添个蝶鶑便有情。",
        "dynasty": "宋",
        "collection_info": null
    },
    {
        "title": "酒家",
        "author": "黄庚",
        "content": "风飐青帘出杏林，行人未醉瓮头春。\n安知涤器茅檐者，不是相如行辈人。",
        "dynasty": "宋",
        "collection_info": null
    },
    {
        "title": "赠医者花道人",
        "author": "黄庚",
        "content": "藜杖横肩过竹扉，半挑药笼半挑诗。\n笑予盘礴山云裏，泉石膏肓作么医。",
        "dynasty": "宋",
        "collection_info": null
    },
    {
        "title": "晚春",
        "author": "黄庚",
        "content": "老来无復事狂游，倚杖看花动客愁。\n病骨却寒春不管，柳棉风裏木棉裘。",
        "dynasty": "宋",
        "collection_info": null
    },
    {
        "title": "漫述  其一",
        "author": "黄庚",
        "content": "百拙懒营生计事，一贫方识丈夫心。\n箪瓢陋巷皆真乐，何用多藏郿坞金。",
        "dynasty": "宋",
        "collection_info": null
    },
    {
        "title": "漫述  其二",
        "author": "黄庚",
        "content": "青春易过不多日，白昼得閒能几人。\n有限光阴空役役，堆钱难买百年身。",
        "dynasty": "宋",
        "collection_info": null
    },
    {
        "title": "漫述  其三",
        "author": "黄庚",
        "content": "对客莫谈当世事，闭门且读旧时书。\n蓬莱献赋心犹在，只恐无人荐子虚。",
        "dynasty": "宋",
        "collection_info": null
    },
    {
        "title": "漫述  其四",
        "author": "黄庚",
        "content": "楚江何忍沉清客，周粟安能活饿夫。\n慨想前修千古事，孤忠高义后来无。",
        "dynasty": "宋",
        "collection_info": null
    },
    {
        "title": "漫述  其五",
        "author": "黄庚",
        "content": "逢人休要说公卿，老去无心慕宠荣。\n李不封侯刘不第，千年青史亦传名。",
        "dynasty": "宋",
        "collection_info": null
    },
    {
        "title": "漫述  其六",
        "author": "黄庚",
        "content": "世事艰难如意少，功名荣耀误人多。\n浮云富贵非吾愿，且买扁舟理钓蓑。",
        "dynasty": "宋",
        "collection_info": null
    },
    {
        "title": "漫述  其七",
        "author": "黄庚",
        "content": "脱巾漉酒心先醉，着屐登山脚便轻。\n豪饮清游忆陶谢，古人千载尚留名。",
        "dynasty": "宋",
        "collection_info": null
    },
    {
        "title": "漫述  其八",
        "author": "黄庚",
        "content": "眼前万事等一梦，世上几人能百年。\n千古英雄今已矣，北邙荒冢草芊芊。",
        "dynasty": "宋",
        "collection_info": null
    },
    {
        "title": "漫述  其九",
        "author": "黄庚",
        "content": "文盟无主江湖冷，诗社欠人风月闲。\n老去盍为归隠计，却于何处买青山。",
        "dynasty": "宋",
        "collection_info": null
    },
    {
        "title": "漫述  其一○",
        "author": "黄庚",
        "content": "烘柳日高花院暖，炷沉烟冷竹窗虚。\n开编怕见伤怀事，不读离骚读四书。",
        "dynasty": "宋",
        "collection_info": null
    },
    {
        "title": "一春  其一",
        "author": "黄庚",
        "content": "新绿园林雨过时，黄鹂无语恨春归。\n杨花怕逐东风去，搭住阑干不肯飞。",
        "dynasty": "宋",
        "collection_info": null
    },
    {
        "title": "一春  其二",
        "author": "黄庚",
        "content": "花心醉日蝶先觉，柳眼窥春鶑未知。\n景物繁华易凋谢，一春消得几番诗。",
        "dynasty": "宋",
        "collection_info": null
    },
    {
        "title": "江上",
        "author": "黄庚",
        "content": "江上支筇眼界宽，夕阳影裏水云寒。\n凭谁说与闲鸥鹭，借我渔矶把钓竿。",
        "dynasty": "宋",
        "collection_info": null
    },
    {
        "title": "送笔与各庵和尚",
        "author": "黄庚",
        "content": "恨杀毛锥久不灵，特分二辈到禅扃。\n难书八万四千偈，只写波罗一卷经。",
        "dynasty": "宋",
        "collection_info": null
    },
    {
        "title": "梅菊",
        "author": "黄庚",
        "content": "菊清独占风霜骨，梅白偏宜雪月天。\n晋宋后来爱花者，岂无靖节与逋仙。",
        "dynasty": "宋",
        "collection_info": null
    },
    {
        "title": "江景",
        "author": "黄庚",
        "content": "寒生雁背天将雪，冷入鱼腮水欲冰。\n钓艇归来江路暝，舟人分火点渔灯。",
        "dynasty": "宋",
        "collection_info": null
    },
    {
        "title": "听雨",
        "author": "黄庚",
        "content": "老来已觉此身闲，近日唐诗亦懒看。\n半榻白云眠听雨，一窗帘影隔春寒。",
        "dynasty": "宋",
        "collection_info": null
    },
    {
        "title": "暮春  其一",
        "author": "黄庚",
        "content": "东风庭院夕阳天，恨绿愁红又一年。\n春自要归花自落，莫将芳事怨啼鹃。",
        "dynasty": "宋",
        "collection_info": null
    },
    {
        "title": "暮春  其二",
        "author": "黄庚",
        "content": "柳老黄鹂迁别树，花残粉蝶绕空林。\n道人不管春光去，看了红芳有绿阴。",
        "dynasty": "宋",
        "collection_info": null
    },
    {
        "title": "暮春  其三",
        "author": "黄庚",
        "content": "一鸟不啼春寂寂，百花都落雨蒙蒙。\n十分花鸟东风恨，半在诗中半酒中。",
        "dynasty": "宋",
        "collection_info": null
    },
    {
        "title": "题漂母饭信图  其一",
        "author": "黄庚",
        "content": "国士无双未肯臣，汉皇眼力欠精神。\n筑坛直待追亡后，不及溪边一妇人。",
        "dynasty": "宋",
        "collection_info": null
    },
    {
        "title": "题漂母饭信图  其二",
        "author": "黄庚",
        "content": "一饭岂能忘漂母，英雄未遇有谁知。\n可怜屏底丹青笔，不画登坛拜将时。",
        "dynasty": "宋",
        "collection_info": null
    },
    {
        "title": "诗穷",
        "author": "黄庚",
        "content": "风愁月恨属诗翁，终日推敲句未工。\n何苦辛勤学郊岛，呕心博得一生穷。",
        "dynasty": "宋",
        "collection_info": null
    },
    {
        "title": "雷潭为定讲师赋",
        "author": "黄庚",
        "content": "缚草为庵枕碧漪，蒲团长是坐禅时。\n一声霹雳惊龙起，布衲蒙头总不知。",
        "dynasty": "宋",
        "collection_info": null
    },
    {
        "title": "雪居为安上人赋",
        "author": "黄庚",
        "content": "云压西湖水欲冰，雪封楼阁玉棱层。\n夜来门外深三尺，应有齐腰独立僧。",
        "dynasty": "宋",
        "collection_info": null
    },
    {
        "title": "伤春",
        "author": "黄庚",
        "content": "园林芳事已阑珊，梅未生仁笋未竿。\n堤上柳棉风脱尽，绿阴应在雨中寒。",
        "dynasty": "宋",
        "collection_info": null
    },
    {
        "title": "雨过",
        "author": "黄庚",
        "content": "雨过山头云气湿，潮生渡口岸痕深。\n一声短笛斜阳外，知有渔舟泊柳阴。",
        "dynasty": "宋",
        "collection_info": null
    },
    {
        "title": "即事",
        "author": "黄庚",
        "content": "花露研朱朝点易，药炉分火昼焚香。\n道人不管世间事，自觉閒中日月长。",
        "dynasty": "宋",
        "collection_info": null
    },
    {
        "title": "夜景",
        "author": "黄庚",
        "content": "一池清浸藕花月，午夜凉生菰叶风。\n风月无边诗兴动，品题收拾锦囊中。",
        "dynasty": "宋",
        "collection_info": null
    },
    {
        "title": "秋池",
        "author": "黄庚",
        "content": "西风吟露冷银塘，菰叶萧疏柳叶黄。\n秋水不知时色老，藕花犹学少年粧。",
        "dynasty": "宋",
        "collection_info": null
    },
    {
        "title": "缾花",
        "author": "黄庚",
        "content": "缾花红淡浸寒泉，容易凋零亦可怜。\n堪恨本根不知处，却将颜色为人妍。",
        "dynasty": "宋",
        "collection_info": null
    },
    {
        "title": "木芙蓉",
        "author": "黄庚",
        "content": "芙蓉一带绕池塘，万绿丛中簇艷粧。\n错认园林春富贵，不知叶底有风霜。",
        "dynasty": "宋",
        "collection_info": null
    },
    {
        "title": "论诗",
        "author": "黄庚",
        "content": "三百余篇岂苦思，箇中妙处少人知。\n籁鸣机动何容力，纔涉推敲不是诗。",
        "dynasty": "宋",
        "collection_info": null
    },
    {
        "title": "书馆即事",
        "author": "黄庚",
        "content": "烟拖野色入书窗，一亩平田隔草塘。\n暮雨初收新水满，藕花香杂稻花香。",
        "dynasty": "宋",
        "collection_info": null
    },
    {
        "title": "对菊",
        "author": "黄庚",
        "content": "菊似灵均带楚愁，餐英人去思悠悠。\n西风篱落甘清苦，不爱春光只爱秋。",
        "dynasty": "宋",
        "collection_info": null
    },
    {
        "title": "简孙治中归维扬",
        "author": "黄庚",
        "content": "闻君骑鹤赋归欤，漫写诗篇问起居。\n后土祠前花在否，平山堂下柳何如。",
        "dynasty": "宋",
        "collection_info": null
    },
    {
        "title": "题墨竹画扇",
        "author": "黄庚",
        "content": "淇澳分清入素纨，一梢潇洒胜千竿。\n此君不受人间暑，叶叶生风夏亦寒。",
        "dynasty": "宋",
        "collection_info": null
    },
    {
        "title": "新昌大石佛",
        "author": "黄庚",
        "content": "倚天岩石费雕镌，佛相分明在眼前。\n莫与嘉州争大小，法身充满本无边。",
        "dynasty": "宋",
        "collection_info": null
    },
    {
        "title": "黄菊",
        "author": "黄庚",
        "content": "压丛秋色万黄英，多少金风染得成。\n篱下年来无靖节，寒香不似晋时清。",
        "dynasty": "宋",
        "collection_info": null
    },
    {
        "title": "萤火",
        "author": "黄庚",
        "content": "化形腐草暗生光，数点随风过野塘。\n窗下久无人夜读，此身不入照书囊。",
        "dynasty": "宋",
        "collection_info": null
    },
    {
        "title": "睡起",
        "author": "黄庚",
        "content": "满阶竹影扫斜阳，一枕秋风桂子香。\n梦裏不知身是客，觉来依旧在他乡。",
        "dynasty": "宋",
        "collection_info": null
    },
    {
        "title": "寄秋山和尚",
        "author": "黄庚",
        "content": "几夜孤吟忆贯休，疏钟敲月动诗愁。\n何人来入匡庐社，分我山中一半秋。",
        "dynasty": "宋",
        "collection_info": null
    },
    {
        "title": "怀友",
        "author": "黄庚",
        "content": "听雨思君泪欲流，檐声滴老鬓边秋。\n何时过我晴窗下，共话思君听雨愁。",
        "dynasty": "宋",
        "collection_info": null
    },
    {
        "title": "照瑞宫月夜",
        "author": "黄庚",
        "content": "飞仙挟我上瑶坛，古桂香中夜倚阑。\n铁笛一声吹月落，满身风露不知寒。",
        "dynasty": "宋",
        "collection_info": null
    },
    {
        "title": "东山谢太傅祠蔷薇台",
        "author": "黄庚",
        "content": "围棋别墅却秦军，千载功名一窖尘。\n今日江山非晋有，荒祠花木为谁春。",
        "dynasty": "宋",
        "collection_info": null
    },
    {
        "title": "梦情为懒庵上人赋",
        "author": "黄庚",
        "content": "柏子烟销懒坐禅，白云半榻伴高眠。\n分明记得庄周蝶，飞向梅花雪涧边。",
        "dynasty": "宋",
        "collection_info": null
    },
    {
        "title": "田家",
        "author": "黄庚",
        "content": "流水小桥江路景，疏篱矮屋野人家。\n田园空阔无桃李，一段春光属菜花。",
        "dynasty": "宋",
        "collection_info": null
    },
    {
        "title": "春寒  其一",
        "author": "黄庚",
        "content": "客思重重山色外，诗愁点点雨声中。\n着人料峭东风急，墙角桃花未肯红。",
        "dynasty": "宋",
        "collection_info": null
    },
    {
        "title": "春寒  其二",
        "author": "黄庚",
        "content": "春寒料峭透纱窗，睡起晴蜂恰报衙。\n怪得晓来风力劲，满阶香雪落梨花。",
        "dynasty": "宋",
        "collection_info": null
    },
    {
        "title": "池荷",
        "author": "黄庚",
        "content": "红藕花多映碧栏，秋风纔起易凋残。\n池塘一段荣枯事，都被沙鸥冷眼看。",
        "dynasty": "宋",
        "collection_info": null
    },
    {
        "title": "听琴",
        "author": "黄庚",
        "content": "一曲猗兰按玉徽，高山流水少人知。\n纷纷耳听非心听，安得人间有子期。",
        "dynasty": "宋",
        "collection_info": null
    },
    {
        "title": "蓬山堂访王鹤隠高士不值",
        "author": "黄庚",
        "content": "蓬莱深处访仙家，云护岩扉石径斜。\n笙鹤未归春寂寂，青鸾啄碎碧桃花。",
        "dynasty": "宋",
        "collection_info": null
    },
    {
        "title": "过曹娥庙",
        "author": "黄庚",
        "content": "细雨满山眉黛敛，怒涛千古哭声寒。\n须知此庙关风教，莫作寻常神女看。",
        "dynasty": "宋",
        "collection_info": null
    },
    {
        "title": "禹庙行春",
        "author": "黄庚",
        "content": "大禹祠前柳色新，骈阗车马斗行春。\n登临都道江山好，话到平成能几人。",
        "dynasty": "宋",
        "collection_info": null
    },
    {
        "title": "子胥庙",
        "author": "黄庚",
        "content": "伍相祠前云气昏，奔吴心事与谁论。\n怒涛夜半翻江月，疑是忠臣一片魂。",
        "dynasty": "宋",
        "collection_info": null
    },
    {
        "title": "西湖行春",
        "author": "黄庚",
        "content": "画船无復沸笙歌，湖水年年自碧波。\n回首苏公堤上柳，绿阴不似旧时多。",
        "dynasty": "宋",
        "collection_info": null
    },
    {
        "title": "明妃  其一",
        "author": "黄庚",
        "content": "和戎何惜遣蛾眉，悔恨徒然杀画师。\n汉主深恩如可报，安身死虏亦无辞。",
        "dynasty": "宋",
        "collection_info": null
    },
    {
        "title": "明妃  其二",
        "author": "黄庚",
        "content": "一函香骨埋沙漠，魂魄多应绕汉庭。\n惟有春风知此恨，年年吹拂草痕青。",
        "dynasty": "宋",
        "collection_info": null
    },
    {
        "title": "炀帝行宫",
        "author": "黄庚",
        "content": "彩凤楼前汴水流，君王不復锦帆游。\n长堤旧日青青柳，曾带春风拂御舟。",
        "dynasty": "宋",
        "collection_info": null
    },
    {
        "title": "明皇按乐图",
        "author": "黄庚",
        "content": "一曲霓裳舞太真，谁知鼙鼓动胡尘。\n当时若按周姬乐，治世音中无乱人。",
        "dynasty": "宋",
        "collection_info": null
    },
    {
        "title": "采莲女",
        "author": "黄庚",
        "content": "越女兰舟泛绿漪，采莲花露湿红衣。\n万荷影裏歌声过，惊起鸳鸯贴水飞。",
        "dynasty": "宋",
        "collection_info": null
    },
    {
        "title": "通玄观",
        "author": "黄庚",
        "content": "云气深深护石坛，红尘飞不到阑干。\n清阴满地无人迹，一径松风鹤梦寒。",
        "dynasty": "宋",
        "collection_info": null
    },
    {
        "title": "林高士隠居",
        "author": "黄庚",
        "content": "家住西湖深更深，古松隠裏礼茅君。\n白猿攀树藤花落，点破岩前一地云。",
        "dynasty": "宋",
        "collection_info": null
    },
    {
        "title": "吟边",
        "author": "黄庚",
        "content": "落尽荼䕷燕未归，小园寂寂掩柴扉。\n吟边正苦无诗料，风递杨花扑客衣。",
        "dynasty": "宋",
        "collection_info": null
    },
    {
        "title": "道士夜醮",
        "author": "黄庚",
        "content": "步虚声裏碧云飞，佩玉珊珊谒紫微。\n月浸刚风鸾鹤过，仙都道士拜章归。",
        "dynasty": "宋",
        "collection_info": null
    },
    {
        "title": "题梅花诗卷后",
        "author": "黄庚",
        "content": "月香水影句清奇，除却逋仙更有谁。\n吟骨春风吹不落，此翁已后绝无诗。",
        "dynasty": "宋",
        "collection_info": null
    },
    {
        "title": "赠王琴所",
        "author": "黄庚",
        "content": "一曲丝桐余古意，百篇风月寄闲情。\n君诗即是琴中操，底用离鸾别鹤声。",
        "dynasty": "宋",
        "collection_info": null
    },
    {
        "title": "谢总讲师惠桂花",
        "author": "黄庚",
        "content": "广寒世界仙家种，金粟如来佛国花。\n多谢高人分惠我，一枝和月到山家。",
        "dynasty": "宋",
        "collection_info": null
    },
    {
        "title": "客怀",
        "author": "黄庚",
        "content": "年年春暮客天涯，愁见东风扬柳花。\n自叹身如梁上燕，营巢长傍别人家。",
        "dynasty": "宋",
        "collection_info": null
    },
    {
        "title": "春寒夜",
        "author": "黄庚",
        "content": "银烛烧残听漏声，春寒诗思觉凄清。\n一庭夜色无人管，分付梨花伴月明。",
        "dynasty": "宋",
        "collection_info": null
    },
    {
        "title": "枕边瓶桂",
        "author": "黄庚",
        "content": "岩桂花开风露天，一枝折向枕屏边。\n清香重透诗人骨，半榻眠秋梦亦仙。",
        "dynasty": "宋",
        "collection_info": null
    },
    {
        "title": "问菊",
        "author": "黄庚",
        "content": "山冈独立对秋光，一袖西风两屐霜。\n笑倚东篱问寒菊，自渊明后几番香。",
        "dynasty": "宋",
        "collection_info": null
    },
    {
        "title": "唐竹卿道士相过",
        "author": "黄庚",
        "content": "一径秋风老碧苔，柴扉掩昼少曾开。\n诗书门户无人到，只有通玄道士来。",
        "dynasty": "宋",
        "collection_info": null
    },
    {
        "title": "半轩疏雨",
        "author": "黄庚",
        "content": "檐前数点弄晴光，浥露庭花枕簟香。\n池草梦回诗思杳，吟窗分得一边凉。",
        "dynasty": "宋",
        "collection_info": null
    },
    {
        "title": "蝶",
        "author": "黄庚",
        "content": "随风粉翅太轻狂，夜宿花房春梦香。\n栩栩不知身是梦，又将魂梦化蒙庄。",
        "dynasty": "宋",
        "collection_info": null
    },
    {
        "title": "见雁有怀",
        "author": "黄庚",
        "content": "满眼西风忆故庐，亲朋音问久相疏。\n年年江上无情雁，只带秋来不带书。",
        "dynasty": "宋",
        "collection_info": null
    },
    {
        "title": "总讲师涅槃台",
        "author": "黄庚",
        "content": "莫将生死视如来，要看莲花火裏开。\n勘到灰飞烟灭处，涅槃不是涅槃台。",
        "dynasty": "宋",
        "collection_info": null
    },
    {
        "title": "赠谈命姚月壶",
        "author": "黄庚",
        "content": "胸中消息千年历，舌底穷通一世人。\n试把五行推测看，广文官冷几时春。",
        "dynasty": "宋",
        "collection_info": null
    },
    {
        "title": "中秋对月",
        "author": "黄庚",
        "content": "十分蟾影照人间，一片山河古影寒。\n惆怅年年今夜月，人生能得几回看。",
        "dynasty": "宋",
        "collection_info": null
    },
    {
        "title": "秋意",
        "author": "黄庚",
        "content": "梧叶翻风敲老树，蛩声带月泣寒莎。\n只消些少闲风月，便觉客窗秋意多。",
        "dynasty": "宋",
        "collection_info": null
    },
    {
        "title": "对菊",
        "author": "黄庚",
        "content": "春花能得几时红，万树繁华转眼空。\n黄菊虽黄偏耐久，西风雅淡似东风。",
        "dynasty": "宋",
        "collection_info": null
    },
    {
        "title": "玉绣球花",
        "author": "黄庚",
        "content": "花神巧学传宫样，不属针工属化工。\n疑是琼瑶初琢就，一团香雪滚春风。",
        "dynasty": "宋",
        "collection_info": null
    },
    {
        "title": "即事",
        "author": "黄庚",
        "content": "春晴无处不繁华，多少游人逐钿车。\n尽道东风花柳好，谁知生意在桑麻。",
        "dynasty": "宋",
        "collection_info": null
    },
    {
        "title": "九日感怀",
        "author": "黄庚",
        "content": "新橙初试蟹螯肥，一曲清歌酒一巵。\n料得故园秋正好，黄花应怪客归迟。",
        "dynasty": "宋",
        "collection_info": null
    },
    {
        "title": "黄蜀葵画卷",
        "author": "黄庚",
        "content": "蜀质何人为写生，金杯翠袖捧朝阳。\n花前露重宫题湿，犹带南熏殿裏香。",
        "dynasty": "宋",
        "collection_info": null
    },
    {
        "title": "春梦",
        "author": "黄庚",
        "content": "铜匜艾纳翠氤氲，六六屏山酒半醒。\n梦入中州看秦画，春风吹乱玉梨云。",
        "dynasty": "宋",
        "collection_info": null
    },
    {
        "title": "题明皇按乐图",
        "author": "黄庚",
        "content": "五凤楼前沸管絃，春宵花暖月娟娟。\n纤腰舞到霓裳曲，惊起猪龙地上眠。",
        "dynasty": "宋",
        "collection_info": null
    },
    {
        "title": "明皇杨妃图",
        "author": "黄庚",
        "content": "君王拥袖倚娇容，指法相同曲亦同。\n料想马嵬千古恨，当年已寓笛声中。",
        "dynasty": "宋",
        "collection_info": null
    },
    {
        "title": "暮景",
        "author": "黄庚",
        "content": "浮云开合晚风轻，白鸟飞边落照明。\n一曲彩虹横界断，南山雷雨北山晴。",
        "dynasty": "宋",
        "collection_info": null
    },
    {
        "title": "和靖墓",
        "author": "黄庚",
        "content": "木落孤山墓草荒，梅花千古带诗香。\n吟魂仙去谁招得，独鹤一声幽恨长。",
        "dynasty": "宋",
        "collection_info": null
    },
    {
        "title": "宫词",
        "author": "黄庚",
        "content": "闻说君王御宴回，宫人留钥内门开。\n琵琶拨尽黄昏月，不见花间凤辇来。",
        "dynasty": "宋",
        "collection_info": null
    },
    {
        "title": "临平泊舟",
        "author": "黄庚",
        "content": "客舟繫缆柳阴傍，湖影侵蓬夜气凉。\n万顷波光摇月碎，一天风露藕花香。",
        "dynasty": "宋",
        "collection_info": null
    },
    {
        "title": "钱府旧园",
        "author": "黄庚",
        "content": "十二峰前富贵家，乱离不復旧繁华。\n亭台寂寂无人到，流水东风自落花。",
        "dynasty": "宋",
        "collection_info": null
    },
    {
        "title": "春雨词",
        "author": "黄庚",
        "content": "檐声滴碎玉阑干，开尽梨花亦懒看。\n燕子不归人寂寞，深深宫殿锁春寒。",
        "dynasty": "宋",
        "collection_info": null
    },
    {
        "title": "山中",
        "author": "黄庚",
        "content": "万壑松声撼翠微，夜寒风露湿人衣。\n山翁踏月巡幽径，竹裏笼开鹤未归。",
        "dynasty": "宋",
        "collection_info": null
    },
    {
        "title": "客路",
        "author": "黄庚",
        "content": "春风客路草萋萋，小驻征鞍日又西。\n回首前山云树暗，竹鸡声裏鹧鸪啼。",
        "dynasty": "宋",
        "collection_info": null
    },
    {
        "title": "金陵怀古",
        "author": "黄庚",
        "content": "六宫禾黍千年恨，一片江山万古情。\n明月不关兴废事，夜深还照石头城。",
        "dynasty": "宋",
        "collection_info": null
    },
    {
        "title": "仙姑对奕图",
        "author": "黄庚",
        "content": "碧玉花冠素锦裳，对拈棋子费思量。\n终年不下神仙着，想是蓬莱日月长。",
        "dynasty": "宋",
        "collection_info": null
    },
    {
        "title": "山村",
        "author": "黄庚",
        "content": "小小荆扉傍水开，竹桥分路入苍苔。\n呼童扫去阶前叶，恐有诗人踏月来。",
        "dynasty": "宋",
        "collection_info": null
    },
    {
        "title": "虎丘阻雨",
        "author": "黄庚",
        "content": "石阑浸碧剑池空，池外秋声万壑风。\n人倚僧窗看风雨，亭亭塔影有无中。",
        "dynasty": "宋",
        "collection_info": null
    },
    {
        "title": "山中秋思",
        "author": "黄庚",
        "content": "石床弹月鹤听琴，玉宇凝秋绝点尘。\n万里无云银汉淡，一天风露湿星辰。",
        "dynasty": "宋",
        "collection_info": null
    },
    {
        "title": "寄别方兰室",
        "author": "黄庚",
        "content": "醉下山楼客袂分，杖藜犹带碧阑云。\n归来纸帐眠清夜，半梦梅花半梦君。",
        "dynasty": "宋",
        "collection_info": null
    },
    {
        "title": "水仙花",
        "author": "黄庚",
        "content": "冰魂月魄水精神，翠袂凌波湿楚云。\n雪后清闲谁是侣，汨罗江上伴湘君。",
        "dynasty": "宋",
        "collection_info": null
    },
    {
        "title": "春闺",
        "author": "黄庚",
        "content": "屏山梦断整云鬟，金鸭吹香火未残。\n背倚阑干听燕语，一帘风雨捲春寒。",
        "dynasty": "宋",
        "collection_info": null
    },
    {
        "title": "槿菊",
        "author": "黄庚",
        "content": "槿菊丛丛绕水涯，深红浅紫映山家。\n平生不识春风面，篱落秋深各自花。",
        "dynasty": "宋",
        "collection_info": null
    },
    {
        "title": "孔明高卧图",
        "author": "黄庚",
        "content": "未用胸中八阵兵，草庐高卧掩柴扃。\n当时不见刘玄德，谁识先生是将星。",
        "dynasty": "宋",
        "collection_info": null
    },
    {
        "title": "莲花亭避暑",
        "author": "黄庚",
        "content": "日火烧空海欲干，莲宫深处昼生寒。\n佛家一片清凉景，借与诗人尽日看。",
        "dynasty": "宋",
        "collection_info": null
    },
    {
        "title": "赠易数周仁山",
        "author": "黄庚",
        "content": "河洛图书排纸上，干坤爻象只胸中。\n烦君细算乘除数，吾道何时可变通。",
        "dynasty": "宋",
        "collection_info": null
    },
    {
        "title": "龙江无杜鹃",
        "author": "黄庚",
        "content": "客裏春残又一年，落花满地草连天。\n缘何不动归与兴，祇为龙江无杜鹃。",
        "dynasty": "宋",
        "collection_info": null
    },
    {
        "title": "道观即事",
        "author": "黄庚",
        "content": "月到松庭鹤未眠，玄都羽士诵灵篇。\n玉炉烟断瑶坛冷，金磬一声霜满天。",
        "dynasty": "宋",
        "collection_info": null
    },
    {
        "title": "暮春",
        "author": "黄庚",
        "content": "园林芳事已阑珊，开尽荼䕷亦懒看。\n深院日长眠听雨，重重帘影隔春寒。",
        "dynasty": "宋",
        "collection_info": null
    },
    {
        "title": "伤春",
        "author": "黄庚",
        "content": "东皇别我太匆匆，急景相催鬓已翁。\n杜宇一声花结局，人生消得几春风。",
        "dynasty": "宋",
        "collection_info": null
    },
    {
        "title": "即景",
        "author": "黄庚",
        "content": "篱落西风野老家，闲看景物感年华。\n柳衰荷败芙蓉死，交割秋光与菊花。",
        "dynasty": "宋",
        "collection_info": null
    },
    {
        "title": "赠上人",
        "author": "黄庚",
        "content": "懒听人是与人非，有耳如聋未是痴。\n不采当时临济喝，威王前事已先知。",
        "dynasty": "宋",
        "collection_info": null
    },
    {
        "title": "墨兰",
        "author": "黄庚",
        "content": "一幅幽花倚客窗，离骚读罢意凄凉。\n笔头唤醒灵均梦，犹忆当时楚畹香。",
        "dynasty": "宋",
        "collection_info": null
    },
    {
        "title": "寄任子忠",
        "author": "黄庚",
        "content": "老去怀人鬓已秋，江山犹带别时愁。\n碧云不隔相思梦，几度吟魂到客舟。",
        "dynasty": "宋",
        "collection_info": null
    },
    {
        "title": "和李蓝溪梅花韵  其一",
        "author": "黄庚",
        "content": "孤山别后有谁怜，踏雪看花又一年。\n几度相思空夜月，角声吹恨不成眠。",
        "dynasty": "宋",
        "collection_info": null
    },
    {
        "title": "和李蓝溪梅花韵  其二",
        "author": "黄庚",
        "content": "觅句逋仙琢肺肝，声名千古冠吟坛。\n一诗香尽西湖水，白雪阳春和者难。",
        "dynasty": "宋",
        "collection_info": null
    },
    {
        "title": "和李蓝溪梅花韵  其三",
        "author": "黄庚",
        "content": "一枝寒玉倚横塘，和雪攀来袖亦香。\n插向胆瓶笼纸帐，长教梦绕月黄昏。",
        "dynasty": "宋",
        "collection_info": null
    },
    {
        "title": "和李蓝溪梅花韵  其四",
        "author": "黄庚",
        "content": "南枝开遍北枝开，祗恐飞香落砌苔。\n踏雪诗人应癖好，杖藜日日为诗来。",
        "dynasty": "宋",
        "collection_info": null
    },
    {
        "title": "折柳",
        "author": "黄庚",
        "content": "阳关一曲灞桥春，垂绿阴中别恨新。\n漫折青丝千万缕，多应绊不住行人。",
        "dynasty": "宋",
        "collection_info": null
    },
    {
        "title": "画笋",
        "author": "黄庚",
        "content": "锦箨斑斑带露痕，毫端写出此君孙。\n清高不肯埋尘土，根本虽无有节存。",
        "dynasty": "宋",
        "collection_info": null
    },
    {
        "title": "秋吟  其一",
        "author": "黄庚",
        "content": "芦花零落点汀洲，白鹭飞边泊小舟。\n水落渔矶风露晓，残荷数点冷擎秋。",
        "dynasty": "宋",
        "collection_info": null
    },
    {
        "title": "秋吟  其二",
        "author": "黄庚",
        "content": "晓径支筇步屧迟，西风吹露湿秋衣。\n举头凝望青山外，万里江天一雁飞。",
        "dynasty": "宋",
        "collection_info": null
    },
    {
        "title": "秋吟  其三",
        "author": "黄庚",
        "content": "秋高风急雁来初，久客松江岂为鲈。\n好梦不成人睡觉，半窗残月夜灯孤。",
        "dynasty": "宋",
        "collection_info": null
    },
    {
        "title": "秋吟  其四",
        "author": "黄庚",
        "content": "沦落天涯已白头，西风吹帽冷飕飕。\n悲秋未了悲身世，一样情怀两样愁。",
        "dynasty": "宋",
        "collection_info": null
    },
    {
        "title": "秋吟  其五",
        "author": "黄庚",
        "content": "略彴当门石径斜，槿篱深护野人家。\n炊烟起处江村晚，一片斜阳万点鸦。",
        "dynasty": "宋",
        "collection_info": null
    },
    {
        "title": "秋吟  其六",
        "author": "黄庚",
        "content": "满眼秋光动客情，小园闲步杖藜轻。\n黄花憔悴应思晋，纔遇渊明香便清。",
        "dynasty": "宋",
        "collection_info": null
    },
    {
        "title": "王荆公庙",
        "author": "黄庚",
        "content": "遗像巍然占古祠，区区土偶亦冠緌。\n无言似想青苗策，面目犹如执拗时。",
        "dynasty": "宋",
        "collection_info": null
    },
    {
        "title": "项羽台",
        "author": "黄庚",
        "content": "失计鸿门恨未消，一生霸业亦徒劳。\n当时漫筑台千尺，争似歌风地步高。",
        "dynasty": "宋",
        "collection_info": null
    },
    {
        "title": "柳",
        "author": "黄庚",
        "content": "腰舞东风未肯休，西风吹叶翠眉愁。\n谁知此是多情树，最爱春光最怕秋。",
        "dynasty": "宋",
        "collection_info": null
    },
    {
        "title": "梁燕",
        "author": "黄庚",
        "content": "梁间两处燕成窠，来往衔泥带落花。\n昵昵并头休巧语，相依总在别人家。",
        "dynasty": "宋",
        "collection_info": null
    },
    {
        "title": "梅花",
        "author": "黄庚",
        "content": "竹边篱外树封苔，两蕊三花带雪开。\n蜂蝶只贪桃杏艷，嫌花冷淡不飞来。",
        "dynasty": "宋",
        "collection_info": null
    },
    {
        "title": "酒家",
        "author": "黄庚",
        "content": "风飐青帘挂杏村，田家新酿瓮头春。\n今年米贵无钱籴，买醉衔杯能几人。",
        "dynasty": "宋",
        "collection_info": null
    },
    {
        "title": "江村",
        "author": "黄庚",
        "content": "极目江天一望赊，寒烟漠漠日西斜。\n十分秋色无人管，半属芦花半蓼花。",
        "dynasty": "宋",
        "collection_info": null
    },
    {
        "title": "西山韩太师坟",
        "author": "黄庚",
        "content": "古墓年深草树荒，石人石马卧斜阳。\n争如湖上逋仙冢，诗骨埋云万古香。",
        "dynasty": "宋",
        "collection_info": null
    },
    {
        "title": "床屏墨竹",
        "author": "黄庚",
        "content": "淇澳新梢笔下分，枕屏墨晕点寒云。\n诗人纸帐眠清夜，不梦梅花梦此君。",
        "dynasty": "宋",
        "collection_info": null
    },
    {
        "title": "和靖墓",
        "author": "黄庚",
        "content": "西湖卜隠为诗忙，吟到梅花字字香。\n鹤不归来山寂寂，梅边闲咏月黄昏。",
        "dynasty": "宋",
        "collection_info": null
    },
    {
        "title": "述怀",
        "author": "黄庚",
        "content": "故乡迢递几时还，目断长江杳渺间。\n一雁飞边天万里，白云多处是青山。",
        "dynasty": "宋",
        "collection_info": null
    },
    {
        "title": "寓舍古木无叶",
        "author": "黄庚",
        "content": "桃李门墙万柳青，诗人茅屋独凄清。\n檐前古木无春叶，可怪东风亦世情。",
        "dynasty": "宋",
        "collection_info": null
    },
    {
        "title": "秋信",
        "author": "黄庚",
        "content": "豆雨初晴澣溽埃，报凉梧叶堕阶苔。\n一声新雁南楼外，早送西风信息来。",
        "dynasty": "宋",
        "collection_info": null
    },
    {
        "title": "秋色",
        "author": "黄庚",
        "content": "虹影界开微惨淡，雁痕点破更凄清。\n一番雨过天容碧，尽是西风染得成。",
        "dynasty": "宋",
        "collection_info": null
    },
    {
        "title": "秋声",
        "author": "黄庚",
        "content": "庭外梧桐叶叶风，楼头过雁砌边蛩。\n隔窗砧杵敲残月，唤起乡愁归兴浓。",
        "dynasty": "宋",
        "collection_info": null
    },
    {
        "title": "秋阴",
        "author": "黄庚",
        "content": "漠漠寒烟暗蓼汀，江涵雁影不分明。\n一天暝色迷清昼，云阁西风雨未成。",
        "dynasty": "宋",
        "collection_info": null
    },
    {
        "title": "秋霁",
        "author": "黄庚",
        "content": "雨过郊墟凉意新，凝云驳尽十分晴。\n隔江一抹斜阳影，怪向蓼花红处明。",
        "dynasty": "宋",
        "collection_info": null
    },
    {
        "title": "秋意",
        "author": "黄庚",
        "content": "庭前梧叶雨晴后，江上荻花风起时。\n凉透书窗人未觉，葛衣竹簟已先知。",
        "dynasty": "宋",
        "collection_info": null
    },
    {
        "title": "闺情效香奁体  其一",
        "author": "黄庚",
        "content": "金鸭烟销一字香，满怀春恨强梳粧。\n看花又怕东风恶，偷隔纱窗看海棠。",
        "dynasty": "宋",
        "collection_info": null
    },
    {
        "title": "闺情效香奁体  其二",
        "author": "黄庚",
        "content": "泪澣香腮粉未干，相思成病怯春寒。\n此情欲向琵琶诉，整得琵琶又倦弹。",
        "dynasty": "宋",
        "collection_info": null
    },
    {
        "title": "闺情效香奁体  其三",
        "author": "黄庚",
        "content": "黛眉愁裏敛双蛾，别久无书事奈何。\n欲待怨他还又忆，怨时较少忆时多。",
        "dynasty": "宋",
        "collection_info": null
    },
    {
        "title": "闺情效香奁体  其四",
        "author": "黄庚",
        "content": "懒向粧台对镜鸾，罗衣怯薄正春寒。\n黄金络索珊瑚坠，独立春风看牡丹。",
        "dynasty": "宋",
        "collection_info": null
    },
    {
        "title": "江村即事",
        "author": "黄庚",
        "content": "江村暝色渐凄迷，数点残鸦杂雁飞。\n雁宿芦花鸦宿树，各分一半夕阳归。",
        "dynasty": "宋",
        "collection_info": null
    },
    {
        "title": "春日",
        "author": "黄庚",
        "content": "紫燕评春语画梁，黄鹂搀晓啭垂杨。\n博山烟冷书窗静，风飐瓶花点砚香。",
        "dynasty": "宋",
        "collection_info": null
    },
    {
        "title": "舟次九山",
        "author": "黄庚",
        "content": "水云尽处列奇峰，螺髻参差杳霭中。\n江岸维舟看不了，烟岚分碧入疏蓬。",
        "dynasty": "宋",
        "collection_info": null
    },
    {
        "title": "读秦纪",
        "author": "黄庚",
        "content": "并吞六国独称雄，经籍灰飞烈焰中。\n书外有书焚不尽，一篇圯上汉成功。",
        "dynasty": "宋",
        "collection_info": null
    },
    {
        "title": "修竹馆舍",
        "author": "黄庚",
        "content": "乳燕衔泥春昼长，枕书无梦到高唐。\n桃花红雨梨花雪，相逐东风过粉墙。",
        "dynasty": "宋",
        "collection_info": null
    },
    {
        "title": "夏日陪王君玉泛舟鑑湖",
        "author": "黄庚",
        "content": "波光万顷接天光，画舫归来载夕阳。\n一棹湖心天不暑，万荷风裏满身香。",
        "dynasty": "宋",
        "collection_info": null
    },
    {
        "title": "秋夜登西楼",
        "author": "黄庚",
        "content": "清碧金英玉露漙，姮娥深夜不禁寒。\n桂花香裏人敲句，倚遍高楼十二阑。",
        "dynasty": "宋",
        "collection_info": null
    },
    {
        "title": "杂咏  其一",
        "author": "黄庚",
        "content": "柳嫌暮雨鶑声涩，花怯东风蝶梦寒。\n偶忆故园春色好，他乡花柳带愁看。",
        "dynasty": "宋",
        "collection_info": null
    },
    {
        "title": "杂咏  其二",
        "author": "黄庚",
        "content": "人非陶令空看菊，诗不林逋漫咏梅。\n晋宋后来爱花者，输他高节与高才。",
        "dynasty": "宋",
        "collection_info": null
    },
    {
        "title": "杂咏  其三",
        "author": "黄庚",
        "content": "天外斜阳犹在树，林间宿鸟已归巢。\n黄昏莫把柴门掩，恐有诗人带月敲。",
        "dynasty": "宋",
        "collection_info": null
    },
    {
        "title": "杂咏  其四",
        "author": "黄庚",
        "content": "穉柳已回春暖意，残梅犹结岁寒心。\n百年身世诗中老，好景难消几度吟。",
        "dynasty": "宋",
        "collection_info": null
    },
    {
        "title": "杂咏  其五",
        "author": "黄庚",
        "content": "新绿园林微雨后，落红庭院夕阳时。\n一声杜宇催春去，贪睡棠妃未必知。",
        "dynasty": "宋",
        "collection_info": null
    },
    {
        "title": "杂咏  其六",
        "author": "黄庚",
        "content": "持螯已饱团脐蟹，砟脍犹思巨口鲈。\n风物秋来多感慨，天寒酒醒客心孤。",
        "dynasty": "宋",
        "collection_info": null
    },
    {
        "title": "杂咏  其七",
        "author": "黄庚",
        "content": "囊底诗成无卖处，床头金尽已多时。\n元龙豪气依然在，惯守清贫岂足悲。",
        "dynasty": "宋",
        "collection_info": null
    },
    {
        "title": "杂咏  其八",
        "author": "黄庚",
        "content": "人无气节何足道，腹有诗书自不同。\n实学真才谁具眼，江湖难遇杜司空。",
        "dynasty": "宋",
        "collection_info": null
    },
    {
        "title": "杂咏  其九",
        "author": "黄庚",
        "content": "地多种竹堪容鹤，池不栽莲恐碍鱼。\n小径荒苔人不到，闭门閒学换鹅书。",
        "dynasty": "宋",
        "collection_info": null
    },
    {
        "title": "竹林夏日",
        "author": "黄庚",
        "content": "不受炎光玉万竿，仙林便作晋林看。\n此君长带冰霜气，醉卧绿阴诗梦寒。",
        "dynasty": "宋",
        "collection_info": null
    },
    {
        "title": "滴翠松",
        "author": "黄庚",
        "content": "老翠蟠空一样高，月分寒影落庭皋。\n哦诗猛把阑干拍，宿鹤惊飞露湿袍。",
        "dynasty": "宋",
        "collection_info": null
    },
    {
        "title": "夜窗",
        "author": "黄庚",
        "content": "香篆烟销夜已阑，砚池冰结漏声寒。\n梅花悬影书窗上，应待诗人带月看。",
        "dynasty": "宋",
        "collection_info": null
    },
    {
        "title": "寄郭印斋",
        "author": "黄庚",
        "content": "相思何日得相逢，料想君心与我同。\n莫怪近来书寄少，雁飞不肯下秋空。",
        "dynasty": "宋",
        "collection_info": null
    },
    {
        "title": "句  其一",
        "author": "黄庚",
        "content": "江蓠满意馨。",
        "dynasty": "宋",
        "collection_info": null
    },
    {
        "title": "句  其二",
        "author": "黄庚",
        "content": "飒飒片帆轻。",
        "dynasty": "宋",
        "collection_info": null
    },
    {
        "title": "晓起",
        "author": "林景怡",
        "content": "天鸡弄喔咿，残星在斜汉。\n整衣出幽扉，山城漏初断。\n微微水风生，冉冉田露散。\n此时游葛天，淡然空百羡。\n海色上寒梢，渐识梅花面。",
        "dynasty": "宋",
        "collection_info": null
    },
    {
        "title": "废观",
        "author": "林景英",
        "content": "羽衣人已化，无处问殊庭。\n春色桃谁种，天香药自灵。\n片霞飞绝顶，一鹤下青冥。\n荒藓空阶下，犹闻夜祭星。",
        "dynasty": "宋",
        "collection_info": null
    },
    {
        "title": "寄陈莘村",
        "author": "林景英",
        "content": "玄冬梅半白，光接太丘星。\n雪月往来梦，溪山长短亭。\n利名成露草，行止付风萍。\n三十年来友，无如老典型。",
        "dynasty": "宋",
        "collection_info": null
    },
    {
        "title": "秋风",
        "author": "林景英",
        "content": "飒然何处起，水国不成眠。\n触树人疑雨，开门月在天。\n渔舟移绝浦，雁阵落荒田。\n晓起伤漂荡，芦花走屋前。",
        "dynasty": "宋",
        "collection_info": null
    },
    {
        "title": "言归",
        "author": "林景英",
        "content": "言归江海上，甘向石田耕。\n不愧为斯世，能閒过此生。\n地从邻竹占，树听野禽争。\n坐咏风涛外，南山尽日行。",
        "dynasty": "宋",
        "collection_info": null
    },
    {
        "title": "林氏庵呈周炼师",
        "author": "林景英",
        "content": "遥跨青田鹤，翩翩到此来。\n庭生自家草，山有主人梅。\n扫石夜朝斗，雨田秋起雷。\n谁知尘影裏，清趣似蓬莱。",
        "dynasty": "宋",
        "collection_info": null
    },
    {
        "title": "送友之石龙",
        "author": "林景英",
        "content": "一杯渭酒劝诗豪，杨柳西风拂去袍。\n行路正当金虎壮，登云不惮石龙高。\n水悬岩白惊残雪，日漾溪红认落桃。\n记取奚囊新句得，月三四幅寄东皋。",
        "dynasty": "宋",
        "collection_info": null
    },
    {
        "title": "日出入行",
        "author": "林景英",
        "content": "朝出扶桑来，莫入虞渊去。\n胡不缓驰驱，百岁一朝暮。",
        "dynasty": "宋",
        "collection_info": null
    },
    {
        "title": "句",
        "author": "赵与侲",
        "content": "溪月涵虚影，山云护断香。",
        "dynasty": "宋",
        "collection_info": null
    },
    {
        "title": "句",
        "author": "朱焕文",
        "content": "江山千里俱头白，骨肉十年终眼青。",
        "dynasty": "宋",
        "collection_info": null
    },
    {
        "title": "澹山岩",
        "author": "赵德纶",
        "content": "岩扃二里锁烟霏，天下名山此本稀。\n硬石穿空谁运斧，寒泉滴雪欲添衣。\n仙游尘外杜萝老，僧住山间笋蕨肥。\n自叹微官犹缚我，倘容卜筑定忘归。",
        "dynasty": "宋",
        "collection_info": null
    },
    {
        "title": "送退斋先生归武夷  其一",
        "author": "林若存",
        "content": "我未识退斋，虚生七十载。\n一旦过诸途，未语心先拜。\n堂堂眉睫间，礼乐见三代。\n正涂日以荒，良心日以坏。\n天不产斯人，吾道将畴頼。",
        "dynasty": "宋",
        "collection_info": null
    },
    {
        "title": "送退斋先生归武夷  其二",
        "author": "林若存",
        "content": "书院新鰲峰，五贤祠学宫。\n马邵独避席，将无道不同。\n专专论的派，此理谁当穷。\n独学无师友，前儒议温公。\n准绳规矩内，安得鞭霆风。",
        "dynasty": "宋",
        "collection_info": null
    },
    {
        "title": "送退斋先生归武夷  其三",
        "author": "林若存",
        "content": "我七君六旬，从会知无期。\n但贪言议合，不悞光景非。\n先生明当别，吾将俦决疑。\n欲言尚何限，记一十已遗。\n及其未溘先，幸无靳珍题。",
        "dynasty": "宋",
        "collection_info": null
    },
    {
        "title": "送退斋先生归武夷  其四",
        "author": "林若存",
        "content": "大运何茫茫，海桑逝不留。\n武夷有乔木，虬枝尚相樛。\n自昔擢巍科，为今阐大猷。\n万里惮北上，三年喜南游。\n长身古衣冠，庞眉瞭双眸。\n虽与今人居，不与今人俦。\n和风颜子春，泰山邹孟秋。\n一双忧世泪，溅入银河流。\n相期入圣域，舍子谁当优。\n奈何弃我去，荦确归途修。\n我欲断中流，去棹何悠悠。\n我欲息天风，别袂何飕飕。\n明晨君已远，晚岁吾何求。\n恐无后会期，笑作来生谋。",
        "dynasty": "宋",
        "collection_info": null
    },
    {
        "title": "句  其一",
        "author": "尤冰寮",
        "content": "累重无歌舞，官闲省簿书。",
        "dynasty": "宋",
        "collection_info": null
    },
    {
        "title": "句  其二",
        "author": "尤冰寮",
        "content": "三条椽下归空榻，百尺楼中透远峰。",
        "dynasty": "宋",
        "collection_info": null
    },
    {
        "title": "句  其三",
        "author": "尤冰寮",
        "content": "蚁返愁寻穴，鸦归喜见巢。",
        "dynasty": "宋",
        "collection_info": null
    },
    {
        "title": "凌源阁",
        "author": "戴应魁",
        "content": "天风吹铃语不烦，菩提树杪碧阑干。\n恒河月满三千界，大树云栖五百尊。\n辟支脑现赤蛇死，玉局手泽苍苔干。\n老僧出定蟠龙吼，唤醒诸寮佛子孙。",
        "dynasty": "宋",
        "collection_info": null
    },
    {
        "title": "海月岩",
        "author": "戴应魁",
        "content": "谁把巉岩巧凿开，分明幻出小蓬莱。\n风迎蜃气楼台起，浪涌蟾光宫阙来。\n海阔鱼龙自吞吐，云深鸾鹤共徘徊。\n禅师九座经游处，一访遗踪为拂埃。",
        "dynasty": "宋",
        "collection_info": null
    },
    {
        "title": "赠迭山先生",
        "author": "毛直方",
        "content": "一襟书传日星悬，湖海声名五十年。\n事不求知惟此理，文之未丧岂皆天。\n人方惊怪欧阳子，我独悲伤鲁仲连。\n看镜倚楼秋已暮，风巾霜屦重依然。",
        "dynasty": "宋",
        "collection_info": null
    },
    {
        "title": "拟古  其一",
        "author": "毛直方",
        "content": "高堂列绮席，宾御何委蛇。\n粲粲金芙蓉，春葩照蛾眉。\n檀槽起清籁，铁拨弦鵾鸡。\n祇闻筵中曲，不闻曲中词。\n萧萧青冢魂，化作秋雁归。\n玉关去时泪，点点湿朱丝。\n岂知哀怨情，及此欢笑期。\n弹者锦缠头，听者金屈卮。\n但令今人乐，不惜古人悲。",
        "dynasty": "宋",
        "collection_info": null
    },
    {
        "title": "拟古  其二",
        "author": "毛直方",
        "content": "野色倏已暝，零落沾我裳。\n行役悲险艰，仰愧归鸟翔。\n羁愁浩难收，壮髮日已苍。\n远林烟火微，投宿扣村庄。\n居人毕刈穫，笑语井臼傍。\n问客来何疲，毋乃仕与商。\n所慎在出门，奚怨中路长。",
        "dynasty": "宋",
        "collection_info": null
    },
    {
        "title": "杂怨  其一",
        "author": "毛直方",
        "content": "种莲恨不早，得藕常苦迟。\n谁知心中事，久已落怀思。",
        "dynasty": "宋",
        "collection_info": null
    },
    {
        "title": "杂怨  其二",
        "author": "毛直方",
        "content": "花开能夜合，草发解宜男。\n对花今有恨，见草祇应惭。",
        "dynasty": "宋",
        "collection_info": null
    },
    {
        "title": "江南曲  其一",
        "author": "毛直方",
        "content": "津头闻别语，三载以为期。\n安得中山酒，醒日是归时。",
        "dynasty": "宋",
        "collection_info": null
    },
    {
        "title": "江南曲  其二",
        "author": "毛直方",
        "content": "沽酒酹江神，发船相送饯。\n船去浪如席，船回风似箭。",
        "dynasty": "宋",
        "collection_info": null
    },
    {
        "title": "妾薄命",
        "author": "毛直方",
        "content": "妾肌如玉颜如花，长眉窈窈青山斜。\n深闺学成新妇礼，镜鸾不与留年华。\n昨朝东邻裁嫁衣，今朝西邻催结褵。\n自怜孤灯照春梦，年年风雨梨花时。\n不怨父母贫，不恨蹇修拙。\n妾生赋命自坎壈，底用閒情写红叶。\n千丝万丝霜练光，与谁织作云锦裳。\n千针万针两黼黻，与谁佩服朝明堂。\n吁嗟妾薄命，薄命可奈何。\n失时还自羞，失身羞更多。\n妾宁失时无失身，平生分定月下绳。\n但把贞心守贞色，肯信婵娟解误人。",
        "dynasty": "宋",
        "collection_info": null
    },
    {
        "title": "独骏图",
        "author": "毛直方",
        "content": "连天苜蓿青茫茫，盐车鼓车纷道傍。\n肉騣汗血不可常，权奇倜傥晦若藏。\n五之六之无留良，如此独步何堂堂。\n日三品豆慎所尝，天闲逸气谁能量。\n一尺之棰五尺缰，了与辔络俱相忘。\n大仆御直俨冠裳，庭前榻上婉清扬。\n有诏有诏且勿忙，一洗凡马銮锵锵。\n我观此图笔意长，欲言尚寄田子方。",
        "dynasty": "宋",
        "collection_info": null
    },
    {
        "title": "赠督师曹将军",
        "author": "毛直方",
        "content": "泰阶煌煌色已齐，祥飙为扫蚩尤旗。\n幅员浩荡春台熙，不遣桴鼓惊锄犂。\n羽林宿卫环三陲，居安却虑忘战危。\n整暇自许忘其机，司马八法律以规。\n蒐苗猕狩凛弗违，碧油有幢俨军师。\n手持虎节谈鱼丽，闽关不以山与溪。\n歌舞七德宣皇威，有来视师省檄飞。\n将军名已草木知，干戈俎豆睢阳时。\n已分勾当江南归，流芳奕叶今孙枝，此行且赋从军诗。\n时清未用歌采薇，天子有道守四夷。",
        "dynasty": "宋",
        "collection_info": null
    },
    {
        "title": "野宿",
        "author": "毛直方",
        "content": "归恨逐春深，迟休欲缩程。\n远山何处碧，落日故乡明。\n路改柴门僻，村空石硙鸣。\n乞蔬仍买米，一宿尚营营。",
        "dynasty": "宋",
        "collection_info": null
    },
    {
        "title": "秋感",
        "author": "毛直方",
        "content": "宇宙百年身，江湖万里心。\n世情高枕远，诗味闭门深。\n白髮销穷达，青山傲古今。\n情知秋亦客，何事感秋吟。",
        "dynasty": "宋",
        "collection_info": null
    },
    {
        "title": "渔父辞  其一",
        "author": "毛直方",
        "content": "万里清江两桨船，一竿一缕水云边。\n平生不识书与剑，也得醉饱供閒眠。",
        "dynasty": "宋",
        "collection_info": null
    },
    {
        "title": "渔父辞  其二",
        "author": "毛直方",
        "content": "呼儿买米得新粳，渔村且喜见秋成。\n今朝尝新莫草草，好钓鲈鱼来煮羹。",
        "dynasty": "宋",
        "collection_info": null
    },
    {
        "title": "渔父辞  其三",
        "author": "毛直方",
        "content": "得鱼穿柳持上溪，溪村杳杳屋稀稀。\n莫怪渔翁头易白，去年买鱼人又非。",
        "dynasty": "宋",
        "collection_info": null
    },
    {
        "title": "渔父辞  其四",
        "author": "毛直方",
        "content": "黄旗纲运牛马走，皂衣追呼鸡狗喧。\n深傍芦花摇橹去，遥望渔人是水仙。",
        "dynasty": "宋",
        "collection_info": null
    },
    {
        "title": "渔父辞  其五",
        "author": "毛直方",
        "content": "本无租赋本无田，不知历日不知年。\n谁信渔家小船上，犹是无怀并葛天。",
        "dynasty": "宋",
        "collection_info": null
    },
    {
        "title": "渔父辞  其六",
        "author": "毛直方",
        "content": "黄昏船泊有邻居，明朝船散又还无。\n君笑我如浮萍草，我看君似水中鳬。",
        "dynasty": "宋",
        "collection_info": null
    },
    {
        "title": "渔父辞  其七",
        "author": "毛直方",
        "content": "溪桥竹边有酒沽，携鱼换酒满葫芦。\n篷头月上不觉醉，自卷芦叶吹呜呜。",
        "dynasty": "宋",
        "collection_info": null
    },
    {
        "title": "悼亡  其一",
        "author": "毛直方",
        "content": "从事龟山亦偶然，宁知长别恨终天。\n当时去就商量错，不似牛衣十八年。",
        "dynasty": "宋",
        "collection_info": null
    },
    {
        "title": "悼亡  其二",
        "author": "毛直方",
        "content": "客中自有未招魂，剪纸空教夜祭门。\n万一相逢今夜梦，恨多应是两忘言。",
        "dynasty": "宋",
        "collection_info": null
    },
    {
        "title": "悼亡  其三",
        "author": "毛直方",
        "content": "奉倩伤神不是痴，人生百感有真机。\n飘零遗墨残针线，与泪无期自一挥。",
        "dynasty": "宋",
        "collection_info": null
    },
    {
        "title": "悼亡  其四",
        "author": "毛直方",
        "content": "推愁不去竟何如，欲鼓庄盆懒有余。\n頼是此□犹解事，避人对客与观书。",
        "dynasty": "宋",
        "collection_info": null
    },
    {
        "title": "寄梅村山人  其一",
        "author": "毛直方",
        "content": "古松树下昼阴寒，云亦何心去不还。\n却怪建州城裏梦，一春多在湛卢山。",
        "dynasty": "宋",
        "collection_info": null
    },
    {
        "title": "寄梅村山人  其二",
        "author": "毛直方",
        "content": "去年三客赋荼䕷，忽见新花发故枝。\n省到死生离合处，春风消得几相思。",
        "dynasty": "宋",
        "collection_info": null
    },
    {
        "title": "泥滑滑",
        "author": "毛直方",
        "content": "泥滑滑，日已西。\n泥深屦滑涴征衣，征衣涴尽不肯归。\n分明数声行不得，请君更听鹧鸪啼。",
        "dynasty": "宋",
        "collection_info": null
    },
    {
        "title": "送县尹任满",
        "author": "毛直方",
        "content": "卓鲁久不作，临风重怀人。\n锦溪有美锦，善制当谁称。\n器之汾阳君，烨烨驰华声。\n往来试樵邑，口碑播瓯闽。\n东阳修何行，桃李三年春。\n安得百器之，布满弦歌城。\n奈何斗以南，纷纷蒲璧荣。\n令君一何廉，廉乃不近名。\n令君一何明，明乃不见形。\n令君一何有，有若权在衡。\n令君一何了，又若刃发硎。\n能令政事简，罚者怀其仁。\n官府有直气，闾门无枉情。\n物论久逾定，去思见民真。",
        "dynasty": "宋",
        "collection_info": null
    },
    {
        "title": "时秋积雨霁",
        "author": "毛直方",
        "content": "醖酿丰年付老农，挽回凉信报诗翁。\n巫山久暗埋寒碧，湘水初明浴晚红。\n帘卷柳阴先得月，簟横梧影早嘘风。\n天公快我披云愿，万里干坤一望中。",
        "dynasty": "宋",
        "collection_info": null
    },
    {
        "title": "赠退斋同年贡举",
        "author": "吴语溪",
        "content": "看花携手鬓俱青，一转头来昨梦惊。\n四海同年今有几，相逢此日得无情。\n着书君已名千载，废学吾方悔半生。\n离合升沉何足计，相期进德是功名。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "张登辰",
        "content": "儒风凋落尽，生意仅如丝。\n一自先生死，深为吾道悲。\n颓波谁砥柱，善类孰纲维。\n有子森如玉，斯文想未衰。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "张登辰",
        "content": "自古名而寿，宗臣罕有之。\n尝陵终落魄，贺白不期颐。\n天涸璇源派，霜摧玉树枝。\n游魂归故国，忍见黍离离。",
        "dynasty": "宋",
        "collection_info": null
    },
    {
        "title": "挽赵秋晓  其三",
        "author": "张登辰",
        "content": "羁贯分灯读，论交若弟兄。\n羡君先得隽，嗟我老无成。\n几载同忧患，终年隔死生。\n梦中犹历历，笑语若生平。",
        "dynasty": "宋",
        "collection_info": null
    },
    {
        "title": "赭衣舂",
        "author": "张登辰",
        "content": "赭衣舂永巷，酸风起暮杵。\n声声碎妾心，妾儿痛隔三千里。\n灞水欢迎骨肉恩，子母再见无由缘。\n谁将鸩羽饮龙子，晨猎上林如意死。\n妾耳纵能闻，妾目那能视。\n妾口纵能言，妾足安能履。\n白日改色天容愁，未央宫中桐叶秋。\n堂堂丰沛龙准公，三尺造汉烹英雄。\n击布归来尚无恙，预置股肱如指掌。\n明知戆勃可安刘，何为存妾子母无良谋。",
        "dynasty": "宋",
        "collection_info": null
    },
    {
        "title": "挽陈东湖先生  其一",
        "author": "张衡",
        "content": "真病药无功，精魂夺鬼工。\n百年终有尽，诸相等成空。\n圆满缺陷世，逍遥兜率宫。\n一池沤水意，分付蓼花风。",
        "dynasty": "宋",
        "collection_info": null
    },
    {
        "title": "挽陈东湖先生  其二",
        "author": "张衡",
        "content": "德星难再聚，薤露重兴悲。\n客忆芹边脍，孙寻膝上饴。\n入门惟水竹，拜像见鬚眉。\n吾父亦丁丑，白云增梦思。",
        "dynasty": "宋",
        "collection_info": null
    },
    {
        "title": "挽陈东湖先生  其三",
        "author": "张衡",
        "content": "四大假合相，六根清净缘。\n祇知心是佛，不惜药成仙。\n鱼泣衔沙立，鸥疑侧脑眠。\n凄其野人奠，秋菊荐寒泉。",
        "dynasty": "宋",
        "collection_info": null
    },
    {
        "title": "用广陈君以画征题",
        "author": "张衡",
        "content": "陈君昨从江右归，元龙豪气如虹霓。\n清晨访我叙契阔，手持锦轴征余题。\n远山近山凡几簇，三两人家住溪曲。\n酒旗摇曳朝日晴，渔舟来往烟波绿。\n属玉鵁鶄聚暖沙，疏篱老屋带烟霞。\n竹边有客烧新笋，林下何人扫落花。\n景趣无穷来宛转，一抹岚光见平远。\n斯图精緻非寻常，妙笔原知归北苑。\n君家旧住桥子东，森森乔木含清风。\n颍川世系年应远，使节勋名孰与同。\n君视黄金犹土苴，好画如逢不论价。\n何当乘兴去相寻，索看新收古名画。",
        "dynasty": "宋",
        "collection_info": null
    },
    {
        "title": "杜鹃",
        "author": "张衡",
        "content": "猛为春归苦口嘶，桐花满地绿荫齐。\n自从康节先生后，孤汝天津故意啼。",
        "dynasty": "宋",
        "collection_info": null
    },
    {
        "title": "经史阁四言诗",
        "author": "张衡",
        "content": "玄黄氤氲，混沌未死。\n道隠冥默，文鬰雕跂。\n蚩蚩熙熙，结绳而治。\n谁凿七窍，鸿蒙拊髀。\n马图鸟迹，彷佛文字。\n羲轩勋华，授受一理。\n典谟训诰，浑浑无拟。\n天生素王，躬服仁义。\n宪章祖述，参赞经纬。\n经揭日月，史严辞事。\n九流说铃，诸子疣赘。\n秦灰小厄，鲁壁阐秘。\n白首齐生，口诵臆记。\n枝叶扶疏，风流委靡。\n汉兴购求，六经大备。\n舒向校雠，班马传纪。\n尔雅同风，沿袭世次。\n宋三百年，超轶姚姒。\n际海薄天，声教渐被。\n惟此东邑，蔼蔼多士。\n孔墙巍巍，重屋丹绮。\n羣玉之府，五经之笥。\n排籤插架，堆案盈几。\n藻饰皇猷，驰骋帝轨。\n兰熏颜冉，玉洁曾史。\n物忌太盛，道有中否。\n何物坏宅，有士抱器。\n坛荒杏老，墉鼠穴虺。\n川竭珠逃，椟破玉毁。\n炷灯拭案，篇𡏖简毁。\n观鹳雅鸦，鲁鱼亥豕。\n斲轮糟粕，负蛉口耳。\n忘筌舍蹄，出足弃履。\n文未丧天，道不坠地。\n起废者谁，孟母之子。\n薄言采藻，于彼沼沚。\n鸠工捐资，不捐廪饩。\n榱桷得宜，轮奂有炜。\n肩摩踵接，出入槐市。\n非此乔木，畴克大庇。\n非我宗匠，孰主张是。\n祖有令德，世济其美。\n休声日流，与道终始。",
        "dynasty": "宋",
        "collection_info": null
    },
    {
        "title": "龙潭瀑布泉",
        "author": "张衡",
        "content": "古木千章荫浅滩，干霄危石噀飞湍。\n水晶帘下谁家女，乱掷珍珠落玉盘。",
        "dynasty": "宋",
        "collection_info": null
    },
    {
        "title": "挽陈东湖先生  其一",
        "author": "张衡",
        "content": "清沟名父子，浊世福人家。\n二妙手谁抗，一翁颠未华。\n天方老猿鹤，岁忽值龙蛇。\n公死可无憾，吾生未有涯。",
        "dynasty": "宋",
        "collection_info": null
    },
    {
        "title": "挽陈东湖先生  其二",
        "author": "张衡",
        "content": "乱世没吾宁，何须满百龄。\n云封灵寿杖，天殒少微星。\n长夜泉台黑，幽林鬼火青。\n西风吹木叶，无语慰飘零。",
        "dynasty": "宋",
        "collection_info": null
    },
    {
        "title": "赠桂琴隠先生",
        "author": "桂正夫",
        "content": "重贲衡门日，盘餐愧负羁。\n经年疏问道，静夜饱听诗。\n近子觉形秽，服车羞耳垂。\n快哉过庭鲤，咫尺凤凰池。",
        "dynasty": "宋",
        "collection_info": null
    },
    {
        "title": "寄友",
        "author": "朱浚",
        "content": "溪月知相忆，江云约共吟。\n夜船书一纸，飞过赤枫林。",
        "dynasty": "宋",
        "collection_info": null
    },
    {
        "title": "秋日西湖",
        "author": "朱浚",
        "content": "几州陵变谷，经月雨为霖。\n世事今如此，西风动客心。",
        "dynasty": "宋",
        "collection_info": null
    },
    {
        "title": "赠卖墨吕云叔访陈烟山  其一",
        "author": "朱浚",
        "content": "仙宗传诀自分明，未数当年老树精。\n一片紫云光滴滴，丹墀成就几公卿。",
        "dynasty": "宋",
        "collection_info": null
    },
    {
        "title": "赠卖墨吕云叔访陈烟山  其二",
        "author": "朱浚",
        "content": "蓬莱仙子世偏珍，琮璧多携问楚津。\n若向积烟峰下过，殷勤传语卧楼人。",
        "dynasty": "宋",
        "collection_info": null
    },
    {
        "title": "都城初秋和赵京倅  其一",
        "author": "朱浚",
        "content": "从来美玉价连城，结佩乘风十二京。\n携上峥嵘今有约，好留彩笔调清平。",
        "dynasty": "宋",
        "collection_info": null
    },
    {
        "title": "都城初秋和赵京倅  其二",
        "author": "朱浚",
        "content": "暑梦虫虫似醉中，片云挟雨过长空。\n不知秋色来多少，分数暖凉卜晚风。",
        "dynasty": "宋",
        "collection_info": null
    },
    {
        "title": "都城初秋和赵京倅  其三",
        "author": "朱浚",
        "content": "宇宙清愁望眼中，谁将凉雨借龙公。\n秋风夜入关河迥，破贼红旗𥏌晓空。",
        "dynasty": "宋",
        "collection_info": null
    },
    {
        "title": "句  其一",
        "author": "朱浚",
        "content": "寺钟城鼓两相和，共醉烟关感慨多。\n堤柳垂金春几许，檐花鸣玉夜如何。",
        "dynasty": "宋",
        "collection_info": null
    },
    {
        "title": "句  其二",
        "author": "朱浚",
        "content": "西风落叶长安梦，晚节寒华老圃心。",
        "dynasty": "宋",
        "collection_info": null
    },
    {
        "title": "句  其三",
        "author": "朱浚",
        "content": "玉帐分兵赋采薇，梅花吹雪上戎衣。\n将军意气中江楫，丞相功名采石矶。",
        "dynasty": "宋",
        "collection_info": null
    },
    {
        "title": "句  其四",
        "author": "朱浚",
        "content": "红云近处催班急，只待春前奏凯归。",
        "dynasty": "宋",
        "collection_info": null
    },
    {
        "title": "句  其五",
        "author": "朱浚",
        "content": "蓬莱春思重云上，江汉秋情十载前。",
        "dynasty": "宋",
        "collection_info": null
    },
    {
        "title": "句  其六",
        "author": "朱浚",
        "content": "金寒霜气山无虎，剑动星光水有龙。",
        "dynasty": "宋",
        "collection_info": null
    },
    {
        "title": "句  其七",
        "author": "朱浚",
        "content": "皇帝当年第九春，宫符仍诏刻麒麟。\n军咨祭酒金台客，国子先生铁壁人。",
        "dynasty": "宋",
        "collection_info": null
    },
    {
        "title": "句  其八",
        "author": "朱浚",
        "content": "明明采石兵前样，参赞归来即近臣。",
        "dynasty": "宋",
        "collection_info": null
    },
    {
        "title": "句  其九",
        "author": "朱浚",
        "content": "落花水暖千船聚，芳草春深一鹤归。",
        "dynasty": "宋",
        "collection_info": null
    },
    {
        "title": "句  其一○",
        "author": "朱浚",
        "content": "米车已过尘迷路，渔网纔收月满船。",
        "dynasty": "宋",
        "collection_info": null
    },
    {
        "title": "句  其一一",
        "author": "朱浚",
        "content": "海燕故人意，杜鹃游子心。",
        "dynasty": "宋",
        "collection_info": null
    },
    {
        "title": "句  其一二",
        "author": "朱浚",
        "content": "故里千山隔，终年一字无。",
        "dynasty": "宋",
        "collection_info": null
    },
    {
        "title": "大茅峰",
        "author": "梁栋",
        "content": "杖藜绝顶穷追寻，青山世路争岖嵚。\n碧云遮断天外眼，春风吹老人间心。\n大龙上天宝剑化，小龙入海明珠沈。\n无人更守玄帝鼎，有客欲问秦皇金。\n颠崖谁念受辛苦，古洞未易潜幽深。\n神光不破黑暗恼，山鬼空学离骚吟。\n我来俛仰一慨慷，山川良昔人民今。\n安得长松撑日月，华阳世界收层阴。\n一声长啸下山去，草木为我留清音。",
        "dynasty": "宋",
        "collection_info": null
    },
    {
        "title": "四禽言四首  其一",
        "author": "梁栋",
        "content": "不如归去，锦官宫殿迷烟树。\n天津桥上一两声，叫破中原无住处。\n不如归去。",
        "dynasty": "宋",
        "collection_info": null
    },
    {
        "title": "四禽言四首  其二",
        "author": "梁栋",
        "content": "脱却布袴，贫家能有几尺布。\n织尽寒机无得裁，可人不来廉叔度。\n脱却布袴。",
        "dynasty": "宋",
        "collection_info": null
    },
    {
        "title": "四禽言四首  其三",
        "author": "梁栋",
        "content": "行不得也哥哥，湖南湖北春水多。\n九嶷山前叫虞舜，柰此干坤无路何。\n行不得也哥哥。",
        "dynasty": "宋",
        "collection_info": null
    },
    {
        "title": "四禽言四首  其四",
        "author": "梁栋",
        "content": "提葫芦，年来酒贱频频沽。\n众人皆醉我亦醉，哀哉谁问醒三闾。\n提葫芦。",
        "dynasty": "宋",
        "collection_info": null
    },
    {
        "title": "金陵废宫",
        "author": "梁栋",
        "content": "六代俄然又一唐，青山坐阅几兴亡。\n心知江左非王业，口说中原是帝乡。\n落日有时登北固，春风吹梦过钱塘。\n荆坟桧宅依然在，留与乌衣话短长。",
        "dynasty": "宋",
        "collection_info": null
    },
    {
        "title": "凤凰台",
        "author": "梁栋",
        "content": "白髮久孤鹦鹉杯，碧梧自老凤凰台。\n管夷吾亦仅如许，李谪仙今安在哉。\n城郭是非秋雨外，江山形胜暮潮来。\n小留只等中秋月，且放青冥万里开。",
        "dynasty": "宋",
        "collection_info": null
    },
    {
        "title": "白鹭亭",
        "author": "梁栋",
        "content": "荻花芦叶老风烟，独上秋城思渺然。\n白鹭不知如许事，赤乌又隔几何年。\n六朝往事秦淮水，一笛晚风江浦船。\n我辈人今竟谁许，只堪渔艇夕阳边。",
        "dynasty": "宋",
        "collection_info": null
    },
    {
        "title": "雨花台",
        "author": "梁栋",
        "content": "孤云落日倚西风，历历兴亡望眼中。\n山入六朝青未了，江浮五马恨无穷。\n客愁已付蒲萄绿，径雨空余玛瑙红。\n我亦欲谈当世事，无人唤醒紫髯翁。",
        "dynasty": "宋",
        "collection_info": null
    },
    {
        "title": "题寅叔小园",
        "author": "梁栋",
        "content": "深巷浑无市井喧，主人有客便开樽。\n数竿修竹三间屋，几树閒花一亩园。\n楚岫和云移怪石，秦淮流月下高源。\n此身且比渊明乐，母在高堂子候门。",
        "dynasty": "宋",
        "collection_info": null
    },
    {
        "title": "久雨有感二首  其一",
        "author": "梁栋",
        "content": "冥云生八荒，骤雨忽然至。\n中宵揭屋破，漏湿无处避。\n床床不得干，僵立见憔悴。\n娇儿莫啼哭，少须待晴霁。",
        "dynasty": "宋",
        "collection_info": null
    },
    {
        "title": "久雨有感二首  其二",
        "author": "梁栋",
        "content": "少年不学稼，老大生理拙。\n入山采黄精，穷冬一尺雪。\n虎狼正纵横，原野有白骨。\n伤心重伤心，吾饥何足恤。",
        "dynasty": "宋",
        "collection_info": null
    },
    {
        "title": "赠嘉兴徐同年",
        "author": "梁栋",
        "content": "忆昔青龙在戊辰，马蹄同踏杏园春。\n归田令尹空书晋，执戟郎君尽美新。\n万事不醒中酒圣，一贫无奈讼钱神。\n相逢莫效穷途泣，自古求仁要得仁。",
        "dynasty": "宋",
        "collection_info": null
    },
    {
        "title": "野水孤舟",
        "author": "梁栋",
        "content": "前村雨过溪流乱，行路迷漫都间断。\n孤洲尽日少人来，小舟繫在垂杨岸。\n主人空有济川心，坐见门前水日深。\n袖手归来茅屋下，任他鸥鸟自浮沈。",
        "dynasty": "宋",
        "collection_info": null
    },
    {
        "title": "黄葵",
        "author": "梁栋",
        "content": "干坤有正气，间色皆为臣。\n名葩据中央，红紫谁敢邻。\n倾日不忘君，卫足恐伤身。\n冥然无知识，忠孝出本真。\n林林天地间，戴履而为人。\n明灵秀万物，孰不尊君亲。\n嗟嗟叔季后，利欲泯天伦。\n邈哉望帝国，产此瑞世珍。\n九夏不趋炎，三月不争春。\n高秋风露冷，孤标出清尘。\n背时还独立，揽芳泪沾巾。",
        "dynasty": "宋",
        "collection_info": null
    },
    {
        "title": "金陵三迁有感",
        "author": "梁栋",
        "content": "憔悴城南短李绅，多情乌帽染黄尘。\n读书不了平生事，阅世空存后死身。\n落日江山宜唤酒，西风天地正愁人。\n任他蜂蝶黄花老，明月园林是小春。",
        "dynasty": "宋",
        "collection_info": null
    },
    {
        "title": "渊明携酒图",
        "author": "梁栋",
        "content": "渊明无心云，纔出便归岫。\n东皋半顷秫，所种不常有。\n苦恨无酒钱，閒却持杯手。\n今朝有一壶，携之访亲友。\n惜无好事人，能消几壶酒。\n区区谋一醉，岂望名不朽。\n閒吟篱下菊，自传门前柳。\n试问刘寄奴，还识此人不。",
        "dynasty": "宋",
        "collection_info": null
    },
    {
        "title": "春日郊游和友人韵",
        "author": "梁栋",
        "content": "忆昔东风御柳斜，枯肠一日万周车。\n壮心难起泥中絮，老眼羞看雾裏花。\n巷陌几家无主燕，池塘一种为官蛙。\n江南寒食无烟火，白昼沈沈似月华。",
        "dynasty": "宋",
        "collection_info": null
    },
    {
        "title": "登镇海楼闻角声赋",
        "author": "梁栋",
        "content": "听彻哀吟独倚楼，碧天无际思悠悠。\n谁知尽是中原恨，吹到东南第一州。",
        "dynasty": "宋",
        "collection_info": null
    },
    {
        "title": "送李北山归建康  其一",
        "author": "梁栋",
        "content": "人生无百年，胡为在远道。\n游子悲故乡，王孙怨芳草。\n有田归去来，无田归亦好。",
        "dynasty": "宋",
        "collection_info": null
    },
    {
        "title": "送李北山归建康  其二",
        "author": "梁栋",
        "content": "贫贱有饿死，富贵履危机。\n东海不可渔，西山采无薇。\n四方已一气，我今将安归。",
        "dynasty": "宋",
        "collection_info": null
    },
    {
        "title": "哀毘陵",
        "author": "梁栋",
        "content": "荆溪水腥泊船早，落日无人行古道。\n髑髅有眼不识春，东风吹出青青草。\n荒基犹认是人家，败栅曾将当城堡。\n当时压境兵百万，不脱靴尖堪蹴倒。\n短兵相接逾四旬，毒手尊拳日攻讨。\n内储外援两消沈，一缕人心坚自保。\n孤臣守土轻性命，赤子效死涂肝脑。\n朝廷有爵愧降附，幽壤无恩泽枯槁。\n愿笺司命录英雄，收拾忠魂畀穹昊。",
        "dynasty": "宋",
        "collection_info": null
    },
    {
        "title": "送存书记",
        "author": "梁栋",
        "content": "一声两声松子落，一片两片枫叶飞。\n夕阳在山新月上，道人相伴一僧归。",
        "dynasty": "宋",
        "collection_info": null
    },
    {
        "title": "题叶东叔宾月堂",
        "author": "梁栋",
        "content": "人生自是人间客，月亦天边寄此身。\n彼此虚空无着处，谁欤是主復谁宾。",
        "dynasty": "宋",
        "collection_info": null
    },
    {
        "title": "谒御史张月卿",
        "author": "梁栋",
        "content": "我家元住君邻州，我父当时亦故侯。\n中原百年龙战野，南滨一日鰲吞鈎。\n遗黎常恨旧隔绝，故乡喜遇新交游。\n路人行行望骢马，山中却为诗淹留。",
        "dynasty": "宋",
        "collection_info": null
    },
    {
        "title": "赋蔬",
        "author": "梁栋",
        "content": "家贫忽暴富，菜种二十七。\n痴儿不解事，问我何从得。\n于义苟有违，吾宁饥不食。",
        "dynasty": "宋",
        "collection_info": null
    },
    {
        "title": "雨花台",
        "author": "梁栋",
        "content": "春中景物尚凄然，小立崇台古树边。\n潮信不嫌城寂寞，山光似与客留连。\n英雄马鬣无余地，气势龙蟠得几年。\n眼底兴亡总闲事，不如有酒醉花前。",
        "dynasty": "宋",
        "collection_info": null
    },
    {
        "title": "谢氏梅园",
        "author": "梁栋",
        "content": "纤腰冻欲折，来探前村雪。\n幽禽莫相猜，岁寒心似铁。",
        "dynasty": "宋",
        "collection_info": null
    },
    {
        "title": "多景楼",
        "author": "梁栋",
        "content": "思归不觉岁华侵，倦抚旌旗感慨深。\n旧日家乡今日客，一年时序百年心。\n城余故址元非铁，山得虚名不是金。\n槛外长江成底事，英雄对酒话蹄涔。",
        "dynasty": "宋",
        "collection_info": null
    },
    {
        "title": "句  其一",
        "author": "梁栋",
        "content": "浮云暗不见青天。",
        "dynasty": "宋",
        "collection_info": null
    },
    {
        "title": "句  其二",
        "author": "梁栋",
        "content": "千株守红死，一点反魂归。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其一",
        "author": "戴表元",
        "content": "美人乘天风，手吹玉参差。\n我有龙门桐，缀之冰蚕丝。\n空中一偈答，闻者为忘机。\n神马已出河，凤皇且鸣岐。\n悠悠百年内，傥有相逢时。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其二",
        "author": "戴表元",
        "content": "我登海山巅，群丘眇如芥。\n客来谈九州，更诘谁小大。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其三",
        "author": "戴表元",
        "content": "神疲穆满驭，足茧神始载。\n终然方寸心，扰扰躯殻外。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其四",
        "author": "戴表元",
        "content": "流光如急水，一去难復再。\n归来坐虚室，始觉身安泰。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其五",
        "author": "戴表元",
        "content": "老马宁为驹，即且或甘带。\n名迹吾不嫌，全生聊远害。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其六",
        "author": "戴表元",
        "content": "明有不见睫，智有不卫足。\n学静三十年，晚始悟无欲。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其七",
        "author": "戴表元",
        "content": "履卑惧名高，居群忌行独。\n不见歌钟家，白日卧金谷。",
        "dynasty": "宋",
        "collection_info": null
    },
    {
        "title": "大名元復初郎中携示感遇五言八章次韵并陈东平曹子贞编修蓟丘曹克明  其八",
        "author": "戴表元",
        "content": "不见带索生，行吟扣哀竹。\n为君慎燕息，顾兔方在腹。",
        "dynasty": "宋",
        "collection_info": null
    },
    {
        "title": "东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈  其一",
        "author": "戴表元",
        "content": "长岁狎纷諠，新庐稍疏静。\n虚名亦相累，簪佩来整整。\n青天戍楼柳，白日仙林杏。\n散书一长谣，消此清夏永。",
        "dynasty": "宋",
        "collection_info": null
    },
    {
        "title": "东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈  其二",
        "author": "戴表元",
        "content": "营营寄巢蜂，白昼争空花。\n跋跋缘壁虫，喧飞乱如麻。\n譬如恶俗士，便不挥鞭挝。\n桐君何处来，隔壁闻瓠巴。",
        "dynasty": "宋",
        "collection_info": null
    },
    {
        "title": "东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈  其三",
        "author": "戴表元",
        "content": "旧文空中云，零落迹易消。\n新交江上流，来去同奔潮。\n蔼蔼玄英孙，望之十舍遥。\n愿尔多黍稌，相投共箪瓢。",
        "dynasty": "宋",
        "collection_info": null
    },
    {
        "title": "东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈  其四",
        "author": "戴表元",
        "content": "人胆小于壶，揣想无限极。\n及其遂所愿，不过一消息。\n金华文物府，前哲余楷则。\n千年万年名，岂使夸者得。",
        "dynasty": "宋",
        "collection_info": null
    },
    {
        "title": "东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈  其五",
        "author": "戴表元",
        "content": "作诗如挽船，学力乃篙橹。\n向来牛耳盟，诸老肯多许。\n玄晖云树荒，仲宣江海阻。\n之子归未归，相思慰风雨。",
        "dynasty": "宋",
        "collection_info": null
    },
    {
        "title": "东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈  其六",
        "author": "戴表元",
        "content": "德孤谁愿高，气寒谁愿清。\n斯文邹鲁来，壈坎劳其生。\n岂无性命忧，艰难愈同情。\n如何及门士，亦作胡越声。",
        "dynasty": "宋",
        "collection_info": null
    },
    {
        "title": "东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈  其七",
        "author": "戴表元",
        "content": "永康经济学，近古将无同。\n甥孙世其业，汗马收全功。\n我欲揽遗迹，双眸冰镜空。\n君亦跨黄鹄，吹箫白云中。",
        "dynasty": "宋",
        "collection_info": null
    },
    {
        "title": "韩君美经历赋孟夏木长五诗示仆因写鄙怀通呈阮使君",
        "author": "戴表元",
        "content": "吾评陶渊明，略似段干木。\n诗文虽满家，不饱妻子腹。\n仰瞻清风柯，俯窥白云谷。\n谁能为升斗，辛苦受羁束。\n因君寄高韵，千古动遐瞩。",
        "dynasty": "宋",
        "collection_info": null
    },
    {
        "title": "以羔裘如濡洵美且侯韵为八诗送夹谷子括赴明州推官  其一",
        "author": "戴表元",
        "content": "鑑虚磨愈明，絃柔调自直。\n临民要儒术，非但用三尺。\n君看春秋学，从士能断国。\n人情岂相远，赠子以不惑。",
        "dynasty": "宋",
        "collection_info": null
    },
    {
        "title": "以羔裘如濡洵美且侯韵为八诗送夹谷子括赴明州推官  其二",
        "author": "戴表元",
        "content": "水耕当用牛，陆行当用马。\n诗书无近功，平世安可舍。\n吾州兵荒来，冠盖多苟且。\n宁无段干木，意气能少下。",
        "dynasty": "宋",
        "collection_info": null
    },
    {
        "title": "送袁季源之婺州因简范经历",
        "author": "戴表元",
        "content": "为山不愿高，为水不愿深。\n水深蛟龙集，山高虎豹蹲。\n我有避人法，终日衣冠林。\n煌煌钱塘城，游尘昼为阴。\n岂无青云交，难在相知心。\n岂弟袁大夫，寒窗理闲琴。\n峻坂为牛力，炎天九秋襟。\n胶漆四十年，龆龀以至今。\n天欲饥饿我，使子无黄金。\n劝仕拙不谐，驱耕弱难任。\n低回向谁门，后生气骎骎。\n今晨积潦霁，乌乌有好音。\n约我共行役，东平步嵚嵚。\n皎皎婺女精，瀰瀰双溪浔。\n台有白马生，风棱共萧森。\n文林惜妄动，动必向所钦。\n吾评古毛义，志行近骞参。\n公府许辟召，屈身非禄淫。\n斯人我知旧，长髯善{口吴}吟。\n穴蚁梦离合，风花命浮沉。\n往者纳千贽，终然遗一簪。\n欲行又不得，出门失前禽。\n子往再拜问，何由振聋喑。",
        "dynasty": "宋",
        "collection_info": null
    },
    {
        "title": "次韵答朱侯招游海山",
        "author": "戴表元",
        "content": "江南春草黄，江北秋雁飞。\n穷居念还往，故物悉已非。\n我有青云交，山林可同归。\n十年学抚琴，对客辄累欷。\n岂不愿和悦，调苦心易为。\n青天无古今，白日相因依。\n向来炎炎人，所得一何微。\n成者化埃尘，不成翻祸机。\n玉美受雕镌，马良遭绊鞿。\n所以旷达士，但贵知我希。\n请休接舆歌，且急梁鸿噫。\n名微少士责，身閒免官讥。\n宁无一日力，相寻尽崎岖。\n霜鱼碧玉鲙，水菊黄金辉。\n君歌我按筑，我舞君揽衣。\n此日为君欢，醉游敞船扉。",
        "dynasty": "宋",
        "collection_info": null
    },
    {
        "title": "题陈高士所藏冬青枝上白头翁画",
        "author": "戴表元",
        "content": "飞高得珍丛，青子饥可食。\n不知何忧愁，二鸟头亦白。\n道人天机深，清斋意相许。\n頼汝不能鸣，一鸣嫌杀汝。",
        "dynasty": "宋",
        "collection_info": null
    },
    {
        "title": "以空飞本无迹韵为五诗往扣广微张公",
        "author": "戴表元",
        "content": "智有不近名，贤有不践迹。\n百年如飘风，谁作远行客。\n所要在持久，以道自消息。\n吾师岂欺我，白首方学易。",
        "dynasty": "宋",
        "collection_info": null
    },
    {
        "title": "浴蚕沙溪水一首为上饶陈烈妇作",
        "author": "戴表元",
        "content": "浴蚕沙溪水，采桑玉山巅。\n丝成白棱棱，胶作烈妇絃。\n烈妇何所言，絃中意缠绵。\n一说鸾影孤，二诉雏巢穿。\n巢穿尚可葺，影孤恨终天。\n有食不自肥，众禽仰喉咽。\n真宰悯其疲，劳役尽弛蠲。\n及今雏长成，雏群亦蹁跹。\n朝阳照岩林，枯槁生光妍。\n黄蘗谁谓苦，铁石谁谓坚。\n请君屏俗耳，听我沙溪篇。",
        "dynasty": "宋",
        "collection_info": null
    },
    {
        "title": "书叹七首  其一",
        "author": "戴表元",
        "content": "王生困缧绁，刘子急征追。\n舒叟挈家走，几遭鞭与笞。\n我无三人辱，阖门但穷饥。\n饱死世更多，徒忧何以为。\n敢作小夫叹，聊为才士悲。",
        "dynasty": "宋",
        "collection_info": null
    },
    {
        "title": "书叹七首  其二",
        "author": "戴表元",
        "content": "舒子高品藻，王生怪衣冠。\n处世那得尔，譊譊真自残。\n刘子最多爱，逢人倾肺肝。\n劝我学其道，缩身可泥蟠。\n胡为亦不免，念此坐长叹。",
        "dynasty": "宋",
        "collection_info": null
    },
    {
        "title": "书叹七首  其三",
        "author": "戴表元",
        "content": "英英天上星，碌碌涧中石。\n升沉虽不同，精爽或相激。\n我有知名文，四海邯郸壁。\n遭逢不自閟，颇为谈者惜。\n谈者自不知，斯人宁易得。",
        "dynasty": "宋",
        "collection_info": null
    },
    {
        "title": "书叹七首  其四",
        "author": "戴表元",
        "content": "袁弟豁达人，陈兄静默士。\n平生少附丽，颇与同忧喜。\n迩来怪事发，谈笑不可拟。\n一为脱渊鱼，一为坠柯蚁。\n吁嗟其奈何，天运固如此。",
        "dynasty": "宋",
        "collection_info": null
    },
    {
        "title": "书叹七首  其五",
        "author": "戴表元",
        "content": "数友越州居，无书已三年。\n台州已无数，逢人每相贤。\n日夜忆远友，远者隔蛮烟。\n风气不择州，俗情轻目前。\n管鲍死何处，寄酒洒其阡。",
        "dynasty": "宋",
        "collection_info": null
    },
    {
        "title": "书叹七首  其六",
        "author": "戴表元",
        "content": "结友何用多，管鲍无三人。\n读书何用博，得少全其身。\n君有狥名子，扰扰起风尘。\n朝逐富儿餐，暮联豪士茵。\n归来反如客，鱼鸟亦相嗔。",
        "dynasty": "宋",
        "collection_info": null
    },
    {
        "title": "书叹七首  其七",
        "author": "戴表元",
        "content": "苏州米空熟，越州人不来。\n缓急托远婚，不如傍蒿莱。\n蒿莱在篱落，为我障浮埃。\n生女属他人，生男尚婴孩。\n从何得饘粥，作此聊自咍。",
        "dynasty": "宋",
        "collection_info": null
    },
    {
        "title": "观村中祷雨三首  其一",
        "author": "戴表元",
        "content": "十里不同云，五里不同雨。\n天公白茫茫，乃尔多肺腑。\n人言蛟龙神，象类可以取。\n蛇虫当此时，行路谁敢侮。\n飞腾信有术，忍待号者苦。\n咄哉神禹功，浩荡流万古。",
        "dynasty": "宋",
        "collection_info": null
    },
    {
        "title": "观村中祷雨三首  其二",
        "author": "戴表元",
        "content": "昨日苗穗赤，今朝洒然青。\n颇知穷旅人，百金换颜形。\n念尔虽微根，同禀造化灵。\n自古有枯旱，人类几千龄。\n恐是自生化，难皆问苍冥。\n野草人不怜，何独不凋零。",
        "dynasty": "宋",
        "collection_info": null
    },
    {
        "title": "观村中祷雨三首  其三",
        "author": "戴表元",
        "content": "西村送龙归，东村请龙出。\n西村雨绵绵，东村犹出日。\n共称西人良，或是穷可恤。\n谁知所雨粟，尽入东村室。\n儒生无爱憎，但喜蔬蓏实。\n通年一饱厨，犹在兔园帙。",
        "dynasty": "宋",
        "collection_info": null
    },
    {
        "title": "山中玩物杂言十首  其一",
        "author": "戴表元",
        "content": "时露下百草，流萤此飞翻。\n初如灰烬微，忽作秋星繁。\n念彼生育处，回光照其根。\n君莫轻流萤，流萤尚知恩。",
        "dynasty": "宋",
        "collection_info": null
    },
    {
        "title": "山中玩物杂言十首  其二",
        "author": "戴表元",
        "content": "青橘霜露时，英英秀中园。\n问讯讯居人，今岁胡不蕃。\n云有孤儿来，手触枝上丸。\n呜呼此义木，痛感在吾言。",
        "dynasty": "宋",
        "collection_info": null
    },
    {
        "title": "山中玩物杂言十首  其三",
        "author": "戴表元",
        "content": "野果散高林，雀鼠食之宜。\n设非人所残，一颗不敢窥。\n宁由网罻防，亦无神物司。\n食道固当尔，雀鼠犹有知。",
        "dynasty": "宋",
        "collection_info": null
    },
    {
        "title": "山中玩物杂言十首  其四",
        "author": "戴表元",
        "content": "见狗须不走，见蛇须拱手。\n不走尔非偷，拱手亦相厚。\n无欺物自信，能胜谁肯负。\n不见吴山虎，郭文探其口。",
        "dynasty": "宋",
        "collection_info": null
    },
    {
        "title": "山中玩物杂言十首  其五",
        "author": "戴表元",
        "content": "鸟有反舌者，自古比谗人。\n时气一朝迁，此舌竟不伸。\n众鸟莫不然，更鸣以存身。\n如何能言士，聒聒无止辰。",
        "dynasty": "宋",
        "collection_info": null
    },
    {
        "title": "山中玩物杂言十首  其六",
        "author": "戴表元",
        "content": "犂牛有土德，体厚静绥绥。\n岂无牝牡情，不自求其雌。\n终朝草栈间，若忘渴与饥。\n嗟彼位儿高，乃尔难自持。",
        "dynasty": "宋",
        "collection_info": null
    },
    {
        "title": "山中玩物杂言十首  其七",
        "author": "戴表元",
        "content": "精卫勇填海，鹖旦苦求明。\n明尚可得求，填海何时成。\n我观飞鸣族，一一各有营。\n但为口腹谋，遂尔遗其名。",
        "dynasty": "宋",
        "collection_info": null
    },
    {
        "title": "山中玩物杂言十首  其八",
        "author": "戴表元",
        "content": "燕是孝义鸟，常栖孝义家。\n堂檐白日暖，上下静无譁。\n以此托躯羽，祸福审不差。\n谁云知数历，俗士义之夸。",
        "dynasty": "宋",
        "collection_info": null
    },
    {
        "title": "山中玩物杂言十首  其九",
        "author": "戴表元",
        "content": "圃人忧孽虫，为蔬畜鸡雏。\n小鸡择虫啄，大鸡遂啄蔬。\n虫去蔬亦尽，对之可欷歔。\n昂昂高冠帻，反不小鸡如。",
        "dynasty": "宋",
        "collection_info": null
    },
    {
        "title": "山中玩物杂言十首  其一○",
        "author": "戴表元",
        "content": "蚯蚓食土壤，蚩蚩何所为。\n蜩蝉饮风露，蜕上高高枝。\n卑者慕其仙，飘飖安可追。\n倘令智相及，无羡亦无悲。",
        "dynasty": "宋",
        "collection_info": null
    },
    {
        "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其一",
        "author": "戴表元",
        "content": "贫贱如故旧，少壮即相依。\n中心不敢厌，但觉少光辉。\n向来乘时士，亦有能奋飞。\n一朝权势歇，欲退无所归。\n不如行其素，辛苦耐寒饥。\n人生系天运，何用发深悲。",
        "dynasty": "宋",
        "collection_info": null
    },
    {
        "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其二",
        "author": "戴表元",
        "content": "我居在穷巷，来往无华轩。\n辛勤衣食物，出此二亩园。\n薤菘鬰朝露，桑柘浮春烟。\n以兹乱心曲，智计无他妍。\n择胜不在奢，兴至发清言。\n相逢樵牧徒，混混谁愚贤。",
        "dynasty": "宋",
        "collection_info": null
    },
    {
        "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其三",
        "author": "戴表元",
        "content": "松风四山来，清宵响瑶琴。\n听之不能寐，中有怨叹音。\n旦起绕其树，磈砢不计寻。\n清音可敷席，有酒谁与斟。\n由来大度士，不受流俗侵。\n浩歌相倡答，慰此雪霜心。",
        "dynasty": "宋",
        "collection_info": null
    },
    {
        "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其四",
        "author": "戴表元",
        "content": "中年涉事熟，欲学唾面娄。\n逡巡避少年，起秽不敢酬。\n旁人吁已甚，自喜计虑周。\n微劳消厚疚，浅辱胜深忧。\n从知为下安，处上反无俦。\n人生各有志，勇懦从所求。",
        "dynasty": "宋",
        "collection_info": null
    },
    {
        "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其五",
        "author": "戴表元",
        "content": "古人重畎亩，有禄不待干。\n德成禄自至，释耒列王官。\n不仕亦不贫，本自足饔餐。\n后世耻躬耕，号呼脱饥寒。\n我生千禩后，念此愧在颜。\n为农倘可饱，何用出柴关。",
        "dynasty": "宋",
        "collection_info": null
    },
    {
        "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其六",
        "author": "戴表元",
        "content": "村郊多父老，面垢头如蓬。\n我尝使之言，辞语不待工。\n古来名节士，敢望彭城龚。\n有叟诮其后，更恨道不同。\n鄙哉譊譊者，为隘不为通。\n低头拜野老，负耒吾愿从。",
        "dynasty": "宋",
        "collection_info": null
    },
    {
        "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其七",
        "author": "戴表元",
        "content": "去年秋事荒，贩籴仰邻州。\n健者道路间，什伯成朋俦。\n今年渐向熟，庶几民不流。\n书生自无田，与众同喜忧。\n作诗劳邻曲，有唱谁与酬。\n亦无采诗者，此职何可修。",
        "dynasty": "宋",
        "collection_info": null
    },
    {
        "title": "丁氏厚德堂",
        "author": "戴表元",
        "content": "贱士怀永忧，一物常恐枯。\n贵者止营私，智或遗妻孥。\n肉食从古鄙，黄金使人愚。\n我游四十年，钱塘车马区。\n但见插桃李，谁曾种桑榆。\n白头识丁子，仪冠俨于于。\n示我厚德编，嘉名在塘隅。\n谈之为踊跃，喜气生眉鬚。\n愿子富仓庾，人人饱餐餔。\n愿子多酒浆，日日开樽壶。\n行藏自有命，不谒守钱奴。",
        "dynasty": "宋",
        "collection_info": null
    },
    {
        "title": "排律十七韵贺阮侯伯子",
        "author": "戴表元",
        "content": "芳城春树晚，清海月弦初。\n瑞出三神岛，光缠五马车。\n眼中新鸑鷟，膝下小璠玙。\n锦褓看争羡，犀颅画不如。\n试啼宾错愕，献梦媪勤渠。\n庭舞张公鹤，门填孔氏鱼。\n一时官府庆，数世甲科储。\n闻说衣冠里，高增棨戟闾。\n民随阮公姓，邻禁宛溪鱼。\n东去龟浮印，南游雉绕车。\n阴移棠芾芾，骑拥竹舒舒。\n政有儿童恋，谣听父老余。\n攒眉询赋额，正色署刑书。\n暗室天如镜，心田老自畬。\n看骑金腰褭，待弄玉蟾蜍。\n我欲歌三贾，谁能说两徐。\n先随汤餠祝，聊当贺钱醵。",
        "dynasty": "宋",
        "collection_info": null
    },
    {
        "title": "傍家东北有山曰绍地余幸得之规以为素庄也",
        "author": "戴表元",
        "content": "绍地吾所欣，他时以藏我。\n冈原见逾美，松柏栽已伙。\n双流交在右，一几平连左。\n忆昔初经营，登高忘蹩跛。\n年衰已渐怯，步暂石频坐。\n居然契券叶，偶尔龟策可。\n心手之勤劳，躯骸庶安妥。\n况復近芳茨，时能荐蔬果。\n虽无刘伶钟，略慕王孙躶。",
        "dynasty": "宋",
        "collection_info": null
    },
    {
        "title": "谢陈君祥宪使",
        "author": "戴表元",
        "content": "鸾凰不鸷暴，珪璧无锋铦。\n评材容一切，未觉世论严。\n仆昔江东归，二纪操锄镰。\n闻山但庐霍，慕水惟沱潜。\n宫车岁千两，未省谒帷幨。\n岂无赵张伦，居突不得黔。\n新年有吉语，所在兴循廉。\n惟此沮洳氓，生涯啬而纤。\n廛管疲负挈，陆取困涂霑。\n赫赫金铺门，风雨今无檐。\n皎皎华裾生，尘土今无襜。\n分台得陈侯，笑语脱烹爓。\n仁贤所居国，不言革顽憸。\n侯家仲举峻，何如太丘谦。\n问侯何所为，深坐静春帘。\n问侯何所学，凈几飘风籤。\n俨雅菑川公，高节齐晋瞻。\n横流滔天来，挺身卧西崦。\n何以赠陈侯，孟光书满奁。\n名曰事言补，其辞清以恬。\n岂但资稗官，五经之韬钤。\n从来名世士，必有渊源渐。\n侯识民蓍龟，侯材国梅盐。\n诚令以德举，遐陬讵能淹。\n愚者理宜止，容仆守穷櫩。",
        "dynasty": "宋",
        "collection_info": null
    },
    {
        "title": "和陶乞食",
        "author": "戴表元",
        "content": "今朝胡不乐，取书一哦之。\n饥穷古不免，陶生良有辞。\n骨肉同天伦，僮仆缘食来。\n如何长年中，万事付酒杯。\n脱身得一饱，激烈陈歌诗。\n不如鲁侯仁，借贷英雄材。\n嗟余亦有作，欲向谁同贻。",
        "dynasty": "宋",
        "collection_info": null
    },
    {
        "title": "君莫夸少年一首赠余光远",
        "author": "戴表元",
        "content": "君莫夸少年，与我惫者疏。\n我亦尝少年，少年君不如。\n谈谐今已忘，犹有少年余。\n东南山水国，早得飞长裾。\n春园虎丘树，夏槛玉泉鱼。\n吴妍与楚艳，过眼日千车。\n当此秋风凄，游子易欷歔。\n我时未更事，意气益发舒。\n出门有佳侣，遇胜不得虚。\n惟忧日晷短，当去亦踌躇。\n官曹人所厌，高士不肯居。\n平生纵观处，最在客南徐。\n姻党四面集，綵衣拥安舆。\n停觥待淮蟹，醇甘逮僮胥。\n道路无此愿，此愿胜乡闾。\n自从秣陵归，鬰鬰不再摅。\n三间风雨屋，僻其荒林墟。\n非君好事者，谁能至吾庐。\n今来建溪上，逢君屡相于。\n行藏且勿问，人世有乘除。\n旧狂我已悔，新锐君当袪。\n男儿不用世，资身在犂锄。\n临风赠君别，劝君惜居诸。\n劝君重桑梓，劝君重名誉。\n岁晚未相忘，频寄山中书。",
        "dynasty": "宋",
        "collection_info": null
    },
    {
        "title": "老树",
        "author": "戴表元",
        "content": "老树老且枯，数柯枝缀之。\n虫来食其叶，藤来缠其皮。\n幸然根本坚，未至甚离披。\n风霜既无损，雨露犹见私。\n如何乌鸟辈，同巢自倾危。\n斗击翼似斧，啄伤嘴如锥。\n树色岁时减，树力日夜衰。\n回头试一顾，但可相扶持。",
        "dynasty": "宋",
        "collection_info": null
    },
    {
        "title": "伯收东冈麦",
        "author": "戴表元",
        "content": "伯收东冈麦，仲移西塍秧。\n四季各有役，餬口走皇皇。\n岂不惜冠履，兼尝业缣缃。\n怜尔衣食微，及兹筋力强。\n古来经术士，什九起耕桑。\n穷通自天命，谨勿事胥商。",
        "dynasty": "宋",
        "collection_info": null
    },
    {
        "title": "邀陈氏子饭归似铜山珣老",
        "author": "戴表元",
        "content": "饭子山下麦，羹以山上笋。\n笋坚烦齿牙，麦粝哽喉吻。\n相邀岂云厚，竟去良不忍。\n林园隠趣出，鱼稻秋事近。\n短歌讯而翁，赠子以一哂。",
        "dynasty": "宋",
        "collection_info": null
    },
    {
        "title": "饥旱",
        "author": "戴表元",
        "content": "旱风烁我肤，饥火煎我肠。\n春夏犹自可，入秋始难当。\n簪珥陡顿尽，衾裯纤细将。\n夺从女奴手，併入米客囊。\n但冀喘息延，敢忧生理妨。\n山州古硗瘠，岁计仰苏杭。\n发地流玉粒，浮天驾牙樯。\n如何水后郡，翻籴浙东粮。\n行路急促促，人情沸皇皇。\n焦枯望一雨，禬祷愿千方。\n云气亦偃蹇，魃妖转炎扬。\n浮生想有属，沈忧聊暂忘。",
        "dynasty": "宋",
        "collection_info": null
    },
    {
        "title": "余居之西偏有小室名啬庵诗以识之",
        "author": "戴表元",
        "content": "啬语养气海，啬食养脾土。\n啬虑养心神，啬劳养筋膂。\n衰年百事袪，寄息此环堵。\n危如突围将，钝似滞风贾。\n颠仆冀赊延，空羸待偿补。\n夸虚道蟊贼，逞获命斤斧。\n收君詅痴符，佩我养生主。",
        "dynasty": "宋",
        "collection_info": null
    },
    {
        "title": "邻峰",
        "author": "戴表元",
        "content": "霜严火炬青，月澹两峰白。\n堂堂夜行谁，邻峰贩醝客。\n贩醝事且止，归农收又薄。\n技击习鞭挝，鲜肥愤烹炙。\n外虽刑宪拘，内实饥困迫。\n鹿穷有狂奔，虎毙犹恐掷。\n如何陇上豪，坐作沟中瘠。\n世无卓鲁化，名在跖蹻籍。\n感叹重徊徨，羁危转惊赤。",
        "dynasty": "宋",
        "collection_info": null
    },
    {
        "title": "春日城南闻禽鸟声喧甚为赋二十二韵",
        "author": "戴表元",
        "content": "今日春气至，新禽各啁嘲。\n岂无好唇舌，入耳何怓怓。\n雊鹆最多端，能以巧自殽。\n黄头亦翾给，微吭和且调。\n无计颇滑熟，乌鸦与鹪鹩。\n自余不知名，喧呼杂竽箫。\n黑衣猥雄黠，昼动固非枭。\n均为乐其性，幸此风日朝。\n城南六七曲，荒园绕榛茅。\n我来感物变，何异在山郊。\n惟闻黄鹂至，不闻叫交交。\n当由恋幽谷，畏寒还避嚣。\n群英盖壤内，小大一逍遥。\n得气不足悦，触情遂相辽。\n乘墉少年儿，挟弹欲见邀。\n所规不满掬，翻令污厨庖。\n鹰鹘势险薄，爪长尤善捎。\n同群自戕击，此祸极无聊。\n深藏务远晦，尚惧形色招。\n危机布平陆，况乃纵轻僄。\n悲怜復譬释，当鸣讵为妖。\n但怀道傍树，信美非其巢。",
        "dynasty": "宋",
        "collection_info": null
    },
    {
        "title": "林贵父投老谒铨有赠",
        "author": "戴表元",
        "content": "天寒道路长，行子难为容。\n况復迫衰暮，视近步憧憧。\n干世悔古学，费时惭惰农。\n谁知冻雪巷，忽视戟髯翁。\n袖有排闼书，谈如发硎锋。\n听之不能竭，浩气生奇胸。\n从来庠序师，专以处龙钟。\n才高得教诱，禄休尚遭逢。\n此职今不少，有求岂难从。\n去去善自爱，春禽语晴墉。",
        "dynasty": "宋",
        "collection_info": null
    },
    {
        "title": "陈晦父赴铨十三韵",
        "author": "戴表元",
        "content": "古人取远士，得一以为豪。\n江左贡千百，选抡今始劳。\n占对混童厮，趋跄偕吏曹。\n以兹寓绳准，弃髓索皮毛。\n遂乃考卷业，成文喧诵号。\n其次严保举，虚牍相笼叨。\n富儒坐可得，贫儒走滔滔。\n有司见其然，厌贱如蓬蒿。\n谁知真儒者，百黜宁不遭。\n陈生青紫门，佐书越江皋。\n秩满在选中，家寒无所操。\n虞翻显凭易，买臣进缘骚。\n吴士例则然，且毋衒名高。",
        "dynasty": "宋",
        "collection_info": null
    },
    {
        "title": "次韵答盐官傅秀才",
        "author": "戴表元",
        "content": "欲有险于穽，千金身陡沉。\n争名急饥渴，对面九关深。\n谁知海城畔，山水发清音。\n蟾蜍泄喜愠，籧篨阅晴阴。\n意到得所指，不作寒鸢吟。\n斯人定不恶，我辈许同襟。\n去去復去去，白鸥未遐心。",
        "dynasty": "宋",
        "collection_info": null
    },
    {
        "title": "南岩留宿分韵落字",
        "author": "戴表元",
        "content": "游观值暄秋，饮狎得嘉客。\n嵌岩復在眼，徘徊忘还郭。\n款款坐向疲，喧喧笑多谑。\n短檐近见出，窦乳时闻落。\n防闇燎蒸薪，惊虚摇鼓铎。\n僮憨榻露处，僧驯茗频瀹。\n竟隠谅未能，羡彼高栖雀。",
        "dynasty": "宋",
        "collection_info": null
    },
    {
        "title": "朱使君家诸郎将别十一韵",
        "author": "戴表元",
        "content": "东南典藩材，朱户贤第一。\n天生好儿郎，玉笋森六七。\n俱能弄文翰，那教踰户室。\n伯也秀英英，珊瑚映初日。\n翁仲最似古，鼎鼐熊彪质。\n叔季相和鸣，笙入钟磬出。\n人言有阴德，我爱少权术。\n公退亦见容，老衰时自失。\n官期忽在眼，别语常促膝。\n江湖芥舟小，岁月翎箭疾。\n善保清明心，临岐莫轻怵。",
        "dynasty": "宋",
        "collection_info": null
    },
    {
        "title": "掩箧",
        "author": "戴表元",
        "content": "十客九不解，一解值吾仇。\n譬如巧蛾眉，同镜见之羞。\n结交恨不广，难在相绸缪。\n掩箧谢年少，所藏非所求。",
        "dynasty": "宋",
        "collection_info": null
    },
    {
        "title": "次和焦治中云洞纪游十四韵",
        "author": "戴表元",
        "content": "是身虚空中，如云本无有。\n游行又其寄，纵乐安得久。\n嵌岩大磈质，镵削奇鬼手。\n栋宇起何年，名称出谁口。\n忆昔扳藤蔓，凌空讶鸡狗。\n疏疏石生窾，剡剡室悬斗。\n乘峻开栈梯，缘明挂窗牖。\n岂无题壁堂，多逢斫畬叟。\n贤侯韦平家，雅韵王谢友。\n骊珠百四十，模写已八九。\n坐我南楼床，浇我北海酒。\n人生主客意，如此岂云偶。\n风花命浮沉，木雁天可否。\n悠然付一嘘，山灵倘回首。",
        "dynasty": "宋",
        "collection_info": null
    },
    {
        "title": "信府同知黄侯名其读书之室曰广居",
        "author": "戴表元",
        "content": "隘夫护藩畛，得少便有余。\n达士心旷然，清明如太虚。\n海岳陈鼎俎，羲驾走轩车。\n唯诺无不行，尚怀豚与鱼。\n嗟兹山城氓，憎长逮其胥。\n好语朝索茅，怒攻昼攘裾。\n侯来未数月，眉头笑舒舒。\n退食扫一室，焚香展群书。\n举头窗楹间，有榜揭广居。\n力行守仁义，邹公不欺余。",
        "dynasty": "宋",
        "collection_info": null
    },
    {
        "title": "丙午二月十五日以府檄出宿了岩",
        "author": "戴表元",
        "content": "衰年慕栖息，役役殊未休。\n天明发东郭，日晏泊西州。\n岂其千金躯，为此一餐谋。\n宿麦青已鬰，穉桑黄亦稠。\n欣然一会意，所愧非吾丘。\n悔日谅不远，誓言良未酬。\n挥手谢还往，伊嚘自伊嚘。",
        "dynasty": "宋",
        "collection_info": null
    },
    {
        "title": "送官归作",
        "author": "戴表元",
        "content": "生世悔识字，祝身如野农。\n勤劳养尊老，膳味日可重。\n晨刍熟新黍，耕林有过从。\n行吟聆松籁，此乐踰歌钟。",
        "dynasty": "宋",
        "collection_info": null
    },
    {
        "title": "七阳字",
        "author": "戴表元",
        "content": "雁雁西北来，亦復东南翔。\n动物各有时，吾当谨行藏。\n厚□违严风，密袂御凛霜。\n陶然茅檐下，一箧生春阳。",
        "dynasty": "宋",
        "collection_info": null
    },
    {
        "title": "班溪",
        "author": "戴表元",
        "content": "我爱班溪班，班班为谁好。\n于时九秋晚，霜叶红不埽。\n石摇未归云，水映欲衰草。\n累累牛羊队，洒洒鱼龙道。\n崇丘尚多菜，残村几经潦。\n故物一若斯，今我胡不老。\n过从幸相狎，聊坐畅怀抱。",
        "dynasty": "宋",
        "collection_info": null
    },
    {
        "title": "宿福海寺",
        "author": "戴表元",
        "content": "斲岩苍龙角，汲流紫云根。\n道人不绝俗，自然无耳喧。\n屋脊挂修岭，一日过千辕。\n此中但高卧，松风有清言。\n听之亦无有，风定松在门。\n炊成我欲去，独鹤鸣朝暾。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其一",
        "author": "戴表元",
        "content": "骄云散飞雨，随风为有无。\n老农终岁日，望施在须臾。\n平生官田粟，长此礼义躯。\n置之且勿戚，一饱任妻孥。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其二",
        "author": "戴表元",
        "content": "青青泽中蒲，九夏气凄寒。\n翾翾翠碧羽，照影苍溪间。\n巢由薄天下，俗士营一官。\n小大各有适，自全良独难。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其三",
        "author": "戴表元",
        "content": "穷居无公忧，私此长夏日。\n蚊蝇如俗子，正尔相妬嫉。\n麾驱非吾任，遁避亦无术。\n惟当俟其定，静坐万虑一。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其四",
        "author": "戴表元",
        "content": "流萤出草莽，空飞乱星辰。\n蜻蜓水虫质，一变能轻身。\n物情羡速化，过眼异新陈。\n嗟嗟白屋士，吾方保吾真。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其五",
        "author": "戴表元",
        "content": "当暑苦炎暍，日数秋风生。\n穷忧在衣褐，霜露亦可惊。\n徘徊念年少，岁月去已轻。\n岁月可奈何，学道恐无成。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其六",
        "author": "戴表元",
        "content": "自古皆有隠，陶生隠于酒。\n炎氛四面集，一窟在北牖。\n世人羡桃源，桃源復何有。\n惟容醉乡徒，百世得相友。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其七",
        "author": "戴表元",
        "content": "永日岂无饥，盗粟非所拟。\n暍行岂无劳，恶木非所止。\n君家碧梧轩，莲荷泛芳沚。\n我来息凉阴，嘉宾荐君子。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其八",
        "author": "戴表元",
        "content": "幽虫聒午枕，掩抑声千万。\n风前以虚鸣，蟋蟀最多怨。\n我静乃得闻，一一来自献。\n憧憧道傍子，与尔故相远。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其九",
        "author": "戴表元",
        "content": "炎方有朱鸟，璀璀颜色异。\n土人目为凤，信尔可安致。\n生雏固当奇，千岁会一至。\n纷纷鸿燕期，寂寂非我事。",
        "dynasty": "宋",
        "collection_info": null
    },
    {
        "title": "六月十三日寿陈子徽太博十首以无官一身轻有子万事足为韵  其一○",
        "author": "戴表元",
        "content": "朝游剡山巅，暮戏剡山足。\n英英丹霞洞，不受尘土辱。\n飞仙復何许，诸子如立鹄。\n酌君沧浪泉，和君紫芝曲。",
        "dynasty": "宋",
        "collection_info": null
    },
    {
        "title": "陈茂阳书监赴史氏塾",
        "author": "戴表元",
        "content": "青天碎浮云，飘落随长风。\n当年江海心，聚散岂谓同。\n我髮春霰白，君颜秋树红。\n各将飞腾具，坐受穷困攻。\n怀书更何罪，暴客岁不容。\n数夕稍振发，共语凉天中。\n天明换颜色，囊瓢赴群童。\n此事本下策，改道无所从。\n犹胜古侠士，侩牛市廧东。",
        "dynasty": "宋",
        "collection_info": null
    },
    {
        "title": "春风",
        "author": "戴表元",
        "content": "春风吹愁端，散漫不可收。\n不如古溪水，祇望乡江流。\n新花红烁烁，旧花满山白。\n昔日金张门，狼藉余废宅。\n回头语春风，莫向新花丛。\n我见朱颜人，多金亦成翁。\n多金不足惜，丹砂亦无益。\n更种明年花，春风多相识。",
        "dynasty": "宋",
        "collection_info": null
    },
    {
        "title": "八月十五夜雨中微有月色",
        "author": "戴表元",
        "content": "雨色今夜别，映门白鲜鲜。\n隃知万古月，自在最高天。\n天高无阴晴，月亦无亏圆。\n中间隔云雾，顷刻变态千。\n惟当自作乐，上界岂我怜。\n接竹风撼郭，倒尊水号川。\n狂歌眺渺莽，恐有浮槎仙。",
        "dynasty": "宋",
        "collection_info": null
    },
    {
        "title": "九日与儿辈游中溪",
        "author": "戴表元",
        "content": "悠悠循涧行，磊磊据石坐。\n林垂短长云，山缀丹碧颗。\n蓼花最无数，照水娇妸娜。\n何知是节序，风日自清妥。\n群童竞时新，藕果间蔬蓏。\n欣然为之醉，乌帽危不堕。\n此日山中怀，孟翁不如我。",
        "dynasty": "宋",
        "collection_info": null
    },
    {
        "title": "阆风舒先生客居棠溪袁仲素家见示竹帘诗戏作问答二首  其一",
        "author": "戴表元",
        "content": "剡竹吾问君，班班为谁设。\n一登君子堂，逈与凡界绝。\n陂龙鳞故鲜，湘娥泪犹热。\n既能露文章，匠手安得辍。\n所怜无可娱，如伴枯禅灭。\n千金散红裙，一镜垂白髮。\n定非夏侯衣，高堂挂秋月。",
        "dynasty": "宋",
        "collection_info": null
    },
    {
        "title": "阆风舒先生客居棠溪袁仲素家见示竹帘诗戏作问答二首  其二",
        "author": "戴表元",
        "content": "何物非可怜，聿向翁户设。\n翁好诗更佳，萧然得三绝。\n他家少年丛，徒尔歌舞热。\n正如阅优场，未久意先辍。\n翁今一室老，高卧百念灭。\n汤炉松林风，纸帐梅花雪。\n时时有佳客，文字送日月。",
        "dynasty": "宋",
        "collection_info": null
    },
    {
        "title": "古诗十五韵送胡天放西游",
        "author": "戴表元",
        "content": "有铁莫妄镕，镕作侠士椎。\n有帛莫妄缝，缝作山人衣。\n君看天放翁，气貌绝清羸。\n濩落七尺身，仁义充肤肌。\n无家救人穷，无田恤人饥。\n江湖三十秋，白头转岖崎。\n余情尚洒洒，不吐酸寒辞。\n事慕古豪杰，诸儿那得知。\n或云有仙骨，深中愈难窥。\n趫腾华佗戏，偃蹇梁鸿噫。\n世态贵反覆，口语澜翻飞。\n夫子顾之笑，百触不发机。\n宁当待沟壑，西山古谁悲。\n佩君珊瑚鈎，酌以玻璃巵。\n相知岂云无，去去勿復疑。",
        "dynasty": "宋",
        "collection_info": null
    },
    {
        "title": "舟中望紫岩",
        "author": "戴表元",
        "content": "近山如画墙，远山如帚长。\n我从云中来，回头白茫茫。\n惜去乃尔觉，常时自相忘。\n相忘岂不佳，遣此春怀伤。\n飘洒从何来，衣巾径微凉。\n初疑雨气集，冉冉游尘黄。\n无归亦自可，信美非吾乡。\n登舟望东云，犹向帆端翔。",
        "dynasty": "宋",
        "collection_info": null
    },
    {
        "title": "次韵答二袁",
        "author": "戴表元",
        "content": "相逢何草草，不念别日长。\n别我我在山，别君海茫茫。\n慰别有难易，我老不易忘。\n今此春云篇，来别已悲伤。\n春云虽多态，与世无炎凉。\n朝出山路白，暮归海天黄。\n人生不免别，与君非异乡。\n我诗不如云，春云解飞翔。",
        "dynasty": "宋",
        "collection_info": null
    },
    {
        "title": "感物二首  其一",
        "author": "戴表元",
        "content": "騄骥今失群，亦自矜趫腾。\n俛仰岁时久，帖然困蚊蝇。\n豪鲸逸其穴，天水成沧溟。\n岂无鱼鼈交，望望为所憎。\n物理有翕张，达人同废兴。\n幸无怵迫忧，聊復曲吾肱。",
        "dynasty": "宋",
        "collection_info": null
    },
    {
        "title": "感物二首  其二",
        "author": "戴表元",
        "content": "鱼目出泥沙，空村百金珍。\n豫章值拥辏，细细供蒸薪。\n论材何必多，适用即能神。\n託交何必深，寡求永相亲。\n鲍叔拙羁鲁，张生穷厄陈。\n茫然扳援际，岂意出风尘。",
        "dynasty": "宋",
        "collection_info": null
    },
    {
        "title": "八月十六张园玩月得一字",
        "author": "戴表元",
        "content": "明河荡残云，青海收晚日。\n婆娑林端月，为我良久出。\n洗杯问劳苦，天女笑肸肸。\n月行虚空中，万古无损失。\n且可娱今宵，勿復思昨日。\n歌情天水遥，坐影入树密。\n嗔醒有微酒，徼诗或呼笔。\n仲容欢入林，怀祖娇在膝。\n初犹整裘褐，久乃忘冠栉。\n趋锵翻弈盘，笑傲惊帐室。\n宁来共喧呶，不许私暇逸。\n蚩蚩復扰扰，醉态不可一。\n情知此月下，此乐世无匹。\n月光本天性，清莹本其质。\n动定极渟涵，声沈转萧瑟。\n匆忙寄醉语，悟迟已难述。",
        "dynasty": "宋",
        "collection_info": null
    },
    {
        "title": "送乡友林耕道往信州因寄李明通",
        "author": "戴表元",
        "content": "卢公全盛时，桃李何纷纷。\n冠盖蔽白日，谈笑起青云。\n林翁我乡曲，同业又同门。\n如何三十年，白头始相闻。\n全家作楚鬼，隻影穷江源。\n起手问曲折，口涩不肯言。\n宁非衣食牵，犹頼齿颊存。\n叹此皆有数，吾书已云云。\n下尽浮世尘，上通先天根。\n事来即顺受，不得劳悲欣。\n我老耕破砚，百钱混人群。\n听之如饮醇，油油至微醺。\n所恨各有役，东帆復西辕。\n平生李元礼，归为致寒暄。",
        "dynasty": "宋",
        "collection_info": null
    },
    {
        "title": "鹿顶山朝晖轩为东玉师赋",
        "author": "戴表元",
        "content": "金鸡警神关，烛龙转严车。\n阴蒙欲销散，岩谷开嘘呀。\n忽然苍萝颠，涌出红莲华。\n天晖初照烁，六合无藏遮。\n而我灵台中，善根始萌芽。\n珍重慎消息，外物如尘沙。",
        "dynasty": "宋",
        "collection_info": null
    },
    {
        "title": "邻友陈养直请赋山心楼",
        "author": "戴表元",
        "content": "诸峰何盘盘，四起如帷墙。\n试问客主谁，兹楼山中央。\n面势既环合，结构欲飞翔。\n我来名山心，一笑借胡床。\n左手南风絃，右手北斗浆。\n山灵亦我笑，夜梦车两厢。\n一坐三十秋，林篁鬰相望。\n花鸟天语默，烟云野行藏。\n开通勿障蔽，百世敢遗忘。",
        "dynasty": "宋",
        "collection_info": null
    },
    {
        "title": "刈园诗为竺秀才作",
        "author": "戴表元",
        "content": "朝从园中去，暮从园中归。\n园中何所有，杂草青离离。\n刈少犹未觉，刈多还渐稀。\n岂忧筐筥频，要使牛羊肥。\n但放刈手缓，勿伤兰与葵。\n葵高叶难护，兰弱根易萎。\n惟彼恶草种，刈尽转蕃滋。\n此理不可诘，此语令人思。",
        "dynasty": "宋",
        "collection_info": null
    },
    {
        "title": "送陈养晦赴松阳校官",
        "author": "戴表元",
        "content": "书生不用世，什九隠儒官。\n抱璞岂不佳，居贫良独难。\n陈子剡中秀，盛年早弹冠。\n尝搴丹丘云，亦窥沧海澜。\n仙真愿喜笑，鱼龙从盘桓。\n天风一吹激，却步赤松关。\n谅子太宇定，悠然置悲欢。\n但令怀居辈，极目劳追扳。",
        "dynasty": "宋",
        "collection_info": null
    },
    {
        "title": "秋虫叹",
        "author": "戴表元",
        "content": "夏虫声渐微，秋虫声渐繁。\n微物何所知，时至不得閒。\n嗟我镜中髮，亦復就凋残。\n凄然杂忧患，霜风埽茅菅。\n反不如彼虫，自得草莽间。\n所以达生士，逃名在空山。\n客居虽云乐，不如早知还。",
        "dynasty": "宋",
        "collection_info": null
    },
    {
        "title": "听琴行赠沈秀才",
        "author": "戴表元",
        "content": "君不见江南琴师海与聪，谁与传者梦溪公。\n又不见醉翁诗中沈夫子，听水作琴琴谱起。\n祇今人间何处无琴师，问渠端由渠未知。\n钱塘东风万人裏，沈家还见奇男儿。\n沈家家住鸳湖曲，夜理渔丝朝采菊。\n菊苦难餐鱼又寒，弹出歌声寄凄独。\n近来携琴东海行，清音应滑如流鶑。\n湖园日暖百花叹，弹彻满树春风生。\n我不识琴识琴理，为君悲酸为君喜。\n相逢正值酒钱空，徉狂攘臂红尘市。\n琵琶阮咸休羡渠，相知岂须频曳裾。\n醉毛死久髯徐去，洗手空山修乐书。",
        "dynasty": "宋",
        "collection_info": null
    },
    {
        "title": "赤泥岭行",
        "author": "戴表元",
        "content": "种桑三年寒得衣，养犊作牛堪挽犂。\n生男祇解恋乡土，五日溪船催父归。\n行前仓庚后杜宇，去家渐近闻剡语。\n恨身不作田舍儿，骑竹抟沙绕墙户。\n人生衣饭取裁足，阿奴碌碌犹类福。\n献书觅举真下策，年少奔驰头已白。\n君不见燕山万里客更难，赤泥岭上春风寒。",
        "dynasty": "宋",
        "collection_info": null
    },
    {
        "title": "建溪精舍得本字",
        "author": "戴表元",
        "content": "四山翛翛风日暖，白髮看花惜春晚。\n当时衰草牧羊坡，今日池台红雾满。\n最怜幽篁手所植，儿戏成业亦千本。\n旧游聚散万事拙，客梦悲欢百年短。\n荒凉处处经战马，寒食家家浇祭碗。\n隃知地下不识醉，祇合生前寻酒伴。\n苍苔白石堪枕籍，野鸟清溪自絃管。\n同游飘扬正捷步，老我摧颓甘负眼。\n风床溽暑新候浊，江树飞云故人远。\n出城少事幸纵恣，赌令争欢君莫懒。",
        "dynasty": "宋",
        "collection_info": null
    },
    {
        "title": "夜寒行",
        "author": "戴表元",
        "content": "昨日天寒不成醉，今日天寒不成寐。\n醉迟得酒可强欢，寐少愁多频发喟。\n紫竿苇炬闹荒城，役夫遥作鹳鸭鸣。\n拥衾高枕未云苦，熟听但觉令人惊。\n乌孙黄鹄飞不返，辽城白骨填未满。\n朔风萧萧吹成旗，居人何如去人远。\n丈夫无成霜满须，沙场万里星河疏。\n南墙诗翁穷据炉，北窗少年犹读书。",
        "dynasty": "宋",
        "collection_info": null
    },
    {
        "title": "骑马行答赠吴中张子潜乡贡",
        "author": "戴表元",
        "content": "君不见天上续絃胶，又不见海外切玉刀。\n傍人错愕心自快，痕迹过眼无秋毫。\n吴江先生淮海客，长篇大章歌落托。\n白袍只作东土音，黑头曾射南宫策。\n霜清水落芙蓉开，酒酣独上吴王台。\n缄书右望寄飞鸟，乘风忽拟穿蓬莱。\n人生相逢不在早，贾生太少颜生老。\n兴来亦欲向西游，约君骑马阊门道。",
        "dynasty": "宋",
        "collection_info": null
    },
    {
        "title": "自信上归游石门访故人毛仪卿镇卿兄弟作长句赠之",
        "author": "戴表元",
        "content": "山开未开白云梯，人行不行青麦溪。\n五年清梦隔蚁穴，千里飞尘深马蹄。\n重来交游亦笑乐，但觉几杖烦提携。\n门閒霜叶无数积，风定水禽时一啼。\n药草春暄夜更长，木兰花下听天鸡。",
        "dynasty": "宋",
        "collection_info": null
    },
    {
        "title": "昨日行",
        "author": "戴表元",
        "content": "种树莫种垂杨枝，结交莫结轻薄儿。\n杨枝不耐秋风吹，薄交易结还易离。\n君不见昨日书来两相忆，今日相逢不相识。\n不如杨柳犹可久，一度春风一回首。",
        "dynasty": "宋",
        "collection_info": null
    },
    {
        "title": "招子昂饮歌",
        "author": "戴表元",
        "content": "与君相逢难草草，与君相逢苦不早。\n人生何处小泥涂，此日飘零武林道。\n武林城中马如云，闭屋狂歌人不闻。\n狂歌自笑君亦笑，依然狂绝不如君。\n君歌岂是真狂者，青衫少日春潇洒。\n至今俊笔五花纹，最惜青眸十步下。\n虚名何用等灰尘，不如世上蓬蒿人。\n黄金偏趋不贫室，白髮难老无愁身。\n风雨无情亦如此，凄凄但聒穷人耳。\n不见朱楼高到天，凤箫龙管连朝起。\n连朝笙管可奈何，我歌且止须君歌。\n青天白雪望不极，坐见绿水生层波。\n我生胡为被狂恼，江头鱼肥新酒好。\n从今作乐拚醉倒，与君相逢难草草。",
        "dynasty": "宋",
        "collection_info": null
    },
    {
        "title": "雁南飞",
        "author": "戴表元",
        "content": "雁南飞，飞且鸣。\n我不爱尔绝汉排云之健翼，爱尔秋来意气各有适。\n江湖万里同风声，风声万里秋萧索，山乡田荒水乡薄。\n不应专为稻粱来，得饱自住今亦乐。\n群飞嘹唳奈尔何，青天茫茫无网罗。\n谁知世有苦心者，夜半闻声悲转多。\n雁南飞，劝尔飞时莫近征妇舍，手触边衣添泪下。\n更莫飞近贫士屋，絃绝樽空怨悽独。\n雁南飞，飞且止，世事惊人例如此。\n我昔扁舟五湖水，年年见尔秋风裏。\n如今未断少年情，一度雁来心一惊。\n今年雁来明年去，明年去去江南路。\n欲将书寄去边人，明年认作书回处。",
        "dynasty": "宋",
        "collection_info": null
    },
    {
        "title": "剡氏饥",
        "author": "戴表元",
        "content": "剡氏饥，山前山后寻蕨萁。\n斸萁得粉不满掬，皮肤皴裂十指秃。\n皮皴指秃不敢辞，阿翁三日不供糜。\n不如抛家去作挽船士，却得家人请官米。",
        "dynasty": "宋",
        "collection_info": null
    },
    {
        "title": "俞光远父子归马岙兼託问讯故旧",
        "author": "戴表元",
        "content": "君不见深山野马生龙驹，又不见荒林老鹰鸠作雏。\n男儿似种世所少，俞郎三世成清儒。\n祇今道路满尘土，大袖已觉妨奔趋。\n提携逐食何足羡，羡子有策宁亲躯。\n蠲符昼行鸡犬静，餐钱下岁鲑鱼须。\n机神有余自静重，蔚蔚老气生眉鬚。\n高堂百客森冠裾，四座指点看明珠。\n谁能对此心不动，归来转觉群儿愚。\n峡南云深山气冷，今岁亦闻愁旱枯。\n但怜四壁愈憔悴，傍人解笑吾人迂。\n书来隔宿发梦寐，便买舴艋随僮奴。\n山篱语喧听楖栗，晚阁妆罢悬蜘蛛。\n暂违相见喜定剧，胜似朝夕趋庭隅。\n因子此去传区区，先从贤翁到吾徒。\n刘郎癯绝今更癯，香岩老人安稳无。",
        "dynasty": "宋",
        "collection_info": null
    },
    {
        "title": "采藤行",
        "author": "戴表元",
        "content": "君不见四明山下寒无粮，九月种麦五月尝。\n一春辛苦无别业，日日采藤行远冈。\n山深无虎行不畏，老少分山若相避。\n忽然遇藤随意斫，手触藤花落如猬。\n藤多力困一颦呻，对面闻声不见人。\n日昃将来各休息，妻儿懒拂竈中尘。\n须臾叩门来海贾，大藤换粮论斛数。\n小藤输市亦值钱，籴得官粳甜胜乳。\n明朝满意作晨炊，饱饭入山须晚归。\n南村种麦空早熟，逐日扃门忍饥哭。",
        "dynasty": "宋",
        "collection_info": null
    },
    {
        "title": "杖锡虎",
        "author": "戴表元",
        "content": "杖锡山中深，与世绝往还。\n从来称是仙圣窟，虎暴不得奸其间。\n今年山神大失职，虎来山前搏人食。\n传闻此义我亦怪，历问更为居者惜。\n杖锡山中民，犷健疏农耕。\n老稚为樵壮为猎，朝朝暮暮山中行。\n山獐野雉收当粮，天寒果熟霜狸香。\n腰弓度壠矢插房，黄茅覆溪机半张。\n鸟啼犬奔风箭急，机鸣未发且前立。\n平生闻虎不识面，颠倒穷途忽相及。\n惊呼顿迅声渐微，妻儿骇呀不即归。\n循踪走至设机处，但有血渍斓斑衣。\n呜呼哀哉乎，此民良足悲。\n呜呼嗟哉乎，此事不足疑。\n吾闻以毒殃物者，物亦以毒殃其身，我不敢以尔为仁。\n以饵鈎物者，物亦鈎尔以为饵，我不敢以尔为智。\n杖锡山，山绝深，无虎不必古，有虎不必今。\n天生此物居山林，有虎无虎视尔心。\n但令尔心无干戈，虎居深山奈尔何。",
        "dynasty": "宋",
        "collection_info": null
    },
    {
        "title": "少年行赠袁养直",
        "author": "戴表元",
        "content": "我昔如君初冠时，见君垂角儿童嬉。\n君今长大一如我，但少头上斑斑丝。\n诵书如流日千纸，更出清言洗纨绮。\n明珠在侧真自失，挟册茫洋吾老矣。\n人言四十当着书，春风半负黄公垆。\n僮奴哂笑妻子駡，一字不给饥寒躯。\n儒学无成农已惰，履穷始悔知无奈。\n人生少年还易过，请君努力无如我。",
        "dynasty": "宋",
        "collection_info": null
    },
    {
        "title": "义蜂行",
        "author": "戴表元",
        "content": "山翁爱蜂如爱花，山蜂营蜜如营家。\n蜂营蜜成蜂自食，翁亦藉蜜裨生涯。\n每当山蜂采花出，翁为守关司徼遮。\n朝朝暮暮与蜂狎，颇识蜂群分等差。\n一蜂最大正中处，千百以次分来衙。\n丛屯杂聚本无算，势若有制不敢譁。\n东园春晴草木媚，漫天蔽野飞横斜。\n须臾骈翼致隽永，戢戢不翅输牛车。\n似闻蜜成有所献，俦类不得先摩牙。\n重防覆卫自严密，虽有毒螫何由加。\n一朝大蜂出不戒，舂容靓饰修且姱。\n蜻蜓忽来伺其怠，搏击少坠遭虾蟆。\n群蜂仓皇迷所适，谒走欲死声呀呀。\n求之不得久乃定，復结一聚犹如麻。\n我来访翁亲目睹，搏髀不觉长咨嗟。\n翁言蜂种幸蕃盛，众以义聚犹堪嘉。\n乌衣槐安传自古，蛮触分据两角蜗。\n虽云彷佛存国族，徒以纪异其辞夸。\n博劳舅妇恨翼短，鳖灵异姓争荒遐。\n岂如兹蜂互推举，一体同气无疵瑕。\n我怜翁言私诮责，扶伤早愧隋侯蛇。\n况伊二毒俱下类，琐细不足劳鞭挝。\n前尤往悔俱勿论，事会倚仗来尚赊。\n新房才成蜂未壮，旧房委弃坠泥沙。",
        "dynasty": "宋",
        "collection_info": null
    },
    {
        "title": "雪后况湖歌",
        "author": "戴表元",
        "content": "君不见明州城中日月湖，萦蓝缭白如画图。\n良时乐游古亦有，何人破雪浮官厨。\n金猊暖压红氍毹，紫貂醉拂青珊瑚。\n麈尾高悬前唾壶，使君霜髯双脸朱。\n同时僚客总豪秀，陆池阆苑罗仙儒。\n名谈锋凑初不恶，安得玉人歌缕珠。\n似闻州民喜公出，终日绕岸狂欢呼。\n淫弦浊管何足道，入耳得此成真娱。\n城尖数峰大糢糊，山郭何路通樵苏。\n年年腊前得三白，乐岁仍然多饿夫。\n定知新年稍安乐，风流使君江左无。",
        "dynasty": "宋",
        "collection_info": null
    },
    {
        "title": "山苕行",
        "author": "戴表元",
        "content": "苕花如云色如雪，万壠千溪看不绝。\n风吹日炙自鲜明，弃在空云谁爱悦。\n遭逢偶入山人手，缚作蓬菘扫尘帚。\n髯疏髮落已萧然，时对西风一回首。\n人间贵贱不须论，此物古来从至尊。\n犹胜长抛霜露裏，秋虫野燐愁枯根。",
        "dynasty": "宋",
        "collection_info": null
    },
    {
        "title": "啄木行赠凈珇上人",
        "author": "戴表元",
        "content": "东园嘹嘹还剥剥，有鸟晨饥啄霜木。\n天寒虫豸得几何，爪觜披猖良为腹。\n华堂蝙蝠添毛衣，飞蚊凈尽何处归。\n海山野鹤亦有饥，饥绝不向人前飞。",
        "dynasty": "宋",
        "collection_info": null
    },
    {
        "title": "又坐隠辞",
        "author": "戴表元",
        "content": "快马疾驰，不如徒步。\n多金善贾，不如躬耕。\n日食八珍，不如强饭。\n封侯万里，不如还乡。\n我观古来丈夫子，何用桑弧蓬矢射四方。\n苏秦生为六印役，主父死愿五鼎烹。\n不如诸葛草间谈管乐，陶潜醉裏傲羲皇。\n南面之尊何如于据梧之贱，环辙之智无预于荷莜之狂。\n高冈峻谷久亦变，青天白日昼夜行茫茫。\n胡为忧愁浪自苦，百年齿髮谁得长坚强。\n不如掩关扫迹成坐隠，清斋永日一炉香。",
        "dynasty": "宋",
        "collection_info": null
    },
    {
        "title": "赋意未畅復拾前韵之余者作广坐隠辞",
        "author": "戴表元",
        "content": "我作坐隠辞，客来问我坐隠方。\n开门进客还復坐，为客历落言其详。\n隠朝市，我不能衝尘冒暑走遑遑。\n隠江湖，我不能披蓑戴笠操舟航。\n隠山林，山林白昼行虎狼。\n隠田里，田里赤立无资粮。\n穷观六合内，投隠几无乡。\n是以古来人，失路多猖狂。\n或隠伶官侠客，或隠药肆僧房。\n或为君平隠卖卜，或称陶朱隠行商。\n虽能逃世网，于事未为良。\n况我难携一身隠，二亲白髮垂高堂。\n神仙拔宅古亦有，无翼不得高飞扬。\n不然少自屈，归去隠耕桑。\n随佣竭作既无一夫力，买田筑室又乏千金装。\n僮奴揶揄亲友弃，往往人厄非天殃。\n悲来俯仰寻隠处，欲亲书册依杯觞。\n引酒未一酌，狂风鬰律衝肝肠。\n读书未一卷，噫呜感慨泪浪浪。\n酒能触人生愤激，书能览古知兴亡。\n非徒不足充隠具，反缘二物来自戕。\n覆杯掩卷且默坐，气定始觉如平常。\n因思世上百千事，是非荣辱俱可忘。\n杨朱墨翟悲泣两无益，伯夷叔齐浪死埋首阳。\n不如随缘委运祇块坐，冥心径往游黄唐。\n不论辨，不忧弹射相摧伤。\n不还往，不忧风露沾衣裳。\n人生衣食分已定，登途役役空自忙。\n不见啄木鸟，终朝一饱如不偿。\n不见守蓍龟，穷年引息泥中藏。\n目前伸屈君莫问，此鸟孰与龟年长。\n坐叹自笑客亦叹，烟□暗室生天光。",
        "dynasty": "宋",
        "collection_info": null
    },
    {
        "title": "行妇怨次李编校韵",
        "author": "戴表元",
        "content": "赤城岩邑今穷边，路傍死者相枕眠。\n惟余妇女收不杀，马上娉婷多少年。\n蓬头垢面谁氏子，放声独哭哀闻天。\n传闻门阀甚辉赫，谁家避匿山南巅。\n苍黄失身遭恶辱，鸟畜羊縻驱入燕。\n平居邻墙不识面，岂料万里从征鞭。\n酸风吹蒿白日短，天地阔远谁当怜。\n君不见居延塞下明妃曲，惆怅令人三过读。\n又不见蔡琰十八胡笳词，惭貌千年有余戮。\n偷生何必妇人身，男儿无成同碌碌。",
        "dynasty": "宋",
        "collection_info": null
    },
    {
        "title": "飞花行赠马衢州",
        "author": "戴表元",
        "content": "山上风花山下飞，花飞欲尽山翁归。\n归来亦自忘行迹，但觉满地红依依。\n余花更惜随春去，溪上游人山下路。\n恋家渔父断来踪，难老刘郎记前度。\n花开花落春风前，我昔与翁同少年。\n祇今鹤去但华表，何处鸟啼悲杜鹃。\n游人自游春自暮，从翁问花花不语。\n且当向花日日醉，醉倒花前学花舞。",
        "dynasty": "宋",
        "collection_info": null
    },
    {
        "title": "织锦迴文",
        "author": "戴表元",
        "content": "君不见秦州城中双蔕花，春风吹散着流沙。\n流沙千萦復万转，织入綵机歌不断。\n歌不断，可奈何，人生富贵忧患多。\n不如穷山馌田妇，白头不识迁移苦。",
        "dynasty": "宋",
        "collection_info": null
    },
    {
        "title": "石湖范至能尝作姑恶词以为妇怨非天下之为妇者所愿闻故作续姑恶词以广之",
        "author": "戴表元",
        "content": "姑恶姑不恶，人言姑恶人岂知，为姑作妇百不辞。\n妇在姑尚可，妇死姑方悲。\n恐伤姑意不敢违，化作异物鸣无时。\n姑不恶，姑不恶，怨姑还当被姑责。\n但愿生身復作妇，死别不如生见乐。",
        "dynasty": "宋",
        "collection_info": null
    },
    {
        "title": "余博士家猫相乳歌",
        "author": "戴表元",
        "content": "上饶余宗钟鼎家，孙枝十世犹清华。\n南昌博士最贤者，膝下烨烨开绯牙。\n我行其庭值供顿，食指半千声不譁。\n女帨男鞶况修谨，冠立童趋知等差。\n江南族聚盛亦有，如此礼法嘻可嘉。\n长公公退忽语我，瑞猫之篇题满车。\n二雌同时各生子，一雌病僵如卧瓜。\n一雌端来代其乳，顾睨恳恻呼嘤哑。\n子众身疲乳亦竭，病母起将新乳加。\n天寒绣褥更枕藉，日暖花砖群戏拏。\n我怜二猫有至性，欲脱毛尾升笄珈。\n北平将门粱肉窟，此事尚得昌黎夸。\n公家儒化鬰积久，义感宜可驯豚猳。\n愿公尽力持阃范，弥补始终无阙瑕。\n不见古来歌舞地，祇余猿鹤与虫沙。",
        "dynasty": "宋",
        "collection_info": null
    },
    {
        "title": "赠天台潘山人",
        "author": "戴表元",
        "content": "老潘双眸如绀珠，带以秋阳朝露之清腴。\n山形水态出没千百变，经君指顾不得藏锱铢。\n我昔少年好狂走，风餐雨沐逐逐忘朝晡。\n至今卧游想共处，但觉云涛烟瘴千里行须臾。\n匡庐春风钟阜云，彭浪之矶大小飞来孤。\n秦淮震泽洞庭野，峨眉缥缈南接五岭东苍梧。\n归来把锄剡山下，有时一竿钓月贺家湖。\n笼鹰枥马困羁束，每逢风鸣草惊动号呼。\n闻君谈诊到骨髓，褰衣振迅恨不六翮生形躯。\n寻牛卜龙古所有，君家祖孙三叶传青乌。\n人言河流可移山可凿，秦皇汉武已类愚公愚。\n相留徘徊山南山北一百里，胜处忽然开酒壶。\n问渠刘伶一童一锸欲何用，且可从我日日醉倒黄公垆。",
        "dynasty": "宋",
        "collection_info": null
    },
    {
        "title": "范文正公黄素小楷昌黎伯夷颂盖宋皇佑三年十一月在青社所书以遗京西转运使苏公舜元者也后二百四十年大兴李侯戡得此本于燕及南来守吴乃文正公乡里即访公子孙以畀之范氏喜而索诗为赠",
        "author": "戴表元",
        "content": "有耳不听下里巴人，有手不写剧秦美新。\n天生灵物寄我体，可惜秽弃同埃尘。\n清风百世希文老，一字流传今是宝。\n谁知堂堂伯夷颂，曾借春晖发枯槁。\n韩子也復英雄姿，冰寒斗峻余文辞。\n吹嘘自起北海隠，脍炙聊慰西山饥。\n天荒地老精灵在，处处江湖红散彩。\n青离孔氏忽自归，今遇龚侯如有待。\n世情爱古兼爱奇，书奴满眼非吾师。\n请君焚香盥手拜此帖，归洗人间儿女痴。",
        "dynasty": "宋",
        "collection_info": null
    },
    {
        "title": "送程敬叔教谕赴建平",
        "author": "戴表元",
        "content": "尔之王父东诸侯，朱门行马高修修。\n严君家学又继美，年少乡书推上游。\n我生苦晚百无益，犹及步趋陈太丘。\n飘零不死见三世，尔復预此能言流。\n风神清羸谈炙毂，生理萧条书汗牛。\n今年别我忽远役，天马放靶难停留。\n问渠何官县博士，横山之西江东陬。\n此邦固是吴楚会，风淳土朴衣冠稠。\n亦闻岩谷多古迹，最喜道途稀使驺。\n公堂讲罢看山坐，香鼎茶铛相劝酬。\n热官千骑岂不好，白日公庭愁督邮。\n饮水茹药善自爱，岁晚相期钓沧洲。",
        "dynasty": "宋",
        "collection_info": null
    },
    {
        "title": "题陈贵白畬斋",
        "author": "戴表元",
        "content": "海山作农农较苦，累级开畬烧宿莽。\n畬成得粟不偿劳，岁晚空瓶误饥鼠。\n不如陈郎腹果然，日日闭门耕纸田。\n余粮尚许饷远客，植来时和南风篇。",
        "dynasty": "宋",
        "collection_info": null
    },
    {
        "title": "余既题畬斋有闻纸田之说而笑者復作长篇",
        "author": "戴表元",
        "content": "学农无年尤可待，学儒无成祇益馁。\n羡君终岁作书痴，聚室嗷嗷穷不悔。\n客来问计何所出，一饱自悬饘粥外。\n平生据案畎亩心，汗简为犂笔为耒。\n蘗芽百氏草避耨，膏泽群经泉赴浍。\n日高洛诵乌鸟悦，夜半吴吟风雨会。\n世间粱谷何足道，开卷穰穰心欲醉。\n旅熏辟蠹防雀鼠，更缮巾箱筑仓廥。\n古言乐岁生礼义，先见儒门消鄙悖。\n租符且免里正索，子本时容书客侩。\n东邻有田多牛翁，日执牙筹亲细碎。\n囷粮竟作谁腹饱，骑吏惊惶汗流背。\n此时畬斋谈无事，峨冠正与周孔对。\n礼义适口即为味，牛心菊苗皆可脍。\n我诗君意两自知，且勿譊譊语儿辈。",
        "dynasty": "宋",
        "collection_info": null
    },
    {
        "title": "剡笺送任叔实",
        "author": "戴表元",
        "content": "剡溪春水碧鳞鳞，剡水野藤如乱云。\n剡人伐藤就溪洗，匠出素笺黄土纹。\n大笺敷腴便竿牍，小笺轻盈日千束。\n我昔少年贪着纂，累笥连箱输不足。\n年来弃置百事休，引腕就书如畏囚。\n有时得笺不自爱，杜曲蛮歌相献酬。\n世人贵贱随人好，西家弃物东家宝。\n退笔成山何足道，为我攻修太玄草。",
        "dynasty": "宋",
        "collection_info": null
    },
    {
        "title": "次韵和郭佑之双桔堂赵母寿诗",
        "author": "戴表元",
        "content": "严亲不待高官秩，一刻欢娱胜千日。\n赵郎宦薄母八旬，自采芳甘充俎实。\n堂前酣酣双桔红，童儿见客笑满容。\n有田得耕我亦去，绣衣御史语生风。",
        "dynasty": "宋",
        "collection_info": null
    },
    {
        "title": "醉歌赠袁茂才",
        "author": "戴表元",
        "content": "君休呫嗫语，我欲颠狂歌。\n君语虽工不可多，我歌颠狂如我何。\n君不见苏季子，腰横六印车如水，奇祸一朝生口齿。\n又不见朱买臣，朱绶煌煌不庇身，不如会稽喑哑人。\n南山山头北山下，亦有骑牛唱歌者。\n行人不诃官不问，歌罢牛归卧牛舍。\n我歌属君君为歌，桃花醉面春风和。\n君歌不成春亦老，虚客江城车马道。\n明日酒醒应绝倒，剡源溪上看芳草。",
        "dynasty": "宋",
        "collection_info": null
    },
    {
        "title": "题范道士来鹤亭",
        "author": "戴表元",
        "content": "仙客已骑黄鹤去，道人自爱白鸥閒。\n白鸥万里犹可狎，黄鹤已去何由还。\n借君刚风七龙辔，返此灵物三神山。\n天空海阔望不极，回首正落樊笼间。",
        "dynasty": "宋",
        "collection_info": null
    },
    {
        "title": "题李伯时画五马图",
        "author": "戴表元",
        "content": "呜呼良马不世出，今人但寻李侯笔。\n五龙忽堕白云乡，海角孤臣看自失。\n太平天子开明堂，前驱麒麟后鸾凰。\n当时此马来万里，想见顾盼生风霜。\n龙眼老仙亦如此，挥毫谈笑群公裏。\n官閒禄饱少尘埃，雾阁云窗天上起。\n风流转眼余山河，人间荆棘何其多。\n临风卷图三太息，此马今存知奈何。",
        "dynasty": "宋",
        "collection_info": null
    },
    {
        "title": "孙使君飞蓬亭",
        "author": "戴表元",
        "content": "江南泽国多烟水，年少轻身作游子。\n适来衰懒畏奔驰，忽见飞蓬平地起。\n飞蓬主人人中仙，曾乘千斛凌风船。\n船头画鼓催行酒，船尾红妆歌采莲。\n收篙卷纶今尚乐，却悔从前风浪恶。\n青云裘褐一鸥身，白髮山林五湖客。\n我来花雾红霏霏，此蓬如山何处飞。\n但当共坐索酩酊，溪塘过雨春鱼肥。\n君不见鸱夷名成沧海去，富贵畏人如脱兔。\n又不见羊裘钓客桐江上，一出张皇动星象。\n何如飞蓬主人亭上饮，醒与客论酣即寝。\n寝酣忽作江湖梦，风雨漂摇蓬不动。",
        "dynasty": "宋",
        "collection_info": null
    },
    {
        "title": "题岘山图",
        "author": "戴表元",
        "content": "山头种石悬苍云，山下急流风卷纹。\n何年荒碑当岭立，龟趺圭首犹鳞皴。\n神龙驱毫鬼输墨，羊公精神荆楚色。\n想当意匠经营初，已尽东南烟雾迹。\n从来登览非真游，襄人正乐吴人愁。\n尊前邹湛亦不恶，江山千古同悠悠。\n君不见征南后来人姓杜，自喜作碑心更苦。\n祇留陈迹笑痴迷，行客何曾泪如雨。",
        "dynasty": "宋",
        "collection_info": null
    },
    {
        "title": "看花曲",
        "author": "戴表元",
        "content": "种花郎君爱花好，看花儿女笑花老。\n墙东花开闹喧喧，马蹄蹴醉墙西草。\n游人贱草只看花，明日重来还可嗟。\n但见萋迷青覆地，千红万紫成泥沙。\n君不闻明妃当年辞汉宫，黄云塞下白杨风。\n一朝边亭静烽火，诏书自议麒麟功。\n又不闻马嵬山前玉环血，岁岁春风吹不灭。\n词人正赏浯溪碑，千秋妖恨无人说。\n红颜误人何足怜，花开花谢春风前。\n犹胜凄凉后庭树，离歌未断江南暮。",
        "dynasty": "宋",
        "collection_info": null
    },
    {
        "title": "东门行二首  其一",
        "author": "戴表元",
        "content": "春风颠狂卷地起，吹动江城寒劫灰。\n江城千家丹碧窟，过眼不復余楼台。\n九辀烛龙竟为尔，六尺海鸱安在哉。\n平原无人金谷散，惆怅东门归去来。",
        "dynasty": "宋",
        "collection_info": null
    },
    {
        "title": "东门行二首  其二",
        "author": "戴表元",
        "content": "松枝可餐不可久，蕨萁可舂难入手。\n书生身业值无年，翰墨千囷不充口。\n烟州何客钓寒鱼，江郭谁门倚残柳。\n琴台歌管无处寻，惆怅东风几回首。",
        "dynasty": "宋",
        "collection_info": null
    },
    {
        "title": "江行杂书",
        "author": "戴表元",
        "content": "荒城日暮秋江长，䆉䅉野熟秋风香。\n青天茫茫不知处，扁舟卧入菰蒲乡。\n波深浪静鱼鸭乐，遥林堕影同飞扬。\n平生见画无此本，便欲默写悬高堂。\n须臾雷雨涨深墨，渔户悉闭收牛羊。\n篙人软语似怜我，拗蓬盖头编蒿床。\n此时残怒尚什七，潇洒幸为清蚊蝱。\n无人静觉物性出，蚯蚓草虫歌晚凉。\n铜山乳窦青最远，羞缩不似来时妆。\n但余田鸟如匹练，双双飞点暗烟黄。\n山川一日几变态，人事百年安可常。\n停舟起问鱼酒户，此地几年成战场。\n虹梁羽化新起废，白骨无数埋前冈。\n惆怅令人百忧起，饮客正酣歌发狂。\n坐中悲乐谁竟是，归来玉兔摇沧浪。",
        "dynasty": "宋",
        "collection_info": null
    },
    {
        "title": "吴姬曲五首  其一",
        "author": "戴表元",
        "content": "吴姬来，吴船荡漾湖花开。\n隔堤迎笑欲飞举，不用少年多桨催。\n问君青春得几许，看取架上红玫瑰。",
        "dynasty": "宋",
        "collection_info": null
    },
    {
        "title": "吴姬曲五首  其二",
        "author": "戴表元",
        "content": "吴姬歌，歌声宛宛歌情多。\n当尊一阕且呼酒，酒遍余声无奈何。\n春风颠狂亦如我，坐见花外摇湖波。",
        "dynasty": "宋",
        "collection_info": null
    },
    {
        "title": "吴姬曲五首  其三",
        "author": "戴表元",
        "content": "吴姬舞，朝看成云暮看雨。\n偶然欲笑一回眸，锦段金钱落如土。\n谁家学取野鸳鸯，终日痴迷弄沙浦。",
        "dynasty": "宋",
        "collection_info": null
    },
    {
        "title": "吴姬曲五首  其四",
        "author": "戴表元",
        "content": "吴姬醉，浓花烂蕊春憔悴。\n当筵赌令讳空拳，忘却拈三并数四。\n坐中痴客尽偷看，翠軃云翘欹不坠。",
        "dynasty": "宋",
        "collection_info": null
    },
    {
        "title": "吴姬曲五首  其五",
        "author": "戴表元",
        "content": "吴姬归，潮光烛影红辉辉。\n中心有语不敢吐，安得作月生汝衣。\n明朝花下更须醉，放取后园鶑燕飞。",
        "dynasty": "宋",
        "collection_info": null
    },
    {
        "title": "达观亭歌为建康徐氏作",
        "author": "戴表元",
        "content": "天风飒爽岩曦开，云溪萦环芳树来。\n林栖岛处眼未识，何人择胜诛荒莱。\n仙迹着人清辟易，徐郎襟怀赵郎笔。\n经营须通山鬼意，开凿曾烦祖龙力。\n高亭一区尤绝尘，沧浪捧足芙蓉云。\n凭危醉歌敞花气，九衢尘土何纷纷。\n客来问名名达观，对此心情转萧散。\n想见千秋争战场，只把云霞眼中换。\n浮名绊人兹可怜，飞鸦落日钓窗前。\n何时真脱尘缨去，我自网鱼君刺船。",
        "dynasty": "宋",
        "collection_info": null
    },
    {
        "title": "春愁曲次刘正仲韵",
        "author": "戴表元",
        "content": "山翁隠居雁苍谷，春树年年为翁绿。\n耕休坐树作劳歌，山光水影相征逐。\n歌成无人祗自娱，行人颇怪歌声殊。\n循踪历历见井舍，恐是避秦来此居。\n花烟溟蒙乱晴雨，山前仓庚后杜宇。\n客来不喜亦不惊，但道寒暄无俗语。\n山中今岁是何年，黄旗征树装楼船。\n浅村已尽到深谷，逢人未说先凄然。\n忧来宛转歌不已，我树非材端后死。\n五陵当日蓊如云，如今何处悲风起。\n山南老农亦不忧，机浅不为妻子谋。\n日高饭饱牛背坐，日晚放牛溪上游。\n人生逐名被名误，十年车马长安路。\n长安路绝云雾昏，归来弃笔寻农具。\n旧游年少难与随，梦境一笑难重追。\n惟有剡源穷掌固，相思望断西天垂。",
        "dynasty": "宋",
        "collection_info": null
    },
    {
        "title": "正仲復有倒和春愁曲之作依次奉答",
        "author": "戴表元",
        "content": "渐老之日来垂垂，已去之日不可追。\n伤春畏老两作恶，世事尝与愁人随。\n忽得君家遣愁具，行歌日日春溪路。\n不知愁绪逐诗来，更惜芳颜被春误。\n王孙草暗谁重游，曲江痛哭穷参谋。\n燕骑琵琶渭城酒，居人不觉行人愁。\n行人欲归痿念起，白髮逢春心未死。\n水流花落无处寻，燕去鸿来何日已。\n溪村此日更萧然，强笑为君呼酒船。\n黄鸡唤日不待晓，蟠桃一熟三千年。\n草间管乐真浪语，鸟雀应门蓬柱宇。\n祗余平世畎亩心，夜半吴吟泣风雨。\n高人与虎能同居，壮士断蛇应不殊。\n年高渐欲置忧患，每頼君语相调娱。\n昔日刘郎悲放逐，看花惆怅春无绿。\n何如今日春愁曲，烂醉徉狂白云谷。",
        "dynasty": "宋",
        "collection_info": null
    },
    {
        "title": "题赵子昂画马",
        "author": "戴表元",
        "content": "赵子奇才似天马，顷刻飞龙生笔下。\n画成抚卷復长歌，坐客喧喧不停写。\n蹄势经鞭秋跌荡，鬃毛出跣风萧洒。\n似嫌文绣减天真，尽脱鞍鞯辔轻把。\n青袍洗足巧眉睫，驮坐奚官亦闲雅。\n我来一见惊欲拜，曾识鸾和趋庙社。\n千金朽骨古犹惜，况此难分毛色假。\n瑶池路断伯乐尽，日暮嘶鸣气喑哑。\n为君昂首一慰意，犹胜无逢老岩野。",
        "dynasty": "宋",
        "collection_info": null
    },
    {
        "title": "南山下行",
        "author": "戴表元",
        "content": "南山高，北山高，行人山下闻叫号。\n旁山死者何姓氏，纍纍骸骨横林皋。\n鸟喧犬噪沙草白，酸风十里吹腥臊。\n中有一人称甲族，蔽膝尚着长孺袍。\n不知婴触为何罪，但惜贵贱同所遭。\n妻求抱尸诸子哭，魂气灭没埋蓬蒿。\n人言杀身由货宝，山村岂得皆权豪。\n一言不酬兵在颈，性命转眼轻鸿毛。\n龙争虎鬬尚未决，六合一穽何所逃。\n振衣坐石望太白，寒林夜籁声溞溞。",
        "dynasty": "宋",
        "collection_info": null
    },
    {
        "title": "相逢行赠文伯纯同年",
        "author": "戴表元",
        "content": "昔日相逢面如雪，今日相逢面如铁。\n人生年少得几时，动作风尘十年别。\n十年别久未为恶，频见亦无年少乐。\n寒栖夜雨金琐梦，故园春风白袍客。\n雕鞍骏马纷纷来，西城乱花春渐开。\n与君追逐觉老丑，一笑且醉高阳杯。\n相逢得醉今日好，醉眼相思还易老。\n只图留君日日醉，醉裏忘却江南道。",
        "dynasty": "宋",
        "collection_info": null
    },
    {
        "title": "寿陈贵白",
        "author": "戴表元",
        "content": "祝君以陆地千蹄牛，君言不如扁舟江海狎浮鸥。\n祝君以通侯尺二组，君言不如草屋三间卧风雨。\n富贵何人不解颐，君视二物如儿嬉。\n我今赠君亦无物，但有聱牙佶倔村田诗。\n我歌诗，君进酒，客主讙譁起相寿。\n寻常此日费千金，京洛奔驰今白首。\n江风飒飒吹黄尘，对面楼台不见人。\n与君漂泊为何事，一笑幸是山林身。\n寡语薄味，足以养气。\n少求简出，足以养体。\n奇章钟乳本斧斤，胡广菊潭堪唾涕。\n君不见南方屃赑五色龟，穷年引息不嫌饥。\n又不见曲辕拥肿百围木，匠石捐弃反为福。\n蜗封蚁壤何足论，归来未废蓬蒿园。\n我更搜诗君酿酒，通家德公有贤妇。",
        "dynasty": "宋",
        "collection_info": null
    },
    {
        "title": "春溪恶寄孙常川",
        "author": "戴表元",
        "content": "春溪恶，日日春风吹过客。\n千车万辙不相嫌，一客歌来吹倒却。\n旁人借问客为谁，咸淳朝士今布衣，声名欲隠人自知。\n君不闻孙兴公，逃乱走入黎州峰。\n子孙百世居峰下，往往翰墨余仙风。\n鹑衣藿食何足耻，头白河清吾亦俟。\n向来南面五马车，只饮西山一盂水。\n青牛处处迷行踪，白鹤归来余故宫。\n道逢樵客知去远，迟君不来三日晚。\n溪水犹能作吴语，似续君家遂初赋。",
        "dynasty": "宋",
        "collection_info": null
    },
    {
        "title": "碧桃花歌为王丞作",
        "author": "戴表元",
        "content": "君不见孔家藏书屋，屋坏犹闻起丝竹。\n又不见郑家註书老，书带后来垂作草。\n如今王家万卷文字林，桃花一树春沈沈。\n花成不劳主人种，花落更同山客吟。\n从来春花重萼不缀实，此花可玩实可食。\n我拟天公出奇物，来寿主人并饷客。\n春前待花花下狂，春后待实林下尝。\n定知此桃不作寻常草木味，祗作旧时文字香。\n王夫子，多酿酒。\n春风亭馆何处无，天锡名花祗翁有。\n从翁乞醉三万日，仍令醉后花从笔间出。",
        "dynasty": "宋",
        "collection_info": null
    },
    {
        "title": "王丞分惠碧桃树再赋奉谢",
        "author": "戴表元",
        "content": "水星之精天上游，春风岁岁苍龙头。\n偶然根叶着下土，散作人间百花树。\n莫疑君家此花无种生，定是天上苍龙精。\n白玉之趺青玉簇，开花既奇成又速。\n三年方骇大如林，五年已见高踰屋。\n我来吟作书林花，烟尘万捲重抽芽。\n君家原有孝义种，自来青州丞相家。\n为君出芝草，芝草那能千日好。\n为君结琥珀，琥珀恐为贪者获。\n不如此花混在春花丛，岁岁与君同春风。\n春风同赏復同吟，愿与主人同好心。\n更令此花分作千百本，处处种成君子林。",
        "dynasty": "宋",
        "collection_info": null
    },
    {
        "title": "赠赵子实",
        "author": "戴表元",
        "content": "北风吹沙溪倒飞，白日未落山中归。\n千邀万觅不相就，谁信有人穿翠微。\n幅巾大带长襦袍，韦箧锦囊鲜綵毫。\n名门发身合燕颔，一经传家真凤毛。\n坐车侯嬴吾不让，白社寒林气清放。\n骖麟翳鹤谁不能，要识神光牛背上。\n蓬莱山，丹霞谷，天仙留书三万轴。\n闻君暂去还復来，许君细和沧浪曲。",
        "dynasty": "宋",
        "collection_info": null
    },
    {
        "title": "积雨小斋喜袁太初舒叔恭两生至",
        "author": "戴表元",
        "content": "春山日日寒风雨，一日天晴花欲舞。\n林暄洞屋散窑烟，水活溪岩落冰乳。\n嗟余鬰鬰无所适，方对青山一开户。\n苍袍紫帢两少年，健足齐扳气如虎。\n名区入眼疑未快，忽肯扪萝到兹土。\n霜蔬处处稀尚摘，腊酒家家寒未煮。\n相看气味太村野，自喜谈谐少城府。\n舒郎十八白眉长，四海龙门有明父。\n袁郎皎洁巧步趋，出语珠圆吾所许。\n人言风骨须晚秀，早慧譊譊天谩与。\n吾评此论殊未公，峻诋曾经孔文举。\n歌成高轩已年倍，赋解鸣蝉容客覩。\n吾山虽穷有灵迹，雪瀑丹崖相媚妩。\n留君待作大雷吟，莫学痴儿生吴语。",
        "dynasty": "宋",
        "collection_info": null
    },
    {
        "title": "谢李仲宾墨竹",
        "author": "戴表元",
        "content": "君不见李侯笔端如渭川，顷刻匹纸生琅玕。\n霜柯雪干铁石色，忽作小山烟雨寒。\n问君何从得此本，湖州嫌浓眉州软。\n风轩月槛一相逢，妙处不与人意远。\n人言学画先学影，此君风骨青云并。\n林深有路鸟声真，日高无人山气静。\n平生见此我不疏，逢侯得画两有余。\n从今洗眼空山底，更读人间潇洒书。",
        "dynasty": "宋",
        "collection_info": null
    },
    {
        "title": "题王敬仲野亭",
        "author": "戴表元",
        "content": "王家野亭苍翠边，秋山万迭相钩连。\n披衣晓霁伴云坐，散髮夜凉须月眠。\n主人清豪亦好客，常有车盖来翩翩。\n门閒无烦鹤通谒，酒散有时风扫筵。\n问君生涯几何许，笑指渺漠沧洲烟。\n朱门千础扃婵娟，豪絃急管争喧妍。\n何曾一日能免俗，稍来对谈心爽然。\n古人去远吾不识，今日汩没难为贤。\n长公高谈少公和，鲁山伯鸾相后先。\n名成但恐累隠趣，莫遣妙语人间传。",
        "dynasty": "宋",
        "collection_info": null
    },
    {
        "title": "赠弹琴衡山萧道士",
        "author": "戴表元",
        "content": "寂寂历历不足听，听久亦復难为情。\n名嗔势忿大如屋，袖手对此须臾平。\n一拊再拊玄鹤舞，三四拊之凄风生。\n天寒岁晚行路远，湘水日夜东南倾。",
        "dynasty": "宋",
        "collection_info": null
    },
    {
        "title": "登新岭",
        "author": "戴表元",
        "content": "荦荦确确白石溪，绵绵茫茫青草鞵。\n四山阴雪湿灰色，六月杜鹃深树啼。\n田庐经漂有高下，麻豆满坞无东西。\n隔岩飞流送人语，对面喧风吹马蹄。\n祗今莫辞楖栗杖，与子更上巑岏梯。\n登高意远会有极，回首烟海令人迷。",
        "dynasty": "宋",
        "collection_info": null
    },
    {
        "title": "送叶伯几赴奉化录",
        "author": "戴表元",
        "content": "君不见东海狞龙子，学飞便逐风云起。\n又不见西域豪马驹，堕地一日能驰驱。\n叶家翁季亦如此，一经接武成师儒。\n毛锥如风腹如笥，快书疾读三千字。\n颇闻曾下仲举榻，不为频通祢衡刺。\n台书翩翩江上来，吾州自古多贤才。\n裹琴携砚速相就，为子归扫山中莱。",
        "dynasty": "宋",
        "collection_info": null
    },
    {
        "title": "岁晚次韵答李在明",
        "author": "戴表元",
        "content": "墨乡守墨不作恶，岁晚左就醉乡公。\n何人吾伊惊夜半，大雪北窗歌国风。",
        "dynasty": "宋",
        "collection_info": null
    },
    {
        "title": "仇山图",
        "author": "戴表元",
        "content": "仇山山下仇山人，白头宦学走风尘。\n问渠家在山何处，云气漫漫不知路。\n诗人作事例多痴，逢山且画且题诗。\n不如邻翁不识诗与画，一生耕钓仇山下。",
        "dynasty": "宋",
        "collection_info": null
    },
    {
        "title": "三次韵寄戴祖禹",
        "author": "戴表元",
        "content": "同分剡溪派，自喜小王书。\n野服调骁马，浓香熏蠹鱼。\n岁时趋阙里，早晚上公车。\n与我真兄弟，风流但不如。",
        "dynasty": "宋",
        "collection_info": null
    },
    {
        "title": "苕溪",
        "author": "戴表元",
        "content": "六月苕溪路，人看似若耶。\n渔罾挂棕树，酒舫出荷花。\n碧水千塍共，青山一道斜。\n人间无限事，不厌是桑麻。",
        "dynasty": "宋",
        "collection_info": null
    },
    {
        "title": "道桐川欲访梅右司不知其处",
        "author": "戴表元",
        "content": "桐川潇洒处，面面碧芙蓉。\n峻塔当关独，清溪抱郭重。\n市多吴客语，祠有汉时封。\n欲觅梅仙去，知藏第几峰。",
        "dynasty": "宋",
        "collection_info": null
    },
    {
        "title": "故总干潘伯可从大挽词二首  其一",
        "author": "戴表元",
        "content": "落落知难久，堂堂竟不还。\n江湖官七品，风雨屋三间。\n已矣乌头白，嘻乎豹管斑。\n儿曹莫轻脱，英爽在空山。",
        "dynasty": "宋",
        "collection_info": null
    },
    {
        "title": "故总干潘伯可从大挽词二首  其二",
        "author": "戴表元",
        "content": "得死何须哭，偷生正可疑。\n仓皇归印日，慷慨却金时。\n规矩诸郎有，襟怀我辈知。\n平生郭有道，消得蔡公碑。",
        "dynasty": "宋",
        "collection_info": null
    },
    {
        "title": "和邓善之秋兴二首  其一",
        "author": "戴表元",
        "content": "鬓髮日夜老，神仙那可求。\n杨雄识字苦，玄晏着书愁。\n碧酒红莲夜，朱絃白雁秋。\n论心得少暇，同上最高楼。",
        "dynasty": "宋",
        "collection_info": null
    },
    {
        "title": "和邓善之秋兴二首  其二",
        "author": "戴表元",
        "content": "鹤化城犹在，龙移井未枯。\n百年吾道半，六合此身孤。\n西山栽花屋，东风卖酒垆。\n徉狂觅耆旧，处处土音殊。",
        "dynasty": "宋",
        "collection_info": null
    },
    {
        "title": "渡长泖投小蒸邵教授宿",
        "author": "戴表元",
        "content": "清晓浮双桨，黄昏值一餐。\n风鸣长泖浪，云掩小蒸村。\n馋极知鲈美，惊还觉雁喧。\n同袍恩有爱，灯火细温存。",
        "dynasty": "宋",
        "collection_info": null
    },
    {
        "title": "客游",
        "author": "戴表元",
        "content": "客游吴楚地，最好是秋天。\n三泖团脐蟹，双溪缩项鳊。\n桂林云顶寺，芦荡月中船。\n酒醒□□雁，犹胜听杜鹃。",
        "dynasty": "宋",
        "collection_info": null
    },
    {
        "title": "自宣州至湖州风雪中十日始达",
        "author": "戴表元",
        "content": "江湖老未休，十日走三州。\n南雪马没耳，北风船打头。\n穷犹携笔砚，寒欲贳衣裘。\n渐喜家乡近，儿童浙语稠。",
        "dynasty": "宋",
        "collection_info": null
    },
    {
        "title": "十二月二十三日华亭小泊",
        "author": "戴表元",
        "content": "一一歌游处，今年又寂寥。\n鸡声生坞树，蜃气杂江潮。\n斑白寻遗老，丹青诧丽谯。\n衰怀缘子女，不惮往来游。",
        "dynasty": "宋",
        "collection_info": null
    },
    {
        "title": "次韵答应德茂雪后远寄",
        "author": "戴表元",
        "content": "山中不来久，何处度残年。\n人闷如中酒，村荒似禁烟。\n将茶冰箸煮，移枕雪蓬眠。\n更肯狂歌否，春风双玉船。",
        "dynasty": "宋",
        "collection_info": null
    },
    {
        "title": "赠上饶道云仲",
        "author": "戴表元",
        "content": "江上青云客，天边白马生。\n百年文物似，一席笑谈倾。\n问旧能枚举，论财比芥轻。\n徘徊亦自好，可便濯尘缨。",
        "dynasty": "宋",
        "collection_info": null
    },
    {
        "title": "送乡同舍黄君赏谒陈提学",
        "author": "戴表元",
        "content": "六馆赋声在，五陵游伴稀。\n如何趋仕版，犹自着儒衣。\n春晚鶑羞语，城寒花慢飞。\n江湖陈仲举，相见肯空归。",
        "dynasty": "宋",
        "collection_info": null
    },
    {
        "title": "六月朔日再会再次韵与胡氏谦避暑",
        "author": "戴表元",
        "content": "台屋深难暑，湖林近易风。\n高歌送长日，醉眼睨凉空。\n雀舌纤纤碧，鸡头淡淡红。\n行藏数子别，谈笑一樽同。",
        "dynasty": "宋",
        "collection_info": null
    },
    {
        "title": "次韵蔚上人见寄",
        "author": "戴表元",
        "content": "流落谁相忆，山林蔚讲师。\n玄机魂梦接，诗力鬓毛知。\n舟去须寻处，书来不记时。\n君看东海月，今夜亦追随。",
        "dynasty": "宋",
        "collection_info": null
    },
    {
        "title": "道衡书寄求诗",
        "author": "戴表元",
        "content": "烈士蹈东海，公仍归白云。\n龙藏谁顾蜕，鹤去不随群。\n道貌青难写，香风远自闻。\n人间尘垢子，羞读径山文。",
        "dynasty": "宋",
        "collection_info": null
    },
    {
        "title": "次韵蔚讲师新春之赠",
        "author": "戴表元",
        "content": "每见辄自失，春风双鬓斑。\n诗囊贫裏富，药市闹中閒。\n甃路通湖寺，敞楼当郡山。\n清缘事事足，听此屡开颜。",
        "dynasty": "宋",
        "collection_info": null
    },
    {
        "title": "史昭甫招陈宗鲁之长兴",
        "author": "戴表元",
        "content": "之子沧浪去，三吴西更西。\n白盐莼菜脍，红酒稻花鸡。\n地少惊云满，天空见日低。\n锦囊看烂熳，佳客醉留题。",
        "dynasty": "宋",
        "collection_info": null
    },
    {
        "title": "风雨行湖山村",
        "author": "戴表元",
        "content": "风雨湖山暮，屠村又鲍村。\n鸟巡渔退艇，犬认猎归门。\n天作蛮云暗，溪凭剡涨喧。\n十年灯火伴，草次共鱼餐。",
        "dynasty": "宋",
        "collection_info": null
    },
    {
        "title": "咏蚕",
        "author": "戴表元",
        "content": "物亦有仁者，蚕功不可量。\n将身甘鼎镬，与世作衣裳。\n过栈苍云湿，登山白雪香。\n未知龙种似，犹与马群妨。",
        "dynasty": "宋",
        "collection_info": null
    },
    {
        "title": "桕坑",
        "author": "戴表元",
        "content": "西去疑无路，谁知是剡津。\n行多收桕客，住有掘苓人。\n寺隠山前古，村经水后贫。\n时时百里外，来此祭田神。",
        "dynasty": "宋",
        "collection_info": null
    },
    {
        "title": "证道寺",
        "author": "戴表元",
        "content": "弯环青径斜，自是野僧家。\n满涧泻岩液，插天排石牙。\n炉寒余柏子，架静落藤花。\n记得逃兵日，门多贵客车。",
        "dynasty": "宋",
        "collection_info": null
    },
    {
        "title": "喜王丞病较",
        "author": "戴表元",
        "content": "途穷已难忍，那许病经时。\n学到自无鬼，命强客有医。\n饭为扶寿本，书是解烦资。\n便作天台约，山行未觉衰。",
        "dynasty": "宋",
        "collection_info": null
    },
    {
        "title": "丁亥岁除前二日书事",
        "author": "戴表元",
        "content": "索索寒搜客，沉沉雨洗年。\n残林生猎迹，归鸟避窑烟。\n节物杯浆外，溪山鬓影前。\n行藏都未定，笔砚底能捐。",
        "dynasty": "宋",
        "collection_info": null
    },
    {
        "title": "寄雪窦同长老",
        "author": "戴表元",
        "content": "高高山顶寺，更有最高人。\n定起松鸣屋，吟圆月上身。\n云藏三伏热，水散百溪津。\n曾乞兰花供，无书又过春。",
        "dynasty": "宋",
        "collection_info": null
    },
    {
        "title": "鄞城火后见光远",
        "author": "戴表元",
        "content": "火后丘墟市，兵前风雨春。\n那知携手地，俱是皱眉人。\n海柳吟犹弱，山鶑听未真。\n明朝各分路，何处避风尘。",
        "dynasty": "宋",
        "collection_info": null
    },
    {
        "title": "客言刘樗翁事",
        "author": "戴表元",
        "content": "俗薄名难盛，人穷迹易危。\n从来天下士，不计里中儿。\n隠玉看虹气，坚松任蠹枝。\n相知不相识，况又不相知。",
        "dynasty": "宋",
        "collection_info": null
    },
    {
        "title": "蒋尧仁监簿挽诗二首  其一",
        "author": "戴表元",
        "content": "家厂宣和后，官名德佑前。\n不图诸老尽，竟得一身全。\n月旦悬虚鉴，巾箱有秘篇。\n堂堂何可得，谁乞画图传。",
        "dynasty": "宋",
        "collection_info": null
    },
    {
        "title": "蒋尧仁监簿挽诗二首  其二",
        "author": "戴表元",
        "content": "照席鬚眉古，倾筵咳唾清。\n绯鱼前进士，刀笔老儒生。\n政熟元无谱，书高别有评。\n百年兹士少，诸彦自偏名。",
        "dynasty": "宋",
        "collection_info": null
    },
    {
        "title": "四十",
        "author": "戴表元",
        "content": "四十不解事，真成无用人。\n交游青草尽，途路白云新。\n渐觉名妨静，难将学济贫。\n堂堂楚龚传，犹有隠流嗔。",
        "dynasty": "宋",
        "collection_info": null
    },
    {
        "title": "夜坐",
        "author": "戴表元",
        "content": "愁鬓丁年白，寒灯丙夜青。\n不眠惊戍鼓，久客厌邮铃。\n汹汹城喷海，疏疏屋满星。\n十年穷父子，相守慰飘零。",
        "dynasty": "宋",
        "collection_info": null
    },
    {
        "title": "晦亭",
        "author": "戴表元",
        "content": "东海穷诗客，西风古驿亭。\n髮从残岁白，山入故乡青。\n世事徒三窟，儿童且一经。\n丁宁速赊酒，煮栗试沙瓶。",
        "dynasty": "宋",
        "collection_info": null
    },
    {
        "title": "孙常州挽诗",
        "author": "戴表元",
        "content": "白髮何人在，青山此老归。\n殉携贫日砚，敛着赐余衣。\n文物鸥兴灭，园林鹤是非。\n诸公莫惆怅，英爽世间稀。",
        "dynasty": "宋",
        "collection_info": null
    },
    {
        "title": "严提举挽诗",
        "author": "戴表元",
        "content": "判得身煨烬，歌铭尚尔为。\n可怜蝉脱蜕，还许豹留皮。\n剡水归来棹，柯山看断棋。\n平生触心处，临卷费相思。",
        "dynasty": "宋",
        "collection_info": null
    },
    {
        "title": "霪雨溪涨抵郭可畏",
        "author": "戴表元",
        "content": "黑雨连三日，黄流迸一川。\n尽漫骑马路，祗有钓鱼船。\n城郭功如此，江湖兴岂然。\n儿曹却轻捷，来往似飞鸢。",
        "dynasty": "宋",
        "collection_info": null
    },
    {
        "title": "夷齐",
        "author": "戴表元",
        "content": "夷齐弃封国，虞芮让閒田。\n如何后世士，尺寸事争喧。\n邻居有愧耻，况復兄弟间。\n掩卷三叹息，古风何时还。",
        "dynasty": "宋",
        "collection_info": null
    },
    {
        "title": "赠针医范秀才",
        "author": "戴表元",
        "content": "不但针经熟，言谈语语真。\n炼形如铁佛，信手合铜人。\n秘摄鱼千里，空飞鹤当轮。\n功成倘相挟，平地脱风尘。",
        "dynasty": "宋",
        "collection_info": null
    },
    {
        "title": "游登袋寺寺出茶笋甚佳独无杜鹃  其一",
        "author": "戴表元",
        "content": "苦雨忽相贷，名山难久孤。\n春泉新雀舌，野苑嫩龙鬚。\n土宇钱王日，风烟释氏徒。\n行人逢不问，松吹自传呼。",
        "dynasty": "宋",
        "collection_info": null
    },
    {
        "title": "游登袋寺寺出茶笋甚佳独无杜鹃  其二",
        "author": "戴表元",
        "content": "路绝犹人迹，山空惟水声。\n如何芳树裏，不着杜鹃鸣。\n笋市层层出，苗田寸寸耕。\n缁流太清朴，亭榭不标名。",
        "dynasty": "宋",
        "collection_info": null
    },
    {
        "title": "偶得巾样问老匠云正古漉酒巾也",
        "author": "戴表元",
        "content": "漉酒陶元亮，名传尚有巾。\n方成执鞭志，更着捧心人。\n待菊须簪髮，临流拟祓尘。\n乃翁真处士，吾党祗閒民。",
        "dynasty": "宋",
        "collection_info": null
    },
    {
        "title": "又作散愁",
        "author": "戴表元",
        "content": "说穷人不信，欲说更何为。\n日永书肠觉，霜浓病骨知。\n□家兵溃后，交绝廪空时。\n头白风尘境，消磨尚有诗。",
        "dynasty": "宋",
        "collection_info": null
    },
    {
        "title": "太学冬至日同斋朋友先以兄弟叙拜讫遍诣诸斋行礼出遂置酒湖上衣冠谈笑之乐至今栩栩在念间也因至日去近二十九和为正仲道之",
        "author": "戴表元",
        "content": "画阁东炉早，黄帘晓烛迟。\n名函僮仆满，齿拜弟兄疑。\n歌酒神仙舫，衣冠宰相碑。\n如今穷海上，逆旅话襟期。",
        "dynasty": "宋",
        "collection_info": null
    },
    {
        "title": "旧里火后多有筑宅者太平客户也",
        "author": "戴表元",
        "content": "人说离乡贱，归乡更莫论。\n许询家莫干，杜甫客东屯。\n废井微踪出，新邻杂语喧。\n平生江海意，岁晚白榆村。",
        "dynasty": "宋",
        "collection_info": null
    },
    {
        "title": "食淡",
        "author": "戴表元",
        "content": "世乱谋生拙，村深食淡能。\n沙蔬羹白煮，山稻饭红蒸。\n暑豉方传友，寒糟共学僧。\n庖厨尚如此，未叹室生冰。",
        "dynasty": "宋",
        "collection_info": null
    },
    {
        "title": "寄谢王侍御",
        "author": "戴表元",
        "content": "云气蓬莱阁，霜威獬豸冠。\n躭书真柱下，执法更台端。\n步骤三台近，声名七郡寒。\n谁知阶级礼，许为腐儒宽。",
        "dynasty": "宋",
        "collection_info": null
    },
    {
        "title": "久客且归留别郭于昭宪掾",
        "author": "戴表元",
        "content": "久客令人厌，初春乍许寒。\n飞蓬妨览镜，脱粟愧加餐。\n坐有夸年酩，门谁住马鞍。\n重来会相见，老性忍悲欢。",
        "dynasty": "宋",
        "collection_info": null
    },
    {
        "title": "赵寿父游杭",
        "author": "戴表元",
        "content": "东浙饥难住，西湖远不多。\n好辞松叶面，来听竹枝歌。\n水屋花千绕，岩林锦一窠。\n秋深道途好，老子亦婆娑。",
        "dynasty": "宋",
        "collection_info": null
    },
    {
        "title": "邻友疫",
        "author": "戴表元",
        "content": "岁恶灾妖炽，人穷性命轻。\n如何赤髮鬼，亦及白眉生。\n忍楚尝亲药，停哀写子旌。\n乡邻拘俗忌，哭弔并无声。",
        "dynasty": "宋",
        "collection_info": null
    },
    {
        "title": "老态",
        "author": "戴表元",
        "content": "老态谁能脱，中年子自如。\n丹胎三转候，卦气一周时。\n倦动身如客，平眠力胜医。\n看书亦渐懒，意到或成诗。",
        "dynasty": "宋",
        "collection_info": null
    },
    {
        "title": "顿寒怀单祥卿教谕",
        "author": "戴表元",
        "content": "霜花一夜白，风叶满村黄。\n欲出岁华老，相思江水长。\n留枝遮鹊户，存蜜补蜂粮。\n想见山行处，开窗新酒香。",
        "dynasty": "宋",
        "collection_info": null
    },
    {
        "title": "苏伯清席中领张仲宾所寄二诗兼闻陈无逸已从湘南官满归养喜而有答仍次来韵",
        "author": "戴表元",
        "content": "我爱张公子，清言气不低。\n湖沟随市转，亭树与城齐。\n杯酒方花下，扁舟又水西。\n祗愁骑马滑，难惜锦障泥。",
        "dynasty": "宋",
        "collection_info": null
    },
    {
        "title": "次韵苏教授立春书事",
        "author": "戴表元",
        "content": "病老空山客，寒纡积雪春。\n麦苗青有主，桃板粉成神。\n短策陶元亮，轻舟贺季真。\n征徭辛不及，游眺杂閒民。",
        "dynasty": "宋",
        "collection_info": null
    },
    {
        "title": "读阆风题林隠诗追和赠汪秀才",
        "author": "戴表元",
        "content": "山林一迹地，尘土二毛年。\n避世书为屋，谋生药当田。\n卉衣从俗制，疏供学僧煎。\n渺渺沧溟去，今谁鲁仲连。",
        "dynasty": "宋",
        "collection_info": null
    },
    {
        "title": "送谢教谕",
        "author": "戴表元",
        "content": "闻说龙泉县，儒风最可人。\n墨池千涧缩，石室四山邻。\n北学中连剡，南音渐带闽。\n峨冠作宾客，罄折不须频。",
        "dynasty": "宋",
        "collection_info": null
    },
    {
        "title": "蝗来",
        "author": "戴表元",
        "content": "不晓苍苍者，生渠意若何。\n移踪青穗尽，眩眼黑花多。\n害惨阴机蜮，殃踰虫毒蛾。\n秋霖幸痛快，一捲向沧波。",
        "dynasty": "宋",
        "collection_info": null
    },
    {
        "title": "丁丑岁初归鄞城",
        "author": "戴表元",
        "content": "城郭三年别，风霜两鬓新。\n穷多违意事，拙作背时人。\n雁蹟沙场信，龙腥瀚海尘。\n独歌心未已，笔砚且相亲。",
        "dynasty": "宋",
        "collection_info": null
    },
    {
        "title": "夜坐示友",
        "author": "戴表元",
        "content": "夜久烛花落，凄声生远林。\n有怀嫌会浅，无事又秋深。\n黄叶归田梦，白头行路吟。\n山中亦可乐，不似此同襟。",
        "dynasty": "宋",
        "collection_info": null
    },
    {
        "title": "宿永固寺",
        "author": "戴表元",
        "content": "小寺如山艇，坐来风雨宵。\n榻分椶树影，馔带菊花苗。\n亲近谈难亵，狐驯听不妖。\n许由浑欠达，嫌到野中瓢。",
        "dynasty": "宋",
        "collection_info": null
    },
    {
        "title": "孙大监挽诗  其一",
        "author": "戴表元",
        "content": "禹穴收云气，沧江亦断流。\n真成扫地尽，同作上天游。\n铭诔看遗史，衣冠入隠丘。\n空余平世眼，曾望李膺舟。",
        "dynasty": "宋",
        "collection_info": null
    },
    {
        "title": "孙大监挽诗  其二",
        "author": "戴表元",
        "content": "穆祖收英俊，斯人晚更成。\n白头真老监，褐服旧诸生。\n仕国余波远，儒乡巨栋倾。\n苍苍无处问，西望累吞声。",
        "dynasty": "宋",
        "collection_info": null
    },
    {
        "title": "风雨游小大浦",
        "author": "戴表元",
        "content": "海坞秋风裏，无悰眼亦开。\n潮衝乌屿长，雨过象山来。\n畬父收牛种，渔丁拾蠯胎。\n乘桴吾岂敢，人说近蓬莱。",
        "dynasty": "宋",
        "collection_info": null
    },
    {
        "title": "方处士挽诗二首  其一",
        "author": "戴表元",
        "content": "不谓高名下，终全玉雪身。\n交犹及前辈，吾不似今人。\n别号行鸣雁，遗编感获麟。\n敛仪应自定，只着古衣巾。",
        "dynasty": "宋",
        "collection_info": null
    },
    {
        "title": "方处士挽诗二首  其二",
        "author": "戴表元",
        "content": "不比他人死，何诗可挽君。\n渊明元懒仕，东野别攻文。\n沧海诸公泪，青山处士坟。\n相看莫浪哭，私谥有前闻。",
        "dynasty": "宋",
        "collection_info": null
    },
    {
        "title": "宿赵𡸯丞家",
        "author": "戴表元",
        "content": "溪山兵后县，风雪旅中人。\n迫夜愁严鼓，衝寒託软巾。\n摧藏名自在，疏率馔殽真。\n今代徐元直，高风自可亲。",
        "dynasty": "宋",
        "collection_info": null
    },
    {
        "title": "社日城南山作",
        "author": "戴表元",
        "content": "社日年年雨，江花处处春。\n渐成垂白老，不见踏青人。\n榆柳边声杂，龙蛇岁事新。\n端来近城郭，犹自厌风尘。",
        "dynasty": "宋",
        "collection_info": null
    },
    {
        "title": "赵君理约同途不至",
        "author": "戴表元",
        "content": "待子不来久，烟山看树青。\n为吟天外句，更立水边亭。\n雨暖催科斗，云深长茯苓。\n邻居亦有约，休待鬓星星。",
        "dynasty": "宋",
        "collection_info": null
    },
    {
        "title": "送双溪汪和仲往象山见周使君兄弟",
        "author": "戴表元",
        "content": "五马天边外，双鳬海上翁。\n白头真避地，黄卷旧趋风。\n岁月搜诗老，山林把酒同。\n漂零谁得去，羡子逐飞鸿。",
        "dynasty": "宋",
        "collection_info": null
    },
    {
        "title": "闻应德茂先离棠溪有作",
        "author": "戴表元",
        "content": "落日芦花雨，行人谷树村。\n青山时问路，红叶自知门。\n苜蓿穷诗味，芭蕉醉墨痕。\n端知弃城市，经席许频温。",
        "dynasty": "宋",
        "collection_info": null
    },
    {
        "title": "交秋不雨",
        "author": "戴表元",
        "content": "淤水飞成雨，焦田灌作秋。\n江潮双趼底，伏腊两肩头。\n虾螺知何罪，蛟龙自不忧。\n吴儿有高廪，正荡采菱舟。",
        "dynasty": "宋",
        "collection_info": null
    },
    {
        "title": "晓行",
        "author": "戴表元",
        "content": "渐渐路可识，纷纷山转多。\n数鸡啼远坞，一鸟起沧波。\n藤杖湿云石，笋鞋浓露莎。\n何人尚高卧，层构着烟萝。",
        "dynasty": "宋",
        "collection_info": null
    },
    {
        "title": "同诸子行上畈山",
        "author": "戴表元",
        "content": "白石秋更洁，清溪寒自鸣。\n牛羊争道路，鸟雀聚柴荆。\n野果高低熟，山田早晚耕。\n吾归任衰懒，儿辈託平生。",
        "dynasty": "宋",
        "collection_info": null
    },
    {
        "title": "晚投韩采岩",
        "author": "戴表元",
        "content": "冬日寒难暝，岩溪浅易冰。\n猨飞红果嶂，人度白云层。\n望屋多依竹，逢樵半采藤。\n艰难吾甚厌，何处学孙登。",
        "dynasty": "宋",
        "collection_info": null
    },
    {
        "title": "下郝长塘小憩示陈养晦",
        "author": "戴表元",
        "content": "野水通田白，村山贴县青。\n兵荒犹古道，暑暍且长亭。\n稻地晴耕犊，瓜田昼扑萤。\n吾诗不寂寞，细讽与君听。",
        "dynasty": "宋",
        "collection_info": null
    },
    {
        "title": "此地",
        "author": "戴表元",
        "content": "又说风尘起，人来似水流。\n饥穷余此地，啸聚是何州。\n野白荒荒阔，云横莽莽浮。\n相逢问田父，未可卖耕牛。",
        "dynasty": "宋",
        "collection_info": null
    },
    {
        "title": "送徐生仁荣侍亲游山",
        "author": "戴表元",
        "content": "早识梁松拜，居成潘岳游。\n一年归雁雨，四月落花秋。\n溪味凉供酒，山声昼入舟。\n归来停新语，莫但作吴讴。",
        "dynasty": "宋",
        "collection_info": null
    },
    {
        "title": "简王元刚併寄意王理得君玉",
        "author": "戴表元",
        "content": "见说频相忆，新年已两书。\n雪肥秦望草，春动镜湖鱼。\n茧纸堆成屋，乌蓬走当车。\n诸公有游事，少待意如何。",
        "dynasty": "宋",
        "collection_info": null
    },
    {
        "title": "紫溪邬义翁挽诗",
        "author": "戴表元",
        "content": "先君老交友，最是后凋人。\n开馆日千屦，藏书山四邻。\n门迎新印绶，圹掩古衣巾。\n会哭皆英俊，哀风暗海尘。",
        "dynasty": "宋",
        "collection_info": null
    },
    {
        "title": "题陈秀才溪山佳趣",
        "author": "戴表元",
        "content": "城郭寻寻尽，溪山宛宛来。\n同谁迁蜡屐，为子破苍苔。\n书欲斓斑设，花须烂熳开。\n赵郎题墨妙，烟雾眼中开。",
        "dynasty": "宋",
        "collection_info": null
    },
    {
        "title": "东离湖州泊南浔",
        "author": "戴表元",
        "content": "张帆出东郭，沽酒问南浔。\n画屋芦花净，红桥柳树深。\n鱼艘寒满港，橘市昼成林。\n吾道真迂阔，浮家尚越吟。",
        "dynasty": "宋",
        "collection_info": null
    },
    {
        "title": "次韵答寄阆风舒先生",
        "author": "戴表元",
        "content": "闻说芗岩老，风情不减前。\n菊盘秋熟蟹，竹枕晚凉蝉。\n碑碣僧频谒，诗囊客自编。\n梅花紫溪路，一别又三年。",
        "dynasty": "宋",
        "collection_info": null
    },
    {
        "title": "送陈养晦教谕之象山",
        "author": "戴表元",
        "content": "闻说横经处，潭潭坐翠微。\n开窗见日出，拂席有云飞。\n药市山山古，鱼餐水水肥。\n新篇应烂熳，休遣递筒稀。",
        "dynasty": "宋",
        "collection_info": null
    },
    {
        "title": "赵孟⿰禾熏修职挽诗",
        "author": "戴表元",
        "content": "辨得从容死，知渠磊落人。\n风云数世泽，玉雪百年身。\n谱牒图经旧，园林墓道新。\n不知沧海上，更费几沾巾。",
        "dynasty": "宋",
        "collection_info": null
    },
    {
        "title": "送罗学正赴歙",
        "author": "戴表元",
        "content": "文公汤沐邑，子去作儒官。\n马首千峰秀，鶑声二月寒。\n山禽攒俸纳，溪友借书看。\n近日科名阔，青云上不难。",
        "dynasty": "宋",
        "collection_info": null
    },
    {
        "title": "杜子问赴建康南轩祠长",
        "author": "戴表元",
        "content": "一席清溪上，深衣雪鬓翁。\n挥犀谈孔氏，释菜礼宣公。\n堂馔淮鲜白，宾筵楚醴红。\n花台无恙否，回首几春风。",
        "dynasty": "宋",
        "collection_info": null
    },
    {
        "title": "己亥岁归过泉口紫芝山伤谨讲师",
        "author": "戴表元",
        "content": "行路梦犹在，入门人已非。\n山青古佛顶，云墨祖师衣。\n赌弈曾同拙，看真似欠肥。\n百年谁免此，只合早忘机。",
        "dynasty": "宋",
        "collection_info": null
    },
    {
        "title": "三山郑君挽诗",
        "author": "戴表元",
        "content": "近日经师少，人中又哭君。\n遗编空白屋，同列尽青云。\n尘土千金产，湖山数尺坟。\n纷纷粱肉种，谁得致斯文。",
        "dynasty": "宋",
        "collection_info": null
    },
    {
        "title": "送穹上人还里",
        "author": "戴表元",
        "content": "但得扁舟便，春风处处行。\n定中三竺月，禅外五言城。\n海角雕胡饭，山畦玉版羹。\n清缘倘相就，谈笑解尘缨。",
        "dynasty": "宋",
        "collection_info": null
    },
    {
        "title": "褚叔豪赴山阴和靖祠长",
        "author": "戴表元",
        "content": "此老真迂阔，白头方出山。\n一灯河洛后，千础剡湖间。\n讲鼓惊云动，书船载月閒。\n可无容席地，容我了跻攀。",
        "dynasty": "宋",
        "collection_info": null
    },
    {
        "title": "逢翁舜咨",
        "author": "戴表元",
        "content": "相逢浑不觉，祗似宛陵贫。\n袅袅花骄客，潇潇雨净春。\n借书消茗困，索句写梅真。\n此去青云上，知君有几人。",
        "dynasty": "宋",
        "collection_info": null
    },
    {
        "title": "舟过严州",
        "author": "戴表元",
        "content": "溪石茸茸出，水泉滃滃悬。\n衔杯仙洞顶，挂席客星边。\n古岸鱼为市，穷乡茧当田。\n生涯着处有，奔走愧华巅。",
        "dynasty": "宋",
        "collection_info": null
    },
    {
        "title": "招王奕世",
        "author": "戴表元",
        "content": "闻说铜山下，书屏四面开。\n就僧煮紫笋，共客席青苔。\n铁画年俱长，霜根顶未栽。\n何当端午暇，一别剡乡来。",
        "dynasty": "宋",
        "collection_info": null
    },
    {
        "title": "再招奕世",
        "author": "戴表元",
        "content": "雷晚还多雨，山寒只似春。\n野榴开向客，篱笋长过人。\n一寸书看懒，三叉路走频。\n王郎肯来否，谈笑共南邻。",
        "dynasty": "宋",
        "collection_info": null
    },
    {
        "title": "山中",
        "author": "戴表元",
        "content": "野水晴犹涨，春雷晚始鸣。\n地闲无堠逻，山远有蚕耕。\n身世通寒暑，交游半死生。\n方知一杯酒，真胜百年名。",
        "dynasty": "宋",
        "collection_info": null
    },
    {
        "title": "七月初五夜养正堂示诸友",
        "author": "戴表元",
        "content": "客裏犹多事，秋来又一旬。\n青天星斗净，白露稻粱新。\n留落空存节，炎凉莫问人。\n儒堂得佳伴，吟讽动比邻。",
        "dynasty": "宋",
        "collection_info": null
    },
    {
        "title": "袁提干挽诗二首  其一",
        "author": "戴表元",
        "content": "短世谁无死，深山独有归。\n送车晴起雾，埋碣夜生辉。\n晦朔鸡鸣在，江山鹤梦非。\n刚言仁者寿，近事例多违。",
        "dynasty": "宋",
        "collection_info": null
    },
    {
        "title": "袁提干挽诗二首  其二",
        "author": "戴表元",
        "content": "我昔携家走，君曾扫榻招。\n乱离心易感，生死义难消。\n雅魄归泉壤，潜光出市朝。\n平生五字苦，寒泪洒山瓢。",
        "dynasty": "宋",
        "collection_info": null
    },
    {
        "title": "单漕贡君范挽诗",
        "author": "戴表元",
        "content": "竟抱遗经死，斯人亦可哀。\n传家一夔足，涉世万牛回。\n白屋身空脱，青山手自开。\n樵苏且莫近，玉树炯泉台。",
        "dynasty": "宋",
        "collection_info": null
    },
    {
        "title": "久客鹿顶承张景山寄诗次韵奉答",
        "author": "戴表元",
        "content": "但得无拘束，身轻处处仙。\n清谈煨芋夜，陈梦种花年。\n水窦羊肠折，山篱麂眼编。\n诗来正清绝，松下忽闻鹃。",
        "dynasty": "宋",
        "collection_info": null
    },
    {
        "title": "梅山",
        "author": "戴表元",
        "content": "梅尉功成后，安知不此来。\n路逢耕者问，山寺化人开。\n樵陇低通海，茶村暖待雷。\n谈玄亦可隠，不用垦蒿莱。",
        "dynasty": "宋",
        "collection_info": null
    },
    {
        "title": "乙亥岁毗陵道中",
        "author": "戴表元",
        "content": "百年只有百清明，狼狈今年又避兵。\n烟火谁家寒食禁，簪裾那復丽人行。\n禾麻地废生边气，草木春寒起战声。\n渺渺飞鸦天断处，古来还是阖庐城。",
        "dynasty": "宋",
        "collection_info": null
    },
    {
        "title": "丙子除夜",
        "author": "戴表元",
        "content": "富贵如今似骇机，漂流未遣壮心违。\n乡邻有酒贫能醉，村落无医病亦稀。\n客任低头从狗窦，妻休掩面对牛衣。\n十年涉世浑如此，除却躬耕事事非。",
        "dynasty": "宋",
        "collection_info": null
    },
    {
        "title": "杭城风雨中简子昂",
        "author": "戴表元",
        "content": "五月钱塘风雨秋，怀人频倚面山楼。\n云收树色遥成海，水学江声暗入沟。\n一斗尽输无事饮，千金不买辟寒裘。\n自怜寂寞无玄学，车马门前过似流。",
        "dynasty": "宋",
        "collection_info": null
    },
    {
        "title": "东湖第三溪",
        "author": "戴表元",
        "content": "日晏霜浓十二月，林疏石瘦第三溪。\n云沙有径萦寒烧，松屋无人鸣昼鸡。\n几聚衣冠块作土，当年歌舞醉如泥。\n早知涉世真成梦，不弃山田春雨犂。",
        "dynasty": "宋",
        "collection_info": null
    },
    {
        "title": "史亨父挽诗",
        "author": "戴表元",
        "content": "玉食婵娟非寿资，清怀犹胜几男儿。\n壶觞竹寺寻秋月，灯火荷斋听雨时。\n补衲有衣曾礼佛，吞舟无诀莫凭医。\n平生潇洒王文学，地下相逢且说诗。",
        "dynasty": "宋",
        "collection_info": null
    },
    {
        "title": "吴兄文参议同登金陵凤皇台醉作",
        "author": "戴表元",
        "content": "百年访古此徘徊，更上山椒扫草莱。\n一脔地腴胡马瞰，数围天险化龙开。\n时闻营籍传谣曲，谁见禅宫离劫灰。\n李白不生王谢歇，西风日落凤皇台。",
        "dynasty": "宋",
        "collection_info": null
    },
    {
        "title": "越城待旦",
        "author": "戴表元",
        "content": "策策虚楼竹隔明，悲来辗转向谁倾。\n天寒胡雁出万里，月落越鸡啼四更。\n为底朱颜成老色，看人青史上新名。\n清溪白石村村有，五尺乌犍託此生。",
        "dynasty": "宋",
        "collection_info": null
    },
    {
        "title": "林村寒食",
        "author": "戴表元",
        "content": "出门杨柳碧依依，木笔花开客未归。\n市远无饧供熟食，村深有纻试生衣。\n寒沙犬逐游鞍吠，落日鸦衔祭肉飞。\n闻说旧时春赛罢，家家鼓笛醉成围。",
        "dynasty": "宋",
        "collection_info": null
    },
    {
        "title": "寄天台舒阆风先生",
        "author": "戴表元",
        "content": "岭云尽处是台州，有箇诗翁住下头。\n不寄一书春又晚，相思百里水空流。\n新踪冻合鶑雏谷，旧梦花迷燕子楼。\n闻说道旁烽燧急，定应重作峡中游。",
        "dynasty": "宋",
        "collection_info": null
    },
    {
        "title": "火后",
        "author": "戴表元",
        "content": "当年歌酒留连处，火后来看一惘然。\n傍水几家初饮马，入春三月未闻鹃。\n炎凉世事残城树，歌哭人声去客船。\n不是危肠拚醉得，颠狂无处着诗篇。",
        "dynasty": "宋",
        "collection_info": null
    },
    {
        "title": "过应浩然先生墓",
        "author": "戴表元",
        "content": "人间万卷庞眉老，眼见堂堂入草莱。\n行客须当下马过，故交谁復裹鸡来。\n山花不语如听讲，溪水无情自荐哀。\n犹胜黄金买碑碣，百年名字已烟埃。",
        "dynasty": "宋",
        "collection_info": null
    },
    {
        "title": "刘正仲至宝山不值主人而去次韵奉寄",
        "author": "戴表元",
        "content": "日日松间过□□，诗成忽在水云西。\n何人夜榻愁听雨，无数春船倒上溪。\n燕笋出时斑豹美，凤花开处杜鹃啼。\n东归更踏来时路，醉笔山廧取次题。",
        "dynasty": "宋",
        "collection_info": null
    },
    {
        "title": "游阳明一洞天呈王理得诸君",
        "author": "戴表元",
        "content": "禹穴苍茫不可探，人传灵笈锁烟岚。\n初晴鹤点青边嶂，欲雨龙移黑处潭。\n北斗斋坛天寂寂，东风仙洞草毵毵。\n堪怜尹叟非关吏，犹向江南逐老聃。",
        "dynasty": "宋",
        "collection_info": null
    },
    {
        "title": "送旨上人西湖并寄邓善之",
        "author": "戴表元",
        "content": "闻说西湖也自怜，君游更傍早春天。\n六桥水暖初杨柳，三竺山深未杜鹃。\n旧壁草生寻旧刻，新岩茶熟试新泉。\n城中新友须相觅，西蜀遗儒解草玄。",
        "dynasty": "宋",
        "collection_info": null
    },
    {
        "title": "辛卯除夜",
        "author": "戴表元",
        "content": "腊月今年只今夕，春风明日是明年。\n狂歌把酒屠苏地，醉眼看梅雾淞天。\n碧玉千壶喧坐次，红牙六博鬬飞钱。\n头颅雪白心情在，听说承平一惘然。",
        "dynasty": "宋",
        "collection_info": null
    },
    {
        "title": "拜袁越公墓因游定水寺有怀源老",
        "author": "戴表元",
        "content": "乃翁已作飞仙去，犹得潭潭好墓田。\n老树背风深拓地，野云依海细分天。\n青峰晓接鸣钟寺，玉井秋澄试茗泉。\n我与源公旧相识，遗言潇洒有人传。",
        "dynasty": "宋",
        "collection_info": null
    },
    {
        "title": "陪阮使君游玉几",
        "author": "戴表元",
        "content": "花满车茵酒满船，乱云堆裏访枯禅。\n林深何处无芳草，人静有时闻杜鹃。\n神屋画飞青䃸磹，灵潭阴罩赤蛇蜒。\n居然悟得松风梦，回首庐山二十年。",
        "dynasty": "宋",
        "collection_info": null
    },
    {
        "title": "雪窦飞雪亭和孙使君",
        "author": "戴表元",
        "content": "匡庐亦有千寻瀑，无此陵虚翠玉台。\n身倚老松天上立，眼看飞鸟雪中来。\n山神禁肃难投唾，木落魂清得浣埃。\n见说下岩堪对望，道人临壑剪蒿莱。",
        "dynasty": "宋",
        "collection_info": null
    },
    {
        "title": "邑中滞雨示陈贵白",
        "author": "戴表元",
        "content": "犹及相逢鬓未华，故乡春尽不须嗟。\n园林处处生新草，风雨年年送落花。\n高树昼寒归有鸟，小溪湍急走如蛇。\n方知傲世不在隠，高枕北窗闻打衙。",
        "dynasty": "宋",
        "collection_info": null
    },
    {
        "title": "十月朔旦寄贵白兄弟",
        "author": "戴表元",
        "content": "黄牛村前秋叶飞，青螺峰外海云归。\n故人相思雪满鬓，客子独行风举衣。\n乌鹊定占谁屋喜，鲈鱼知比去年肥。\n当时歌酒江湖上，百里音书今亦稀。",
        "dynasty": "宋",
        "collection_info": null
    },
    {
        "title": "次韵任起潜谋隠之作",
        "author": "戴表元",
        "content": "江边秋日逢任子，大醉索诗吾欲狂。\n为问山资何次第，祗余丹诀转凄凉。\n黄金范蠡曾辞禄，白首虞翻未信方。\n千古浮云共归意，晓风城郭水花香。",
        "dynasty": "宋",
        "collection_info": null
    },
    {
        "title": "晚秋游中溪四首  其一",
        "author": "戴表元",
        "content": "淡竹冈前沙雁飞，小花尖下柘丸肥。\n山云不见雨自薄，天气欲寒人正归。\n招伴祗须新稻酒，临风犹有旧苔矶。\n风流鬓髮茎茎在，怪石老松今是非。",
        "dynasty": "宋",
        "collection_info": null
    },
    {
        "title": "晚秋游中溪四首  其二",
        "author": "戴表元",
        "content": "经秋溪水碧洄洄，无数晓山如镜台。\n红叶流从龙奥出，白云飞向石门来。\n亦逢纸户曾相识，尚有樵踪且莫回。\n端为何人作风物，漫山漫谷野花开。",
        "dynasty": "宋",
        "collection_info": null
    },
    {
        "title": "晚秋游中溪四首  其三",
        "author": "戴表元",
        "content": "休折山中松桂枝，溪鱼亦小莫垂丝。\n沙田翻白收秔后，霜树着红尝柿时。\n日落牛羊归径熟，天寒乌鸟向人慈。\n出云数里成官路，问事如何总不知。",
        "dynasty": "宋",
        "collection_info": null
    },
    {
        "title": "晚秋游中溪四首  其四",
        "author": "戴表元",
        "content": "树淡云浓又一坡，招邀处处是行窝。\n梯岩危似蚁缘木，架屋高如鹊结窠。\n水味野栽茭白瘦，山毛人摘芋红多。\n行年四十不称意，更欲客游知奈何。",
        "dynasty": "宋",
        "collection_info": null
    },
    {
        "title": "春夜喜陈汝晦见过",
        "author": "戴表元",
        "content": "乃翁治狱多阴德，之子论文有古风。\n尊俎祗容吾党共，衣冠能得几家同。\n书林有业何妨隠，徭籍无名莫怨穷。\n百岁相期今夕意，頼君咳唾起诸童。",
        "dynasty": "宋",
        "collection_info": null
    },
    {
        "title": "乡君子肯堂董君分教贵溪作诗奉寄",
        "author": "戴表元",
        "content": "舟车赤日千余里，笔砚清风二百年。\n开口人知宗洛派，举头身欲近闽天。\n絺袍凉拥松皮几，桂酒春浮药玉船。\n犹有英髦卧空谷，閒将名字访华颠。",
        "dynasty": "宋",
        "collection_info": null
    },
    {
        "title": "次韵答陈叔高",
        "author": "戴表元",
        "content": "早种青蒲已满沟，暮栽黄菊亦成丘。\n不辞西日射牛背，尚胜北风吹马头。\n新雨客疏尘锁几，故山秋淡树藏楼。\n艰难终竟乡情耐，准拟行窝处处留。",
        "dynasty": "宋",
        "collection_info": null
    },
    {
        "title": "次韵寄陈达观少府兼简叔高",
        "author": "戴表元",
        "content": "怀人路绝云归海，避俗门深草蔽丘。\n万事渐消閒客梦，一生虚白少年头。\n山螀叫缓从除架，淮雁来多莫上楼。\n近日邻家有新酿，每逢诗伴得淹留。",
        "dynasty": "宋",
        "collection_info": null
    },
    {
        "title": "过清凉寺王参预墓下",
        "author": "戴表元",
        "content": "江左风流廊庙人，荒境抛与梵宫邻。\n多年羊虎犹眠石，败壁貂蝉祇贮尘。\n万古云山同白骨，一庭花木目青春。\n永思陵下犹凄切，废屋酸风吹野薪。",
        "dynasty": "宋",
        "collection_info": null
    },
    {
        "title": "送僧无等游华亭",
        "author": "戴表元",
        "content": "华亭是我曾游处，记忆端然不作疏。\n地带三吴犹壮丽，人经二陆自诗书。\n轻身羡尔能随鹤，薄味从来不为鱼。\n未卜西游时远近，道成相问定何如。",
        "dynasty": "宋",
        "collection_info": null
    },
    {
        "title": "送陈彦恂北上兼简李奇卿学士",
        "author": "戴表元",
        "content": "天末翛翛起画舲，骊歌清切也堪听。\n十年夜雨头垂白，万里春风草又青。\n莫恋皋比专鲁席，终须豸角瑞尧庭。\n平生短李江南杰，今作文昌第几星。",
        "dynasty": "宋",
        "collection_info": null
    },
    {
        "title": "于杭州九月送袁太初赴宁海教官",
        "author": "戴表元",
        "content": "怜君跋涉走风沙，九月江城飞雪花。\n黄蝶终归穿砚手，青藜曾照聚书家。\n吟圆坐石题山叶，讲退登楼看海槎。\n年少交游浑好在，何时相伴访烟霞。",
        "dynasty": "宋",
        "collection_info": null
    },
    {
        "title": "次韵王监簿春前对雪之作",
        "author": "戴表元",
        "content": "情怀未厌日如年，幻境先看海变田。\n梁苑贵游图画裏，山阴风致酒尊前。\n虾鬚帘湿閒春晓，猊舌香浓凝午烟。\n肯信高人有高卧，矶头新泊钓鱼船。",
        "dynasty": "宋",
        "collection_info": null
    },
    {
        "title": "陈秀才问诗于余次韵赠之",
        "author": "戴表元",
        "content": "秋半说诗秋又阑，觅从忘处更哦看。\n不妨味熟心自悟，祗恐业成身转寒。\n窍木野风天倡和，崩溪怪石鬼镌刊。\n扳君更上最高顶，莫羡千金游子鞍。",
        "dynasty": "宋",
        "collection_info": null
    },
    {
        "title": "次韵答胡山甫兼简汪日宾  其一",
        "author": "戴表元",
        "content": "白髮诗翁南峡居，肯来与子不相疏。\n久知诸老难折简，端为此家多贮书。\n谈吐清无涉俗处，容颜衰似避兵初。\n溪梁一别还经岁，接得新诗锦不如。",
        "dynasty": "宋",
        "collection_info": null
    },
    {
        "title": "次韵答胡山甫兼简汪日宾  其二",
        "author": "戴表元",
        "content": "乱后交朋星散居，如君那得易亲疏。\n耐多但有客满座，忙绝不令儿废书。\n万里山河蓬鬓底，一春风雨杏花初。\n閒身共逊耽诗老，野服枯藤得自如。",
        "dynasty": "宋",
        "collection_info": null
    },
    {
        "title": "寄袁季厚",
        "author": "戴表元",
        "content": "莫笑衰颜老剡翁，凶年过彻剩顽穷。\n坐窗渐爱日南至，行路不愁天北风。\n清话客多无酒款，白头交在有书通。\n闻知别野林泉美，一策一簦吾欲东。",
        "dynasty": "宋",
        "collection_info": null
    },
    {
        "title": "挽舒君实",
        "author": "戴表元",
        "content": "玉比清癯鹤比羸，相看中路忽相遗。\n诗才万斛难供歉，药论千箱不起衰。\n定有意游轻竹杖，犹余手剪碎松枝。\n南山山下徘徊处，曾指佳城示阿宜。",
        "dynasty": "宋",
        "collection_info": null
    },
    {
        "title": "感事",
        "author": "戴表元",
        "content": "死生契阔强兄弟，南北分张好友朋。\n战国几人成汉鬼，劫灰今日信胡僧。\n翰林身后诗千首，工部丘前米五升。\n山路阴寒鱼雁绝，旧游何处寄椷藤。",
        "dynasty": "宋",
        "collection_info": null
    },
    {
        "title": "梦觉",
        "author": "戴表元",
        "content": "梦觉依然一草寮，浮踪已惯任飘摇。\n虚檐晴气生朝露，远树寒声过夜潮。\n白骨又惊山下满，朱颜刚向客中消。\n时平不爱通侯印，且愿深林作老樵。",
        "dynasty": "宋",
        "collection_info": null
    },
    {
        "title": "黎州山下有坡曰响地平黎州自孙兴公经始至今有祠其上",
        "author": "戴表元",
        "content": "苍茫一片莓苔地，随意触来还有声。\n定是战坑余箭戟，不然琴屋贮瓶罂。\n名真过客多能记，迹古居人不敢耕。\n孙叟有灵应索笑，赋成留此试鏦铮。",
        "dynasty": "宋",
        "collection_info": null
    },
    {
        "title": "寄赵子昂济南",
        "author": "戴表元",
        "content": "济南官府最风流，闻是山东第一州。\n户版自多无讼狱，儒冠相应有宾游。\n秋风鱼酒黄粱市，夜月笙歌画舫舟。\n行乐使君诗笔俊，一篇肯寄剡溪头。",
        "dynasty": "宋",
        "collection_info": null
    },
    {
        "title": "陈无逸张仲实皆授徒城中相望遣闷小诗往问",
        "author": "戴表元",
        "content": "閒身不用苦咨嗟，随分风流阅岁华。\n白日垂帘同卖卜，清流岸帻胜趋衙。\n飞书漆椠诗无草，夹註高檠眼未花。\n更喜芳邻连二妙，时时衿佩问东家。",
        "dynasty": "宋",
        "collection_info": null
    },
    {
        "title": "蔚讲师见示方使君唱酬诗次韵",
        "author": "戴表元",
        "content": "长汀江上别多时，白髮閒身天所遗。\n避俗如仇翻好客，知穷为祟却耽诗。\n乡山云淡龙移久，湖市春寒鹤下迟。\n过尽榴梅与甜笋，高侯还许放侯知。",
        "dynasty": "宋",
        "collection_info": null
    },
    {
        "title": "次韵如晦木犀因寄其从父性之老同舍",
        "author": "戴表元",
        "content": "诗力如弓不易张，烦襟且觉对花凉。\n玲珑南雪晴秋树，淅窣西风夜月香。\n消得玉人歌古淡，许谁金屋鬬清狂。\n风流更忆同袍老，一坞閒云傍水乡。",
        "dynasty": "宋",
        "collection_info": null
    },
    {
        "title": "徐都目之官奉化",
        "author": "戴表元",
        "content": "小垒飞书定不难，十年清苦旧儒冠。\n黄帘日转山衙静，彩笔春消海驿寒。\n坂马易劳须缓骋，潮鱼虽美莫多餐。\n人来肯寄平安不，茅屋三间伴剡滩。",
        "dynasty": "宋",
        "collection_info": null
    },
    {
        "title": "次韵和蔚师鑑师春怀",
        "author": "戴表元",
        "content": "愁是云阴喜是晴，春游何处不关情。\n黄鸡亭馆琴三弄，青果杯盘酒数行。\n满砌雨添新笋密，隔墙风送落花轻。\n鑑湖湖上樵山老，破帽枯藜过一生。",
        "dynasty": "宋",
        "collection_info": null
    },
    {
        "title": "次韵王景晹寄轩",
        "author": "戴表元",
        "content": "江湖犹觉气横行，羽褐藤冠学养生。\n掣肘累轻天与福，欺心戒重鬼司盟。\n行收耕稼间勋业，别有吟哦好性情。\n祗恐蹊成似桃李，人来先识隠居名。",
        "dynasty": "宋",
        "collection_info": null
    },
    {
        "title": "送柯以善自杭游鄂",
        "author": "戴表元",
        "content": "江汉天风日夜清，君游何处濯尘缨。\n云从鹦鹉洲前出，月在凤皇山上明。\n已羡经籝吴士艷，行看词笔楚人惊。\n残荪剩芷将何用，归日分张与后生。",
        "dynasty": "宋",
        "collection_info": null
    },
    {
        "title": "读福建廉访辅大使遗事",
        "author": "戴表元",
        "content": "臬官难称是闽中，遗爱堂堂得比公。\n姓字丹青太史笔，岁时笾豆素王宫。\n一生姜桂那时辣，百死江湖必向东。\n从古仁贤有家世，名郎台阁已生风。",
        "dynasty": "宋",
        "collection_info": null
    },
    {
        "title": "客京口",
        "author": "戴表元",
        "content": "酒酽花秾鼓聒天，百年成此好山川。\n黄烟暮接淮南火，白米秋攒浙右船。\n碑古犹多埋鹤寺，田高耕遍卧牛阡。\n陈踪兴废何由问，只忆风流老米颠。",
        "dynasty": "宋",
        "collection_info": null
    },
    {
        "title": "金陵赠友",
        "author": "戴表元",
        "content": "虎变龙阡此一时，春风得似旧城池。\n宫閒军卖偷来果，寺废僧寻断去碑。\n水水鱼肥供白鲊，家家蚕熟衣红丝。\n太平尚属穷诗客，酒贱如泥醉不知。",
        "dynasty": "宋",
        "collection_info": null
    },
    {
        "title": "湖山村",
        "author": "戴表元",
        "content": "老去生涯学钓鱼，溪山忽忆似湘湖。\n风林四畔动竽瑟，烟雨一篙行画图。\n小市篝明沽郭索，平园栅树备于菟。\n偶然得住何妨住，是处人间足畏途。",
        "dynasty": "宋",
        "collection_info": null
    },
    {
        "title": "己卯岁初葺剡居",
        "author": "戴表元",
        "content": "休言声迹转沉沦，百折江湖乱后身。\n穷未卖书留教子，饥宁食粥省求人。\n坐来齿避樵苏长，往处踪迷木石邻。\n翻笑古来逃世者，标名先制隠衣巾。",
        "dynasty": "宋",
        "collection_info": null
    },
    {
        "title": "耕桑",
        "author": "戴表元",
        "content": "耕桑本是閒居事，学得耕桑事转多。\n失晒麦丛忧出蝶，迟缫蚕茧怕生蛾。\n调停寒暖春移苎，侦候阴晴夏插禾。\n衣饭为谁忙不彻，醉来乘兴作劳歌。",
        "dynasty": "宋",
        "collection_info": null
    },
    {
        "title": "秋尽",
        "author": "戴表元",
        "content": "秋尽空山无处寻，西风吹入鬓华深。\n十年世事同纨扇，一夜交情到楮衾。\n骨警如医知冷热，诗多当历记晴阴。\n无聊最苦梧桐树，搅动江湖万里心。",
        "dynasty": "宋",
        "collection_info": null
    },
    {
        "title": "王丞自鄞城归又许入剡",
        "author": "戴表元",
        "content": "江城醉别太匆匆，风雪家园一笑同。\n尽健不妨天予老，绝清那许鬼欺穷。\n简书异日关谁事，灯火寒乡頼此翁。\n几度丁宁鸡黍约，扫关拂榻误儿童。",
        "dynasty": "宋",
        "collection_info": null
    },
    {
        "title": "壬午清明",
        "author": "戴表元",
        "content": "节序愁中都忘却，见人插柳是清明。\n登陴戍出吹弹乐，上冢船归语笑声。\n解事浊醪相料理，当权团扇正施行。\n悲欢寒暑君休问，花鸟年年管送迎。",
        "dynasty": "宋",
        "collection_info": null
    },
    {
        "title": "寒食",
        "author": "戴表元",
        "content": "寒食清明却过了，故乡风物祗依然。\n穷中有客分青饭，乱后谁坟挂白钱。\n落魄暖春为麦地，阴沉溽雨近梅天。\n閒情正尔无归宿，石鼎新芽手自煎。",
        "dynasty": "宋",
        "collection_info": null
    },
    {
        "title": "无题",
        "author": "戴表元",
        "content": "板屋骤喧飞白蚁，纸窗欲雨暗苍蝇。\n长劳井臼惭妻子，近绝音书惜友朋。\n夜半苦吟堪泣鬼，日高甘寝祗输僧。\n意衰俗物何难败，才薄天公却未憎。",
        "dynasty": "宋",
        "collection_info": null
    },
    {
        "title": "奉题孙使君池馆",
        "author": "戴表元",
        "content": "白髮使君经世材，尽閒犹解畅池台。\n杂花屏障四时有，明月镜奁三面开。\n各坐山随人意看，正吟风递鸟声来。\n当年时雨堂前梦，得似从容此一杯。",
        "dynasty": "宋",
        "collection_info": null
    },
    {
        "title": "家西十里外茅洋小山中土冢纍然初不封树乡先生舒文靖公墓也",
        "author": "戴表元",
        "content": "莫轻数尺黄泥壤，埋却斯人后更无。\n山上自难生毒草，树间长见聚慈乌。\n樵耕可免凭乡俗，洒埽能来是学徒。\n后有宣尼须痛惜，待将墓额写呜呼。",
        "dynasty": "宋",
        "collection_info": null
    },
    {
        "title": "戊子岁晚赠应德茂",
        "author": "戴表元",
        "content": "江海悠悠雪欲飞，抱书空出又空归。\n沙头人满鸥应笑，船上酒香鱼正肥。\n尘土竟成谁计是，山林又悔一年非。\n平生万卷应夫子，两世知名穷布衣。",
        "dynasty": "宋",
        "collection_info": null
    },
    {
        "title": "宝山寺寒食次韵和阆翁",
        "author": "戴表元",
        "content": "绿阴啼鸟春将老，古寺垂杨日未西。\n客子欲归风满袖，桃花无语水流溪。\n有人蔬笋忘饥渴，何处松楸杂笑啼。\n准拟一时僧榻畔，诗翁题后更谁题。",
        "dynasty": "宋",
        "collection_info": null
    },
    {
        "title": "戊子清明前陪王丞度新岭",
        "author": "戴表元",
        "content": "一百五日熟食节，七十一曲下山坡。\n寒暄相逢旧人少，风雨欲尽新林多。\n青岩不辞挂春霭，白鸟何处生沧波。\n途泥同兴不同调，我懒且休君更歌。",
        "dynasty": "宋",
        "collection_info": null
    },
    {
        "title": "同陈养晦兵后过邑",
        "author": "戴表元",
        "content": "搜山马退余春草，避世人归起夏蚕。\n破屋烟沙飞飒飒，遗民鬚鬓雪毵毵。\n青山几处杨梅坞，白酒谁家榉柳潭。\n休学丁仙返辽左，聊同庾老赋江南。",
        "dynasty": "宋",
        "collection_info": null
    },
    {
        "title": "送人游霞屿",
        "author": "戴表元",
        "content": "霞屿风烟接渺溟，老仙万锸敞林扃。\n峰前雁起湖云凈，池面龙来海雨腥。\n阅世僧閒头黑白，游山客爽句丹青。\n何缘飞去清源国，雨夜翛翛着翅翎。",
        "dynasty": "宋",
        "collection_info": null
    },
    {
        "title": "己丑正月六日袁季源家遭毁次韵书闷",
        "author": "戴表元",
        "content": "邺侯家裏书千架，杜老尊前屋万间。\n此事吾堪慰流落，迩来天亦妬穷閒。\n反风待祷真虚语，噀雨无方自厚颜。\n间挈残家过西坞，风流还许几生还。",
        "dynasty": "宋",
        "collection_info": null
    },
    {
        "title": "正仲今年鄞城之约不就因次韵慰悦之",
        "author": "戴表元",
        "content": "莫怪诗翁不出山，诗多那得是山间。\n清溪欲暖鶑啼树，白日无人犬卧关。\n不惜野花簪素髮，时凭春酒转朱颜。\n当年阮籍何曾达，直到途穷始哭还。",
        "dynasty": "宋",
        "collection_info": null
    },
    {
        "title": "送于知州",
        "author": "戴表元",
        "content": "居官难得是全名，于守年多政转清。\n身为素王扶坠户，手提赤子出饥坑。\n使来公馆文书简，吏退私斋几砚横。\n似此雍容好风度，天边看着绣衣行。",
        "dynasty": "宋",
        "collection_info": null
    },
    {
        "title": "壬午六月八日书怀",
        "author": "戴表元",
        "content": "怀人故国鳞鸿绝，避地春园草树长。\n四壁空存医俗具，千金难售卖獃方。\n共儿坐诵修吴语，有客行歌衒楚装。\n昨夜见花摇作梦，南风吹海白茫茫。",
        "dynasty": "宋",
        "collection_info": null
    },
    {
        "title": "杖锡寺",
        "author": "戴表元",
        "content": "仙草漫漫路不分，钟鱼那许外间闻。\n凉天九月已飞雪，晴日西山犹带云。\n火后客夸新屋样，兵前僧惜旧碑文。\n藤湖只去招提顶，见说滮田可种耘。",
        "dynasty": "宋",
        "collection_info": null
    },
    {
        "title": "四明山中逢晴",
        "author": "戴表元",
        "content": "一冈一涧一萦隈，新岁新晴始此迴。\n莎坂南风寅蛤出，茅檐西日一禽来。\n人迷白路羊群石，水捲青天雪裏雷。\n犹是深山有寒食，梨花无数绕岩开。",
        "dynasty": "宋",
        "collection_info": null
    },
    {
        "title": "魏文节公墓",
        "author": "戴表元",
        "content": "万骑南来驻不留，衣冠客此镇林丘。\n寒岩碎裂从中起，乱水喧鸣竟独流。\n故物今惟存寓马，当年谁为指眠牛。\n坟傍小寺终村俗，画柱纱笼护冕旒。",
        "dynasty": "宋",
        "collection_info": null
    },
    {
        "title": "辛亥岁七夕醉陪诸公登西湖竹阁",
        "author": "戴表元",
        "content": "画鹢凌风汗漫游，雨声飞出万山头。\n江湖望阔边城起，吴越音多客思柔。\n野树有枝犹繫马，官荷无叶不藏鸥。\n十年浪走红尘道，今日临城始识秋。",
        "dynasty": "宋",
        "collection_info": null
    },
    {
        "title": "蔡岙食藕",
        "author": "戴表元",
        "content": "地逢平处亦萦迴，不是逃兵底肯来。\n坡上一祠犹姓蔡，山前当路尽通台。\n高岩童去收桐子，邻县人过问藕栽。\n忽见深衣老儒者，清时不信少遗材。",
        "dynasty": "宋",
        "collection_info": null
    },
    {
        "title": "辛巳岁六月三日书事",
        "author": "戴表元",
        "content": "急报传来又不真，迎门翁稚笑声频。\n情怀经苦思平世，颜貌缘愁似老人。\n兵后尚多难料事，山中谁是自由身。\n沙瓶酒酽鲑蔬有，领取灯花一树春。",
        "dynasty": "宋",
        "collection_info": null
    },
    {
        "title": "耕休",
        "author": "戴表元",
        "content": "耕休何处散烦劳，东埭西梁信所遭。\n溪水清清照鱼影，山风细细落松毛。\n无名野草疑皆药，有韵村谣例近骚。\n稽古祗堪农圃用，莫将车马误儿曹。",
        "dynasty": "宋",
        "collection_info": null
    },
    {
        "title": "畬斋次韵",
        "author": "戴表元",
        "content": "贫贱知心老弟兄，祗疑相得似前生。\n避穷无地犹贪学，负谤如天底用名。\n兵后脱身宜共惜，书中薄业尚堪耕。\n殷勤预约频频见，未见亦须频寄声。",
        "dynasty": "宋",
        "collection_info": null
    },
    {
        "title": "保福寺",
        "author": "戴表元",
        "content": "漫天萝蔓断追寻，犹有人嫌未苦深。\n屋古渗当风雨气，僧驯化得虎狼心。\n松花昼暖蜂科蜜，梅子春残鸟恋阴。\n不应初来便忘去，身閒处处是山林。",
        "dynasty": "宋",
        "collection_info": null
    },
    {
        "title": "张景忠学正之平江",
        "author": "戴表元",
        "content": "江南最好说苏州，傍得閒官也自由。\n市舍酒香春四坐，湖田租熟雪千舟。\n歌成烂熳乌丝写，意到萦纡画鹢游。\n我亦少年心性在，经从准拟作遨头。",
        "dynasty": "宋",
        "collection_info": null
    },
    {
        "title": "鲜于伯机家钓台石",
        "author": "戴表元",
        "content": "人间岩石乱纷纷，严子台名最喜闻。\n何术缩渠千里脉，有人分得两峰云。\n天边路远星还动，江上潮回日又曛。\n解道泥途等轩冕，东西更有范希文。",
        "dynasty": "宋",
        "collection_info": null
    },
    {
        "title": "辛丑岁十一月二十六日东归舟中示三子",
        "author": "戴表元",
        "content": "节物悠悠不负公，江行三日雪花风。\n云侵贺监山亭白，日在徐仙海岛红。\n自笑得雏如病鹤，也思结伴附归鸿。\n何时办得村田活，粝饭鱼羹百指同。",
        "dynasty": "宋",
        "collection_info": null
    },
    {
        "title": "归自西关有作简余率公钞使",
        "author": "戴表元",
        "content": "白髮微官小祝同，也随年少踏春风。\n乡心几夜马生角，世味一时龟脱筒。\n红旆戍楼花整整，绿莎溪路水茸茸。\n归来健羡余公子，卷帙如山一览空。",
        "dynasty": "宋",
        "collection_info": null
    },
    {
        "title": "贵溪董教谕回里",
        "author": "戴表元",
        "content": "八月暄暄似小春，鄞江归客楚江滨。\n梦中鲈鲙紫莼菜，画裏纻袍乌角巾。\n不枉夸张别风土，有时吟啸杂仙真。\n年高官满身轻健，聊復婆娑亦可人。",
        "dynasty": "宋",
        "collection_info": null
    },
    {
        "title": "陈无逸教谕赴攸州",
        "author": "戴表元",
        "content": "白露西风湘水清，苍霞南岳晚天明。\n离家休说三千里，行道新看第一程。\n橘味熟来思母遗，草名疑处教儿评。\n人生谁是安居者，早拾貂蝉映父兄。",
        "dynasty": "宋",
        "collection_info": null
    },
    {
        "title": "周东乡载酒冰溪上因游岳祠醉作",
        "author": "戴表元",
        "content": "葫芦城下草平沙，狼牙峰前溪吐花。\n晴日路尘清野马，空林人语乱神鸦。\n馋思火瓮生烧笋，渴爱山炉熟煮茶。\n投老远游何所惜，为君欢坐岸乌纱。",
        "dynasty": "宋",
        "collection_info": null
    },
    {
        "title": "次韵东鲁省游石龟山",
        "author": "戴表元",
        "content": "一舸悠悠醉又醒，溪山无语意分明。\n龟身何日化苍石，鹤背有人游紫清。\n百榼颁空看少俊，千金难买是春晴。\n筵端宋玉尤骚绝，游戏长歌復短行。",
        "dynasty": "宋",
        "collection_info": null
    },
    {
        "title": "寄赵子昂",
        "author": "戴表元",
        "content": "溪上轻云去若飞，花间密石静相依。\n迟行自爱款段马，杂坐谁嗔短后衣。\n江海于人元不薄，风流如此欲安归。\n集贤学士吾兄弟，近日音书亦较稀。",
        "dynasty": "宋",
        "collection_info": null
    },
    {
        "title": "亡友内翰赵公晦叔哀诗",
        "author": "戴表元",
        "content": "振鹭庭中饤坐身，行藏空寄软蒲轮。\n上来鬼泣荆山璞，猎罢人惊鲁外麟。\n死肯扣阍排贵倖，贫犹倾橐施乡亲。\n平生一一明经术，隽永依然世泽新。",
        "dynasty": "宋",
        "collection_info": null
    },
    {
        "title": "次韵答贵白",
        "author": "戴表元",
        "content": "斗粟千钱不易酬，海风吹断寄诗邮。\n谁家盛设蟹黄餠，有客翻披狐白裘。\n春树自随冬树老，官河长挟野河流。\n隔生兄弟何须说，来作城南十日游。",
        "dynasty": "宋",
        "collection_info": null
    },
    {
        "title": "清华堂",
        "author": "戴表元",
        "content": "人生随分有清华，万竹冈头第一家。\n甃堑水温初荇叶，粉墙风细欲梨花。\n衣冠苍皓迎如画，缃素朱黄积满车。\n从此儒林添脍炙，老夫先借小诗夸。",
        "dynasty": "宋",
        "collection_info": null
    },
    {
        "title": "陆君采都目入闽",
        "author": "戴表元",
        "content": "趋闽渐近解闽吟，公子来时夏欲深。\n捲地翠棚榕树驿，漫天红锦荔枝林。\n官庖隽永多珍脍，野语啁嘲有怪禽。\n风物自佳难逗遛，浙江归棹待相寻。",
        "dynasty": "宋",
        "collection_info": null
    },
    {
        "title": "亚尹黄侯虑囚温处婺三州",
        "author": "戴表元",
        "content": "金华瓌秀抵仙都，雁宕石门天下无。\n眼见朱幡出云雾，手提丹笔洗焦枯。\n海鱼味爽休多食，岭马程艰合缓驱。\n定有车前投贽者，幅巾麻褐是真儒。",
        "dynasty": "宋",
        "collection_info": null
    },
    {
        "title": "简汤及翁",
        "author": "戴表元",
        "content": "六十三翁尚美髯，今年添尽白毵毵。\n心如晚路思家马，身似春筐欲茧蚕。\n无事官曹容岸帻，有时书帙当清谈。\n风情最苦汤公子，家世衣冠旧汝南。",
        "dynasty": "宋",
        "collection_info": null
    },
    {
        "title": "舒子俊见过",
        "author": "戴表元",
        "content": "来往通家不厌频，青山心性白云身。\n阴林石溜风传语，霜月溪梁水写真。\n岁俭鱼鲑难猝致，天寒乌鸟自相亲。\n燎炉薪暖糟床响，随分欢留作好春。",
        "dynasty": "宋",
        "collection_info": null
    },
    {
        "title": "以家事付诸儿惟不得姑苏陆氏女子消息",
        "author": "戴表元",
        "content": "祇怜地僻少过从，更许年衰养惰慵。\n行健有时寻近局，起迟尝日到高舂。\n鹿皮冠野频频戴，鹅顶蔬粗款款供。\n儿女团栾俱在眼，独怜无信过吴松。",
        "dynasty": "宋",
        "collection_info": null
    },
    {
        "title": "江海",
        "author": "戴表元",
        "content": "江海三秋古鄮城，山林百拙剡溪生。\n归来乡国方为客，绝尽交游更畏名。\n白帽管宁形态丑，黄金季布语言轻。\n荒斋竟日无人事，自作长歌寄好声。",
        "dynasty": "宋",
        "collection_info": null
    },
    {
        "title": "兵后復还白岩山所舍作",
        "author": "戴表元",
        "content": "脱命归来意恍然，余生堪喜亦堪怜。\n财逢乱世真如土，人到穷途始信天。\n问讯比邻晡爨后，呻吟儿女夜灯前。\n明朝又作安西计，饭后谁家沁雪田。",
        "dynasty": "宋",
        "collection_info": null
    },
    {
        "title": "鄞塘田家",
        "author": "戴表元",
        "content": "经秋心事转衰颓，客舍山村病眼开。\n识路牛羊缘坂过，通家燕雀下檐来。\n饥从野榼分蔬饭，渴指邻帘贳黍醅。\n世事百年谁较是，髯公鼻息昼如雷。",
        "dynasty": "宋",
        "collection_info": null
    },
    {
        "title": "江村遇九日",
        "author": "戴表元",
        "content": "去年九月江城角，尚得临风把一杯。\n今岁併无黄菊看，谁家更遣白衣来。\n身犹是雁飞难泊，时不如潮去解回。\n还有南山会人意，晚舟相对碧崔嵬。",
        "dynasty": "宋",
        "collection_info": null
    },
    {
        "title": "再寄曹居士",
        "author": "戴表元",
        "content": "江海悠悠不为名，年深识尽世间情。\n于人有信惟潮候，去处无嗔是鹊声。\n新欲收书添累重，旧曾学剑向财轻。\n如何此日投闲迹，又结精庐傍古城。",
        "dynasty": "宋",
        "collection_info": null
    },
    {
        "title": "兵后见三江口木芙蓉盛开",
        "author": "戴表元",
        "content": "江上秋花无数生，红红白白照江明。\n当年茂苑看曾厌，今日荒村望急惊。\n泣雨羁臣愁去阙，歌风艷女惜倾城。\n萧条欲别那拚得，移向东篱配菊英。",
        "dynasty": "宋",
        "collection_info": null
    },
    {
        "title": "游西峰",
        "author": "戴表元",
        "content": "山迴水抱西峰寺，二十年前日日来。\n一出居然负丘壑，深藏还此远风埃。\n农樵识面逢多问，鱼鸟知心见不猜。\n家世剡人须住剡，相寻未识百千回。",
        "dynasty": "宋",
        "collection_info": null
    },
    {
        "title": "鲒𩸞唐乡贡丈置酒悟空寺见款",
        "author": "戴表元",
        "content": "南宫通籍唐先辈，白髮天寒海上洲。\n五鼎已推华屋梦，一尊犹及少年游。\n桃源有吏今安避，铜雀何人死亦休。\n祗羡龙钟老禅伯，倚栏无语看沙鸥。",
        "dynasty": "宋",
        "collection_info": null
    },
    {
        "title": "调贵白",
        "author": "戴表元",
        "content": "客裏光阴取次休，嫩寒一夜袭衣裘。\n不须多畏赵盾日，正好深悲宋玉秋。\n红叶旧题犹在手，黄粱新梦又从头。\n余粮栖亩犹围坐，此事输君第几筹。",
        "dynasty": "宋",
        "collection_info": null
    },
    {
        "title": "白岩山",
        "author": "戴表元",
        "content": "漠漠溪风吹路尘，白岩山下几穷身。\n秋深竹色老于树，昼静鸟群喧胜人。\n何处人家藏剡录，有时行客裹唐巾。\n平生笑杀禾翁子，刚为乘车弃负薪。",
        "dynasty": "宋",
        "collection_info": null
    },
    {
        "title": "班婕妤题扇图",
        "author": "戴表元",
        "content": "时情任销歇，闺思转慇懃。\n也胜山阴媪，挥毫託右军。",
        "dynasty": "宋",
        "collection_info": null
    },
    {
        "title": "子昂秋林行客图",
        "author": "戴表元",
        "content": "石棱棱而白出，树悄悄以红披。\n嗟缟衣之嘉客，方策蹇以何之。",
        "dynasty": "宋",
        "collection_info": null
    },
    {
        "title": "五杂俎  其一",
        "author": "戴表元",
        "content": "五杂俎，金花绫。\n往復来，官路程。\n不获已，始归耕。",
        "dynasty": "宋",
        "collection_info": null
    },
    {
        "title": "五杂俎  其二",
        "author": "戴表元",
        "content": "五杂俎，斑斓衣。\n往復来，反哺儿。\n不获已，为人师。",
        "dynasty": "宋",
        "collection_info": null
    },
    {
        "title": "张骞乘槎图",
        "author": "戴表元",
        "content": "数尺枯槎底易骑，海风吹浪白瀰瀰。\n如今市上君平少，曾到天河也不知。",
        "dynasty": "宋",
        "collection_info": null
    },
    {
        "title": "吕氏六桂堂",
        "author": "戴表元",
        "content": "年少奔驰有底忙，棘闱兰署梦茫茫。\n白头鞍马风沙裏，听说燕山六桂堂。",
        "dynasty": "宋",
        "collection_info": null
    },
    {
        "title": "周秀才惠猫",
        "author": "戴表元",
        "content": "貍儿轻捷豹儿斑，作势擒生也不难。\n渐觉形神欲相贺，青奴黄奶夜平安。",
        "dynasty": "宋",
        "collection_info": null
    },
    {
        "title": "汪济秀才饭牛稿",
        "author": "戴表元",
        "content": "冰雪玲珑汪太中，吟诗十叶有家风。\n天寒日暮江东道，逢此颦呻牛口翁。",
        "dynasty": "宋",
        "collection_info": null
    },
    {
        "title": "苏李图",
        "author": "戴表元",
        "content": "塞北中郎雪满头，陇西壮士泪沾裘。\n人生百岁能多少，直至如今说未休。",
        "dynasty": "宋",
        "collection_info": null
    },
    {
        "title": "玄庙二道士俱以酒死",
        "author": "戴表元",
        "content": "张髯好客月千壶，余吃清贫逐斗沽。\n二子若逢仙讌会，化成一对酒葫芦。",
        "dynasty": "宋",
        "collection_info": null
    },
    {
        "title": "湖州  其一",
        "author": "戴表元",
        "content": "山从天目成群出，水傍太湖分港流。\n行遍江南清丽地，人生只合住湖州。",
        "dynasty": "宋",
        "collection_info": null
    },
    {
        "title": "湖州  其二",
        "author": "戴表元",
        "content": "一饱悬天不待求，几人干白少年头。\n君看滚滚东流水，到海成渊始懒流。",
        "dynasty": "宋",
        "collection_info": null
    },
    {
        "title": "百鹭图",
        "author": "戴表元",
        "content": "苇折荷枯可奈何，西风吹影凈婆娑。\n微君作此超摇趣，一箇江天也厌多。",
        "dynasty": "宋",
        "collection_info": null
    },
    {
        "title": "因营张村蛮窝并书所见  其一",
        "author": "戴表元",
        "content": "老子来无一把茅，居然得此好漥坳。\n开塘谨避蛟龙窟，伐树须存乌鹊巢。",
        "dynasty": "宋",
        "collection_info": null
    },
    {
        "title": "因营张村蛮窝并书所见  其二",
        "author": "戴表元",
        "content": "头白西来不买田，时时却费买山钱。\n一丘一壑吾归矣，待得田多是几年。",
        "dynasty": "宋",
        "collection_info": null
    },
    {
        "title": "因营张村蛮窝并书所见  其三",
        "author": "戴表元",
        "content": "男儿三十气吞牛，漏尽钟鸣走未休。\n不问征西并处士，山中一样土馒头。",
        "dynasty": "宋",
        "collection_info": null
    },
    {
        "title": "百雁图",
        "author": "戴表元",
        "content": "近看分明远欲无，水天空阔好江湖。\n幸然不入虞人眼，又被閒中画作图。",
        "dynasty": "宋",
        "collection_info": null
    },
    {
        "title": "题番阳徐氏双头牡丹图",
        "author": "戴表元",
        "content": "天公幻化不经意，双萼忽然枝叶同。\n一似人间好兄弟，朱鞍锦辔踏春风。",
        "dynasty": "宋",
        "collection_info": null
    },
    {
        "title": "陈公哲梅花百咏  其一",
        "author": "戴表元",
        "content": "梅下故人呼不应，石桥溪寺水泠泠。\n回头听得陈惊坐，一似春风吹梦醒。",
        "dynasty": "宋",
        "collection_info": null
    },
    {
        "title": "陈公哲梅花百咏  其二",
        "author": "戴表元",
        "content": "雪后西湖空碧波，酒徒消散也无多。\n白头醒眼春风裏，奈此梅花百咏何。",
        "dynasty": "宋",
        "collection_info": null
    },
    {
        "title": "张道士求桤林诗",
        "author": "戴表元",
        "content": "地移淮橘多成枳，人说江梅竟是柟。\n蜀木似桤成底用，盛时名字落江南。",
        "dynasty": "宋",
        "collection_info": null
    },
    {
        "title": "酬陈秀才",
        "author": "戴表元",
        "content": "一春一百二十日，日日开眉得几人。\n直与破除风雨去，今年浑似不添春。",
        "dynasty": "宋",
        "collection_info": null
    },
    {
        "title": "赋董氏双岐竹",
        "author": "戴表元",
        "content": "山庄一对青青玉，潇洒天然同干生。\n说与人间好兄弟，时来林下听风声。",
        "dynasty": "宋",
        "collection_info": null
    },
    {
        "title": "读书有感  其一",
        "author": "戴表元",
        "content": "鲁女悲嗟起夜深，当年枉却泪沾襟。\n如今已免邻人笑，老大知无欲嫁心。",
        "dynasty": "宋",
        "collection_info": null
    },
    {
        "title": "读书有感  其二",
        "author": "戴表元",
        "content": "最爱徐生欲避秦，海天东去不通津。\n绝知胜似桃源境，男女同行五百人。",
        "dynasty": "宋",
        "collection_info": null
    },
    {
        "title": "题子昂照夜白",
        "author": "戴表元",
        "content": "风前新解锦鞍鞯，雪色糢糊雾色寒。\n此物人间无处着，千金祗得画图看。",
        "dynasty": "宋",
        "collection_info": null
    },
    {
        "title": "题苏李泣别图二首  其一",
        "author": "戴表元",
        "content": "弓疲矢尽三千里，节弊衣穿十九年。\n流落天涯有离别，当时谁拟画图传。",
        "dynasty": "宋",
        "collection_info": null
    },
    {
        "title": "题苏李泣别图二首  其二",
        "author": "戴表元",
        "content": "沙云如雪雪如尘，握手相看语语真。\n多少世间无泪面，一生错笑陇西人。",
        "dynasty": "宋",
        "collection_info": null
    },
    {
        "title": "马浩秀才携秋日海棠诗见过",
        "author": "戴表元",
        "content": "山城八月有春风，一树嫣红淡又浓。\n纵使失时无态度，也胜茉莉与芙蓉。",
        "dynasty": "宋",
        "collection_info": null
    },
    {
        "title": "奉化城西三溪口",
        "author": "戴表元",
        "content": "青林白石三溪口，斑笋黄梅四月头。\n正好清游谁懒得，幸无公事且归休。",
        "dynasty": "宋",
        "collection_info": null
    },
    {
        "title": "题赵子昂迭岫图  其一",
        "author": "戴表元",
        "content": "百折云颠路尽通，无名怪木淡书空。\n相逢无问秋江客，不是巴中是剡中。",
        "dynasty": "宋",
        "collection_info": null
    },
    {
        "title": "题赵子昂迭岫图  其二",
        "author": "戴表元",
        "content": "白石青林底处无，侵云亦有小屠苏。\n桔花飞尽不归去，挥汗江城看画图。",
        "dynasty": "宋",
        "collection_info": null
    },
    {
        "title": "九月西城无涧同陈道士衡上人  其一",
        "author": "戴表元",
        "content": "仙翁面带江海色，释子口融冰雪浆。\n同是西风未归客，烧香煮茗作重阳。",
        "dynasty": "宋",
        "collection_info": null
    },
    {
        "title": "九月西城无涧同陈道士衡上人  其二",
        "author": "戴表元",
        "content": "巾衣三客不须同，泉石相看我亦翁。\n最惜一轩秋烂熳，芙蓉池上木犀风。",
        "dynasty": "宋",
        "collection_info": null
    },
    {
        "title": "西兴马上",
        "author": "戴表元",
        "content": "去时风雨客匆匆，归路霜晴水树红。\n一抹淡山天上下，马蹄新出浪花中。",
        "dynasty": "宋",
        "collection_info": null
    },
    {
        "title": "赠屋西小陈秀才  其一",
        "author": "戴表元",
        "content": "年少饥寒不足忧，笑谈有味自风流。\n等閒辍赠两兔颖，待看修成五凤楼。",
        "dynasty": "宋",
        "collection_info": null
    },
    {
        "title": "赠屋西小陈秀才  其二",
        "author": "戴表元",
        "content": "毛锥自是今无用，铁砚还知古可穿。\n不惜日抄三万字，胜储百亩剡中田。",
        "dynasty": "宋",
        "collection_info": null
    },
    {
        "title": "胡蝶",
        "author": "戴表元",
        "content": "春山处处客思家，淡日村烟酒旆斜。\n胡蝶不知人事别，绕廧閒弄紫藤花。",
        "dynasty": "宋",
        "collection_info": null
    },
    {
        "title": "梦中作",
        "author": "戴表元",
        "content": "晴霞冠领朝红洁，新涨连空晚绿酣。\n惆怅春风倦游梦，木兰亭上望淮南。",
        "dynasty": "宋",
        "collection_info": null
    },
    {
        "title": "入杭",
        "author": "戴表元",
        "content": "曾江白酒樊江饭，处处当年客似家。\n垂老重来旧相识，春风只有野桃花。",
        "dynasty": "宋",
        "collection_info": null
    },
    {
        "title": "题东玉师府所藏潇湘图",
        "author": "戴表元",
        "content": "少年魂梦底曾閒，多在江湖烟水间。\n今日精蓝方丈地，倚窗眠看洞庭山。",
        "dynasty": "宋",
        "collection_info": null
    },
    {
        "title": "灼艾戏呈阮使君",
        "author": "戴表元",
        "content": "鬓毛秋后转漂零，愁坐穷檐展灸经。\n得似画堂歌吹裏，硫黄钟乳按娉婷。",
        "dynasty": "宋",
        "collection_info": null
    },
    {
        "title": "水墨梅花",
        "author": "戴表元",
        "content": "江海归来见似人，离披犹自少风尘。\n何如淡月山庄夜，百幅清溪乱写真。",
        "dynasty": "宋",
        "collection_info": null
    },
    {
        "title": "赠陆相师",
        "author": "戴表元",
        "content": "江南江北路漫漫，七十九翁能往还。\n今代贵人容易识，卧龙不在草庐间。",
        "dynasty": "宋",
        "collection_info": null
    },
    {
        "title": "题伏生授书图",
        "author": "戴表元",
        "content": "白头不死见时清，子女相依解授经。\n何用生男作鼌错，乃翁一语不曾听。",
        "dynasty": "宋",
        "collection_info": null
    },
    {
        "title": "题江干初雪图",
        "author": "戴表元",
        "content": "断树寒云古岸隈，渔翁初拨小船开。\n看渠风雪忙如许，还有鱼儿上钓来。",
        "dynasty": "宋",
        "collection_info": null
    },
    {
        "title": "铜山寺口初见梅花书寄何则颜二首  其一",
        "author": "戴表元",
        "content": "吴歌楚舞送年华，忆着终还不似家。\n今日春风吹梦醒，铜山寺口见梅花。",
        "dynasty": "宋",
        "collection_info": null
    },
    {
        "title": "铜山寺口初见梅花书寄何则颜二首  其二",
        "author": "戴表元",
        "content": "沙疏石瘦水涓涓，折得梅花费两年。\n更与何人说潇洒，香中行坐水中眠。",
        "dynasty": "宋",
        "collection_info": null
    },
    {
        "title": "戊戌清明杭邸坐雪",
        "author": "戴表元",
        "content": "思乡处处只愁生，正好春游又不晴。\n雪是梨花云是柳，马婆巷口过清明。",
        "dynasty": "宋",
        "collection_info": null
    },
    {
        "title": "四明山中十绝 枫树坑",
        "author": "戴表元",
        "content": "雁飞不断楚天长，云路霜林级级黄。\n何处人烟有墟落，北风高壠散牛羊。",
        "dynasty": "宋",
        "collection_info": null
    },
    {
        "title": "四明山中十绝 茶焙",
        "author": "戴表元",
        "content": "山深不见焙茶人，霜日清妍树树春。\n最有风情是岩水，味甘如乳色如银。",
        "dynasty": "宋",
        "collection_info": null
    },
    {
        "title": "四明山中十绝 大小横山",
        "author": "戴表元",
        "content": "小横欲尽大横来，万壑千岩汹涌开。\n闻道洞天深几许，紫云深处有楼台。",
        "dynasty": "宋",
        "collection_info": null
    },
    {
        "title": "四明山中十绝 北溪",
        "author": "戴表元",
        "content": "乱云穿尽得平芜，一段冰寒碧玉壶。\n犹是春风未相弃，山前吹长万龙鬚。",
        "dynasty": "宋",
        "collection_info": null
    },
    {
        "title": "四明山中十绝 韩采岩",
        "author": "戴表元",
        "content": "洞深烟树碧氤氲，只采灵苗不采薪。\n闻着踪由多懒说，相逢莫有姓韩人。",
        "dynasty": "宋",
        "collection_info": null
    },
    {
        "title": "四明山中十绝 莽广溪",
        "author": "戴表元",
        "content": "怪石惊湍吼不休，时时岩客饮寒牛。\n谁知此水明州去，浸作琉璃万顷秋。",
        "dynasty": "宋",
        "collection_info": null
    },
    {
        "title": "四明山中十绝 木兰",
        "author": "戴表元",
        "content": "七里黄泥红树冈，西风果熟一村香。\n居人只道山深好，三百年来是战场。",
        "dynasty": "宋",
        "collection_info": null
    },
    {
        "title": "四明山中十绝 仙山",
        "author": "戴表元",
        "content": "仙在人间不易寻，当时已道是山深。\n可怜华表标题处，夜夜猿啼枫树林。",
        "dynasty": "宋",
        "collection_info": null
    },
    {
        "title": "四明山中十绝 羊额岭",
        "author": "戴表元",
        "content": "两颊棱棱额下分，更无坳处可藏云。\n西风怕夺行人眼，荞麦满山铺锦云。",
        "dynasty": "宋",
        "collection_info": null
    },
    {
        "title": "四明山中十绝 白水",
        "author": "戴表元",
        "content": "刘郎一去杳无踪，水白山青只故宫。\n欲问岩前老松树，人间禁得几秋风。",
        "dynasty": "宋",
        "collection_info": null
    },
    {
        "title": "题赵大年芦雁",
        "author": "戴表元",
        "content": "寒更索索警霜丛，兄弟当年意自同。\n犹是江湖太平处，未妨沈着卧秋风。",
        "dynasty": "宋",
        "collection_info": null
    },
    {
        "title": "谢邻友陈仲学秀才惠玉芎苗二首  其一",
        "author": "戴表元",
        "content": "坊州杜若自堪羞，沛国青粘亦懒求。\n那似一丛苍凤尾，等閒收味古甆瓯。",
        "dynasty": "宋",
        "collection_info": null
    },
    {
        "title": "谢邻友陈仲学秀才惠玉芎苗二首  其二",
        "author": "戴表元",
        "content": "君家自有头风药，种在青青竹素园。\n此物但堪供暑啜，肯来相就发清言。",
        "dynasty": "宋",
        "collection_info": null
    },
    {
        "title": "瑞上人求诗  其一",
        "author": "戴表元",
        "content": "宝叶山中源悟师，布衲百结面如痴。\n十年相忆忽在眼，谈笑甚似仍耽诗。",
        "dynasty": "宋",
        "collection_info": null
    },
    {
        "title": "瑞上人求诗  其二",
        "author": "戴表元",
        "content": "源公作诗可怜生，亦有谡谡山林声。\n见说丰姿委缣素，霜颊黛顶照人明。",
        "dynasty": "宋",
        "collection_info": null
    },
    {
        "title": "茅斋",
        "author": "戴表元",
        "content": "红杏园林雨过花，远陂深草乱鸣蛙。\n春风不问茅斋小，自向阶前长笋芽。",
        "dynasty": "宋",
        "collection_info": null
    },
    {
        "title": "感旧歌者",
        "author": "戴表元",
        "content": "牡丹红豆艷春天，檀板朱丝锦色笺。\n头白江南一尊酒，无人知是李龟年。",
        "dynasty": "宋",
        "collection_info": null
    },
    {
        "title": "萧照春江烟雨图",
        "author": "戴表元",
        "content": "波痕如树树如烟，更是春阴小雨天。\n何处得鱼何处醉，笋皮蓬底解蓑眠。",
        "dynasty": "宋",
        "collection_info": null
    },
    {
        "title": "西塞山图",
        "author": "戴表元",
        "content": "空中生业寄鱼蓑，云是亲情水是家。\n便有踪由无处觅，春风岸岸野桃花。",
        "dynasty": "宋",
        "collection_info": null
    },
    {
        "title": "李元中秀才岁晚游诸公间",
        "author": "戴表元",
        "content": "愁中待醉何曾醉，梦裏还家不是家。\n输与山行穷学究，一筇一笠看梅花。",
        "dynasty": "宋",
        "collection_info": null
    },
    {
        "title": "丙午清明日青塘道中",
        "author": "戴表元",
        "content": "三里五里沙路平，一番两番溪雨声。\n无奈春风动人处，紫荆青李满林生。",
        "dynasty": "宋",
        "collection_info": null
    },
    {
        "title": "桃花寺石台",
        "author": "戴表元",
        "content": "台前藤藓碧交加，台下清流直又斜。\n待得丹成知几日，春风随分野桃花。",
        "dynasty": "宋",
        "collection_info": null
    },
    {
        "title": "有人示山水画卷以为元晖作求诗",
        "author": "戴表元",
        "content": "砚山山下小于菟，文彩斓斑今亦无。\n一坞乱云浓似潻，春风吹梦过西湖。",
        "dynasty": "宋",
        "collection_info": null
    },
    {
        "title": "题孟浩然霜晓吟行图",
        "author": "戴表元",
        "content": "霜风飒飒搅吟鞍，童怖馿愁作许难。\n便使玉堂遭遇去，朝参更是五更寒。",
        "dynasty": "宋",
        "collection_info": null
    },
    {
        "title": "荀陈聚星图",
        "author": "戴表元",
        "content": "州里相过未厌频，居然踪迹动星辰。\n当时多少辉煌者，不画诸公画此人。",
        "dynasty": "宋",
        "collection_info": null
    },
    {
        "title": "梁楷画雪寒游骑图",
        "author": "戴表元",
        "content": "耸脰攒蹄一驻鞍，毡衣韦帽白漫漫。\n祇应田舍骑牛者，无此风沙踏雪寒。",
        "dynasty": "宋",
        "collection_info": null
    },
    {
        "title": "过姑苏",
        "author": "戴表元",
        "content": "水天弥望接青芜，云气漫漫近又无。\n一色好风三百里，挂帆安坐过姑苏。",
        "dynasty": "宋",
        "collection_info": null
    },
    {
        "title": "五云山图",
        "author": "戴表元",
        "content": "林庐深插紫孱颜，一点渔舟带暝还。\n但得身閒无俯仰，人间处处五云山。",
        "dynasty": "宋",
        "collection_info": null
    },
    {
        "title": "雨中过泉教张子开  其一",
        "author": "戴表元",
        "content": "平生剡梦十八九，短策还经静者居。\n一曲好溪山起处，数声疏雨雪初来。",
        "dynasty": "宋",
        "collection_info": null
    },
    {
        "title": "雨中过泉教张子开  其二",
        "author": "戴表元",
        "content": "衣冠颠倒君休怪，筋力过从我有余。\n却笑秋风洛阳掾，得归犹望食鲈鱼。",
        "dynasty": "宋",
        "collection_info": null
    },
    {
        "title": "次韵答邻友近况六首  其一",
        "author": "戴表元",
        "content": "十百琅玕接屋山，麦花淡白菜花班。\n村园富贵谁消得，更看溪南墨牡丹。",
        "dynasty": "宋",
        "collection_info": null
    },
    {
        "title": "次韵答邻友近况六首  其二",
        "author": "戴表元",
        "content": "炊成日影三竿直，睡起溪流十尺高。\n懵懂不知何岁月，山风吹白镜中毛。",
        "dynasty": "宋",
        "collection_info": null
    },
    {
        "title": "次韵答邻友近况六首  其三",
        "author": "戴表元",
        "content": "祝鸡归后放牛初，小立溪梁看打鱼。\n渐喜村邻尽相识，向来朋旧却无书。",
        "dynasty": "宋",
        "collection_info": null
    },
    {
        "title": "次韵答邻友近况六首  其四",
        "author": "戴表元",
        "content": "剡源田舍谁能识，只此桃源有路通。\n草长岸漫渔堑北，月明人语纸槽东。",
        "dynasty": "宋",
        "collection_info": null
    },
    {
        "title": "次韵答邻友近况六首  其五",
        "author": "戴表元",
        "content": "三间瓦屋数弓园，旋学桑麻又一年。\n村酒沾唇频得酒，山歌出口即成篇。",
        "dynasty": "宋",
        "collection_info": null
    },
    {
        "title": "次韵答邻友近况六首  其六",
        "author": "戴表元",
        "content": "舍南舍北种田郎，唱得田歌曲曲长。\n莫学傍村游侠辈，茜红抹额臂擎苍。",
        "dynasty": "宋",
        "collection_info": null
    },
    {
        "title": "送陈养晦谒阆风舒先生四首  其一",
        "author": "戴表元",
        "content": "嚼雪餐冰二十年，空山日月自风烟。\n从君识尽搜诗法，不透芗岩不是仙。",
        "dynasty": "宋",
        "collection_info": null
    },
    {
        "title": "送陈养晦谒阆风舒先生四首  其二",
        "author": "戴表元",
        "content": "大篇无法须自悟，小语有益最难寻。\n祇今人嫌此老谑，后来追忆直千金。",
        "dynasty": "宋",
        "collection_info": null
    },
    {
        "title": "送陈养晦谒阆风舒先生四首  其三",
        "author": "戴表元",
        "content": "大冠襜袂走纷纷，对面可容三斗尘。\n便令眼识天下士，此子已胜寻常人。",
        "dynasty": "宋",
        "collection_info": null
    },
    {
        "title": "送陈养晦谒阆风舒先生四首  其四",
        "author": "戴表元",
        "content": "无诗莫入阆风里，到却阆风那有诗。\n拾取松风作新曲，归来时向梦中吹。",
        "dynasty": "宋",
        "collection_info": null
    },
    {
        "title": "同曹泰宇赋宝化凤花二首  其一",
        "author": "戴表元",
        "content": "花开难得年年看，住近须还日日来。\n古壁危阑自颜色，不烦高筑凤皇台。",
        "dynasty": "宋",
        "collection_info": null
    },
    {
        "title": "同曹泰宇赋宝化凤花二首  其二",
        "author": "戴表元",
        "content": "凤皇不出几何年，莫怪山花惜杜鹃。\n一样春风好毛羽，回头曾管蜀山川。",
        "dynasty": "宋",
        "collection_info": null
    },
    {
        "title": "过鄮山祠塾作",
        "author": "戴表元",
        "content": "沧江城阔三叉口，白日弦歌数亩宫。\n犹有祠宫旧杨柳，向人离立管春风。",
        "dynasty": "宋",
        "collection_info": null
    },
    {
        "title": "九日在迩索居无聊取满城风雨近重阳为韵赋七诗以自遣  其一",
        "author": "戴表元",
        "content": "穷人忧夜长，壮士惜日短。\n重九俗所欣，我意乃迩懒。\n岂无解忧酒，累酌不能满。\n东园富诗材，红实垂纂纂。",
        "dynasty": "宋",
        "collection_info": null
    },
    {
        "title": "九日在迩索居无聊取满城风雨近重阳为韵赋七诗以自遣  其二",
        "author": "戴表元",
        "content": "忧患与寒暑，攻人如五兵。\n中年学养道，严于守坚城。\n秋风不相贷，白髮日夜生。\n白尽会须止，阅熟已不惊。",
        "dynasty": "宋",
        "collection_info": null
    },
    {
        "title": "九日在迩索居无聊取满城风雨近重阳为韵赋七诗以自遣  其三",
        "author": "戴表元",
        "content": "秋气一以深，四野嘶严风。\n晨兴视庭树，今昨忽不同。\n超腾谅无术，俛仰此世中。\n作诗欲何为，赠子以固穷。",
        "dynasty": "宋",
        "collection_info": null
    },
    {
        "title": "九日在迩索居无聊取满城风雨近重阳为韵赋七诗以自遣  其四",
        "author": "戴表元",
        "content": "粲粲黄菊花，照我原上土。\n拒霜亦多态，终日相媚妩。\n春花岂不美，嗟此风露苦。\n正命何所尤，生迟后甘雨。",
        "dynasty": "宋",
        "collection_info": null
    },
    {
        "title": "九日在迩索居无聊取满城风雨近重阳为韵赋七诗以自遣  其五",
        "author": "戴表元",
        "content": "山鸡鲜羽毛，野鹘健爪吻。\n秋高草木空，屏处亦可隠。\n一为嗜欲牵，遂与笼槛近。\n作书报孔鹄，出入宜少谨。",
        "dynasty": "宋",
        "collection_info": null
    },
    {
        "title": "九日在迩索居无聊取满城风雨近重阳为韵赋七诗以自遣  其六",
        "author": "戴表元",
        "content": "生世悔识字，祝身如野农。\n勤劳养尊老，膳味日可重。\n农篘熟新黍，耕休有过从。\n行吟答松籁，此乐踰歌钟。",
        "dynasty": "宋",
        "collection_info": null
    },
    {
        "title": "九日在迩索居无聊取满城风雨近重阳为韵赋七诗以自遣  其七",
        "author": "戴表元",
        "content": "雁雁西北来，亦復东南翔。\n动物各有时，吾当谨行藏。\n厚墐违严风，密袂御凛霜。\n陶然茅檐下，一笑生春阳。",
        "dynasty": "宋",
        "collection_info": null
    },
    {
        "title": "寄陆子方",
        "author": "戴表元",
        "content": "清江一日走千艘，独有闲仙不喜遨。\n几处白云思暮合，数行红树又秋高。",
        "dynasty": "宋",
        "collection_info": null
    },
    {
        "title": "送同年潘昌朝",
        "author": "戴表元",
        "content": "客路秋深又送迎，狂歌烂饮慰飘零。\n风前数髮茎茎白，马上看山段段青。\n古穴无丹生洞气，高林有鹤避潮腥。\n明年更欲三茅去，拟借新笺道德经。",
        "dynasty": "宋",
        "collection_info": null
    },
    {
        "title": "登崇宁阁",
        "author": "戴表元",
        "content": "众香坛昼静，游屐思频来。\n心转谈经处，尘空说法台。\n葵花凭古碣，竹色上苍苔。\n杰阁同禅院，悬河有辨才。",
        "dynasty": "宋",
        "collection_info": null
    },
    {
        "title": "法善院",
        "author": "戴表元",
        "content": "野火烟云窟，春溪风日朝。\n花迟年有闰，树密地无徭。\n山鼓通荒戍，庭碑认往朝。\n客言僧可隠，胜似隠农樵。",
        "dynasty": "宋",
        "collection_info": null
    },
    {
        "title": "梨洲寺  其一",
        "author": "戴表元",
        "content": "不知何处起钟声，云作楼台雾作城。\n洲上稻肥初起墢，山中梨巨旧传名。\n林疏野地惟多石，气湿炎天亦少晴。\n东畔有潭闻险绝，岩前时现老龙精。",
        "dynasty": "宋",
        "collection_info": null
    },
    {
        "title": "梨洲寺  其二",
        "author": "戴表元",
        "content": "一区鸡犬白云巅，乱后来看意惘然。\n劫火尚余唐殿宇，土风宁是晋山川。\n沿溪客散三州路，并寺僧耕百亩田。\n欲访纵由题作句，矮碑祇在近时镌。",
        "dynasty": "宋",
        "collection_info": null
    },
    {
        "title": "宝林院",
        "author": "戴表元",
        "content": "何处寻三窟，端来寄一壶。\n岩根接沧海，云杪挂浮图。\n古壁碑漫灭，灵鳗事有无。\n昌公好相识，閒暇说江湖。",
        "dynasty": "宋",
        "collection_info": null
    },
    {
        "title": "句  其一",
        "author": "戴表元",
        "content": "酣歌待约东邻伴，泼面晴风涨酒澜。",
        "dynasty": "宋",
        "collection_info": null
    },
    {
        "title": "句  其二",
        "author": "戴表元",
        "content": "更有邻墙全处士，醉吟能泛百杯宽。",
        "dynasty": "宋",
        "collection_info": null
    },
    {
        "title": "句",
        "author": "陈童登",
        "content": "秋风道上谁青眼，夜雨灯前自白头。",
        "dynasty": "宋",
        "collection_info": null
    },
    {
        "title": "渔父辞",
        "author": "陈普",
        "content": "神农作耒耜，伏羲为网罟。\n耒耜之利以教耕，网罟是乃取鱼具。\n天启生涯资生灵，八政以食首为民。\n采山钓水利其利，国家租税自此征。\n悠悠江海老渔父，孤舟没齿居水浒。\n翠篷黄帽寄烟波，青篛绿蓑触风雨。\n风雨舟中历寒暑，月明夜宿荻花洲。\n潮落暮归芦叶渡，芦叶渡头有酒沽。\n卖鱼买酒浮江湖，醉中身似孤舟样，鞭脱不管桑大夫。\n江茫茫，月皓皓，江月江人容易老。\n月光长照江长流，中有白鸥閒似我。",
        "dynasty": "宋",
        "collection_info": null
    },
    {
        "title": "蚕妇辞",
        "author": "陈普",
        "content": "东邻采桑妇，西邻养蚕女，年年役役为蚕苦。\n桐花如雪麦如云，鸣鸠醉椹叫春雨。\n踏踏登竹梯，山烟锁春树。\n不管乌台湿红雾，妾家有夫事犂锄，妾家有子尚啼饥。\n春蚕满筐尚望叶，儿啼索食夫已归。\n前年养蚕不熟叶，私债未偿眉暗蹙。\n去年养蚕丝已空，打门又被官税促。\n今年养蚕嫁小姑，催粧要作红罗襦。\n妾身依旧只裙布，寒灯补破聊庇躯。\n蚕兮蚕兮汝知否，安得茧成大如斗。\n妾生恨不逢成周，治世春风桑五亩。",
        "dynasty": "宋",
        "collection_info": null
    },
    {
        "title": "青蛙辞",
        "author": "陈普",
        "content": "古祠一区环槐榆，飞鼪在瓦狐树居。\n铁炉缺裂死灰冷，箕坐一寸青蟾蜍。\n平心定气详其来，颓垣古厕浊水渠。\n蛇惊鼠骇得败壁，一跃乃是神王庐。\n丹青神鬼非其乡，顾盼欲去聊踌蹰。\n悾悾鄙夫见之走，争持衮冕加猨狙。\n鸣钲考鼓动井邑，毳衣褴褴驱大车。\n浮萍狎狎叱不开，遥瞻窃礼三欷歔。\n吾闻臧氏之子不智，山节藻棁居蔡祠鶢鶋。\n无端尊礼青虾蟆，圣门讥诮岂只且。\n吾闻崇伯妖羽野，化为黄龙游羽潴。\n厥子代之启九道，变作玄熊形狤{犭居}。\n鬼神赫赫号威圣，当为龙虎为鲸鱼。\n作云澍雨兴万化，翻江倒海洗九区。\n咬囓妖狐咀封豕，眼光百步双骊珠。\n当为不为为虾蟆，爬沙脚手何陋欤。\n吾闻狄公焚烧江南一千七百所，只留夏禹泰伯季札伍子胥。\n宋祖砀山负耒夫，吴楚淫祠为之墟。\n轮囷大蟒鬰屈死，寸蟆何足污其鈇。\n人心不正至斯极，无药可以医籧篨。\n只须正直如梁公，一日秉畀群疑祛。\n鬼车豕涂满天下，收拾打併归太虚。\n虾蟆无知听放去，荒沟野水乐有余。",
        "dynasty": "宋",
        "collection_info": null
    },
    {
        "title": "归去来辞",
        "author": "陈普",
        "content": "归去来兮，吾生復何之。\n故园三径在，桃李不成蹊。\n台榭荒凉已无忧，阶除寂寞人已希。\n胡飘飘而不返，将役役以奚为。\n丈夫不自量，处世宁堪悲。\n省一朝之若是，悟百年之已非。\n饭山曾是饿唐甫，首阳曾是饿夷齐。\n名重天下何足比，利重天下何足奇。\n觉利名之不昧，知贫贱而勿悲。\n归去来兮归去来，长安纵好休徘徊。\n足巾屏之行李，拂藜杖之尘埃。\n杜宇知我意，声声苦相催。\n故园行乐处，满地生苍苔。\n归去来兮，闽山之巅。\n山奇水秀，可以忘年。\n水渺茫而洁白，山排闼以争前。\n昔年桃李，依旧成阡。\n石径萦纡而藤萝耸茂，茅茨幽迥而松菊争妍。\n盘餐三百品，食足二顷田。\n吟且咏，乐且禅。\n饱而嬉，困而眠。\n心坦坦，腹平平。\n正是故园行乐处，谁知此乐乐悠然。\n东风起兮百草芊，绿杨飞絮杏花鲜。\n蝶翅乱，鸟声喧。\n翠欲黛，红欲燃。\n归去故园行乐处，幽鸟一声啼杜鹃。\n落花红紫草成毡，黄梅肥弹柳三眠。\n蝉嘒嘒，蝶翩翩。\n笋翻箨，荷贴钱。\n归去故园行乐处，几阵南风入舜絃。\n西风至兮鸿雁来，万物萧条景物猜。\n虫声切，猿啸哀。\n梧桐败，菊花开。\n归去故园行乐处，清风明月好安排。\n霜风凛凛雪花飞，村落无人猿夜啼。\n泉酒冽，溪鱼肥。\n燃兽炭，拨蹲鸱。\n归去故园行乐处，竹外梅花三两枝。\n红日三竿渔父去，云迷四野牧童归。\n朝暮之情何已矣，四时之景已如斯。\n已矣乎曷之，予知归去兮。\n松菊候门而南山耸媚，花鸟欣迎而北岭喧呼。\n悔知非之既晚，乐成赋以归欤。",
        "dynasty": "宋",
        "collection_info": null
    },
    {
        "title": "历代传授歌",
        "author": "陈普",
        "content": "伏羲神农黄帝氏，名曰三皇居上世。\n少昊颛顼及高辛，唐虞尧舜为五帝。\n夏商周兮曰三代，三王禹汤文武是。\n尧舜传官禹传家，天与人与非私畀。\n夏禹一传启以贤，少康兴夏灭猿𤡬。\n十有七世至桀王，成汤放桀夏绪坠。\n殷汤应天而顺人，兴王地方七十里。\n太甲太戊及武丁，三宗有商为专美。\n祖乙盘庚亦贤君，三十传纣覆商祀。\n周兴积累由后稷，公刘太王及王季。\n文王大勋武王集，伐纣牧野作牧誓。\n成王嗣位在幼冲，周公辅政天下治。\n成康措刑四十年，几移周鼎幽与厉。\n夷王下堂王室卑，平王东迁春秋始。\n至于威烈春秋终，二百四十二年尔。\n鲁卫晋郑蔡燕曹，姬氏同姓皆兄弟。\n异姓齐楚秦宋陈，春秋列国侯十二。\n其间五霸相继兴，齐桓小白晋重耳。\n宋襄秦穆及楚庄，名曰尊王假仁义。\n战国七雄莫如秦，韩赵魏燕齐楚起。\n秦灭六国吞二周，周祚至于赧王止。\n天王三十有七传，八百余年属周纪。\n秦帝始皇太暴虐，位传二世而已矣。\n汉室龙兴灭秦项，高祖刘邦赤帝子。\n末年国本几动摇，四皓一出迴孝惠。\n吕后临朝诸吕反，頼有平勃植赤帜。\n文景之世比成康，武帝好大功伐喜。\n霍光拥昭而立宣，江充诬谮太子戾。\n厥后外戚多擅权，平帝新室莽篡位。\n光武诛莽復中兴，汉为东汉炎运炽。\n明章二帝世所称，至于灵献汉祚替。\n前汉高文武宣朝，后汉光明章七制。\n两汉相传二十四，禅魏曹丕窃神器。\n分为三国魏蜀吴，鹬蚌相持真鼎峙。\n魏则曹丕吴孙权，蜀则先主称刘备。\n魏曹承汉才四传，天下权归司马氏。\n晋室肇兴司马炎，三王追谥昭思懿。\n两三传间至怀愍，群胡云扰如鼎沸。\n五凉前后南北西，四燕前后南北异。\n秦前后西赵前后，后蜀大夏相吞噬。\n东晋元帝都建康，天下南北分形势。\n南则晋宋齐梁陈，北则元魏东西魏。\n北齐后周犹一隅，隋文混一朔南暨。\n平陈禅周隋杨坚，夫何三世隋嗣毙。\n李唐继之纂洪图，高祖太宗成功易。\n武后易唐而为周，仁杰一言回睿意。\n玄宗末载溺杨妃，禄山叛逆为子弒。\n肃宗东征復两京，宪宗见弒陈洪志。\n文宗有才诛克明，德宗猜忌任卢杞。\n太宗玄宗及宪宗，号称三宗商可拟。\n末后难制藩镇强，宦官奉立皆私议。\n唐后迭兴有五代，梁唐晋汉周相继。\n五代五十三年间，后有十国皆僭僞。\n齐楚吴燕汉晋唐，周蜀吴越如蜂猬。\n宋受周禅握干符，扫除僭僞皆风靡。\n太祖姓赵都汴京，雪夜常幸赵普第。\n太宗真仁英神哲，历代承平善继嗣。\n至于徽钦金虏来，误国奸臣京与桧。\n高宗南渡宋復兴，建都钱唐歌舞地。\n孝及光宁守偏方，侂胄既诛由诸史。\n在位历年四十余，前有仁宗后有理。\n至于度宗宋祚微，皆由平章似道弃。\n建隆德佑十六传，大元一统兴燕蓟。",
        "dynasty": "宋",
        "collection_info": null
    },
    {
        "title": "和李太白把酒问明月歌",
        "author": "陈普",
        "content": "人生能几月圆时，歌之舞之復蹈之。\n月为一人我成三，更遣青州从事相追随。\n四人好在都无阙，相劝相酬到明发。\n此夜山河有主张，锁碎繁星俱灭没。\n采石已来五百春，当时青天为宇四无邻。\n上下通透皆冰玉，岂徒眉宇真天人。\n力士嗔人譬如刀割大江水，世间閒是閒非皆如此。\n君不见李白携月到夜郎，一洗瘴天尽入冰壶裏。",
        "dynasty": "宋",
        "collection_info": null
    },
    {
        "title": "姚氏生男歌",
        "author": "陈普",
        "content": "开干枢，转地轴，喜气鬰葱充阎闾。\n一点文星降天阙，女郎捧得掌中珠。\n破晓儿童忙报道，以璋作麞大笔书。\n纔过五日便呱泣，古称英物竟不虚。\n山灵钟秀产英杰，冰肌玉骨色清癯。\n孔释果然亲抱送，天上麒麟汗血驹。\n于公积德加厚地，衮衮公侯尽有余。\n从今生一必生二，续作杜陵歌二雏。\n五桂争秀椿未老，兰孙竞出新根株。\n矧彼开元衣钵在，有例有样非敢谀。\n当年秀发名登于桂籍，作个公卿岂肯卑微欤。",
        "dynasty": "宋",
        "collection_info": null
    },
    {
        "title": "劝学歌",
        "author": "陈普",
        "content": "太极肇判两仪生，其中人为万物灵。\n人亦天地一物耳，独以道义超众形。\n立为三才中宇宙，发挥天地经人伦。\n兹事初非外烁伐，毫髮皆备七尺身。\n后生可畏如日出，千金之躯岂可轻。\n寸阴可惜莫虚掷，百年安得长青春。\n有力如虎当猛省，何况责望深父兄。\n不通六籍不是学，未了三才未是人。\n希圣必须志尧舜，希贤必用为颜曾。\n义理彝伦精讲究，礼乐制度须详明。\n体用源流务透彻，血脉文理仍流行。\n会通两尽始无碍，范围未始离曲成。\n无尘胸次贮万卷，拔山笔力扛千钧。\n不用高枕卧丘壑，用之家齐国治天下平。\n不但匹夫匹妇皆获所，草木鱼鼈咸清宁。\n此皆后进本分事，不为干利与求名。\n更须扫除谑浪傲惰态，打并嗜欲声色情。\n一物一则同一敬，牢守孔孟张朱程。\n吃紧工夫决有效，令闻广誉垂千龄。\n英雄气概为则是，一变至道非难能。\n君不见四十五十无闻不足观，总是惰而不学昏昏贸贸枉生天地间。",
        "dynasty": "宋",
        "collection_info": null
    },
    {
        "title": "送江西曾雪笠歌",
        "author": "陈普",
        "content": "几人夸咏雪，不如柳一绝。\n几家说渔父，不如柳两句。\n天阴岁晚寒江空，玉花四合为鸿蒙。\n一片清虚画不得，孤舟一笠何精工。\n凌空厉阔不觉寒，兀坐不动身与竿。\n矶头把竿冻犹立，老妻在中作袁安。\n此时意壮何分明，大无垠涯小无形。\n的如曾子见一贯，又似叶公初点睛。\n十年抛却吴松江，闽山六月念蔗浆。\n门门再拜冰玉树，畀我一幅全潇湘。",
        "dynasty": "宋",
        "collection_info": null
    },
    {
        "title": "不饮酒歌",
        "author": "陈普",
        "content": "人皆爱酒如金珠，我独畏酒如毒荼。\n人皆爱饮醉不醒，我独不饮常惺如。\n我若饮兮人不同，一饮三百斛，再饮三千钟。\n我若醉兮人莫比，上以天为冠，下以地为履。\n有时醉登楼，倚阑一笑江山愁。\n有时醉吟诗，烟云满壁龙蛇飞。\n有时醉起舞，莫邪出匣金莲吐。\n我欲气兮斗可撞，我欲力兮鼎可扛。\n我欲志兮吞云梦之八九，我欲历兮眇天地之四方。\n天地生我性不饮，我若饮时安得有酒如长江。",
        "dynasty": "宋",
        "collection_info": null
    },
    {
        "title": "醉吟",
        "author": "陈普",
        "content": "天在地在我亦在，天改地改吾始改。\n前身曾作孔子孟子为人憎，也曾为禹为稷为人爱。\n来来去去非贪痴，自去自来自不知。\n今生暂来作个咬嚙菜根汉，焉知再来不遇文王出弹时。\n四溟为罍杓北斗，举世攒眉我开口。\n眼前不见白衣人，风月自当青田酒。\n万事不预非无功，顺应为用虚为宗。\n几度贫贱几度英雄，几度少年几度翁。\n天吴紫凤任颠倒，披襟引满对秋风。",
        "dynasty": "宋",
        "collection_info": null
    },
    {
        "title": "拟古  其一",
        "author": "陈普",
        "content": "秋声金气流，天空露瀼瀼。\n素波合流月，淫淫满庭霜。\n遥夜一美人，寒闺自彷徨。\n暗尘集凌波，轻飈感鸣珰。\n天性赋贞清，动止中矩方。\n世无夔夔子，窈窕空英皇。\n抱璞如临渊，日入不下堂。\n时操弄玉箫，空中来凤凰。\n岁月如流星，髮变面欲黄。\n服玉固雪肤，绝意百两将。",
        "dynasty": "宋",
        "collection_info": null
    },
    {
        "title": "拟古  其二",
        "author": "陈普",
        "content": "瑶池出甘泉，玉台荫梧桐。\n凤巢梧桐上，下浴甘泉中。\n美人室其左，荷衣裳芙蓉。\n素手把青枝，嘻嘻笑春风。\n性情如赤子，声气似黄钟。\n明珠媚深渊，鱼鼈游冲融。\n世事多参商，忧乐苦不同。\n荣枯与丑好，相待如駏蛩。\n深怀惕霜露，夙心常省躬。",
        "dynasty": "宋",
        "collection_info": null
    },
    {
        "title": "拟古  其三",
        "author": "陈普",
        "content": "秋夜永如年，四壁号寒蛩。\n明月照树叶，白露啼青桐。\n寒窗紫玉琴，时变羽凌宫。\n三弹不成调，百忧鬰攻中。",
        "dynasty": "宋",
        "collection_info": null
    },
    {
        "title": "拟古  其四",
        "author": "陈普",
        "content": "人生不满百，常怀千岁忧。\n往事云雨散，积意如山丘。\n圣人已为土，土復成海流。\n曷为梦寐中，常见孔与周。",
        "dynasty": "宋",
        "collection_info": null
    },
    {
        "title": "拟古  其五",
        "author": "陈普",
        "content": "先我二百年，世道犹小康。\n鸣銮下紫霄，群仙集柏梁。\n仙仙青霞衣，济济白霓裳。\n兢兢奉玄道，拳拳荐天浆。\n鸡犬亦可仙，岂徒寿天王。\n茂陵无仙骨，上帝下巫阳。\n群仙返玉京，万事争苍黄。",
        "dynasty": "宋",
        "collection_info": null
    },
    {
        "title": "拟古  其六",
        "author": "陈普",
        "content": "共工昔暴怒，触折不周山。\n此枢太室上，飘落三江间。\n枢纽一飞播，满空悉颠翻。\n北斗堕其柄，文昌失厥官。\n彗星化为跖，搏人以为餐。\n天狗行地上，头戴方山冠。\n武夷有巨人，方持钓鱼竿。\n中宵投袂起，容貌何桓桓。\n欲扶紫薇坦，坐使天下安。\n復逢驩兜来，被髮据其关。\n拂衣返空翠，弹琴弄潺湲。\n烟霞别一天，回首谢髦蛮。",
        "dynasty": "宋",
        "collection_info": null
    },
    {
        "title": "拟古  其七",
        "author": "陈普",
        "content": "东方有乐国，开闢先柏皇。\n鸾凤为鸡鹜，麒麟为犬羊。\n晨霞作朝食，太和为酒浆。\n土无干戈祸，人各千年长。\n下视禹九州，有土皆战场。\n白日虎狼行，青天蛟龙翔。\n我欲为东游，沧海渺无梁。\n何年夸娥氏，移置天中央。",
        "dynasty": "宋",
        "collection_info": null
    },
    {
        "title": "拟古  其八",
        "author": "陈普",
        "content": "同根一味草，时命嗟异遇。\n风月芳香合，两地隔周楚。\n尔生麟趾家，朝夕沐玉露。\n我在云梦林，百草相蒙妬。\n白璧终不缁，惸惸亦良苦。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其一",
        "author": "陈普",
        "content": "志士千载心，烂烂如斜河。\n道路坦且修，况復阴雨多。\n女騃不可说，牛痴无柰何。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其二",
        "author": "陈普",
        "content": "连珠復合璧，嘆息復何年。\n颠连多疾苦，道术极乖偏。\n嫠妇不恤纬，杞国常忧天。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其三",
        "author": "陈普",
        "content": "五鬼不害道，含沙非杀身。\n大和一巨毒，西方无人伦。\n三圣不復作，谁亨万世屯。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其四",
        "author": "陈普",
        "content": "太玄矿故在，原道涂犹迷。\n一朝无渣滓，仙派起濂溪。\n未能及鳏寡，不虚五纬奎。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其五",
        "author": "陈普",
        "content": "空言未深切，聊可烛朦胧。\n好辩若无益，庶以雷群聋。\n群仙去已久，吾侪当嗣功。",
        "dynasty": "宋",
        "collection_info": null
    },
    {
        "title": "旦气诗",
        "author": "陈普",
        "content": "昼气如大雾，蒙我大明镜。\n主人莫知乡，奴隶窃权柄。\n不能巍巍莅，惟听纷纷命。\n是非既昧瞀，操执岂中正。\n不惟裁截偏，尤苦怠惰病。\n一柱一柔弱，四维俱不竞。\n循兹不回首，安得逃禽行。\n为人自暴弃，造化德独盛。\n纳日息万物，停止吾视听。\n魂归魄不安，灵根復凝定。\n潜龙蟠深渊，不灭飞腾性。\n五更号群鸡，陡然得大庆。\n熹微一隙开，洞达八荒圣。\n天地顿轩豁，百度亦饾饤。\n昨非咸昭晰，今是足审订。\n乃知天于人，父母未足并。\n晦以养其明，止以茁其莹。\n此而不接续，诚犯不恭令。\n工夫知如何，焚香且虔敬。",
        "dynasty": "宋",
        "collection_info": null
    },
    {
        "title": "朱文公",
        "author": "陈普",
        "content": "尝思紫阳翁，功德不下禹。\n平生五人伦，叔世一天柱。\n海岳久亭毓，二仪厚付与。\n高明挂秋月，精细破毫缕。\n举目无荀杨，浑身是伊吕。\n百年嗣程邵，千载承邹鲁。\n直上接勋华，益远益不御。\n本原无不见，支派自循序。\n遂令天叙秩，有目得再覩。\n建绍干淳间，三纲散无主。\n仇雠操太阿，利欲浸九土。\n鞠躬上文石，谆谆正心语。\n欲起君以雷，滂沱洗寰宇。\n圣心不见答，浩浩翠烟去。\n当时听其言，何但报千古。\n廓清草莱闢，栉沐疮痍愈。\n奕奕万世规，百年遽如许。\n天意竟莫回，地气不可迕。\n但留四部书，万世开尧禹。\n深翠隔荒台，寥落招魂具。\n夜半读中庸，横空挟风雨。",
        "dynasty": "宋",
        "collection_info": null
    },
    {
        "title": "程朱之学  其一",
        "author": "陈普",
        "content": "高明若韩苏，方正如君实。\n太山当面前，瞠目不能识。\n谁能不由户，可怪亦可惜。\n得若在家庭，迷殆胡越隔。\n向微程朱子，出手为开闢。\n我辈白日中，夜行至今日。",
        "dynasty": "宋",
        "collection_info": null
    },
    {
        "title": "程朱之学  其二",
        "author": "陈普",
        "content": "化工溥万物，不过亦不遗。\n何以能不劳，一理以贯之。\n寂然莫可迹，桴至鼓必随。\n一朝十二牛，芒刃不少隳。\n制度自恰好，形样咸无疑。\n夭桃且灼灼，箓竹各猗猗。\n有鳞尽渊跃，无翼不天飞。\n人心正尔妙，动静悉如斯。\n枢纽在方寸，运化斯为基。\n眼前日万变，尧舜一无为。\n此理无上下，大小随所知。\n因物为顺应，欢然鸣埙箎。\n何故天下人，利器不自持。\n妄端忽一起，纷溃终难支。\n天开真儒出，幽探万化机。\n苍苍群生类，何事涂径迷。",
        "dynasty": "宋",
        "collection_info": null
    },
    {
        "title": "程朱之学  其三",
        "author": "陈普",
        "content": "杨氏枯不生，墨者散无纪。\n申韩明不仁，黄老信非礼。\n岂难定邪正，未足容臧否。\n世有颜孟徒，一鼓俘其垒。\n独惟一妖鸟，来自昆崙趾。\n其高出天地，其毒踰蛇豕。\n名公不能辨，韩愈亦窃喜。\n高士溺其深，愚夫乐其鄙。\n精散不知收，魂飘不能止。\n五典潜扫除，三纲悉沦委。\n遂令四海人，没溺怀襄水。\n绝非是似圣，大病在近理。\n仁哉天地心，特出程朱子。",
        "dynasty": "宋",
        "collection_info": null
    },
    {
        "title": "程朱之学  其四",
        "author": "陈普",
        "content": "大中岂难明，不偏立可得。\n偏似扶醉人，中如正柱石。\n亭亭即道体，截截皆天则。\n一毫不可裒，一髮不可益。\n舜君与尧民，万世作程式。\n颜仁及曾孝，亦足立人极。\n倘或增减之，病痛自千百。\n立如偏重船，可坐见没溺。\n形象亦易知，体段非不的。\n柰何秦汉来，如瞽于五色。",
        "dynasty": "宋",
        "collection_info": null
    },
    {
        "title": "云庄劝学",
        "author": "陈普",
        "content": "百川皆望东，三才同面离。\n半圭崇幼德，六矢志男儿。\n孟子道非高，周公言非欺。\n要须辨方位，乃识穷陬维。\n自从学校废，俗敝柏梁诗。\n英才陆沈尽，卓荦非无资。\n下车众皆悦，苟且遂成痴。\n混澒声一概，沈痼星千朞。\n天生紫阳子，缨冠而救之。\n万类始根理，六经初有师。\n立心辨邪正，成德在勤嬉。\n曾参作门户，夫子为根涯。\n有位民物康，在家兄弟宜。\n敬义贯心筠，德业畅根枝。\n行远必自迩，登高必自卑。\n不从洒扫起，何以为类推。\n群居不及义，游宴日相追。\n失学莫此甚，一成而百隳。\n时文筑衰末，不直埋马帷。\n六经不勤读，学荒身亦危。\n二刘与三蔡，相牖如埙箎。\n师门頼有嗣，流泽今未衰。\n子孙欲不坠，祖训勤奉持。\n不失伯牙心，不患无子期。",
        "dynasty": "宋",
        "collection_info": null
    },
    {
        "title": "劝考亭收文公书兼聚书",
        "author": "陈普",
        "content": "孟氏继孔徂，凤鸟竟寂寞。\n千年性命传，造化欲废阁。\n生人无所之，死者不可作。\n人心万山隔，治统千大落。\n天生周与程，得手始撑拓。\n百年復考亭，体用遂磅礴。\n精密洗麤疏，深厚驱浅薄。\n窾郄靡不周，混沌元无凿。\n谁家不藏书，心目迷博约。\n身为行秘书，所适常迷错。\n考亭三十匣，独为百川壑。\n万善始有条，列圣元非昨。\n千派得一原，灵龟不劳灼。\n卷帙浩无边，要处自如跃。\n岁月荒苔生，风雨惟丹雘。\n翁死六十年，辄起人哀乐。\n同心在咫尺，闵此无声铎。\n为推去后心，如受生前托。\n倬彼得不磨，坏乎頼爰度。\n人心已开闢，万象森冲漠。\n重构理斯文，同盟敢无诺。",
        "dynasty": "宋",
        "collection_info": null
    },
    {
        "title": "感兴",
        "author": "陈普",
        "content": "千载荷神物，四书与五经。\n勋华生万民，孔颜真仪刑。\n本原尽溟漠，日用垂日星。\n疾契虎豹变，力行凤凰庭。\n感通穷有气，润泽周流形。\n拟议辄破的，宰制动发硎。\n达即雨天下，穷足春林垧。\n自从孟子没，斯义久晦冥。\n歆雄暨马郑，熠熠暗飞萤。\n韩柳至欧苏，亦如醉不醒。\n白昼瞠两目，不见太山青。\n蕙兰亘九畹，鼻塞不闻馨。\n浩浩大城府，无人为抽扃。\n宗庙失雄丽，楼阁迷岩亭。\n渊渊楚七泽，渺渺东沧溟。\n不识海若面，雄论夸扬舲。\n名为指南车，认癸作丙丁。\n名夸能作室，戺夹如堂厅。\n异端塞宇宙，不能别渭泾。\n夜光耿砂砾，掉臂不留停。\n文章王介甫，种棘满朝廷。\n匹夫持僞辩，六合为血腥。\n读书不精义，落落空摇精。",
        "dynasty": "宋",
        "collection_info": null
    },
    {
        "title": "文公书厨 于穆元圣",
        "author": "陈普",
        "content": "骊龙抱明珠，高卧万丈下。\n岂无善水人，谁是得珠者。\n至人有神手，上智无浅心。\n直须入无伦，始克开重阴。",
        "dynasty": "宋",
        "collection_info": null
    },
    {
        "title": "文公书厨 继天测灵",
        "author": "陈普",
        "content": "天生真聪明，欲子述父作。\n法象虽昭陈，参赞良有托。\n述事在继志，知化先穷神。\n不得天地心，作用皆非真。",
        "dynasty": "宋",
        "collection_info": null
    },
    {
        "title": "文公书厨 出此谟训",
        "author": "陈普",
        "content": "仁心忧万世，出语岂能无。\n拟之而后言，一字一明珠。\n万化必有成，大中在方策。\n渊泉端有自，聪明达天德。",
        "dynasty": "宋",
        "collection_info": null
    },
    {
        "title": "文公书厨 惠我光明",
        "author": "陈普",
        "content": "释氏矜传灯，老庄抱生白。\n自言摩尼珠，谁知黑如漆。\n荀杨不识性，依旧如夜行。\n万世真日月，四书与五经。",
        "dynasty": "宋",
        "collection_info": null
    },
    {
        "title": "文公书厨 永言宝之",
        "author": "陈普",
        "content": "世人多可笑，蜣丸富收拾。\n復有一般人，燕居加什袭。\n六经与玉府，惠我一何多。\n区区缘实见，没世抱荆和。",
        "dynasty": "宋",
        "collection_info": null
    },
    {
        "title": "文公书厨 匪金满籝",
        "author": "陈普",
        "content": "人皆爱子孙，贻遗无不至。\n苟无深远心，率以害为利。\n韦贤未知道，不贵满籝金。\n欲永金张业，但传周孔心。",
        "dynasty": "宋",
        "collection_info": null
    },
    {
        "title": "文公书厨 含英咀华",
        "author": "陈普",
        "content": "圣心天地藴，言语其精华。\n本末惟一贯，根香非两家。\n薄言采撷之，入口如含咀。\n始知真滋味，熊掌不足语。",
        "dynasty": "宋",
        "collection_info": null
    },
    {
        "title": "文公书厨 百家其承",
        "author": "陈普",
        "content": "仁以生为道，岂不在子孙。\n贤愚固难必，厥初同一原。\n无根不能生，有作斯可述。\n罔极垂统心，非禽岂无识。",
        "dynasty": "宋",
        "collection_info": null
    },
    {
        "title": "冬华一夜霜",
        "author": "陈普",
        "content": "天地生万物，节度各有常。\n毫髮不可乱，奉时以行藏。\n不惟寡悔吝，尤可免折伤。\n倘不如所受，一一皆自戕。\n今年初冬月，造物如不详。\n阴阳忽倒植，连朝状春光。\n无知桃李辈，定序忽迷忘。\n点缀老枝上，纷纷发出狂。\n一桂为倡首，弹冠起群芳。\n杏思作霞燥，梨亦拟雪香。\n西蜀亦不远，得无欺海棠。\n洛阳近咫尺，能不动花王。\n冻蜂与寒蝶，入秋皆死僵。\n向令当此日，鼓舞又一场。\n安知理自在，此事无久长。\n一夕天地正，严风动昏黄。\n吹起四泽水，结为万瓦霜。\n凌晨为着目，憔悴不可当。\n萎形与死状，贻笑于大方。\n古来此事多，青史长相望。\n惟有知道者，进退不狂扬。\n有莘必三聘，幡然始就汤。\n草庐亦三顾，然后起南阳。\n万牛挽不至，粒饵岂足尝。\n贾生一召至，未朞在帝旁。\n不知怒绛灌，一落千丈强。\n孝文且如此，何况景武皇。\n申辕见汉武，席不暖客床。\n昭昭万古监，赵绾与王臧。\n当时蒲轮至，老稚皆腾骧。\n焉知青云路，转眼成灾殃。\n大抵天下事，进退贵审量。\n欲速则不达，骤进祇取亡。\n善人勿急合，善事有当防。\n轻浮非君子，躁急最不祥。\n骑虎作麒麟，驾鹗为凤凰。\n九疑峰对面，盘谷且徜徉。",
        "dynasty": "宋",
        "collection_info": null
    },
    {
        "title": "悬壶",
        "author": "陈普",
        "content": "悬壶大如斗，紫芋高五尺。\n物能充其量，满彻无不极。\n人禀天地正，性分亦有则。\n充之足为尧，不充乃为跖。",
        "dynasty": "宋",
        "collection_info": null
    },
    {
        "title": "水车",
        "author": "陈普",
        "content": "人为万物灵，无处不可见。\n天地生物心，得人始周遍。\n有心郑国渠，关中为富衍。\n三十六陂流，江南谷为贱。\n况如禹沟洫，流注周丘甸。\n是皆人所能，区画固为善。\n有力皆必为，有知悉能辨。\n亦可展经纶，未足穷圣彦。\n有如一隅地，同出天地奠。\n未尝阻耒耜，亦堪致芬荐。\n陂塘不能及，桔橰亦非便。\n凿井设辘轳，祇益增疲倦。\n何人静中眼，潜窥出灵变。\n种种田器中，众美独车擅。\n鸠集群朴樕，构以天丝线。\n纵交合散杂，骨节不凌僭。\n相续同相生，如纽亦如辫。\n三十幅一毂，体用无迷眩。\n轧轧远有声，在田恍龙战。\n吸吐皆自能，先后迭相禅。\n形如先天图，运若坤灵扇。\n东西隔参辰，出没递隠见。\n升腾为银河，不足惟小欠。\n长流尽碧涧，腑臟悉充羡。\n金龙吐琼液，急速如过电。\n合凑作波涛，飘洒余雨霰。\n远观骤倾泻，近看避沼溅。\n陂渠虽隔绝，流水足怜羡。\n云雨尽虚无，千亩自葱蒨。\n岂徒美粳稻，且復肥鰌鳝。\n火轮亭午时，田头捩飞练。\n老农茅屋中，华胥梦方晏。\n逸逾他百倍，劳止岁一缮。\n明代造化劳，幽无鬼神谴。\n上帝安高居，赤子愈增眷。\n冯夷被人使，独得无腼面。\n人心一一妙，智巧弥宇县。\n秦蜀想皆然，不但吾福建。\n此物亦易知，何堪太夸衒。\n閒居百无为，聊用娱笔砚。",
        "dynasty": "宋",
        "collection_info": null
    },
    {
        "title": "笋  其一",
        "author": "陈普",
        "content": "书窗媚幽独，万竹真我仪。\n冰霜茂摧挫，生意自有时。\n斐亹弄月阴，挺拔出风姿。\n凤吟逐神鬰，春笋效珍奇。\n山林足膏雨，土脉润以肥。\n震雷摇蛰虺，千根同发机。\n迸芽带珠露，裂地拆伏龟。\n开窗见罗列，茧栗出扶藜。\n艰难或避石，奋逸或攒篱。\n森森麞鹿角，重重虎豹皮。\n地力既莫御，天工亦不迟。\n志气凌青云，风节比伯夷。\n讵容荐清酒，但可供清诗。\n呼童窃取小，不敢言馋饥。\n含殻全其真，活火汤瀹之。\n知心三两人，一樽留晚曦。\n锦䙀去什袭，玉版参吾师。\n似为伤恻隠，直是慰肝脾。\n几为造化盗，何必邻童窥。\n作桥周曲意，煮箦又何痴。\n惟应厚墙壁，高插数丈篱。\n护成碧琅玕，长似冰玉儿。\n吾闻北人说，洛下价不低。\n千金买一束，掉头更还疑。\n南方信多此，吾党苦不知。\n入山三尺童，俄顷满檐归。\n作羹厚于菜，入市贱如泥。\n敢为此暴殄，只为不思惟。\n昔在燧人前，真风犹未漓。\n人间珠抵鹊，天下凤为鸡。\n南方即此宝，南人独尔迷。\n朝吟渊明菊，夜诵首阳薇。\n悠悠今古人，无復知德希。",
        "dynasty": "宋",
        "collection_info": null
    },
    {
        "title": "笋  其二",
        "author": "陈普",
        "content": "造化运可见，浑天何用仪。\n日月转两毂，阴阳分四时。\n化育出万形，加之成气姿。\n倚筇看生意，莫测其神奇。\n和风随土至，膏雨着物肥。\n千红咸竞晨，万玉亦乘机。\n深深起蛰龙，一一破伏龟。\n险不畏臲卼，难不避石藜。\n启荆披瓦砾，撑屋触藩篱。\n头头出兕角，身身水犀皮。\n大方欺小弱，尖先后止迟。\n不知水先颊，游客戴鸱夷。\n六经无此物，昉见韩奕诗。\n韩侯富贵人，何况贫儒饥。\n咏形兼咀味，东坡韩退之。\n长镵君莫讶，容我踏朝曦。\n内戒捣虀妇，外征老圃师。\n留先凤凰止，勿积蜜蜂脾。\n味既不可极，斑亦勿再窥。\n待尔林下友，一洗胸中痴。\n清风翠阴动，羽扇日接篱。\n此时林下客，何以并其儿。\n作未争长日，滕高陵薛低。\n一旦并夷齐，兄弟无相疑。\n庭前耸矛戟，栖鸦犹不知。\n斜阳遶三匝，疑事不能归。\n岂徒固吾圉，且不染尘泥。\n此儿真世宝，何必他谋惟。\n古来贵高上，盛德恶浇漓。\n宁令烹不鸣，勿杀全德鸡。\n莫言一林竹，此路终不迷。\n何必趋青琐，亦胜对紫薇。\n携琴对此君，三嘆钟期希。",
        "dynasty": "宋",
        "collection_info": null
    },
    {
        "title": "和友人韵",
        "author": "陈普",
        "content": "儿童恨芳草，不识春长在。\n箪瓢乐不断，焉知颜髮改。\n黄鹤雅入听，鶗鴂亦可罪。\n混沌何曾死，拱璧莫轻碎。\n野马恣流行，游丝无罣碍。\n太极物物一，乐事频年再。\n缅怀良友心，不言默相对。\n愿为蛩駏交，共话蝼螘戴。",
        "dynasty": "宋",
        "collection_info": null
    },
    {
        "title": "夫差伍员",
        "author": "陈普",
        "content": "载籍几千年，相踵兴亡迹。\n何国非自取，一一有来历。\n亡必以失道，与必以有德。\n有德无不兴，不在防寇贼。\n大纲一端正，上下合于一。\n左右无共鲧，小大皆益稷。\n执此治天下，天下无与敌。\n无道必自亡，不可容智力。\n中心一不正，祸乱起不测。\n计虑非不周，防闲非不密。\n龙蛇起平陆，刀剑出袵席。\n昔常恨吴王，不纳伍员策。\n父雠不共天，吴越不两立。\n败之于夫椒，足报檇李役。\n杀心如未谢，灭越如呼吸。\n五千栖会稽，甲楯尚流血。\n一举而尽之，后患永绝息。\n柰何仓卒中，鬼神夺其魄。\n不信忠臣言，坐使良机失。\n瞬息二十年，越兵破吴国。\n遂令泰伯祚，一日不血食。\n至今尘编中，见者皆嘆息。\n抑尝思其故，此事未足蹙。\n吴亡自有端，灭越故无益。\n夫差诚已误，伍员未为得。\n万事理为准，万理心为宅。\n好恶一毫偏，成败千里隔。\n本正不忧末，主强不愁客。\n病四百有四，最患膏肓疾。\n外邪何足忧，内寇逾螟螣。\n家不在藩篱，国不在城壁。\n怨不在仇雠，忧不在夷狄。\n最毒是小人，必亡惟女色。\n百祸生骄矜，众怨丛苛刻。\n灭用无仁恩，死由肆胸臆。\n子兰为腹心，必灭芈社稷。\n赵高侍幄帷，秦亡已无日。\n鸿门杀沛公，终洒帐下血。\n晋祸在贾充，了不关刘石。\n平卢讨击使，尚不逃三尺。\n华清羽衣曲，岂得无敌绩。\n勾践诚可除，宰嚭犹在侧。\n西施舞落日，吴宫已荆棘。\n子胥计诚忠，无乃迷缓急。\n夫差爽已夺，句践自千百。\n杀一留其余，乱门岂可塞。\n寄语伍子胥，善恶当详择。\n乱亡所当念，心非最难格。",
        "dynasty": "宋",
        "collection_info": null
    },
    {
        "title": "荆公东坡",
        "author": "陈普",
        "content": "王苏并世时，价重连城宝。\n读尽天下书，不闻性天道。\n祇缘操术谬，济以言辞藻。\n轻巧者便之，承风逐澜倒。\n本意尊鞅斯，施行愧黄老。\n妄谓世无双，奋臂肆挥扫。\n雅言类旃孟，给御坚羿奡。\n及其漏绽时，乃以穿窬盗。\n荆棘日夜生，芝兰遂枯槁。\n礼乐禹豫州，至今鞠烟草。\n重华不可呼，四罪无復讨。\n薄夫迷远谋，惟贪诗句好。",
        "dynasty": "宋",
        "collection_info": null
    },
    {
        "title": "寿龙津余此溪",
        "author": "陈普",
        "content": "昔在辛酉年，余裁十有八。\n翁时多十岁，无地贮英发。\n世运欲转移，正气久鬰阏。\n科场弊已极，无復分椒樧。\n千里足难羁，须作奔泉竭。\n闭目骇奔腾，掩耳羞嘈囋。\n归来分躬耕，復不禁芽枿。\n蒯缑走杭越，触藩不能脱。\n纷纷梦中人，妄与谈空阔。\n翁兮独家居，自得真机栝。\n一日山河新，妙契静中斡。\n尚堪作子长，亦久抱恻怛。\n遂生肥遯心，确乎不可拔。\n人间闹蜂蝶，过目惟蹙頞。\n惟有燕归来，捲帘无阻遏。\n室鸣孺悲瑟，门断陈遵辖。\n惟我拜床下，见侍隆中葛。\n躯为天地惜，日用诗书豁。\n但见居深深，谁知活泼泼。\n松柏晚丛立，姜桂老逾辣。\n新年俄八十，道气方兰茁。\n平生善养气，不作宋人揠。\n年来滋长茂，略不惊齿髮。\n人生各有志，万物不能夺。\n善身背生色，济世腓无胈。\n一与时偕行，造物自见察。\n人寿百二十，尧夫岂虚喝。\n分数天所裁，与行自能达。\n老彭祇谀言，但论道本末。\n更阅五十番，飞蜂与斯蚻。",
        "dynasty": "宋",
        "collection_info": null
    },
    {
        "title": "古田女  其一",
        "author": "陈普",
        "content": "昔年过饶州，一事独希差。\n清川浴妇人，以昼不以夜。\n上流濯垢腻，下流汲归舍。\n供佛与事尊，共用如啖蔗。\n朝昏卖鱼虾，晴雨亲耕稼。\n樵苏与负戴，咸与夫并驾。\n流污浴岂非，失礼事可讶。\n我时适逆旅，一见为汗下。\n欲言不可得，况敢加讥駡。\n静惟天下事，无边可悲咤。\n一从文王没，声教不踰华。\n巴夔与闽粤，至今愧华夏。\n男不耕稼穑，女不专桑柘。\n内外悉如男，遇合多自嫁。\n云山恣歌谣，汤池任腾藉。\n插花作牙侩，城市称雄霸。\n梳头半列肆，笑语皆机诈。\n新奇弄浓粧，会合持物价。\n愚夫与庸奴，低头受凌跨。\n吾闽自如此，他方我可暇。\n福州县十三，余幸穷厓下。\n十里近郭县，此俗独未化。\n一日来古田，拔秧适初夏。\n青裙半绞扎，水泥和拨迓。\n事事亦不恶，位分无假借。\n三王二帝年，人伦密无罅。\n冀方古当涂，丰水今浐灞。\n见恶如豺狼，嗜礼如脍炙。\n固无期桑中，亦无舞台榭。\n一国皆若狂，一年惟有蜡。\n盛年事耕织，斑白可休假。\n习见宜如常，骤异良以乍。\n劝君但勤馌，兹事宜永谢。\n傥能用吾言，鸡豚愿同社。",
        "dynasty": "宋",
        "collection_info": null
    },
    {
        "title": "古田女  其二",
        "author": "陈普",
        "content": "北人见飓风，掀簸嗟真差。\n君子逢不若，白昼成黑夜。\n日月同一天，宁復殊次舍。\n礼义无华夷，悦心悉如蔗。\n披沙欲出金，恶莠为害稼。\n朝歌与胜母，贤者同回驾。\n中为去偏倚，庸但无怪讶。\n安敢亢亢方，却无伈伈下。\n礼不虑咈违，义不恤怒駡。\n恭惟秦汉前，礼乐止河华。\n七闽底处所，目不覩韶夏。\n食才美马甲，衣仅知压柘。\n应无雁币聘，宁识枣修嫁。\n历汉晋至唐，谈口无可藉。\n令孜与思勖，畏作貂珰霸。\n第从常衮来，始识不逆诈。\n珠玉满面前，犹或迷光价。\n一二百年来，骅骝渐知跨。\n述古与介夫，各有诗书暇。\n晦翁黄勉斋，遂以教天下。\n昔时蛮隶国，今作齐鲁化。\n沂风蔼莫春，絃诵殷长夏。\n蹡蹡多规行，穆穆亲衡迓。\n方知地无偏，又喜才不借。\n独余男女俗，缺漏留微罅。\n未能秣驹汉，颇碍雪馿灞。\n有心即知礼，有口皆思炙。\n男女既冠笄，屋宇仍台榭。\n朝夕晓凊温，春秋能社蜡。\n溱洧秉蕳游，此日何可假。\n礼自标枝来，心无倾盖乍。\n风流与衣冠，犹当轶王谢。\n田渔非女事，诗以告里社。",
        "dynasty": "宋",
        "collection_info": null
    },
    {
        "title": "纯父家池双头莲",
        "author": "陈普",
        "content": "天地化育工，两致一为要。\n对待管流行，并起非横矫。\n亭亭南北枢，赫赫东西曜。\n仁义与诚明，彼此相契约。\n英皇即尧舜，丰姿巧相肖。\n孤竹秀双仁，洛水濯二妙。\n人生相遭处，亦有相感召。\n莘挚自犂锄，尚父由渔钓。\n共卧起烟波，鱼水兴蓬藋。\n是为圣人偶，心胆何相照。\n颜渊得仲尼，仲尼有荷篠。\n考亭合朱祭，天津会程邵。\n是为德不孤，气味何同调。\n世间閒草木，不足充野烧。\n惟莲出清水，植立独奇峭。\n不染淤泥缁，不逐波流漂。\n体骨中庸中，肌肉离骚皭。\n玩花渴顿苏，食实饥足疗。\n静中对君子，不语潜教诏。\n一朝出莲枝，此事非人料。\n将兴必有祥，事若太阿鞘。\n兹化岂徒尔，可以观其徼。\n上侍鹤髮慈，齿高德弥劭。\n下盼庭阶郎，一一凌风鹞。\n平生所树蓺，不但供槱燎。\n濯缨作君子，口不道羿浇。\n此去事偶心，如风历众窍。\n家居作曾闵，富贵当廊庙。\n商汤不待干，重华不劳叫。\n决无李广奇，起足即嫖姚。\n伶俜老书生，家在千里桥。\n有心多不符，蠹简徒窃剽。\n年来始逢君，恨不年再少。\n论心膝渐亲，讲理头不掉。\n相逢路不异，握手穷深穾。\n相磨道义出，不觉辞萤爝。\n人生何如此，无际可窥眺。\n共靡中孚爵，自发同人笑。\n此卉信如人，对酒为之釂。\n酌酒礼此花，敢醴不敢醮。",
        "dynasty": "宋",
        "collection_info": null
    },
    {
        "title": "玉山东岳",
        "author": "陈普",
        "content": "岱宗夫如何，齐鲁青已了。\n云胡遍天下，爨婢得祭祷。\n五岳视三公，称帝何所考。\n益以天齐名，僭窃良不小。\n置司七十二，妄诞出意表。\n冤哉张睢阳，夜夜蝙蝠绕。\n渎神既已多，逆理尤不少。\n泰山即林放，末俗空扰扰。\n生辰用莫春，兹事可绝倒。",
        "dynasty": "宋",
        "collection_info": null
    },
    {
        "title": "以诗就叶洞春求画蒲萄",
        "author": "陈普",
        "content": "洞春豪杰士，妙笔出怪奇。\n写就大宛根，可怪不可{扌弃}。\n此手岂易得，此手难再携。\n敢将有声画，博君无声诗。",
        "dynasty": "宋",
        "collection_info": null
    },
    {
        "title": "望云",
        "author": "陈普",
        "content": "几爱山中云，杳霭起无迹。\n晴风吹绿树，天节日已尺。\n悠扬几片飞，出岫度绝壁。\n敛作苍狗形，舒为鲲鹏翼。\n朝抹峨嵋青，暮蘸沧海碧。\n江南与江北，荡荡恣所适。\n何如云中仙，避嚣隠幽寂。\n采药云下林，砺剑云上石。\n乘云骑茅龙，倚云吹铁笛。\n我欲往从之，飘然不可测。",
        "dynasty": "宋",
        "collection_info": null
    },
    {
        "title": "太极诗上范天碧侍郎",
        "author": "陈普",
        "content": "涵涵六合八纮裏，类聚化生何可纪。\n固然两人阴与阳，大要一个不得已。\n所从无声亦无臭，所出如彼復如此。\n成象效法森目前，大自三才小一螘。\n形样度数各有极，体段一一无偏倚。\n颣疵痕迹毫髮空，可惊可怪復可喜。\n参如交错天然文，不断去来川上水。\n尧舜得之御黄屋，不动脚手万物理。\n孔颜得之洗其心，四时昼夜同行止。\n盖缘道理元如斯，无非礼义当然耳。\n就中发出太极来，万化一丸而已矣。\n眼看手搏漠无有，一日无之天地毁。\n片时俄顷不可离，万古千秋长不死。\n静为体而动为用，来为神兮去为鬼。\n不离于物仍犹尊，并行不僭光同体。\n但从化上识中庸，立见源流彻精髓。\n自从夫子繫周易，千古百年没荆杞。\n一朝道在九疑下，红轮扶出咸池洗。\n不私其有以示人，意与朋类同甘美。\n隋珠夜光翻不幸，操刀按剑如蠭起。\n唇焦口燥朱晦翁，至今无柰龙无耳。\n终然性在天地间，臭味不患无兰芷。\n文正有孙已佳绝，混沌相识尤奇伟。\n震泽天台合清秀，洞见无终与无始。\n一笑相逢武夷足，菊花未老梅含蕊。\n共在在生不息中，思入遥天碧万里。\n金城铁壁私家学，一言半句俘其垒。\n断槎枯枿晚未生，睡魔辟易面沃水。\n世间无限扫復生，无事生事杂且猥。\n一天一地珠为丸，注疏陋儒足加棰。\n愿公多与说无外，庶使苍生安六礼。",
        "dynasty": "宋",
        "collection_info": null
    },
    {
        "title": "劝学",
        "author": "陈普",
        "content": "七闽四海东南曲，自有天地惟篁竹。\n无诸曾拥汉入秦，归来依旧蛮夷俗。\n未央长乐不诗书，何怪天涯构板屋。\n人民稀少禽兽多，云盘雾结成烜燠。\n楼船横海未入境，淮南早为愁蛇蝮。\n自从居股徙江淮，鸟飞千里惟溪谷。\n经历两世至孙氏，始闻种杏匝庐麓。\n依然未识孔圣书，徒能使虎为收谷。\n异端神怪非正学，但可出野惊麋鹿。\n三分南北又几年，匹士单夫无可录。\n开元天宝唐欲中，阑干始见盘中蓿。\n日南韶石出名公，新罗二士非碌碌。\n七闽转海即洙泗，仅有令孜与思勖。\n令人不忍读唐书，不胜林壑溪山辱。\n天心地气信有时，二三百年渐堪目。\n述古大年创发迹，义理文章相接续。\n蔡襄风任獬廌司，陈烈气压龙虎伏。\n介夫当仁竟不让，了翁守义穷弥笃。\n天开道统游杨胡，一气北来若兰馥。\n了翁责沈先识程，子容闻风亦知肃。\n剑龙化作李延平，道理益明仁益熟。\n遂生考亭子朱子，撑拓三才开伭育。\n植立纲常鰲戴地，开发蒙昧龙衔烛。\n三胡三蔡与五刘，新安建安如一族。\n直卿幸作东床客，照耀干坤两冰玉。\n四书才老多有见，楚辞全甫尤能读。\n正叔安卿亲闻道，稍后景元亦私淑。\n礼书身后得直卿，遗经未了留杨復。\n奎宿分野忽在兹，神光秀气相追随。\n灯窗眉宇辙不同，金玉满堂珠万斛。\n遂令四书满天下，西被东渐出九服。\n方将相与作齐鲁，迩来微觉忘梳沐。\n贤良文学偶未设，墙角短檠弃何速。\n相看一一皆凤麟，相熏渐渐随鷄鹜。\n古今最重是习气，圣贤为此多颦蹙。\n一落千丈不可回，坚冰都在坤初六。\n诗书自古不误人，明经不但为干禄。\n聪明才智万景春，家国子孙千百福。\n吾言喋喋徒费辞，自昭拱看扶桑浴。",
        "dynasty": "宋",
        "collection_info": null
    },
    {
        "title": "禁酒",
        "author": "陈普",
        "content": "五谷之中有淫液，尧舜未尝得涓滴。\n刚柔张弛理或容，两间缘此生仪狄。\n初如滥觞出岷山，中作江汉横人间。\n沃焦苏枯亦宜有，滔天襄陵苦不难。\n几人捐躯乞鲛鰐，几家荡析无城郭。\n古今鱼鳖剧永嘉，至今无人非毕卓。\n圣人哲士谋虑长，金城铁壁为堤防。\n尊崇流水尚泛溢，黜降登跻毋升堂。\n森严监史如霜雪，无算无量无踰节。\n僛僛傞傞未尝有，山立佳人冰玉洁。\n柰何世降波澜狂，周公不作卫武亡。\n汉家石杠耗海内，唐殿金龙跨远方。\n上下因循为日用，胜理肠胃成膏肓。\n病民害物拂后土，愁天怒地干阴阳。\n圣君宵衣急民瘼，一照万方同忭跃。\n救荒令典固当尔，此事更有加商略。\n东西晋武覆辙新，李白杜甫皆沉身。\n夏后以前皆圣世，岂无贵客与鬼神。\n四维不张既非美，人而无礼不如死。\n阮籍罪当投四裔，山简接䍦尤乱纪。\n江东命脉王茂弘，荆州父母陶士行。\n更乞十年禁酺蜡，书生鼓腹老太平。",
        "dynasty": "宋",
        "collection_info": null
    },
    {
        "title": "壬辰日蚀",
        "author": "陈普",
        "content": "忆昔度宗皇帝时，十年十三日食之。\n似道屃赑湖海曲，天子宫庭躭乐嬉。\n满朝翕翕皆妇人，祸来照镜方画眉。\n北军顺流日食既，两国正尔争雄雌。\n兴亡岂必皆有数，百年以来士气索。\n文臣髀肉不识马，武士惊魄怕见旗。",
        "dynasty": "宋",
        "collection_info": null
    },
    {
        "title": "寿柏峰",
        "author": "陈普",
        "content": "爱道爱宝同缩蜗，福善一点如朝霞。\n稽天利欲渺无路，不妨甪里留巅崖。\n清虚淡素天所觑，百神万物争拥遮。\n七十移桃自玄圃，八十意思犹未花。\n含如抱粹不肯露，时对知己抽萌芽。\n我亦一人年在弟，弱质自媿霜蒹葭。\n逢人说项有何见，岂非气味同一家。\n啖柏茹芝分一叶，朝夕供兄粥与茶。\n一任张良算出去，人生何惜老年华。",
        "dynasty": "宋",
        "collection_info": null
    },
    {
        "title": "久旱得雨",
        "author": "陈普",
        "content": "同堂合席分汝尔，况乃邈然千万里。\n寸总不知从何来，一夜拥衾八九起。\n井田未復思扣阍，忍见秋夏田无水。\n甘霖才是渴者饮，何事骄阳骄不止。\n旄倪奔走缘木求，惟有气龙尚循理。\n焉知天心不广大，无愚无智皆如子。\n拜泥祷偶都不问，衔石移山良可喜。\n云飞风起作气势，野雾山昏醖甘美。\n三朝遂作渰渰萋，一点一粒不胜纪。\n吁嗟尔辈何惜命，欢呼噎呕舞欲死。\n有身安得不求生，天地之心固如此。\n草茅藜藿有一策，尧舜是亦人而已。\n端居廊庙同此身，及人及物唯推己。\n宫中圣人念民物，春不折柳漱避蚁。\n论道燮理岂不知，一夫不获古所耻。\n三年耕有一年食，尧水汤旱无死徙。\n有民心也为民谋，此道如砥直如矢。",
        "dynasty": "宋",
        "collection_info": null
    },
    {
        "title": "寿容山",
        "author": "陈普",
        "content": "天下东南有玄圃，左瞰闽浙右俯楚。\n藴瓌露秀周峰峦，异气时出为云雨。\n何年营丘文献孙，相攸弛檐来胥宇。\n绵绵瓜瓞日蕃滋，福德两兼一为主。\n山川欢喜神灵依，五者日用如水土。\n我来昔在旃蒙年，乃翁八十健如虎。\n再来当公六十六，春风习习生谈麈。\n即温听厉心自凉，不觉人间有炎暑。\n年年今日庆生申，已得河图天数五。\n今年三合尤奇妙，人生与猨共歌舞。\n樽前万事皆如意，酒酣屈指为君数。\n彩衣堂下森芝兰，四宗人人皆玉树。\n诗书礼义照人间，谦恭孝弟麒麟武。\n高年壮健幼穉仁，此事天下莫之御。\n福地何但贮退藏，请以閟宫代梁甫。",
        "dynasty": "宋",
        "collection_info": null
    },
    {
        "title": "有感",
        "author": "陈普",
        "content": "后人百事不如古，创立造为难悉数。\n一日苟且成千年，一夫阿狥弥九土。\n神仙不死岂有之，起自秦皇并汉武。\n蜀陵冀角民鼓乱，楼殿至今连海宇。\n从明未载心神飞，无根金人忽如覩。\n膏肓遂成不可治，五教壅塞生民苦。\n帝城元夜移三山，天河七夕桥织女。\n倡优侏儒为戏乐，淫词浮文作贡举。\n卖盐沽酒充科赋，吹箫执籥送丧死。\n一般更有乱生人，背弃劬劳事歌舞。\n造端良是魏隋间，以至开元遂为愈。\n四海之人皆若狂，谀舌纷纷蔽明主。\n五凤楼前舞千秋，渔阳动地来鼙鼓。\n六飞仓卒冒烟尘，两京流血欲漂杵。\n此祸端从逸欲生，国无良臣致惑蛊。\n事君事亲不在是，福寿自有千门路。\n曲礼三千无一条，六经百氏无一语。\n空随流俗作愚蒙，并将四海苍生误。\n先儒未尝论及此，共庆重闱或可许。\n不知沿习祇可伤，明知故作非相与。\n忠告善道不是从，己所不欲当絜矩。\n岂知谬致一瓣香，面把党人作聋瞽。",
        "dynasty": "宋",
        "collection_info": null
    },
    {
        "title": "代寿德兴尹",
        "author": "陈普",
        "content": "尧蓂五叶开元正，尧云五色辉紫清。\n渔歌樵唱乐宽政，今日公堂弥兕觥。\n江南春穉寒犹峭，东风先绿银峰草。\n银峰百草皆何私，邀得东风来独早。\n宽厚不愎父母心，父母万寿儿愿深。\n老穉尽作斑衣舞，来听春风堂上琴。\n黄金台上凝虚竚，碧云为捲琴声去。\n要令四海皆阳春，不但银峰沐膏雨。\n区区祝公在此诗，寸草莫报春阳辉。\n秉钧暂借牛刀手，八荒开寿如尧时。",
        "dynasty": "宋",
        "collection_info": null
    },
    {
        "title": "天上碧桃",
        "author": "陈普",
        "content": "春阶荡漾春日长，羽林飒飒勾陈苍。\n钧天寥寥帝不康，一月震悚奔勾芒。\n夜鸠众功和阴阳，粉白黛绿各一方。\n铸作娟丽盈盈粧，金乌飞去东藩傍。\n左右前后千毛嫱，青云衣兮白霓裳。\n重重华盖十六行，琼林玉殿积缟霜。\n气焰熏薄摇篮光，白云乡是碧云乡。\n骑龙韩愈如渔郎，缑山仙子闻仙方。\n坐鹤之背吹凤凰，穆子简子方来王。\n气迷色眩成肆狂，执法叩阊夕抗章。\n有一于此无不亡，言从谏听如禹汤。\n斥罢脂泽去芬芳，各服毼衣事蚕娘。",
        "dynasty": "宋",
        "collection_info": null
    },
    {
        "title": "夜台",
        "author": "陈普",
        "content": "角陵初为五斗盗，崔浩继作千寻宫。\n重黎不生大禹死，鬼魅杂出交蛇龙。\n妄夸夺尽离娄明，虚喝弱却楼烦弓。\n礼乐沉沦入九地，阴邪叫啸充虚空。\n人寰黯淡如夜台，百物悽怆生芒锋。\n虎狼四出食人肉，四溟不受黄流东。\n岂无健士能排遏，末俗骨醉难为功。\n我欲南游叫虞舜，一怒为我诛兜共。\n阴阳草昧风气闭，苍梧日落天鸿蒙。\n代天去恶如拔薤，后剪枝叶先其宗。\n洗心学易见太极，百怪冰释春流通。\n道在不系后与前，日月东出开群蒙。\n更须讲究铜驼事，结正当年河上公。",
        "dynasty": "宋",
        "collection_info": null
    },
    {
        "title": "德阳林梅麓太守輓章",
        "author": "陈普",
        "content": "殷士皆周祼，南音独楚冠。\n寝车人更怒，负俎我何安。\n义合雍容就，名应久远看。\n梅花真铁石，耐得许多寒。",
        "dynasty": "宋",
        "collection_info": null
    },
    {
        "title": "輓平山菊涧  其一",
        "author": "陈普",
        "content": "自是斯民手，全成此世身。\n片言含展席，一室见经纶。\n德业空成己，诗书止事亲。\n但赢千载内，一样不无人。",
        "dynasty": "宋",
        "collection_info": null
    },
    {
        "title": "輓平山菊涧  其二",
        "author": "陈普",
        "content": "卑卑梯接俗，望重若蒿蓬。\n作俑繄何代，弥天以送终。\n闹居常愤切，易箦愈昭融。\n一二人家化，骎骎似洛中。",
        "dynasty": "宋",
        "collection_info": null
    },
    {
        "title": "輓平山菊涧  其三",
        "author": "陈普",
        "content": "小试庖丁刃，天王信不虚。\n林林惊若凤，戢戢免其鱼。\n一日干坤定，终身岩谷居。\n人皆疑不仕，莫晓我心初。",
        "dynasty": "宋",
        "collection_info": null
    },
    {
        "title": "輓平山菊涧  其四",
        "author": "陈普",
        "content": "细细香鼻孔，寥希古已然。\n相逢言尚古，话久许知天。\n太极有形外，几宵灯火前。\n示人犹不敢，何见遽刊传。",
        "dynasty": "宋",
        "collection_info": null
    },
    {
        "title": "輓平山菊涧  其五",
        "author": "陈普",
        "content": "获接阿戎裾，殷勤便手卢。\n开缄伯淳坐，入梦孔明庐。\n敬事期身役，抠趋刻岁余。\n天翁如错误，流涕看苫苴。",
        "dynasty": "宋",
        "collection_info": null
    },
    {
        "title": "輓平山菊涧  其六",
        "author": "陈普",
        "content": "诗礼斯文嫡，箪瓢此世人。\n心惟忧道屈，眼不见家贫。\n清瘦生来骨，孤高没后身。\n几多黄壤客，难朽得如君。",
        "dynasty": "宋",
        "collection_info": null
    },
    {
        "title": "凭阑  其一",
        "author": "陈普",
        "content": "南浦路东西，佳人不可期。\n断云荒草渡，归鸟夕阳枝。\n心事十二曲，头颅大半丝。\n低回问流水，去去復何之。",
        "dynasty": "宋",
        "collection_info": null
    },
    {
        "title": "凭阑  其二",
        "author": "陈普",
        "content": "高豁干坤眼，山晴绿雨收。\n夕阳流水遶，荒草白云浮。\n柳荫小溪侧，樵歌古渡头。\n凭虚发清啸，安得仲宣楼。",
        "dynasty": "宋",
        "collection_info": null
    },
    {
        "title": "行藏",
        "author": "陈普",
        "content": "四时昼夜有成姿，用舍行藏亦易知。\n祭器无周应独抱，儒冠有越莫空资。\n乱由径窦人皆笑，不出门庭鬼亦疑。\n千古常经川上水，莫将闲气动诗脾。",
        "dynasty": "宋",
        "collection_info": null
    },
    {
        "title": "感兴",
        "author": "陈普",
        "content": "晦翁去后道无传，智水仁山尚宛然。\n一室落成方翠碧，四书未竟已黄泉。\n心留雨暗云深处，魂在月明猿哭边。\n山上仙灵还聚合，虹桥消息问何年。",
        "dynasty": "宋",
        "collection_info": null
    },
    {
        "title": "读书有感",
        "author": "陈普",
        "content": "弄舌仪秦久厌看，无言混沌自安閒。\n人心何日无尧舜，道学终天有孔颜。\n五鬼不磨吾道义，二秦长是此江山。\n窗前宿草根长在，万古春风去復还。",
        "dynasty": "宋",
        "collection_info": null
    },
    {
        "title": "忆昔",
        "author": "陈普",
        "content": "壮岁声名动洛阳，重重皎日出扶桑。\n笔锋刚劲万人敌，文阵纵横百胜场。\n天下文明仰龙见，胸中韬略困鹰扬。\n唤回三十年前梦，抚案挑灯感慨长。",
        "dynasty": "宋",
        "collection_info": null
    },
    {
        "title": "出行",
        "author": "陈普",
        "content": "半挑行李出蓝关，便觉前程地步宽。\n鲸力衝开千里浪，龙光射破万层峦。\n逢人切莫谈边事，开口何须问故山。\n贫杀一身无足道，苍生百万要平安。",
        "dynasty": "宋",
        "collection_info": null
    },
    {
        "title": "积雨写怀  其一",
        "author": "陈普",
        "content": "识道知时乃圣贤，合人统物一之天。\n两间惟有心长在，万变咸归理自然。\n王屋大行从艮止，北溟南海谨坤先。\n行藏悉是干龙体，要得无惭只在渊。",
        "dynasty": "宋",
        "collection_info": null
    },
    {
        "title": "积雨写怀  其二",
        "author": "陈普",
        "content": "一片真纯要反观，纤毫外物不相干。\n乐天岂向青云乐，安土须从陋巷安。\n日出扶筇天地喜，云深拨火鬼神看。\n化机何啻亲兄弟，但与为徒有底难。",
        "dynasty": "宋",
        "collection_info": null
    },
    {
        "title": "野烧",
        "author": "陈普",
        "content": "杂沓平原起电红，凭陵势欲逼青峰。\n草芽不问新开甲，蛰户尤怜乍启封。\n何暇彻侯分玉石，略如伯益逐蛇龙。\n际天逸德无人问，独倚高楼到晚钟。",
        "dynasty": "宋",
        "collection_info": null
    },
    {
        "title": "暮春始闻雷",
        "author": "陈普",
        "content": "仓庚杜宇已喧卑，出地奔空独尔迟。\n六合中间皆起处，一更前后恰来时。\n吝蜗封闭俄惊破，迷蝶沉酣恐未知。\n菌蠢蛰龙安静退，不妨奋豫小愆期。",
        "dynasty": "宋",
        "collection_info": null
    },
    {
        "title": "偶成呈纯父",
        "author": "陈普",
        "content": "朋友之伦在天地，何啻玄璜耦赤璋。\n不聆玉人春风话，禁得铁衾秋雨床。\n几人超距作貔虎，三尺弱孺思蛮强。\n几回合眼在丹碧，讲谈帝伯铺皇王。",
        "dynasty": "宋",
        "collection_info": null
    },
    {
        "title": "范雎蔡泽",
        "author": "陈普",
        "content": "战国诸公敝一言，磨喉砺舌乱干坤。\n仪秦已作风霆过，范蔡方为河海翻。\n荣耀须臾空自喜，真淳毫髮了无存。\n但怜三代遗孩稚，流血成河暗本原。",
        "dynasty": "宋",
        "collection_info": null
    },
    {
        "title": "谢天爵惠诗和韵",
        "author": "陈普",
        "content": "男子须为颜孟徒，文章义理视公沽。\n不穷六籍不为学，未了三才未是儒。\n当作大鹏辞斥鷃，又如快鹘入群乌。\n泰山到顶无多路，不肯攀登直是愚。",
        "dynasty": "宋",
        "collection_info": null
    },
    {
        "title": "福城无雪然人物与洛城一也",
        "author": "陈普",
        "content": "入城一见便金兰，青眼论心视肺肝。\n日用共为时世笑，昼眠常见鬼神看。\n狂歌雪裏忘年老，高卧城中傲岁寒。\n但愿康宁百二十，年年斫雪访袁安。",
        "dynasty": "宋",
        "collection_info": null
    },
    {
        "title": "谢岩上张伯春伯齐兄弟子侄惠生日诗",
        "author": "陈普",
        "content": "苟食偷衣岂足论，诸公何见为开尊。\n诗书虽读道何有，爵德咸无齿敢言。\n泉下年年孤祖考，眼前事事负干坤。\n幸随草木酣秋色，晚节黄花别立根。",
        "dynasty": "宋",
        "collection_info": null
    },
    {
        "title": "贺岩上张商翁新居",
        "author": "陈普",
        "content": "商岭高风动帝皇，商岩清梦到君王。\n故将琴剑诗书室，结向烟霞水石旁。\n紫气遥知穿户牖，青松应不隔垣墙。\n后堂且设彭宣席，未许鶑鶑燕燕忙。",
        "dynasty": "宋",
        "collection_info": null
    },
    {
        "title": "贺叔父为犹子成室",
        "author": "陈普",
        "content": "五典三纲宇宙人，千金九鼎祖宗身。\n茶租急切同胞义，冰蘗规模一箇仁。\n日月照临伦理得，山川迴合栋梁新。\n教人以意非言语，此事由家更及民。",
        "dynasty": "宋",
        "collection_info": null
    },
    {
        "title": "贺纯父修考亭成",
        "author": "陈普",
        "content": "宇宙中间此考亭，接连千圣集三灵。\n乍年松柏参天翠，无事莓苔满地青。\n道统拳拳俄栋宇，人心隠隠又雷霆。\n世间万事无难者，但把纯心对六经。",
        "dynasty": "宋",
        "collection_info": null
    },
    {
        "title": "怀古",
        "author": "陈普",
        "content": "世事悠悠一转头，断云荒草古今愁。\n青山北去黄河隔，白日西飞东水流。\n秦有金牛开剑阁，楚无熊虎割鸿沟。\n无情萧寺峰前月，几夜蛩声影半楼。",
        "dynasty": "宋",
        "collection_info": null
    },
    {
        "title": "呈县尹  其一",
        "author": "陈普",
        "content": "生贤造物意何仁，一本从来只为民。\n择取易中五阳卦，要令到处四时春。\n黄扉紫闼终行志，碧水丹山且爱人。\n满县栽花祇悦目，桑麻雨露是公真。",
        "dynasty": "宋",
        "collection_info": null
    },
    {
        "title": "呈县尹  其二",
        "author": "陈普",
        "content": "富贵能无不俛眉，太玄久作覆瓿资。\n柴荆昼刻声何驶，芹草春风浪已披。\n似此深心宁为己，其如浅学谬蒙知。\n位无大小心惟一，已是当年吐哺时。",
        "dynasty": "宋",
        "collection_info": null
    },
    {
        "title": "赠叶洞春画葡萄",
        "author": "陈普",
        "content": "引蔓牵藤寸管头，扶骊剔蚌出风流。\n三千龙女抛珠佩，一个儒生拥碧油。\n莫是前生封即墨，便堪作酒博青州。\n齐奴倘会清妍意，免得红裙逐翠楼。",
        "dynasty": "宋",
        "collection_info": null
    },
    {
        "title": "和清叟自勉",
        "author": "陈普",
        "content": "缉熙正学勿虚过，立志悠悠得几何。\n黄卷工夫当猛省，青春齿髮莫蹉跎。\n笔头有燄由充养，镜面无尘在洗磨。\n六籍四书无释手，胸中治具看森罗。",
        "dynasty": "宋",
        "collection_info": null
    },
    {
        "title": "和清叟奉御大都",
        "author": "陈普",
        "content": "帝里春深草木苞，御河滚滚浪翻桃。\n万千红紫迹如扫，九十青皇寿已高。\n南国江山归梦远，东宫松桂昼阴交。\n丘园喜有平安报，新竹初成集凤梢。",
        "dynasty": "宋",
        "collection_info": null
    }
]