[
    {
        "uuid": "b5bb64be141faeea6af929a21916ad12",
        "title": "送友人游江东",
        "author": "李端",
        "content": "江上花开尽，南行见杪春。\n鸟声悲古木，云影入通津。\n返景斜连草，迴潮暗动苹。\n谢公今在郡，应喜得诗人。",
        "dynasty": "唐",
        "collection_info": null
    },
    {
        "uuid": "e32587f02eca8431c7b0b215b2fc30af",
        "title": "送乐平苗明府得家字",
        "author": "李端",
        "content": "本自求彭泽，谁云道里赊。\n山从石壁断，江向弋阳斜。\n暮色随枫树，阴云暗荻花。\n诸侯旧调鼎，应重宰臣家。",
        "dynasty": "唐",
        "collection_info": null
    },
    {
        "uuid": "b405a6786cc8445213771f452993f3e0",
        "title": "过宋州",
        "author": "李端",
        "content": "睢阳陷虏日，外绝救兵来。\n世乱忠臣死，时清明主哀。\n荒郊春草徧，故垒野花开。\n欲为将军哭，东流水不迴。",
        "dynasty": "唐",
        "collection_info": null
    },
    {
        "uuid": "7af2b1a3f17ab74c06e60015abaf32d4",
        "title": "茂陵山行陪韦金部",
        "author": "李端",
        "content": "宿雨朝来歇，空山秋气清。\n盘云双鹤下，隔水一蝉鸣。\n古道黄花落，平芜赤烧生。\n茂陵虽有病，犹得伴君行。",
        "dynasty": "唐",
        "collection_info": null
    },
    {
        "uuid": "6079c55f00e0fe2932c2c6b34bb711b2",
        "title": "江上逢司空曙",
        "author": "李端",
        "content": "共尔髫年故，相逢万里余。\n新春两行泪，故国一封书。\n夏口帆初落，涔阳雁正疎。\n唯当执杯酒，暂食汉江鱼。",
        "dynasty": "唐",
        "collection_info": null
    },
    {
        "uuid": "dd692ad12017758d9309bf2424658894",
        "title": "逢王泌自东京至",
        "author": "李端",
        "content": "逢君自乡至，雪涕问田园。\n几处生乔木，谁家在旧村。\n山峰横二室，水色映千门。\n愁见游从处，如今花正繁。",
        "dynasty": "唐",
        "collection_info": null
    },
    {
        "uuid": "05c5b9307263955623e1aab6d65ada32",
        "title": "山中期吉中孚",
        "author": "李端",
        "content": "行人路不同，花落到山中。\n水暗蒹葭雾，月明杨柳风。\n年华惊已掷，志业飒然空。\n何必龙钟后，方期事远公。",
        "dynasty": "唐",
        "collection_info": null
    },
    {
        "uuid": "9f85554c357bed141484c9346da50982",
        "title": "酬前大理寺评事张芬",
        "author": "李端",
        "content": "君家旧林壑，寄在乱峰西。\n近日春云满，相思路亦迷。\n闻钟投野寺，待月过前溪。\n怅望成幽梦，依依识故蹊。",
        "dynasty": "唐",
        "collection_info": null
    },
    {
        "uuid": "bfaf2fffcbcd80147bfdd126b6fa6a8c",
        "title": "赋得山泉送房造",
        "author": "李端",
        "content": "泉水山边去，高人月下看。\n润松秋色净，落涧夜声寒。\n委曲穿深竹，潺湲过远滩。\n圣朝无隐者，早晚罢渔竿。",
        "dynasty": "唐",
        "collection_info": null
    },
    {
        "uuid": "97dcbfacffbd28bbaa87a76176a72d01",
        "title": "宿兴善寺后堂池",
        "author": "李端",
        "content": "草堂高树下，月向后池生。\n野客如僧静，新荷共水平。\n锦鳞沉不食，绣羽乱相鸣。\n即事思江海，谁能万里行。",
        "dynasty": "唐",
        "collection_info": null
    },
    {
        "uuid": "e7a0a98d50be11588fb6889ba3523c3c",
        "title": "忆皎然上人",
        "author": "李端",
        "content": "未得从师去，人间万事劳。\n云门不可见，山木已应高。\n向日开柴户，惊秋问敝袍。\n何由宿峰顶，窗裏望波涛。",
        "dynasty": "唐",
        "collection_info": null
    },
    {
        "uuid": "82e4de8d7c7685ed1824c44cb96bb074",
        "title": "赠衡岳隐禅师",
        "author": "李端",
        "content": "旧住衡州寺，随缘偶北来。\n夜禅山雪下，朝汲竹门开。\n半偈传初尽，羣生意未迴。\n唯当与樵者，杖锡入天台。",
        "dynasty": "唐",
        "collection_info": null
    },
    {
        "uuid": "94d9f1c1aa4bc7d04203caf7fe7242b3",
        "title": "云阳观寄袁稠",
        "author": "李端",
        "content": "花洞晚阴阴，仙坛隔杏林。\n漱泉春谷冷，捣药夜窗深。\n石上开仙酌，松间对玉琴。\n戴家溪北住，雪后去相寻。",
        "dynasty": "唐",
        "collection_info": null
    },
    {
        "uuid": "9dd0972cfd79772b52b93928705bcd96",
        "title": "晚游东田寄司空曙",
        "author": "李端",
        "content": "暮来思远客，独立在东田。\n片雨无妨景，残虹不映天。\n别愁逢夏果，归兴入秋蝉。\n莫作隳官意，陶潜未必贤。",
        "dynasty": "唐",
        "collection_info": null
    },
    {
        "uuid": "4f88b3e279cfc4101e386226a15d5346",
        "title": "题崔端公园林",
        "author": "李端",
        "content": "上士爱清辉，开门向翠微。\n抱琴看鹤去，枕石待云归。\n野坐苔生席，高眠竹挂衣。\n旧山东望远，惆怅暮花飞。",
        "dynasty": "唐",
        "collection_info": null
    },
    {
        "uuid": "d8875377418cb48bfc78fb0a9bd2f560",
        "title": "早春雪夜寄卢纶兼呈秘书元丞",
        "author": "李端",
        "content": "闻君随谢朓，春夜宿前川。\n看竹云垂地，寻僧月满田。\n熊寒方入树，鱼乐稍离船。\n独夜羇愁客，惟知惜故年。",
        "dynasty": "唐",
        "collection_info": null
    },
    {
        "uuid": "296885cc143c025215aca52399bf51a3",
        "title": "早春夜集耿拾遗宅",
        "author": "李端",
        "content": "如何逋客会，忽在侍臣家。\n新草犹停雪，寒梅未放花。\n衔杯鸡欲唱，逗月雁应斜。\n年齿俱憔悴，谁堪故国赊。",
        "dynasty": "唐",
        "collection_info": null
    },
    {
        "uuid": "7e894729f95c36d779b3101590c35446",
        "title": "元丞宅送胡浚及第东归觐省",
        "author": "李端",
        "content": "登龙兼折桂，归去当高车。\n旧楚枫犹在，前隋柳已疎。\n月中逢海客，浪裏得乡书。\n见说江边住，知君不厌鱼。",
        "dynasty": "唐",
        "collection_info": null
    },
    {
        "uuid": "a0a996a7393a93cb45927fcae4a3d901",
        "title": "送魏广下第归扬州宁亲",
        "author": "李端",
        "content": "游宦今空返，浮淮一雁秋。\n白云阴泽国，青草遶扬州。\n调膳过花下，张筵到水头。\n昆山仍有玉，岁晏莫淹留。",
        "dynasty": "唐",
        "collection_info": null
    },
    {
        "uuid": "1dba01698e0c3f2cef0c46b27cab5c04",
        "title": "归山与酒徒别",
        "author": "李端",
        "content": "野客本无事，此来非有求。\n烦君征乐饯，未免忆山愁。\n红烛侵明月，青娥促白头。\n童心久已尽，岂为艳歌留。",
        "dynasty": "唐",
        "collection_info": null
    },
    {
        "uuid": "92759325d01b83302da7afff7a1653d8",
        "title": "冬夜寄韩弇",
        "author": "李端",
        "content": "独坐知霜下，开门见木衰。\n壮应随日去，老岂与人期。\n废井虫鸣早，阴阶菊发迟。\n兴来空忆戴，不似剡溪时。",
        "dynasty": "唐",
        "collection_info": null
    },
    {
        "uuid": "aa985d38b47d15f091a0c99954e7fefe",
        "title": "闻吉道士还俗因而有赠",
        "author": "李端",
        "content": "闻有华阳客，儒裳谒紫微。\n旧山连药卖，孤鹤带云归。\n柳市名犹在，桃源梦已稀。\n还乡见鸥鸟，应愧背船飞。",
        "dynasty": "唐",
        "collection_info": null
    },
    {
        "uuid": "bf751725d135bde933288965eb632d2e",
        "title": "韦员外东斋看花",
        "author": "李端",
        "content": "入花凡几步，此树独相留。\n发艳红枝合，垂烟绿水幽。\n倂开偏觉好，未落已成愁。\n一到芳菲下，空招两鬓秋。",
        "dynasty": "唐",
        "collection_info": null
    },
    {
        "uuid": "c8f54bf68094daaccf583bef061dafe4",
        "title": "边头作",
        "author": "李端",
        "content": "邠郊泉脉动，落日上城楼。\n羊马水草足，羌胡帐幕稠。\n射鵰过海岸，传箭怯边州。\n何事归朝将，今年又拜侯。",
        "dynasty": "唐",
        "collection_info": null
    },
    {
        "uuid": "093372a323faa4d4f6448feb9dbd990e",
        "title": "宿深上人院听远泉",
        "author": "李端",
        "content": "泉声宜远听，入夜对支公。\n断续来方尽，潺湲咽又通。\n何年出石下，几里在山中。\n君问穷源处，禅心与此同。",
        "dynasty": "唐",
        "collection_info": null
    },
    {
        "uuid": "df0b6fa75cf500f0032cad25c9d4de94",
        "title": "茂陵村行赠何兆",
        "author": "李端",
        "content": "春天黄鸟啭，野径白云閒。\n解带依芳草，支颐想故山。\n人行九州路，树老五陵间。\n谁道临邛远，相如自忆还。",
        "dynasty": "唐",
        "collection_info": null
    },
    {
        "uuid": "d676ca12f7603be9e15f5a1df5761def",
        "title": "送友人还洛",
        "author": "李端",
        "content": "去国渡关河，蝉鸣古树多。\n平原正超忽，行子復蹉跎。\n去事不可想，旧游难再过。\n何当嵩岳下，相见在烟萝。",
        "dynasty": "唐",
        "collection_info": null
    },
    {
        "uuid": "49d8f2d068feed6f0cd0ef3b109ce1db",
        "title": "送戴征士还山",
        "author": "李端",
        "content": "柔桑锦臆雉，相送到烟霞。\n独隐空山裏，閒门几树花。\n草生杨柳岸，鸟啭竹林家。\n不是谋生拙，无为末路赊。",
        "dynasty": "唐",
        "collection_info": null
    },
    {
        "uuid": "7f4edcb0c48fa4cfa370677a067c05c8",
        "title": "秋日旅舍别司空文明",
        "author": "李端",
        "content": "凉风飒穷巷，秋思满高云。\n吏隐俱不就，此心仍别君。\n素怀宗淡泊，羁旅念功勋。\n转忆西林寺，江声月下闻。",
        "dynasty": "唐",
        "collection_info": null
    },
    {
        "uuid": "98d498b6594c3332bdbb013f1e4b312c",
        "title": "旅舍对雪赠考功王员外",
        "author": "李端",
        "content": "杨花惊满路，麵市忽狂风。\n骤下摇兰叶，轻飞集竹丛。\n欲将琼树比，不共玉人同。\n独望徽之棹，青山在雪中。",
        "dynasty": "唐",
        "collection_info": null
    },
    {
        "uuid": "10a47dd3ad659bb16efa2d540716cdf6",
        "title": "送丁少府往唐上",
        "author": "李端",
        "content": "因君灞陵别，故国一迴看。\n共食田文饭，先之梅福官。\n江风转日暮，山月满潮寒。\n不得同舟望，淹留岁月阑。",
        "dynasty": "唐",
        "collection_info": null
    },
    {
        "uuid": "09be0ec602c0b597bf112cf43851ce9b",
        "title": "赠李龟年",
        "author": "李端",
        "content": "青春事汉主，白首入秦城。\n遍识才人字，多知旧曲名。\n风流随故事，语笑合新声。\n独有垂杨树，偏伤日暮情。",
        "dynasty": "唐",
        "collection_info": null
    },
    {
        "uuid": "1653772a21044d99918b8d20b677b6da",
        "title": "送郭补阙归江阳",
        "author": "李端",
        "content": "东门春尚浅，杨柳未成阴。\n雁影愁斜日，鸎声怨故林。\n隋宫江上远，梁苑雪中深。\n独有怀归客，难为欲别心。",
        "dynasty": "唐",
        "collection_info": null
    },
    {
        "uuid": "12349167278417ab4998583197340c82",
        "title": "早春会王逵主人得蓬字",
        "author": "李端",
        "content": "今年华鬓色，半在故人中。\n欲写无穷恨，先期一醉同。\n绿丛犹覆雪，红萼已凋风。\n莫负归山契，君看陌上蓬。",
        "dynasty": "唐",
        "collection_info": null
    },
    {
        "uuid": "2443cba90b43ee4e436088cf181bdcd4",
        "title": "宿山寺思归",
        "author": "李端",
        "content": "僧房秋雨歇，愁卧夜更深。\n欹枕闻鸿雁，迴灯见竹林。\n归萤入草尽，落月映窗沉。\n拭泪无人觉，长谣向壁阴。",
        "dynasty": "唐",
        "collection_info": null
    },
    {
        "uuid": "1bb0a01a86a188b042a3ba1e9f2eea70",
        "title": "送客赴江陵寄郢州郎士元",
        "author": "李端",
        "content": "露下晚蝉愁，诗人旧怨秋。\n沅湘莫留滞，宛洛好遨游。\n饮马逢黄菊，离家值白头。\n竟陵明月夜，为上庾公楼。",
        "dynasty": "唐",
        "collection_info": null
    },
    {
        "uuid": "84f007bc54a1698b07de8bbd5153d504",
        "title": "送客赋得巴江夜猿",
        "author": "李端",
        "content": "巴水天边路，啼猿伤客情。\n迟迟云外尽，杳杳树中生。\n残月暗将落，空霜寒欲明。\n楚人皆掩泪，闻到第三声。",
        "dynasty": "唐",
        "collection_info": null
    },
    {
        "uuid": "75c1f253c23e69bcdf9ea48e5422cd0f",
        "title": "秋日忆暕上人",
        "author": "李端",
        "content": "一从持钵别，更未到人间。\n好静居贫寺，遗名弃近山。\n雨前缝百衲，叶下闭重关。\n若便浔阳去，须将旧客还。",
        "dynasty": "唐",
        "collection_info": null
    },
    {
        "uuid": "ef33f5e171e4141442511d80f875fadb",
        "title": "寄上舍人叔",
        "author": "李端",
        "content": "车马朝初下，看山忆独寻。\n会知逢水尽，且爱入云深。\n残雨开斜日，新蝉发迥林。\n阮咸虽别巷，遥识此时心。",
        "dynasty": "唐",
        "collection_info": null
    },
    {
        "uuid": "38c99426fffe22037d47527b705a6eda",
        "title": "送古之奇赴安西幕",
        "author": "李端",
        "content": "畴昔十年兄，相逢五校营。\n今宵举杯酒，陇月见军城。\n堠火经阴绝，边人接晓行。\n殷勤送书记，强虏几时平。",
        "dynasty": "唐",
        "collection_info": null
    },
    {
        "uuid": "b6669126acc14e5a73d0a600c186aa5a",
        "title": "送张芬归江东兼寄柳中庸",
        "author": "李端",
        "content": "久是天涯客，偏伤落木时。\n如何故国见，更欲异乡期。\n鸟暮东西急，波寒上下迟。\n空将满眼泪，千里怨相思。",
        "dynasty": "唐",
        "collection_info": null
    },
    {
        "uuid": "2b516b2ab4d6fdb8e19d340307499e67",
        "title": "送丘丹归江东",
        "author": "李端",
        "content": "故山霜落久，才子忆荆扉。\n旅舍寻人别，秋风逐雁归。\n梦愁枫叶尽，醉惜菊花稀。\n肯学求名者，经年未拂衣。",
        "dynasty": "唐",
        "collection_info": null
    },
    {
        "uuid": "c8714afda982679b3092b1f5af2c8bbf",
        "title": "卧病寄苗员外",
        "author": "李端",
        "content": "故人初未贵，相见得淹留。\n一自朝天去，因成计日游。\n月明应独醉，叶下肯同愁。\n因恨刘桢病，空园卧见秋。",
        "dynasty": "唐",
        "collection_info": null
    },
    {
        "uuid": "08acfba23f6d170f3ef3fab9b1bfd361",
        "title": "送杨皋擢第归江东",
        "author": "李端",
        "content": "隋堤望楚国，江上一归人。\n绿气千樯暮，青风万里春。\n试才初得桂，泊渚肯伤苹。\n拜手终悽怆，恭承中外亲。",
        "dynasty": "唐",
        "collection_info": null
    },
    {
        "uuid": "56868c26dbb863f421841f9537d12823",
        "title": "题郑少府林园",
        "author": "李端",
        "content": "谢家今日晚，词客愿抽毫。\n枥马方迴影，池鹅正理毛。\n竹筒传水远，麈尾坐僧高。\n独有宗雷贱，过君着敝袍。",
        "dynasty": "唐",
        "collection_info": null
    },
    {
        "uuid": "231d9d216aef7238a0d4b6179aa1e737",
        "title": "送吉中孚拜官归业",
        "author": "李端",
        "content": "南入华阳洞，无人古树寒。\n吟诗开旧帙，带绶上荒坛。\n因病求归易，霑恩更隐难。\n孟宗应献鲊，家近守渔官。",
        "dynasty": "唐",
        "collection_info": null
    },
    {
        "uuid": "13327c52d01ac36af934bd28738d2ed4",
        "title": "送杨少府赴阳翟",
        "author": "李端",
        "content": "冠带仁兄后，光辉寿母前。\n陆云还入洛，潘岳更张筵。\n井邑嵩山对，园林颍水连。\n东人欲相送，旅舍已潸然。",
        "dynasty": "唐",
        "collection_info": null
    },
    {
        "uuid": "7450b0c0b1581fac64b3e1111746372a",
        "title": "慈恩寺暕上人房招耿拾遗",
        "author": "李端",
        "content": "悠然对惠远，共结故山期。\n汲井树阴下，闭门亭午时。\n地閒花落厚，石浅水流迟。\n愿与神仙客，同来事本师。",
        "dynasty": "唐",
        "collection_info": null
    },
    {
        "uuid": "8e8d4903d7f729630c8c9a991cee31c5",
        "title": "宿山寺雪夜寄吉中孚",
        "author": "李端",
        "content": "独爱僧房竹，春来长到池。\n云遮皆晃朗，雪压半低垂。\n不见侵山叶，空闻拂地枝。\n鄙夫今夜兴，唯有子猷知。",
        "dynasty": "唐",
        "collection_info": null
    },
    {
        "uuid": "864abd58a01b2af67ff2159f7a28296b",
        "title": "赠赵神童",
        "author": "李端",
        "content": "圣朝殊汉令，才子少登科。\n每见先鸣早，常惊后进多。\n独居方寂寞，相对觉蹉跎。\n不是通家旧，频劳文举过。",
        "dynasty": "唐",
        "collection_info": null
    },
    {
        "uuid": "f457f2702e42f6749a70cc08cd7c4bd7",
        "title": "宿云际寺赠深上人",
        "author": "李端",
        "content": "暂别青蓝寺，今来髮欲斑。\n独眠孤烛下，风雨在前山。\n坏宅终须去，空门不易还。\n支公有方便，一愿启玄关。",
        "dynasty": "唐",
        "collection_info": null
    },
    {
        "uuid": "91c984d464cf508e149521411e91fb7c",
        "title": "送从兄赴洪州别驾兄善琴",
        "author": "李端",
        "content": "援琴兼爱竹，遥夜在湘沅。\n鹤舞月将下，乌啼霜正繁。\n乱流喧橘岸，飞雪暗荆门。\n佐郡无辞屈，其如相府恩。",
        "dynasty": "唐",
        "collection_info": null
    },
    {
        "uuid": "7f475931a80f1398a02624d269c2009d",
        "title": "山中期张芬不至",
        "author": "李端",
        "content": "石堤春草碧，双燕向西飞。\n怅望云天暮，佳人何处归。\n药栏虫网遍，苔井水痕稀。\n谁道嵇康懒，山中自掩扉。",
        "dynasty": "唐",
        "collection_info": null
    },
    {
        "uuid": "50b44ce0402c82e22c5451542f281623",
        "title": "寄畅当",
        "author": "李端",
        "content": "麦秀草芊芊，幽人好昼眠。\n云霞生岭上，猿鸟下床前。\n颜子方敦行，支郎久住禅。\n中林轻暂别，约略已经年。",
        "dynasty": "唐",
        "collection_info": null
    },
    {
        "uuid": "7de853cef1939172923554ce685d87cc",
        "title": "送义兴元少府",
        "author": "李端",
        "content": "逢君惠连第，初命[便]光辉。\n已得羣公祖，终妨太傅讥。\n路长人反顾，草断燕迴飞。\n本是江南客，还同衣锦归。",
        "dynasty": "唐",
        "collection_info": null
    },
    {
        "uuid": "cb55e80ba390ede1e0cec2e21aba7e09",
        "title": "卧病别郑锡",
        "author": "李端",
        "content": "病来喜无事，多卧竹林间。\n此日一相见，明朝还掩关。\n幽人爱芳草，志士惜颓颜。\n岁[晏]不我弃，期君在故山。",
        "dynasty": "唐",
        "collection_info": null
    },
    {
        "uuid": "7e3b4269a91cb5e39507989618674763",
        "title": "书志赠畅当",
        "author": "李端",
        "content": "少喜神仙术，未去已蹉跎。\n壮志一为累，浮生事渐多。\n衰颜不相识，岁暮定相过。\n请问宗居士，君其奈老何。",
        "dynasty": "唐",
        "collection_info": null
    },
    {
        "uuid": "36bfd57cc0a0ecf0e8436a83f9939baa",
        "title": "送诸曁裴少府",
        "author": "李端",
        "content": "山公访嵇绍，赵武见韩侯。\n事去恩犹在，名成泪却流。\n一官同北去，千里赴南州。\n才子清风后，无贻相府忧。",
        "dynasty": "唐",
        "collection_info": null
    },
    {
        "uuid": "e74e5f9cad7c009e28158ca86a08064f",
        "title": "送郑宥入蜀迎觐",
        "author": "李端",
        "content": "宁亲西陟险，君去异王阳。\n在世谁非客，还家即是乡。\n剑门千转尽，巴水一支长。\n请语愁猿道，无烦促泪行。",
        "dynasty": "唐",
        "collection_info": null
    },
    {
        "uuid": "ba33b9bade36b61220901eceeb173624",
        "title": "送耿拾遗湋使江南括图书",
        "author": "李端",
        "content": "驱传草连天，回风满树蝉。\n将过夫子宅，前问孝廉船。\n汉使收三箧，周诗采百篇。\n别来将有泪，不是怨流年。",
        "dynasty": "唐",
        "collection_info": null
    },
    {
        "uuid": "e72feac54f1da754526cdcbd38f551d7",
        "title": "送王少府游河南",
        "author": "李端",
        "content": "马卿方失意，东去谒诸侯。\n过宋人应少，游梁客独愁。\n鸟翻千室暮，蝉急两河秋。\n仆本无媒者，因君泪亦流。",
        "dynasty": "唐",
        "collection_info": null
    },
    {
        "uuid": "547aae3ef63aadb5ea940cc284c08a6b",
        "title": "送别驾赴晋陵即舍人叔之兄",
        "author": "李端",
        "content": "诸宗称叔父，从子亦光辉。\n谢脁中书直，王祥别乘归。\n江帆衝雨上，海树隔潮微。\n南阮贫无酒，唯将泪湿衣。",
        "dynasty": "唐",
        "collection_info": null
    },
    {
        "uuid": "2f10682af8e5bbfed5ce3bc37c58502a",
        "title": "卧病寄阎寀",
        "author": "李端",
        "content": "病中贪好景，强步出幽居。\n紫葛垂山径，黄花遶野渠。\n荒林飞老鹤，败堰过游鱼。\n纵忆同年友，无人可寄书。",
        "dynasty": "唐",
        "collection_info": null
    },
    {
        "uuid": "4ca563469155a8b7f530140dcc7a0f72",
        "title": "晚夏闻蝉寄广文",
        "author": "李端",
        "content": "昨日莺啭声，今朝蝉忽鸣。\n朱颜向华髮，定是几年程。\n故国白云远，閒居青草生。\n因垂数行泪，书报十年兄。",
        "dynasty": "唐",
        "collection_info": null
    },
    {
        "uuid": "419b60d798e4aece4b9f498ef68fef41",
        "title": "归山居寄钱起",
        "author": "李端",
        "content": "怅望青山下，回头泪满巾。\n故乡多古树，落日少行人。\n髮鬓将回色，簪缨未到身。\n谁知武陵路，亦有汉家臣。",
        "dynasty": "唐",
        "collection_info": null
    },
    {
        "uuid": "24affca7d9011ba5045f2f04efc043e3",
        "title": "晓发瓜州",
        "author": "李端",
        "content": "晓发悲行客，停桡独未前。\n寒江半有月，野戍渐无烟。\n棹唱临高岸，鸿嘶发远田。\n谁知避徒御，对酒一潸然。",
        "dynasty": "唐",
        "collection_info": null
    },
    {
        "uuid": "20b936b588050769d5e32ed91e9ed08c",
        "title": "江上喜逢司空文明",
        "author": "李端",
        "content": "秦人江上见，握手泪沾巾。\n落日见秋草，暮年逢故人。\n非夫长作客，多病浅谋身。\n台阁旧亲友，谁曾见苦辛。",
        "dynasty": "唐",
        "collection_info": null
    },
    {
        "uuid": "9e4dc9051f9990ea41f17f3045f545c5",
        "title": "同苗发慈恩寺避暑",
        "author": "李端",
        "content": "追凉寻宝剎，畏日望璇题。\n卧草同鸳侣，临池似虎溪。\n树閒人迹外，山晚鸟行西。\n若问无心法，莲花隔淤泥。",
        "dynasty": "唐",
        "collection_info": null
    },
    {
        "uuid": "1449b70098d89e226db4268b95ad5abb",
        "title": "送潘述宏词下第归江外",
        "author": "李端",
        "content": "唱高人不和，此去泪难收。\n上国经年住，长江满目流。\n弈棊知胜偶，射策请焚舟。\n应是田囗囗，玄成许尔游。",
        "dynasty": "唐",
        "collection_info": null
    },
    {
        "uuid": "603580cdfcf5bac43b386a2a67377782",
        "title": "送张少府赴夏县",
        "author": "李端",
        "content": "虽为州县职，还欲抱琴过。\n树古闻风早，山枯见雪多。\n鸡声连绛市，马色傍黄河。\n太守新临郡，还逢五袴歌。",
        "dynasty": "唐",
        "collection_info": null
    },
    {
        "uuid": "56e772cc987ad8d8ff4adf91d0450885",
        "title": "酬秘书元丞郊园卧疾见寄",
        "author": "李端",
        "content": "闻说漳滨卧，题诗怨岁华。\n求医主高手，报疾到贫家。\n撒枕销行蚁，移杯失画蛇。\n明朝九衢上，应见玉人车。",
        "dynasty": "唐",
        "collection_info": null
    },
    {
        "uuid": "0ad5449b1dcf0d1a75a2604a46799be1",
        "title": "送成都韦丞还蜀",
        "author": "李端",
        "content": "蜀门云树合，高栈有猿愁。\n驱传加新命，之官向旧游。\n晨装逢酒雨，夜梦见刀州。\n远别长相忆，当年莫滞留。",
        "dynasty": "唐",
        "collection_info": null
    },
    {
        "uuid": "d7325294b96641287f30f012d6f182bc",
        "title": "晚秋旅舍寄苗员外",
        "author": "李端",
        "content": "争途苦不前，贫病遂连牵。\n向暮同行客，当秋独长年。\n晚花唯有菊，寒叶已无蝉。\n吏部逢今日，还应瓮下眠。",
        "dynasty": "唐",
        "collection_info": null
    },
    {
        "uuid": "5aea44d61425d65dd5d8c78fa1a2d2f2",
        "title": "送惟良上人归润州",
        "author": "李端",
        "content": "拟诗偏不类，又送上人归。\n寄世同高鹤，寻仙称坏衣。\n雨行江草短，露坐海帆稀。\n正被空门缚，临岐乞解围。",
        "dynasty": "唐",
        "collection_info": null
    },
    {
        "uuid": "a894662a80137034800f5d86741d5e83",
        "title": "送何兆下第还蜀",
        "author": "李端",
        "content": "重江不可涉，孤客莫晨装。\n高木莎城小，残星栈道长。\n褭猿枫子落，过雨荔枝香。\n劝尔成都住，文翁有草堂。",
        "dynasty": "唐",
        "collection_info": null
    },
    {
        "uuid": "97178eb3444e6b4b0d114bbe724d99ea",
        "title": "送友人宰湘阴",
        "author": "李端",
        "content": "从宦舟行远，浮湘又入闽。\n蒹葭无朔雁，柽栝有蛮神。\n传吏閒调象，山精暗讼人。\n唯须千树橘，暂救李衡贫。",
        "dynasty": "唐",
        "collection_info": null
    },
    {
        "uuid": "c961feda9212a53cb73acf407800eab8",
        "title": "送元晟归江东旧居",
        "author": "李端",
        "content": "泽国舟车接，关门雨雪乖。\n春天行故楚，夜月下清淮。\n讲易居山寺，论诗到郡斋。\n蒋家人暂别，三路草连阶。",
        "dynasty": "唐",
        "collection_info": null
    },
    {
        "uuid": "4d80ca73da6413585466b057846c9b2e",
        "title": "送黎少府赴阳翟",
        "author": "李端",
        "content": "诗礼称才子，神仙是丈人。\n玉山那惜醉，金谷已无春。\n白马如风疾，青袍夺草新。\n不嫌鸣吠客，愿用百年身。",
        "dynasty": "唐",
        "collection_info": null
    },
    {
        "uuid": "59ed4fb90a968d8d304888b17c3b2b30",
        "title": "送夏侯审游蜀",
        "author": "李端",
        "content": "西望烟绵树，愁君上蜀时。\n同林息商客，隔栈见罛师。\n石滑羊肠险，山空杜宇悲。\n琴心正幽怨，莫奏凤凰诗。",
        "dynasty": "唐",
        "collection_info": null
    },
    {
        "uuid": "2ec7f242cd964a372ef78886242bc3ad",
        "title": "单推官厅前双桐咏",
        "author": "李端",
        "content": "封植因高兴，孤贞契素期。\n由来得地早，何事结花迟。\n叶重凝烟后，条寒过雨时。\n还同李家树，争赋角弓诗。",
        "dynasty": "唐",
        "collection_info": null
    },
    {
        "uuid": "e062c4dc364ee9c85f942e90b216cbad",
        "title": "送宋校书赴宣州幕",
        "author": "李端",
        "content": "浮舟压芳草，容裔逐江春。\n远避看书吏，行当入幕宾。\n夜潮衝老树，晓雨破轻苹。\n鸳鹭多伤别，栾家德在人。",
        "dynasty": "唐",
        "collection_info": null
    },
    {
        "uuid": "87a3c69c565e1310ed2c99f49f747712",
        "title": "送赵给事侄尉丹阳",
        "author": "李端",
        "content": "太傅怜羣从，门人亦贱回。\n入官先爱子，赐酒许同杯。\n淮海春多雨，蒹葭夜有雷。\n遥知拜庆后，梅尉称仙才。",
        "dynasty": "唐",
        "collection_info": null
    },
    {
        "uuid": "a879188a71b4a5b4c1be1bc6f550f011",
        "title": "宿瓜洲寄柳中庸",
        "author": "李端",
        "content": "怀人同不寐，清夜起论文。\n月魄正出海，雁行斜上云。\n寒潮来滟滟，秋叶下纷纷。\n便送江东去，徘徊祗待君。",
        "dynasty": "唐",
        "collection_info": null
    },
    {
        "uuid": "1255c3e7e79e0b4d381931e342576399",
        "title": "夜宴虢县张明府宅逢宇文评事",
        "author": "李端",
        "content": "虢田留古宅，入夜足秋风。\n月影来窗裏，灯光落水中。\n征诗逢谢客，饮酒得陶公。\n更爱疎篱下，繁霜湿菊丛。",
        "dynasty": "唐",
        "collection_info": null
    },
    {
        "uuid": "78401397154bc3fd2fe2b64d4d969dc0",
        "title": "冬夜集张尹后阁",
        "author": "李端",
        "content": "乘龟兼戴豸，白面映朱衣。\n安石还须起，泉明不得归。\n譍门常吏在，登席旧寮稀。\n远客长先醉，那知亚相威。",
        "dynasty": "唐",
        "collection_info": null
    },
    {
        "uuid": "cab036984dff9da2ab4dd703b0002909",
        "title": "将之泽潞留别王郎中",
        "author": "李端",
        "content": "弱年知己少，前路主人稀。\n贫病期相惜，艰难又忆归。\n事成应未卜，身贱又无机。\n幸到龙门下，须因羽翼飞。",
        "dynasty": "唐",
        "collection_info": null
    },
    {
        "uuid": "2840869974a959daea94b161db502d0d",
        "title": "晚次巴陵",
        "author": "李端",
        "content": "雪后柳条新，巴陵城下人。\n烹鱼邀水客，载酒奠山神。\n云去低斑竹，波迴动白苹。\n不堪逢楚老，日暮正江春。",
        "dynasty": "唐",
        "collection_info": null
    },
    {
        "uuid": "b517fd451f247953091f434a71e65727",
        "title": "送荀道士归庐山",
        "author": "李端",
        "content": "先生归有处，欲别笑无言。\n绿水到山口，青林连洞门。\n月明寻石路，云霁望花源。\n早晚还乘鹤，悲歌向故园。",
        "dynasty": "唐",
        "collection_info": null
    },
    {
        "uuid": "1198afba7b8de9e508750d226a8f2f48",
        "title": "送张淑归觐叔父",
        "author": "李端",
        "content": "日惨长亭暮，天高大泽閒。\n风中闻草木，雪裏见江山。\n马向塞云去，人随古道还。\n阮家今夜乐，应在竹林间。",
        "dynasty": "唐",
        "collection_info": null
    },
    {
        "uuid": "ab9185e0ee0a619e42dee81737a944c7",
        "title": "送郭参军赴绛州",
        "author": "李端",
        "content": "登车君莫望，故绛柳条春。\n蒲泽逢胡雁，桃源见晋人。\n佐军髯尚短，掷地思还新。\n小谢常携手，因之醉路尘。",
        "dynasty": "唐",
        "collection_info": null
    },
    {
        "uuid": "642b4c7fbf3592b8d943b45234398091",
        "title": "送袁稠游江南",
        "author": "李端",
        "content": "江南衰草遍，十里见长亭。\n客去逢摇落，鸿飞入杳冥。\n空城寒雨细，深院晓灯青。\n欲去行人起，徘徊恨酒醒。",
        "dynasty": "唐",
        "collection_info": null
    },
    {
        "uuid": "9ab88411f1750bf35a00a2612e26132f",
        "title": "送夏中丞赴宁国任",
        "author": "李端",
        "content": "楚县入青枫，长江一派通。\n板桥寻谢客，古邑事陶公。\n片雨收山外，连云上汉东。\n陆机犹滞洛，念子望南鸿。",
        "dynasty": "唐",
        "collection_info": null
    },
    {
        "uuid": "6a364aa3412e5d84af6b368cecf7f1c9",
        "title": "送衞雄下第归同州",
        "author": "李端",
        "content": "不才先上第，词客却空还。\n边地行人少，平芜尽日閒。\n一蝉陂树裏，众火陇云间。\n羡汝归茅屋，书窗见远山。",
        "dynasty": "唐",
        "collection_info": null
    },
    {
        "uuid": "3d7bd5bc0aeef90ca05e9dd374f5c798",
        "title": "送单少府赴扶风",
        "author": "李端",
        "content": "少年趋盛府，颜色比花枝。\n范匄非童子，杨修岂小儿。\n叨陪丈人行，常恐阿戎欺。\n此去云霄近，看君逸足驰。",
        "dynasty": "唐",
        "collection_info": null
    },
    {
        "uuid": "97419f962339a1b476b56de0cea4f598",
        "title": "题山中别业",
        "author": "李端",
        "content": "旧宅在山中，閒门与寺通。\n往来黄叶路，交结白头翁。\n晚笋难成竹，秋花不满丛。\n生涯祗麤粝，吾岂讳言穷。",
        "dynasty": "唐",
        "collection_info": null
    },
    {
        "uuid": "80bf03f823b12b6b7a159c009ef90b13",
        "title": "送司空文明归江上旧居",
        "author": "李端",
        "content": "野菊有黄花，送君千里还。\n鸿来燕又去，离别惜容颜。\n流水通归梦，行云失故关。\n江风正摇落，宋玉莫登山。",
        "dynasty": "唐",
        "collection_info": null
    },
    {
        "uuid": "b99315c27ea3a19f421c73f921836165",
        "title": "送新城戴叔伦明府",
        "author": "李端",
        "content": "遥想隋堤路，春天楚国情。\n白云当海断，青草隔淮生。\n雁起斜还直，潮回远復平。\n莱芜不可到，一醉送君行。",
        "dynasty": "唐",
        "collection_info": null
    },
    {
        "uuid": "76165c6d9e9f1a070c214230f723fdc8",
        "title": "送雍丘任少府",
        "author": "李端",
        "content": "丛车饯才子，路走许东偏。\n远水同春色，繁花胜雪天。\n鸟行侵楚邑，树影向殷田。\n莫学生乡思，梅真正少年。",
        "dynasty": "唐",
        "collection_info": null
    },
    {
        "uuid": "2856fb5e07e21ffec38003627a44d980",
        "title": "送雍郢州",
        "author": "李端",
        "content": "厌郎思出守，遂领汉东军。\n望月逢殷浩，缘江送范云。\n城閒烟草遍，浦逈雪林分。\n谁伴楼中宿，吟诗估客闻。",
        "dynasty": "唐",
        "collection_info": null
    },
    {
        "uuid": "447a3e229872dd1b9995e68ffc798dcf",
        "title": "寄王密卿",
        "author": "李端",
        "content": "酒乐今年少，僧期近日频。\n买山多为竹，卜宅不缘贫。\n志业归初地，文章寄此身。\n嵇康虽有病，犹得见情人。",
        "dynasty": "唐",
        "collection_info": null
    },
    {
        "uuid": "6aee0c9132f9921e5178abe8195abfb3",
        "title": "与萧远上人游少华山寄皇甫侍御",
        "author": "李端",
        "content": "寻危兼采药，渡水又登山。\n独与高僧去，逍遥落日间。\n渐看闾里远，自觉性情閒。\n回首知音在，因令怅望还。",
        "dynasty": "唐",
        "collection_info": null
    },
    {
        "uuid": "3cee209d8f93d6f42128d909be9de0e5",
        "title": "代村中老人答",
        "author": "李端",
        "content": "京洛风尘后，村乡烟火稀。\n少年曾失所，衰暮欲何依。\n夜静临江哭，天寒踏雪归。\n时清应不见，言罢泪盈衣。",
        "dynasty": "唐",
        "collection_info": null
    },
    {
        "uuid": "3c8c3a3921e5f205c60f81b573e20188",
        "title": "赠故将军",
        "author": "李端",
        "content": "平生在边日，鞍马若星流。\n独出间千里，相知满九州。\n恃功凌主将，作气见王侯。\n谁道廉颇老，犹能报远讐。",
        "dynasty": "唐",
        "collection_info": null
    },
    {
        "uuid": "0893e0966721702e582a8ab1d3a2f683",
        "title": "送陆郎中归田司空幕",
        "author": "李端",
        "content": "汉家分列宿，东土佐诸侯。\n结束还军府，光辉过御沟。\n农桑连紫陌，分野入青州。\n覆被恩难报，西看成白头。",
        "dynasty": "唐",
        "collection_info": null
    },
    {
        "uuid": "2fea50c7532a8ef985dde71524574068",
        "title": "酬晋侍御见寄",
        "author": "李端",
        "content": "野客蒙诗赠，殊恩欲报难。\n本求文举识，不在子真官。\n细雨双林暮，重阳九日寒。\n贫斋一丛菊，愿与上宾看。",
        "dynasty": "唐",
        "collection_info": null
    },
    {
        "uuid": "475d98dd39716dddd5a5326bfd6f1293",
        "title": "送铜泽王归城",
        "author": "李端",
        "content": "昔闻公族出，其从亦高车。\n为善唯求乐，分贫必及疎。\n身承汉枝叶，手习鲁诗书。\n尚说无功德，三年在石渠。",
        "dynasty": "唐",
        "collection_info": null
    },
    {
        "uuid": "9de2628b97aceabc36ca2d294a4a537e",
        "title": "江上别柳中庸",
        "author": "李端",
        "content": "秦人江上见，握手便霑衣。\n近日相知少，往年亲故稀。\n远游何处去，旧业几时归。\n更向巴陵宿，堪闻雁北飞。",
        "dynasty": "唐",
        "collection_info": null
    },
    {
        "uuid": "d9f20dd405fa9c1e4c8bf6829e1e4dde",
        "title": "喜皇甫郎中拜谕德兼集贤学士",
        "author": "李端",
        "content": "为郎三载后，宠命一朝新。\n望苑迁词客，儒林拜丈人。\n莺飞绮阁曙，柳拂画堂春。\n几日调金鼎，诸君欲望尘。",
        "dynasty": "唐",
        "collection_info": null
    },
    {
        "uuid": "88f4d5109d1c4ccbb3cf9524515ec0cb",
        "title": "送黎兵曹往陕府结婚",
        "author": "李端",
        "content": "东方发车骑，君是上头人。\n奠雁逢良日，行媒及仲春。\n时称渡河妇，宜配坦床宾。\n安得同门吏，扬鞭入后尘。",
        "dynasty": "唐",
        "collection_info": null
    },
    {
        "uuid": "7e5b25e7e90ed1148beae3d00e77d3f6",
        "title": "送窦兵曹",
        "author": "李端",
        "content": "梨花开上苑，游女着罗衣。\n闻道情人怨，应须走马归。\n御桥迟日暖，官渡早莺稀。\n莫遣佳期过，看看蝴蝶飞。",
        "dynasty": "唐",
        "collection_info": null
    },
    {
        "uuid": "04c842a8c800ba1ae7869c12851f631c",
        "title": "留别故人",
        "author": "李端",
        "content": "此别不可道，此心当语谁。\n春风灞水上，饮马桃花时。\n误作好文士，祗应游宦迟。\n留书下朝客，我有故山期。",
        "dynasty": "唐",
        "collection_info": null
    },
    {
        "uuid": "fd0cbeb248861326a7997372faf557ac",
        "title": "奉送宋中丞使河源",
        "author": "李端",
        "content": "东周遣戍役，才子欲离羣。\n部领河源去，悠悠陇水分。\n笳声悲塞草，马首渡关云。\n辛苦逢炎热，何时及汉军。",
        "dynasty": "唐",
        "collection_info": null
    },
    {
        "uuid": "49fae634c1326bd9269729c416deb95a",
        "title": "都亭驿送郭判官之幽州幕府",
        "author": "李端",
        "content": "幕府参戎事，承明伏奏归。\n都亭使者出，杯酒故人违。\n细雨霑官骑，轻风拂客衣。\n还从大夫后，吾党亦光辉。",
        "dynasty": "唐",
        "collection_info": null
    },
    {
        "uuid": "2a89cb3e3150303a60205bacd6639d25",
        "title": "送王羽林往秦州",
        "author": "李端",
        "content": "秦州贵公子，汉日羽林郎。\n事主来中禁，荣亲上北堂。\n輶车花拥路，宝劒雪生光。\n直扫三边靖，承恩向建章。",
        "dynasty": "唐",
        "collection_info": null
    },
    {
        "uuid": "c354386369475a96daf3154495434836",
        "title": "送友入关",
        "author": "李端",
        "content": "闻君帝城去，西望一沾巾。\n落日见秋草，暮年逢故人。\n非才长作客，有命懒谋身。\n近更婴衰疾，空思老汉滨。",
        "dynasty": "唐",
        "collection_info": null
    },
    {
        "uuid": "dccbe2ede21cddd758edffdc2647dac8",
        "title": "代宗輓歌",
        "author": "李端",
        "content": "祖庭三献罢，严衞百灵朝。\n警跸移前殿，宫车上渭桥。\n寒霜凝羽葆，野吹咽笳箫。\n已向新京兆，谁云天路遥。",
        "dynasty": "唐",
        "collection_info": null
    },
    {
        "uuid": "9c537d22c624b5a3a2e04f0a14bab1d9",
        "title": "张左丞輓歌二首 一",
        "author": "李端",
        "content": "素斾低寒水，清笳出晓风。\n鸟来伤贾傅，马立葬滕公。\n松柏青山上，城池白日中。\n一朝今古隔，唯有月明同。",
        "dynasty": "唐",
        "collection_info": null
    },
    {
        "uuid": "1c57299549924216f48d4c785cd9baea",
        "title": "张左丞輓歌二首 二",
        "author": "李端",
        "content": "祸集钩方失，灾生劒忽飞。\n无由就日拜，空忆自天归。\n门吏看还葬，宫官识赐衣。\n东堂哀赠毕，从此故臣稀。",
        "dynasty": "唐",
        "collection_info": null
    },
    {
        "uuid": "3a9147fea26624e76194200c597ea1e7",
        "title": "奉和王元二相避暑怀杜太尉",
        "author": "李端",
        "content": "艰难尝共理，海晏更相悲。\n况復登堂处，分明避暑时。\n绿槐千穗绽，丹药一番迟。\n蓬荜今何幸，先朝大雅诗。",
        "dynasty": "唐",
        "collection_info": null
    },
    {
        "uuid": "2cdaa79a475875b80691a2e2c5b87d09",
        "title": "青龙寺题故昙上人房",
        "author": "李端",
        "content": "远公留故院，一径雪中微。\n童子逢皆老，门人问亦稀。\n飜经徒有处，携履遂无归。\n空念寻巢鹤，时来傍影飞。",
        "dynasty": "唐",
        "collection_info": null
    },
    {
        "uuid": "f7e11fe55cd349164cdb40a8d18763ea",
        "title": "早春夜望",
        "author": "李端",
        "content": "旧雪逐泥沙，新雷发草芽。\n晓霜应傍鬓，夜雨莫催花。\n行矣前途晚，归欤故国赊。\n不劳报春尽，从此惜年华。",
        "dynasty": "唐",
        "collection_info": null
    },
    {
        "uuid": "dd2b31c4216a3474f95c3932b20ee907",
        "title": "宴伊东岸",
        "author": "李端",
        "content": "晴洲无远近，一树一潭春。\n芳草留归骑，朱樱掷舞人。\n空花对酒落，小翠隔林新。\n竟日皆携手，何由遇此辰。",
        "dynasty": "唐",
        "collection_info": null
    },
    {
        "uuid": "964ae33c4b4f9584ba455fa555c710bd",
        "title": "云际中峰居喜见苗发",
        "author": "李端",
        "content": "自得中峰住，深林亦闭关。\n经秋无客到，入夜有僧还。\n暗涧泉声小，荒村树影闲。\n高窗不可望，星月满空山。",
        "dynasty": "唐",
        "collection_info": null
    },
    {
        "uuid": "12c689027e7716dbdbfe62f897a4d487",
        "title": "宿洞庭",
        "author": "李端",
        "content": "白水连天暮，洪波带日流。\n风高云梦夕，月满洞庭秋。\n沙上渔人火，烟中贾客舟。\n西园与南浦，万里共悠悠。",
        "dynasty": "唐",
        "collection_info": null
    },
    {
        "uuid": "5d58a0728b98658dc750e429af1850d5",
        "title": "江上赛神",
        "author": "李端",
        "content": "疎鼓应繁丝，送神归九疑。\n苍龙随赤凤，帝子上天时。\n骤雨归山疾，长江下日迟。\n独怜游宦子，今夜泊天涯。",
        "dynasty": "唐",
        "collection_info": null
    },
    {
        "uuid": "b781ab91c5b519d515b113f3cbc3c4fa",
        "title": "奉和元丞侍从游南城别业",
        "author": "李端",
        "content": "垂朱领孙子，从宴在池塘。\n献寿回龟顾，和羹跃鲤香。\n高松先草晚，平石助泉凉。\n余橘期相及，门生有陆郎。",
        "dynasty": "唐",
        "collection_info": null
    },
    {
        "uuid": "3d45dcfd8296363b584dc3ecb723256b",
        "title": "送从舅成都丞广南归蜀",
        "author": "李端",
        "content": "巴字天边水，秦人去是归。\n栈长山雨响，溪乱火田稀。\n俗富行应乐，官雄禄岂微。\n魏舒终有泪，还湿宁家衣。",
        "dynasty": "唐",
        "collection_info": null
    },
    {
        "uuid": "cdcd3e97f64f09257f20eb6e97fb7271",
        "title": "赠郭驸马 一",
        "author": "李端",
        "content": "青春都尉最风流，二十功成便拜侯。\n金距鬬鸡过上苑，玉鞭骑马出长楸。\n熏香荀令偏怜少，傅粉何郎不解愁。\n日暮吹箫杨柳陌，路人遥指凤凰楼。",
        "dynasty": "唐",
        "collection_info": null
    },
    {
        "uuid": "beed8fb56603d5ce194c003399f431b0",
        "title": "赠郭驸马 二",
        "author": "李端",
        "content": "方塘似镜草芊芊，初月如钩未上弦。\n新开金埒看调马，旧赐铜山许铸钱。\n杨柳入楼吹玉笛，芙蓉出水妬花钿。\n今朝都尉如相顾，愿脱长裾学少年。",
        "dynasty": "唐",
        "collection_info": null
    },
    {
        "uuid": "86a2aaca8bca5cfe3d1c285ecf2fd75a",
        "title": "宿淮浦忆司空文明",
        "author": "李端",
        "content": "愁心一倍长离忧，夜思千重恋旧游。\n秦地故人成远梦，楚天凉雨在孤舟。\n诸溪近海潮皆应，独树边淮叶尽流。\n别恨转深何处写，前程唯有一登楼。",
        "dynasty": "唐",
        "collection_info": null
    },
    {
        "uuid": "100e12d62a9c111b0f7b5e75c62421bc",
        "title": "送濮阳录事赴忠州",
        "author": "李端",
        "content": "成名不遂双旌远，主印还为一郡雄。\n赤叶黄花随野岸，青山白水映江枫。\n巴人夜语孤舟裏，越鸟春啼万壑中。\n闻说古书多未校，肯令才子久西东。",
        "dynasty": "唐",
        "collection_info": null
    },
    {
        "uuid": "b6abb87fa72fe61dd6b62bf854f4769a",
        "title": "送马尊师",
        "author": "李端",
        "content": "南入商山松路深，石床溪水昼阴阴。\n云中采药随青节，洞裏耕田映绿林。\n直上烟霞空举手，迴经丘壠自伤心。\n武陵花木应长在，愿与渔人更一寻。",
        "dynasty": "唐",
        "collection_info": null
    },
    {
        "uuid": "719dc7ed8bdbae5c2da8a41f7f1a8b38",
        "title": "题元注林园",
        "author": "李端",
        "content": "谢家门馆似山林，碧石青苔满树阴。\n乳鹊眄巢花巷静，鸣鸠鼓翼竹园深。\n桔槔转水兼通药，方丈留僧共听琴。\n独有野人箕踞惯，过君始得一长吟。",
        "dynasty": "唐",
        "collection_info": null
    },
    {
        "uuid": "1a0ad9d32837dd1617a7248983a9656e",
        "title": "野寺病居喜卢纶见访",
        "author": "李端",
        "content": "青青麦壠白云阴，古寺无人新草深。\n乳燕拾泥依古井，鸣鸠拂羽历花林。\n千年驳藓明山履，万尺垂萝入水心。\n一卧漳滨今欲老，谁知才子忽相寻。",
        "dynasty": "唐",
        "collection_info": null
    },
    {
        "uuid": "49f754b4134083c3cae4eaf57f35d12c",
        "title": "送皎然上人归山",
        "author": "李端",
        "content": "适来世上岂缘名，适去人间岂为情。\n古寺山中几日到，高松月下一僧行。\n云阴鸟道苔方合，雪映龙潭水更清。\n法主欲归须有说，门人流泪厌浮生。",
        "dynasty": "唐",
        "collection_info": null
    },
    {
        "uuid": "61e87fb16211fa6f39aa2ed6965fb46c",
        "title": "赠道士",
        "author": "李端",
        "content": "姓氏不书高士传，形神自得逸人风。\n已传花洞将秦接，更指茅山与蜀通。\n懒说岁年齐绛老，甘为乡曲号涪翁。\n终朝卖卜无人识，敝服徒行入市中。",
        "dynasty": "唐",
        "collection_info": null
    },
    {
        "uuid": "7fc8d0c11fa0db1211cb8aa60370e88c",
        "title": "题云际寺准上人房",
        "author": "李端",
        "content": "高僧居处似天台，锡杖铜瓶对绿苔。\n竹巷雨晴春鸟啭，山房日午老人来。\n园中鹿过椒枝动，潭底龙游水沫开。\n独夜焚香礼遗像，空林月出始应迴。",
        "dynasty": "唐",
        "collection_info": null
    },
    {
        "uuid": "9af53d19ef61e594cf689471f94d2d73",
        "title": "山中寄苗员外",
        "author": "李端",
        "content": "鸟鸣花发空山裏，衡岳幽人藉草时。\n既近浅流安笔砚，还因平石布蓍龟。\n千寻楚水横琴望，万里秦城带酒思。\n闻说潘安方寓直，与君相见渐难期。",
        "dynasty": "唐",
        "collection_info": null
    },
    {
        "uuid": "38c2789bfbe8c1f2aeb4868d1669766f",
        "title": "忆故山赠司空曙",
        "author": "李端",
        "content": "汉主金门正召才，马卿多病自迟迴。\n旧山蹔别老将至，芳草欲阑归去来。\n云在高天风会起，年如流水日长催。\n知君素有栖禅意，岁晏蓬门迟尔开。",
        "dynasty": "唐",
        "collection_info": null
    },
    {
        "uuid": "d17d3e389c95c79ee3188c8e40f835ea",
        "title": "闲园即事赠考功王员外",
        "author": "李端",
        "content": "南陌晴云稍变霞，东风动柳水纹斜。\n园林带雪潜生草，桃李虽春未有花。\n幸接上宾登郑驿，羞为长女似黄家。\n今朝一望还成暮，欲别芳菲恋岁华。",
        "dynasty": "唐",
        "collection_info": null
    },
    {
        "uuid": "7b5f679a2b888c9a1d2b4eaeeada6e32",
        "title": "寄庐山真上人",
        "author": "李端",
        "content": "高僧无迹本难寻，更得禅行去转深。\n青草湖中看五老，白云山上宿双林。\n月明潭色澄空性，夜静猨声证道心。\n更[说谢]公南座好，烟萝到地几重阴。",
        "dynasty": "唐",
        "collection_info": null
    },
    {
        "uuid": "97a7ce1e79fd521661a0a9bbdfad9782",
        "title": "题觉公新兰若",
        "author": "李端",
        "content": "头白禅师何处还，独开兰若树林间。\n鬼因巫祝传移社，神见天人请施山。\n猛虎听经金磬动，猕猴献蜜雪窗閒。\n新斋结誓如相许，愿与雷宗永闭关。",
        "dynasty": "唐",
        "collection_info": null
    },
    {
        "uuid": "83a23c0375bc23c3dff6b3ef256be27a",
        "title": "赠道者",
        "author": "李端",
        "content": "窗中忽有鹤飞声，方士因知道欲成。\n来取图书安枕裏，便驱鸡犬向山行。\n花开深洞仙门小，路过悬桥羽节轻。",
        "dynasty": "唐",
        "collection_info": null
    },
    {
        "uuid": "9feef21a9b5101aacc0cb30bf8413b33",
        "title": "代弃妇答贾客",
        "author": "李端",
        "content": "玉垒城边争走马，铜鞮市裏共乘舟。\n鸣环动佩恩无尽，掩袖低巾泪不流。\n畴昔将歌邀客醉，如今欲舞对君羞。\n忍怀贱妾平生曲，独上襄阳旧酒楼。",
        "dynasty": "唐",
        "collection_info": null
    },
    {
        "uuid": "a4960d9f31998066213cc7fd8ad33b16",
        "title": "和李舍人直中书对月见寄",
        "author": "李端",
        "content": "名卿步月正淹留，上客裁诗怨别游。\n素魄近成班女扇，清光远似庾公楼。\n婵娟更称凭高望，皎洁能传自古愁。\n盈手入怀皆不见，阳春曲丽转难酬。",
        "dynasty": "唐",
        "collection_info": null
    },
    {
        "uuid": "2d05c699d74957bbf5d678e3e8d78f71",
        "title": "卧病闻吉中孚拜官寄元秘书昆季",
        "author": "李端",
        "content": "汉家采使不求声，自慰文章道欲行。\n毛遂登门虽异赏，韩非入传滥齐名。\n云归暂爱青山出，客去还愁白髮生。\n年少奉亲皆愿达，敢将心事向玄成。",
        "dynasty": "唐",
        "collection_info": null
    },
    {
        "uuid": "12f2b4ea96073db92dc1301cc4c6c718",
        "title": "江上逢柳中庸",
        "author": "李端",
        "content": "旧住衡山曾夜归，见君江客忆荆扉。\n星沉岭上人行早，月过湖西鹤唳稀。\n弱竹万株频碍帻，新泉数步一褰衣。\n今来唯有禅心在，乡路翻成向翠微。",
        "dynasty": "唐",
        "collection_info": null
    },
    {
        "uuid": "e2b51021d0217084217f99b30eebf02b",
        "title": "戏赠韩判官绅卿",
        "author": "李端",
        "content": "少寻道士居嵩岭，晚事高僧住沃洲。\n齿发未知何处老，身名且被外人愁。\n欲随山水居茅洞，已有田园在虎丘。\n独怪子猷缘掌马，雪时不肯更乘舟。",
        "dynasty": "唐",
        "collection_info": null
    },
    {
        "uuid": "19b63f4f0e270b89f64eb9b38bc38e14",
        "title": "送周长史",
        "author": "李端",
        "content": "青枫树裏宣城郡，独佐诸侯上板桥。\n江客亦能传好信，山僧多解说南朝。\n云阴出浦看帆小，草色连天见雁遥。\n别有空园落桃杏，知将丝组繫兰桡。",
        "dynasty": "唐",
        "collection_info": null
    },
    {
        "uuid": "87124b34d5d59ce028887215949cf211",
        "title": "题故将军庄",
        "author": "李端",
        "content": "曾将数骑过桑干，遥对单于饬马鞍。\n塞北征儿谙用剑，关西宿将许登坛。\n田园芜没归耕晚，弓箭开离出猎难。\n唯有老身如刻画，犹期圣主解衣看。",
        "dynasty": "唐",
        "collection_info": null
    },
    {
        "uuid": "29e5672a744570feb17df42b654c8648",
        "title": "夜投丰德寺谒海上人",
        "author": "李端",
        "content": "半夜中峰有磬声，偶寻樵者问山名。\n上方月晓闻僧语，下界林疎见客行。\n野鹤巢边松最老，毒龙潜处水偏清。\n愿得远山知姓字，焚香洗钵过余生。",
        "dynasty": "唐",
        "collection_info": null
    },
    {
        "uuid": "444debed5edbb29525504a9b49b7f640",
        "title": "塞上",
        "author": "李端",
        "content": "二十在边城，军中得勇名。\n卷旗收败马，占碛拥残兵。\n覆阵乌鸢起，烧山草木明。\n塞闲思远猎，师老厌分营。\n雪岭无人迹，冰河足雁声。\n李陵甘此没，惆怅汉公卿。",
        "dynasty": "唐",
        "collection_info": null
    },
    {
        "uuid": "422be69ec8a9f105de80deb1bddd619e",
        "title": "送彭将军云中觐兄",
        "author": "李端",
        "content": "闻说苍鹰守，今朝欲下韛。\n因令白马将，兼道觅封侯。\n略地关山冷，防河雨雪稠。\n飜弓骋猨臂，承箭惜貂裘。\n设伏军谋密，坑降塞邑愁。\n报恩唯有死，莫使汉家羞。",
        "dynasty": "唐",
        "collection_info": null
    },
    {
        "uuid": "92ab6dd4c86f9a325ce5d32e90340ec7",
        "title": "奉赠苗员外",
        "author": "李端",
        "content": "朱户敞高扉，青槐碍落晖。\n八龙承庆重，三虎递朝归。\n坐竹人声绝，横琴鸟语稀。\n花惭潘岳貌，年称老莱衣。\n叶暗新樱熟，丝长粉蝶飞。\n应怜鲁儒贱，空与故山违。",
        "dynasty": "唐",
        "collection_info": null
    },
    {
        "uuid": "8e40250f077381c7eb2c2fb0fe5ab456",
        "title": "酬丘拱外甥览余旧文见寄",
        "author": "李端",
        "content": "丘迟本才子，始冠即周旋。\n舅乏郄鉴爱，君如衞玠贤。\n礼将金友等，情向玉人偏。\n鄙俗那劳似，龙钟却要怜。\n投砖聊取笑，赠绮一何妍。\n野坐临黄菊，溪行踏绿钱。\n岩高云反下，洞黑水潜穿。\n僻岭猿偷栗，枯池雁唼莲。\n身居霞外寺，思发月明田。\n犹恨萦尘网，昏昏过几年。",
        "dynasty": "唐",
        "collection_info": null
    },
    {
        "uuid": "5bffc89712fd268885c490902bd24d91",
        "title": "赠岐山姜明府",
        "author": "李端",
        "content": "昨夜闻山雨，归心便似迟。\n几迴惊叶落，即到白头时。\n雁影将魂去，虫声与泪期。\n马卿兼病老，宋玉对秋悲。\n谢客纔为别，陶公已见思。\n非关口腹累，自是雪霜姿。\n酿酒栽黄菊，炊粳折绿葵。\n山河方入望，风日正宜诗。\n牧竖寒骑马，边烽晚立旗。\n兰凋犹有气，柳脆不成丝。\n别后如相问，高僧知所之。",
        "dynasty": "唐",
        "collection_info": null
    },
    {
        "uuid": "5f3f2a8248e4e9eb617e2a9adc05ddf3",
        "title": "下第上薛侍郎",
        "author": "李端",
        "content": "蓬荜春风起，开帘却自悲。\n如何飘梗处，又到采兰时。\n明镜方重照，微城寄一辞。\n家贫求禄早，身贱报恩迟。\n幸得皮存矣，须劳翼长之。\n铭肌非厚荅，肉骨是前期。\n纵觉新人好，宁忘旧主疑。\n终惭太丘道，不为小生私。",
        "dynasty": "唐",
        "collection_info": null
    },
    {
        "uuid": "051c3e62102584979487ebb1bcb09cd6",
        "title": "奉和秘书元丞杪秋忆终南旧居",
        "author": "李端",
        "content": "高门有才子，能履古人踪。\n白社陶元亮，青云阮仲容。\n田园忽归去，车马杳难逢。\n废巷临秋水，支颐向暮峰。\n行鱼避杨柳，惊鸭触芙蓉。\n石窦红泉细，山桥紫菜重。\n凤雏终食竹，鹤侣暂巢松。\n愿接烟霞赏，羁离计不从。",
        "dynasty": "唐",
        "collection_info": null
    },
    {
        "uuid": "2541d169051dd01c6b1c08163af82ffa",
        "title": "送归中丞使新罗",
        "author": "李端",
        "content": "东望扶桑日，何年是到时。\n片帆通雨露，积水隔华夷。\n浩淼风来远，虚冥鸟去迟。\n长波静云月，孤岛宿旌旗。\n别叶传秋意，迴潮动客思。\n沧溟无旧路，何处问前期。",
        "dynasty": "唐",
        "collection_info": null
    },
    {
        "uuid": "ffafd5a7cc8705c3588977ebed88b1d8",
        "title": "暮春寻终南柳处士",
        "author": "李端",
        "content": "庞眉一居士，鹑服隐尧时。\n种荳初成亩，还丹旧日师。\n入溪花径远，向岭鸟行迟。\n紫葛垂苔壁，青菰映柳丝。\n偶来尘外事，暂与素心期。\n终恨游春宫，同为岁月悲。",
        "dynasty": "唐",
        "collection_info": null
    },
    {
        "uuid": "da71b41188452c0c471012d82e1278cd",
        "title": "雪夜寻太白道士",
        "author": "李端",
        "content": "雪路夜朦胧，寻师杏树东。\n石坛连竹静，醮火照山红。\n再拜开金箓，焚香使玉童。\n篷瀛三岛至，天地一壶通。\n别客曾留药，逢舟或借风。\n出游居鹤上，避祸入羊中。\n过洞偏迴首，登门未发蒙。\n桑田如可见，沧海几时空。",
        "dynasty": "唐",
        "collection_info": null
    },
    {
        "uuid": "19b07b6a3f3c2fd5b57d54712af1ffa5",
        "title": "得山中道友书寄苗銭二员外",
        "author": "李端",
        "content": "有谋皆轗轲，非病亦迟迴。\n壮志年年减，驰晖日日催。\n还山不及伴，到阙又无媒。\n高卧成长策，微官称下才。\n诗人识何谢，居士别宗雷。\n迹向尘中隐，书从谷口来。\n药栏遭鹿践，涧户被猿开。\n野鹤巢云窦，游龟上水苔。\n新欢追易失，故思渺难裁。\n自有归期在，劳君示劫灰。",
        "dynasty": "唐",
        "collection_info": null
    },
    {
        "uuid": "65d6b93265337793d946ca38e3e53f12",
        "title": "酬前驾部员外郎苗发",
        "author": "李端",
        "content": "马融方直校，阅简復持铅。\n素业高风继，青春壮思全。\n论文多在夜，宿寺不虚年。\n自署区中职，同荒郭外田。\n山邻三径绝，野意八行传。\n煮玉矜新法，留符识旧仙。\n涵苔溪溜浅，摇浪竹桥悬。\n复洞潜栖燕，疎杨半翳蝉。\n咏歌虽有和，云锦独成妍。\n应以冯唐老，相讥示此篇。",
        "dynasty": "唐",
        "collection_info": null
    },
    {
        "uuid": "28716f153dc1b84548341f06b1adc740",
        "title": "宿荐福寺东池有怀故园因寄元校书",
        "author": "李端",
        "content": "暮雨风吹尽，东池一夜凉。\n伏流迴弱荇，明月入垂杨。\n石竹閒开碧，蔷薇暗吐黄。\n倚琴看鹤舞，摇扇引桐香。\n旧笋方辞箨，新莲未满房。\n林幽花晚发，地远草先长。\n抚枕愁华鬓，凭栏想故乡。\n露余清汉直，云卷白榆行。\n惊鹊仍依树，游鱼不过粱。\n繫舟偏忆戴，炊黍愿期张。\n末路还思借，前恩讵敢忘。\n从来叔夜懒，非是接舆狂。\n众病婴公干，羣忧集孝璋。\n惭将多误曲，今日献周郎。",
        "dynasty": "唐",
        "collection_info": null
    },
    {
        "uuid": "1e685ed4708e0f2a8f2b032890722a34",
        "title": "送王副使还幷州",
        "author": "李端",
        "content": "幷州近胡地，此去事风沙。\n铁马垂金络，貂裘犯雪花。\n曾持两郡印，多比五侯家。\n继世新恩厚，从军旧国赊。\n戍烟千里直，边雁一行斜。\n想到清油幕，长谋出左军。",
        "dynasty": "唐",
        "collection_info": null
    },
    {
        "uuid": "17140566c25c37cc041ac3c4de789571",
        "title": "晚春过夏侯校书值其沉醉戏赠",
        "author": "李端",
        "content": "欹冠枕如意，独寝落花前。\n姚馥清时醉，边韶白日眠。\n曝裈还当屋，张幕便成天。\n谒客唯题凤，偷儿欲觇毡。\n失杯犹离席，坠履反登筵。\n本是墙东隐，今为瓮下僊。\n卧龙髯乍磔，栖蝶腹何便。\n阮籍供琴韵，陶潜余秫田。\n人逢毂阳望，春似永和年。\n愿我非工饮，期君行见怜。\n尝知渴羌好，亦觉醉胡贤。\n炙熟樽方竭，车回辖且全。\n噀风仍作雨，洒地即成泉。\n自鄙新丰过，迟迴惜十年。",
        "dynasty": "唐",
        "collection_info": null
    },
    {
        "uuid": "16c18e0a067515f244453f1f1f981350",
        "title": "哭张南史因寄南史侄叔宗",
        "author": "李端",
        "content": "争路忽摧车，沈钩未得鱼。\n结交唯我少，丧旧自君初。\n谏草文难似，围棊智不如。\n仲宣新有赋，叔夜近无书。\n地闭滕公宅，山荒谢客庐。\n歼良从此恨，福善竟成虚。\n酿酒多同醉，烹鸡或取余。\n阮咸虽永别，岂共仲容疎。",
        "dynasty": "唐",
        "collection_info": null
    },
    {
        "uuid": "6724d36166191839cbd0337c2c5ae27c",
        "title": "长安感事呈卢纶",
        "author": "李端",
        "content": "十五事文翰，大儿轻孔融。\n长裾游邸第，笑傲五侯中。\n谏猎一朝寝，论边素未工。\n蹉跎潘鬓至，蹭蹬阮途穷。\n贷布怜宁兴，无金命未通。\n王陵固似戆，郭最遂非雄。\n敛板辞羣彦，回车访老农。\n咏诗怀洛下，送客忆山东。\n沈病魂神浊，清斋思虑空。\n羸将衞玠比，冷共邺侯同。\n草舍纔遮雨，荆窗不碍风。\n梨教通子守，酒是远师供。\n扪虱欣时泰，迎猫达岁丰。\n原门唯有席，井饮但加葱。\n少壮衿齐德，高年觉宋聋。\n寓书先论懒，读易反求蒙。\n昔慕能鸣雁，今怜半死桐。\n秉心犹似矢，搔首忽如蓬。\n赤叶翻藤架，黄花盖菊丛。\n聊将呈匠伯，今已学愚公。",
        "dynasty": "唐",
        "collection_info": null
    },
    {
        "uuid": "6799ad0af9886ae34765a882bde44b17",
        "title": "游终南山因寄苏奉礼士尊师苗员外",
        "author": "李端",
        "content": "半岭逢仙驾，清晨独采芝。\n壶中开白日，雾裏捲朱旗。\n猨鸟知归路，松萝见会时。\n鸡声传洞远，鹤语报家迟。\n童子闲驱石，樵夫乐看棊。\n依稀醉后拜，恍惚梦中辞。\n海上终难接，人间益自疑。\n风尘甘独老，山水但相思。\n愿得烧丹诀，流沙永待师。",
        "dynasty": "唐",
        "collection_info": null
    },
    {
        "uuid": "c8bfdf090d04c9399357dd545f5e67fd",
        "title": "长安书事寄卢纶",
        "author": "李端",
        "content": "弱冠家庐岳，从师岁月深。\n翻同老夫见，殊寡少年心。\n及此时方晏，因之名亦沈。\n趋途非要路，避事乐空林。\n素业在山下，青泉当树阴。\n交游有凋丧，离别代追寻。\n向秀初闻笛，钟期久罢琴。\n残愁犹满貌，余泪可霑襟。\n勿以朱颜好，而忘白髮侵。\n终期入灵洞，相与炼黄金。",
        "dynasty": "唐",
        "collection_info": null
    },
    {
        "uuid": "2e24ceefe989fbe0c0893e26065ce520",
        "title": "送郭良辅下第东归",
        "author": "李端",
        "content": "献策不得意，驰车东出秦。\n暮年千里客，落日万家春。",
        "dynasty": "唐",
        "collection_info": null
    },
    {
        "uuid": "f469d8fed850633df83eddb2038abd2d",
        "title": "妾薄命",
        "author": "李端",
        "content": "自从君弃妾，憔悴不羞人。\n唯余坏粉泪，未免映衫匀。",
        "dynasty": "唐",
        "collection_info": null
    },
    {
        "uuid": "d2eaacda8105d9fc613970efcd922e6f",
        "title": "送暕上人游春",
        "author": "李端",
        "content": "独将支遁去，欲往戴颙家。\n晴野人临水，春山树发花。",
        "dynasty": "唐",
        "collection_info": null
    },
    {
        "uuid": "2a6113d0134aeb0fac5007e6ca898af3",
        "title": "晦日同苗员外游曲江",
        "author": "李端",
        "content": "晦日同携手，临流一望春。\n可怜杨柳陌，愁杀故乡人。",
        "dynasty": "唐",
        "collection_info": null
    },
    {
        "uuid": "3a81b0500b9a31a69ebd52f67b5423ea",
        "title": "溪行逢雨与柳中庸",
        "author": "李端",
        "content": "日落众山昏，萧萧暮雨繁。\n那堪两处宿，共听一声猨。",
        "dynasty": "唐",
        "collection_info": null
    },
    {
        "uuid": "f431297ffb7227a117f582fcbe2cc445",
        "title": "和张尹忆东篱菊",
        "author": "李端",
        "content": "传书报刘尹，何事忆陶家。\n若为篱边菊，山中有此花。",
        "dynasty": "唐",
        "collection_info": null
    },
    {
        "uuid": "63467c2a2a8667bca67e23019a8b9929",
        "title": "幽居作",
        "author": "李端",
        "content": "山舍千年树，江亭万里云。\n回潮迎伍相，骤雨送湘君。",
        "dynasty": "唐",
        "collection_info": null
    },
    {
        "uuid": "9b8eba81241a0bf194c410057b4bc66b",
        "title": "题云际寺暕上人故院",
        "author": "李端",
        "content": "白髮怱怱色，青山草草心。\n远公仍下世，从此别东林。",
        "dynasty": "唐",
        "collection_info": null
    },
    {
        "uuid": "43c01e5a1f5efdfd96c8c9ce879ee643",
        "title": "观邻老栽松",
        "author": "李端",
        "content": "虽过老人宅，不解老人心。\n何事残阳裏，栽松欲待阴。",
        "dynasty": "唐",
        "collection_info": null
    },
    {
        "uuid": "1b3c81115838cb217dce17667e745aed",
        "title": "赠胡居士",
        "author": "李端",
        "content": "孔融过五十，海内故人稀。\n相府恩犹在，知君未拂衣。",
        "dynasty": "唐",
        "collection_info": null
    },
    {
        "uuid": "bde73c5f39892aabd89fa85aac3e4fe9",
        "title": "荐福寺送元伟",
        "author": "李端",
        "content": "送客攀花后，寻僧坐竹时。\n明朝莫回望，青草马行迟。",
        "dynasty": "唐",
        "collection_info": null
    },
    {
        "uuid": "5948ff1659c589aeb5fba0fbbb6daa60",
        "title": "哭苗垂",
        "author": "李端",
        "content": "旧友无由见，孤坟草欲长。\n月斜邻笛尽，车马出山阳。",
        "dynasty": "唐",
        "collection_info": null
    },
    {
        "uuid": "c75a486466fa0c84fa3f5778c9b62e2d",
        "title": "客行赠冯着",
        "author": "李端",
        "content": "旅行虽别路，日暮各思归。\n欲下今朝泪，知君亦湿衣。",
        "dynasty": "唐",
        "collection_info": null
    },
    {
        "uuid": "b609d0dc7f1e8a3c0f284940de759447",
        "title": "芜城",
        "author": "李端",
        "content": "风吹城上树，草没城边路。\n城裏月明时，精灵自来去。",
        "dynasty": "唐",
        "collection_info": null
    },
    {
        "uuid": "4f6793c90b4929d7ae956abb7b2c73d8",
        "title": "赠山中老人",
        "author": "李端",
        "content": "白首独一身，青山为四邻。\n虽行故乡陌，不见故乡人。",
        "dynasty": "唐",
        "collection_info": null
    },
    {
        "uuid": "e21eb0a6e2e5a7994c2507a74765f9ba",
        "title": "拜新月",
        "author": "李端",
        "content": "开帘见新月，便即下阶拜。\n细语人不闻，北风吹裙带。",
        "dynasty": "唐",
        "collection_info": null
    },
    {
        "uuid": "7dbfed82f14c47a7a2986a5b576ca930",
        "title": "听筝",
        "author": "李端",
        "content": "鸣筝金粟柱，素手玉房前。\n欲得周郎顾，时时误拂弦。",
        "dynasty": "唐",
        "collection_info": null
    },
    {
        "uuid": "f470bdb3631aaadaec425097720a4cd3",
        "title": "赠何兆",
        "author": "李端",
        "content": "文章似扬马，风骨又清羸。\n江汉君犹在，英灵信未衰。",
        "dynasty": "唐",
        "collection_info": null
    },
    {
        "uuid": "755b6dd93eee3a1e178e8afdc2183541",
        "title": "同司空文明过坚上人故院",
        "author": "李端",
        "content": "我与雷居士，平生事远公。\n无人知是旧，共到影堂中。",
        "dynasty": "唐",
        "collection_info": null
    },
    {
        "uuid": "aaa8a6cfb60ba7a929c2be0bf636780f",
        "title": "杂诗",
        "author": "李端",
        "content": "主第辞高饮，石家赴宵会。\n金谷走车来，玉人骑马待。",
        "dynasty": "唐",
        "collection_info": null
    },
    {
        "uuid": "500785022430f476c76ade819866b362",
        "title": "感兴",
        "author": "李端",
        "content": "香炉最高顶，中有高人住。\n日暮下山来，月明上山去。",
        "dynasty": "唐",
        "collection_info": null
    },
    {
        "uuid": "70a6afa53f8f26f884f8fe24fb7b29d3",
        "title": "问张山人疾",
        "author": "李端",
        "content": "先生沈病意何如，蓬艾门前客转疎。\n不见领徒过绛帐，唯闻与婢削丹书。",
        "dynasty": "唐",
        "collection_info": null
    },
    {
        "uuid": "07377f8b1e71eacac64fbedd867911db",
        "title": "江上送客",
        "author": "李端",
        "content": "故人南去汉江阴，秋雨萧萧云梦深。\n江上见人应下泪，由来远客易伤心。",
        "dynasty": "唐",
        "collection_info": null
    },
    {
        "uuid": "ea720bf2720d17c99d6bd0259832362b",
        "title": "闺情",
        "author": "李端",
        "content": "月落星稀天欲明，孤灯未灭梦难成。\n披衣更向门前望，不忿朝来鹊喜声。",
        "dynasty": "唐",
        "collection_info": null
    },
    {
        "uuid": "cefcac227e14782f1e9fe6472ee74caf",
        "title": "送刘侍郎",
        "author": "李端",
        "content": "几人同去谢宣城，未及酬恩隔死生。\n唯有夜猨知客恨，峄阳溪路第三声。",
        "dynasty": "唐",
        "collection_info": null
    },
    {
        "uuid": "5534c8a4062243a072b902801854b80b",
        "title": "重送郑宥归蜀因寄何兆",
        "author": "李端",
        "content": "黄花西上路何如，青壁连天雁亦疎。\n为报长卿休涤器，汉家思见茂陵书。",
        "dynasty": "唐",
        "collection_info": null
    },
    {
        "uuid": "e80890167ca3d97f82b9f75ffa07e4eb",
        "title": "宿石涧店闻妇人哭",
        "author": "李端",
        "content": "山店门前一妇人，哀哀夜哭向秋云。\n自说夫因征战死，朝来逢着旧将军。",
        "dynasty": "唐",
        "collection_info": null
    },
    {
        "uuid": "d4c0baf6a7f70e718b0d1812df1aba04",
        "title": "与道者别",
        "author": "李端",
        "content": "闻说沧溟今已浅，何当白鹤更归来。\n旧师唯有先生在，忍见门人掩泪回。",
        "dynasty": "唐",
        "collection_info": null
    },
    {
        "uuid": "b5d68cc486ea74f46b22e06dc6fd8eab",
        "title": "长门怨",
        "author": "李端",
        "content": "金壶漏尽禁门开，飞燕昭阳侍寝回。\n随分独眠秋殿裏，遥闻语笑自天来。",
        "dynasty": "唐",
        "collection_info": null
    },
    {
        "uuid": "b3609c6e0cd54a39d12fd08438de77c3",
        "title": "忆友怀野寺旧居",
        "author": "李端",
        "content": "自嫌野性共人疎，忆向西林更结庐。\n寄谢山阴许都讲，昨来频得远公书。",
        "dynasty": "唐",
        "collection_info": null
    },
    {
        "uuid": "650eb50395f9845ed5067b20a0b96c80",
        "title": "听夜雨寄卢纶",
        "author": "李端",
        "content": "暮雨萧条过凤城，霏霏飒飒重还轻。\n闻君此夜东林宿，听得荷池几番声。",
        "dynasty": "唐",
        "collection_info": null
    },
    {
        "uuid": "3e750f3f835654f78ee1d0e919f3595d",
        "title": "昭君词",
        "author": "李端",
        "content": "李陵初送子卿回，汉月明时惆怅来。\n忆着长安旧游处，千门万户玉楼台。",
        "dynasty": "唐",
        "collection_info": null
    },
    {
        "uuid": "e475e52aaaa9bc5f41787dfdc9c14f6d",
        "title": "春晚游鹤林寺寄使府诸公",
        "author": "李端",
        "content": "野寺寻春花已迟，背岩惟有两三枝。\n明朝携酒犹堪醉，为报春风且莫吹。",
        "dynasty": "唐",
        "collection_info": null
    },
    {
        "uuid": "f5bbec0e47306fecac2ebce06355fcf5",
        "title": "南充谢郡客游澧州留赠宇文中丞",
        "author": "畅当",
        "content": "仆本濩落人，辱当州郡使。\n量力颇及早，谢归今即已。\n萧萧若凌虚，襟带顿销靡。\n车服率然来，涔阳作游子。\n郁郁寡开颜，默默独行李。\n忽逢平生友，一笑方在此。\n秋情宁风日，楚思浩云水。\n为语弋林者，冥冥鸿远矣。",
        "dynasty": "唐",
        "collection_info": null
    },
    {
        "uuid": "0643af08ed7b1666f4a5dda4e36db596",
        "title": "宿报恩寺精舍",
        "author": "畅当",
        "content": "钟梵送沈景，星多露渐光。\n风中兰靡靡，月下树苍苍。\n夜殿若山横，深松如涧凉。\n羸然虎溪子，迟我一虚床。\n杳杳空寂舍，蒙蒙莲桂香。\n拥褐依西壁，纱灯霭中央。",
        "dynasty": "唐",
        "collection_info": null
    },
    {
        "uuid": "766b049ea803554e20a9008f315d4df6",
        "title": "自平阳馆赴郡",
        "author": "畅当",
        "content": "晨兴平阳馆，见月沈江水。\n溶溶山雾披，肃肃沙鹭起。\n奉恩谬符竹，伏轼省顽鄙。\n何当施教化，愧迎小郡史。\n寥落火耕俗，征途青冥裏。\n德绥及吾民，不德将鹿矣。\n擒姦非性能，多愍会衰齿。\n恭承共理诏，恆惧坠诸地。",
        "dynasty": "唐",
        "collection_info": null
    },
    {
        "uuid": "8f6d977d7c99d6cda5a33c2f3345f184",
        "title": "天柱隐所重荅江州应物",
        "author": "畅当",
        "content": "寂寞一怅望，秋风山景清。\n此中惟草色，翻意见人行。\n荒径饶松子，深萝绝鸟声。\n阳崖全带日，宽嶂偶通耕。\n拙昧难容世，贫寒别有情。\n烦君琼玖赠，幽懒百无成。",
        "dynasty": "唐",
        "collection_info": null
    },
    {
        "uuid": "a142c53c93abe98702f9fde961366bb8",
        "title": "山居酬韦苏州见寄",
        "author": "畅当",
        "content": "孤柴泄烟处，此中山叟居。\n观云宁有事，耽酒讵知余。\n水定鹤翻去，松歌峰俨如。\n犹烦使君问，更欲结深庐。",
        "dynasty": "唐",
        "collection_info": null
    },
    {
        "uuid": "2e5d714e7ddc0a8f56b138cfb2b30a35",
        "title": "春日过奉诚园",
        "author": "畅当",
        "content": "帝里阳和日，游人到御园。\n暖催新景气，春认旧兰荪。\n咏德先臣没，成蹊大树存。\n见桐犹近井，看柳尚依门。\n献地非更宅，遗忠永奉恩。\n又期攀桂后，来赏百花繁。",
        "dynasty": "唐",
        "collection_info": null
    },
    {
        "uuid": "2373092643c20e1dcf3c985386f5ed6e",
        "title": "军中醉饮寄沈八刘叟",
        "author": "畅当",
        "content": "酒渴爱江清，余酣漱晚汀。\n软莎欹坐稳，冷石醉眠醒。\n野膳随行帐，华音发从伶。\n数杯君不见，都已遣沈冥。",
        "dynasty": "唐",
        "collection_info": null
    },
    {
        "uuid": "a7be216c8a9ba87b8f000669247f6db9",
        "title": "偶宴西蜀摩诃池",
        "author": "畅当",
        "content": "珍木郁清池，风荷左右披。\n浅觞宁及醉，慢舸不知移。\n荫簟流光冷，凝簪照影欹。\n胡为独羁者，雪涕向涟漪。",
        "dynasty": "唐",
        "collection_info": null
    },
    {
        "uuid": "3b7f95506d1001302a5989fb306076ae",
        "title": "奉送杜中丞赴洪州",
        "author": "畅当",
        "content": "诏出凤凰宫，新恩连帅雄。\n江湖经战阵，草木待仁风。\n豪右贪威爱，纡繁德简通。\n多惭君子顾，攀饯路尘中。",
        "dynasty": "唐",
        "collection_info": null
    },
    {
        "uuid": "c0dfae4ae72ed0ac522ef6ee7426739b",
        "title": "九日陪皇甫使君泛江宴赤岸亭",
        "author": "畅当",
        "content": "羁旅逢佳节，逍遥忽见招。\n同倾菊花酒，缓棹木兰桡。\n平楚堪愁思，长江去寂寥。\n猿啼不离峡，滩沸镇如潮。\n举目关山异，伤心乡国遥。\n徒言欢满座，谁觉客魂消。",
        "dynasty": "唐",
        "collection_info": null
    },
    {
        "uuid": "31dd4f2059d067bfea32e8c2cf96c99b",
        "title": "蒲中道中二首 一",
        "author": "畅当",
        "content": "苍苍中条山，厥形极奇磈。\n我欲涉其崖，濯足黄河水。",
        "dynasty": "唐",
        "collection_info": null
    },
    {
        "uuid": "5abf22b16b62ef79db12923ea20038fd",
        "title": "蒲中道中二首 二",
        "author": "畅当",
        "content": "古剎栖杮林，绿阴覆苍瓦。\n岁晏来品题，拾叶总堪写。",
        "dynasty": "唐",
        "collection_info": null
    },
    {
        "uuid": "4815d115081674853ca2d9c747e0d9dc",
        "title": "登鹳雀楼",
        "author": "畅当",
        "content": "逈临飞鸟上，高出世尘间。\n天势围平野，河流入断山。",
        "dynasty": "唐",
        "collection_info": null
    },
    {
        "uuid": "15270baaa04e247c39e8d4f18705e541",
        "title": "宿潭上二首 一",
        "author": "畅当",
        "content": "夜潭有仙舸，与月当水中。\n嘉宾爱明月，游子惊秋风。",
        "dynasty": "唐",
        "collection_info": null
    },
    {
        "uuid": "12df62951a45cd0c86bdb68534387f11",
        "title": "宿潭上二首 二",
        "author": "畅当",
        "content": "青蒲野陂水，白露明月天。\n中夜秋风起，心事坐潸然。",
        "dynasty": "唐",
        "collection_info": null
    },
    {
        "uuid": "e051d16d820529ae0c94e28a9c6adee5",
        "title": "别卢纶",
        "author": "畅当",
        "content": "故交君独在，又欲与君离。\n我有新秋泪，非关宋玉悲。",
        "dynasty": "唐",
        "collection_info": null
    },
    {
        "uuid": "5cba7d9163d8cde3b75cdec0e67dfeac",
        "title": "题沈八斋",
        "author": "畅当",
        "content": "江斋一入何亭亭，因寄沦涟心杳冥。\n绿绮琴弹白雪引，乌丝绢勒黄庭经。",
        "dynasty": "唐",
        "collection_info": null
    },
    {
        "uuid": "03e17fbe500e8b134cde7ae460e50108",
        "title": "早春",
        "author": "畅诸",
        "content": "献岁春犹浅，园林未尽开。\n雪和新雨落，风带旧寒来。\n听鸟闻归鴈，看花识早梅。\n生涯知几日，更被一年催。",
        "dynasty": "唐",
        "collection_info": null
    },
    {
        "uuid": "4890909c5d9f6aeee52d47d1882c221d",
        "title": "晓过南宫闻太常清乐",
        "author": "陆贽",
        "content": "南宫闻古乐，拂曙听初惊。\n烟霭遥迷处，丝桐暗辨名。\n节随新律改，声带绪风轻。\n合雅将移俗，同和自感情。\n远音兼晓漏，余响过春城。\n九奏明初日，寥寥天地清。",
        "dynasty": "唐",
        "collection_info": null
    },
    {
        "uuid": "586501f416f527fe8854925cc9e67386",
        "title": "禁中春松",
        "author": "陆贽",
        "content": "阴阴清禁裏，苍翠满春松。\n雨露恩偏近，阳和色更浓。\n高枝分晓日，虚吹杂宵钟。\n香助鑪烟远，形疑盖影重。\n愿符千载寿，不羡五株封。\n傥得迴天眷，全胜老碧峰。",
        "dynasty": "唐",
        "collection_info": null
    },
    {
        "uuid": "48e996ace7733f7b41bf1a9dccb76c35",
        "title": "赋得御园芳草",
        "author": "陆贽",
        "content": "阴阴御园裏，瑶草日光长。\n靃靡含烟雾，依稀带夕阳。\n雨余荑更密，风暖蕙初香。\n拥仗缘驰道，乘舆入建章。\n湿烟摇不散，细影乱无行。\n恆恐韶光晚，何人辨早芳。",
        "dynasty": "唐",
        "collection_info": null
    },
    {
        "uuid": "95c3cd54aaca3192d622141ca22f670f",
        "title": "句",
        "author": "陆贽",
        "content": "遶阶流㶁㶁，来砌树阴阴。",
        "dynasty": "唐",
        "collection_info": null
    },
    {
        "uuid": "adfa57ad99c31b229d8920c0a5fa0cee",
        "title": "晓过南宫闻太常清乐",
        "author": "张蒙",
        "content": "玉珂经礼寺，金奏过南宫。\n雅调乘清晓，飞声向远空。\n慢随飘去雪，轻逐度来风。\n迥出重城裏，傍闻九陌中。\n应将肆夏比，更与五英同。\n一听南薫曲，因知大舜功。",
        "dynasty": "唐",
        "collection_info": null
    },
    {
        "uuid": "146c5e85f0e01239f3d2e85fd066bb15",
        "title": "禁中春松",
        "author": "常沂",
        "content": "映殿松偏好，森森列禁中。\n攒柯霑圣泽，疎盖引皇风。\n晚色连秦苑，春香满汉宫。\n操将金石固，材与直臣同。\n翠影宜青琐，苍枝秀碧空。\n还知沐天眷，千载更葱茏。",
        "dynasty": "唐",
        "collection_info": null
    },
    {
        "uuid": "b1d7dc66f49b68268d6511c225bf9a9f",
        "title": "禁中春松",
        "author": "周存",
        "content": "几岁含贞节，青青紫禁中。\n日华留偃盖，雉尾转春风。\n不为繁霜改，那将众木同。\n千条攒翠色，百尺澹晴空。\n影密金茎近，花明凤沼通。\n安知幽涧侧，独与散樗丛。",
        "dynasty": "唐",
        "collection_info": null
    },
    {
        "uuid": "167e6c506796ae2dcaa0155db5c4a4cc",
        "title": "西戎献马",
        "author": "周存",
        "content": "天马从东道，皇威被远戎。\n来参八骏列，不假贰师功。\n影别流沙路，嘶流上苑风。\n望云时蹀足，向月每争雄。\n禀异才难状，标奇志岂同。\n驱驰如见许，千里一朝通。",
        "dynasty": "唐",
        "collection_info": null
    },
    {
        "uuid": "6bb977fbd89e094ad36db455d15cd989",
        "title": "小苑春望宫池柳色",
        "author": "黎逢",
        "content": "上林新柳变，小苑暮天晴。\n始望和烟密，遥怜拂水轻。\n色承阳气暖，阴带御沟清。\n不厌随风弱，仍宜向日明。\n垂丝遍阁榭，飞絮触帘旌。\n渐到依依处，思闻出谷鸎。",
        "dynasty": "唐",
        "collection_info": null
    },
    {
        "uuid": "787d4cb837bc28301991095b8e7931ed",
        "title": "夏首犹清和",
        "author": "黎逢",
        "content": "早夏宜初景，和光起禁城。\n祝融将御节，炎帝启朱明。\n日送残花晚，风过御苑清。\n郊原浮麦气，池沼发荷英。\n树影临山动，禽飞入汉轻。\n幸逢尧禹化，全胜谷中情。",
        "dynasty": "唐",
        "collection_info": null
    },
    {
        "uuid": "755eb21cf4121d9282d381cea254bd83",
        "title": "小苑春望宫池柳色",
        "author": "张昔",
        "content": "小苑春初至，皇衢日更清。\n遥分万条柳，迴出九重城。\n隐映龙池润，参差凤阙明。\n影宜宫雪曙，色带禁烟晴。\n深浅残阳变，高低晓吹轻。\n年光正堪折，欲寄一枝荣。",
        "dynasty": "唐",
        "collection_info": null
    },
    {
        "uuid": "c6f5d356b9f2a393dce93c89d83ffd5f",
        "title": "小苑春望宫池柳色",
        "author": "丁位",
        "content": "小苑春初望，宫池柳色轻。\n低昂含晓景，萦转带新晴。\n似盖芳初合，如丝荫渐成。\n依依连水暗，袅袅出墙明。\n虽以阳和发，能令旅思生。\n他时花满路，从此接迁莺。",
        "dynasty": "唐",
        "collection_info": null
    },
    {
        "uuid": "ee87f2eaf02da4efc36f059d49b14d21",
        "title": "小苑春望宫池柳色",
        "author": "元友直",
        "content": "柳色新池遍，春光御苑晴。\n叶依青阁密，条向碧流倾。\n路暗阴初重，波摇影转清。\n风从垂处度，烟就望中生。\n断续游蜂聚，飘飖戏蝶轻。\n怡然变芳节，愿及一枝荣。",
        "dynasty": "唐",
        "collection_info": null
    },
    {
        "uuid": "673d0978eb25993e9a6bac2666b3595a",
        "title": "小苑春望宫池柳色",
        "author": "杨系",
        "content": "胜游从小苑，宫柳望春晴。\n拂地青丝嫩，萦风绿带轻。\n光含烟色远，影透水文清。\n玉笛吟何得，金闺画岂成。\n皇风吹欲断，圣日映逾明。\n愿驻高枝上，还同出谷莺。",
        "dynasty": "唐",
        "collection_info": null
    },
    {
        "uuid": "cc33422ee1b53851e6c23f71943b86d0",
        "title": "小苑春望宫池柳色",
        "author": "崔绩",
        "content": "帝京春气早，御柳已先荣。\n嫩叶随风散，浮光向月明。\n悠扬生别意，断续引芳声。\n积翠连驰道，飘花出禁城。\n柔条依水弱，远色带烟轻。\n南望龙池畔，斜光照晚晴。",
        "dynasty": "唐",
        "collection_info": null
    },
    {
        "uuid": "64ea547fbbb1267b37b859dcaf38856c",
        "title": "小苑春望宫池柳色",
        "author": "张季略",
        "content": "韶光归汉苑。\n柳色发春城，半见离宫出。\n纔分远水明，青葱当淑景。\n隐映媚新晴，积翠烟初合。\n微黄叶未生，迎春看尚嫩。\n照日见先荣，倘得辞幽谷。\n高枝寄一名。",
        "dynasty": "唐",
        "collection_info": null
    },
    {
        "uuid": "44a52c6c4302640382e826de364d0b20",
        "title": "小苑春望宫池柳色",
        "author": "裴达",
        "content": "胜游经小苑，闲望上春城。\n御路韶光发，宫池柳色轻。\n乍浓含雨润，微澹带云晴。\n羃历残烟敛，摇扬落照明。\n几条垂广殿，数树影高旌。\n独有风尘客，思同雨露荣。",
        "dynasty": "唐",
        "collection_info": null
    },
    {
        "uuid": "898fa85d1dab3e56040f8761f1689155",
        "title": "南至日太史登台书云物",
        "author": "裴逵",
        "content": "圆丘纔展礼，佳气近初分。\n太史新簪笔，高台纪彩云。\n烟空和缥缈，晓色共氛氲。\n道泰资贤辅，年丰荷圣君。\n恭惟司国瑞，兼用察人文。\n应念怀铅客，终朝望碧雰。",
        "dynasty": "唐",
        "collection_info": null
    },
    {
        "uuid": "9a936557c258bc5336d75fafcf1159cc",
        "title": "小苑春望宫池柳色",
        "author": "沈迴",
        "content": "今来游上苑，春染柳条轻。\n濯濯方含色，依依若有情。\n分行临曲沼，先发媚重城。\n拂水枝偏弱，摇风丝已生。\n变黄随淑景，吐翠逐新晴。\n伫立徒延首，裴回欲寄诚。",
        "dynasty": "唐",
        "collection_info": null
    },
    {
        "uuid": "801550c53e7141a16d8c807f622fcda1",
        "title": "长安春夜宿开元观",
        "author": "杨凭",
        "content": "霓裳下晚烟，留客杏花前。\n徧问人寰事，新从洞府天。\n长松皆扫月，老鹤不知年。\n为说蓬瀛路，云涛几处连。",
        "dynasty": "唐",
        "collection_info": null
    },
    {
        "uuid": "0764046298a37f0bcf41a56af5ca2c64",
        "title": "晚泊江戍",
        "author": "杨凭",
        "content": "旅棹依遥戍，清湘急晚流。\n若为南浦宿，逢此北风秋。\n云月孤鸿晚，关山几路愁。\n年年不得意，零落对沧洲。",
        "dynasty": "唐",
        "collection_info": null
    },
    {
        "uuid": "8e12ac65e69719e92421179788edbdaf",
        "title": "巴江雨夜",
        "author": "杨凭",
        "content": "五岭天无雁，三巴客问津。\n纷纷轻汉暮，漠漠暗江春。\n青草连湖岸，繁花忆楚人。\n芳菲无限路，几夜月明新。",
        "dynasty": "唐",
        "collection_info": null
    },
    {
        "uuid": "ce5358d335f07560fe993bc68bf6a61e",
        "title": "边塞行",
        "author": "杨凭",
        "content": "九原临得水，双足是重城。\n独许为儒老，相怜从骑行。\n细丛榆塞逈，高点雁山晴。\n圣主嗤炎汉，无心自勒兵。",
        "dynasty": "唐",
        "collection_info": null
    },
    {
        "uuid": "7e34f4dcc26fd1cba883778aa9e4fed6",
        "title": "乐游园望月",
        "author": "杨凭",
        "content": "炎灵全盛地，明月半秋时。\n今古人同望，盈亏节暗移。\n彩凝双月逈，轮度八川迟。\n共惜鸣珂去，金波送酒巵。",
        "dynasty": "唐",
        "collection_info": null
    },
    {
        "uuid": "32f6747bfff0c4d45cea82aaf77dab42",
        "title": "千叶桃花",
        "author": "杨凭",
        "content": "千叶桃花胜百花，孤荣春晚驻年华。\n若教避俗秦人见，知向河源旧侣夸。",
        "dynasty": "唐",
        "collection_info": null
    },
    {
        "uuid": "1447adffbe1372a4f01a8dfea1d968a6",
        "title": "春中泛舟",
        "author": "杨凭",
        "content": "仙郎归奏过湘东，正值三湘二月中。\n惆怅满川桃杏醉，醉看还与曲江同。",
        "dynasty": "唐",
        "collection_info": null
    },
    {
        "uuid": "838b90660b161da99c28b265694659e1",
        "title": "雨中怨秋",
        "author": "杨凭",
        "content": "辞家远客怆秋风，千里寒云与断蓬。\n日暮隔山投古寺，钟声何处雨蒙蒙。",
        "dynasty": "唐",
        "collection_info": null
    },
    {
        "uuid": "46a8c78758bdad063df9050224c32554",
        "title": "秋日独游曲江",
        "author": "杨凭",
        "content": "信马闲过忆所亲，秋山行尽路无尘。\n主人莫惜松阴醉，还有千钱沽酒人。",
        "dynasty": "唐",
        "collection_info": null
    },
    {
        "uuid": "f643ff067a2145e7307291ab4bed4890",
        "title": "寄别",
        "author": "杨凭",
        "content": "晚烟洲雾共苍苍，河雁惊飞不作行。\n回斾转舟行数里，歌声犹自逐清湘。",
        "dynasty": "唐",
        "collection_info": null
    },
    {
        "uuid": "073e9ebaa5bd172ed4c37a6e0a56e44d",
        "title": "边情",
        "author": "杨凭",
        "content": "新种如今屡请和，玉关边上幸无他。\n欲知北海苦辛处，看取节毛余几多。",
        "dynasty": "唐",
        "collection_info": null
    },
    {
        "uuid": "30370b6a67cd1a4fc49c7b9a110f2586",
        "title": "早发湘中",
        "author": "杨凭",
        "content": "按节鸣笳中贵催，红旌白斾满船开。\n迎愁湓浦登城望，西见荆门积水来。",
        "dynasty": "唐",
        "collection_info": null
    },
    {
        "uuid": "ff804344b75539facdc6e72d53e3cc98",
        "title": "海榴",
        "author": "杨凭",
        "content": "海榴殷色透帘栊，看盛看衰意欲同。\n若许三英随五马，便将浓艳鬬繁红。",
        "dynasty": "唐",
        "collection_info": null
    },
    {
        "uuid": "8c98ca82d0c1ff7096ce45a2ac351eb9",
        "title": "春情",
        "author": "杨凭",
        "content": "暮雨朝云几日归，如丝如雾湿人衣。\n三湘二月春光早，莫逐狂风缭乱飞。",
        "dynasty": "唐",
        "collection_info": null
    },
    {
        "uuid": "11b6b334ac86f242daf87bd131cb9368",
        "title": "送客往荆州",
        "author": "杨凭",
        "content": "巴丘过日又登城，云水湘东一日平。\n若爱春秋繁露学，正逢元凯镇南荆。",
        "dynasty": "唐",
        "collection_info": null
    },
    {
        "uuid": "7dcc3272cef7d8d35e2df34abd3c38aa",
        "title": "赠马炼师",
        "author": "杨凭",
        "content": "心嫌碧落更何从，月帔花冠冰雪容。\n行雨若迷归处路，近南惟见祝融峰。",
        "dynasty": "唐",
        "collection_info": null
    },
    {
        "uuid": "5262e81c7ddad27f4c012ad76037a22b",
        "title": "湘江泛舟",
        "author": "杨凭",
        "content": "湘川洛浦三千里，地角天涯南北遥。\n除却同倾百壶外，不愁谁奈两魂销。",
        "dynasty": "唐",
        "collection_info": null
    },
    {
        "uuid": "b2f681d721844038d5b901f6bf62148f",
        "title": "送别",
        "author": "杨凭",
        "content": "江岸梅花雪不如，看君驿驭向南徐。\n相闻不必因来雁，云裏飞輧落素书。",
        "dynasty": "唐",
        "collection_info": null
    },
    {
        "uuid": "54e3b7a03a10b8a2bb9391c5f21a0266",
        "title": "赠窦牟",
        "author": "杨凭",
        "content": "直用天才众却瞋，应欺李杜久为尘。\n南荒不死中华老，别玉翻同西国人。",
        "dynasty": "唐",
        "collection_info": null
    },
    {
        "uuid": "900badcdb1e0ecb77556e41935d97114",
        "title": "送别",
        "author": "杨凝",
        "content": "樽酒邮亭暮，云帆驿使归。\n野鸥寒不起，川雨冻难飞。\n吴会家移遍，轩辕梦去稀。\n姓杨皆足泪，非是强沾衣。",
        "dynasty": "唐",
        "collection_info": null
    },
    {
        "uuid": "a17b8a8ecc063db9310257f1e58102d6",
        "title": "送客东归",
        "author": "杨凝",
        "content": "君向古营州，边风战地愁。\n草青缦别路，柳亚拂孤楼。\n人意伤难醉，莺啼咽不流。\n芳菲只合乐，离思返如秋。",
        "dynasty": "唐",
        "collection_info": null
    },
    {
        "uuid": "0a50e2f2f430c55bfd4f7aaf418bec80",
        "title": "送客归湖南",
        "author": "杨凝",
        "content": "湖南树色尽，了了辨潭州。\n雨散今为别，云飞何处游。\n情来偏似醉，泪迸不成流。\n那向萧条路，缘湘篁竹愁。",
        "dynasty": "唐",
        "collection_info": null
    },
    {
        "uuid": "ae3643a5e78d401359bfbf7d7d9cd81a",
        "title": "送客归淮南",
        "author": "杨凝",
        "content": "画舫照河堤，暄风百草齐。\n行丝直网蝶，去燕旋遗泥。\n郡向高天近，人从别路迷。\n非关御沟上，今日各东西。",
        "dynasty": "唐",
        "collection_info": null
    },
    {
        "uuid": "c53da0ffab53b7bc6c5824afb85819bc",
        "title": "春情",
        "author": "杨凝",
        "content": "旧宅洛川阳，曾游游侠场。\n水添杨柳色，花绊绮罗香。\n赵瑟多愁曲，秦家足艳妆。\n江潭远相忆，春梦不胜长。",
        "dynasty": "唐",
        "collection_info": null
    },
    {
        "uuid": "4b644f99927eabb02a7fa09bf714ffea",
        "title": "秋夜听捣衣",
        "author": "杨凝",
        "content": "砧杵闻秋夜，裁缝寄远方。\n声微渐湿露，响细未经霜。\n兰牖唯遮树，风帘不碍凉。\n云中望何处，听此断人肠。",
        "dynasty": "唐",
        "collection_info": null
    },
    {
        "uuid": "22eaeabc67b0cd9e9d6e75f09fc2e943",
        "title": "从军行",
        "author": "杨凝",
        "content": "都尉出居延，强兵集五千。\n还将张博望，直救范祁连。\n汉卒悲箫鼓，胡姬湿采旃。\n如今意气尽，流泪挹流泉。",
        "dynasty": "唐",
        "collection_info": null
    },
    {
        "uuid": "543ebf3a7efbb1382ca129008ae84b9b",
        "title": "和直禁省",
        "author": "杨凝",
        "content": "宵直丹宫近，风传碧树凉。\n漏稀银箭滴，月度网轩光。\n凤诏裁多暇，兰灯梦更长。\n此时颜范贵，十步旧连行。",
        "dynasty": "唐",
        "collection_info": null
    },
    {
        "uuid": "7c226e8c72774bb1b6d54f550c96875d",
        "title": "留别",
        "author": "杨凝",
        "content": "玉节随东阁，金闺别旧僚。\n若为花满寺，跃马上河桥。",
        "dynasty": "唐",
        "collection_info": null
    },
    {
        "uuid": "94db1efd31cba28598cc3e2d6435833b",
        "title": "送客往洞庭",
        "author": "杨凝",
        "content": "九江归路远，万里客舟还。\n若过巴江水，湘东满碧烟。",
        "dynasty": "唐",
        "collection_info": null
    },
    {
        "uuid": "c59a6d222346841a7cdca1d31ff11897",
        "title": "别友人",
        "author": "杨凝",
        "content": "倦客惊危路，伤禽遶树枝。\n非逢暴公子，不敢涕流离。",
        "dynasty": "唐",
        "collection_info": null
    },
    {
        "uuid": "924bf1303aa453f4fff759f1ad280102",
        "title": "初渡淮北岸",
        "author": "杨凝",
        "content": "别梦虽难觉，悲魂最易销。\n慇勤淮北岸，乡近去家遥。",
        "dynasty": "唐",
        "collection_info": null
    },
    {
        "uuid": "537ed4a4ddbfb3deb3efc6e594b2fb3e",
        "title": "咏雨",
        "author": "杨凝",
        "content": "尘浥多人路，泥归足燕家。\n可怜缭乱点，湿尽满宫花。",
        "dynasty": "唐",
        "collection_info": null
    },
    {
        "uuid": "87f82ab396248d6487b38a5d426f5e65",
        "title": "柳絮",
        "author": "杨凝",
        "content": "河畔多杨柳，追游尽狭斜。\n春风一回送，乱入莫愁家。",
        "dynasty": "唐",
        "collection_info": null
    },
    {
        "uuid": "83fc947d6677985dbda765e170d86183",
        "title": "花枕",
        "author": "杨凝",
        "content": "席上沈香枕，楼中荡子妻。\n那堪一夜裏，长湿两行啼。",
        "dynasty": "唐",
        "collection_info": null
    },
    {
        "uuid": "8febb4430636ede87121e9d3dd43b9d4",
        "title": "送客往鄜州",
        "author": "杨凝",
        "content": "新参将相事营平，锦带骍弓结束轻。\n晓上关城吟画角，暗驰羗马发支兵。\n回中地近风常急，鄜畤年多草自生。\n近喜扶阳系戎相，从来衞霍笑长缨。",
        "dynasty": "唐",
        "collection_info": null
    },
    {
        "uuid": "4297dd0a0667b4c94f7c84694aee901e",
        "title": "送客往夏州",
        "author": "杨凝",
        "content": "怜君此去过居延，古塞黄云共渺然。\n沙阔独行寻马迹，路迷遥指戍楼烟。\n夜投孤店愁吹笛，朝望行尘避控弦。\n闻有故交今从骑，何须着论更言钱。",
        "dynasty": "唐",
        "collection_info": null
    },
    {
        "uuid": "b4aad148fc60dd8f4c59db54c76701f5",
        "title": "春霁晚望",
        "author": "杨凝",
        "content": "细雨晴深小苑东，春云开气逐光风。\n雄儿走马神光上，静女看花佛寺中。\n书劒学多心欲懒，田园荒废望频空。\n南归路极天连海，惟有相思明月同。",
        "dynasty": "唐",
        "collection_info": null
    },
    {
        "uuid": "ef8dd56e29db3f12ed2eb3c6faf807be",
        "title": "唐昌观玉蘂花",
        "author": "杨凝",
        "content": "瑶华琼蘂种何年，萧史秦嬴向紫烟。\n时控綵鸾过旧邸，摘花持献玉皇前。",
        "dynasty": "唐",
        "collection_info": null
    },
    {
        "uuid": "2abdbd91373413e860aa30e2426bfb4b",
        "title": "别李协",
        "author": "杨凝",
        "content": "江边日暮不胜愁，送客霑衣江上楼。\n明月峡添明月照，蛾眉峰似两眉愁。",
        "dynasty": "唐",
        "collection_info": null
    },
    {
        "uuid": "0e66500f3ed7345e647235adbf270c6e",
        "title": "初次巴陵",
        "author": "杨凝",
        "content": "西江浪接洞庭波，积水遥连天上河。\n乡信为凭谁寄去，汀洲燕雁渐来多。",
        "dynasty": "唐",
        "collection_info": null
    },
    {
        "uuid": "36abadfcb25020ad73f566c07210f40e",
        "title": "上巳",
        "author": "杨凝",
        "content": "帝京元巳足繁华，细管清弦七贵家。\n此日风光谁不共，纷纷皆是掖垣花。",
        "dynasty": "唐",
        "collection_info": null
    },
    {
        "uuid": "5b7d0dd602363910ed40d1bc90fe5baf",
        "title": "春怨",
        "author": "杨凝",
        "content": "花满帘栊欲度春，此时夫壻在咸秦。\n绿窗孤寝难成寐，紫燕双飞似弄人。",
        "dynasty": "唐",
        "collection_info": null
    },
    {
        "uuid": "dbbcea759bb8173b456b7604ed2447bc",
        "title": "送客归常州",
        "author": "杨凝",
        "content": "行到河边从此辞，寒天日远暮帆迟。\n可怜芳草成衰草，公子归时过绿时。",
        "dynasty": "唐",
        "collection_info": null
    },
    {
        "uuid": "1455eb8f22d63c2db6e6af7ae590cb7f",
        "title": "送别",
        "author": "杨凝",
        "content": "春愁不尽别愁来，旧泪犹长新泪催。\n相思倘寄相思字，君到扬州扬子迴。",
        "dynasty": "唐",
        "collection_info": null
    },
    {
        "uuid": "2dc1a5893ab78c791c377b22c8741e23",
        "title": "送客入蜀",
        "author": "杨凝",
        "content": "劒阁迢迢梦想间，行人归路遶梁山。\n明朝骑马摇鞭去，秋雨槐花子午关。",
        "dynasty": "唐",
        "collection_info": null
    },
    {
        "uuid": "5ad6f00745fa2eebc4ddaea7d349b35d",
        "title": "送别",
        "author": "杨凝",
        "content": "仙花笑尽石门中，石室重重掩绿空。\n蹔下云峰能几日，却迴烟驾驭春风。",
        "dynasty": "唐",
        "collection_info": null
    },
    {
        "uuid": "104167ae53ccbe8e487353455b4fed8e",
        "title": "残花",
        "author": "杨凝",
        "content": "五马踟蹰在路岐，南来只为看花枝。\n莺衔蝶弄红芳尽，此日深闺那得知。",
        "dynasty": "唐",
        "collection_info": null
    },
    {
        "uuid": "59a11a3369f286c2c5222e7d02b8bc2b",
        "title": "戏赠友人",
        "author": "杨凝",
        "content": "湘阴直与地阴连，此日相逢忆醉年。\n美酒非如平乐贵，十升不用一千钱。",
        "dynasty": "唐",
        "collection_info": null
    },
    {
        "uuid": "65a4b69f91569364bcd17d1b6cf06a77",
        "title": "赠同游",
        "author": "杨凝",
        "content": "此囗风雨后，已觉减年华。\n若待皆无事，应难更有花。\n管弦临夜急，榆柳向江斜。\n且莫看归路，同须醉酒家。",
        "dynasty": "唐",
        "collection_info": null
    },
    {
        "uuid": "3c646481b11cdf09464af85de056a287",
        "title": "送人出塞",
        "author": "杨凝",
        "content": "北风吹雨雪，举目已悽悽。\n战鬼秋频哭，征鸿夜不栖。\n沙平关路直，碛广郡楼低。\n此去非东鲁，人多事鼓鼙。",
        "dynasty": "唐",
        "collection_info": null
    },
    {
        "uuid": "5b3176f3ae0e526ed7359a3b68f8ede4",
        "title": "寻僧元皎因病",
        "author": "杨凝",
        "content": "此僧迷友着，因病得寻师。\n话尽山中事，归当月上时。\n高松连寺影，亚竹入窗枝。\n闲忆草堂路，相逢非素期。",
        "dynasty": "唐",
        "collection_info": null
    },
    {
        "uuid": "5d74fc87af95893aa23cec372b1d5370",
        "title": "夜泊渭津",
        "author": "杨凝",
        "content": "飘飘东去客，一宿渭城边。\n远处星垂岸，中流月满船。\n凉归夜深簟，秋入雨余天。\n渐觉家山小，残程尚几年。",
        "dynasty": "唐",
        "collection_info": null
    },
    {
        "uuid": "1418cb8a30d486f1336ad2a95b30b3f8",
        "title": "晚夏逢友人",
        "author": "杨凝",
        "content": "一别同袍友，相思已十年。\n长安多在客，久病忽闻蝉。\n骤雨纔沾地，阴云不徧天。\n微凉堪话旧，移榻晚风前。",
        "dynasty": "唐",
        "collection_info": null
    },
    {
        "uuid": "c74f3e6465eaab37f7d30157b967559d",
        "title": "别谪者",
        "author": "杨凝",
        "content": "此地闻犹恶，人言是所之。\n一家书绝久，孤驿梦成迟。\n八月三湘道，闻猨冒雨时。\n不须祠楚相，臣节转堪疑。",
        "dynasty": "唐",
        "collection_info": null
    },
    {
        "uuid": "eb0a43d188691ca603b1129100cd1573",
        "title": "行思",
        "author": "杨凝",
        "content": "千里岂云去，欲归如路穷。\n人间无暇日，马上又秋风。\n破月衔高岳，流星拂晓空。\n此时皆在梦，行色独怱怱。",
        "dynasty": "唐",
        "collection_info": null
    },
    {
        "uuid": "bfaaff28a302cdc03dcd7ddf04fe794e",
        "title": "感怀题从舅宅",
        "author": "杨凝",
        "content": "郗家庭树下，几度醉春风。\n今日花还发，当时事不同。\n流言应未息，直道竟难通。\n徒遣相思者，悲歌向暮空。",
        "dynasty": "唐",
        "collection_info": null
    },
    {
        "uuid": "50d223cac4972d24d03ccf34ff5a2b12",
        "title": "与友人会",
        "author": "杨凝",
        "content": "蝉吟槐蘂落，的的是愁端。\n病觉离家远，贫知处事难。\n真交无所隐，深语有余欢。\n未必闻歌吹，羁心得蹔宽。",
        "dynasty": "唐",
        "collection_info": null
    },
    {
        "uuid": "54a7e6325976980b6f81b94456f17f4f",
        "title": "下第后蒙侍郎示意指于新先辈宣恩感谢",
        "author": "杨凝",
        "content": "才薄命如此，自嗟兼自疑。\n遭逢好交日，黜落至公时。\n倚玉甘无路，穿杨却未期。\n更惭君侍坐，问许可言诗。",
        "dynasty": "唐",
        "collection_info": null
    },
    {
        "uuid": "2acfa9b3d091f7fcf59c0e852800d179",
        "title": "奉酬韦滁州寄示",
        "author": "杨凌",
        "content": "淮扬为郡暇，坐惜流芳歇。\n散怀累榭风，清暑澄潭月。\n陪燕辞三楚，戒途绵百越。\n非当远别离，雅奏何由发。",
        "dynasty": "唐",
        "collection_info": null
    },
    {
        "uuid": "41bcdecf8022fbb3ed725c81c2456a5a",
        "title": "梅里旅夕",
        "author": "杨凌",
        "content": "沧洲东望路，旅棹怆羁游。\n枫浦蝉随岸，沙汀鸥转流。\n露天星上月，水国夜生秋。\n谁忍持相忆，南归一叶舟。",
        "dynasty": "唐",
        "collection_info": null
    },
    {
        "uuid": "b25cdd5d638e3341cdb18f5e6847a218",
        "title": "钟陵雪夜詶友人",
        "author": "杨凌",
        "content": "穷腊催年急，阳春怯和歌。\n残灯闪壁尽，夜雪透窗多。\n归路山川险，游人梦寐过。\n龙洲不可泊，岁晚足惊波。",
        "dynasty": "唐",
        "collection_info": null
    },
    {
        "uuid": "ebfdad7bfbd9c83012475014cae7c31f",
        "title": "润州水楼",
        "author": "杨凌",
        "content": "归心不可留，雪桂一丛秋。\n叶雨空江月，萤飞白露洲。\n野蝉依独树，水郭带孤楼。\n遥望山川路，相思万里游。",
        "dynasty": "唐",
        "collection_info": null
    },
    {
        "uuid": "b0f29be116b75c0baee6c90200667023",
        "title": "江上秋月",
        "author": "杨凌",
        "content": "陇雁送乡心，羁情属岁阴。\n惊秋黄叶遍，愁暮碧云深。\n月色吴江上，风声楚木林。\n交亲几重别，归梦併愁侵。",
        "dynasty": "唐",
        "collection_info": null
    },
    {
        "uuid": "e416d5138eb51e873046a90f76b6264c",
        "title": "阁前双槿",
        "author": "杨凌",
        "content": "羣玉开双槿，丹荣对绛纱。\n含烟疑出火，隔雨怪舒霞。\n向晚争辞蘂，迎朝鬬发花。\n非关后桃李，为欲继年华。",
        "dynasty": "唐",
        "collection_info": null
    },
    {
        "uuid": "ba829a975d2a7d8664048bd95d9bff99",
        "title": "小苑春望宫池柳色",
        "author": "杨凌",
        "content": "上苑闲游早，东风柳色轻。\n储胥遥掩映，池水隔微明。\n春至条偏弱，寒余叶未成。\n和烟变浓淡，转日异阴晴。\n不独芳菲好，还因雨露荣。\n行人望攀折，远翠暮愁生。",
        "dynasty": "唐",
        "collection_info": null
    },
    {
        "uuid": "fd268a2801648bc780fceca28edc2ac4",
        "title": "送客往睦州",
        "author": "杨凌",
        "content": "水阔尽南天，孤舟去渺然。\n惊秋路傍客，日暮数声蝉。",
        "dynasty": "唐",
        "collection_info": null
    },
    {
        "uuid": "c4297cd955249a04d4a788b529081a4d",
        "title": "送客之蜀",
        "author": "杨凌",
        "content": "西蜀三千里，巴南水一方。\n晓云天际断，夜月峡中长。",
        "dynasty": "唐",
        "collection_info": null
    },
    {
        "uuid": "94098f9b9fda2834cbc3b6cb4f9429f8",
        "title": "剡溪看花",
        "author": "杨凌",
        "content": "花落千回舞，莺声百啭歌。\n还同异方乐，不奈客愁多。",
        "dynasty": "唐",
        "collection_info": null
    },
    {
        "uuid": "170241e8ee7d62c79602fbcaa042bf01",
        "title": "江中风",
        "author": "杨凌",
        "content": "白浪暗江中，南泠路不通。\n高樯帆自满，出浦莫呼风。",
        "dynasty": "唐",
        "collection_info": null
    },
    {
        "uuid": "24b02ec1dfd65961b9be6dc1ed04e76c",
        "title": "咏破扇",
        "author": "杨凌",
        "content": "粉落空床弃，尘生故箧留。\n先来无一半，情断不胜愁。",
        "dynasty": "唐",
        "collection_info": null
    },
    {
        "uuid": "113b741225ee3dfad94fa841f3421bac",
        "title": "贾客愁",
        "author": "杨凌",
        "content": "山水路悠悠，逢滩即殢留。\n西江风未便，何日到荆州。",
        "dynasty": "唐",
        "collection_info": null
    },
    {
        "uuid": "36914dc9b3845da282746d5a9c6fbba6",
        "title": "即事寄人",
        "author": "杨凌",
        "content": "中禁鸣钟日欲高，北窗欹枕望频搔。\n相思寂寞青苔合，唯有春风啼伯劳。",
        "dynasty": "唐",
        "collection_info": null
    },
    {
        "uuid": "785626e145c61a8faf1968d063b70917",
        "title": "早春雪中",
        "author": "杨凌",
        "content": "新年雨雪少晴时，屡失寻梅看柳期。\n乡信忆随回鴈早，江春寒带故阴迟。",
        "dynasty": "唐",
        "collection_info": null
    },
    {
        "uuid": "3bdfbc7a45f523341482a5d07b359b5b",
        "title": "北行留别",
        "author": "杨凌",
        "content": "日日山川烽火频，山河重起旧烟尘。\n一生孤负龙泉劒，羞把诗书问故人。",
        "dynasty": "唐",
        "collection_info": null
    },
    {
        "uuid": "21cc0cd323fd94d35411d399476946bf",
        "title": "秋原野望",
        "author": "杨凌",
        "content": "客鴈秋来次第逢，家书频寄两三封。\n夕阳天外云归尽，乱见青山无数峰。",
        "dynasty": "唐",
        "collection_info": null
    },
    {
        "uuid": "84683f3a004a90934710f06a35dec602",
        "title": "春霁花萼楼南闻宫莺",
        "author": "杨凌",
        "content": "祥烟瑞气晓来轻，柳变花开共作晴。\n黄鸟远啼鳷鹊观，春风流出凤皇城。",
        "dynasty": "唐",
        "collection_info": null
    },
    {
        "uuid": "e81a3b4ecbf670882a0d1da7e3dd8603",
        "title": "明妃怨",
        "author": "杨凌",
        "content": "汉国明妃去不还，马驮絃管向阴山。\n匣中纵有菱花镜，羞对单于照旧颜。",
        "dynasty": "唐",
        "collection_info": null
    },
    {
        "uuid": "48b73a3cb883dd96a4019ac3d747a709",
        "title": "句",
        "author": "杨凌",
        "content": "南园桃李花落尽，春风寂寞摇空枝。",
        "dynasty": "唐",
        "collection_info": null
    },
    {
        "uuid": "c555d76fa6588346c630dd54608c248f",
        "title": "题玉真观公主山池院",
        "author": "司空曙",
        "content": "香殿留遗影，春朝玉户开。\n羽衣重素几，珠网俨轻埃。\n石自蓬山得，泉经太液来。\n柳丝遮绿浪，花粉落青苔。\n镜掩鸾空在，霞消凤不迴。\n唯余古桃树，传是上仙栽。",
        "dynasty": "唐",
        "collection_info": null
    },
    {
        "uuid": "44bee9926bdf51d0f130864a0346c43c",
        "title": "送永阳崔明府",
        "author": "司空曙",
        "content": "古国羣舒地，前当桐柏关。\n连绵江上雨，稠迭楚南山。\n沙馆行帆息，枫洲候吏还。\n乘篮若有暇，精舍在林间。",
        "dynasty": "唐",
        "collection_info": null
    },
    {
        "uuid": "347b1f7f22e457a68d29bb421404418d",
        "title": "送曹三同猗游山寺",
        "author": "司空曙",
        "content": "山蹋青芜尽，凉秋古寺深。\n何时得连策，此夜更闻琴。\n穷水云同穴，过僧虎共林。\n殷勤如念我，遗尔挂冠心。",
        "dynasty": "唐",
        "collection_info": null
    },
    {
        "uuid": "8aad5461d60e71a1f775293c370279aa",
        "title": "送崔校书赴梓幕",
        "author": "司空曙",
        "content": "碧峯天柱下，鼓角镇南军。\n管记催飞檄，蓬莱辍校文。\n栈霜朝似雪，江雾晚成云。\n想出褒中望，巴庸方路分。",
        "dynasty": "唐",
        "collection_info": null
    },
    {
        "uuid": "4c3e96c80e3cd76c202766900f00521e",
        "title": "送夔州班使君",
        "author": "司空曙",
        "content": "鱼国巴庸路，麾幢汉守过。\n晓樯争市隘，夜鼓祭神多。\n云白当山雨，风清满峡波。\n夷陵旧人吏，犹诵两岐歌。",
        "dynasty": "唐",
        "collection_info": null
    },
    {
        "uuid": "6ef6935685fef3941a3914419af67c3f",
        "title": "送菊潭王明府",
        "author": "司空曙",
        "content": "业成洙泗客，皓髮着儒衣。\n一与游人别，仍闻带印归。\n林多宛地古，云尽汉山稀。\n莫爱浔阳隐，嫌官计亦非。",
        "dynasty": "唐",
        "collection_info": null
    },
    {
        "uuid": "b1f6a59211c105939cfd5565e5f2bb20",
        "title": "送太易上人赴东洛",
        "author": "司空曙",
        "content": "遥见登山处，青芜雪后春。\n云深岳庙火，寺宿洛阳人。\n饵药将斋折，唯诗与道亲。\n凡经几回别，麈尾不离身。",
        "dynasty": "唐",
        "collection_info": null
    },
    {
        "uuid": "47a71c9965a569882d177cdc64f8b59e",
        "title": "和王卿立秋即事",
        "author": "司空曙",
        "content": "秋宜何处看，试问白云官。\n暗入蝉鸣树，微侵蝶绕兰。\n向风凉稍动，近日暑犹残。\n九陌浮埃减，千峯爽气攒。\n换衣防竹暮，沈果讶泉寒。\n宫响传花杵，天清出露盘。\n高禽当侧弁，游鲔对凭栏。\n一奏招商曲，空令继唱难。",
        "dynasty": "唐",
        "collection_info": null
    },
    {
        "uuid": "eb245e2c11a5e13b9dc5e13640576217",
        "title": "和李员外与舍人咏玫瑰花寄徐侍郎",
        "author": "司空曙",
        "content": "仙吏紫薇郎，奇花共翫芳。\n攒星排绿蒂，照眼发红光。\n暗妬翻阶药，遥连直署香。\n游枝蜂绕易，碍刺鸟衔妨。\n露湿凝衣粉，风吹散蕊黄。\n蒙茏珠树合，焕烂锦屏张。\n留客胜看竹，思人比爱棠。\n如传采苹咏，远思满潇湘。",
        "dynasty": "唐",
        "collection_info": null
    },
    {
        "uuid": "9b253d2fc5fdf5b5374ddbcff5c31a36",
        "title": "冬夜耿拾遗王秀才就宿因伤故人",
        "author": "司空曙",
        "content": "旧时闻笛泪，今夜重沾衣。\n方恨同人少，何堪相见稀。\n竹烟凝涧壑，林雪似芳菲。\n多谢劳车马，应怜独掩扉。",
        "dynasty": "唐",
        "collection_info": null
    },
    {
        "uuid": "4713a2ec78a45ce098d984c8158d5bce",
        "title": "早春游慈恩南池",
        "author": "司空曙",
        "content": "山寺临池水，春愁望远生。\n蹋桥逢鹤起，寻竹值泉横。\n新柳丝犹短，轻苹叶未成。\n还如虎溪上，日暮伴僧行。",
        "dynasty": "唐",
        "collection_info": null
    },
    {
        "uuid": "657d7f4752b2e963a69f5eac96356552",
        "title": "雨夜见投之作",
        "author": "司空曙",
        "content": "出户繁星尽，池塘暗不开。\n动衣凉气度，遰树远声来。\n灯外初行电，城隅偶隐雷。\n因知谢文学，晓望比尘埃。",
        "dynasty": "唐",
        "collection_info": null
    },
    {
        "uuid": "68b1f3f365242930aadd98cee7bb2cfa",
        "title": "龙池寺望月寄韦使君阎别驾",
        "author": "司空曙",
        "content": "清光此夜中，万古望应同。\n当野山沈雾，低城树有风。\n花宫纷共邃，水府皓相空。\n遥想高楼上，唯君对庾公。",
        "dynasty": "唐",
        "collection_info": null
    },
    {
        "uuid": "4640e6192580fc6493c6a3d16f23982a",
        "title": "秋夜忆兴善院寄苗发",
        "author": "司空曙",
        "content": "右军多住寺，此夜后池秋。\n自与山僧伴，那因洛客愁。\n卷帘霜霭霭，满目水悠悠。\n若有诗相赠，期君忆惠休。",
        "dynasty": "唐",
        "collection_info": null
    },
    {
        "uuid": "4a63ce7437f6367d320d9c347d18c56f",
        "title": "病中寄郑十六兄",
        "author": "司空曙",
        "content": "倦枕欲徐行，开帘秋月明。\n手便筇杖冷，头喜葛巾轻。\n绿草前侵水，黄花半上城。\n虚消此尘景，不见十年兄。",
        "dynasty": "唐",
        "collection_info": null
    },
    {
        "uuid": "c6da50c149f44b376c6adabc026827f2",
        "title": "衞明府寄枇杷叶以诗荅",
        "author": "司空曙",
        "content": "倾筐呈绿叶，重迭色何鲜。\n讵是秋风裏，犹如晓露前。\n仙方当见重，消疾本应便。\n全胜甘蕉赠，空投谢氏篇。",
        "dynasty": "唐",
        "collection_info": null
    },
    {
        "uuid": "c042209706c20c9595b78c1985e1c046",
        "title": "过庆宝寺",
        "author": "司空曙",
        "content": "黄叶前朝寺，无僧寒殿开。\n池晴龟出曝，松暮鹤飞迴。\n古井碑横草，阴廊画杂苔。\n禅宫亦销歇，尘世转堪哀。",
        "dynasty": "唐",
        "collection_info": null
    },
    {
        "uuid": "b214e24720c92f7a9f42d54a0ca27d2f",
        "title": "奉和张大夫酬高山人",
        "author": "司空曙",
        "content": "野客居铃阁，重门将校稀。\n豸冠亲谷弁，龟印识荷衣。\n座右寒飙爽，谈余暮角微。\n苍生须太傅，山在岂容归。",
        "dynasty": "唐",
        "collection_info": null
    },
    {
        "uuid": "edd054df047cac3cc8a200c56e90521a",
        "title": "送严使君游山",
        "author": "司空曙",
        "content": "家楚依三户，辞州选一钱。\n酒杯同寄世，客棹任销年。\n赤烧兼山远，青芜与浪连。\n青春明月夜，知上鄂君船。",
        "dynasty": "唐",
        "collection_info": null
    },
    {
        "uuid": "213a41a683842a492157451a34024b26",
        "title": "送柳震归蜀",
        "author": "司空曙",
        "content": "白日双流静，西看蜀国春。\n桐花能乳鸟，竹节竞祠神。\n蹇步徒相望，先鞭不可亲。\n知从江仆射，登榻更何人。",
        "dynasty": "唐",
        "collection_info": null
    },
    {
        "uuid": "9e1ed8090eb9d7a6ed2a2ada50907d1d",
        "title": "送乐平苗明府",
        "author": "司空曙",
        "content": "天际山多处，东安古邑深。\n绿田通竹里，白浪隔枫林。\n诗有江僧和，门唯越客寻。\n应将放鱼化，一境表吾心。",
        "dynasty": "唐",
        "collection_info": null
    },
    {
        "uuid": "3b5a7e2272fa615196d3f2005f6089df",
        "title": "赠送郑钱二郎中",
        "author": "司空曙",
        "content": "梅含柳已动，昨日起东风。\n惆怅心徒壮，无如鬓作翁。\n百年飘若水，万绪尽归空。\n何可宗禅客，迟迴岐路中。",
        "dynasty": "唐",
        "collection_info": null
    },
    {
        "uuid": "d70e4d55e0542484256ca57f6c015075",
        "title": "酬郑十四望驿不得同宿见赠因寄张参军",
        "author": "司空曙",
        "content": "逢君喜成泪，暂似故乡中。\n谪宦犹多惧，清宵不得终。\n月烟高有鹤，宿草净无虫。\n明日郄超会，应思下客同。",
        "dynasty": "唐",
        "collection_info": null
    },
    {
        "uuid": "d213b3bb66eef0cee61a760c0161e0da",
        "title": "暮春野望寄钱起",
        "author": "司空曙",
        "content": "草长花落树，羸病强寻春。\n无復少年意，空余华髮新。\n青原高见水，白社静逢人。\n寄谢南宫客，轩车不可亲。",
        "dynasty": "唐",
        "collection_info": null
    },
    {
        "uuid": "44f36acc48a3fc9334a8cd09dbd697fa",
        "title": "送王使君小子孝廉登科归省",
        "author": "司空曙",
        "content": "年少通经学，登科尚佩觿。\n张冯本名士，蔡廓是佳儿。\n鞍马临岐路，龙钟对别离。\n寄书胡太守，请与故人知。",
        "dynasty": "唐",
        "collection_info": null
    },
    {
        "uuid": "c561083e5fd49e6bc9adde51ae9b025e",
        "title": "云阳寺石竹花",
        "author": "司空曙",
        "content": "一自幽山别，相逢此寺中。\n高低俱出叶，深浅不分丛。\n野蝶难争白，庭榴暗让红。\n谁怜芳最久，春露到秋风。",
        "dynasty": "唐",
        "collection_info": null
    },
    {
        "uuid": "c5c03df2367c57eada556b066d3f66be",
        "title": "送高胜重谒曹王",
        "author": "司空曙",
        "content": "江上青枫岸，阴阴万里春。\n朝辞郢城酒，暮见洞庭人。\n兴比乘舟访，恩怀倒屣亲。\n想君登旧榭，重喜扫芳尘。",
        "dynasty": "唐",
        "collection_info": null
    },
    {
        "uuid": "98e5d6ed3bd66112f4d6128b5358dd43",
        "title": "闲园书事招畅当",
        "author": "司空曙",
        "content": "闻蝉昼眠后，欹枕对蓬蒿。\n羸病懒寻戴，田园方咏陶。\n傍檐虫挂静，出树蝶飞高。\n惆怅临清镜，思君见鬓毛。",
        "dynasty": "唐",
        "collection_info": null
    },
    {
        "uuid": "6f93e8fd40cf7801bfe995ed38bfc187",
        "title": "过钱员外",
        "author": "司空曙",
        "content": "为郎头已白，迹向市朝稀。\n移病居荒宅，安贫着败衣。\n野园随客醉，雪寺伴僧归。\n自说东峯下，松萝满故扉。",
        "dynasty": "唐",
        "collection_info": null
    },
    {
        "uuid": "3344c1b9f6019a0edc51252575f43417",
        "title": "赠庾侍御",
        "author": "司空曙",
        "content": "年少身无累，相逢忆此时。\n雪过云寺宿，酒向竹园期。\n白髮今催老，清琴但起悲。\n唯应逐宗炳，内学愿为师。",
        "dynasty": "唐",
        "collection_info": null
    },
    {
        "uuid": "6a0e459496907a6a5525fb772d917790",
        "title": "赠李端",
        "author": "司空曙",
        "content": "共忆南浮日，登高望若何。\n楚田湖草远，江寺海榴多。\n载酒寻山宿，思人带雪过。\n东西几回别，此会各磋砣。",
        "dynasty": "唐",
        "collection_info": null
    },
    {
        "uuid": "a7b4dcc14957f1b2d7ae1b74c7ddf171",
        "title": "送流人",
        "author": "司空曙",
        "content": "闻说南中事，悲君重窜身。\n山村枫子鬼，江庙石郎神。\n童稚留荒宅，图书託故人。\n青门好风景，为尔一沾巾。",
        "dynasty": "唐",
        "collection_info": null
    },
    {
        "uuid": "352a2b8d9f171aa83400630f70c78265",
        "title": "过胡居士覩王右丞遗文",
        "author": "司空曙",
        "content": "旧日相知尽，深居独一身。\n闭门空有雪，看竹永无人。\n每许前山隐，曾怜陋巷贫。\n题诗今尚在，暂为拂流尘。",
        "dynasty": "唐",
        "collection_info": null
    },
    {
        "uuid": "3bf452af2f7f50e077a2ad0c03f67941",
        "title": "送郎使君赴郢州",
        "author": "司空曙",
        "content": "使君持节去，云水满前程。\n楚寺多连竹，江樯远暎城。\n登楼向月望，赛庙傍山行。\n若动思乡咏，应贻谢步兵。",
        "dynasty": "唐",
        "collection_info": null
    },
    {
        "uuid": "b5457af369ee9a251f6aa42f351ab79e",
        "title": "贼平后送人北归",
        "author": "司空曙",
        "content": "世乱同南去，时清独北还。\n他乡生白髮，旧国见青山。\n晓月过残垒，繁星宿故关。\n寒禽与衰草，处处伴愁颜。",
        "dynasty": "唐",
        "collection_info": null
    },
    {
        "uuid": "19c91b5027bd0c48eca13302503b9195",
        "title": "观猎骑",
        "author": "司空曙",
        "content": "缠臂绣纶巾，貂裘窄称身。\n射禽风助箭，走马雪翻尘。\n金埒争开道，香车为驻轮。\n翩翩不知处，传是霍家亲。",
        "dynasty": "唐",
        "collection_info": null
    },
    {
        "uuid": "e8ede0b4d49725f2e36367c0b1530c08",
        "title": "同苗员外宿荐福常师房",
        "author": "司空曙",
        "content": "浮生共多故，聚宿喜君同。\n人息时闻磬，灯摇乍有风。\n霜阶疑水际，夜木似山中。\n一愿持如意，长来事远公。",
        "dynasty": "唐",
        "collection_info": null
    },
    {
        "uuid": "a9347f999bcb1f5722424d952f0465b7",
        "title": "送乔广下第归淮南",
        "author": "司空曙",
        "content": "遥想长淮尽，荒堤楚路斜。\n戍旌标白浪，罟网入青葭。\n啼鸟仍临水，愁人更见花。\n东堂一枝在，为子惜年华。",
        "dynasty": "唐",
        "collection_info": null
    },
    {
        "uuid": "a6a056c2999156ba0931bbf65a8a0e52",
        "title": "风筝",
        "author": "司空曙",
        "content": "高风吹玉柱，万籁忽齐飘。\n飒树迟难度，萦空细渐销。\n松泉鹿门夜，笙鹤洛滨朝。\n坐与真僧听，支颐向寂寥。",
        "dynasty": "唐",
        "collection_info": null
    },
    {
        "uuid": "6686e820c0c2f34c4ed638455671d0bb",
        "title": "闲居寄苗发",
        "author": "司空曙",
        "content": "渐向浮生老，前期竟若何。\n独身居处静，永夜坐时多。\n厌逐青林客，休吟白雪歌。\n支公有遗寺，重与谢安过。",
        "dynasty": "唐",
        "collection_info": null
    },
    {
        "uuid": "b97a417d6fd6c443d600c8cdbc154c5a",
        "title": "送王先生归南山",
        "author": "司空曙",
        "content": "儒中年最老，独有济南生。\n爱子方传业，无官自耦耕。\n竹通山舍远，云接雪田平。\n愿作门人去，相随隐姓名。",
        "dynasty": "唐",
        "collection_info": null
    },
    {
        "uuid": "b58358e21e7de1be1689017ecaa3e401",
        "title": "寄天台秀师",
        "author": "司空曙",
        "content": "天台瀑布寺，传有白头师。\n幻迹示羸病，空门无住持。\n雪晴看鹤去，海夜与龙期。\n永愿亲瓶屦，呈功得问疑。",
        "dynasty": "唐",
        "collection_info": null
    },
    {
        "uuid": "5fb48eaef8f3283cc1d508b062843ae6",
        "title": "送夏侯审赴宁国",
        "author": "司空曙",
        "content": "青圻连白浪，晓日渡南津。\n山迭陵阳树，舟多建业人。\n烟霞高占寺，枫竹暗停神。\n如接玄晖集，江丞独见亲。",
        "dynasty": "唐",
        "collection_info": null
    },
    {
        "uuid": "150e51559f2ac79538802a05f2ce82ae",
        "title": "云阳馆与韩绅宿别",
        "author": "司空曙",
        "content": "故人江海别，几度隔山川。\n乍见翻疑梦，相悲各问年。\n孤灯寒照雨，湿竹暗浮烟。\n更有明朝恨，离杯惜共传。",
        "dynasty": "唐",
        "collection_info": null
    },
    {
        "uuid": "00689dd23895c3f1f38f759fb433a418",
        "title": "送卢使君赴夔州",
        "author": "司空曙",
        "content": "铙管随旌斾，高秋远上巴。\n白波连雾雨，青壁断蒹葭。\n凭几双童静，登楼万井斜。\n政成知变俗，当应画轮车。",
        "dynasty": "唐",
        "collection_info": null
    },
    {
        "uuid": "78088373a14e6daf8649e07a1685c6d5",
        "title": "夜闻回雁",
        "author": "司空曙",
        "content": "雁响天边过，高高望不分。\n飕飗传细雨，嘹唳隔长云。\n散向谁家尽，归来几客闻。\n还将今夜意，西海话苏君。",
        "dynasty": "唐",
        "collection_info": null
    },
    {
        "uuid": "925172feeb22cd82c6f902e33c8b565a",
        "title": "赋得的的帆向浦",
        "author": "司空曙",
        "content": "向浦参差去，随波远近还。\n初移芳草裏，正在夕阳间。\n隐暎回孤驿，微明出乱山。\n向空看不尽，归思满江关。",
        "dynasty": "唐",
        "collection_info": null
    },
    {
        "uuid": "e2b90b01c09d914cd86ce91d82054b47",
        "title": "秋思呈尹植裴说",
        "author": "司空曙",
        "content": "静向懒相偶，年将衰共催。\n前途懽不集，往事恨空来。\n昼景委红叶，月华销绿苔。\n沈思竟何有，坐结玉琴哀。",
        "dynasty": "唐",
        "collection_info": null
    },
    {
        "uuid": "db98e6d0ee75917ea088b885ac7479ff",
        "title": "闲园即事寄暕公",
        "author": "司空曙",
        "content": "欲就东林寄一身，尚怜儿女未成人。\n柴门客去残阳在，药圃虫喧秋雨频。\n近水方同梅市隐，曝衣多笑阮家贫。\n深山兰若何时到，羡与闲云作四邻。",
        "dynasty": "唐",
        "collection_info": null
    },
    {
        "uuid": "45893bddeb845734d5e7b059dcff1bc1",
        "title": "题暕上人院",
        "author": "司空曙",
        "content": "闭门不出自焚香，拥褐看山岁月长。\n雨后绿苔生石井，秋来黄叶遍绳床。\n身闲何处无真性，年老曾言隐故乡。\n更说本师同学在，几时携手见衡阳。",
        "dynasty": "唐",
        "collection_info": null
    },
    {
        "uuid": "b336e3b53336267daacf632166614cf5",
        "title": "长安晓望寄程补阙",
        "author": "司空曙",
        "content": "迢遰山河拥帝京，参差宫殿接云平。\n风吹晓漏经长乐，柳带晴烟出禁城。\n天净笙歌临路发，日高车马隔尘行。\n独有浅才甘未达，多惭名在鲁诸生。",
        "dynasty": "唐",
        "collection_info": null
    },
    {
        "uuid": "af946dd1eb94691ce0c8a71410e37e8e",
        "title": "下第日书情寄上叔父",
        "author": "司空曙",
        "content": "微才空觉滞京师，末学曾为叔父知。\n雪裏题诗偏见赏，林间饮酒独令随。\n游客尽伤春色老，贫居还惜暮阴移。\n欲归江海寻山去，愿报何人得桂枝。",
        "dynasty": "唐",
        "collection_info": null
    },
    {
        "uuid": "124659378f786cee0a0d5aafc22ac2bf",
        "title": "南原望汉宫",
        "author": "司空曙",
        "content": "荒原空有汉宫名，衰草茫茫雉堞平。\n连雁下时秋水在，行人过尽暮烟生。\n西陵歌吹何年绝，南陌登临此日情。\n故事悠悠不可问，寒禽野水自纵横。",
        "dynasty": "唐",
        "collection_info": null
    },
    {
        "uuid": "e4c7d0b0f6d613aeac5fa85172aea56a",
        "title": "早夏寄元校书",
        "author": "司空曙",
        "content": "独游野径送芳菲，高竹林居接翠微。\n绿岸草深虫入徧，青藂花尽蝶来稀。\n珠荷荐果香寒簟，玉柄摇风满夏衣。\n蓬荜永无车马到，更当斋夜忆玄晖。",
        "dynasty": "唐",
        "collection_info": null
    },
    {
        "uuid": "5fc487383cd9edb9c57014f523224ab6",
        "title": "赠衡岳隐禅师",
        "author": "司空曙",
        "content": "拥褐安居南岳头，白云高寺见衡州。\n石窗湖水摇寒月，枫树猨声报夜秋。\n讲席旧逢山鸟至，梵经初向竺僧求。\n垂垂身老将传法，因下人间逐北游。",
        "dynasty": "唐",
        "collection_info": null
    },
    {
        "uuid": "52e664b0f8f5dae8014667e3548a3861",
        "title": "题凌云寺",
        "author": "司空曙",
        "content": "春山古寺遶沧波，石磴盘空鸟道过。\n百丈金身开翠壁，万龛灯焰隔烟萝。\n云生客到侵衣湿，花落僧禅覆地多。\n不与方袍同结社，下归尘世竟如何。",
        "dynasty": "唐",
        "collection_info": null
    },
    {
        "uuid": "e92c7af283d79e9a0c667d6cfed1a5a1",
        "title": "晦日益州北池陪宴",
        "author": "司空曙",
        "content": "临泛从公日，仙舟翠幕张。\n七桥通碧沼，双树接花塘。\n玉烛收寒气，金波隐夕光。\n野闻歌管思，水静绮萝香。\n游骑萦林远，飞桡截岸长。\n郊原怀灞浐，陂溠写江潢。\n常侍传花诏，偏裨问羽觞。\n岂令南岘首，千载播余芳。",
        "dynasty": "唐",
        "collection_info": null
    },
    {
        "uuid": "06857825e0784a1d752c4e69bfa543ea",
        "title": "送曲山人之衡州",
        "author": "司空曙",
        "content": "白石先生眉髮光，已分甜雪饮红浆。\n衣巾半染烟霞气，语笑兼和药草香。\n茅洞玉声流暗水，衡山碧色暎朝阳。\n千年城郭如相问，华表峩峩有夜霜。",
        "dynasty": "唐",
        "collection_info": null
    },
    {
        "uuid": "2dba5793e6a10c34ff8461c68a5633a3",
        "title": "立秋日",
        "author": "司空曙",
        "content": "律变新秋至，萧条自此初。\n花酣莲报谢，叶在柳呈疎。\n澹日非云暎，清风似雨余。\n卷帘凉暗度，迎扇暑先除。\n草静多翻燕，波澄乍露鱼。\n今朝散骑省，作赋兴何如。",
        "dynasty": "唐",
        "collection_info": null
    },
    {
        "uuid": "ada026f291764398d0112810ba43c25d",
        "title": "咏古寺花",
        "author": "司空曙",
        "content": "共爱芳菲此树中，千跗万萼裹枝红。\n迟迟欲去犹回望，覆地无人满寺风。",
        "dynasty": "唐",
        "collection_info": null
    },
    {
        "uuid": "5e889739b7cd62ba087a698a88155d41",
        "title": "酬张芬有赦后见赠",
        "author": "司空曙",
        "content": "紫凤朝衔五色书，阳春忽布网罗除。\n已将心变寒灰后，岂料光生腐草余。\n建水风烟收客泪，杜陵花竹梦郊居。\n劳君故有诗相赠，欲报琼瑶恨不如。",
        "dynasty": "唐",
        "collection_info": null
    },
    {
        "uuid": "d420c56f89064a1575e04198a719028a",
        "title": "哭苗员外呈张参军",
        "author": "司空曙",
        "content": "思君宁家宅，久接竹林期。\n尝值偷琴处，亲闻比玉时。\n高人不易合，弱冠早相知。\n试艺临诸友，能文即我师。\n凌寒松未老，先暮槿何衰。\n季子生前别，羊昙醉后悲。\n寿堂乖一恸，奠席阻长辞。\n因沥殊方泪，遥成墓下诗。",
        "dynasty": "唐",
        "collection_info": null
    },
    {
        "uuid": "9a50e5c623b202ecaa7b717f8025d936",
        "title": "金陵怀古",
        "author": "司空曙",
        "content": "辇路江枫暗，宫庭野草春。\n伤心庾开府，老作北朝臣。",
        "dynasty": "唐",
        "collection_info": null
    },
    {
        "uuid": "b19790ff6480db0e101507f95875c318",
        "title": "发渝州却寄韦判官",
        "author": "司空曙",
        "content": "红烛津亭夜见君，繁弦急管两纷纷。\n平明分手空江转，唯有猨声满水云。",
        "dynasty": "唐",
        "collection_info": null
    },
    {
        "uuid": "9719f33172c614226061bbd453e3d228",
        "title": "送卢彻之太原谒马尚书",
        "author": "司空曙",
        "content": "榆落鵰飞关塞秋，黄云画角见幷州。\n翩翩羽骑双旌后，上客亲随郭细侯。",
        "dynasty": "唐",
        "collection_info": null
    },
    {
        "uuid": "09d90774c00ba12e8eda51419d7d2343",
        "title": "峡口送友人",
        "author": "司空曙",
        "content": "峡口花飞欲尽春，天涯去住泪沾巾。\n来时万里同为客，今日飜成送故人。",
        "dynasty": "唐",
        "collection_info": null
    },
    {
        "uuid": "850e1cd0a5101777bcdabff1f22b08b7",
        "title": "故郭婉仪挽歌",
        "author": "司空曙",
        "content": "一日辞秦镜，千秋别汉宫。\n岂唯泉路掩，长使月轮空。\n苦色凝朝露，悲声切暝风。\n婉仪余旧德，仍载礼经中。",
        "dynasty": "唐",
        "collection_info": null
    },
    {
        "uuid": "d6edba5aad8f458b686f4e76d27a2df4",
        "title": "送翰林张学士岭南勒圣碑",
        "author": "司空曙",
        "content": "汉恩天外洽，周颂日边称。\n文独司空羡，书兼太尉能。\n出关逢北雁，度岭逐南鹏。\n使者翰林客，余春归灞陵。",
        "dynasty": "唐",
        "collection_info": null
    },
    {
        "uuid": "b7e5c6c515bc1a69688d03e944f9ef04",
        "title": "送吉校书东归",
        "author": "司空曙",
        "content": "少年芸阁吏，罢直暂归休。\n独与亲知别，行逢江海秋。\n听猨看楚岫，随雁到吴洲。\n处处园林好，何人待子猷。",
        "dynasty": "唐",
        "collection_info": null
    },
    {
        "uuid": "cb0ee7eba0ec6169b8ee25aac73db3e3",
        "title": "早春游望",
        "author": "司空曙",
        "content": "东风春未足，试望秦城曲。\n青草状寒芜，黄花似秋菊。\n壮将欢共去，老与悲相逐。\n独作游社人，暮过威辇宿。",
        "dynasty": "唐",
        "collection_info": null
    },
    {
        "uuid": "5e46c2835a1da97eeab1dbf3f851bc41",
        "title": "秋日趋府上张大夫",
        "author": "司空曙",
        "content": "重城洞启肃秋烟，共说羊公在镇年。\n鞞鼓暗惊林叶落，旌旗遥拂雁行偏。\n石过桥下书曾受，星降人间梦已传。\n谪吏何能沐风化，空将歌颂拜车前。",
        "dynasty": "唐",
        "collection_info": null
    },
    {
        "uuid": "09e1e0522e91f792b549c7a7c74a6df0",
        "title": "竹裏径",
        "author": "司空曙",
        "content": "幽径行迹稀，清阴苔色古。\n萧萧风欲来，乍似蓬山雨。",
        "dynasty": "唐",
        "collection_info": null
    },
    {
        "uuid": "30d6116c8f9becabc381267b0532814f",
        "title": "黄子陂",
        "author": "司空曙",
        "content": "岸芳春色晓，水影夕阳微。\n寂寂深烟裏，渔舟夜不归。",
        "dynasty": "唐",
        "collection_info": null
    },
    {
        "uuid": "3996b0d592e4f22423df61963a586669",
        "title": "田鹤",
        "author": "司空曙",
        "content": "散下渚田中，隐见菰蒲裏。\n哀鸣自相应，欲作凌风起。",
        "dynasty": "唐",
        "collection_info": null
    },
    {
        "uuid": "dc429bc34e1f32195e6c44d5ec0fe41b",
        "title": "药园",
        "author": "司空曙",
        "content": "春园芳已遍，绿蔓杂红英。\n独有深山客，时来辨药名。",
        "dynasty": "唐",
        "collection_info": null
    },
    {
        "uuid": "7d4704edc74fd01cac033a7502471822",
        "title": "石井",
        "author": "司空曙",
        "content": "苔色遍春石，桐阴入寒井。\n幽人独汲时，先乐残阳影。",
        "dynasty": "唐",
        "collection_info": null
    },
    {
        "uuid": "6ece0d48c793467ee04dd70c693c72b8",
        "title": "板桥",
        "author": "司空曙",
        "content": "横遮野水石，前带荒村道。\n来往见愁人，清风柳阴好。",
        "dynasty": "唐",
        "collection_info": null
    },
    {
        "uuid": "82fecb1634e088a7421b5d012e326374",
        "title": "石莲花",
        "author": "司空曙",
        "content": "今逢石上生，本自波中有。\n红艳秋风裏，谁怜众芳后。",
        "dynasty": "唐",
        "collection_info": null
    },
    {
        "uuid": "efd37954d3b932ca35803cd552bdfc45",
        "title": "远寺钟",
        "author": "司空曙",
        "content": "杳杳疎钟发，因风清復引。\n中宵独听之，似与东林近。",
        "dynasty": "唐",
        "collection_info": null
    },
    {
        "uuid": "5c8a16b371c6eeeca57310fe22b93376",
        "title": "松下雪",
        "author": "司空曙",
        "content": "不随晴野尽，独向深松积。\n落照入寒光，偏能伴幽寂。",
        "dynasty": "唐",
        "collection_info": null
    },
    {
        "uuid": "a380ffe7f623ed11569606efb1dda0cf",
        "title": "新柳",
        "author": "司空曙",
        "content": "全欺芳蕙晚，似妬寒梅疾。\n撩乱发青条，春风来几日。",
        "dynasty": "唐",
        "collection_info": null
    },
    {
        "uuid": "647c49aa71939b2c32a9ed6d1b0af58e",
        "title": "唐昌公主院看花",
        "author": "司空曙",
        "content": "遗殿空长闭，乘鸾自不回。\n至今荒草上，寥落旧花开。",
        "dynasty": "唐",
        "collection_info": null
    },
    {
        "uuid": "e21f309cc3c72eafc43d63b6c956e9b3",
        "title": "别张讚",
        "author": "司空曙",
        "content": "今日山晴后，残蝉菊发时。\n登楼见秋色，何处最相思。",
        "dynasty": "唐",
        "collection_info": null
    },
    {
        "uuid": "ec31a14a6e28a5e90dfc4b7fb00917d9",
        "title": "晚思",
        "author": "司空曙",
        "content": "蛩余窗下月，草湿阶前露。\n晚景凄我衣，秋风入庭树。",
        "dynasty": "唐",
        "collection_info": null
    },
    {
        "uuid": "68cc7972a7fb7095473ac8b986116178",
        "title": "留卢秦卿",
        "author": "司空曙",
        "content": "知有前期在，难分此夜中。\n无将故人酒，不及石尤风。",
        "dynasty": "唐",
        "collection_info": null
    },
    {
        "uuid": "dc67ddd91fd75854abeb8058159f50f0",
        "title": "登岘亭",
        "author": "司空曙",
        "content": "岘山回首望秦关，南向荆州几日还。\n今日登临唯有泪，不知风景在何山。",
        "dynasty": "唐",
        "collection_info": null
    },
    {
        "uuid": "0ddb6289831effea3902a6d8dcf4d8c2",
        "title": "哭曲山人",
        "author": "司空曙",
        "content": "忆昔秋风起，君曾叹逐臣。\n何言芳草日，自作九泉人。",
        "dynasty": "唐",
        "collection_info": null
    },
    {
        "uuid": "682007d4e1f2ef5e925504c5ceb7a2c4",
        "title": "过坚上人故院与李端同赋",
        "author": "司空曙",
        "content": "旧依支遁宿，曾与戴颙来。\n今日空林下，唯知见绿苔。",
        "dynasty": "唐",
        "collection_info": null
    },
    {
        "uuid": "f550c96207d927ca10bdd9cec62d97f1",
        "title": "病中嫁女妓",
        "author": "司空曙",
        "content": "万事伤心在目前，一身垂泪对花筵。\n黄金用尽教歌舞，留与他人乐少年。",
        "dynasty": "唐",
        "collection_info": null
    },
    {
        "uuid": "e1c3f2ca3e6e984aa0b14cef5bb1f312",
        "title": "江村即事",
        "author": "司空曙",
        "content": "钓罢归来不繫船，江村月落正堪眠。\n纵然一夜风吹去，只在芦花浅水边。",
        "dynasty": "唐",
        "collection_info": null
    },
    {
        "uuid": "1e0a716188c8316bfdba4d9ae5373551",
        "title": "送郑明府贬岭南",
        "author": "司空曙",
        "content": "青枫江色晚，楚客独伤春。\n共对一尊酒，相看万里人。\n猜嫌成谪宦，正直不防身。\n莫畏炎方久，年年雨露新。",
        "dynasty": "唐",
        "collection_info": null
    },
    {
        "uuid": "0dd921107620e0960c862773007c0a6f",
        "title": "寄衞明府常见短靴褐裘又务持诵是以有末句之赠",
        "author": "司空曙",
        "content": "柴桑官舍近东林，儿稚初髫即道心。\n侧寄绳床嫌凭几，斜安苔帻懒穿簪。\n高僧静望山僮逐，走吏喧来水鸭沈。\n翠竹黄花皆佛性，莫教尘境误相侵。",
        "dynasty": "唐",
        "collection_info": null
    },
    {
        "uuid": "2422cc19c22d7023d5f3508c8836190a",
        "title": "酬李端校书见赠",
        "author": "司空曙",
        "content": "绿槐垂穗乳乌飞，忽忆山中独未归。\n青镜流年看髮变，白云芳草与心违。\n乍逢酒客春游惯，久别林僧夜坐稀。\n昨日闻君到城阙，莫将簪弁胜荷衣。",
        "dynasty": "唐",
        "collection_info": null
    },
    {
        "uuid": "e73cc7500fb33f57cb3880cb9d85156b",
        "title": "过卢秦卿旧居",
        "author": "司空曙",
        "content": "五柳茅茨楚国贤，桔槔蔬圃水涓涓。\n黄花寒后难逢蝶，红叶晴来忽有蝉。\n韩康助采君臣药，支遁同看内外篇。\n为问潜夫空着论，如何侍从赋甘泉。",
        "dynasty": "唐",
        "collection_info": null
    },
    {
        "uuid": "1adb5bd8908bceae0277968a63b1f616",
        "title": "秋园",
        "author": "司空曙",
        "content": "伤秋不是惜年华，别忆春风碧玉家。\n强向衰藂见芳意，茱萸红实似繁花。",
        "dynasty": "唐",
        "collection_info": null
    },
    {
        "uuid": "35b9fb179353219059b163d9d05484d0",
        "title": "送王使君赴太原拜节度副使",
        "author": "司空曙",
        "content": "新从刘太尉，结束向幷州。\n络脑青丝骑，盘囊锦带钩。\n出关逢将校，下岭拥戈矛。\n匣闭黄云冷，山传画角秋。\n劒锋将破虏，函道罢登楼。\n岂作书生老，当封万户侯。",
        "dynasty": "唐",
        "collection_info": null
    },
    {
        "uuid": "3b349d6a3c501b384fdd0ce04fbfb486",
        "title": "拟百劳歌",
        "author": "司空曙",
        "content": "朱丝纽弦金点杂，双蔕芙蓉共开合。\n谁家稚女着罗裳，红粉青眉娇暮妆。\n木难作床牙作席，云母屏风光照壁。\n玉颜年几新上头，迴身敛笑多自羞。\n红销月落不復见，可惜当时谁拂面。",
        "dynasty": "唐",
        "collection_info": null
    },
    {
        "uuid": "c74c92b249e8bfa9e85ff72a7a1169e8",
        "title": "迎神",
        "author": "司空曙",
        "content": "吉日兮临水，沐青兰兮白芷。\n假山鬼兮请东皇，託灵均兮邀帝子。\n吹参差兮正苦，舞婆娑兮未已。\n鸾旌圆盖望欲来，山雨霏霏江浪起。\n神既降兮我独知，目成再拜为陈词。",
        "dynasty": "唐",
        "collection_info": null
    },
    {
        "uuid": "486f9e7d7915e9a979861d27d76fcf49",
        "title": "送神",
        "author": "司空曙",
        "content": "神之去，迴风袅袅云容与。\n桂尊瑶席不復陈，苍山绿水暮愁人。",
        "dynasty": "唐",
        "collection_info": null
    },
    {
        "uuid": "74aaede02d83cf25c7499675c24680d3",
        "title": "残莺百啭歌同王员外耿拾遗吉中孚李端游慈恩各赋一物",
        "author": "司空曙",
        "content": "残莺一何怨，百啭相寻续。\n始辨下将高，稍分长復促。\n绵蛮巧状语，机节终如曲。\n野客赏应迟，幽僧闻讵足。\n禅斋深树夏阴清，零落空余三两声。\n金谷筝中传不似，山阳笛裏写难成。\n忆昨乱啼无远近，晴宫晓色偏相引。\n送暖初随柳色来，辞芳暗逐花枝尽。\n歌残莺，歌残莺，悠然万感生。\n谢朓羇怀方一听，何郎闲吟本多情。\n乃知众鸟非俦比，暮噪晨鸣倦人耳。\n共爱奇音那可亲，年年出谷待新春。\n此时断绝为君惜，明日玄蝉催髮白。",
        "dynasty": "唐",
        "collection_info": null
    },
    {
        "uuid": "fe5ca4c1906431a9fa4091ea3e3d8321",
        "title": "过终南柳处士",
        "author": "司空曙",
        "content": "云起山苍苍，林居萝薜荒。\n幽人老深境，素髮与青裳。\n雨涤莓苔绿，风摇松桂香。\n洞泉分溜浅，岩笋出藂长。\n败屦安松砌，余棊在石床。\n书名一为别，还路已堪伤。",
        "dynasty": "唐",
        "collection_info": null
    },
    {
        "uuid": "decefdfc6089a76f7105bfab4db77252",
        "title": "春送郭大之官",
        "author": "司空曙",
        "content": "明府之官官舍春，春风辞我两三人。\n可怜江县闲无事，手板支颐独咏贫。",
        "dynasty": "唐",
        "collection_info": null
    },
    {
        "uuid": "d443cf34deba2f1a0aca47e49a6b183b",
        "title": "送郑锡",
        "author": "司空曙",
        "content": "汉阳云树清无极，蜀国风烟思不堪。\n莫怪别君偏有泪，十年曾事晋征南。",
        "dynasty": "唐",
        "collection_info": null
    },
    {
        "uuid": "8d92f86bca51655d38540f8981716eee",
        "title": "同张参军喜李尚书寄新琴",
        "author": "司空曙",
        "content": "新琴传凤凰，晴景称高张。\n白玉连徽净，朱丝繫爪长。\n轻埃随拂拭，杂籁满铿锵。\n暗想山泉合，如亲兰蕙芳。\n正声消郑衞，古状掩笙簧。\n远识贤人意，清风愿激扬。",
        "dynasty": "唐",
        "collection_info": null
    },
    {
        "uuid": "0283b04c008b3d45bc3bde254ad8de71",
        "title": "苦热",
        "author": "司空曙",
        "content": "暑气发炎州，焦烟远未收。\n啸风兼炽燄，挥汗讶成流。\n鹳鹊投林尽，龟鱼拥石稠。\n漱泉齐饮酎，衣葛剧兼裘。\n长簟贪欹枕，轻巾懒挂头。\n招商如有曲，一为取新秋。",
        "dynasty": "唐",
        "collection_info": null
    },
    {
        "uuid": "4dfd9f36fbeec355c62322e09b0a8f39",
        "title": "送人归黔府",
        "author": "司空曙",
        "content": "伏波箫鼓水云中，长戟如霜大斾红。\n油幕晓开飞鸟绝，翩翩上将独趋风。",
        "dynasty": "唐",
        "collection_info": null
    },
    {
        "uuid": "5cc4752d4264bf2094a1babb8184cd3d",
        "title": "杂兴",
        "author": "司空曙",
        "content": "月没辽城暗出师，双龙金角晓天悲。\n黄尘满目随风散，不认将军燕尾旗。",
        "dynasty": "唐",
        "collection_info": null
    },
    {
        "uuid": "26b567cdfb40ca5e4fde5854bb2ff211",
        "title": "岁暮怀崔峒耿湋",
        "author": "司空曙",
        "content": "腊月江天见春色，白花青柳疑寒食。\n洛阳旧社各东西，楚国游人不相识。",
        "dynasty": "唐",
        "collection_info": null
    },
    {
        "uuid": "d320009deed5bfd61e7b8a3d52584a63",
        "title": "观妓",
        "author": "司空曙",
        "content": "翠蛾红脸不胜情，管绝弦余发一声。\n银烛摇摇尘暗下，却愁红粉泪痕生。",
        "dynasty": "唐",
        "collection_info": null
    },
    {
        "uuid": "94333053300f2ac2e3fcb131bee35697",
        "title": "过长林湖西酒家",
        "author": "司空曙",
        "content": "湖草青青三两家，门前桃杏一般花。\n迁人到处唯求醉，闻说渔翁有酒赊。",
        "dynasty": "唐",
        "collection_info": null
    },
    {
        "uuid": "1f85c5883cdaa77039004db0257ef710",
        "title": "过阎采病居",
        "author": "司空曙",
        "content": "每逢佳节何曾坐，唯有今年不得游。\n张邴卧来休送客，菊花枫叶向谁秋。",
        "dynasty": "唐",
        "collection_info": null
    },
    {
        "uuid": "58d0fec9f03bc5aa97cba9bffda2291c",
        "title": "送程秀才",
        "author": "司空曙",
        "content": "悠悠多路岐，相见又别离。\n东风催节换，燄燄春阳散。\n楚草渐烟绵，江云亦芜漫。\n送子恨何穷，故关如梦中。\n游人尽还北，旅雁辞南国。\n枫树几回青，逐臣归不得。",
        "dynasty": "唐",
        "collection_info": null
    },
    {
        "uuid": "26cd66b0b1cd1a1baf5ed02639e50714",
        "title": "长林令衞象饧丝结歌",
        "author": "司空曙",
        "content": "主人琱盘盘素丝，寒女眷眷墨子悲。\n乃言假使饧为之，八珍重沓失颜色。\n手援玉筯不敢持，始状芙蓉新出水。\n仰坼重衣倾万蕊，又如合欢交乱枝。\n红茸向暮花参差，吴蚕络茧抽尚绝。\n细缕纤毫看欲灭，雪髮羞垂倭堕鬟。\n绣囊畏并茱萸结，我爱此丝巧。\n妙绝世间无，为君作歌陈座隅。",
        "dynasty": "唐",
        "collection_info": null
    },
    {
        "uuid": "053bf38e7a6f62d3496f9b19cac24433",
        "title": "酬崔峒见寄",
        "author": "司空曙",
        "content": "趋陪禁掖雁行随，迁放江潭鹤髮垂。\n素浪遥疑太液水，青枫忽似万年枝。\n嵩南春遍愁魂梦，壶口云深隔路岐。\n共望汉朝多沛泽，苍蝇早晚得先知。",
        "dynasty": "唐",
        "collection_info": null
    },
    {
        "uuid": "0bb8eccdfc36eb8266caf465a9ffe9e1",
        "title": "闻春雷",
        "author": "司空曙",
        "content": "水国春雷早，阗阗若众车。\n自怜迁逐者，犹滞蛰藏余。",
        "dynasty": "唐",
        "collection_info": null
    },
    {
        "uuid": "075b4528f6151d25b719b90b7a9bc867",
        "title": "晚秋西省寄上李韩二舍人",
        "author": "司空曙",
        "content": "昼漏传清唱，天恩禁旅秋。\n雁亲承露掌，砧隔曝衣楼。\n赐膳中人送，余香侍女收。\n仍闻劳上直，晚步凤池头。",
        "dynasty": "唐",
        "collection_info": null
    },
    {
        "uuid": "35a87472f6a26a86be938311d9f01783",
        "title": "下武昌江行望涔阳",
        "author": "司空曙",
        "content": "悠悠次楚乡，楚口下涔阳。\n雪隐洲渚暗，沙高芦荻黄。\n渔人共留滞，水鸟自喧翔。\n怀土年空尽，春风又淼茫。",
        "dynasty": "唐",
        "collection_info": null
    },
    {
        "uuid": "55ae78133058e1379629a55ae55b7d44",
        "title": "送史申之峡州",
        "author": "司空曙",
        "content": "峡口巴江外，无风浪亦翻。\n蒹葭新有雁，云雨不离猨。\n行客思乡远，愁人赖酒昏。\n檀郎好联句，共滞谢家门。",
        "dynasty": "唐",
        "collection_info": null
    },
    {
        "uuid": "4df6e95233cab54401891105d6db5ff7",
        "title": "送王闰",
        "author": "司空曙",
        "content": "相送临寒水，苍然望故关。\n江芜连梦泽，楚雪入商山。\n话我他年旧，看君此日还。\n因将自悲泪，一洒别离间。",
        "dynasty": "唐",
        "collection_info": null
    },
    {
        "uuid": "e7bc0c4ce23d599f5ffc4d15f8168ae1",
        "title": "江园书事寄卢纶",
        "author": "司空曙",
        "content": "种柳南江边，闭门三四年。\n艳花那胜竹，凡鸟不如蝉。\n嗜酒渐婴渴，读书多欲眠。\n平生故交在，白首远相怜。",
        "dynasty": "唐",
        "collection_info": null
    },
    {
        "uuid": "63b8aef99697382c553f278e1c71a1f0",
        "title": "送郑况往淮南",
        "author": "司空曙",
        "content": "西楚见南关，苍苍落日间。\n云离大雷树，潮入秣陵山。\n登戍因高望，停桡放溜闲。\n陈公有贤榻，君去岂空还。",
        "dynasty": "唐",
        "collection_info": null
    },
    {
        "uuid": "53066eda9f7d2db2d144c24c7cc8aded",
        "title": "题江陵临沙驿楼",
        "author": "司空曙",
        "content": "江天清更愁，风柳入江楼。\n雁惜楚山晚，蝉知秦树秋。\n凄凉多独醉，零落半同游。\n岂復平生意，苍然兰杜洲。",
        "dynasty": "唐",
        "collection_info": null
    },
    {
        "uuid": "529ac075afd63b8456d52b5eeb1bd024",
        "title": "新蝉",
        "author": "司空曙",
        "content": "今朝蝉忽鸣，迁客若为情。\n便觉一年老，能令万感生。\n微风方满树，落日稍沈城。\n为问同怀者，凄凉听几声。",
        "dynasty": "唐",
        "collection_info": null
    },
    {
        "uuid": "de1fe5187ac0b882506704ae3dff84db",
        "title": "送张弋",
        "author": "司空曙",
        "content": "拥棹江天旷，苍然下郢城。\n冰霜葭菼变，云泽鹧鸪鸣。\n酒倦临流醉，人逢置榻迎。\n尝闻藉东观，不独鲁诸生。",
        "dynasty": "唐",
        "collection_info": null
    },
    {
        "uuid": "b1d8246fbfa07d66da6ff3f725c6caf7",
        "title": "送僧无言归山",
        "author": "司空曙",
        "content": "袈裟出尘外，山径几盘缘。\n人到白云树，鹤沈青草田。\n龛泉朝请盥，松籁夜和禅。\n自昔闻多学，逍遥注一篇。",
        "dynasty": "唐",
        "collection_info": null
    },
    {
        "uuid": "4413e0e76950d58f8860a9b92a6a55e5",
        "title": "和卢校书文若早入使院书事",
        "author": "司空曙",
        "content": "解带独裴回，秋风如水来。\n轩墀湿繁露，琴几拂轻埃。\n晨鸟犹在叶，夕虫余囗苔。\n苍然发高兴，相仰坐难陪。",
        "dynasty": "唐",
        "collection_info": null
    },
    {
        "uuid": "ab26a494777e2025187e1dedbcbbdec0",
        "title": "送史泽之长沙",
        "author": "司空曙",
        "content": "谢朓怀西府，单车触火云。\n野蕉依戍客，庙竹暎湘君。\n梦渚巴山断，长沙楚路分。\n一杯从别后，风月不相闻。",
        "dynasty": "唐",
        "collection_info": null
    },
    {
        "uuid": "eca558e7709d64a5ee996c2b103248d0",
        "title": "田家",
        "author": "司空曙",
        "content": "田家喜雨足，邻老相招携。\n泉溢沟塍坏，麦高桑柘低。\n呼儿催放犊，宿客待烹鸡。\n搔首蓬门下，如将轩冕齐。",
        "dynasty": "唐",
        "collection_info": null
    },
    {
        "uuid": "1adc7e5941d7ffde20c7923aacbfca60",
        "title": "送卢堪",
        "author": "司空曙",
        "content": "羁贫不易去，此日始西东。\n旅舍秋霖叶，行人寒草风。\n酒醒余恨在，野饯暂游同。\n莫使祢生刺，空留怀袖中。",
        "dynasty": "唐",
        "collection_info": null
    },
    {
        "uuid": "94621db6e64952cf2a8e368a70566d76",
        "title": "送柳震入蜀",
        "author": "司空曙",
        "content": "粉堞连青气，喧喧杂万家。\n夷人祠竹节，蜀鸟乳桐花。\n酒报新丰景，琴迎抵峡斜。\n多闻滞游客，不似在天涯。",
        "dynasty": "唐",
        "collection_info": null
    },
    {
        "uuid": "bb4c1d43e77e2a40b87d46cf8a91b21f",
        "title": "送李嘉佑正字括图书兼往扬州觐省",
        "author": "司空曙",
        "content": "不事兰台贵，全多韦带风。\n儒官比刘向，使者得陈农。\n晚烧平芜外，朝阳迭浪东。\n归来喜调膳，寒笋出林中。",
        "dynasty": "唐",
        "collection_info": null
    },
    {
        "uuid": "faee142b9fb914d3ae011770e2b5869d",
        "title": "送刘侍御",
        "author": "司空曙",
        "content": "狱成收夜烛，整豸出登车。\n黄叶辞荆楚，青山背汉初。\n早朝新羽衞，晚下步徒胥。\n应念长沙谪，思乡不食鱼。",
        "dynasty": "唐",
        "collection_info": null
    },
    {
        "uuid": "898b960088e65b1fe3b42b37e06c7da7",
        "title": "送庞判官赴黔中",
        "author": "司空曙",
        "content": "天远风烟异，西南见一方。\n乱山来蜀道，诸水出辰阳。\n堆案青油暮，看棋画角长。\n论文谁可制，记室有何郎。",
        "dynasty": "唐",
        "collection_info": null
    },
    {
        "uuid": "c6c24e15b2eefedab34c173a21ff26c1",
        "title": "送人游岭南",
        "author": "司空曙",
        "content": "万里南游客，交州见柳条。\n逢迎人易合，时日酒能消。\n浪晓浮青雀，风温解黑貂。\n囊金如未足，莫恨故乡遥。",
        "dynasty": "唐",
        "collection_info": null
    },
    {
        "uuid": "f52a4c64f8e53d976ffcb8c08bad7cc6",
        "title": "送曹同椅",
        "author": "司空曙",
        "content": "青春三十余，众艺尽无如。\n中散诗传画，将军扇续书。\n楚田晴下雁，江日暖游鱼。\n惆怅空相送，欢游自此疎。",
        "dynasty": "唐",
        "collection_info": null
    },
    {
        "uuid": "2ff3e3b6374e8b9d38f9996ef0a7b87b",
        "title": "送鄂州张别驾襄阳觐省",
        "author": "司空曙",
        "content": "苍苍岘亭路，腊月汉阳春。\n带雪半山寺，行沙隔水人。\n王祥因就宦，莱子不违亲。\n正恨殊乡别，千条楚柳新。",
        "dynasty": "唐",
        "collection_info": null
    },
    {
        "uuid": "6269263844dd7740f84b36ee2e9be8fe",
        "title": "送魏季羔游长沙觐兄",
        "author": "司空曙",
        "content": "芦荻湘江水，萧萧万里秋。\n鹤高看迥野，蝉远入中流。\n访友多成滞，携家不厌游。\n惠连仍有作，知得从兄酬。",
        "dynasty": "唐",
        "collection_info": null
    },
    {
        "uuid": "7370a560d5ccc0487f2c677e20fb9864",
        "title": "杂言",
        "author": "司空曙",
        "content": "伏余西景移，风雨洒轻絺。\n燕拂青芜地，蝉鸣红叶枝。",
        "dynasty": "唐",
        "collection_info": null
    },
    {
        "uuid": "5fe6c8e9ddec5e1673bb1f559445f173",
        "title": "翫花与衞象同醉",
        "author": "司空曙",
        "content": "衰鬓千茎雪，他乡一树花。\n今朝与君醉，忘却在长沙。",
        "dynasty": "唐",
        "collection_info": null
    },
    {
        "uuid": "7d848d3b3af7c338347e8f339f113c3e",
        "title": "送王尊师归湖州",
        "author": "司空曙",
        "content": "烟芜满洞青山遶，幢节飘空紫凤飞。\n金阙乍看迎日丽，玉箫遥听隔花微。\n多开石髓供调膳，时御霓裳奉易衣。\n莫学辽东华表上，千年始欲一迴归。",
        "dynasty": "唐",
        "collection_info": null
    },
    {
        "uuid": "e568406c6c0f4eacddc2be6a72b5f630",
        "title": "九日洛东亭",
        "author": "司空曙",
        "content": "风息斜阳尽，游人曲落间。\n采花因覆酒，行草转看山。\n柳散新霜下，天晴早雁还。\n伤秋非骑省，玄髮白成斑。",
        "dynasty": "唐",
        "collection_info": null
    },
    {
        "uuid": "7fb3fc3161358c4adddae7d198155855",
        "title": "九日送人",
        "author": "司空曙",
        "content": "送人冠獬豸，值节佩茱萸。\n均覆征三壤，登车出五湖。\n水风凄落日，岸叶飒衰芜。\n自恨尘中使，何因在路隅。",
        "dynasty": "唐",
        "collection_info": null
    },
    {
        "uuid": "7a176847a610d3bea5d42aa0035dba77",
        "title": "哭王注",
        "author": "司空曙",
        "content": "已叹漳滨卧，何言驻隙难。\n异才伤促短，诸友哭门阑。\n古道松声暮，荒阡草色寒。\n延陵今葬子，空使鲁人观。",
        "dynasty": "唐",
        "collection_info": null
    },
    {
        "uuid": "e4322e24cca5f54f1f2ddafb1f388cf5",
        "title": "遇谷口道士",
        "author": "司空曙",
        "content": "一见林中客，闲知州县劳。\n白云秋色远，苍岭夕阳高。\n自说名因石，谁逢手种桃。\n丹经傥相授，何用恋青袍。",
        "dynasty": "唐",
        "collection_info": null
    },
    {
        "uuid": "ea14c081017f378550bceae9a6720578",
        "title": "喜外弟卢纶见宿",
        "author": "司空曙",
        "content": "静夜四无邻，荒居旧业贫。\n雨中黄叶树，灯下白头人。\n以我独沈久，愧君相见频。\n平生自有分，况是蔡家亲。",
        "dynasty": "唐",
        "collection_info": null
    },
    {
        "uuid": "31d597e2c703ef49264acc60b2b4cc1d",
        "title": "深上人见访忆李端",
        "author": "司空曙",
        "content": "雁稀秋色尽，落日对寒山。\n避事多称疾，留僧独闭关。\n心归尘俗外，道胜有无间。\n仍忆东林友，相期久不还。",
        "dynasty": "唐",
        "collection_info": null
    },
    {
        "uuid": "75b7168a583fdd8846870dc655279eab",
        "title": "宿青龙寺故昙上人院",
        "author": "司空曙",
        "content": "年深宫院在，旧客自相逢。\n闭户临寒竹，无人有夜钟。\n降龙今已去，巢鹤竟何从。\n坐见繁星晓，凄凉识旧峯。",
        "dynasty": "唐",
        "collection_info": null
    },
    {
        "uuid": "9ce0009956e30c92b5ee8f73d4bcdc87",
        "title": "送张炼师还峨嵋山",
        "author": "司空曙",
        "content": "太一天坛天柱西，垂萝为幌石为梯。\n前登灵境青霄绝，下视人间白日低。\n松籁万声和管盘，丹光五色杂虹蜺。\n春山一入寻无路，鸟响烟深水满溪。",
        "dynasty": "唐",
        "collection_info": null
    },
    {
        "uuid": "14a791745567a5c8bf39c9cb790078ef",
        "title": "逢江客问南中故人因以诗寄",
        "author": "司空曙",
        "content": "南客何时去，相逢问故人。\n望乡空泪落，嗜酒转家贫。\n疎懒辞微禄，东西任老身。\n上楼多看月，临水共伤春。\n五柳终期隐，双鸥自可亲。\n应怜折腰吏，冉冉在风尘。",
        "dynasty": "唐",
        "collection_info": null
    },
    {
        "uuid": "47cc4f043fe0cfd6a489c39ed5fa1d22",
        "title": "送皋法师",
        "author": "司空曙",
        "content": "江草知寒柳半衰，行吟怨别独迟迟。\n何人讲席投如意，唯有东林远法师。",
        "dynasty": "唐",
        "collection_info": null
    },
    {
        "uuid": "5c67cb833aa44ec6e93a2fb8c350d28f",
        "title": "送郑佶归洛阳",
        "author": "司空曙",
        "content": "苍苍楚色水云间，一醉春风送尔还。\n何处乡心最堪羡，汝南初见洛阳山。",
        "dynasty": "唐",
        "collection_info": null
    },
    {
        "uuid": "eb960f5dd7f2c8c1bf0a4a37e8a3fd4f",
        "title": "分流水",
        "author": "司空曙",
        "content": "古时愁别泪，滴作分流水。\n日夜东西流，分流几千里。\n通塞两不见，波澜各自起。\n与君相背飞，去去心如此。",
        "dynasty": "唐",
        "collection_info": null
    },
    {
        "uuid": "2d34ee3e5914e9a2c6afc357da2500ba",
        "title": "和耿拾遗元日观早朝",
        "author": "司空曙",
        "content": "元日争朝阙，奔流若会溟。\n路尘和薄雾，骑火接低星。\n门响双鱼钥，车喧百子铃。\n冕旒当翠殿，幢戟满彤庭。\n积岁方编瑞，乘春即省刑。\n大官陈禹玉，司历献尧蓂。\n寿酒三觞退，箫韶九奏停。\n太阳开物象，霈泽及生灵。\n南陌高山碧，东方晓气青。\n自怜扬子贱，归草太玄经。",
        "dynasty": "唐",
        "collection_info": null
    },
    {
        "uuid": "ab019554cf3ce7ae27bd6fa8d3288700",
        "title": "塞下曲",
        "author": "司空曙",
        "content": "寒柳接胡桑，军门向大荒。\n幕营随月魄，兵气长星芒。\n横吹催春酒，重裘隔夜霜。\n冰开不防虏，青草满辽阳。",
        "dynasty": "唐",
        "collection_info": null
    },
    {
        "uuid": "dd924b8d8901f585cba14138e2c5d140",
        "title": "关山月",
        "author": "司空曙",
        "content": "苍茫明月上，夜久光如积。\n野幕冷胡霜，关楼宿边客。\n陇头秋露暗，碛外寒沙白。\n唯有故乡人，霑裳此闻笛。",
        "dynasty": "唐",
        "collection_info": null
    },
    {
        "uuid": "d9019bc9821448aac2208b48dcaec06e",
        "title": "御制雨后出城观览敕朝臣已下属和",
        "author": "司空曙",
        "content": "上上开鹑野，师师出凤城。\n因知圣主念，得遂老农情。\n陇麦垂秋合，郊尘得雨清。\n时新荐玄祖，岁足富苍生。\n却马川原静，闻鸡水土平。\n熏弦歌舜德，和鼎致尧名。\n览物欣多稼，垂衣御大明。\n史官何所录，称瑞满天京。",
        "dynasty": "唐",
        "collection_info": null
    },
    {
        "uuid": "2f29f1bb77fb982befbcb2412f7e809c",
        "title": "奉和常舍人晚秋集贤院即事寄徐薛二侍郎",
        "author": "司空曙",
        "content": "蔼蔼凤凰宫，兰台玉署通。\n夜霜凝树羽，朝日照相风。\n官附三台贵，儒开百氏宗。\n司言陈禹命，侍讲发尧聪。\n香卷青编内，铅分绿字中。\n缀籤从太史，锵佩揖羣公。\n池接天泉碧，林交御果红。\n寒龟登故叶，秋蝶恋疎藂。\n颜谢征文并，钟裴直事同。\n离羣惊海鹤，属思怨江枫。\n地远姑苏外，山长越绝东。\n惭当哲匠后，下曲本难工。",
        "dynasty": "唐",
        "collection_info": null
    },
    {
        "uuid": "3529f2f582183ad3aaa3b6382eaf6ad0",
        "title": "题鲜于秋林园",
        "author": "司空曙",
        "content": "雨后园林好，幽行迥野通。\n远山芳草外，流水落花中。\n客醉悠悠惯，莺啼处处同。\n夕阳自一望，日暮杜陵东。",
        "dynasty": "唐",
        "collection_info": null
    },
    {
        "uuid": "df525166b3b39aff2ad18431ff4664b1",
        "title": "登秦岭",
        "author": "司空曙",
        "content": "南登秦岭头，迴首始堪忧。\n汉阙青门远，商山蓝水流。\n三湘迁客去，九陌故人游。\n从此思乡泪，双垂不復收。",
        "dynasty": "唐",
        "collection_info": null
    },
    {
        "uuid": "bb20350206bbe1325d92e1265b112153",
        "title": "独游寄衞长林",
        "author": "司空曙",
        "content": "草绿春阳动，迟迟泽畔游。\n恋花同野蝶，爱水剧江鸥。\n身外唯须醉，人间尽是愁。\n那知鸣玉者，不羡卖瓜侯。",
        "dynasty": "唐",
        "collection_info": null
    },
    {
        "uuid": "afcdd68de49f9f7fdbbaf7939969f797",
        "title": "望水",
        "author": "司空曙",
        "content": "高楼晴见水，楚色霭相和。\n野极空如练，天遥不辨波。\n永无人迹到，时有鸟行过。\n况是苍茫外，残阳照最多。",
        "dynasty": "唐",
        "collection_info": null
    },
    {
        "uuid": "c19bb9e274db969e980d6cdbf6e926bf",
        "title": "望商山路",
        "author": "司空曙",
        "content": "南见青山道，依然去国时。\n已甘长避地，谁料有还期。\n雨霁残阳薄，人愁独望迟。\n空残华髮在，前事不堪思。",
        "dynasty": "唐",
        "collection_info": null
    },
    {
        "uuid": "8d34c3e47f88706cc0c43d972830419e",
        "title": "题落叶",
        "author": "司空曙",
        "content": "霜景催危叶，今朝半树空。\n萧条故国异，零落旅人同。\n飒岸浮寒水，依阶拥夜虫。\n随风偏可羡，得到洛阳宫。",
        "dynasty": "唐",
        "collection_info": null
    },
    {
        "uuid": "1bfbcd1e9e8554850d511815dcd64865",
        "title": "寄准上人",
        "author": "司空曙",
        "content": "昨闻归旧寺，暂别欲经年。\n樵客应同步，邻僧定伴禅。\n后峯秋有雪，远涧夜鸣泉。\n偶与支公论，人间自共传。",
        "dynasty": "唐",
        "collection_info": null
    },
    {
        "uuid": "844928667c5743d897fd16fa0e3b8a83",
        "title": "送况上人还荆州因寄衞侍御象",
        "author": "司空曙",
        "content": "惠持游蜀久，策杖欲西还。\n共别此宵月，独归何处山。\n对鸥沙草畔，洗足野云间。\n知有玄晖会，斋心受八关。",
        "dynasty": "唐",
        "collection_info": null
    },
    {
        "uuid": "e44f0c7ddb841faa716f758972d75ade",
        "title": "别卢纶",
        "author": "司空曙",
        "content": "有月多共赏，无秋不共悲。\n如何与君别，又是菊黄时。",
        "dynasty": "唐",
        "collection_info": null
    },
    {
        "uuid": "4c82d8e0319cdd799b99ecfd8c4c3686",
        "title": "雪二首 一",
        "author": "司空曙",
        "content": "乐游春苑望鹅毛，宫殿如星树似毫。\n漫漫一川横渭水，太阳初出五陵高。",
        "dynasty": "唐",
        "collection_info": null
    },
    {
        "uuid": "15e44f87bba698211a9f3c2e499e8e67",
        "title": "雪二首 二",
        "author": "司空曙",
        "content": "王屋南崖见洛城，石龛松寺上方平。\n半山槲叶当窗下，一夜曾闻雪打声。",
        "dynasty": "唐",
        "collection_info": null
    },
    {
        "uuid": "2d38e85945f77296a9158ef9edb25cd3",
        "title": "酬衞长林岁日见呈",
        "author": "司空曙",
        "content": "地暖雪花摧，天春斗柄迴。\n朱泥一丸药，柏叶万年杯。\n旅雁辞人去，繁霜满镜来。\n今朝彩盘上，神燕不须雷。",
        "dynasty": "唐",
        "collection_info": null
    },
    {
        "uuid": "f0ece4f630e296e803f8ba13adf3fab3",
        "title": "杜鹃行",
        "author": "司空曙",
        "content": "古时杜宇称望帝，魂作杜鹃何微细。\n跳枝窜叶树木中，抢翔瞥捩雌随雄。\n毛衣惨黑自顦顇，众鸟安肯相尊崇。\n隳形不敢栖华屋，短翮唯愿巢深丛。\n穿皮啄朽觜欲秃，苦饥始得食一虫。\n谁言养雏不自哺，此语亦足为愚蒙。\n声音咽哕若有谓，号啼略与婴儿同。\n口干垂血转迫促，似欲上诉于苍穹。\n蜀人闻之皆起立，至今相效传遗风。\n乃知变化不可穷，岂知昔日居深宫，嫔妃左右如花红。",
        "dynasty": "唐",
        "collection_info": null
    },
    {
        "uuid": "cb2323466d7fcfc1bbb592e7ad0464cc",
        "title": "寄胡居士",
        "author": "司空曙",
        "content": "日暖风微南陌头，青田红树起春愁。\n伯劳相逐行人别，岐路空归野水流。\n徧地寻僧同看雪，谁期载酒共登楼。\n为言惆怅嵩阳寺，明月高松应独游。",
        "dynasty": "唐",
        "collection_info": null
    },
    {
        "uuid": "c54dadf724e238cfdb623ca2c89a2c6f",
        "title": "寒塘",
        "author": "司空曙",
        "content": "晓髮梳临水，寒塘坐见秋。\n乡心正无限，一雁度南楼。",
        "dynasty": "唐",
        "collection_info": null
    },
    {
        "uuid": "7aae168bdda1798b559c19307af56c90",
        "title": "为李魏公赋谢汧公",
        "author": "司空曙",
        "content": "白雪高吟际，青霄远望中。\n谁言路遐旷，宫征暗相通。",
        "dynasty": "唐",
        "collection_info": null
    },
    {
        "uuid": "c77ae0ea9b6e56c253107d311ca9752d",
        "title": "梁城老人怨",
        "author": "司空曙",
        "content": "朝为耕钟人，暮作刀枪鬼。\n相看父子血，共染城壕水。",
        "dynasty": "唐",
        "collection_info": null
    },
    {
        "uuid": "9f0387ae396f89e2eb2ca76dda898f0f",
        "title": "扬州选蒙相公赏判雪后呈上",
        "author": "崔峒",
        "content": "自得山公许，休畊海上田。\n惭看长史传，欲弃钓鱼船。\n穷巷殷忧日，芜城雨雪天。\n此时瞻相府，心事比旌悬。",
        "dynasty": "唐",
        "collection_info": null
    },
    {
        "uuid": "1c35187ce294ffa66da3b4e4ac366c38",
        "title": "客舍书情寄赵中丞",
        "author": "崔峒",
        "content": "东楚復西秦，浮云类此身。\n关山劳策蹇，僮仆惯投人。\n孤客来千里，全家託四邻。\n生涯难自料，中夜问[情亲]。",
        "dynasty": "唐",
        "collection_info": null
    },
    {
        "uuid": "2600fb5bdd66eda641f73f1c55a35f5b",
        "title": "客舍有怀因呈诸在事",
        "author": "崔峒",
        "content": "读书常苦节，待诏岂辞贫。\n暮雪犹驱马，晡飡又寄人。\n愁来占吉梦，老去惜良辰。\n延首平津阁，家山日已春。",
        "dynasty": "唐",
        "collection_info": null
    },
    {
        "uuid": "dc7eebebfa0942abbe6f64fbe4485817",
        "title": "书怀寄杨郭李王判官",
        "author": "崔峒",
        "content": "惯作云林客，因成懒漫人。\n吏欺从政拙，妻笑理家贫。\n李郭应时望，王杨入幕频。\n从容丞相阁，知忆故园春。",
        "dynasty": "唐",
        "collection_info": null
    },
    {
        "uuid": "65c4d774da7711574a85e67ab7fbcb62",
        "title": "奉和给事寓直",
        "author": "崔峒",
        "content": "桂枝家共折，鸡树代相传。\n忝向鸾台下，仍看鴈影连。\n夜闲方步月，漏尽欲朝天。\n知去丹墀近，明王许荐贤。",
        "dynasty": "唐",
        "collection_info": null
    },
    {
        "uuid": "8b8924ade177ddd66b1aa9dec042c00a",
        "title": "初入集贤院赠李献仁",
        "author": "崔峒",
        "content": "燕代官初罢，江湖路便分。\n九迁从命薄，四十幸人闻。\n迹愧趋丹禁，身曾繫白云。\n何由返沧海，昨日谒明君。",
        "dynasty": "唐",
        "collection_info": null
    },
    {
        "uuid": "e3c1d1933d9a913cdd81b28db5272788",
        "title": "酬李补阙雨中寄赠",
        "author": "崔峒",
        "content": "十年随马宿，几度受人恩。\n白髮还乡井，微官有子孙。\n竹窗寒雨滴，苦砌夜虫喧。\n独媿东垣友，新诗慰旅魂。",
        "dynasty": "唐",
        "collection_info": null
    },
    {
        "uuid": "75572fdef206d86dc35c242bca0f2cc1",
        "title": "初除拾遗酬丘二十二见寄",
        "author": "崔峒",
        "content": "江海久垂纶，朝衣忽挂身。\n丹墀初谒帝，白髮免羞人。\n才愧文章士，名当谏诤臣。\n空余荐贤分，不敢负交亲。",
        "dynasty": "唐",
        "collection_info": null
    },
    {
        "uuid": "66b99645673ac321129909f6ffbde9e3",
        "title": "刘展下判官相招以诗答之",
        "author": "崔峒",
        "content": "国有非常宠，家承异姓勋。\n背恩惭皎日，不义若浮云。\n但使忠贞在，甘从玉石焚。\n窜身如有地，梦寐见明君。",
        "dynasty": "唐",
        "collection_info": null
    },
    {
        "uuid": "25acae28de208356a805c74c3300545e",
        "title": "送侯山人赴会稽",
        "author": "崔峒",
        "content": "仙客辞萝月，东来就一官。\n且归沧海住，犹向白云看。\n猨呌江天暮，虫声野浦寒。\n时游镜湖裏，为我把鱼竿。",
        "dynasty": "唐",
        "collection_info": null
    },
    {
        "uuid": "ef8fb0e229f8306cb021742a53b6335b",
        "title": "宿禅智寺上方演大师院",
        "author": "崔峒",
        "content": "石林高几许，金剎在中峰。\n白日空山梵，清霜后夜钟。\n竹窗迴翠壁，苔径入寒松。\n幸接无生法，疑心怯所从。",
        "dynasty": "唐",
        "collection_info": null
    },
    {
        "uuid": "f38c4ca4191aedf129838c742a64e3cf",
        "title": "题空山人石室",
        "author": "崔峒",
        "content": "早晚悟无生，头陀不到城。\n云山知夏腊，猨鸟见修行。\n地僻无溪路，人寻逐水声。\n年年深谷裏，谁识远公名。",
        "dynasty": "唐",
        "collection_info": null
    },
    {
        "uuid": "6a685c4dbf40975dc09317a3ea61a346",
        "title": "登蒋山开善寺",
        "author": "崔峒",
        "content": "山殿秋云裏，香烟出翠微。\n客寻朝磬至，僧背夕阳归。\n下界千门见，前朝万事非。\n看心兼送目，葭菼暮依依。",
        "dynasty": "唐",
        "collection_info": null
    },
    {
        "uuid": "a614356954c14c1f619ce4ace454a69c",
        "title": "题崇福寺禅院",
        "author": "崔峒",
        "content": "僧家竟何事，扫地与焚香。\n清磬度山翠，闲云来竹房。\n身心尘外远，岁月坐中长。\n向晚禅堂掩，无人空夕阳。",
        "dynasty": "唐",
        "collection_info": null
    },
    {
        "uuid": "20f15417a0875164f31627f7a4b1e888",
        "title": "秋晚送丹徒许明府赴上国因寄江南故人",
        "author": "崔峒",
        "content": "秋暮之彭泽，篱花远近逢。\n君书前日至，别后此时重。\n寒夜江边月，晴天海上峰。\n还知南地客，招引住新丰。",
        "dynasty": "唐",
        "collection_info": null
    },
    {
        "uuid": "e38707ccbac3f042a7527409195001b0",
        "title": "送薛仲方归扬州",
        "author": "崔峒",
        "content": "佳句应无敌，贞心不有猜。\n惭为丈人行，怯见后生才。\n泛舸贪斜月，浮桡值早梅。\n绿杨新过雨，芳草待君来。",
        "dynasty": "唐",
        "collection_info": null
    },
    {
        "uuid": "0f42b7e5c88b12d01121a6b0ea3a146b",
        "title": "送韦员外还京",
        "author": "崔峒",
        "content": "十年离乱后，此去若为情。\n春晚香山绿，人稀豫水清。\n野陂看独树，关路逐残莺。\n前殿朝明主，应怜白髮生。",
        "dynasty": "唐",
        "collection_info": null
    },
    {
        "uuid": "0979ca1f96ae2765de836fe687c40ff5",
        "title": "润州送友人",
        "author": "崔峒",
        "content": "见君还此地，洒泪向江边。\n国士劳相问，家书无处传。\n荒城胡马迹，塞木戍人烟。\n一路堪愁思，孤舟何渺然。",
        "dynasty": "唐",
        "collection_info": null
    },
    {
        "uuid": "9016b2a3843e73edeea2889ed5b73e61",
        "title": "送张芬东归",
        "author": "崔峒",
        "content": "喧喧五衢上，鞍马自驱驰。\n落日临阡陌，贫交欲别离。\n早知时事异，堪与世人随。\n握手将何赠，君心我独知。",
        "dynasty": "唐",
        "collection_info": null
    },
    {
        "uuid": "20b7e18253d0ab26912608a16212b355",
        "title": "送苏修游上饶",
        "author": "崔峒",
        "content": "爱尔无羁束，云山恣意过。\n一身随远岫，孤棹任轻波。\n世事关情少，渔家寄宿多。\n芦花浅淡处，江月奈人何。",
        "dynasty": "唐",
        "collection_info": null
    },
    {
        "uuid": "2fce04fe7f1edf8fe6be47a4483fa375",
        "title": "送陆明府之盱眙",
        "author": "崔峒",
        "content": "陶令之官去，穷愁惨别魂。\n白烟横海戍，红叶下淮村。\n澹浪摇山郭，平芜到县门。\n政成堪吏隐，免负府公恩。",
        "dynasty": "唐",
        "collection_info": null
    },
    {
        "uuid": "168285211ec616676fbe663aa2eff7f4",
        "title": "江南迴逢赵曜因送任十一赴交城主簿",
        "author": "崔峒",
        "content": "江上长相忆，因高北望看。\n不知携老幼，何处度艰难。\n屈指同人尽，伤心故里残。\n遥怜驱匹马，白首到微官。",
        "dynasty": "唐",
        "collection_info": null
    },
    {
        "uuid": "4913e45e30e7d6f794daacb11ac9b3a2",
        "title": "送薛良史往越州谒从叔",
        "author": "崔峒",
        "content": "辞家年已久，与子分偏深。\n易得相思泪，难为欲别心。\n孤云随浦口，几日到山阴。\n遥想兰亭下，清风满竹林。",
        "dynasty": "唐",
        "collection_info": null
    },
    {
        "uuid": "7f43210e809e32c1e151a5bf7083d5b0",
        "title": "送丘二十二之苏州",
        "author": "崔峒",
        "content": "积水与寒烟，嘉禾路几千。\n孤猨啼海岛，羣雁起湖田。\n曾见长洲苑，尝闻大雅篇。\n却将封事去，知尔爱闲眠。",
        "dynasty": "唐",
        "collection_info": null
    },
    {
        "uuid": "ddbbb268a3c6bd69b1aebb7e57f626be",
        "title": "登润州芙蓉楼",
        "author": "崔峒",
        "content": "上古人何在，东流水不归。\n往来潮有信，朝暮事成非。\n烟树临沙静，云帆入海稀。\n郡楼多逸兴，良牧谢玄晖。",
        "dynasty": "唐",
        "collection_info": null
    },
    {
        "uuid": "3a4f496f6d4d483dca3c7242ebad75ff",
        "title": "江上书怀",
        "author": "崔峒",
        "content": "骨肉天涯别，江山日落时。\n泪流襟上血，髮变镜中丝。\n胡越书难到，存亡梦岂知。\n登高回首罢，形影自相随。",
        "dynasty": "唐",
        "collection_info": null
    },
    {
        "uuid": "54e5e2d1ca787f3024103f4f45a9efdc",
        "title": "春日忆姚氏外甥",
        "author": "崔峒",
        "content": "离乱人相失，春秋鴈自飞。\n祗缘行路远，未必寄书稀。\n二月花无数，频年意有违。\n落晖看过后，独坐泪沾衣。",
        "dynasty": "唐",
        "collection_info": null
    },
    {
        "uuid": "ca1543ce6a85be9fc690f6b63481df51",
        "title": "送真上人还兰若",
        "author": "崔峒",
        "content": "得道云林久，年深暂一归。\n出山逢世乱，乞食觉人稀。\n半偈初传法，中峰又掩扉。\n爱憎应不染，尘俗自依依。",
        "dynasty": "唐",
        "collection_info": null
    },
    {
        "uuid": "ba5455fc4d6944f14f0e2b76bf59c832",
        "title": "润州送师弟自江夏往台州",
        "author": "崔峒",
        "content": "远客乘流去，孤帆向夜开。\n春风江上使，前日汉阳来。\n别路犹千里，离心重一杯。\n剡溪木未落，羡尔过天台。",
        "dynasty": "唐",
        "collection_info": null
    },
    {
        "uuid": "7ccd5a7d89a5768f94cbcad751945ca6",
        "title": "送李道士归山",
        "author": "崔峒",
        "content": "秋城临古路，城上望君还。\n旷野入寒草，独行随远山。\n授人鸿宝内，将犬白云间。\n早晚烧丹罢，遥知冰雪寒。",
        "dynasty": "唐",
        "collection_info": null
    },
    {
        "uuid": "ce37846ea1bf889a5ec104762f7c7816",
        "title": "宿江西窦主簿厅",
        "author": "崔峒",
        "content": "广庭方缓步，星汉话中移。\n月满关山道，乌啼霜树枝。\n时艰难会合，年长重亲知。\n前事成金石，悽然泪欲垂。",
        "dynasty": "唐",
        "collection_info": null
    },
    {
        "uuid": "f0eabb5a8f5a37b76c32f33b36365a0d",
        "title": "喜逢妻弟郑损因送入京",
        "author": "崔峒",
        "content": "乱后自江城，相逢喜復惊。\n为经多载别，欲问小时名。\n对酒悲前事，论文畏后生。\n遥知盈卷轴，纸贵在江城。",
        "dynasty": "唐",
        "collection_info": null
    },
    {
        "uuid": "dd0f9516abd7dfba411a7a484a6862fd",
        "title": "咏门下画小松上元王杜三相公",
        "author": "崔峒",
        "content": "昔闻生涧底，今见起毫端。\n众草此时没，何人知岁寒。\n岂能裨栋宇，且贵出门阑。\n只在丹青意，凌云也不难。",
        "dynasty": "唐",
        "collection_info": null
    },
    {
        "uuid": "96890a73bcb8532fb07e514fbcc8ac35",
        "title": "寄上礼部李侍郎",
        "author": "崔峒",
        "content": "吴楚相逢处，江湖共泛时。\n任风舟去远，待月酒行迟。\n白髮常同欢，青云本要期。\n贵来君却少，秋至老偏悲。\n玉佩明朝盛，苍苔陋巷滋。\n追寻恨无路，唯有梦相思。",
        "dynasty": "唐",
        "collection_info": null
    },
    {
        "uuid": "8bb84762ad681fc7e64555b88fd2f9db",
        "title": "书情寄上苏州韦使君兼呈吴县李明府",
        "author": "崔峒",
        "content": "数年湖上谢浮名，竹杖纱巾遂性情。\n云外有时逢寺宿，日西无事傍江行。\n陶潜县裏看花发，庾亮楼中对月明。\n谁念献书来万里，君王深在九重城。",
        "dynasty": "唐",
        "collection_info": null
    },
    {
        "uuid": "8c5e1503da4883b9e269be117cfb837a",
        "title": "题桐庐李明府官舍",
        "author": "崔峒",
        "content": "讼堂寂寂对烟霞，五柳门前聚晓鵶。\n流水声中视公事，寒山影裏见人家。\n观风竞美新为政，计日还知旧触邪。\n可惜陶潜无限酒，不逢篱菊正开花。",
        "dynasty": "唐",
        "collection_info": null
    },
    {
        "uuid": "3b9eed9c516c26c18bf8d1a55cc0af82",
        "title": "赠窦十九",
        "author": "崔峒",
        "content": "灵台暮宿意多违，木落花开羡客归。\n江海几时传锦字，风尘不觉化缁衣。\n山阳会裏同人少，灞曲农时故老稀。\n幸得汉皇容直谏，怜君未遇觉人非。",
        "dynasty": "唐",
        "collection_info": null
    },
    {
        "uuid": "f271b1db8f5ae72b28f9ae48bcb88697",
        "title": "虔州见郑表新诗因以寄赠",
        "author": "崔峒",
        "content": "梅花岭裏见新诗，感激情深过楚词。\n平子四愁今莫比，休文八咏自同时。\n萍乡露冕真堪惜，凤沼鸣珂已讶迟。\n才子风流定难见，湖南春草但相思。",
        "dynasty": "唐",
        "collection_info": null
    },
    {
        "uuid": "e97aab1fb451afca0d317a2d28960d78",
        "title": "赠元秘书",
        "author": "崔峒",
        "content": "旧书稍稍出风尘，孤客逢秋感此身。\n秦地谬为门下客，淮阴徒笑市中人。\n也闻阮籍寻常醉，见说陈平不久贫。\n幸有故人茅屋在，更将心事问情亲。",
        "dynasty": "唐",
        "collection_info": null
    },
    {
        "uuid": "a3948030f5438364e48530948acfe0b5",
        "title": "送韦八少府判官归东京",
        "author": "崔峒",
        "content": "玄成世业紫真官，文似相如貌胜潘。\n鸿鴈南飞人独去，云山一别岁将阑。\n清淮水急桑林晚，古驿霜多柿叶寒。\n琼树相思何日见，银钩数字莫为难。",
        "dynasty": "唐",
        "collection_info": null
    },
    {
        "uuid": "79f0af809f73e96881ffef3e5f333dd9",
        "title": "送冯八将军奏事毕归滑台幕府",
        "author": "崔峒",
        "content": "王门别后到沧洲，帝里相逢俱白头。\n自欢马卿常带疾，还嗟李广不封侯。\n棠梨宫裏瞻龙衮，细柳营中着虎裘。\n想到滑台桑叶落，黄河东注杏园秋。",
        "dynasty": "唐",
        "collection_info": null
    },
    {
        "uuid": "9fa06a1e17dfcd1a837e814aaea36386",
        "title": "送王侍御佐婺州",
        "author": "崔峒",
        "content": "闻君作尉向江潭，吴越风烟到自谙。\n客路寻常经竹径，人家大底傍山岚。\n缘溪花木偏宜远，避地衣冠尽向南。\n惟有夜猨啼海树，思乡望北意难堪。",
        "dynasty": "唐",
        "collection_info": null
    },
    {
        "uuid": "3f92d95be45787829e33bb54b6db9d0e",
        "title": "越中送王使君赴江华",
        "author": "崔峒",
        "content": "皂盖春风自越溪，独寻芳树桂阳西。\n远水浮云随马去，空山弱篠向云低。\n遥知异政荆门北，旧许新诗康乐齐。\n万里相思在何处，九疑残雪白猿啼。",
        "dynasty": "唐",
        "collection_info": null
    },
    {
        "uuid": "2f94dbaaccd6c42597b53438d91c0994",
        "title": "送皇甫冉往白田",
        "author": "崔峒",
        "content": "江边尽日雉鸣飞，君向白田何日归。\n楚地蒹葭连海逈，隋朝杨柳映堤稀。\n津楼故市无行客，山馆空庭闭落晖。\n试问疲人与征战，使君双泪定沾衣。",
        "dynasty": "唐",
        "collection_info": null
    },
    {
        "uuid": "8d8670ac1b370b5a572aa03ad38391ee",
        "title": "题兰若",
        "author": "崔峒",
        "content": "绝顶茅庵老此生，寒云孤木独经行。\n世人那得知幽径，遥向青峰礼磬声。",
        "dynasty": "唐",
        "collection_info": null
    },
    {
        "uuid": "07df132cc99160b4a25cfff16cdd3c02",
        "title": "送贺兰广赴选",
        "author": "崔峒",
        "content": "而今用武尔攻文，流辈干时独卧云。\n白髮青袍趋会府，定应衡镜却惭君。",
        "dynasty": "唐",
        "collection_info": null
    },
    {
        "uuid": "d771a3e24f05a7b83419092c9df668a2",
        "title": "清江曲内一绝",
        "author": "崔峒",
        "content": "八月长江去浪平，片帆一道带风轻。\n极目不分天水色，南山南是岳阳城。",
        "dynasty": "唐",
        "collection_info": null
    },
    {
        "uuid": "487c0f85b88bdaaef1bf9d1730434d76",
        "title": "武康郭外望许纬先生山居",
        "author": "崔峒",
        "content": "湖上千峰带落晖，白云开处见柴扉。\n松门一径仍生草，应是仙人向郭稀。",
        "dynasty": "唐",
        "collection_info": null
    },
    {
        "uuid": "6ea6238f582b2dfd08702af123a35d6f",
        "title": "送司空曙之苏州",
        "author": "苗发",
        "content": "盘门吴旧地，蝉尽草秋时。\n归国人皆久，移家君独迟。\n广陵经水宿，建邺有僧期。\n若到西霞寺，应看江总碑。",
        "dynasty": "唐",
        "collection_info": null
    },
    {
        "uuid": "1d77c09589d0540cbccdcbcbb889ecf9",
        "title": "送孙德谕罢官往黔州",
        "author": "苗发",
        "content": "中岁分符典石城，两朝趋陛谒承明。\n阙下昨承归老疏，天南今切去乡情。\n亲知握手三秋别，几杖扶身万里行。\n伯道暮年无嗣子，欲将家事託门生。",
        "dynasty": "唐",
        "collection_info": null
    },
    {
        "uuid": "e22dd2993fe365f936830f28c9eaa524",
        "title": "送归中丞使新罗册立弔祭",
        "author": "吉中孚",
        "content": "官称汉独坐，身是鲁诸生。\n绝域通王制，穷天向水程。\n岛中分万象，日处转双旌。\n气积鱼龙窟，涛翻水浪声。\n路长经岁去，海尽向山行。\n復道殊方礼，人瞻汉使荣。",
        "dynasty": "唐",
        "collection_info": null
    },
    {
        "uuid": "bf82654bfd2ca36735a1098c345fa23d",
        "title": "咏被中绣鞵",
        "author": "夏侯审",
        "content": "云裏蟾钩落凤窝，玉郎沈醉也摩挲。\n陈王当日风流减，只向波间见袜罗。",
        "dynasty": "唐",
        "collection_info": null
    },
    {
        "uuid": "838b5a86c4949b278664c3279ed59c17",
        "title": "行路难",
        "author": "王烈",
        "content": "行客满长路，路长良足哀。\n白日持角弓，射人而取财。\n千金谁家子，纷纷死黄埃。\n见者不敢言，言者不得回。\n家人各望归，岂知长不来。",
        "dynasty": "唐",
        "collection_info": null
    },
    {
        "uuid": "bade89e1c88f5249b492afee7c55f6b4",
        "title": "雪",
        "author": "王烈",
        "content": "雪飞当梦蝶，风度几惊人。\n半夜一窗晓，平明千树春。\n花园应失路，白屋忽为邻。\n散入仙厨裏，还如云母尘。",
        "dynasty": "唐",
        "collection_info": null
    },
    {
        "uuid": "436ef3b28b434c42a185868c581d5148",
        "title": "酬崔峝",
        "author": "王烈",
        "content": "狥世甘长往，逢时忝一官。\n欲朝青琐去，羞向白云看。\n荣宠无心易，艰危抗节难。\n思君写怀抱，非敢和幽兰。",
        "dynasty": "唐",
        "collection_info": null
    },
    {
        "uuid": "8f7a576fefca8994145a4fb41abf9d21",
        "title": "塞上曲二首 一",
        "author": "王烈",
        "content": "红颜岁岁老金微，砂碛年年卧铁衣。\n白草城中春不入，黄花戍上鴈长飞。",
        "dynasty": "唐",
        "collection_info": null
    },
    {
        "uuid": "b6a3114183d28d8c017e8bdf13cef3de",
        "title": "塞上曲二首 二",
        "author": "王烈",
        "content": "孤城夕对戍楼闲，迴合青冥万仞山。\n明镜不须生白髮，风沙自解老红颜。",
        "dynasty": "唐",
        "collection_info": null
    },
    {
        "uuid": "f4b228966ef9e256ef9a50da55608e94",
        "title": "伤李端",
        "author": "衞象",
        "content": "才子浮生促，泉台此路赊。\n官卑扬执戟，年少贾长沙。\n人去门栖鵩，灾成酒误虵。\n唯余封禅草，留在茂陵家。",
        "dynasty": "唐",
        "collection_info": null
    },
    {
        "uuid": "ba4e87eee5436dfd954cde579126b77b",
        "title": "古词",
        "author": "衞象",
        "content": "鹊血琱弓湿未干，鸊鹈新淬劒光寒。\n辽东老将鬓成雪，犹向旄头夜夜看。",
        "dynasty": "唐",
        "collection_info": null
    },
    {
        "uuid": "1c1d11333e01f5ed6b71d0bc4b73d301",
        "title": "晴江秋望",
        "author": "崔季卿",
        "content": "八月长江万里晴，千帆一道带风轻。\n尽日不分天水色，洞庭南是岳阳城。",
        "dynasty": "唐",
        "collection_info": null
    },
    {
        "uuid": "8a258617d0489f1ef78b4138f8c8f536",
        "title": "赠兄",
        "author": "何兆",
        "content": "洛阳纸价因兄贵，蜀地红笺为弟贫。\n南北东西九千里，除兄与弟更无人。",
        "dynasty": "唐",
        "collection_info": null
    },
    {
        "uuid": "22be1e410c153b065a03e18a8e9d2047",
        "title": "玉蘂花",
        "author": "何兆",
        "content": "羽车潜下玉龟山，尘世何缘覩蕣颜。\n惟有多情天上雪，好风吹上绿云鬟。",
        "dynasty": "唐",
        "collection_info": null
    },
    {
        "uuid": "c31a86d4f15a58470e01eb5c7575b1f7",
        "title": "句",
        "author": "何兆",
        "content": "芙蓉十二池心漏，薝卜三千灌顶香。",
        "dynasty": "唐",
        "collection_info": null
    },
    {
        "uuid": "14343dca72fb7f37cf6080badb647d28",
        "title": "严陵滩下寄常建",
        "author": "奚贾",
        "content": "日入溪水静，寻真此亦难。\n乃知沧洲人，道成仍钓竿。\n漾檝乘微月，振衣生早寒。\n纷吾成独往，自速耽考槃。\n已息汉阴诮，且同濠上观。\n旷然心无涯，谁问容膝安。",
        "dynasty": "唐",
        "collection_info": null
    },
    {
        "uuid": "71f7e2388d0a01907d7fcd8c72a1fd30",
        "title": "谒李尊师",
        "author": "奚贾",
        "content": "万物返常性，惟道贵自然。\n先生容其微，隐几为列仙。\n炼魄闭琼户，养毛飞洞天。\n将知逍遥久，得道无岁年。",
        "dynasty": "唐",
        "collection_info": null
    },
    {
        "uuid": "ff3ebaecc7bb0ce9e802635d7de3d2ca",
        "title": "寻许山人亭子",
        "author": "奚贾",
        "content": "桃源若远近，渔子棹轻舟。\n川路行难尽，人家到渐幽。\n山禽拂席起，溪水入庭流。\n君是何年隐，如今成白头。",
        "dynasty": "唐",
        "collection_info": null
    },
    {
        "uuid": "dd0467b33ac0e5c460c96c07db69445b",
        "title": "句",
        "author": "奚贾",
        "content": "眠涧花自落，步林鸟不飞。\n溪谷何萧条，日入人独行。\n落日下平楚，孤烟生洞庭。",
        "dynasty": "唐",
        "collection_info": null
    },
    {
        "uuid": "4ffda9fe915c0ac58956f9ecfb6fbdc6",
        "title": "富阳南楼望浙江风起",
        "author": "张南史",
        "content": "南楼渚风起，树杪见沧波。\n稍觉征帆上，萧萧暮雨多。\n沙洲殊未极，云水更相和。\n欲问任公子，垂纶意若何。",
        "dynasty": "唐",
        "collection_info": null
    },
    {
        "uuid": "64e6df466ae19f95425abd9f46d4d40a",
        "title": "奉酬李舍人秋日寓直见寄",
        "author": "张南史",
        "content": "秋日金华直，遥知玉佩清。\n九重门更肃，五色诏初成。\n槐落宫中影，鸿高苑外声。\n飜从魏阙下，江海寄幽情。",
        "dynasty": "唐",
        "collection_info": null
    },
    {
        "uuid": "d6cb1b62cc058f21c0ed9c28bcd77527",
        "title": "同韩侍郎秋朝使院",
        "author": "张南史",
        "content": "重门启曙关，一叶报秋还。\n露井桐柯湿，风庭鹤翅閒。\n忘情簪白笔，假梦入青山。\n惆怅祗应此，难裁语默间。",
        "dynasty": "唐",
        "collection_info": null
    },
    {
        "uuid": "0578248b68371aa3354b9ed4068f7956",
        "title": "送朱大游塞",
        "author": "张南史",
        "content": "岁暮一为别，江湖聊自宽。\n且无人事处，谁谓客行难。\n郢曲怜公子，吴州忆伯鸾。\n苍苍远山际，松柏独宜寒。",
        "dynasty": "唐",
        "collection_info": null
    },
    {
        "uuid": "9daea2b85e10231b504666e066b679ba",
        "title": "送郑录事赴太原",
        "author": "张南史",
        "content": "叹息不相见，红颜今白头。\n重为西候别，方起北风愁。\n六月胡天冷，双城汾水流。\n卢谌即故吏，还復向幷州。",
        "dynasty": "唐",
        "collection_info": null
    },
    {
        "uuid": "1bb0ea7dcdf0c727dd1c08a4fa02ece1",
        "title": "送余赞善使还赴薛尚书幕",
        "author": "张南史",
        "content": "音书不可论，河塞雪纷纷。\n雁足期苏武，狐裘见薛君。\n城池通紫陌，鞍马入黄云。\n远棹漳渠水，平流几处分。",
        "dynasty": "唐",
        "collection_info": null
    },
    {
        "uuid": "4bb5ec33bad74f6ef86f8a09d1ff1e15",
        "title": "送李侍御入茅山采药",
        "author": "张南史",
        "content": "苦县家风在，茅山道录传。\n聊听骢马使，却就紫阳仙。\n江海生岐路，云霞入洞天。\n莫令千岁鹤，飞到草堂前。",
        "dynasty": "唐",
        "collection_info": null
    },
    {
        "uuid": "ef4a790efef70c186151f1cfda011b23",
        "title": "寄中书李舍人",
        "author": "张南史",
        "content": "昨宵凄断处，对月与临风。\n鹤病三江上，兰衰百草中。\n题诗随谢客，饮酒寄黄翁。\n早岁心相待，还因贵贱同。",
        "dynasty": "唐",
        "collection_info": null
    },
    {
        "uuid": "c94a5628c1fd0e4a7555251f2ea9a217",
        "title": "和崔中丞中秋月",
        "author": "张南史",
        "content": "秋夜月偏明，西楼独有情。\n千家看露湿，万里觉天清。\n映水金波动，衔山桂树生。\n不知飞鹊意，何用此时惊。",
        "dynasty": "唐",
        "collection_info": null
    },
    {
        "uuid": "ecd335c40222459eca9be4f86cd2abf6",
        "title": "西陵怀灵一上人兼寄朱放",
        "author": "张南史",
        "content": "淮海风涛起，江关忧思长。\n同悲鹊遶树，独坐雁随阳。\n山晚云藏雪，汀寒月照霜。\n由来濯缨处，渔父爱沧浪。",
        "dynasty": "唐",
        "collection_info": null
    },
    {
        "uuid": "0ec64da98f2d19c89de1b1b16fee2e02",
        "title": "寄静虚上人云门",
        "author": "张南史",
        "content": "寒日白云裏，法侣自提携。\n竹径通城下，松门隔水西。\n方同沃洲去，不自武陵迷。\n髣髴心疑处，高峯是会稽。",
        "dynasty": "唐",
        "collection_info": null
    },
    {
        "uuid": "abe93d48a66b09f4ab79dd561d2e1e11",
        "title": "送司空十四北游宋州",
        "author": "张南史",
        "content": "九拒危城下，萧条送尔归。\n寒风吹画角，暮雪犯征衣。\n道里犹成间，亲朋重与违。\n白云愁欲断，看入大梁飞。",
        "dynasty": "唐",
        "collection_info": null
    },
    {
        "uuid": "6a03b8db2b24ab978c725d47b5eafc26",
        "title": "殷卿宅夜宴",
        "author": "张南史",
        "content": "日暗城乌宿，天寒枥马嘶。\n词人留上客，妓女出中闺。\n积雪连灯照，迴廊映竹迷。\n太常今夜宴，谁不醉如泥。",
        "dynasty": "唐",
        "collection_info": null
    },
    {
        "uuid": "8e4b595fe2c17f8f2b5ab7b399690650",
        "title": "宣城雪后还望郡中寄孟侍御",
        "author": "张南史",
        "content": "腊后年华变，关西驿骑遥。\n塞鸿连暮雪，江柳动寒条。\n山水还鄣郡，图书入汉朝。\n高楼非别处，故使百忧销。",
        "dynasty": "唐",
        "collection_info": null
    },
    {
        "uuid": "40d18fec5f9b0cc0edb82f09d9066194",
        "title": "独孤常州北亭",
        "author": "张南史",
        "content": "北洫敞高明，凭轩见野情。\n朝回五马迹，更胜百花名。\n海树凝烟远，湖田见鹤清。\n云光侵素壁，水影荡閒楹。\n俗赖褰帷谒，人欢倒屣迎。\n始能崇结构，独有谢宣城。",
        "dynasty": "唐",
        "collection_info": null
    },
    {
        "uuid": "ba77bdc786348a2018aa19f311e8e4e9",
        "title": "早春书事奉寄中书李舍人",
        "author": "张南史",
        "content": "儒服山东士，衡门洛下居。\n风尘游上路，简册委空庐。\n戎马生郊日，贤人避地初。\n窜身初浩荡，投迹岂踌躇。\n翠羽怜穷鸟，琼枝顾散樗。\n还令亲道术，倒欲混樵渔。\n敝缊袍多补，飞蓬鬓少梳。\n诵诗陪贾谊，酌酒伴应璩。\n鹤膝兵家备，凫茨俭岁储。\n泊舟依野水，开径接园蔬。\n暂阅新山泽，长怀故里闾。\n思贤乘朗月，览古到荒墟。\n在竹惭充箭，为兰幸免锄。\n那堪闻相府，更遣诣公车。\n蹇足终难进，嚬眉竟未舒。\n事从因病止，生寄负恩余。\n不见神仙久，无由鄙恡祛。\n帝庭张礼乐，天阁绣簪裾。\n日色浮青琐，香烟近玉除。\n神清王子敬，气逐马相如。\n铜漏时常静，金门步转徐。\n唯看五字表，不记八行书。\n宿昔投知己，周旋谢起予。\n祇应高位隔，讵是故情疎。\n为报周多士，须怜楚子虚。\n一身从弃置，四节苦居诸。\n柳发三条陌，花飞六辅渠。\n灵盘浸沆瀣，龙首映储胥。\n北海樽留客，西江水救鱼。\n长安同日远，不敢咏归欤。",
        "dynasty": "唐",
        "collection_info": null
    },
    {
        "uuid": "d86da60100431b25f40ab01baeedec1d",
        "title": "陆胜宅秋暮雨中探韵同作",
        "author": "张南史",
        "content": "同人永日自相将，深竹閒园偶辟疆。\n已被秋风教忆鲙，更闻寒雨劝飞觞。\n归心莫问三江水，旅服徒沾九日霜。\n醉裏欲寻骑马路，萧条几处有垂杨。",
        "dynasty": "唐",
        "collection_info": null
    },
    {
        "uuid": "8f9d50a60368816a62f9d6d10d2b98f8",
        "title": "春日道中寄孟侍御",
        "author": "张南史",
        "content": "春来游子傍归路，时有白云遮独行。\n水流乱赴石潭响，花开不知山树名。\n谁家鱼网求鲜食，几处人烟事火耕。\n昨日已尝村酒熟，一杯思与孟嘉倾。",
        "dynasty": "唐",
        "collection_info": null
    },
    {
        "uuid": "2ab5d98eae50b29cbb9af844b657ec9f",
        "title": "江北春望赠皇甫补阙",
        "author": "张南史",
        "content": "閒园柳绿井桃红，野径荒墟左右通。\n清逈独连江水北，芳菲更似洛城东。\n时看雨歇人归岫，每觉潮来树起风。\n闻道金门堪避世，何须身与海鸥同。",
        "dynasty": "唐",
        "collection_info": null
    },
    {
        "uuid": "7a62b3159c3a3d8fbf106e294102f5cf",
        "title": "酬张二仓曹杨子閒居见寄兼呈韩郎中左补阙皇甫冉",
        "author": "张南史",
        "content": "孤云独鹤自悠悠，别后经年尚泊舟。\n渔父致词相借问，仙郎能赋许依投。\n折芳远计三春草，乘兴閒看万里流。\n莫怪杜门频乞假，不堪扶病拜龙楼。",
        "dynasty": "唐",
        "collection_info": null
    },
    {
        "uuid": "470e2bf3fe5335c11d85f3f089f9decb",
        "title": "秋夜闻鴈寄南十五兼呈空和尚",
        "author": "张南史",
        "content": "晚节闻君道趣深，结茅栽树近东林。\n禅师几度曾摩顶，高士何年更发心。\n北渚三更闻过鴈，西城万木动寒砧。\n不见支公与玄度，相思拥膝坐长吟。",
        "dynasty": "唐",
        "collection_info": null
    },
    {
        "uuid": "81d209a6fd4b53fb514d022551b20db6",
        "title": "雪",
        "author": "张南史",
        "content": "雪，雪。\n花片，玉屑。\n结阴风，凝暮节。\n高岭虚晶，平原广洁。\n初从云外飘，还向空中噎。\n千门万户皆静，兽炭皮裘自热。\n此时双舞洛阳人，谁悟郢中歌断绝。",
        "dynasty": "唐",
        "collection_info": null
    },
    {
        "uuid": "977cf0f2ee883e7dd605ab53a8c63ad0",
        "title": "月",
        "author": "张南史",
        "content": "月，月。\n暂盈，还缺。\n上虚空，生溟渤。\n散彩无际，移轮不歇。\n桂殿入西秦，菱歌映南越。\n正看云雾秋卷，莫待关山晓没。\n天涯地角不可寻，清光永夜何超忽。",
        "dynasty": "唐",
        "collection_info": null
    },
    {
        "uuid": "8d302a411e0803a55b0b2a3394db48fb",
        "title": "泉",
        "author": "张南史",
        "content": "泉，泉。\n色净，苔鲜。\n石上激，云中悬。\n津流竹树，脉乱山川。\n扣玉千声应，含风百道连。\n太液倂归池上，云阳旧出宫边。\n北陵井深凿不到，我欲添泪作潺湲。",
        "dynasty": "唐",
        "collection_info": null
    },
    {
        "uuid": "052267ebaba2838f1d038e7c25905292",
        "title": "竹",
        "author": "张南史",
        "content": "竹，竹。\n披山，连谷。\n出东南，殊草木。\n叶细枝动，霜停露宿。\n成林处处云，抽笋年年玉。\n天风乍起争韵，池水相涵更绿。\n却寻庾信小园中，閒对数竿心自足。",
        "dynasty": "唐",
        "collection_info": null
    },
    {
        "uuid": "7ba8b769b0e37006a5973ae9e018393f",
        "title": "花",
        "author": "张南史",
        "content": "花，花。\n深浅，芬葩。\n凝为雪，错为霞。\n莺和蝶到，苑占宫遮。\n已迷金谷路，频驻玉人车。\n芳草欲陵芳树，东家半落西家。\n愿得春风相伴去，一攀一折向天涯。",
        "dynasty": "唐",
        "collection_info": null
    },
    {
        "uuid": "469aea16c97ab727c05bdb3ea6b3b8a7",
        "title": "草",
        "author": "张南史",
        "content": "草，草。\n折宜，看好。\n满地生，催人老。\n金殿玉砌，荒城古道。\n青青千里遥，怅怅三春早。\n每逢南北离别，乍逐东西倾倒。\n一身本是山中人，聊与王孙慰怀抱。",
        "dynasty": "唐",
        "collection_info": null
    },
    {
        "uuid": "0d5a4e4d9b991ae6cd8366d697f16172",
        "title": "送人",
        "author": "王建",
        "content": "白日向西没，黄河復东流。\n人生足着地，宁免四方游。\n我行无返顾，祝子勿回头。\n当须向前去，何用起离忧。\n但恐无广路，平地作山丘。\n令我车与马，欲疾反停留。\n蜀客多积货，边人易封侯。\n男儿恋家乡，欢乐为仇讐。\n丁宁相劝勉，苦口幸无尤。\n对面无相成，不如豺虎俦。\n彼远不寄书，此寒莫寄裘。\n与君俱绝迹，两念无因由。",
        "dynasty": "唐",
        "collection_info": null
    },
    {
        "uuid": "aa6132b9fe28673da18c97967504bdc1",
        "title": "主人故亭",
        "author": "王建",
        "content": "主人昔专城，城南起高亭。\n贵与宾客游，工者夜不宁。\n酒食宴圃人，栽接望早成。\n经年使家僮，远道求异英。\n郡中暂闲暇，遶树引诸生。\n开泉浴山禽，为爱山中声。\n世间事难保，一日各徂征。\n死生不相及，花落实方荣。\n我来至此中，守吏非本名。\n重君昔为主，相与下马行。\n旧岛日日摧，池水不復清。\n岂无后人赏，所贵手自营。\n浇酒向所思，风起如有灵。\n此去不重来，重来伤我形。",
        "dynasty": "唐",
        "collection_info": null
    },
    {
        "uuid": "a44e651ab5a94f8a79bb542843575ef6",
        "title": "古从军",
        "author": "王建",
        "content": "汉家逐单于，日没处河曲。\n浮云道旁起，行子车下宿。\n枪城围鼓角，毡帐依山谷。\n马上悬壶浆，刀头分颊肉。\n来时高堂上，父母亲结束。\n回面不见家，风吹破衣服。\n金疮在肢节，相与拔箭镞。\n闻道西凉州，家家妇女哭。",
        "dynasty": "唐",
        "collection_info": null
    },
    {
        "uuid": "98881ce916d3339b3e6a0c0f2917c8ea",
        "title": "邯郸主人",
        "author": "王建",
        "content": "远客无主人，夜投邯郸市。\n飞蛾绕残烛，半夜人醉起。\n垆边酒家女，遗我缃绮被。\n合成双凤花，宛转不相离。\n纵令颜色改，勿遣合欢异。\n一念始为难，万金谁足贵。\n门前长安道，去者如流水。\n晨风羣鸟翔，裴回别离此。",
        "dynasty": "唐",
        "collection_info": null
    },
    {
        "uuid": "a7691a926dbfaf531f7780dce2b1bc8a",
        "title": "泛水曲",
        "author": "王建",
        "content": "载酒入烟浦，方舟泛绿波。\n子酌我復饮，子饮我还歌。\n莲深微路通，峰曲幽气多。\n阅芳无留瞬，弄桂不停柯。\n水上秋日鲜，西山碧峩峩。\n兹欢良可贵，谁復更来过。",
        "dynasty": "唐",
        "collection_info": null
    },
    {
        "uuid": "bd38d8826f8b26740f391663e788c99b",
        "title": "江南杂体二首 一",
        "author": "王建",
        "content": "江上风翛翛，竹间湘水流。\n日夜桂花落，行人去悠悠。\n復见离别处，虫声阴雨秋。",
        "dynasty": "唐",
        "collection_info": null
    },
    {
        "uuid": "26111a648346a5af749b0399db35786e",
        "title": "江南杂体二首 二",
        "author": "王建",
        "content": "处处江草绿，行人发潇湘。\n潇湘回雁多，日夜思故乡。\n春梦不知数，空山兰蕙芳。",
        "dynasty": "唐",
        "collection_info": null
    },
    {
        "uuid": "e2f9e9b61f6068a75278fdc1a59901ee",
        "title": "远征归",
        "author": "王建",
        "content": "万里发辽阳，处处问家乡。\n回车不淹辙，雨雪满衣裳。\n行见日月疾，坐思道路长。\n但令不征戍，暗镜生重光。",
        "dynasty": "唐",
        "collection_info": null
    },
    {
        "uuid": "bd01b9c1a36e5ac48a83267963431425",
        "title": "思远人",
        "author": "王建",
        "content": "妾思常悬悬，君行復绵绵。\n征途向何处，碧海与青天。\n岁久自有念，谁令长在边。\n少年若不归，兰室如黄泉。",
        "dynasty": "唐",
        "collection_info": null
    },
    {
        "uuid": "abeb17f3737725f6916e9e94d7ce5e04",
        "title": "伤近者不见",
        "author": "王建",
        "content": "离人隔中庭，幸不为远征。\n雕梁下有壁，闻语亦闻行。\n天涯尚寄信，此处不传情。\n君能并照水，形影自分明。",
        "dynasty": "唐",
        "collection_info": null
    },
    {
        "uuid": "49920c99fd856279f76bff4082423e43",
        "title": "元日早朝",
        "author": "王建",
        "content": "大国礼乐备，万邦朝元正。\n东方色未动，冠劒门已盈。\n帝居在蓬莱，肃肃钟漏清。\n将军领羽林，持戟巡宫城。\n翠华皆宿陈，雪仗罗天兵。\n庭燎远煌煌，旗上日月明。\n圣人龙火衣，寝殿开旋扃。\n龙楼横紫烟，宫女天中行。\n六蕃倍位次，衣服各异形。\n举头看玉牌，不识宫殿名。\n左右雉扇开，蹈舞分满庭。\n朝服带金玉，珊珊相触声。\n泰阶备雅乐，九奏鸾凤鸣。\n裴回庆云中，竽磬寒铮铮。\n三公再献寿，上帝锡永贞。\n天明告四方，羣后保太平。",
        "dynasty": "唐",
        "collection_info": null
    },
    {
        "uuid": "e693e07eb3bb4c4632837bbb90c53d51",
        "title": "闻故人自征戍回",
        "author": "王建",
        "content": "昔闻着征戍，三年一还乡。\n今来不换兵，须死在战场。\n念子无气力，徒学事戎行。\n少年得生还，有同堕穹苍。\n自去报尔家，再行上高堂。\n尔弟修废枥，尔母缝新裳。\n恍恍恐不真，犹未苦承望。\n每日空出城，畏渴携壶浆。\n安得缩地经，忽使在我傍。\n亦知远行劳，人悴马玄黄。\n慎莫多停留，苦我居者肠。",
        "dynasty": "唐",
        "collection_info": null
    },
    {
        "uuid": "1af159336825915bf2e5447f8662d752",
        "title": "七泉寺上方",
        "author": "王建",
        "content": "长年好名山，本性今得从。\n回看尘蹟遥，稍见糜鹿踪。\n老僧云中居，石门青重重。\n阴泉养成龟，古壁飞却龙。\n扫石礼新经，悬幡上高峰。\n日夕猿鸟合，觅食听山钟。\n将火寻远泉，煮茶傍寒松。\n晚随收药人，便宿南涧中。\n晨起衝露行，湿花枝茸茸。\n归依向禅师，愿作香火翁。",
        "dynasty": "唐",
        "collection_info": null
    },
    {
        "uuid": "a8ccd0dfbe3388f6e48c4099bdf0c68d",
        "title": "从元太守夏讌西楼",
        "author": "王建",
        "content": "六月晨亦热，卑居多烦昏。\n五马游西城，几杖随朱轮。\n西楼临方塘，嘉木当华轩。\n凫鹥满中流，有酒復盈尊。\n山东地无山，平视大海垠。\n高风凉气来，灏景沈清源。\n青衿俨坐傍，礼容益敦敦。\n愿为颜氏徒，歌咏夫子门。",
        "dynasty": "唐",
        "collection_info": null
    },
    {
        "uuid": "4a0306a5197ca5c823fd2a882664b02c",
        "title": "酬栢侍御闻与韦处士同游灵台寺见寄",
        "author": "王建",
        "content": "西域传中说，灵台属雍州。\n有泉皆圣蹟，有石皆佛头。\n所出薝卜香，外国俗来求。\n毒蛇护其下，樵者不可偷。\n古碑在云巅，备载置寺由。\n魏家移下来，后人始增修。\n近与韦处士，爱此山之幽。\n各自具所须，竹笼盛茶瓯。\n牵马过危栈，襞衣涉奔流。\n草开平路尽，林下大石稠。\n过郭转经峰，忽见东西楼。\n瀑布当寺门，逬落衣裳秋。\n石苔铺紫花，溪叶裁碧油。\n松根载殿高，飘飖仙山浮。\n县中贤大夫，一月前此游。\n赛神贺得雨，岂暇多停留。\n二十韵新诗，远寄寻山俦。\n清冷玉涧泣，冷切石磬愁。\n君名高难闲，余身愚终休。\n相将长无因，从今生离忧。",
        "dynasty": "唐",
        "collection_info": null
    },
    {
        "uuid": "83bc191616c4b1019e71a4e4db41a033",
        "title": "荆南赠别李肇着作转韵诗",
        "author": "王建",
        "content": "辉天復耀地，再为歌咏始。\n素传学道徒，清门有君子。\n文涧泻潺潺，德峰来垒垒。\n两京二十年，投食公卿间。\n封章既不下，故旧多惭颜。\n卖马市耕牛，却归湘浦山。\n麦收蚕上簇，衣食应丰足。\n碧涧伴僧禅，秋山对雨宿。\n且欢身体适，幸免缨组束。\n上宰镇荆州，敬重同岁游。\n欢逢通世友，简授画戎筹。\n迟迟就公食，怆怆别野裘。\n主人开宴席，礼数无形迹。\n醉笑或颠吟，发谈皆损益。\n临甃理芳鲜，升堂引宾客。\n早岁慕嘉名，远思今始平。\n孔门忝同辙，潘馆幸诸甥。\n自知再婚娶，岂望为亲情。\n欣欣还切切，又二千里别。\n楚笔防寄书，蜀茶忧远热。\n关山足重迭，会合何时节。\n莫叹各从军，且愁岐路分。\n美人停玉指，离瑟不中闻。\n争向巴山夜，猿声满碧云。",
        "dynasty": "唐",
        "collection_info": null
    },
    {
        "uuid": "fa0e435167568e4aea3ad6916e55dce0",
        "title": "早发金堤驿",
        "author": "王建",
        "content": "虫声四野合，月色满城白。\n家家闭户眠，行人发孤驿。\n离家尚苦热，衣服唯轻绤。\n时节忽復迁，秋风彻经脉。\n人睡落堑辙，马惊入芦荻。\n慰远时问程，惊昏忽摇策。\n从军岂云乐，忧患常萦积。\n唯愿在贫家，团圆过朝夕。",
        "dynasty": "唐",
        "collection_info": null
    },
    {
        "uuid": "a9d55ae48ebf725201d47be451142473",
        "title": "和裴相公道中赠别张相公",
        "author": "王建",
        "content": "云间双凤鸣，一去一归城。\n鞍马朝天色，封章恋阙情。\n日临宫树高，烟盖沙草平。\n会当戎事息，联影遶池行。",
        "dynasty": "唐",
        "collection_info": null
    },
    {
        "uuid": "88a396364b694bc12dc299d9b4605188",
        "title": "和钱舍人水植诗",
        "author": "王建",
        "content": "盆裏盛野泉，晚鲜幽更好。\n初活草根浮，重生荷叶小。\n多时水马出，尽日蜻蜓遶。\n朝早独来看，冷星沈碧晓。",
        "dynasty": "唐",
        "collection_info": null
    },
    {
        "uuid": "ae513f3e9196cda39bde47be801700b8",
        "title": "题寿安南馆",
        "author": "王建",
        "content": "明蒙竹间亭，天暖幽桂碧。\n云生四面山，水接当阶石。\n湿树浴鸟痕，破苔卧鹿蹟。\n不缘尘驾触，堪作商皓宅。",
        "dynasty": "唐",
        "collection_info": null
    },
    {
        "uuid": "5968d439adb54be054a0f65647880aa0",
        "title": "送张籍归江东",
        "author": "王建",
        "content": "清泉澣尘缁，灵药释昏狂。\n君诗发大雅，正气回我肠。\n復令五彩姿，洁白归天常。\n昔岁同讲道，青襟在师傍。\n出处两相因，如彼衣与裳。\n行行成此归，离我适咸阳。\n失意未还家，马蹄尽四方。\n访余咏新文，不倦道路长。\n僮仆怀昔念，亦如还故乡。\n相亲惜昼夜，寝息不异床。\n犹将在远道，忽忽起思量。\n黄金未为罍，无以挹酒浆。\n所念俱贫贱，安得相发扬。\n回车远归省，旧宅江南厢。\n归乡非得意，但贵情义彰。\n五月天气热，波涛毒于汤。\n慎勿多饮酒，药膳愿自强。",
        "dynasty": "唐",
        "collection_info": null
    },
    {
        "uuid": "9453fcd525feee939ad9af7386ccea3c",
        "title": "励学",
        "author": "王建",
        "content": "买地不肥实，其繁繫耕凿。\n良田少锄理，兰焦香亦薄。\n勿以听者迷，故使宫征错。\n谁言三岁童，还能分善恶。\n孜孜日求益，犹恐业未博。\n况我性顽蒙，復不勤修学。\n有如朝暮食，暂亏忧陨穫。\n若使无六经，贤愚何所託。",
        "dynasty": "唐",
        "collection_info": null
    },
    {
        "uuid": "e1e5a11e27eb2c88d98335eafdadb4ee",
        "title": "山中寄及第故人",
        "author": "王建",
        "content": "长长南山松，短短北磵杨。\n俱承日月照，幸免斤斧伤。\n去年与子别，诚言暂还乡。\n如何弃我去，天路忽腾骧。\n谁谓有双目，识貌不识肠。\n岂知心内乖，着我薜萝裳。\n寻君向前事，不叹今异翔。\n往往空室中，寤寐说珪璋。\n十年居此溪，松桂日苍苍。\n自从无佳人，山中不辉光。\n尽弃所留药，亦焚旧草堂。\n还君誓已书，归我学仙方。\n既为参与辰，各愿不相望。\n始终名利途，慎勿罹咎殃。",
        "dynasty": "唐",
        "collection_info": null
    },
    {
        "uuid": "992c11b813c2430d7e5ec262a99b9bd7",
        "title": "求友",
        "author": "王建",
        "content": "鉴形须明镜，疗疾须良医。\n若无傍人见，形疾安自知。\n世路薄言行，学成弃其师。\n每怀一饭恩，不重劝勉词。\n斅学既不诚，朋友道日亏。\n遂作名利交，四海争奔驰。\n常慕正直人，生死不相离。\n苟能成我身，甘与僮仆随。\n我言彼当信，彼道我无疑。\n针药及病源，以石投深池。\n终朝举善道，敬爱当行之。\n纵令误所见，亦贵本相规。\n不求立名声，所贵去瑕玼。\n各愿贻子孙，永为后世资。",
        "dynasty": "唐",
        "collection_info": null
    },
    {
        "uuid": "26e760ea3c8c53ac2ca03dfea28e21ae",
        "title": "寄李益少监兼送张实游幽州",
        "author": "王建",
        "content": "大雅废已久，人伦失其常。\n天若不生君，谁復为文纲。\n迷者得道路，溺者遇舟航。\n国风人已变，山泽增辉光。\n星辰有其位，岂合离帝傍。\n贤人既遐征，凤鸟安来翔。\n少小慕高名，所念隔山冈。\n集卷新纸封，每读常焚香。\n古来难自达，取鑑在贤良。\n未为知音故，徒恨名不彰。\n谅无金石坚，性命岂能长。\n常恐一世中，不上君子堂。\n伟哉清河子，少年志坚强。\n箧中有素文，千里求发扬。\n自愿音韵乖，无因合宫商。\n幸君达精诚，为我求回章。",
        "dynasty": "唐",
        "collection_info": null
    },
    {
        "uuid": "936cc40c4e35ab516363397d7e1d2453",
        "title": "寄崔列中丞",
        "author": "王建",
        "content": "火山无冷地，浊流无清源。\n人生在艰世，何处避谗言。\n诸侯镇九州，天子开四门。\n尚有忠义士，不得申其冤。\n嘉木移远植，为我当行轩。\n君子居要途，易失主人恩。\n我爱古人道，师君直且温。\n贪泉誓不饮，邪路誓不奔。\n如何非冈坂，故使车轮翻。\n妓妾随他人，家事幸获存。\n当时门前客，默默空冤烦。\n从今遇明代，善恶亦须论。\n莫以曾见疑，直道遂不敦。",
        "dynasty": "唐",
        "collection_info": null
    },
    {
        "uuid": "d70233bb3427bb3d9c7d6fc19114f6ca",
        "title": "喩时",
        "author": "王建",
        "content": "去者如弊帷，来者如新衣。\n鲜华非久长，色落还弃遗。\n讵知行者夭，岂悟壮者衰。\n区区未死间，回面相是非。\n好闻苦不乐，好视忽生疵。\n乃明万物情，皆逐人心移。\n古今尽如此，达士将何为。",
        "dynasty": "唐",
        "collection_info": null
    },
    {
        "uuid": "8f9b745f183d79e8ffb39cea9f26f73c",
        "title": "赠王侍御",
        "author": "王建",
        "content": "愚者昧邪正，贵将平道行。\n君子抱仁义，不惧天地倾。\n三受主人辟，方出咸阳城。\n迟疑匪自崇，将显求贤名。\n自来掌军书，无不尽臣诚。\n何必操白刃，始致海内平。\n恭事四海人，甚于敬公卿。\n有恶如己辱，闻善如已荣。\n或人居饥寒，进退陈中情。\n彻晏听苦辛，坐卧身不宁。\n以心应所求，尽家犹为轻。\n衣食有亲疎，但恐踰礼经。\n我今愿求益，讵敢为友生。\n幸君扬素风，永作来者程。",
        "dynasty": "唐",
        "collection_info": null
    },
    {
        "uuid": "07a434b780ba6a9c801090b9b19b68f7",
        "title": "宋氏五女",
        "author": "王建",
        "content": "五女誓终养，贞孝内自持。\n兔丝自萦纡，不上青松枝。\n晨昏在亲傍，闲则读书诗。\n自得圣人心，不因儒者知。\n少年绝音华，贵绝父母词。\n素钗垂两髦，短窄古时衣。\n行成闻四方，征诏环佩随。\n同时入皇宫，联影步玉墀。\n乡中尚其风，重为修茅茨。\n圣朝有良史，将此为女师。",
        "dynasty": "唐",
        "collection_info": null
    },
    {
        "uuid": "78550b6af28878bfebb1312c9a5a7f4c",
        "title": "送于丹移家洺州",
        "author": "王建",
        "content": "忆昔门馆前，君当童子年。\n今来见成长，俱过远所传。\n诗礼不外学，兄弟相攻研。\n如彼贩海翁，岂种溪中田。\n四方尚尔文，独我敬尔贤。\n但爱金玉声，不贵金玉坚。\n孤遗一室中，寝食不相捐。\n饱如肠胃同，疾若肤体连。\n耕者求沃土，沤者求深源。\n彼邦君子居，一日可徂迁。\n念此居处近，各为衣食牵。\n从今不见面，犹胜异山川。\n既乖欢会期，郁郁两难宣。\n素琴苦无徽，安得宫商全。\n他皆缓别日，我愿促行轩。\n送人莫长歌，长歌离恨延。\n羸马不知去，过门常盘旋。\n会当为尔邻，有地容一泉。",
        "dynasty": "唐",
        "collection_info": null
    },
    {
        "uuid": "ad2b03393ddf5eeba4092af1fc355134",
        "title": "留别舍弟",
        "author": "王建",
        "content": "孤贱相长育，未曾为远游。\n谁不重欢爱，晨昏阙珍羞。\n出门念衣车，草木当穷秋。\n非疾有忧叹，实为人子尤。\n世情本难合，对面隔山丘。\n况復干戈地，儒夫何所投。\n与尔俱长成，尚为沟壑忧。\n岂非轻岁月，少小不勤修。\n从今解思量，勉力谋善猷。\n但得成尔身，衣食宁我求。\n固合受此训，堕慢为身羞。\n岁暮当归来，慎莫怀远游。",
        "dynasty": "唐",
        "collection_info": null
    },
    {
        "uuid": "e3344cccf9981393366902eef872150f",
        "title": "坏屋",
        "author": "王建",
        "content": "官家有坏屋，居者愿离得。\n苟或幸其迁，回循任倾侧。\n若当君子住，一日还修餙。\n必使换榱楹，先须木端直。\n永令雀与鼠，无处求栖息。\n坚固传后人，从今勉劳力。\n以兹喩臣下，亦可成邦国。\n虽曰愚者词，将来幸无惑。",
        "dynasty": "唐",
        "collection_info": null
    },
    {
        "uuid": "f3993c058f007d32b4fcc57414b21685",
        "title": "送薛蔓应举",
        "author": "王建",
        "content": "四海重贡献，珠賮称至珍。\n圣朝开礼闱，所贵集嘉宾。\n若生在世间，此路出常伦。\n一士登甲科，九族光彩新。\n憧憧车马徒，争路长安尘。\n万目视高天，昇者得苦辛。\n况子当少年，丈人在咸秦。\n出门见宫阙，献赋侍朱轮。\n有贤大国丰，无子一家贫。\n男儿富邦家，岂为荣其身。\n煌煌文明代，俱幸生此辰。\n自顾非国风，难以合圣人。\n子去东堂上，我归南涧滨。\n愿君勤作书，与我山中邻。",
        "dynasty": "唐",
        "collection_info": null
    },
    {
        "uuid": "1c8b9244c7c73a32f525d82a3aaff834",
        "title": "将归故山留别杜侍御",
        "author": "王建",
        "content": "有川不得涉，有路不得行。\n沈沈百忧中，一日如一生。\n错来干诸侯，石田废春耕。\n虎戟衞重门，何因达中诚。\n日月俱照辉，山川异阴晴。\n如何百里间，开目不见明。\n我今归故山，誓与草木幷。\n愿君去丘坂，长使道路平。",
        "dynasty": "唐",
        "collection_info": null
    },
    {
        "uuid": "ea9c42cafc4a4c4392eec0dcc36dc470",
        "title": "送韦处士老舅",
        "author": "王建",
        "content": "忆昨痴小年，不知有经籍。\n常随童子游，多向外家剧。\n偷花入邻里，弄笔书墙壁。\n照水学梳头，应门未穿帻。\n人前赏文性，棃果蒙不惜。\n赋字咏新泉，探题得幽石。\n自从出关辅，三十年作客。\n风雨一飘飖，亲情多阻隔。\n如何二千里，尘土驱蹇瘠。\n良久陈苦辛，从头叹衰白。\n既来今又去，暂笑还成戚。\n落日动征车，春风卷离席。\n云台观西路，华岳祠前柏。\n会得过帝乡，重寻旧行蹟。",
        "dynasty": "唐",
        "collection_info": null
    },
    {
        "uuid": "7484364912ea4d31d0d7a1be5c1482a2",
        "title": "送同学故人",
        "author": "王建",
        "content": "各为四方人，此地同事师。\n业成有先后，不得长相随。\n出林多道路，缘冈復遶陂。\n念君辛苦行，令我形体疲。\n黄叶堕车前，四散当此时。\n亭上夜萧索，山风水离离。",
        "dynasty": "唐",
        "collection_info": null
    },
    {
        "uuid": "c0706349dae9118f9954e8672d4aefe3",
        "title": "幽州送申稷评事归平卢",
        "author": "王建",
        "content": "行子绕天北，山高塞復深。\n升堂展客礼，临水濯缨襟。\n驱驰戎地马，聚散林间禽。\n一杯泻东流，各愿无异心。\n蓟亭虽苦寒，春夕勿重衾。\n从军任白头，莫卖故山岑。",
        "dynasty": "唐",
        "collection_info": null
    },
    {
        "uuid": "c815b91c3e4c32ca5af91c7d184c884b",
        "title": "温门山",
        "author": "王建",
        "content": "早入温门山，羣峰乱如戟。\n崩崖欲相触，呀豁断行迹。\n脱屐寻浅流，定足畏欹石。\n路尽十里溪，地多千岁栢。\n洞门昼阴黑，深处惟石壁。\n似见丹砂光，亦闻钟乳滴。\n灵池出山底，沸水冲地脉。\n暖气成湿烟，蒙蒙窗中白。\n随僧入古寺，便是云外客。\n月出天气凉，夜钟山寂寂。",
        "dynasty": "唐",
        "collection_info": null
    },
    {
        "uuid": "7992a1d4ce41758eb672d40e669354dd",
        "title": "代故人新姬侍疾",
        "author": "王建",
        "content": "双毂不回辙，子疾已在傍。\n侍坐长摇扇，迎医渐下床。\n新施箱中幔，未洗来时妆。\n奉君缠绵意，幸愿莫相忘。",
        "dynasty": "唐",
        "collection_info": null
    },
    {
        "uuid": "43b7dd9a4e283159e56bb6c9d971599e",
        "title": "采桑",
        "author": "王建",
        "content": "鸟鸣桑叶间，绿条復柔柔。\n攀看去手近，放下长长钩。\n黄花盖野田，白马少年游。\n所念岂回顾，良人在高楼。",
        "dynasty": "唐",
        "collection_info": null
    },
    {
        "uuid": "fd438a27071ddc53e2796dbc4b9836ef",
        "title": "晓思",
        "author": "王建",
        "content": "晓气生绿水，春条露霏霏。\n林间栖鸟散，远念征人起。\n幽花宿含彩，早蝶寒弄翅。\n君行非晨风，讵能从门至。",
        "dynasty": "唐",
        "collection_info": null
    },
    {
        "uuid": "edbb0c47023309f70e9689e20c9bd77b",
        "title": "早起",
        "author": "王建",
        "content": "回灯正衣裳，出户星未稀。\n堂前候姑起，环佩生晨辉。\n暗池光羃䍥，密树花葳蕤。\n九城钟漏绝，遥听直郎归。",
        "dynasty": "唐",
        "collection_info": null
    },
    {
        "uuid": "41585903da626c12add9ec44611ff103",
        "title": "酬张十八病中寄诗",
        "author": "王建",
        "content": "本性慵远行，绵绵病自生。\n见君绸缪思，慰我寂寞情。\n风幌夜不掩，秋灯照雨明。\n彼愁此又忆，一夕两盈盈。",
        "dynasty": "唐",
        "collection_info": null
    },
    {
        "uuid": "a586593ce41c65304da414356087fb96",
        "title": "凉州行",
        "author": "王建",
        "content": "凉州四边沙皓皓，汉家无人开旧道。\n边头州县尽胡兵，将军别筑防秋城。\n万里人家皆已没，年年旌节发西京。\n多来中国收妇女，一半生男为汉语。\n蕃人旧日不耕犂，相学如今种禾黍。\n驱羊亦着锦为衣，为惜毡裘防鬬时。\n养蚕缫茧成匹帛，那堪绕帐作旌旗。\n城头山鸡鸣角角，洛阳家家学胡乐。",
        "dynasty": "唐",
        "collection_info": null
    },
    {
        "uuid": "2b0d5244e2b3579203c0e6c8b7f90f80",
        "title": "寒食行",
        "author": "王建",
        "content": "寒食家家出古城，老人看屋少年行。\n丘壠年年无旧道，车徒散行入衰草。\n牧儿驱牛下冢头，畏有家人来洒扫。\n远人无坟水头祭，还引妇姑望乡拜。\n三日无火烧纸钱，纸钱那得到黄泉。\n但看壠上无新土，此中白骨应无主。",
        "dynasty": "唐",
        "collection_info": null
    },
    {
        "uuid": "e96ffd6a3a695343d07b6e35507fe1f7",
        "title": "促剌词",
        "author": "王建",
        "content": "促剌復促剌，水中无鱼山无石。\n少年虽嫁不得归，头白犹着父母衣。\n田边旧宅非所有，我身不及逐鸡飞。\n出门若有归死处，猛虎当衢向前去。\n百年不遗踏君门，在家谁唤为新妇。\n岂不见他邻舍娘，嫁来常在舅姑傍。",
        "dynasty": "唐",
        "collection_info": null
    },
    {
        "uuid": "2b0c00bf7a8c2d7639944af5a7e8ebc0",
        "title": "壠头水",
        "author": "王建",
        "content": "壠水何年壠头别，不在山中亦呜咽。\n征人塞耳马不行，未到壠头闻水声。\n谓是西流入蒲海，还闻北去绕龙城。\n壠东壠西多屈曲，野麋饮水长簇簇。\n胡兵夜回水旁住，忆着来时磨劒处。\n向前无井復无泉，放马回看壠头树。",
        "dynasty": "唐",
        "collection_info": null
    },
    {
        "uuid": "ddd9148af2db34f940370525098734b7",
        "title": "北邙行",
        "author": "王建",
        "content": "北邙山头少闲士，尽是洛阳人旧墓。\n旧墓人家归葬多，堆着黄金无买处。\n天涯悠悠葬日促，冈坂崎岖不停毂。\n高张素幕绕铭旌，夜唱挽歌山下宿。\n洛阳城北復城东，魂车祖马长相逢。\n车辙广若长安路，蒿草少于松柏树。\n涧底盘陀石渐稀，尽向坟向作羊虎。\n谁家石碑文字灭，后人重取书年月。\n朝朝车马送葬回，还起大宅与高台。",
        "dynasty": "唐",
        "collection_info": null
    },
    {
        "uuid": "81820b21a70a8abd3a107f0936e72957",
        "title": "温泉宫行",
        "author": "王建",
        "content": "十月一日天子来，青绳御路无尘埃。\n宫前内裏汤各别，每箇白玉芙蓉开。\n朝元阁向山上起，城绕青山龙暖水。\n夜开金殿看星河，宫女知更月明裏。\n武皇得仙王母去，山鸡昼鸣宫中树。\n温泉决决出宫流，宫使年年修玉楼。\n禁兵去尽无射猎，日西麋鹿登城头。\n棃园弟子偷曲谱，头白人间教歌舞。",
        "dynasty": "唐",
        "collection_info": null
    },
    {
        "uuid": "43c41a6633fb8c31546d92e107636ca8",
        "title": "春词",
        "author": "王建",
        "content": "红烟满户日照梁，天丝软弱虫飞扬。\n菱花霍霍绕帷光，美人对镜着衣裳。\n庭中并种相思树，夜夜还栖双凤凰。",
        "dynasty": "唐",
        "collection_info": null
    },
    {
        "uuid": "89ed86d468ec5af8bd0944112114176b",
        "title": "辽东行",
        "author": "王建",
        "content": "辽东万里辽水曲，古戍无城復无屋。\n黄云盖地雪作山，不惜黄金买衣服。\n战回各自收弓箭，正西回面家乡远。\n年年郡县送征人，将与辽东作丘坂。\n宁为草木乡中生，有身不向辽东行。",
        "dynasty": "唐",
        "collection_info": null
    },
    {
        "uuid": "cfdb7230ce35f744bf4d1bcc5254f5b4",
        "title": "塞上梅",
        "author": "王建",
        "content": "天山路傍一株梅，年年花发黄云下。\n昭君已殁汉使回，前后征人惟繫马。\n日夜风吹满陇头，还随陇水东西流。\n此花若近长安路，九衢年少无攀处。",
        "dynasty": "唐",
        "collection_info": null
    },
    {
        "uuid": "605bc17ad4c3fb536593740f2c5e1f5b",
        "title": "戴胜词",
        "author": "王建",
        "content": "戴胜谁与尔为名，木中作窠墙上鸣。\n声声催我急种毂，人家向田不归宿。\n紫冠采采褐羽斑，衔得蜻蜓飞过屋。\n可怜白鹭满绿池，不如戴胜知天时。",
        "dynasty": "唐",
        "collection_info": null
    },
    {
        "uuid": "ddf9554b20aef657707677ad7d4bd44d",
        "title": "秋韆词",
        "author": "王建",
        "content": "长长丝绳紫復碧，袅袅横枝高百尺。\n少年儿女重秋韆，盘巾结带分两边。\n身轻裙薄易生力，双手向空如鸟翼。\n下来立定重繫衣，復畏斜风高不得。\n傍人送上那足贵，终赌鸣珰鬬自起。\n回回若与高树齐，头上宝钗从堕地。\n眼前争胜难为休，足踏平地看始愁。",
        "dynasty": "唐",
        "collection_info": null
    },
    {
        "uuid": "40ddba0d12ee48297627f9134d82383f",
        "title": "开池得古钗",
        "author": "王建",
        "content": "美人开池北堂下，拾得宝钗金未化。\n凤凰半在双股齐，钿花落处生黄泥。\n当时堕地觅不得，暗想窗中还夜啼。\n可知将来对夫壻，镜前学梳古时髻。\n莫言至死亦不遗，还似前人初得时。",
        "dynasty": "唐",
        "collection_info": null
    },
    {
        "uuid": "22917664138d7150d13ee47e20c8fa14",
        "title": "赛神曲",
        "author": "王建",
        "content": "男抱琵琶女作舞，主人再拜听神语。\n新妇上酒勿辞勤，使尔舅姑无所苦。\n椒浆湛湛桂座新，一双长箭繫红巾。\n但愿牛羊满家宅，十月报赛南山神。\n青天无风水復碧，龙马上鞍牛服轭。\n纷纷醉舞踏衣裳，把酒路旁劝行客。",
        "dynasty": "唐",
        "collection_info": null
    },
    {
        "uuid": "443b1267907b50cd931999c95f0eeb71",
        "title": "田家留客",
        "author": "王建",
        "content": "人家少能留我屋，客有新浆马有粟。\n远行僮仆应苦饥，新妇厨中炊欲熟。\n不嫌田家破门户，蚕房新泥无风土。\n行人但饮莫畏贫，明府上来何苦辛。\n丁宁回语屋中妻，有客勿令儿夜啼。\n双冢直西有县路，我教丁男送君去。",
        "dynasty": "唐",
        "collection_info": null
    },
    {
        "uuid": "cf9dcd201690a5abca1b86c9ad332c24",
        "title": "精衞词",
        "author": "王建",
        "content": "精衞谁教尔填海，海边石子青磊磊。\n但得海水作枯池，海中鱼龙何所为。\n口穿岂为空衔石，山中草木无全枝。\n朝在树头暮海裏，飞多羽折时堕水。\n高山未尽海未平，愿我身死子还生。",
        "dynasty": "唐",
        "collection_info": null
    },
    {
        "uuid": "f440284030edf87a4cbdec07a70fc926",
        "title": "老妇叹镜",
        "author": "王建",
        "content": "嫁时明镜老犹在，黄金镂画双凤背。\n忆昔咸阳初买来，灯前自绣芙蓉带。\n十年不开一片铁，长向暗中梳白髮。\n今日后床重照看，生死终当此长别。",
        "dynasty": "唐",
        "collection_info": null
    },
    {
        "uuid": "f919e6fa3d5085141c6b49ebd08af2f3",
        "title": "望夫石",
        "author": "王建",
        "content": "望夫处，江悠悠，化为石，不回头。\n上头日日风復雨，行人归来石应语。",
        "dynasty": "唐",
        "collection_info": null
    },
    {
        "uuid": "360653e9f9c2a0fa75f7bda648b23190",
        "title": "别鹤曲",
        "author": "王建",
        "content": "主人一去池水绝，池鹤散飞不相别。\n青天漫漫碧水重，知向何山风雪中。\n万里虽然音影在，两心终是死生同。\n池边巢破松树死，树头年年乌生子。",
        "dynasty": "唐",
        "collection_info": null
    },
    {
        "uuid": "29ef55b6db002b18bc8d2ffbd9e5a06a",
        "title": "乌栖曲",
        "author": "王建",
        "content": "章华宫人夜上楼，君王望月西山头。\n夜深宫殿门不锁，白露满山山叶堕。",
        "dynasty": "唐",
        "collection_info": null
    },
    {
        "uuid": "036b025a0de34e736ee87aa8052fb369",
        "title": "雉将雏",
        "author": "王建",
        "content": "雉咿喔，雏出㲉，毛斑斑，觜啄啄。\n学飞未得一尺高，还逐母行旋母脚。\n麦垄浅浅难蔽身，远去恋雏低怕人。\n时时土中鼓两翅，引雏拾虫不相离。",
        "dynasty": "唐",
        "collection_info": null
    },
    {
        "uuid": "d473847a61fd74d683c958ba12a06004",
        "title": "白纻歌二首 一",
        "author": "王建",
        "content": "天河漫漫北斗璨，宫中乌啼知夜半。\n新缝白纻舞衣成，来迟邀得吴王迎。\n低鬟转面掩双袖，玉钗浮动秋风生。\n酒多夜长夜未晓，月明灯光两相照，后庭歌声更窈窕。",
        "dynasty": "唐",
        "collection_info": null
    },
    {
        "uuid": "5332e6b58b7785bf068148044f3ed8a1",
        "title": "白纻歌二首 二",
        "author": "王建",
        "content": "馆娃宫中春日暮，荔枝木瓜花满树。\n城头乌栖休击鼓，青蛾弹瑟白纻舞。\n夜天曈曈不见星，宫中火照西江明。\n美人醉起无次第，堕钗遗佩满中庭。\n此时但愿可君意，回昼为宵亦不寐，年年奉君君莫弃。",
        "dynasty": "唐",
        "collection_info": null
    },
    {
        "uuid": "988e683ba5dcda4bf59645f3d3c915d3",
        "title": "短歌行",
        "author": "王建",
        "content": "人初生，日初出，上山迟，下山疾。\n百年三万六千朝，夜裏分将强半日。\n有歌有舞须早为，昨日健于今日时。\n人家见生男女好，不知男女催人老。\n短歌行，无乐声。",
        "dynasty": "唐",
        "collection_info": null
    },
    {
        "uuid": "71b998d9e5e94ec741aa748e6cf0fcba",
        "title": "饮马长城窟",
        "author": "王建",
        "content": "长城窟，长城窟边多马骨。\n古来此地无井泉，赖得秦家筑城卒。\n征人饮马愁不回，长城变作望乡堆。\n蹄踪未干人去近，续后马来泥污尽。\n枕弓睡着待水生，不见阴山在前阵。\n马蹄足脱装马头，健儿战死谁封侯。",
        "dynasty": "唐",
        "collection_info": null
    },
    {
        "uuid": "0ca9c12772d7b4f8ed03e7dcf75c0675",
        "title": "乌夜啼",
        "author": "王建",
        "content": "庭树乌，尔何不向别处栖？夜夜夜半当户啼。\n家人把烛出洞户，惊栖失羣飞落树。\n一飞直欲飞上天，回回不离旧栖处。\n未明重绕主人屋，欲下空中黑相触。\n风飘雨湿亦不移，君家树头多好枝。",
        "dynasty": "唐",
        "collection_info": null
    },
    {
        "uuid": "26c436e8f7536615813c4a765187309b",
        "title": "簇蚕辞",
        "author": "王建",
        "content": "蚕欲老，箔头作茧丝皓皓。\n场宽地高风日多，不向中庭晒蒿草。\n神蚕急作莫悠扬，年来为尔祭神桑。\n但得青天不下雨，上无苍蝇下无鼠。\n新妇拜簇愿茧稠，女洒桃浆男打鼓。\n三日开箔雪团团，先将新茧送县官。\n已闻乡里催织作，去与谁人身上着。",
        "dynasty": "唐",
        "collection_info": null
    },
    {
        "uuid": "5c064c3f9befcf9091b85399eb599e30",
        "title": "渡辽水",
        "author": "王建",
        "content": "渡辽水，此去咸阳五千里。\n来时父母知隔生，重着衣裳如送死。\n亦有白骨归咸阳，营家各与题本乡。\n身在应无回渡日，驻马相看辽水傍。",
        "dynasty": "唐",
        "collection_info": null
    },
    {
        "uuid": "dc89c972da4bc579080adcad89e83aa9",
        "title": "空城雀",
        "author": "王建",
        "content": "空城雀，何不飞来人家住？空城无人种禾黍，土间生子草间长。\n满地蓬蒿幸无主，近村虽有高树枝。\n雨中无食长苦饥，八月小儿挟弓箭。\n家家畏向田头飞，但能不出空城裏。\n秋时百草皆有子，报言黄口莫啾啾，长尔得成无横死。",
        "dynasty": "唐",
        "collection_info": null
    },
    {
        "uuid": "65f92e2cf09238a29a8b9dd2ac432d11",
        "title": "水运行",
        "author": "王建",
        "content": "西江运船立红帜，万棹千帆绕江水。\n去年六月无稻苗，已说水乡人饿死。\n县官部船日算程，暴风恶雨亦不停。\n在生有乐当有苦，三年作官一年行。\n坏舟畏鼠復畏漏，恐向太仓折升斗。\n辛勤耕种非毒药，看着不入农夫口。\n用尽百金不为贵，但得一金即为利。\n远征海稻供边食，岂如多种边头地。",
        "dynasty": "唐",
        "collection_info": null
    },
    {
        "uuid": "62e9f416e1598d7616102917d6fff0cd",
        "title": "当窗织",
        "author": "王建",
        "content": "叹息復叹息，园中有枣行人食。\n贫家女为富家织，翁母隔墙不得力。\n水寒手涩丝脆断，续来续去心肠烂。\n草虫促促机下啼，两日催成一匹半。\n输官上顶有零落，姑未得衣身不着。\n当窗却羡青楼倡，十指不动衣盈箱。",
        "dynasty": "唐",
        "collection_info": null
    },
    {
        "uuid": "fe06df25afde22feaf288c03ad7875a5",
        "title": "失钗怨",
        "author": "王建",
        "content": "贫女铜钗惜于玉，失却来寻一日哭。\n嫁时女伴与作妆，头戴此钗如凤凰。\n双杯行酒六亲喜，我家新妇宜拜堂。\n镜中乍无失髻样，初起犹疑在床上。\n高楼翠钿飘舞尘，明日从头一遍新。",
        "dynasty": "唐",
        "collection_info": null
    },
    {
        "uuid": "b0e4b8d89ba3c2658bb3b6f0339fcf4e",
        "title": "春燕词",
        "author": "王建",
        "content": "新燕新燕何不定，东家绿池西家井。\n飞鸣当户影悠扬，一遶檐头一遶梁。\n黄姑说向新妇女，去年堕子污衣箱。\n已能辞山復过海，幸我堂前故巢在。\n求食慎勿爱高飞，空中饥鸢为尔害。\n辛勤作窠在画梁，愿得年年主人富。",
        "dynasty": "唐",
        "collection_info": null
    },
    {
        "uuid": "30de73a86568c30cab47996aa0a91ab4",
        "title": "主人故池",
        "author": "王建",
        "content": "高池高阁上连起，荷叶团团盖秋水。\n主人已远凉风生，旧客不来芙蓉死。",
        "dynasty": "唐",
        "collection_info": null
    },
    {
        "uuid": "3a23580c730db777fc46cbd0c9170f1c",
        "title": "古宫怨",
        "author": "王建",
        "content": "乳乌哑哑飞復啼，城头晨夕宫中栖。\n吴王别殿绕江水，后宫不开美人死。",
        "dynasty": "唐",
        "collection_info": null
    },
    {
        "uuid": "d00e0c36ad6fdd4f4630c784def87d46",
        "title": "关山月",
        "author": "王建",
        "content": "关山月，营开道白前军发。\n冻轮当碛光悠悠，照见三堆两堆骨。\n边风割面天欲明，金沙岭西看看没。",
        "dynasty": "唐",
        "collection_info": null
    },
    {
        "uuid": "688b3d2217a1d14eaa8437e599f19c0c",
        "title": "赠离曲",
        "author": "王建",
        "content": "合欢叶堕梧桐秋，鸳鸯背飞水分流。\n少年使我忽相弃，雌号雄鸣夜悠悠。\n夜长月没虫切切，冷风入房灯焰灭。\n若知中路各西东，彼此不忘同心结。\n收取头边蛟龙枕，留着箱中双雉裳。\n我今焚却旧房物，免使他人登尔床。",
        "dynasty": "唐",
        "collection_info": null
    },
    {
        "uuid": "0d592d94e8fee63feff0a2b9465b2471",
        "title": "宛转词",
        "author": "王建",
        "content": "宛宛转转胜上纱，红红绿绿苑中花。\n纷纷泊泊夜飞鵶，寂寂寞寞离人家。",
        "dynasty": "唐",
        "collection_info": null
    },
    {
        "uuid": "a64a0bb9fcc3552c71d1eb5f50298430",
        "title": "水夫谣",
        "author": "王建",
        "content": "苦哉生长当驿边，官家使我牵驿船。\n辛苦日多乐日少，水宿沙行如海鸟。\n逆风上水万斛重，前驿迢迢后淼淼。\n半夜缘堤雪和雨，受他驱遣还復去。\n衣寒衣湿披短蓑，臆穿足裂忍痛何。\n到明辛苦无处说，齐声腾踏牵船出。\n一间茆屋何所值，父母之乡去不得。\n我愿此水作平田，长使水夫不怨天。",
        "dynasty": "唐",
        "collection_info": null
    },
    {
        "uuid": "ca002166b8fa38fffa1d17d0c3b34b10",
        "title": "田家行",
        "author": "王建",
        "content": "男声欣欣女颜悦，人家不怨言语别。\n五月虽热麦风清，檐头索索缲车鸣。\n野蚕作茧人不取，叶间扑扑秋蛾生。\n麦收上场绢在轴，的知输得官家足。\n不望入口復上身，且免向城卖黄犊。\n回家衣食无厚薄，不见县门身即乐。",
        "dynasty": "唐",
        "collection_info": null
    },
    {
        "uuid": "96eb9f7b21497d1a58156ad70dcb77e9",
        "title": "去妇",
        "author": "王建",
        "content": "新妇去年腁手足，衣不暇缝蚕废簇。\n白头使我忧家事，还如夜裏烧残烛。\n当初为取傍人语，岂道如今自辛苦。\n在时纵嫌织绢迟，有丝不上邻家机。",
        "dynasty": "唐",
        "collection_info": null
    },
    {
        "uuid": "c255fc3edfb59d7440cf654cdd3d7600",
        "title": "神树词",
        "author": "王建",
        "content": "我家家西老棠树，须晴即晴雨即雨。\n四时八节上杯盘，愿神莫离神处所。\n男不着丁女在舍，官事上下无言语。\n老身长健树婆娑，万岁千年作神主。",
        "dynasty": "唐",
        "collection_info": null
    },
    {
        "uuid": "aa5c82e7102ebd64e90a6d6e9052a774",
        "title": "祝鹊",
        "author": "王建",
        "content": "神鹊神鹊好言语，行人早回多利赂。\n我今庭中栽好树，与汝作巢当报汝。",
        "dynasty": "唐",
        "collection_info": null
    },
    {
        "uuid": "c046fb774fc6b0a39a0aec07dfef3ac8",
        "title": "古谣",
        "author": "王建",
        "content": "一东一西壠头水，一聚一散天边霞。\n一来一去道上客，一颠一倒池中麻。",
        "dynasty": "唐",
        "collection_info": null
    },
    {
        "uuid": "5dcb392fc22fbad6ac0a97e57a14a9ec",
        "title": "公无渡河",
        "author": "王建",
        "content": "渡头恶天两岸远，波涛塞川如迭坂。\n幸无白刃驱向前，何用将身自弃捐。\n蛟龙嚙骨鱼食血，黄泥直下无青天。\n男儿纵轻妇人语，惜君性命还须取。\n妇人无力挽断衣，舟沈身死悔难追。\n公无渡河，公须自为。",
        "dynasty": "唐",
        "collection_info": null
    },
    {
        "uuid": "2e7679a9d18a5cfc8248b1aed84a7ce3",
        "title": "海人谣",
        "author": "王建",
        "content": "海人无家海裏住，采珠役象为岁赋。\n恶波横天山塞路，未央宫中常满库。",
        "dynasty": "唐",
        "collection_info": null
    },
    {
        "uuid": "0b8351ecf156796edaa424dde77ece76",
        "title": "行见月",
        "author": "王建",
        "content": "月初生，居人见月一月行。\n行行一年十二月，强半马上看盈缺。\n百年欢乐能几何，在家见少行见多。\n不缘衣食相驱遣，此身谁愿长奔波。\n箧中有帛仓有粟，岂向天涯走碌碌。\n家人见月望我归，正是道上思家时。",
        "dynasty": "唐",
        "collection_info": null
    },
    {
        "uuid": "80d493d3e93c6eedfd1edbe9fe7c3f8e",
        "title": "七夕曲",
        "author": "王建",
        "content": "河边独自看星宿，夜织天丝难接续。\n抛梭振镊动明珰，为有秋期眠不足。\n遥愁今夜河水隔，龙驾车辕鹊填石。\n流苏翠帐星渚间，环佩无声灯寂寂。\n两情缠绵忽如故，復畏秋风生晓路。\n幸回郎意且斯须，一年中别今始初，明星未出少停车。",
        "dynasty": "唐",
        "collection_info": null
    },
    {
        "uuid": "66bb0d9f3826bd2ad6586d32e687a4e5",
        "title": "两头纤纤",
        "author": "王建",
        "content": "两头纤纤青玉玦，半白半黑头上髮。\n偪偪仆仆春冰裂，磊磊落落桃花结。",
        "dynasty": "唐",
        "collection_info": null
    },
    {
        "uuid": "32bc1c90b23d0166d0e412f48ef869cb",
        "title": "独漉歌",
        "author": "王建",
        "content": "独独漉漉，鼠食猫肉。\n乌日中，鹤露宿，黄河水直人心曲。",
        "dynasty": "唐",
        "collection_info": null
    },
    {
        "uuid": "16160d68a2b13f021ed05404501e675d",
        "title": "寄远曲",
        "author": "王建",
        "content": "美人别来无处所，巫山月明湘江雨。\n千回相见不分明，井底看星梦中语。\n两心相对尚难知，何况万里不相疑。",
        "dynasty": "唐",
        "collection_info": null
    },
    {
        "uuid": "21c917e47957b3bd3da14e7094a87d94",
        "title": "伤韦令孔雀词",
        "author": "王建",
        "content": "可怜孔雀初得时，美人为尔别开池。\n池边凤凰作伴侣，羌声鹦鹉无言语。\n雕笼玉架嫌不栖，夜夜思归向南舞。\n如今憔悴人见恶，万里更求新孔雀。\n热眠雨水饥拾虫，翠尾盘泥金彩落。\n多时人养不解飞，海山风黑何处归。",
        "dynasty": "唐",
        "collection_info": null
    },
    {
        "uuid": "9496552c1e0905356c77e99f5f796a5e",
        "title": "伤邻家鹦鹉词",
        "author": "王建",
        "content": "东家小女不惜钱，买得鹦鹉独自怜。\n自从死却家中女，无人更共鹦鹉语。\n十日不饮一滴浆，泪渍绿毛头似鼠。\n舌关哑咽畜哀怨，开笼放飞离人眼。\n短声亦绝翠臆翻，新墓崔嵬旧巢远。\n此禽有志女有灵，定为连理相并生。",
        "dynasty": "唐",
        "collection_info": null
    },
    {
        "uuid": "0bd866437fcaca6df6a53a8b438c0239",
        "title": "春来曲",
        "author": "王建",
        "content": "春欲来，每日望春门早开。\n黄衫白马带尘土，逢着探春人却回。\n御堤内园晓过急，九衢大宅家家入。\n青帝少女染桃花，露妆初出红犹湿。\n光风暾暾蝶宛宛，遶树气匝枝柯软。\n可怜寒食街中郎，早起着得单衣裳。\n少年即见春好处，似我白头无好树。",
        "dynasty": "唐",
        "collection_info": null
    },
    {
        "uuid": "8c29253db6bb6900d834485bbf030fdf",
        "title": "春去曲",
        "author": "王建",
        "content": "春已去，花亦不知春去处。\n缘冈绕涧却归来，百回看着无花树。\n就中一夜东风恶，收红拾紫无遗落。\n老夫不比少年儿，不中数与春别离。",
        "dynasty": "唐",
        "collection_info": null
    },
    {
        "uuid": "ad517a8f087246d88cd751c3aab1ce25",
        "title": "东征行",
        "author": "王建",
        "content": "桐栢水西贼星落，枭雏夜飞林木恶。\n相国刻日波涛清，当朝自请东南征。\n舍人为宾侍郎副，晓觉蓬莱欠佩声。\n玉阶舞蹈谢旌节，生死向前山可穴。\n同时赐马幷赐衣，御楼看带弓刀发。\n马前猛士三百人，金书左右红旗新。\n司庖常膳皆得对，好事将军封尔身。\n男儿生杀在手裏，营门老将皆忧死。\n曈曈白日当南山，不立功名终不还。",
        "dynasty": "唐",
        "collection_info": null
    },
    {
        "uuid": "d4ac72535ce2fc0d71457763548f1329",
        "title": "荆门行",
        "author": "王建",
        "content": "江边行人暮悠悠，山头殊未见荆州。\n岘亭西南路多曲，栎林深深石镞镞。\n看炊红米煮白鱼，夜向鸡鸣店家宿。\n南中三月蚊蚋生，黄昏不闻人语声。\n生纱帷疎薄如雾，隔衣噆肤耳边鸣。\n欲明不待灯火起，唤得官船过蛮水。\n女儿停客茆屋新，开门扫地桐花裏。\n犬声扑扑寒溪烟，人家烧竹种山田。\n巴云欲雨熏石热，麋鹿度江虫出穴。\n大蛇过处一山腥，野牛惊跳双角折。\n斜分汉水横千山，山青水绿荆门关。\n向前问箇长沙路，旧是屈原沈溺处。\n谁家丹旐已南来，逢着流人从此去。\n月明山鸟多不栖，下枝飞上高枝啼。\n主人念远心不怿，罗衫卧对章台夕。\n红烛交横各自归，酒醒还是他乡客。\n壮年留滞尚思家，况復白头在天涯。",
        "dynasty": "唐",
        "collection_info": null
    },
    {
        "uuid": "3b5d1a0f17a9e1fdc9bf1b3285e1c9a7",
        "title": "镜听词",
        "author": "王建",
        "content": "重重摩挲嫁时镜，夫壻远行凭镜听。\n回身不遣别人知，人意丁宁镜神圣。\n怀中收拾双锦带，恐畏街头见惊怪。\n嗟嗟际际下堂阶，独自竈前来跪拜。\n出门愿不闻悲哀，郎在任郎回未回。\n月明地上人过尽，好语多同皆道来。\n卷帷上床喜不定，与郎裁衣失翻正。\n可中三日得相见，重绣锦囊磨镜面。",
        "dynasty": "唐",
        "collection_info": null
    },
    {
        "uuid": "5b99e17dbb8c1f05152418756adee298",
        "title": "行宫词",
        "author": "王建",
        "content": "上阳宫到蓬莱殿，行宫岩岩遥相见。\n向前天子行幸多，马蹄车辙山川遍。\n当时州县每年修，皆留内人看玉案。\n禁兵夺得明堂后，长闭桃源与绮绣。\n开元歌舞古草头，梁州乐人世嫌旧。\n官家乏人作宫户，不泥宫墙斫宫树。\n两边仗屋半崩摧，夜火入林烧殿柱。\n休封中岳六十年，行宫不见人眼穿。",
        "dynasty": "唐",
        "collection_info": null
    },
    {
        "uuid": "d626ef3e5f46262e17b05c2a06be3364",
        "title": "羽林行",
        "author": "王建",
        "content": "长安恶少出名字，楼下劫商楼上醉。\n天明下直明光宫，散入五陵松柏中。\n百回杀人身合死，赦书尚有收城功。\n九衢一日消息定，乡吏籍中重改姓。\n出来依旧属羽林，立在殿前射飞禽。",
        "dynasty": "唐",
        "collection_info": null
    },
    {
        "uuid": "9c73153cacfe42333b217da46e59aa76",
        "title": "射虎行",
        "author": "王建",
        "content": "自去射虎得虎归，官差射虎得虎迟。\n独行以死当虎命，两人因疑终不定。\n朝朝暮暮空手回，山下绿苗成道径。\n远立不敢污箭镞，闻死还来分虎肉。\n惜留猛虎着深山，射杀恐畏终身闲。",
        "dynasty": "唐",
        "collection_info": null
    },
    {
        "uuid": "b19705ee59fdf9dbbc0b5e81d0c4bf3a",
        "title": "远将归",
        "author": "王建",
        "content": "远将归，胜未别离时。\n在家相见热，新归欢不足。\n去愿车轮迟，回思马蹄速。\n但令在舍相对贫，不向天涯金遶身。",
        "dynasty": "唐",
        "collection_info": null
    },
    {
        "uuid": "abe515da4d209d83dc3f2ab02df21304",
        "title": "寻橦歌",
        "author": "王建",
        "content": "人间百戏皆可学，寻橦不比诸余乐。\n重梳短髻下金钿，红帽青巾各一边。\n身轻足捷胜男子，绕竿四面争先缘。\n习多依附攲竿滑，上下蹁跹皆着袜。\n翻身垂颈欲落地，却住把腰初似歇。\n大竿百夫擎不起，褭褭半在青云裏。\n纤腰女儿不动容，戴行直舞一曲终。\n回头但觉人眼见，矜难恐畏天无风。\n险中更险何曾失，山鼠悬头猿挂膝。\n小垂一手当舞盘，斜惨双蛾看落日。\n斯须改变曲解新，贵欲欢他平地人。\n散时满面生颜色，行步依前无气力。",
        "dynasty": "唐",
        "collection_info": null
    },
    {
        "uuid": "105039d006f4f0da9dec2b47e0864e28",
        "title": "铜雀台",
        "author": "王建",
        "content": "娇爱更何日，高台空数层。\n含啼暎双袖，不忍看西陵。\n漳水东流无復来，百花辇路为苍苔。\n青楼月夜长寂寞，碧云日莫空裴回。\n君不见邺中万事非昔时，古人不在今人悲。\n春风不逐君王去，草色年年旧宫路。\n宫中歌舞已浮云，空指行日往来处。",
        "dynasty": "唐",
        "collection_info": null
    },
    {
        "uuid": "9e6657f476dbfea3da0493e2d8b5f736",
        "title": "鸡鸣曲",
        "author": "王建",
        "content": "鸡初鸣，明星照东屋。\n鸡再鸣，红霞生海腹。\n百官待漏双阙前，圣人亦挂山龙服。\n宝钗命妇灯下起，环佩玲珑晓光裏。\n直内初烧玉案香，司更尚滴铜壶水。\n金吾衞裏直郎妻，到明不睡听晨鸡。\n天头日月相送迎，夜栖旦鸣人不迷。",
        "dynasty": "唐",
        "collection_info": null
    },
    {
        "uuid": "f8cb4865e3346b8ee455ecab30740f9b",
        "title": "送衣曲",
        "author": "王建",
        "content": "去秋送衣渡黄河，今秋送衣上陇坂。\n妇人不知道径处，但问新移军近远。\n半年着道经雨湿，开笼见风衣领急。\n旧来十月初点衣，与郎着向营中集。\n絮时厚厚绵纂纂，贵欲征人身上暖。\n愿身莫着裹尸归，愿妾不死长送衣。",
        "dynasty": "唐",
        "collection_info": null
    },
    {
        "uuid": "532bbf047cddd5548c5a06bd05e70d8b",
        "title": "斜路行",
        "author": "王建",
        "content": "世间娶容非娶妇，中庭牡丹胜松树。\n九衢大道人不行，走马奔车逐斜路。\n斜路行熟直路荒，东西岂是横太行。\n南楼弹弦北户舞，行人到此多回徨。\n头白如丝面如茧，亦学少年行不返。\n纵令自解思故乡，轮折蹄穿白日晚。\n谁将古曲换斜音，回取行人斜路心。",
        "dynasty": "唐",
        "collection_info": null
    },
    {
        "uuid": "50e948a0e83bf78d20718b6a1c0173a1",
        "title": "织锦曲",
        "author": "王建",
        "content": "大女身为织锦户，名在县家供进簿。\n长头起样呈作官，闻道官家中苦难。\n回花侧叶与人别，唯恐秋天丝线干。\n红缕葳蕤紫茸软，蝶飞参差花宛转。\n一梭声尽重一梭，玉腕不停罗袖卷。\n窗中夜久睡髻偏，横钗欲堕垂着肩。\n合衣卧时参没后，停灯起在鸡鸣前。\n一匹千金亦不卖，限日未成宫裏怪。\n锦江水涸贡转多，宫中尽着单丝罗。\n莫言山积无尽日，百丈高楼一曲歌。",
        "dynasty": "唐",
        "collection_info": null
    },
    {
        "uuid": "3f5a9762b03249ab351a33d4133a644c",
        "title": "捣衣曲",
        "author": "王建",
        "content": "月明中庭捣衣石，掩帷下堂来捣帛。\n妇姑相对神力生，双揎白腕调杵声。\n高楼敲玉节会成，家家不睡皆起听。\n秋天丁丁復冻冻，玉钗低昂衣带动。\n夜深月落冷如刀，湿着一双纤手痛。\n回编易裂看生熟，鸳鸯纹成水波曲。\n重烧熨斗帖两头，与郎裁作迎寒裘。",
        "dynasty": "唐",
        "collection_info": null
    },
    {
        "uuid": "bdff6cf2fbeba3121f4ed2e3be5bb061",
        "title": "秋夜曲二首 一",
        "author": "王建",
        "content": "天清漏长霜泊泊，兰绿收荣桂膏涸。\n高楼云鬟弄婵娟，古瑟暗断秋风弦。\n玉关遥隔万里道，金刀不翦双泪泉。\n香囊火死香气少，向帷合眼何时晓。\n城乌作营啼野月，秦州少妇生离别。",
        "dynasty": "唐",
        "collection_info": null
    },
    {
        "uuid": "2eadab7aa166f0ea155ef9a0910b9c77",
        "title": "秋夜曲二首 二",
        "author": "王建",
        "content": "秋灯向壁掩洞房，良人此夜直明光。\n天河悠悠漏水长，南楼北斗两相当。",
        "dynasty": "唐",
        "collection_info": null
    },
    {
        "uuid": "43a0c0cc81c8a2a264ed2e96c447c0b9",
        "title": "题台州隐静寺",
        "author": "王建",
        "content": "隐静灵仙寺天凿，杯度飞来建岩壑。\n五峰直上插银河，一涧当空泻寥廓。\n崆峒黯淡碧琉璃，白云吞吐红莲阁。\n不知势压天几重，钟声常闻月中落。",
        "dynasty": "唐",
        "collection_info": null
    },
    {
        "uuid": "695bf3f000004897e454552373832b04",
        "title": "送人游塞",
        "author": "王建",
        "content": "初晴天堕丝，晚色上春枝。\n城下路分处，边头人去时。\n停车数行日，劝酒问回期。\n亦是茫茫客，还从此别离。",
        "dynasty": "唐",
        "collection_info": null
    },
    {
        "uuid": "e63932f1a8e20c7136a5120c63ddcb43",
        "title": "塞上逢故人",
        "author": "王建",
        "content": "百战一身在，相逢白髮生。\n何时得乡信，每日算归程。\n走马登寒壠，驱羊入废城。\n羌笳三两曲，人醉海西营。",
        "dynasty": "唐",
        "collection_info": null
    },
    {
        "uuid": "c67b9fa9dc1236cf8731907b590a4c42",
        "title": "南中",
        "author": "王建",
        "content": "天南多鸟声，州县半无城。\n野市依蛮姓，山邨逐水名。\n瘴烟沙上起，阴火雨中生。\n独有求珠客，年年入海行。",
        "dynasty": "唐",
        "collection_info": null
    },
    {
        "uuid": "6eadb313713835ea2661a043186f7e19",
        "title": "汴路水驿",
        "author": "王建",
        "content": "晚泊水边驿，柳塘初起风。\n蛙鸣蒲叶下，鱼入稻花中。\n去舍已云远，问程犹向东。\n近来多怨别，不与少年同。",
        "dynasty": "唐",
        "collection_info": null
    },
    {
        "uuid": "16a28d56aebaf8bcd492748676df5829",
        "title": "淮南使回留别窦侍御",
        "author": "王建",
        "content": "恋恋春恨结，绵绵淮草深。\n病身愁至夜，远道畏逢阴。\n忽逐酒杯会，暂同风景心。\n从今一分散，还是晓枝禽。",
        "dynasty": "唐",
        "collection_info": null
    },
    {
        "uuid": "b750084a1fc0e3bda556f955985b2892",
        "title": "汴路即事",
        "author": "王建",
        "content": "千里河烟直，青槐夹岸长。\n天涯同此路，人语各殊方。\n草市迎江货，津桥税海商。\n回看故宫柳，憔悴不成行。",
        "dynasty": "唐",
        "collection_info": null
    },
    {
        "uuid": "50af67d62c27e1cbf113868779bbb73e",
        "title": "山居",
        "author": "王建",
        "content": "屋在瀑泉西，茅檐下有溪。\n闭门留野鹿，分食养山鸡。\n桂熟长收子，兰生不作畦。\n初开洞中路，深处转松梯。",
        "dynasty": "唐",
        "collection_info": null
    },
    {
        "uuid": "301417af077c33c304b39c42ce83a7dd",
        "title": "醉后忆山中故人",
        "author": "王建",
        "content": "花开草復秋，云水自悠悠。\n因醉暂无事，在山难免愁。\n遇晴须看月，鬬健且登楼。\n暗想山中伴，如今尽白头。",
        "dynasty": "唐",
        "collection_info": null
    },
    {
        "uuid": "b8cd7d69aad40bf92d9de3d8b539a58d",
        "title": "送流人",
        "author": "王建",
        "content": "见说长沙去，无亲亦共愁。\n阴云鬼门夜，寒雨瘴江秋。\n水国山魈引，蛮乡洞主留。\n渐看归处远，垂白住炎州。",
        "dynasty": "唐",
        "collection_info": null
    },
    {
        "uuid": "cb2a5e33c9866f1a057b385dc093bd18",
        "title": "贫居",
        "author": "王建",
        "content": "眼底贫家计，多时总莫嫌。\n蠹生腾药纸，字暗换书籤。\n避雨拾黄叶，遮风下黑帘。\n近来身不健，时就六壬占。",
        "dynasty": "唐",
        "collection_info": null
    },
    {
        "uuid": "b484f2805456c83c3a3457dda993fc73",
        "title": "过赵居士拟置草堂处所",
        "author": "王建",
        "content": "休师竹林北，空可两三间。\n虽爱独居好，终来相伴闲。\n犹嫌近前树，为碍看南山。\n的有深耕处，春初须早还。",
        "dynasty": "唐",
        "collection_info": null
    },
    {
        "uuid": "e142e5686d8a2b4bcfcbeb7ec071573e",
        "title": "新开望山处",
        "author": "王建",
        "content": "新开望山处，今朝减病眠。\n应移千里道，犹自数峰偏。\n故欲遮春巷，还来遶暮天。\n老夫行步弱，免到寺门前。",
        "dynasty": "唐",
        "collection_info": null
    },
    {
        "uuid": "afb2f505d072a669a1582ac8f931e798",
        "title": "题东华观",
        "author": "王建",
        "content": "路尽烟水外，院门题上清。\n鹤雏灵解语，琼叶软无声。\n白髮道心熟，黄衣仙骨轻。",
        "dynasty": "唐",
        "collection_info": null
    },
    {
        "uuid": "1fcb5258ef0c3229ed3b3cf011ca47fc",
        "title": "饭僧",
        "author": "王建",
        "content": "别屋炊香饭，熏辛不入家。\n温泉调葛麵，净手摘藤花。\n蒲鲊除青叶，芹虀带紫芽。\n愿师常伴食，消气有姜茶。",
        "dynasty": "唐",
        "collection_info": null
    },
    {
        "uuid": "d187c872539dc776d7d04872100f14cb",
        "title": "照镜",
        "author": "王建",
        "content": "忽自见憔悴，壮年人亦疑。\n髮缘多病落，力为不行衰。\n暖手揉双目，看图引四肢。\n老来真爱道，所恨觉还迟。",
        "dynasty": "唐",
        "collection_info": null
    },
    {
        "uuid": "f0899f450b204a81bc380f11e8802149",
        "title": "归昭应留别城中",
        "author": "王建",
        "content": "喜得近京城，官卑意亦荣。\n并床欢未定，离室思还生。\n计拙偷闲住，经过买日行。\n如无自来分，一驿是遥程。",
        "dynasty": "唐",
        "collection_info": null
    },
    {
        "uuid": "e8c7acb9871534198ceeeab80833e546",
        "title": "答寄芙蓉冠子",
        "author": "王建",
        "content": "一学芙蓉叶，初开映水幽。\n虽经小儿手，不称老夫头。\n枕上眠常戴，风前醉恐柔。\n明年有闺阁，此样必难求。",
        "dynasty": "唐",
        "collection_info": null
    },
    {
        "uuid": "cd2475e772248b95998a0ef7b150774d",
        "title": "长安春游",
        "author": "王建",
        "content": "骑马傍闲坊，新衣着雨香。\n桃花红粉醉，柳树白云狂。\n不觉愁春去，何曾得日长。\n牡丹相次发，城裏又须忙。",
        "dynasty": "唐",
        "collection_info": null
    },
    {
        "uuid": "31f024924a4c3c3b8e5071ff50d5bb72",
        "title": "冬夜感怀",
        "author": "王建",
        "content": "晚年恩爱少，耳目静于僧。\n竟夜不闻语，空房唯有灯。\n气嘘寒被湿，霜入破窗凝。\n断得人间事，长如此亦能。",
        "dynasty": "唐",
        "collection_info": null
    },
    {
        "uuid": "9eafc968f67890be8a193edeca69e149",
        "title": "初到昭应呈同僚",
        "author": "王建",
        "content": "白髮初为吏，有惭年少郎。\n自知身上拙，不称世间忙。\n秋雨悬墙绿，暮山宫树黄。\n同官若容许，长借老僧房。",
        "dynasty": "唐",
        "collection_info": null
    },
    {
        "uuid": "2248a0a64863f75cf28f3d9d902acf3d",
        "title": "县丞厅即事",
        "author": "王建",
        "content": "宫殿半山上，人家高下居。\n古厅眠受魇，老吏语多虚。\n雨水洗荒竹，溪沙填废渠。\n圣朝收外府，皆自九天除。",
        "dynasty": "唐",
        "collection_info": null
    },
    {
        "uuid": "3c6215df84a5eb3bdd1d1af2a66d9ba8",
        "title": "闲居即事",
        "author": "王建",
        "content": "老病贪光景，寻常不下帘。\n妻愁耽酒僻，人怪考诗严。\n小婢偷红纸，娇儿弄白髯。\n有时看旧卷，未免意中嫌。",
        "dynasty": "唐",
        "collection_info": null
    },
    {
        "uuid": "2922cc1f6bd77ec156aec07ce5fe8e6a",
        "title": "林居",
        "author": "王建",
        "content": "荒林四面通，门在野田中。\n顽仆长如客，贫居未胜蓬。\n旧绵衣不暖，新草屋多风。\n唯去山南近，闲亲贩药翁。",
        "dynasty": "唐",
        "collection_info": null
    },
    {
        "uuid": "862a9817833032f4f393711d38ffbce7",
        "title": "原上新居十三首 一",
        "author": "王建",
        "content": "新占原头地，本无山可归。\n荒藤生叶晚，老杏着花稀。\n厨舍近泥竈，家人初饱薇。\n弟兄今四散，何日更相依。",
        "dynasty": "唐",
        "collection_info": null
    },
    {
        "uuid": "cd4f5570787a9bd4d5d9cfa0e45d1db4",
        "title": "原上新居十三首 二",
        "author": "王建",
        "content": "一家榆柳新，四面远无邻。\n人少愁闻病，庄孤幸得贫。\n耕牛长愿饱，樵仆每怜勤。\n终日忧衣食，何由[脱]此身。",
        "dynasty": "唐",
        "collection_info": null
    },
    {
        "uuid": "e97c8265531dcf3aa4f8cd994f2ab0cc",
        "title": "原上新居十三首 三",
        "author": "王建",
        "content": "长安无旧识，百里是天涯。\n寂寞思逢客，荒凉喜见花。\n访僧求贱药，将马中豪家。\n乍得新蔬菜，朝盘忽觉奢。",
        "dynasty": "唐",
        "collection_info": null
    },
    {
        "uuid": "82df0aaf243436c0310c743597d0a15f",
        "title": "原上新居十三首 四",
        "author": "王建",
        "content": "鸡鸣村舍遥，花发亦萧条。\n野竹初生笋，溪田未得苗。\n家贫僮仆瘦，春冷菜蔬焦。\n甘分长如此，无名在圣朝。",
        "dynasty": "唐",
        "collection_info": null
    },
    {
        "uuid": "1891c9dd6c7b2a5bcf6353eaa621a8ce",
        "title": "原上新居十三首 五",
        "author": "王建",
        "content": "春来梨枣尽，啼哭小儿饥。\n邻富鸡常去，庄贫客渐稀。\n借牛畊地晚，卖树纳钱迟。\n墙下当官路，依山补竹篱。",
        "dynasty": "唐",
        "collection_info": null
    },
    {
        "uuid": "506668af11de6deeb9f9bdfb0f159b8f",
        "title": "原上新居十三首 六",
        "author": "王建",
        "content": "自埽一间房，唯铺独卧床。\n野羹溪菜滑，山纸水苔香。\n陈药初和白，新经未入黄。\n近来心力少，休读养生方。",
        "dynasty": "唐",
        "collection_info": null
    },
    {
        "uuid": "7799601eb9c1caecc2df303ed253cc4f",
        "title": "原上新居十三首 七",
        "author": "王建",
        "content": "拟作读经人，空房置净巾。\n锁茶藤箧密，曝药竹床新。\n老病应随业，因缘不离身。\n焚香向居士，无计出诸尘。",
        "dynasty": "唐",
        "collection_info": null
    },
    {
        "uuid": "9e01422481aa4b9af9c6b65372d449ec",
        "title": "原上新居十三首 八",
        "author": "王建",
        "content": "移家近住邨，贫苦自安存。\n细问梨果植，远求花药根。\n倩人开废井，趂犊入新园。\n长爱当山立，黄昏不闭门。",
        "dynasty": "唐",
        "collection_info": null
    },
    {
        "uuid": "2f0006907b82dca5a1aef90d84f2993c",
        "title": "原上新居十三首 九",
        "author": "王建",
        "content": "和暖遶林行，新贫足喜声。\n埽渠忧竹旱，浇地引兰生。\n山客凭栽树，家僮使入城。\n门前粉壁上，书着县官名。",
        "dynasty": "唐",
        "collection_info": null
    },
    {
        "uuid": "4f42aa4bc254b5ecf16691a1bbe9fc92",
        "title": "原上新居十三首 十",
        "author": "王建",
        "content": "住处钟鼓外，免争当路桥。\n身闲时却困，儿病可来娇。\n鸡睡日阳暖，蜂狂花艳烧。\n长安足门户，迭迭看登朝。",
        "dynasty": "唐",
        "collection_info": null
    },
    {
        "uuid": "bfeaefd0a2dc22afa6e5b8b8a967ecd6",
        "title": "原上新居十三首 十一",
        "author": "王建",
        "content": "近来年纪到，世事总无心。\n古碣凭人搨，闲诗任客吟。\n送经还野苑，移石入幽林。\n谷口春风恶，梨花盖地深。",
        "dynasty": "唐",
        "collection_info": null
    },
    {
        "uuid": "5a1be0440cb856eb6bfeac5b6834cc5a",
        "title": "原上新居十三首 十二",
        "author": "王建",
        "content": "懒更学诸余，林中埽地居。\n腻衣穿不洗，白髮短慵梳。\n苦相常多泪，劳生自悟虚。\n闲行人事绝，亲故亦无书。",
        "dynasty": "唐",
        "collection_info": null
    },
    {
        "uuid": "8c776f24233eca2a1fad88fe341ae400",
        "title": "原上新居十三首 十三",
        "author": "王建",
        "content": "住处去山近，傍园麋鹿行。\n野桑穿井长，荒竹过墙生。\n新识邻里面，未谙邨社情。\n石田无力及，贱赁与人耕。",
        "dynasty": "唐",
        "collection_info": null
    },
    {
        "uuid": "f5b7d52531f5554bbf789b7a43cea83d",
        "title": "送李评事使蜀",
        "author": "王建",
        "content": "劝酒不依巡，明朝万里人。\n转江云栈细，近驿板桥新。\n石冷啼猿影，松昏戏鹿尘。\n少年为客好，况是益州春。",
        "dynasty": "唐",
        "collection_info": null
    },
    {
        "uuid": "10d046aaf071b6fc7c3753162747cac3",
        "title": "新修道居",
        "author": "王建",
        "content": "世间无所入，学道处新成。\n两面有山色，六时闻磬声。\n闲加经遍数，老爱字分明。\n若得离烦恼，焚香过一生。",
        "dynasty": "唐",
        "collection_info": null
    },
    {
        "uuid": "3b53345b45fcc46da8b2071ea401e4aa",
        "title": "赠洪誓师",
        "author": "王建",
        "content": "老僧真古画，闲坐语中听。\n识病方书圣，谙山草木灵。\n人来多施药，愿满不持经。\n相伴寻溪竹，秋苔袜履青。",
        "dynasty": "唐",
        "collection_info": null
    },
    {
        "uuid": "cbaa6dae285928da5367967090401a42",
        "title": "题法云禅院僧",
        "author": "王建",
        "content": "不剃头多日，禅来白髮长。\n合邨迎住寺，同学乞修房。\n觉少持经力，忧无养病粮。\n上山犹得在，自解衲衣裳。",
        "dynasty": "唐",
        "collection_info": null
    },
    {
        "uuid": "934146bec02375f88cd95cc62278bade",
        "title": "赠溪翁",
        "author": "王建",
        "content": "溪田借四邻，不省解忧身。\n看日和仙药，书符救病人。\n伴僧斋过夏，中酒卧经旬。\n应得丹砂力，春来黑髮新。",
        "dynasty": "唐",
        "collection_info": null
    },
    {
        "uuid": "1e979bb1afa3e240d92367497c0cf558",
        "title": "谢李续主簿",
        "author": "王建",
        "content": "馆舍幸相近，因风及病身。\n一官虽隔水，四韵是同人。\n衰卧朦胧晓，贫居冷落春。\n少年无不好，莫恨满头尘。",
        "dynasty": "唐",
        "collection_info": null
    },
    {
        "uuid": "5fb30cab0b5ab2dbd75f4b09d3626607",
        "title": "寒食",
        "author": "王建",
        "content": "田舍清明日，家家出火迟。\n白衫眠古巷，红索搭高枝。\n纱带生难结，铜钗重欲垂。\n斩新衣踏尽，还似去年时。",
        "dynasty": "唐",
        "collection_info": null
    },
    {
        "uuid": "71c5367eb6859f5946958a35f5584ea3",
        "title": "贻小尼师",
        "author": "王建",
        "content": "新剃青头髮，生来未埽眉。\n身轻礼拜稳，心慢记经迟。\n唤起犹侵晓，催斋已过时。\n春晴阶下立，私地弄花枝。",
        "dynasty": "唐",
        "collection_info": null
    },
    {
        "uuid": "90df6da806edd3df718af2ea5b5140d4",
        "title": "惜欢",
        "author": "王建",
        "content": "当欢须且欢，过后买应难。\n岁去停灯守，花开把火看。\n狂来欺酒浅，愁尽觉天宽。\n次第头皆白，齐年人已残。",
        "dynasty": "唐",
        "collection_info": null
    },
    {
        "uuid": "84b9258aa585acbdc77d80fd47d9c3b7",
        "title": "山中惜花",
        "author": "王建",
        "content": "忽看花渐稀，罪过酒醒时。\n寻觅风来处，惊张夜落时。\n游丝缠故蘂，宿夜守空枝。\n开取当轩地，年年树底期。",
        "dynasty": "唐",
        "collection_info": null
    },
    {
        "uuid": "a45833d89f33b5e1aa868adc05dd2321",
        "title": "和武门下伤韦令孔雀",
        "author": "王建",
        "content": "孤号秋阁阴，韦令在时禽。\n觅伴海山黑，思乡橘柚深。\n举头闻旧曲，顾尾惜残金。\n顦顇不飞去，重君池上心。",
        "dynasty": "唐",
        "collection_info": null
    },
    {
        "uuid": "1c6f3b735fc51fda38e5c5f0aa4f89e7",
        "title": "题所赁宅牡丹花",
        "author": "王建",
        "content": "赁宅得花饶，初开恐是妖。\n粉光深紫腻，肉色退红娇。\n且愿风留着，惟愁日炙燋。\n可怜零落蘂，收取作香烧。",
        "dynasty": "唐",
        "collection_info": null
    },
    {
        "uuid": "760d3a79834ce70461628e8e2b4f7be6",
        "title": "隐者居",
        "author": "王建",
        "content": "山人住处高。\n看日上蟠桃，雪缕青山脉。\n云生白鹤毛，朱书护身咒。\n水噀断邪刀，何物中长食。\n胡麻慢火熬。",
        "dynasty": "唐",
        "collection_info": null
    },
    {
        "uuid": "07392be8f6b8941c8404412b40a8cd44",
        "title": "昭应官舍",
        "author": "王建",
        "content": "绕厅春草合，知道县家闲。\n行见雨遮院，卧看人上山。\n避风新浴后，请假未醒间。\n朝客轻卑吏，从他不往还。",
        "dynasty": "唐",
        "collection_info": null
    },
    {
        "uuid": "6406f9df2808f598f683c9b09db5dd37",
        "title": "送严大夫赴桂州",
        "author": "王建",
        "content": "岭头分界候，一半属湘潭。\n水驿门旗出，山峦洞主参。\n辟邪犀角重，解酒荔枝甘。\n莫叹京华远，安南更有南。",
        "dynasty": "唐",
        "collection_info": null
    },
    {
        "uuid": "98198e972fe77e56fa9effd5e91e518b",
        "title": "望行人",
        "author": "王建",
        "content": "自从江树秋，日日望江楼。\n梦见离珠浦，书来在桂州。\n不同鱼比目，终恨水分流。\n久不开明镜，多应是白头。",
        "dynasty": "唐",
        "collection_info": null
    },
    {
        "uuid": "a368bafa64f896ed705299fb6efb8399",
        "title": "塞上",
        "author": "王建",
        "content": "漫漫復凄凄，黄沙暮渐迷。\n人当故乡立，马过旧营嘶。\n断雁逢冰碛，回军占雪溪。\n夜来山下哭，应是送降奚。",
        "dynasty": "唐",
        "collection_info": null
    },
    {
        "uuid": "8222816ddf2546aaa4974c530cbb555e",
        "title": "杜中丞书院新移小竹",
        "author": "王建",
        "content": "此地本无竹，远从山寺移。\n经年求养法，隔日记浇时。\n嫩绿卷新叶，残黄收故枝。\n色轻寒不动，声与静相宜。\n爱护出常数，稀稠看自知。\n贫来缘未有，客散独行迟。",
        "dynasty": "唐",
        "collection_info": null
    },
    {
        "uuid": "e8e99b904052f4c564deef0204f2db36",
        "title": "同于汝锡赏白牡丹",
        "author": "王建",
        "content": "晓日花初吐，春寒白未凝。\n月光裁不得，苏合点难胜。\n柔腻于云叶，新鲜掩鹤膺。\n统心黄倒晕，侧茎紫重棱。\n乍敛看如睡，初开问欲譍。\n并香幽蕙死，比艳美人憎。\n价数千金贵，形相两眼疼。\n自知颜色好，愁被彩光凌。",
        "dynasty": "唐",
        "collection_info": null
    },
    {
        "uuid": "c1661344308d60e0ec9c9717b33ca63f",
        "title": "送吴郎中赴忠州",
        "author": "王建",
        "content": "西台復南省，清白上天知。\n家每因穷散，官多为直移。\n遥边过驿近，买药出城迟。\n朝野凭人别，亲情伴酒悲。\n故园愁去后，白髮想迴时。\n何处忠州界，山头卓望旗。",
        "dynasty": "唐",
        "collection_info": null
    },
    {
        "uuid": "9f5210043222f831fc4ecf57282305bc",
        "title": "照镜",
        "author": "王建",
        "content": "终日自缠绕，此身无适缘。\n万愁生旅夜，百病凑衰年。\n少睡憎明屋，慵行待暖天。\n痒头梳有蝨，风耳炙闻蝉。\n摇白方多错，迴金法不全。\n家贫何所恋，时在老僧边。",
        "dynasty": "唐",
        "collection_info": null
    },
    {
        "uuid": "c0204c04a84df424ddc21909469537db",
        "title": "秋日送杜虔州",
        "author": "王建",
        "content": "忆得宿新宅，别来余蕙香。\n初闻守郡远，一日卧空床。\n野驿烟火湿，路人消息狂。\n山楼添鼓角，村栅立旗枪。\n晚渚露荷败，早衙风桂凉。\n谢家章句出，江月少辉光。",
        "dynasty": "唐",
        "collection_info": null
    },
    {
        "uuid": "2d61fd9b87d2409e1328b11ee180e19a",
        "title": "送郑权尚书南海",
        "author": "王建",
        "content": "七郡双旌贵，人皆不忆回。\n戍头龙脑铺，关口象牙堆。\n勅设熏鑪出，蛮辞咒节开。\n市喧山贼破，金贱海船来。\n白氎家家织，红蕉处处栽。\n已将身报国，莫起望乡台。",
        "dynasty": "唐",
        "collection_info": null
    },
    {
        "uuid": "73fb963d5a8395a9ec5ce52ceb7105ef",
        "title": "题别遗爱草堂兼呈李十使君",
        "author": "王建",
        "content": "曾住鑪峰下，书堂对药台。\n斩新萝径合，依旧竹牕开。\n砌水亲看决，池荷手自栽。\n五年方蹔至，一宿又须回。\n纵未长归得，犹胜不到来。\n君家白鹿洞，闻道亦生苔。",
        "dynasty": "唐",
        "collection_info": null
    },
    {
        "uuid": "76319162f06bb39efccb188fec57d9ab",
        "title": "赏牡丹",
        "author": "王建",
        "content": "此花名价别，开艳益皇都。\n香遍苓菱死，红烧踯躅枯。\n软光笼细脉，妖色暖鲜肤。\n满蘂攒黄粉，含棱缕绛苏。\n好和熏御服，堪画入宫图。\n晚态愁新妇，残粧望病夫。\n教人知箇数，留客赏斯须。\n一夜轻风起，千金买亦无。",
        "dynasty": "唐",
        "collection_info": null
    },
    {
        "uuid": "6d0c2a5d0bfdfb868f7b4f25b98e9d13",
        "title": "赠王枢密",
        "author": "王建",
        "content": "三朝行坐镇相随，今上春宫见小时。\n脱下御衣先赐着，进来龙马每教骑。\n长承密旨归家少，独奏边机出殿迟。\n自是姓同亲向说，九重争得外人知。",
        "dynasty": "唐",
        "collection_info": null
    },
    {
        "uuid": "6371ac6835bbb1b06066754cd9f514a2",
        "title": "早秋过龙武李将军书斋",
        "author": "王建",
        "content": "高树蝉声秋巷裏，朱门冷静似闲居。\n重装墨画数茎竹，长着香熏一架书。\n语笑侍儿知礼数，吟哦野客任狂疎。\n就中爱读英雄传，欲立功勋恐不如。",
        "dynasty": "唐",
        "collection_info": null
    },
    {
        "uuid": "06089ad6f426012e851bd2c3c919a56c",
        "title": "江陵即事",
        "author": "王建",
        "content": "瘴云梅雨不成泥，十里津楼压大堤。\n蜀女下沙迎水客，巴童傍驿卖山鸡。\n寺多红药烧人眼，地足青苔染马蹄。\n夜半独眠愁在远，北看归路隔蛮溪。",
        "dynasty": "唐",
        "collection_info": null
    },
    {
        "uuid": "c0be57e70e7104bc2ea51abe1096dda6",
        "title": "题花子赠渭州陈判官",
        "author": "王建",
        "content": "腻如云母轻如粉，艳胜香黄薄胜蝉。\n点绿斜蒿新叶嫩，添红石竹晚花鲜。\n鸳鸯比翼人初帖，蛱蝶重飞样未传。\n况復萧郎有情思，可怜春日镜台前。",
        "dynasty": "唐",
        "collection_info": null
    },
    {
        "uuid": "246c73699baa3bba9734bd6958c0d0d5",
        "title": "送从侄拟赴江陵少尹",
        "author": "王建",
        "content": "江陵少尹好闲官，亲故皆来劝自宽。\n无事日长贫不易，有才年少屈终难。\n沙头欲买红螺盏，渡口多呈白角盘。\n应向章华台下醉，莫衝云雨夜深寒。",
        "dynasty": "唐",
        "collection_info": null
    },
    {
        "uuid": "d0a9ff18f7b5f5343fdc23fccd6d4478",
        "title": "华清宫感旧",
        "author": "王建",
        "content": "尘到朝元边使急，千官夜发六龙回。\n辇前月照罗衫泪，马上风吹蜡烛灰。\n公主妆楼金锁涩，贵妃汤殿玉莲开。\n有时云外闻天乐，知是先皇沐浴来。",
        "dynasty": "唐",
        "collection_info": null
    },
    {
        "uuid": "d0fb9217cdd35468e184fab36db09d9a",
        "title": "九仙公主旧庄",
        "author": "王建",
        "content": "仙居五里外门西，石路亲回御马蹄。\n天使来栽宫裏树，罗衣自买院前溪。\n野牛行傍浇花井，本主分将灌药畦。\n楼上凤皇飞去后，白云红叶属山鸡。",
        "dynasty": "唐",
        "collection_info": null
    },
    {
        "uuid": "9130a25c8ae9b00ab38af5f77944fdf2",
        "title": "郭家溪亭",
        "author": "王建",
        "content": "高亭望见长安树，春草冈西旧院斜。\n光动绿烟遮岸行，粉开红艳塞溪花。\n野泉闻洗亲王马，古柳曾停贵主车。\n妆阁书楼倾侧尽，云山新卖与官家。",
        "dynasty": "唐",
        "collection_info": null
    },
    {
        "uuid": "1daae7751e2ce885378b6c214368a993",
        "title": "题金家竹溪",
        "author": "王建",
        "content": "少年因病离天仗，乞得归家自养身。\n买断竹溪无别主，散分泉水与新邻。\n山头鹿下长惊犬，池面鱼行不怕人。\n乡使到来常欵语，还闻世上有功臣。",
        "dynasty": "唐",
        "collection_info": null
    },
    {
        "uuid": "8f6c8bcd024a9f3a4c0df43a1bfbe771",
        "title": "题应圣观",
        "author": "王建",
        "content": "精思堂上画三身，回作仙宫度美人。\n赐额御书金字贵，行香天乐羽衣新。\n空廊鸟啄花砖缝，小殿虫缘玉像尘。\n头白女冠犹说得，蔷薇不似已前春。",
        "dynasty": "唐",
        "collection_info": null
    },
    {
        "uuid": "2207799afbb99fb06159e1f4cbe77ef3",
        "title": "同于汝锡游降圣观",
        "author": "王建",
        "content": "秦时桃树满山坡，骑鹿先生降大罗。\n路尽溪头逢地少，门连内裏见天多。\n荒泉坏简朱砂暗，古塔残经篆字讹。\n闻说开元斋醮日，晓移行漏帝亲过。",
        "dynasty": "唐",
        "collection_info": null
    },
    {
        "uuid": "4d0227a9e9c11573b4748473387bd01c",
        "title": "逍遥翁溪亭",
        "author": "王建",
        "content": "逍遥翁在此裴回，帝改溪名起石台。\n车马到春常借问，子孙因选暂归来。\n稀疎野竹人移折，零落蕉花雨打开。\n无主青山何所直，卖供官税不如灰。",
        "dynasty": "唐",
        "collection_info": null
    },
    {
        "uuid": "7b1aeeaacbfa9bf92fda8d9c05b70d92",
        "title": "寻李山人不遇",
        "author": "王建",
        "content": "山客长须少在时，溪中放鹤洞中碁。\n生金有气寻还远，仙药成窠见即移。\n莫为无家陪寺食，应缘将米寄人炊。\n从头石上留名去，独向南峰问老师。",
        "dynasty": "唐",
        "collection_info": null
    },
    {
        "uuid": "b2197b4071cdbe5b7579d65492d304d8",
        "title": "题石瓮寺",
        "author": "王建",
        "content": "青崖白石夹城东，泉脉钟声内裏通。\n地压龙蛇山色别，屋连宫殿匠名同。\n檐灯经夏纱笼黑，溪叶先秋腊树红。\n天子亲题诗总在，画扉长鏁碧龛中。",
        "dynasty": "唐",
        "collection_info": null
    },
    {
        "uuid": "a3948766d07a1c5d11580dee0f65399c",
        "title": "早登西禅寺阁",
        "author": "王建",
        "content": "上方台殿第三层，朝壁红窗日气凝。\n烟雾开时分远寺，山川晴处见崇陵。\n沙湾漾水图新粉，绿野荒阡晕色缯。\n莫说城南月灯阁，自诸楼看总难胜。",
        "dynasty": "唐",
        "collection_info": null
    },
    {
        "uuid": "b6eb681f4765dfec7c12e7a97a71b485",
        "title": "题江寺兼求药子",
        "author": "王建",
        "content": "隋朝旧寺楚江头，深谢师僧引客游。\n空赏野花无过夜，若看琪树即须秋。\n红珠落地求谁与，青角垂阶自不收。\n愿乞野人三两粒，归家将助小庭幽。",
        "dynasty": "唐",
        "collection_info": null
    },
    {
        "uuid": "c7a80e9aa48acd50b0712461d93fa2d3",
        "title": "题诜法师院",
        "author": "王建",
        "content": "三年说戒龙宫裏，巡礼还来向水行。\n多爱贫穷人远请，长修破落寺先成。\n秋天盆底新荷色，夜地房前小竹声。\n僧院不求诸处好，转经唯有一窗明。",
        "dynasty": "唐",
        "collection_info": null
    },
    {
        "uuid": "7fd715083f52aa255248f04b2123bf20",
        "title": "酬于汝锡晓雪见寄",
        "author": "王建",
        "content": "欲明天色白漫漫，打叶穿帘雪未干。\n薄落阶前人踏尽，差池树裏鸟衔残。\n旋销迎暖沾墙少，斜舞遮春到地难。\n劳动更裁新样绮，红灯一夜剪刀寒。",
        "dynasty": "唐",
        "collection_info": null
    },
    {
        "uuid": "aa1a725b447a7757bc126cdf5e5738b7",
        "title": "从军后寄山中友人",
        "author": "王建",
        "content": "爱仙无药住溪贫，脱却山衣事汉臣。\n夜半听鸡梳白髮，天明走马入红尘。\n村童近去嫌腥食，野鹤高飞避俗人。\n劳动先生远相示，别来弓箭不离身。",
        "dynasty": "唐",
        "collection_info": null
    },
    {
        "uuid": "3c6f5d2a260f7ce4e4d5e8f11b6ad232",
        "title": "寄汴州令狐相公",
        "author": "王建",
        "content": "三军江口拥双旌，虎帐长开自教兵。\n机鏁恶徒狂寇尽，恩驱老将壮心生。\n水门向晚茶商闹，桥市通宵酒客行。\n秋日梁王池阁好，新歌散入管絃声。",
        "dynasty": "唐",
        "collection_info": null
    },
    {
        "uuid": "f3e60696b67ae34bcab95a2821f481b7",
        "title": "别李赞侍御",
        "author": "王建",
        "content": "同受艰难骠骑营，半年中听揭枪声。\n草头送酒驱村乐，贼裏看花着探兵。\n讲易工夫寻已圣，说诗门户别来情。\n荐书自入无消息，卖尽寒衣却出城。",
        "dynasty": "唐",
        "collection_info": null
    },
    {
        "uuid": "a2c882aaca944ed743792b8ae70614df",
        "title": "和蒋学士新授章服",
        "author": "王建",
        "content": "五色箱中绛服春，笏花成就白鱼新。\n看宣赐处惊回眼，着谢恩时便称身。\n瑞草唯承天上露，红鸾不受世间尘。\n翰林同贺文章出，惊动茫茫下界人。",
        "dynasty": "唐",
        "collection_info": null
    },
    {
        "uuid": "78d81bc7a390dcd1bc3604c9f26f90b7",
        "title": "岁晚自感",
        "author": "王建",
        "content": "人皆欲得长年少，无那排门白髮催。\n一向破除愁不尽，百方回避老须来。\n草堂未办终须置，松树难成亦且栽。\n沥酒愿从今日后，更逢二十度花开。",
        "dynasty": "唐",
        "collection_info": null
    },
    {
        "uuid": "3c552e84d808c7092dbcafdc89715464",
        "title": "昭应官舍",
        "author": "王建",
        "content": "痴顽终日羡人闲，却喜因官得近山。\n斜对寺楼分寂寂，远从溪路借潺潺。\n眇身多病唯亲药，空院无钱不要关。\n文案把来看未会，虽书一字甚惭颜。",
        "dynasty": "唐",
        "collection_info": null
    },
    {
        "uuid": "eb1b75b0b7f81909901218c833ff0919",
        "title": "寄旧山僧",
        "author": "王建",
        "content": "因依老宿发心初，半学修心半读书。\n雪后每常同席卧，花时未省两山居。\n猎人箭底求伤雁，钓户竿头乞活鱼。\n一向风尘取烦恼，不知衰病日难除。",
        "dynasty": "唐",
        "collection_info": null
    },
    {
        "uuid": "646241c8c82fed1cb869d55652bd22dd",
        "title": "武陵春日",
        "author": "王建",
        "content": "寻春何事却悲凉，春到他乡忆故乡。\n秦女洞桃欹涧碧，楚王堤柳舞烟黄。\n波涛入梦家山远，名利关身客路长。\n不似冥心叩尘寂，玉编金轴有仙方。",
        "dynasty": "唐",
        "collection_info": null
    },
    {
        "uuid": "267828a858e85701fabbe39570e8b86b",
        "title": "寄分司张郎中",
        "author": "王建",
        "content": "一别京华年岁久，卷中多见岭南诗。\n声名已压众人上，愁思未平双鬓知。\n江郡迁移犹远地，仙官荣庞是分司。\n青天白日当头上，会有求闲不得时。",
        "dynasty": "唐",
        "collection_info": null
    },
    {
        "uuid": "14094cc07bd3286603989ce990cd6840",
        "title": "上武元衡相公",
        "author": "王建",
        "content": "旌旗坐镇蜀江雄，帝命重开旧閤崇。\n襃贬唐书天历上，捧持尧日庆云中。\n孤情逈出鸾皇远，健思潜搜海岳空。\n长得萧何为国相，自西流水尽朝宗。",
        "dynasty": "唐",
        "collection_info": null
    },
    {
        "uuid": "67eb91120f2415789ed35691c44ddf0b",
        "title": "上张弘靖相公",
        "author": "王建",
        "content": "传封三世尽河东，家占中条第一峰。\n旱岁天教作霖雨，明时帝用补山龙。\n草开旧路沙痕在，日照新池凤迹重。\n卑散自知霄汉隔，若为门下赐从容。",
        "dynasty": "唐",
        "collection_info": null
    },
    {
        "uuid": "72dbcb4335ed9484625204db66401c67",
        "title": "上裴度舍人",
        "author": "王建",
        "content": "小松双对凤池开，履迹衣香逼上台。\n天意皆从彩毫出，宸心尽向紫烟来。\n非时玉案呈宣旨，每日金阶谢赐回。\n仙侣何因记名姓，县丞头白走尘埃。",
        "dynasty": "唐",
        "collection_info": null
    },
    {
        "uuid": "813e9c5624cf1aabe26ad26b3718fdbb",
        "title": "上杜元颖相公",
        "author": "王建",
        "content": "学士金銮殿后居，天中行坐侍龙舆。\n承恩不许离床谢，密诏常教倚案书。\n马上唤遮红觜鸭，船头看钓赤鳞鱼。\n闲曹散吏无相识，犹记荆州拜谒初。",
        "dynasty": "唐",
        "collection_info": null
    },
    {
        "uuid": "d905c4d7867638478e62e347b23c55ff",
        "title": "赠卢汀谏议",
        "author": "王建",
        "content": "青蛾不得在床前，空室焚香独自眠。\n功证诗篇离景象，药成官位属神仙。\n闲过寺观长衝夜，立送封章直上天。\n近见兰台诸吏说，御诗新集未教传。",
        "dynasty": "唐",
        "collection_info": null
    },
    {
        "uuid": "aa484d1f5aca00a8c74991e9af0153c8",
        "title": "贺杨巨源博士拜虞部员外",
        "author": "王建",
        "content": "合归兰署已多时，上得金梯亦未迟。\n两省郎官开道路，九州山泽属曹司。\n诸生拜别收书卷，旧客看来读制词。\n残着几丸仙药在，分张还遣病夫知。",
        "dynasty": "唐",
        "collection_info": null
    },
    {
        "uuid": "9ede5826e287b70719122d76c2fd6316",
        "title": "赠郭将军",
        "author": "王建",
        "content": "承恩新拜上将军，当直巡更近五云。\n天下表章经院过，宫中语笑隔墙闻。\n密封计策非时奏，别赐衣裳到处熏。\n向晚临阶看号簿，眼前风景任支分。",
        "dynasty": "唐",
        "collection_info": null
    },
    {
        "uuid": "230fce7d952c30287e697353a9410d08",
        "title": "赠田将军",
        "author": "王建",
        "content": "初从学院别先生，便领偏师得战名。\n大小独当三百阵，纵横祗用五千兵。\n回残匹帛归天库，分好旌旗入禁营。\n自执金吾长上直，蓬莱宫裏夜巡更。",
        "dynasty": "唐",
        "collection_info": null
    },
    {
        "uuid": "123e42cc1790154ba6f2100672525bde",
        "title": "赠胡泟将军",
        "author": "王建",
        "content": "书生难得是金吾，近日登科记总无。\n半夜进傩当玉殿，未明排仗到铜壶。\n朱牌面上分官契，黄纸头边押勅符。\n恐要蕃中新道路，指挥重画五城图。",
        "dynasty": "唐",
        "collection_info": null
    },
    {
        "uuid": "5917d287e773837d928f369d0d774889",
        "title": "留别田尚书",
        "author": "王建",
        "content": "拟报平生未杀身，难离门馆起居频。\n不看匣裏钗头古，犹恋机中锦样新。\n一旦甘为漳岸老，全家却作杜陵人。\n朝天路在骊山下，专望红旗拜旧尘。",
        "dynasty": "唐",
        "collection_info": null
    },
    {
        "uuid": "31289bddc8ffb5dfbf7a1f6b27590195",
        "title": "送唐大夫罢节归山",
        "author": "王建",
        "content": "年少平戎老学仙，表求骸骨乞生全。\n不堪腰下悬金印，已向云西寄玉田。\n旄节抱归官路上，公卿送到国门前。\n人间鸡犬同时去，遥听笙歌隔水烟。",
        "dynasty": "唐",
        "collection_info": null
    },
    {
        "uuid": "6803eb7d637ae2cf5a8734fb1388eda7",
        "title": "送司空神童",
        "author": "王建",
        "content": "杏花坛上授书时，不废中庭趂蝶飞。\n暗写五经收部秩，初年七岁着衫衣。\n秋堂白髮先生别，古巷青襟旧伴归。\n独向凤城持荐表，万人丛裏有光辉。",
        "dynasty": "唐",
        "collection_info": null
    },
    {
        "uuid": "25729089a043692f989bfa781ca72106",
        "title": "送振武张尚书",
        "author": "王建",
        "content": "回天转地是将军，扶助春宫上五云。\n抚背恩虽同骨肉，拥旄名未敌功勋。\n尽收壮勇填兵数，不向蕃浑夺马羣。\n闲即单于台下猎，威声直到海西闻。",
        "dynasty": "唐",
        "collection_info": null
    },
    {
        "uuid": "012114cda40e8892b9345f326b58c9f3",
        "title": "送吴谏议上饶州",
        "author": "王建",
        "content": "鄱阳太守是真人，琴在床头箓在身。\n曾向先皇边谏事，还应上帝处称臣。\n养生自有年支药，税户应停月进银。\n净扫水堂无侍女，下街唯共鹤殷勤。",
        "dynasty": "唐",
        "collection_info": null
    },
    {
        "uuid": "4958dc20460fa2116434914b9674c635",
        "title": "赠阎少保",
        "author": "王建",
        "content": "髭鬚虽白体轻健，九十三来却少年。\n问事爱知天宝裏，识人皆是武皇前。\n玉装劒佩身长带，绢写方书子不传。\n侍女常时教合药，亦闻私地学求仙。",
        "dynasty": "唐",
        "collection_info": null
    },
    {
        "uuid": "b5f0aa4825cfe5c3c85366b978bbe593",
        "title": "送魏州李相公",
        "author": "王建",
        "content": "百代功勋一日成，三年五度换双旌。\n闲来不对人论战，难处长先自请行。\n旗下可闻诛败将，阵头多是用降兵。\n当朝面受新恩去，算料妖星不敢生。",
        "dynasty": "唐",
        "collection_info": null
    },
    {
        "uuid": "067dd4c025e7673550dff1c80dab650e",
        "title": "赠索暹将军",
        "author": "王建",
        "content": "浑身着箭瘢犹在，万槊千刀总过来。\n轮劒直衝生马队，抽旗旋踏死人堆。\n闻休鬬战心还痒，见说烟尘眼即开。\n泪滴先皇阶下土，南衙班裏趁朝回。",
        "dynasty": "唐",
        "collection_info": null
    },
    {
        "uuid": "352e711d57a6eeb1d46bc65c385eb56f",
        "title": "赠王屋道士赴诏",
        "author": "王建",
        "content": "玉皇符诏下天坛，玳瑁头簪白角冠。\n鹤遣院中童子养，鹿凭山下老人看。\n法成不怕刀枪利，体实常欺石榻寒。\n能断世间腥血昧，长生只要一丸丹。",
        "dynasty": "唐",
        "collection_info": null
    },
    {
        "uuid": "06432ee41301b5f241a979d1cb54301c",
        "title": "赠王处士",
        "author": "王建",
        "content": "松树当轩雪满地，青山掩障碧纱幮。\n鼠来案上常偷水，鹤在床前亦看碁。\n道士写将行气法，家童授与步虚词。\n世间有似君应少，便乞从今作我师。",
        "dynasty": "唐",
        "collection_info": null
    },
    {
        "uuid": "5c945bb274042fc099b4e0acaf34b415",
        "title": "洛中张籍新居",
        "author": "王建",
        "content": "最是城中闲静处，更回门向寺前开。\n云山且喜重重见，亲故应须得得来。\n借倩学生排药合，留连处士乞松栽。\n自君移到无多日，墙上人名满绿苔。",
        "dynasty": "唐",
        "collection_info": null
    },
    {
        "uuid": "11ec33e0ed22e92658be235e47876c23",
        "title": "题裴处士碧虚溪居",
        "author": "王建",
        "content": "鸟声真似深山裏，平地人间自不同。\n春圃紫芹长卓卓，暖泉青草一丛丛。\n松台前后花皆别，竹崦高低水尽通。\n细问来时从近远，溪名载入县图中。",
        "dynasty": "唐",
        "collection_info": null
    },
    {
        "uuid": "48b525c95ce146c7c5dee39b7f3c0441",
        "title": "送阿史那将军安西迎旧使灵榇",
        "author": "王建",
        "content": "汉家都护边头没，旧将麻衣万里迎。\n阴地背行山下火，风天错到碛西城。\n单于送葬还垂泪，部曲招魂亦道名。\n却入杜陵秋巷裏，路人来去读铭旌。",
        "dynasty": "唐",
        "collection_info": null
    },
    {
        "uuid": "464196437e550c4f4d7562d5193a2870",
        "title": "赠崔礼驸马",
        "author": "王建",
        "content": "凤皇楼阁连宫树，天子崔郎自爱贫。\n金埒减添栽药地，玉鞭平与卖书人。\n家中弦管听常少，分外诗篇看即新。\n一月一回陪内宴，马蹄犹压踏香尘。",
        "dynasty": "唐",
        "collection_info": null
    },
    {
        "uuid": "cb5e0bcb8152fb5d7b5558eedd46b9cb",
        "title": "赠太清卢道士",
        "author": "王建",
        "content": "上清道士未昇天，南岳中华作散仙。\n书卖八分通字学，丹烧九转定人年。\n修行近日形如鹤，导引多时骨似绵。\n想向诸山寻礼遍，却回还守老君前。",
        "dynasty": "唐",
        "collection_info": null
    },
    {
        "uuid": "1bef60de764df0f6692939c1ff1a84d6",
        "title": "送宫人入道",
        "author": "王建",
        "content": "休梳丛鬓洗红妆，头戴芙蓉出未央。\n弟子抄将歌遍迭，宫人分散舞衣裳。\n问师初得经中字，入静犹烧内裏香。\n发愿蓬莱见王母，却归人世施仙方。",
        "dynasty": "唐",
        "collection_info": null
    },
    {
        "uuid": "ad337f8a8cdc44dd3fd388689a6d85f0",
        "title": "上李吉甫相公",
        "author": "王建",
        "content": "圣朝齐贺说逢殷，霄汉无云日月真。\n金鼎调和天膳美，瑶池沐浴赐衣新。\n两河开地山川正，四海休兵造化仁。\n曾向山东为散吏，当今窦宪是贤臣。",
        "dynasty": "唐",
        "collection_info": null
    },
    {
        "uuid": "bad06d7f8ca79981262bc61787436b0a",
        "title": "上李益庶子",
        "author": "王建",
        "content": "紫烟楼阁碧纱亭，上界诗仙独自行。\n奇险驱回还寂寞，云山经用始鲜明。\n藕绡纹缕裁来滑，镜水波涛滤得清。\n昏思愿因秋露洗，幸容阶下礼先生。",
        "dynasty": "唐",
        "collection_info": null
    },
    {
        "uuid": "cd6c04393df5144b629ee82ca63fdf34",
        "title": "题元郎中新宅",
        "author": "王建",
        "content": "近移松树初栽药，经帙书籤一切新。\n铺设暖房迎道士，支分闲院着医人。\n买来高石虽然贵，入得朱门未免贫。\n惟有好诗名字出，倍教年少损心神。",
        "dynasty": "唐",
        "collection_info": null
    },
    {
        "uuid": "0f30e22c2c1cce3722f09a77dee328f5",
        "title": "初授太府丞言怀",
        "author": "王建",
        "content": "除书亦下属微班，唤作官曹便不闲。\n检案事多关市井，听人言志在云山。\n病童唤着唯行慢，老马鞭多转放顽。\n此去仙宫无一里，遥看松树众家攀。",
        "dynasty": "唐",
        "collection_info": null
    },
    {
        "uuid": "4aa1348bbe49b378b0919daefb3eeb5e",
        "title": "赠李愬仆射",
        "author": "王建",
        "content": "唐州将士死生同，尽逐双旌旧镇空。\n独破淮西功业大，新除陇右世家雄。\n知时每笑论兵法，识势还轻立战功。\n次第各分茅土贵，殊勋併在一门中。",
        "dynasty": "唐",
        "collection_info": null
    },
    {
        "uuid": "7ff511a6116e66027691e9faae9320fa",
        "title": "书赠旧浑二曹长",
        "author": "王建",
        "content": "二年同在华清下，入县门中最近邻。\n替饮觥筹知户小，助成书屋见家贫。\n夜碁临散停分客，朝浴先回各送人。\n僮仆使来传语熟，至今行酒校殷勤。",
        "dynasty": "唐",
        "collection_info": null
    },
    {
        "uuid": "5206d95dd2937d9c48c5ba98083a08ec",
        "title": "上崔相公",
        "author": "王建",
        "content": "枯桂衰兰一遍春，唯将道德定君臣。\n施行圣泽山川润，图画天文彩色新。\n开阁覆看祥瑞历，封名直进薜萝人。\n应怜老病无知己，自别溪中满鬓尘。",
        "dynasty": "唐",
        "collection_info": null
    },
    {
        "uuid": "adbd7afceee84da637dcff0d152c439e",
        "title": "寄杨十二秘书",
        "author": "王建",
        "content": "初移古寺正南方，静是浮山远是庄。\n人定犹行背街鼓，月高还去打僧房。\n新诗欲写中朝满，旧卷常抄外国将。\n闲出天门醉骑马，可怜蓬阁秘书郎。",
        "dynasty": "唐",
        "collection_info": null
    },
    {
        "uuid": "7bca33f4a0fc2fa8c79815efb9009487",
        "title": "谢田赞善见寄",
        "author": "王建",
        "content": "五侯三任未相称，头白如丝作县丞。\n错判符曹羣吏笑，乱书岩石一山憎。\n自知酒病衰肠怯，遥怕春残百鸟凌。\n年少力生犹不敌，况加顦顇闷腾腾。",
        "dynasty": "唐",
        "collection_info": null
    },
    {
        "uuid": "f1978bac9e6048cb75c36d3390287224",
        "title": "晚秋病中",
        "author": "王建",
        "content": "万事风吹过耳轮，贫儿活计亦曾闻。\n偶逢新语书红叶，难得闲人话白云。\n霜下野花浑着地，寒来溪鸟不成羣。\n病多体痛无心力，更被头边药气熏。",
        "dynasty": "唐",
        "collection_info": null
    },
    {
        "uuid": "2ad1fad993125cb44812203fd9e83c98",
        "title": "薛二十池亭",
        "author": "王建",
        "content": "每箇树边消一日，遶池行匝又须行。\n异花多是非时有，好竹皆当要处生。\n斜竖小桥看岛势，远移山石作泉声。\n浮萍着岸风吹歇，水面无尘晚更清。",
        "dynasty": "唐",
        "collection_info": null
    },
    {
        "uuid": "aaad45cc365bf81397eefe2440164193",
        "title": "故梁国公主池亭",
        "author": "王建",
        "content": "平阳池馆枕秦川，门锁南山一朵烟。\n素柰花开西子面，绿榆枝散沈郎钱。\n装檐玳瑁随风落，傍岸鵁鶄逐暖眠。\n寂寞空余歌舞地，玉箫声绝凤归天。",
        "dynasty": "唐",
        "collection_info": null
    },
    {
        "uuid": "bfae35ace512b8be9abfe0131cbc889e",
        "title": "题柱国寺",
        "author": "王建",
        "content": "皇帝施钱修此院，半居天上半人间。\n丹梯暗出三重阁，古像斜开一面山。\n松柏自穿空地少，川原不税小僧闲。\n行香天使长相续，早起离城日午还。",
        "dynasty": "唐",
        "collection_info": null
    },
    {
        "uuid": "b472b2e9f20b6baa82c0a36248c32d4b",
        "title": "昭应官舍书事",
        "author": "王建",
        "content": "县在华清宫北面，晓看楼殿正相当。\n庆云出处依时报，御果呈来每度尝。\n腊月近汤泉不冻，夏天临渭屋多凉。\n两衙早被官拘束，登阁巡溪亦属忙。",
        "dynasty": "唐",
        "collection_info": null
    },
    {
        "uuid": "ce33b4f65e5cdbb0193afce301806e10",
        "title": "昭应李郎中见贻佳作次韵奉酬",
        "author": "王建",
        "content": "窗户风凉四面开，陶公爱晚上高台。\n中庭不热青山入，野水初晴白鸟来。\n静思道心缘境熟，麤疎文字见诗回。\n诸生围遶新篇读，玉阙仙宫少此才。",
        "dynasty": "唐",
        "collection_info": null
    },
    {
        "uuid": "4f20721b4c46a9ef99537049524567cf",
        "title": "闲说",
        "author": "王建",
        "content": "桃花百叶不成春，鹤寿千年也未神。\n秦陇州缘鹦鹉贵，王侯家为牡丹贫。\n歌头舞遍回回别，鬓样眉心日日新。\n鼓动六街骑马出，相逢总是学狂人。",
        "dynasty": "唐",
        "collection_info": null
    },
    {
        "uuid": "50ded218a24b7b31f2eb8040cbd88afa",
        "title": "自伤",
        "author": "王建",
        "content": "衰门海内几多人，满眼公卿总不亲。\n四授官资元七品，再经婚娶尚单身。\n图书亦为频移尽，兄弟还因数散贫。\n独自在家长似客，黄昏哭向野田春。",
        "dynasty": "唐",
        "collection_info": null
    },
    {
        "uuid": "456d005b20c28ed1666c8237bb0d4eb7",
        "title": "田侍中宴席",
        "author": "王建",
        "content": "香熏罗幕暖成烟，火照中庭烛满筵。\n整顿舞衣呈玉腕，动摇歌扇露金钿。\n青蛾侧座调双管，彩凤斜飞入五弦。\n虽是沂公门下客，争将肉眼看云天。",
        "dynasty": "唐",
        "collection_info": null
    },
    {
        "uuid": "b6d796236f1b3b704225f85731756c76",
        "title": "寒食日看花",
        "author": "王建",
        "content": "早入公门到夜归，不因寒食少闲时。\n颠狂遶树猿离鏁，跳踯缘冈马断羁。\n酒污衣裳从客笑，醉饶言语觅花知。\n老来自喜身无事，仰面西园得咏诗。",
        "dynasty": "唐",
        "collection_info": null
    },
    {
        "uuid": "7a3a473dfb66be8a93174892e3deb5fd",
        "title": "和少府崔卿微雪早朝",
        "author": "王建",
        "content": "蓬莱春雪晓犹残，点地成花遶百官。\n已傍祥鸾迷殿角，还穿瑞草入袍襕。\n无多白玉阶前湿，积渐青松叶上干。\n粉画南山棱郭出，初晴一半隔云看。",
        "dynasty": "唐",
        "collection_info": null
    },
    {
        "uuid": "55dcf79030a4c4c69f931e2f66ca5614",
        "title": "和胡将军寓直",
        "author": "王建",
        "content": "宫鸦栖定禁枪攒，楼殿深严月色寒。\n进状直穿金戟槊，探更先傍玉钩栏。\n漏传五点班初合，鼓动三声仗已端。\n遥见正南宣不坐，新栽松树唤人看。",
        "dynasty": "唐",
        "collection_info": null
    },
    {
        "uuid": "4c6aa2982856cf3f915b8e896bd19f4c",
        "title": "春日五门西望",
        "author": "王建",
        "content": "百官朝下五门西，尘起春风过玉堤。\n黄帕盖鞍呈了马，红罗繫项鬬回鸡馆松枝重墙头出，御柳条长水面齐。\n唯有教坊南草绿，古苔阴地冷凄凄。",
        "dynasty": "唐",
        "collection_info": null
    },
    {
        "uuid": "37ab70e45591c6994d58b422b9f4efe0",
        "title": "长安早春",
        "author": "王建",
        "content": "霏霏漠漠遶皇州，销雪欺寒不自由。\n先向红妆添晓梦，争来白髮送新愁。\n暖催衣上缝罗胜，晴报窗中点綵毬。\n每度暗来还暗去，今年须遣蝶迟留。",
        "dynasty": "唐",
        "collection_info": null
    },
    {
        "uuid": "ef6559d62b5d119bfd1c3eb8ac3b8ed1",
        "title": "早春病中",
        "author": "王建",
        "content": "日日春风阶下起，不吹光彩上寒株。\n师教绛服禳衰月，妻许青衣侍病夫。\n健羡人家多力子，祈求道士有神符。\n世间方法从谁问，卧处还看药草图。",
        "dynasty": "唐",
        "collection_info": null
    },
    {
        "uuid": "85f9ad4da457319d55df38ee7a4cc3a8",
        "title": "上阳宫",
        "author": "王建",
        "content": "上阳花木不曾秋，洛水穿宫处处流。\n画阁红楼宫女笑，玉箫金管路人愁。\n幔城入涧橙花发，玉辇登山桂叶稠。\n曾读列仙王母传，九天未胜此中游。",
        "dynasty": "唐",
        "collection_info": null
    },
    {
        "uuid": "1e888cb083f67221bf08ba5b58d6398b",
        "title": "李处士故居",
        "author": "王建",
        "content": "露浓烟重草萋萋，树映阑干柳拂堤。\n一院落花无客醉，半窗残月有莺啼。\n芳筵想像情难尽，故榭荒凉路欲迷。\n风景宛然人自改，却经门外马频嘶。",
        "dynasty": "唐",
        "collection_info": null
    },
    {
        "uuid": "29a6e6bffebbac3410c7347a2be585b0",
        "title": "寄贾岛",
        "author": "王建",
        "content": "尽日吟诗坐忍饥，万人中觅似君稀。\n僮眠冷榻朝犹卧，驴放秋田夜不归。\n傍暖旋收红落叶，觉寒犹着旧生衣。\n曲江池畔时时到，为爱鸬鷀雨后飞。",
        "dynasty": "唐",
        "collection_info": null
    },
    {
        "uuid": "943ec9bf512f651f794d1f8b7cd1a108",
        "title": "村居即事",
        "author": "王建",
        "content": "休看小字大书名，向日持经眼却明。\n时过无心求富贵，身闲不梦见公卿。\n因寻寺裏熏辛断，自别城中礼数生。\n斜月照房新睡觉，西峰半夜鹤来声。",
        "dynasty": "唐",
        "collection_info": null
    },
    {
        "uuid": "ee6334ed90d203d18f3db7defc6f22eb",
        "title": "维扬冬末寄幕中二从事",
        "author": "王建",
        "content": "江上数株桑枣树，自从离乱更荒凉。\n那堪旅馆经残腊，秪把空书寄故乡。\n典尽客衣三尺雪，炼精诗句一头霜。\n故人多在芙蓉幕，应笑孜孜道未光。",
        "dynasty": "唐",
        "collection_info": null
    },
    {
        "uuid": "4a4081de78ee2ba7f75897a7c98bb257",
        "title": "寄杜侍御",
        "author": "王建",
        "content": "何须服药觅昇天，粉阁为郎即是仙。\n买宅但幽从索价，栽松取活不争钱。\n退朝寺裏寻荒塔，经宿城南看野泉。\n道气清凝分晓爽，诗情冷瘦滴秋鲜。\n学通儒释三千卷，身拥旌旗二十年。\n春巷偶过同户饮，暖窗时与对床眠。\n破除心力缘书癖，伤瘦花枝为酒颠。\n今日总来归圣代，丈人先达幸相怜。",
        "dynasty": "唐",
        "collection_info": null
    },
    {
        "uuid": "7c8e84c1ad392709f0e4d3e5574eb3df",
        "title": "寄上韩愈侍郎",
        "author": "王建",
        "content": "重登大学领儒流，学浪词锋压九州。\n不以雄名疎野贱，唯将直气折王侯。\n咏伤松桂青山瘦，取尽珠玑碧海愁。\n敍述异篇经总别，鞭驱险句最先投。\n碑文合遣贞魂谢，史笔应令谄骨羞。\n清俸探将还酒债，黄金旋得起书楼。\n参来拟设官人礼，朝退多逢月阁游。\n见说云泉求住处，若无知荐一生休。",
        "dynasty": "唐",
        "collection_info": null
    },
    {
        "uuid": "f3303c545a296c3ae64580ada37ae7ca",
        "title": "赠华州郑大夫",
        "author": "王建",
        "content": "此官出入凤池头，通化门前第一州。\n少华山云当驿起，小敷溪水入城流。\n空闲地内人初满，词讼牌前草渐稠。\n报状拆开知足雨，赦书宣过喜无囚。\n自来不说双旌贵，恐替长教百姓愁。\n公退晚凉无一事，步行携客上南楼。",
        "dynasty": "唐",
        "collection_info": null
    },
    {
        "uuid": "9ccda394124e0b415e037d07eaff48e6",
        "title": "寄贺田侍中东平功成",
        "author": "王建",
        "content": "使回高品满城传，亲见沂公在阵前。\n百里旗幡衝即断，两重衣甲射皆穿。\n探知点检兵应怯，算得新移栅未坚。\n营被数惊乘势破，将经频败遂生全。\n密招残寇防人觉，遥斩元凶恐自专。\n首让诸军无敢近，功归部曲不争先。\n开通州县斜连海，交割山河直到燕。\n战马散驱还逐草，肉牛齐散却耕田。\n府中独拜将军贵，门下兼分宰相权。\n唐史上头功第一，春风双节好朝天。",
        "dynasty": "唐",
        "collection_info": null
    },
    {
        "uuid": "9d98b11946fe27d0b898c4a0fe4fcc60",
        "title": "送裴相公上太原",
        "author": "王建",
        "content": "还携堂印向幷州，将相兼权是武侯。\n时难独当天下事，功成却进手中筹。\n再三陈乞垆烟裏，前后封章玉案头。\n朱架早朝立劒戟，绿槐残雨看张油。\n遥知塞雁从今好，直得渔阳已北愁。\n边铺警巡旗尽换，山城候馆壁重修。\n千羣白刃兵迎节，十对红妆妓打毬。\n圣主分明交暂去，不须高起见京楼。",
        "dynasty": "唐",
        "collection_info": null
    },
    {
        "uuid": "0ad4c7b59a61a55edc9e19931932a085",
        "title": "题栢岩禅师影堂",
        "author": "王建",
        "content": "山中砖塔闭，松下影堂新。\n恨不生前识，今朝礼画身。",
        "dynasty": "唐",
        "collection_info": null
    },
    {
        "uuid": "1074d4c82631632224399e830db6839c",
        "title": "送人",
        "author": "王建",
        "content": "河亭收酒器，语尽各西东。\n回首不相见，行车秋雨中。",
        "dynasty": "唐",
        "collection_info": null
    },
    {
        "uuid": "f1bc5f7cefddfea96fb4709d4ade997a",
        "title": "春意二首 一",
        "author": "王建",
        "content": "去日丁宁别，情知寒食归。\n缘逢好天气，教熨看花衣。",
        "dynasty": "唐",
        "collection_info": null
    },
    {
        "uuid": "837b2c554b11fc2ed2adf6c115cc5f83",
        "title": "春意二首 二",
        "author": "王建",
        "content": "谁是杏园主，一枝临古岐。\n从伤早春意，乞取欲开枝。",
        "dynasty": "唐",
        "collection_info": null
    },
    {
        "uuid": "2bcd95697d29d470af4300d0f9acb6b4",
        "title": "夜闻子规",
        "author": "王建",
        "content": "子规啼不歇，到晓口应穿。\n况是不眠夜，声声在耳边。",
        "dynasty": "唐",
        "collection_info": null
    },
    {
        "uuid": "2b6ac8b7f1dc548aecf25741714a4e18",
        "title": "四望驿松",
        "author": "王建",
        "content": "当初北涧别，直至此庭中。\n何意闻鞞耳，听君枝上风。",
        "dynasty": "唐",
        "collection_info": null
    },
    {
        "uuid": "2acef6d21a8a765ded96aa62c67c48b2",
        "title": "江馆",
        "author": "王建",
        "content": "水面细风生，菱歌慢慢声。\n客亭临小市，灯火夜妆明。",
        "dynasty": "唐",
        "collection_info": null
    },
    {
        "uuid": "31239bbabbf5e324517d4f36d48aa665",
        "title": "题江台驿",
        "author": "王建",
        "content": "水北金台路，年年行客稀。\n近闻天子使，多取雁门归。",
        "dynasty": "唐",
        "collection_info": null
    },
    {
        "uuid": "6acf16f9e9f4f5704b131c10ec94b3b4",
        "title": "赠谪者",
        "author": "王建",
        "content": "何罪过长沙，年年北望家。\n重封岭头信，一树海边花。",
        "dynasty": "唐",
        "collection_info": null
    },
    {
        "uuid": "e23c2e22d3710d92a2163aa1f6b185f8",
        "title": "戏酬卢秘书",
        "author": "王建",
        "content": "芸香阁裏人，采摘御园春。\n取此和仙药，犹治老病身。",
        "dynasty": "唐",
        "collection_info": null
    },
    {
        "uuid": "d342e7eaeac56716591e35b9607356f1",
        "title": "小松",
        "author": "王建",
        "content": "小松初数尺，未有直生枝。\n闲即傍边立，看多长却迟。",
        "dynasty": "唐",
        "collection_info": null
    },
    {
        "uuid": "25683347a5330bc48e01f6c848103983",
        "title": "秋夜",
        "author": "王建",
        "content": "夜久叶露滴，秋虫入户飞。\n卧多骨髓冷，起覆旧绵衣。",
        "dynasty": "唐",
        "collection_info": null
    },
    {
        "uuid": "b3ee5bf6c90c8c52ca7efdbcce5e5a58",
        "title": "水精",
        "author": "王建",
        "content": "映水色不别，向月光还度。\n倾在荷叶中，有时看是露。",
        "dynasty": "唐",
        "collection_info": null
    },
    {
        "uuid": "9ad8774d3db64c11de69e6c6599d9b8e",
        "title": "香印",
        "author": "王建",
        "content": "闲坐烧印香，满户松柏气。\n火尽转分明，青苔碑上字。",
        "dynasty": "唐",
        "collection_info": null
    },
    {
        "uuid": "2e91c7ed78543a07a9602fecdac7aac6",
        "title": "秋灯",
        "author": "王建",
        "content": "向壁暖悠悠，罗帏寒寂寂。\n斜照碧山图，松间一片石。",
        "dynasty": "唐",
        "collection_info": null
    },
    {
        "uuid": "ffc4ce75d23ead32e886faf320bea45f",
        "title": "落叶",
        "author": "王建",
        "content": "陈绿向参差，初红已重迭。\n中庭初扫地，绕树三两叶。",
        "dynasty": "唐",
        "collection_info": null
    },
    {
        "uuid": "d1d45d5a84cfbfedebc008c5e76fb4db",
        "title": "园果",
        "author": "王建",
        "content": "雨中棃果病，每树无数箇。\n小儿出入看，一半鸟啄破。",
        "dynasty": "唐",
        "collection_info": null
    },
    {
        "uuid": "8f67adb6a8529e27bff8d40ace68edfc",
        "title": "野菊",
        "author": "王建",
        "content": "晚艳出荒篱，冷香着秋水。\n忆向山中见，伴蛩石壁裏。",
        "dynasty": "唐",
        "collection_info": null
    },
    {
        "uuid": "fc718994c992241ebad9c6e269032ecb",
        "title": "荒园",
        "author": "王建",
        "content": "朝日满园霜，牛衝篱落坏。\n扫掠黄叶中，时时一窠薤。",
        "dynasty": "唐",
        "collection_info": null
    },
    {
        "uuid": "c9abc98c274cd5822d066408023d3e8b",
        "title": "南涧",
        "author": "王建",
        "content": "野桂香满溪，石莎寒覆水。\n爱此南涧头，终日潺湲裏。",
        "dynasty": "唐",
        "collection_info": null
    },
    {
        "uuid": "4a8c29634c47a28825cad835fb4d8cae",
        "title": "晚蝶",
        "author": "王建",
        "content": "粉翅嫩如水，绕砌乍依风。\n日高山露解，飞入菊花中。",
        "dynasty": "唐",
        "collection_info": null
    },
    {
        "uuid": "00ce3416509b33d3d331f588cddceebe",
        "title": "田家",
        "author": "王建",
        "content": "啾啾雀满树，霭霭东坡雨。\n田家夜无食，水中摘禾黍。",
        "dynasty": "唐",
        "collection_info": null
    },
    {
        "uuid": "248a9910552013ca36f193e616bfc5e9",
        "title": "新嫁娘词三首 一",
        "author": "王建",
        "content": "邻家人未识，床上坐堆堆。\n郎来傍门户，满口索钱财。",
        "dynasty": "唐",
        "collection_info": null
    },
    {
        "uuid": "7c8d6e4e21c823b5d9f66925cd6722b1",
        "title": "新嫁娘词三首 二",
        "author": "王建",
        "content": "锦幛两边横，遮掩侍娘行。\n遣郎铺簟席，相并拜亲情。",
        "dynasty": "唐",
        "collection_info": null
    },
    {
        "uuid": "753c468d7f6436f2373ac12ead56a6dc",
        "title": "新嫁娘词三首 三",
        "author": "王建",
        "content": "三日入厨下，洗手作羹汤。\n未谙姑食性，先遣小姑尝。",
        "dynasty": "唐",
        "collection_info": null
    },
    {
        "uuid": "70a983f5e00fe6c1cdc178536ec3ab48",
        "title": "故行宫",
        "author": "王建",
        "content": "寥落古行宫，宫花寂寞红。\n白头宫女在，闲坐说玄宗。",
        "dynasty": "唐",
        "collection_info": null
    },
    {
        "uuid": "d90afed4c8b8f3307e3e629c46fec177",
        "title": "酬从侄再看诗本",
        "author": "王建",
        "content": "眼暗没功夫，慵来翦刻麤。\n自看花样古，称得少年无。",
        "dynasty": "唐",
        "collection_info": null
    },
    {
        "uuid": "e4c399d4d49217efc8a55ce403fd986b",
        "title": "别自栽小树",
        "author": "王建",
        "content": "去年今日栽，临去见花开。\n好住守空院，夜间人不来。",
        "dynasty": "唐",
        "collection_info": null
    },
    {
        "uuid": "388bcd70248dff7189f355a7ed16d417",
        "title": "早发汾南",
        "author": "王建",
        "content": "桥上车马发，桥南烟树开。\n青山斜不断，迢递故乡来。",
        "dynasty": "唐",
        "collection_info": null
    },
    {
        "uuid": "0582d60c8ea6afc0fe4ec8cb187a1363",
        "title": "宫中三台词二首 一",
        "author": "王建",
        "content": "鱼藻池边射鸭，芙蓉园裏看花。\n日色柘袍相似，不着红鸾扇遮。",
        "dynasty": "唐",
        "collection_info": null
    },
    {
        "uuid": "23d0af13c9df0bc78aec077e56bce1c4",
        "title": "宫中三台词二首 二",
        "author": "王建",
        "content": "池北池南草绿，殿前殿后花红。\n天子千年万岁，未央明月清风。",
        "dynasty": "唐",
        "collection_info": null
    },
    {
        "uuid": "88b09bcb72732ab7b789c507d9bbfd56",
        "title": "江南三台词四首 一",
        "author": "王建",
        "content": "扬州桥边少妇，长安城裏商人。\n二年不得消息，各自拜鬼求神。",
        "dynasty": "唐",
        "collection_info": null
    },
    {
        "uuid": "d576f117f8804bbf214a952112460416",
        "title": "江南三台词四首 二",
        "author": "王建",
        "content": "青草湖边草色，飞猿岭上猿声。\n万里湘江客到，有风有雨人行。",
        "dynasty": "唐",
        "collection_info": null
    },
    {
        "uuid": "fb40fd5e16e8e31a25ae522948dbd4bd",
        "title": "江南三台词四首 三",
        "author": "王建",
        "content": "树头花落花开，道上人去人来。\n朝愁暮愁即老，百年几度三台。",
        "dynasty": "唐",
        "collection_info": null
    },
    {
        "uuid": "dd8de45af390d175748b233d94b98e59",
        "title": "江南三台词四首 四",
        "author": "王建",
        "content": "闻身强健且为，头白齿落难追。\n准拟百年千岁，能得几许多时。",
        "dynasty": "唐",
        "collection_info": null
    },
    {
        "uuid": "c0f1767db652cdecf70afb028a756b8d",
        "title": "御猎",
        "author": "王建",
        "content": "青山直遶凤城头，浐水斜分入御沟。\n新教内人唯射鸭，长随天子苑东游。",
        "dynasty": "唐",
        "collection_info": null
    },
    {
        "uuid": "dd5d9b491543baab9aef1accdb3c07de",
        "title": "长门烛",
        "author": "王建",
        "content": "秋夜床前蜡烛微，铜壶滴尽晓钟迟。\n残光欲灭还吹着，年少宫人未睡时。",
        "dynasty": "唐",
        "collection_info": null
    },
    {
        "uuid": "d9966cf2bfbd50cbc6dcf82355d491d1",
        "title": "过绮岫宫",
        "author": "王建",
        "content": "玉楼倾倒粉墙空，重迭青山遶故宫。\n武帝去来罗袖尽，野花黄蝶领春风。",
        "dynasty": "唐",
        "collection_info": null
    },
    {
        "uuid": "03507a90f51d7cd1d25e62bb2e8c5e5b",
        "title": "朝天词十首寄上魏博田侍中 一",
        "author": "王建",
        "content": "山川初展国图宽，未识龙颜坐不安。\n风动白髯旌节下，过时天子御楼看。",
        "dynasty": "唐",
        "collection_info": null
    },
    {
        "uuid": "a118db9f64bc020addf3e4f2e2ded66d",
        "title": "朝天词十首寄上魏博田侍中 二",
        "author": "王建",
        "content": "相感君臣总泪流，恩深舞蹈不知休。\n初从战地来无物，唯奏新添十八州。",
        "dynasty": "唐",
        "collection_info": null
    },
    {
        "uuid": "d4c2a005af1d3f7a500adf02f61a4cb7",
        "title": "朝天词十首寄上魏博田侍中 三",
        "author": "王建",
        "content": "催修水殿宴沂公，与别诸候总不同。\n隔月太常先习乐，金书牌纛彩云中。",
        "dynasty": "唐",
        "collection_info": null
    },
    {
        "uuid": "a4ca8132d9ddf4808252639fc073528b",
        "title": "朝天词十首寄上魏博田侍中 四",
        "author": "王建",
        "content": "无人敢夺在先筹，天子门边送与毬。\n遥索綵箱新样锦，内人舁出马前头。",
        "dynasty": "唐",
        "collection_info": null
    },
    {
        "uuid": "b0a42c98ca3ec0167b0f73063546d8b0",
        "title": "朝天词十首寄上魏博田侍中 五",
        "author": "王建",
        "content": "御马牵来亲自试，珠毬到处玉蹄知。\n殿头宣赐连催上，未解红缨不敢骑。",
        "dynasty": "唐",
        "collection_info": null
    },
    {
        "uuid": "0c4d460ed91d128bed58083a9508a1d0",
        "title": "朝天词十首寄上魏博田侍中 六",
        "author": "王建",
        "content": "老作三公经献寿，临时犹自语差池。\n私从班裏来长跪，捧上金杯便合仪。",
        "dynasty": "唐",
        "collection_info": null
    },
    {
        "uuid": "a9104302afad60e88eb1bd340b55d80d",
        "title": "朝天词十首寄上魏博田侍中 七",
        "author": "王建",
        "content": "四海无波乞放闲，三封手疏犯龙颜。\n他时若有边尘动，不待天书自出山。",
        "dynasty": "唐",
        "collection_info": null
    },
    {
        "uuid": "81400dd897845a745d9766d4d0887213",
        "title": "朝天词十首寄上魏博田侍中 八",
        "author": "王建",
        "content": "胡马悠悠未尽归，玉关犹隔吐蕃旗。\n老臣一表求高卧，边事从今欲问谁。",
        "dynasty": "唐",
        "collection_info": null
    },
    {
        "uuid": "5e7e202866009477dc29cb89168a4a9f",
        "title": "朝天词十首寄上魏博田侍中 九",
        "author": "王建",
        "content": "威容难画改频频，眉目分毫恐不真。\n有诏别图书阁上，先教粉本定风神。",
        "dynasty": "唐",
        "collection_info": null
    },
    {
        "uuid": "ab1823484260b9e651b79bb29403bd0a",
        "title": "朝天词十首寄上魏博田侍中 十",
        "author": "王建",
        "content": "重赐弓刀内宴回，看人城外满楼台。\n君臣不作多时别，收尽边旗当日来。",
        "dynasty": "唐",
        "collection_info": null
    },
    {
        "uuid": "012bb59b4c308deaeadb3234111f7f3e",
        "title": "霓裳词十首 一",
        "author": "王建",
        "content": "弟子部中留一色，听风听水作霓裳。\n散声未足重来授，直到床前见上皇。",
        "dynasty": "唐",
        "collection_info": null
    },
    {
        "uuid": "c621973382150778336e1cdc3d0917c2",
        "title": "霓裳词十首 二",
        "author": "王建",
        "content": "中管五弦初半曲，遥教合上隔帘听。\n一声声向天头落，效得仙人夜唱经。",
        "dynasty": "唐",
        "collection_info": null
    },
    {
        "uuid": "9e023f6b81451661dfc4f5cfef8e4077",
        "title": "霓裳词十首 三",
        "author": "王建",
        "content": "自直棃园得出稀，更番上曲不教归。\n一时跪拜霓裳彻，立地阶前赐紫衣。",
        "dynasty": "唐",
        "collection_info": null
    },
    {
        "uuid": "a6625470646bd4f3033ba43756b35254",
        "title": "霓裳词十首 四",
        "author": "王建",
        "content": "旋翻新谱声初足，除却棃园未教人。\n宣与书家分手写，中官走马赐功臣。",
        "dynasty": "唐",
        "collection_info": null
    },
    {
        "uuid": "29c628f8a5b068800029b2c9fe2ab2f5",
        "title": "霓裳词十首 五",
        "author": "王建",
        "content": "伴教霓裳有贵妃，从初直到曲成时。\n日长耳裏闻声熟，拍数分毫错总知。",
        "dynasty": "唐",
        "collection_info": null
    },
    {
        "uuid": "d221d0d7573cb1d66ace2cdac7e2d182",
        "title": "霓裳词十首 六",
        "author": "王建",
        "content": "弦索摐摐隔綵云，五更初发一山闻。\n武皇自送西王母，新换霓裳月色裙。",
        "dynasty": "唐",
        "collection_info": null
    },
    {
        "uuid": "3837854ba8a66b3e1903cd5234c0a05a",
        "title": "霓裳词十首 七",
        "author": "王建",
        "content": "敕赐宫人澡浴回，遥看美女院门开。\n一山星月霓裳动，好字先从殿裏来。",
        "dynasty": "唐",
        "collection_info": null
    },
    {
        "uuid": "a0c7896c1f0acbfb1f0aa29ef9206051",
        "title": "霓裳词十首 八",
        "author": "王建",
        "content": "传呼法部按霓裳，新得承恩别作行。\n应是贵妃楼上看，内人舁下綵罗箱。",
        "dynasty": "唐",
        "collection_info": null
    },
    {
        "uuid": "47a21e2f9c5fd896b2f7ac81fb042d1c",
        "title": "霓裳词十首 九",
        "author": "王建",
        "content": "朝元阁上山风起，夜听霓裳玉露寒。\n宫女月中更替立，黄金梯滑并行难。",
        "dynasty": "唐",
        "collection_info": null
    },
    {
        "uuid": "93d06f0e92e64f2e9e692d5e292c6a7d",
        "title": "霓裳词十首 十",
        "author": "王建",
        "content": "知向华清年月满，山头山底种长生。\n去时留下霓裳曲，总是离宫别馆声。",
        "dynasty": "唐",
        "collection_info": null
    },
    {
        "uuid": "3838ddd8cc7da39a2c7e4412a090bc2e",
        "title": "宫前早春",
        "author": "王建",
        "content": "酒幔高楼一百家，宫前杨柳寺前花。\n内园分得温汤水，二月中旬已进瓜。",
        "dynasty": "唐",
        "collection_info": null
    },
    {
        "uuid": "c100cfe3fb3f07cf1032442f8a27a601",
        "title": "奉同曾郎中题石瓮寺得嵌韵",
        "author": "王建",
        "content": "寺门连内遶丹岩，下界云开数过帆。\n遥指上皇翻曲处，百官题字满西嵌。",
        "dynasty": "唐",
        "collection_info": null
    },
    {
        "uuid": "b07b044534b4688f1789f903e85a025f",
        "title": "旧宫人",
        "author": "王建",
        "content": "先帝旧宫宫女在，乱丝犹挂凤皇钗。\n霓裳法曲浑抛却，独自花间埽玉阶。",
        "dynasty": "唐",
        "collection_info": null
    },
    {
        "uuid": "69060c762b57059b225214d94fb98b09",
        "title": "新授戒尼师",
        "author": "王建",
        "content": "新短方裙迭作棱，听钟洗钵绕青蝇。\n自知戒相分明后，先出坛场礼大僧。",
        "dynasty": "唐",
        "collection_info": null
    },
    {
        "uuid": "557d39fcbf29f7e4ba0c33e7cad142eb",
        "title": "太和公主和蕃",
        "author": "王建",
        "content": "塞黑云黄欲渡河，风沙瞇眼雪相和。\n琵琶泪湿行声小，断得人肠不在多。",
        "dynasty": "唐",
        "collection_info": null
    },
    {
        "uuid": "6ff6a3b9df24e2627369b80826a2fa44",
        "title": "元太守同游七泉寺",
        "author": "王建",
        "content": "盘磴回廊古塔深，紫芝红药入云寻。\n晚吹箫管秋山裏，引得猕猴出象林。",
        "dynasty": "唐",
        "collection_info": null
    },
    {
        "uuid": "3e512b04544c1cd6eef0d58501d1040b",
        "title": "望定州寺",
        "author": "王建",
        "content": "回看佛阁青山半，三四年前到上头。\n省得老僧留不住，重寻更可有因由。",
        "dynasty": "唐",
        "collection_info": null
    },
    {
        "uuid": "e8228708f09de97f6a888257423b09a4",
        "title": "道中寄杜书记",
        "author": "王建",
        "content": "西南东北暮天斜，巴字江边楚树花。\n珍重荆州杜书记，闲时多在广师家。",
        "dynasty": "唐",
        "collection_info": null
    },
    {
        "uuid": "0ff6e565415777beb4b8975a35af671b",
        "title": "听琴",
        "author": "王建",
        "content": "无事此身离白云，松风溪水不曾闻。\n至心听着仙翁引，今看青山围绕君。",
        "dynasty": "唐",
        "collection_info": null
    },
    {
        "uuid": "d849ad19b8339a6887f1364b28d63fd1",
        "title": "赠陈评事",
        "author": "王建",
        "content": "识君虽向歌钟会，说事不离云水间。\n春夜酒醒长起坐，灯前一纸洞庭山。",
        "dynasty": "唐",
        "collection_info": null
    },
    {
        "uuid": "bbe251512825f861a21cd9bce562b394",
        "title": "寄画松僧",
        "author": "王建",
        "content": "天香寺裏古松僧，不画枯松落石层。\n最爱临江两三树，水禽栖处解无藤。",
        "dynasty": "唐",
        "collection_info": null
    },
    {
        "uuid": "c526aa9e7d3f940854d7aa630dc47c6f",
        "title": "花褐裘",
        "author": "王建",
        "content": "对织芭蕉雪毳新，长缝双袖窄裁身。\n到头须向边城着，消杀秋风称猎尘。",
        "dynasty": "唐",
        "collection_info": null
    },
    {
        "uuid": "ebcb11d12818d7a511a615909c218637",
        "title": "夜看美人宫棊",
        "author": "王建",
        "content": "宫棊布局不依经，黑白分明子数停。\n巡拾玉沙天汉晓，犹残织女两三星。",
        "dynasty": "唐",
        "collection_info": null
    },
    {
        "uuid": "06abf3eea7185c8debd504cdd3d21480",
        "title": "上田仆射",
        "author": "王建",
        "content": "一方新地隔河烟，曾接诸生听管弦。\n却忆去年寒食会，看花犹在水堂前。",
        "dynasty": "唐",
        "collection_info": null
    },
    {
        "uuid": "3d0770961712c8d13a59fa09e4aded9a",
        "title": "江陵道中",
        "author": "王建",
        "content": "菱叶参差萍叶重，新蒲半折夜来风。\n江村水落平地出，溪畔渔船青草中。",
        "dynasty": "唐",
        "collection_info": null
    },
    {
        "uuid": "2bebe7336788c4bb0920eedff2d21739",
        "title": "冬至后招于秀才",
        "author": "王建",
        "content": "日近山红暖气新，一阳先入御沟春。\n闻闲立马重来此，沐浴明年称意身。",
        "dynasty": "唐",
        "collection_info": null
    },
    {
        "uuid": "872a28d4a1c9b744d27a54beeee2060c",
        "title": "别曲",
        "author": "王建",
        "content": "毒蛇在肠疮满背，去年别家今别弟。\n马头对哭各东西，天边柳絮无根蔕。",
        "dynasty": "唐",
        "collection_info": null
    },
    {
        "uuid": "928350a4fd294a15d5d773b441980c6d",
        "title": "长安别",
        "author": "王建",
        "content": "长安清明好时节，只宜相送不宜别。\n恶心床上铜片明，照见离人白头髮。",
        "dynasty": "唐",
        "collection_info": null
    },
    {
        "uuid": "b3b112de868849228b14c9760fd55d8c",
        "title": "宫人斜",
        "author": "王建",
        "content": "未央墙西青草路，宫人斜裏红妆墓。\n一边载出一边来，更衣不减寻常数。",
        "dynasty": "唐",
        "collection_info": null
    },
    {
        "uuid": "6e74f2004543e07032658314aa958405",
        "title": "春词",
        "author": "王建",
        "content": "良人朝早半夜起，樱桃如珠露如水。\n下堂把火送郎回，移枕重眠晓窗裏。",
        "dynasty": "唐",
        "collection_info": null
    },
    {
        "uuid": "dcafc56075ad230a7264a0c969049119",
        "title": "野池",
        "author": "王建",
        "content": "野池水满连秋堤，菱花结实蒲叶齐。\n川口雨晴风復止，蜻蜓上下鱼东西。",
        "dynasty": "唐",
        "collection_info": null
    },
    {
        "uuid": "21e149153eb7888a3f396532fe116b78",
        "title": "题崔秀才里居",
        "author": "王建",
        "content": "自知名出休呈卷，爱去人家远处居。\n时復打门无别事，铺头来索买残书。",
        "dynasty": "唐",
        "collection_info": null
    },
    {
        "uuid": "66d2c84065c9e9d77ff98a45a20c25ee",
        "title": "酬栢侍御荅酒",
        "author": "王建",
        "content": "茱萸酒法大家同，好是盛来白椀中。\n这度自知颜色重，不消诗裏弄溪翁。",
        "dynasty": "唐",
        "collection_info": null
    },
    {
        "uuid": "800e8d309062adc9753f975ad3e909ef",
        "title": "别药栏",
        "author": "王建",
        "content": "芍药丁香手裏栽，临行一日绕千回。\n外人应怪难辞别，总是山中自取来。",
        "dynasty": "唐",
        "collection_info": null
    },
    {
        "uuid": "51d2dc6e60bc61d5a37784f99104b69f",
        "title": "长门",
        "author": "王建",
        "content": "长门闭定不求生，烧却头花卸却筝。\n病卧玉窗秋雨下，遥闻别院唤人声。",
        "dynasty": "唐",
        "collection_info": null
    },
    {
        "uuid": "1366b42f07dd7c7f02d411e1ef2ac78d",
        "title": "题渭亭",
        "author": "王建",
        "content": "云开远水傍秋天，沙岸蒲帆隔野烟。\n一片蔡州青草色，日西铺在古台边。",
        "dynasty": "唐",
        "collection_info": null
    },
    {
        "uuid": "8e6f510cde2616c23fa4dbd2e468d77e",
        "title": "过喜祥山馆",
        "author": "王建",
        "content": "夜过深山算驿程，三回黑地听泉声。\n自离军马身轻健，得向溪边尽足行。",
        "dynasty": "唐",
        "collection_info": null
    },
    {
        "uuid": "e7cb6f7c4b5f9249a902c27961235a5c",
        "title": "送迁客",
        "author": "王建",
        "content": "万里潮州一逐臣，悠悠青草海边春。\n天涯莫道无回日，上岭还逢向北人。",
        "dynasty": "唐",
        "collection_info": null
    },
    {
        "uuid": "eb3c41296970113cd4d605bc5fab9c29",
        "title": "废寺",
        "author": "王建",
        "content": "废寺乱来为县驿，荒松老柏不生烟。\n空廊屋漏画僧尽，梁上犹书天宝年。",
        "dynasty": "唐",
        "collection_info": null
    },
    {
        "uuid": "6a7b5ccb1b750d1d09e2656219258340",
        "title": "题禅师房",
        "author": "王建",
        "content": "浮生不住叶随风，填海移山总是空。\n长向人间愁老病，谁来闲坐此房中。",
        "dynasty": "唐",
        "collection_info": null
    },
    {
        "uuid": "9406370e731889a0465a9ca6e0e52806",
        "title": "看石楠花",
        "author": "王建",
        "content": "留得行人忘却归，雨中须是石楠枝。\n明朝独上铜台路，容见花开少许时。",
        "dynasty": "唐",
        "collection_info": null
    },
    {
        "uuid": "d57a53fcfbf8c3d99c301883fb6c4d94",
        "title": "长安县后亭看画",
        "author": "王建",
        "content": "水冻横桥雪满池，新排石笋绕巴篱。\n县门斜掩无人吏，看画双飞白鹭鸶。",
        "dynasty": "唐",
        "collection_info": null
    },
    {
        "uuid": "b685ca6002fa347233ec9303e7e88ada",
        "title": "华岳庙二首 一",
        "author": "王建",
        "content": "女巫遮客买神盘，争取琵琶庙裏弹。\n闻有马蹄生拍树，路人来去向南看。",
        "dynasty": "唐",
        "collection_info": null
    },
    {
        "uuid": "3a587ab143c1f72a7ced44dbb150b22a",
        "title": "华岳庙二首 二",
        "author": "王建",
        "content": "自移西岳门长锁，一箇行人一遍开。\n上庙参天今见在，夜头风起觉神来。",
        "dynasty": "唐",
        "collection_info": null
    },
    {
        "uuid": "c73e0812c7e0914d721d77da71be5b6a",
        "title": "酬赵侍御",
        "author": "王建",
        "content": "年少同为邺下游，闲寻野寺醉登楼。\n别来衣马从胜旧，争向边尘满白头。",
        "dynasty": "唐",
        "collection_info": null
    },
    {
        "uuid": "948fff68fd49bbcb19815efadc828f4b",
        "title": "镊白",
        "author": "王建",
        "content": "总道老来无用处，何须白髮在前生。\n如今不用偷年少，拔却三茎又五茎。",
        "dynasty": "唐",
        "collection_info": null
    },
    {
        "uuid": "a5a23b767bbe4be2a038bf5b3390997b",
        "title": "送山人二首 一",
        "author": "王建",
        "content": "嵩山古寺离来久。\n回见溪桥野叶黄，辛苦老师看守处。\n为悬秋药闭空房。",
        "dynasty": "唐",
        "collection_info": null
    },
    {
        "uuid": "75febf0a42d9ee3958a490c19bd8a3a9",
        "title": "送山人二首 二",
        "author": "王建",
        "content": "山客狂来跨白驴，袖中遗却颍阳书。\n人间亦有妻儿在，抛向嵩阳古观居。",
        "dynasty": "唐",
        "collection_info": null
    },
    {
        "uuid": "bc22f60e3a23583ddb548463e93492df",
        "title": "扬州寻张籍不见",
        "author": "王建",
        "content": "别后知君在楚城，扬州寺裏觅君名。\n西江水阔吴山远，却打船头向北行。",
        "dynasty": "唐",
        "collection_info": null
    },
    {
        "uuid": "804a766a9d4fe4e0c27e459afadd7e61",
        "title": "宿长安县后斋",
        "author": "王建",
        "content": "新向金阶奏罢兵，长安县裏绕池行。\n喜欢得伴山僧宿，看雪吟诗直到明。",
        "dynasty": "唐",
        "collection_info": null
    },
    {
        "uuid": "7e0a549e6782a611ede8de08c105650b",
        "title": "夜看扬州市",
        "author": "王建",
        "content": "夜市千灯照碧云，高楼红袖客纷纷。\n如今不似时平日，犹自笙歌彻晓闻。",
        "dynasty": "唐",
        "collection_info": null
    },
    {
        "uuid": "36f79b0bbf0e03ed6be682b18db48db8",
        "title": "寄韦谏议",
        "author": "王建",
        "content": "百年看似暂时间，头白求官亦未闲。\n独有龙门韦谏议，三征不起恋青山。",
        "dynasty": "唐",
        "collection_info": null
    },
    {
        "uuid": "146bf44e0623ecd2648f7eafb4b81cb6",
        "title": "寻补阙旧宅",
        "author": "王建",
        "content": "知得清名二十年，登山上坂乞新篇。\n除书近拜侍臣去，空院鸟啼风竹前。",
        "dynasty": "唐",
        "collection_info": null
    },
    {
        "uuid": "eb34a657dc22ca50212d59ca981c3981",
        "title": "初冬旅游",
        "author": "王建",
        "content": "远投人宿趁房迟，僮仆伤寒马亦饥。\n为客悠悠十月尽，庄头栽竹已过时。",
        "dynasty": "唐",
        "collection_info": null
    },
    {
        "uuid": "d05d7f28fce9d21c01913a88b6066d75",
        "title": "江馆对雨",
        "author": "王建",
        "content": "鸟声愁雨似秋天，病客思家一向眠。\n草馆门临广州路，夜闻蛮语小江边。",
        "dynasty": "唐",
        "collection_info": null
    },
    {
        "uuid": "be55e013c11af2dc2c26f1289b13b809",
        "title": "雨过山村",
        "author": "王建",
        "content": "雨裏鸡鸣一两家，竹溪村路板桥斜。\n妇姑相唤浴蚕去，闲看中庭栀子花。",
        "dynasty": "唐",
        "collection_info": null
    },
    {
        "uuid": "7189b3af1ea13533fd496ffabc9972c6",
        "title": "山店",
        "author": "王建",
        "content": "登登石路何时尽，决决溪泉到处闻。\n风动叶声山犬吠，一家松火隔秋云。",
        "dynasty": "唐",
        "collection_info": null
    },
    {
        "uuid": "45c4f44e4d15c1d9e82ab067b19a8012",
        "title": "雨中寄东溪韦处士",
        "author": "王建",
        "content": "雨中溪破无干地，浸着床头湿着书。\n一箇月来山水隔，不知茅屋若为居。",
        "dynasty": "唐",
        "collection_info": null
    },
    {
        "uuid": "7e7297c393d8423d0d24c039d217db6a",
        "title": "乞竹",
        "author": "王建",
        "content": "乞取池西三两竿，房前栽着病时看。\n亦知自惜难判割，犹胜横根引出栏。",
        "dynasty": "唐",
        "collection_info": null
    },
    {
        "uuid": "d4af2fd27fd8390969ad3647bcf920f9",
        "title": "人家看花",
        "author": "王建",
        "content": "年少狂疎逐君马，去来憔悴到京华。\n恨无闲地栽仙药，长傍人家看好花。",
        "dynasty": "唐",
        "collection_info": null
    },
    {
        "uuid": "3c0f80b634fa68b4b043fde40d7dc32e",
        "title": "未央风",
        "author": "王建",
        "content": "五更先起玉阶东，渐入千门万户中。\n总向高楼吹舞袖，秋风还不及春风。",
        "dynasty": "唐",
        "collection_info": null
    },
    {
        "uuid": "aff0da9aef2e94683a59b0bf09b6de73",
        "title": "归山庄",
        "author": "王建",
        "content": "长安寄食半年余，重向人边乞荐书。\n山路独归衝夜雪，落斜骑马避柴车。",
        "dynasty": "唐",
        "collection_info": null
    },
    {
        "uuid": "5dbac96dbec70afba2e0b7047f1b7a9e",
        "title": "寒食忆归",
        "author": "王建",
        "content": "京中曹局无多事，寒食贫儿要在家。\n遮莫杏园胜别处，亦须归看傍村花。",
        "dynasty": "唐",
        "collection_info": null
    },
    {
        "uuid": "2d23b17c5306936a7d9bb3988d7e45dc",
        "title": "留别张广文",
        "author": "王建",
        "content": "谢恩新入凤皇城，乱定相逢合眼明。\n千万求方好将息，杏花寒食的同行。",
        "dynasty": "唐",
        "collection_info": null
    },
    {
        "uuid": "f83868f2a54ef63b39d6077be503eee5",
        "title": "送郑山人归山",
        "author": "王建",
        "content": "玉作车辕蒲作轮，当初不起颍阳人。\n一家总入嵩山去，天子何因得谏臣。",
        "dynasty": "唐",
        "collection_info": null
    },
    {
        "uuid": "98c5310970b15edf7ea19a967dd8d824",
        "title": "伤堕水乌",
        "author": "王建",
        "content": "一乌堕水百乌啼，相吊相号遶故堤。\n眼见行人车辗过，不妨同伴各东西。",
        "dynasty": "唐",
        "collection_info": null
    },
    {
        "uuid": "8319dfe4f863f0c304e3149816bb874e",
        "title": "看碁",
        "author": "王建",
        "content": "彼此抽先局势平，傍人道死的还生。\n两边对坐无言语，尽日时闻下子声。",
        "dynasty": "唐",
        "collection_info": null
    },
    {
        "uuid": "6c16c1173ccd72a2fbd282ac38e66378",
        "title": "设酒寄独孤少府",
        "author": "王建",
        "content": "自看和酿一依方，缘看松花色较黄。\n不分君家新酒熟，好诗收得被回将。",
        "dynasty": "唐",
        "collection_info": null
    },
    {
        "uuid": "ef198f7be6a2a1f0a5a738eaf5f6f60f",
        "title": "赠人二首 一",
        "author": "王建",
        "content": "金炉烟裏要班头，欲得归山可自由。\n每度报朝愁入阁，在先教示小千牛。",
        "dynasty": "唐",
        "collection_info": null
    },
    {
        "uuid": "33810a67b30f58193a52769d245edfda",
        "title": "赠人二首 二",
        "author": "王建",
        "content": "多在蓬莱少在家，越绯衫上有红霞。\n朝回不向诸余处，骑马城西检校花。",
        "dynasty": "唐",
        "collection_info": null
    },
    {
        "uuid": "513a0c71cb59a3b6c31611693472d8dc",
        "title": "楼前",
        "author": "王建",
        "content": "天宝年前勤政楼，每年三日作千秋。\n飞龙老马曾教舞，闻着音声总举头。",
        "dynasty": "唐",
        "collection_info": null
    },
    {
        "uuid": "f618e22ee65aaeddd6215d177d168edf",
        "title": "寄刘蕡问疾",
        "author": "王建",
        "content": "年少病多应为酒，谁家将息过今春。\n赊来半夏重熏尽，投着山中旧主人。",
        "dynasty": "唐",
        "collection_info": null
    },
    {
        "uuid": "eef074a43dc61e0eb20b84a1a525f5dc",
        "title": "听雨",
        "author": "王建",
        "content": "半夜思家睡裏愁，雨声落落屋檐头。\n照泥星出依前黑，淹烂庭花不肯休。",
        "dynasty": "唐",
        "collection_info": null
    },
    {
        "uuid": "3516fde3b34a23e0754314216f79fae9",
        "title": "新晴",
        "author": "王建",
        "content": "夏夜新晴星校少，雨收残水入天河。\n檐前熟着衣裳坐，风冷浑无扑火蛾。",
        "dynasty": "唐",
        "collection_info": null
    },
    {
        "uuid": "42f57640d8f6fd7544155c5247b96aed",
        "title": "秋日后",
        "author": "王建",
        "content": "住处近山常足雨，闻晴晒曝旧芳茵。\n立秋日后无多热，渐觉生衣不着身。",
        "dynasty": "唐",
        "collection_info": null
    },
    {
        "uuid": "2ddc88aacb960cd59be23edeb88cbe60",
        "title": "哭孟东野二首 一",
        "author": "王建",
        "content": "吟损秋天月不明，兰无香气鹤无声。\n自从东野先生死，侧近云山得散行。",
        "dynasty": "唐",
        "collection_info": null
    },
    {
        "uuid": "d85d2e12febaa88b20b4f2da3cf2203a",
        "title": "哭孟东野二首 二",
        "author": "王建",
        "content": "老松临死不生枝，东野先生早哭儿。\n但是洛阳城裏客，家传一本杏殇诗。",
        "dynasty": "唐",
        "collection_info": null
    },
    {
        "uuid": "4be5245ab20aea4d0e00ded492c439f5",
        "title": "寄蜀中薛涛校书",
        "author": "王建",
        "content": "万里桥边女校书，枇杷花裏闭门居。\n扫眉才子于今少，管领春风总不如。",
        "dynasty": "唐",
        "collection_info": null
    },
    {
        "uuid": "3d4a5bdc38bd1fe7d6851058d37a195d",
        "title": "路中上田尚书",
        "author": "王建",
        "content": "去路何词见六亲，手中刀尺不如人。\n可怜池阁秋风夜，愁绿娇红一遍新。",
        "dynasty": "唐",
        "collection_info": null
    },
    {
        "uuid": "e54d1b20b6854cc9ee175661d5b8491e",
        "title": "于主簿厅看花",
        "author": "王建",
        "content": "小叶稠枝粉压摧，暖风吹动鹤翎开。\n若无别事为留滞，应便抛家宿看来。",
        "dynasty": "唐",
        "collection_info": null
    },
    {
        "uuid": "597d6af560ee146d8f3390e9b197bf65",
        "title": "江楼对雨寄杜书记",
        "author": "王建",
        "content": "竹烟花雨细相和，看着闲书睡更多。\n好是主人无事日，应持小酒按新歌。",
        "dynasty": "唐",
        "collection_info": null
    },
    {
        "uuid": "43a16b07b31add333c182b81b60c76db",
        "title": "观蛮妓",
        "author": "王建",
        "content": "欲说昭君敛翠蛾，清声委曲怨于歌。\n谁家年少春风裏，抛与金钱唱好多。",
        "dynasty": "唐",
        "collection_info": null
    },
    {
        "uuid": "a99825de3781087424e7b0688bd8e3e0",
        "title": "送顾非熊秀才归丹阳",
        "author": "王建",
        "content": "江城柳色海门烟，欲到茅山始下船。\n知道君家当瀑布，菖蒲潭在草堂前。",
        "dynasty": "唐",
        "collection_info": null
    },
    {
        "uuid": "8f3588af5a536192105dee2639f4aea7",
        "title": "老人歌",
        "author": "王建",
        "content": "白髮老人垂泪行，上皇生日出京城。\n如今供奉多新意，错唱当时一半声。",
        "dynasty": "唐",
        "collection_info": null
    },
    {
        "uuid": "778740f552795fffe2c2ab30f93204a5",
        "title": "和元郎中从八月十二至十五夜翫月五首 一",
        "author": "王建",
        "content": "半秋初入中旬夜，已向阶前守月明。\n从未圆时看却好，一分分见傍轮生。",
        "dynasty": "唐",
        "collection_info": null
    },
    {
        "uuid": "7318d249cdaa9e47cf3b14fb3c0c8c3e",
        "title": "和元郎中从八月十二至十五夜翫月五首 二",
        "author": "王建",
        "content": "乱云遮却台东月，不许教依次第看。\n莫为诗家先见镜，被他宠与作艰难。",
        "dynasty": "唐",
        "collection_info": null
    },
    {
        "uuid": "9dcf8664211f8c89cbc4a1e47c1372f4",
        "title": "和元郎中从八月十二至十五夜翫月五首 三",
        "author": "王建",
        "content": "今夜月明胜昨夜，新添桂树近东枝。\n立多地湿舁床坐，看过墙西寸寸迟。",
        "dynasty": "唐",
        "collection_info": null
    },
    {
        "uuid": "7c059150dea84731a6cfec9fafd6c72e",
        "title": "和元郎中从八月十二至十五夜翫月五首 四",
        "author": "王建",
        "content": "月似圆来色渐凝，玉盆盛水欲侵棱。\n夜深尽放家人睡，直到天明不炷灯。",
        "dynasty": "唐",
        "collection_info": null
    },
    {
        "uuid": "96dbae5df04a8c57fad58faeacc713be",
        "title": "和元郎中从八月十二至十五夜翫月五首 五",
        "author": "王建",
        "content": "合望月时常望月，分明不得似今年。\n仰头五夜风中立，从未圆时直到圆。",
        "dynasty": "唐",
        "collection_info": null
    },
    {
        "uuid": "0f24787c5978f2ce4899d50fe816e347",
        "title": "对酒",
        "author": "王建",
        "content": "为病比来浑断绝，缘花不免却知闻。\n从来事事关身少，主领春风只在君。",
        "dynasty": "唐",
        "collection_info": null
    },
    {
        "uuid": "41e39acac40b82b3de773ac7eb0343d4",
        "title": "晓望华清宫",
        "author": "王建",
        "content": "晓来楼阁更鲜明，日出阑干见鹿行。\n武帝自知身不死，看修玉殿号长生。",
        "dynasty": "唐",
        "collection_info": null
    },
    {
        "uuid": "4393fc9be4e7e2a0939b12d4e1a24693",
        "title": "赠李愬仆射二首 一",
        "author": "王建",
        "content": "和雪翻营一夜行，神旗冻定马无声。\n遥看火号连营赤，知是先锋已上城。",
        "dynasty": "唐",
        "collection_info": null
    },
    {
        "uuid": "eaeb9389b942c1027e4b1ffbcd3892bb",
        "title": "赠李愬仆射二首 二",
        "author": "王建",
        "content": "旗幡四面下营稠，手诏频来老将忧。\n每日城南空挑战，不知生缚入唐州。",
        "dynasty": "唐",
        "collection_info": null
    },
    {
        "uuid": "5ff73ba6466c5e65cf5eaa2ab846f6c5",
        "title": "秋夜对雨寄石瓮寺二秀才",
        "author": "王建",
        "content": "夜山秋雨滴空廊，灯照堂前树叶光。\n对坐读书终卷后，自披衣被扫僧房。",
        "dynasty": "唐",
        "collection_info": null
    },
    {
        "uuid": "552565a0c0f156348765c309b4ec855c",
        "title": "华清宫前柳",
        "author": "王建",
        "content": "杨柳宫前忽地春，在先惊动探春人。\n晓来唯欠骊山雨，洗却枝头绿上尘。",
        "dynasty": "唐",
        "collection_info": null
    },
    {
        "uuid": "351574adfad65861593f0060ab710841",
        "title": "别杨校书",
        "author": "王建",
        "content": "从军秣马十三年，白髮营中听早蝉。\n故作老丞身不避，县名昭应管山泉。",
        "dynasty": "唐",
        "collection_info": null
    },
    {
        "uuid": "fea14c27408eb1bcbff515476c4ebff7",
        "title": "和门下武相公春晓闻莺",
        "author": "王建",
        "content": "侵黑行飞一两声，春寒啭小未分明。\n若教更解诸余语，应向宫花不惜情。",
        "dynasty": "唐",
        "collection_info": null
    },
    {
        "uuid": "2ec9866b7c4c840fe339a28adcf75c45",
        "title": "田侍郎归镇 一",
        "author": "王建",
        "content": "去处长将决胜筹，回回身在阵前头。\n贼城破后先锋入，看着红妆不敢收。",
        "dynasty": "唐",
        "collection_info": null
    },
    {
        "uuid": "983c1e4fea94f5565c6c26162ab10d10",
        "title": "田侍郎归镇 二",
        "author": "王建",
        "content": "熨帖朝衣抛战袍，夔龙班裏侍中高。\n对时先奏牙间将，次第天恩与节旄。",
        "dynasty": "唐",
        "collection_info": null
    },
    {
        "uuid": "6dad2079af09927d7af7cc4d6a5bab18",
        "title": "田侍郎归镇 三",
        "author": "王建",
        "content": "踏着家乡马脚轻，暮山秋色眼前明。\n老人上酒齐头拜，得侍中来尽再生。",
        "dynasty": "唐",
        "collection_info": null
    },
    {
        "uuid": "4b7913e2187034b3c22d3b5d4e9c1eea",
        "title": "田侍郎归镇 四",
        "author": "王建",
        "content": "功成谁不拥藩方，富贵还须是本乡。\n万里双旌汾水上，玉鞭遥指白云庄。",
        "dynasty": "唐",
        "collection_info": null
    },
    {
        "uuid": "5135fc4aeb91284e2609eea4bf064ee3",
        "title": "田侍郎归镇 五",
        "author": "王建",
        "content": "鼓吹旛旗道两边，行男走女喜骈阗。\n旧交省得当时别，指点如今却少年。",
        "dynasty": "唐",
        "collection_info": null
    },
    {
        "uuid": "b2ef8c0eca9fe5eeb08d8974ea8db484",
        "title": "田侍郎归镇 六",
        "author": "王建",
        "content": "广场破阵乐初休，彩纛高于百尺楼。\n老将气雄争起舞，管弦回作大缠头。",
        "dynasty": "唐",
        "collection_info": null
    },
    {
        "uuid": "ee87493d73742c9349019274d33c4642",
        "title": "田侍郎归镇 七",
        "author": "王建",
        "content": "笳声万里动燕山，草白天清塞马闲。\n触处不如别处乐，可怜秋月照江关。",
        "dynasty": "唐",
        "collection_info": null
    },
    {
        "uuid": "e14239f34a7293cc52ad49ef421b487c",
        "title": "田侍郎归镇 八",
        "author": "王建",
        "content": "将士请衣忘却贫，绿窗红烛酒楼新。\n家家尽踏还乡曲，明月街中不绝人。",
        "dynasty": "唐",
        "collection_info": null
    }
]