[
    {
        "uuid": "8ecf1f02a87323b01fe778344522be34",
        "title": "茶具一贽鲜于伯机",
        "author": "方逢振",
        "content": "惠山天下第一泉，阳羡百草不敢先。\n二绝独与端石便，不受翠铁黄金煎。\n古来风韵擅玉川，日高丈五犹打眠。\n山中旧事今不然，石铫不在坡炉塼。\n伯机卓荦美少年，好官不做自取廉。\n床头月俸无一钱，手续陆羽经二篇。\n我有片石出古端，瓜师斵成无脚铛。\n为君置之书几边，自汲活水烹新烟。\n不待七碗肌骨仙，飞去玉皇香案前。\n天公高高望眼穿，百姓堕落深深渊，无人敢说江南天。",
        "dynasty": "宋",
        "collection_info": null
    },
    {
        "uuid": "7039a73acb626c957e9fe87f8a269667",
        "title": "示湖田庵僧",
        "author": "方逢振",
        "content": "千里渴骥奔横川，万松滴翠蜿蜒盘。\n我来庐墓分一龛，纸窗摇动卓锡泉。\n铸钟𩊭鼓买祭田，云冠雪衲聊结缘。\n昆崙石壁蛟龙渊，呵禁守护灵物专。\n六根五藴洗不蠲，山鬼不肯降太颠。\n内热正坐饥火煎，睡蛇灭尽方安眠。\n君不见沩山禅，刚把铁牛鼻孔穿。\n犯人禾稼痛挞鞭，常见迥迥在我前。\n又不见高公嵬，天遣妖魔下玉軿。\n试我楞壁坚，不知死灰无復燃。\n我游诸方三十年，出入无界参人天。\n不羡翚绀碧捐金钱，不羡高堂会食罗大午，只羡当年开祖师贤。",
        "dynasty": "宋",
        "collection_info": null
    },
    {
        "uuid": "19046ae5e55281e06a380f48daa89878",
        "title": "送侄隆吉作遂安教谕",
        "author": "方逢振",
        "content": "旧时州置文学掾，南宫集英大学选。\n英雄壮志必此争，饭囊郡庠奴隶县。\n今时学籍难登天，青山□老天厌。\n蚁蜁驴磨犹自痴，不释不玄良觉窘。\n南州谕缺数百员，得即忻忻不得愠。\n他年一些录繇此迁，视博士员居四紧。\n博士以上梯级危，仕至泮宫钻天令。\n小阮胆大志復狂，拔起泥中尤自奋。\n不顾在列嘲好为，滥取皋比得家便。\n天上知心爱屋乌，尚觉知心相勉劝。\n弘文弟子需补员，径合翰林集贤院。\n我欲劝子入翰林，却恐远嫁难为情。",
        "dynasty": "宋",
        "collection_info": null
    },
    {
        "uuid": "01e07c6cf7f6835b730003ee09ff9979",
        "title": "贺蛟峰先生得孙",
        "author": "方逢振",
        "content": "翁年六十九，大郎才得孙。\n五行不孤亢，停当干与坤。\n于焉观于穆，孝悌天已根。\n贤愚一任汝，鞠育推予恩。\n我观人祖心，恨不见曾元。\n曾元日以远，多至昧厥源。\n惟有眉山家，颍弟坡为昆。\n庆图挂高堂，幼幼而尊尊。\n代昌贤才出，根硕枝叶烦。\n愿是我家儿，庶几大吾门。",
        "dynasty": "宋",
        "collection_info": null
    },
    {
        "uuid": "aa6cb7d0f3698445e30b2fa1342e3a15",
        "title": "凤潭精舍偶成",
        "author": "方逢振",
        "content": "茅屋三间一坞云，此窝真足养吾神。\n不知逐鹿断蛇手，但见落花啼鸟春。\n石几梅瓶添水活，地炉茶鼎煮泉新。\n古今天地何穷尽，媿我其间作散人。",
        "dynasty": "宋",
        "collection_info": null
    },
    {
        "uuid": "6bd8cc0d377a26b0b1f601d013359303",
        "title": "贺山房先生得宣命",
        "author": "卢珏",
        "content": "自从骢马到清溪，浄洗江山绝点埃。\n霜月高擎随地转，春风吹喜自天来。\n皇华礼遣荣花县，宣命恩浓出柏台。\n海内苍生望霖雨，庙堂正要栋梁材。",
        "dynasty": "宋",
        "collection_info": null
    },
    {
        "uuid": "4230fd144fdc64d4df74f10ba6ee3eae",
        "title": "天边风露楼漫题",
        "author": "卢珏",
        "content": "十二阑干俯碧溪，凭高一览万山低。\n晴滩历历轻帆上，烟树重重幽鸟啼。\n但觉兴随流水远，不知身与白云齐。\n年来先寄东君信，多种梅花在屋只要。",
        "dynasty": "宋",
        "collection_info": null
    },
    {
        "uuid": "2cf76cac6a00dfb4d251eeaa66b8033a",
        "title": "慈井",
        "author": "方山京",
        "content": "古井千年尚着名，只缘慈孝不胜情。\n碧烟自好浓霜白，何必溪流擅独清。",
        "dynasty": "宋",
        "collection_info": null
    },
    {
        "uuid": "d56630d117a428daa97eb881e7f1747b",
        "title": "重游临武秀岩  其一",
        "author": "曾晞颜",
        "content": "琼楼玉宇落荒村，鸡犬无声到洞门。\n采凤久藏丹穴羽，青莲倒续华峯根。\n笑谈疑歪风宫商应，剜刻浑无斧凿痕。\n莫讶空中能卓立，亭亭一柱拄干坤。",
        "dynasty": "宋",
        "collection_info": null
    },
    {
        "uuid": "c088a149a2db23b8a666e833dad6d5a2",
        "title": "重游临武秀岩  其二",
        "author": "曾晞颜",
        "content": "十番春事付风埃，屐齿参经识苍苔。\n野鸟避人犹巧语，山花向日尽迟开。\n奇峯自是平地起，活水不知何处来。\n天若便教羁馽脱，宁须海上觅蓬莱。",
        "dynasty": "宋",
        "collection_info": null
    },
    {
        "uuid": "a571249707a4aee03d7acee3cb0cbadb",
        "title": "四柏亭",
        "author": "孔梦斗",
        "content": "道乡采芹暇，手植四株柏。\n相对有正味，爱此岁寒格。\n忠言贾奇祸，几削谏臣迹。\n柏亦助道乡，每号风雨夕。\n柏死公不死，大名日皦白。\n后人补种之，存棠思召伯。\n亭亭俨相持，撑云空百尺。\n是柏出虽晚，风致犹古昔。\n我来跂遗芳，清坐假一席。\n徘徊意难舍，猛把阑干拍。\n寄语景行人，用意幸勿窄。",
        "dynasty": "宋",
        "collection_info": null
    },
    {
        "uuid": "b0b7e17f42bd4836c8bb300a48747281",
        "title": "神灯",
        "author": "朱天民",
        "content": "昔向长老说，北山有神灯。\n六月神初度，邑人竞高登。\n夜深无消息，忽其见崚嶒。\n璀璨作奇葩，点缀横玉绳。\n渐渐出阴壑，两两度松藤。\n乍明既倏晦，此没或彼兴。\n光中若有人，前后相参承。\n久久乃散去，各自为侪朋。\n神意会羣望，欢尽车方升。\n我家枕朔冈，梦寐云气腾。\n日暮启窗户，挥扇却炎蒸。\n跂于默一祝，祥光来相应。\n体大赤杲日，中莹融明冰。\n此乃少为贵，羣嘱当未曾。",
        "dynasty": "宋",
        "collection_info": null
    },
    {
        "uuid": "b4e24181bdadb7d87acf3603c170756a",
        "title": "襄樊失守",
        "author": "彭秋宇",
        "content": "六年援绝困重围，到此无谋更出奇。\n慷慨如张虽有愧，孤穷似李亦堪悲。\n列城寒月惊鸿散，夷路西风哨马驰。\n机速房深谋画处，岂无高着活危棋。",
        "dynasty": "宋",
        "collection_info": null
    },
    {
        "uuid": "74c7631126bc41d66597f075cb392a27",
        "title": "江上师溃",
        "author": "彭秋宇",
        "content": "江上西风督戍秋，国人延颈捷随收。\n中宵弃甲三军溃，往岁藏已经百战休。\n甚羡虞公前采石，可怜下谓后雷州。\n诸贤着意筹新局，嫠妇如今正有忧。",
        "dynasty": "宋",
        "collection_info": null
    },
    {
        "uuid": "f52096332f49450ff10d380ba3859203",
        "title": "南征",
        "author": "彭秋宇",
        "content": "圣皇神武志规恢，南国胡为贡未来。\n铜柱地荒云隔断，珠崖天圣鴈飞回。\n秋风曾见秦师出，晓日今闻汉诏哀。\n中国有人终慕化，且看万象乐春台。",
        "dynasty": "宋",
        "collection_info": null
    },
    {
        "uuid": "5363c5628cf669c16b71469c4308edf6",
        "title": "再平南扰",
        "author": "彭秋宇",
        "content": "干坤重闢八荒春，何事中间有末臣。\n南粤一隅先汉地，阳樊数世有周民。\n山川惯识旌旗影，道路长愁士马尘。\n闻说讨平归奏凯，剩俘女子载珠珍。",
        "dynasty": "宋",
        "collection_info": null
    },
    {
        "uuid": "e66269848b7f71594f9334b15e9bb6e9",
        "title": "西风",
        "author": "彭秋宇",
        "content": "边笳悽惨动江城，朔鴈南飞几阵横。\n云气昏昏秋万里，旄头烱烱夜三更。\n向来海上鳬毛出，何日关中马角生。\n天地无情豪杰尽，西风颠倒若为情。",
        "dynasty": "宋",
        "collection_info": null
    },
    {
        "uuid": "2fe1a9043feea191b370e237147967ee",
        "title": "庚申喜闻",
        "author": "彭秋宇",
        "content": "万方欢喜醉春风，数路飞书奏凯同。\n天拟诸公扶社稷，人言多难识英雄。\n周邦虽小名犹正，楚国方强力易穷。\n从此东南基岱岳，好磨崖石颂成功。",
        "dynasty": "宋",
        "collection_info": null
    },
    {
        "uuid": "c84d44ed9e6d71536fc32d516857a110",
        "title": "边事",
        "author": "彭秋宇",
        "content": "边头无日不秋风，荐食无厌更启戎。\n谁拥貔貅专玉帐，不收鹦鹉着金笼。\n江曾飞度量丝熟，襄已重围堕甑同。\n安得扶持今社稷，重来韩岳数英雄。",
        "dynasty": "宋",
        "collection_info": null
    },
    {
        "uuid": "49d30b5c7ece6d06ec417a9be7acbfc8",
        "title": "乙亥纪闻",
        "author": "彭秋宇",
        "content": "羽书朝暮涨氛埃，天诏勤王起草莱。\n寒上风高鹰扬去，江头雾暗马飞来。\n诸贤忠爱谋安出，四将英灵唤不回。\n漠漠雪天秋万里，飞鸣无数鴈鸿哀。",
        "dynasty": "宋",
        "collection_info": null
    },
    {
        "uuid": "bdce1214e9c6299ba1a2a56f713a4bb9",
        "title": "乙亥冬",
        "author": "彭秋宇",
        "content": "祸乱方来苦不禁，此生谁料有如今。\n四郊云扰旌旗影，诸阃风寒社稷心。\n杞国有人忧凛凛，桃源无路入深深。\n少陵野老怀忠愤，醉裏攒眉强自吟。",
        "dynasty": "宋",
        "collection_info": null
    },
    {
        "uuid": "6f1cdb1fd804c467dad4958f87c21397",
        "title": "读吟啸集  其一",
        "author": "彭秋宇",
        "content": "兴废明知数有天，臣心感激义当然。\n孔明尚欲西都蜀，王蠋宁甘北面燕。\n凤鹤不灵凄落日，蛟龙已逝冷长川。\n丈夫一为纲常死，表表人间万古传。",
        "dynasty": "宋",
        "collection_info": null
    },
    {
        "uuid": "f4879fafdf4c694771b13995912b0890",
        "title": "读吟啸集  其二",
        "author": "彭秋宇",
        "content": "力支大厦烱孤忠，太息黄旗运不东。\n天若有情虹贯日，人谁不死气凌空。\n倍增晁董儒科重，可与夷齐史传同。\n地位九分人物好，更于何处觅英雄。",
        "dynasty": "宋",
        "collection_info": null
    },
    {
        "uuid": "c75ddc88c10faf6b7da2e2d8838c6166",
        "title": "秋兴  其一",
        "author": "彭秋宇",
        "content": "沙尘破褐客秋风，落落亲朋半老翁。\n野旷有时闻啸虎，天宽无处寄征鸿。\n四方玉帛燕山北，万里帆樯海水东。\n回首可怜歌舞地，芳花石础树阴中。",
        "dynasty": "宋",
        "collection_info": null
    },
    {
        "uuid": "a1bf1d1810fb350ab63bc3c231eede80",
        "title": "秋兴  其二",
        "author": "彭秋宇",
        "content": "西风捲地送凄凉，目断归帆落日黄。\n鴈过江天云漠漠，龙游沧海水茫茫。\n故人入梦三更月，近事惊心两鬓霜。\n试把浊醪浇磊磈，樽中犹带芷兰香。",
        "dynasty": "宋",
        "collection_info": null
    },
    {
        "uuid": "2972b8d04d7d5a368d336cb3174aee49",
        "title": "世事",
        "author": "彭秋宇",
        "content": "茫茫世事等浮萍，愁绪方浓醉又醒。\n日月双飞天不老，干戈百战地常腥。\n此时弓马多秦戍，何日衣冠见汉庭。\n宇宙西风愁不尽，谁家门巷草青青。",
        "dynasty": "宋",
        "collection_info": null
    },
    {
        "uuid": "f5a34a536fa7a4df4960190268fbb7ed",
        "title": "闻鬼",
        "author": "彭秋宇",
        "content": "荒郊白骨卧枯莎，有鬼衔冤苦奈何。\n半夜数声凄枕席，十年几度惨干戈。\n英魂无託子孙绝，史笔不知忠义多。\n欲反髑髅生世乐，近来富贵亦消磨。",
        "dynasty": "宋",
        "collection_info": null
    },
    {
        "uuid": "88ba0eadcfdf82a6767abfbd9d15219d",
        "title": "感旧",
        "author": "彭秋宇",
        "content": "五更漏尽醉魂醒，谁富胸中十万兵。\n如昔襄阳坚砥柱，至今江左屹金城。\n南来铁马吹唇沸，北去铜人泪眼盈。\n闻说钱塘风景异，胥涛犹有不平鸣。",
        "dynasty": "宋",
        "collection_info": null
    },
    {
        "uuid": "ef8b5bce80ec77e64d433b647b959ad5",
        "title": "罪言",
        "author": "彭秋宇",
        "content": "四境风寒满目秋，区区嫠妇深忧。\n岂无豪杰二三策，亦有东南百十州。\n斫案肯迎新造魏，挥戈曾復旧宗周。\n仓公一望休惊走，好把囊中暝眩投。",
        "dynasty": "宋",
        "collection_info": null
    },
    {
        "uuid": "ed3a39fa0236af152ac461f054bb8c6d",
        "title": "闲愁",
        "author": "彭秋宇",
        "content": "江横天堑涌鲸波，信是闲愁两鬓皤。\n上界有春娱日月，中原无梦冷山河。\n扶持宇宙人非少，经济风涛论尽多。\n昨夜甘泉烽火急，禁中拊髀忆廉颇。",
        "dynasty": "宋",
        "collection_info": null
    },
    {
        "uuid": "70f529b7b78c0f7b3ebcdbe2484f2da6",
        "title": "感旧",
        "author": "彭秋宇",
        "content": "督府由来十十六秋，几回祈去几回留。\n人称姬旦三朝辅，谁羡鸱夷一舸游。\n葛岭春风天地醉，芜湖夜月战事今愁。\n平生心事青编在，身与皇家共戚休。",
        "dynasty": "宋",
        "collection_info": null
    },
    {
        "uuid": "bb6b24b3b4b3e36d3db536eb3a629ea3",
        "title": "感时",
        "author": "林伯元",
        "content": "旧谷新丝价未平，田苗一半属官青。\n白头老子面如鬼，倚杖开门见彗星。",
        "dynasty": "宋",
        "collection_info": null
    },
    {
        "uuid": "53746287a6502c85fa6696d3191b113a",
        "title": "题衢州驿舍",
        "author": "衢州士人",
        "content": "午夫荷担在山阿，膏血如何有许多。\n不若扁舟竟归去，休从清献墓前过。",
        "dynasty": "宋",
        "collection_info": null
    },
    {
        "uuid": "63a226713a4aefd31a24a4e47f109d33",
        "title": "诗三首  其一",
        "author": "严中和",
        "content": "山中道人不裹巾，一片石床生绿鳞。\n昨夜瓦瓶冰冻破，梅花无水自精神。",
        "dynasty": "宋",
        "collection_info": null
    },
    {
        "uuid": "6ec345b884197799a1f16350bb6adcd5",
        "title": "诗三首  其二",
        "author": "严中和",
        "content": "梅天雨气入帘栊，衣润频添柏火烘。\n四月江南无矮树，人家都在绿阴中。",
        "dynasty": "宋",
        "collection_info": null
    },
    {
        "uuid": "af48fd2f632f2bf304cfa5b05520b138",
        "title": "诗三首  其三",
        "author": "严中和",
        "content": "一声杜宇三更后，向晓绿阴连碧苔。\n却恨楼高春数尺，柳绵飞不上窗来。",
        "dynasty": "宋",
        "collection_info": null
    },
    {
        "uuid": "1cf85fb660836c705d58250f1e2a7d1f",
        "title": "月夜看桂",
        "author": "严中和",
        "content": "玉杵声中舞素娥，西风叶叶自婆娑。\n一天清气无人管，惟有山楼树影多。",
        "dynasty": "宋",
        "collection_info": null
    },
    {
        "uuid": "b0527592be698f5e774204899338d2da",
        "title": "句  其一",
        "author": "严中和",
        "content": "树影踏不碎，花香嗅却无。",
        "dynasty": "宋",
        "collection_info": null
    },
    {
        "uuid": "d993dd494e49e1cf9ceef29d3d6248d1",
        "title": "句  其二",
        "author": "严中和",
        "content": "寺老柳遮塔，雨多春碍船。",
        "dynasty": "宋",
        "collection_info": null
    },
    {
        "uuid": "0582045981185bac8ce2b0fac4813c5b",
        "title": "句  其三",
        "author": "严中和",
        "content": "涧水活不冻，山枫老自灵。",
        "dynasty": "宋",
        "collection_info": null
    },
    {
        "uuid": "ad17c0d2310c2267652560a910d5ee71",
        "title": "句  其四",
        "author": "严中和",
        "content": "画扇题诗鸾背湿，铜彝煎脑鸭心香。",
        "dynasty": "宋",
        "collection_info": null
    },
    {
        "uuid": "61576eea1a1686a1f2f76606689f478f",
        "title": "冬日",
        "author": "翁定远",
        "content": "迟明骑马谒朱门，安得梅花入梦魂。\n惭愧高人眠正熟，一生知不受人恩。",
        "dynasty": "宋",
        "collection_info": null
    },
    {
        "uuid": "8acc072c6e4eaedbcde4c2fab98ae79c",
        "title": "题廨壁",
        "author": "士人某",
        "content": "霜拂金鞍玉坠腰，邻鸡催唤紫宸朝。\n争如林下饱清梦，残月半窗松影摇。",
        "dynasty": "宋",
        "collection_info": null
    },
    {
        "uuid": "ba9689bf267dec90fac9c494f5565259",
        "title": "于朱宣慰家作画讫作",
        "author": "释子温",
        "content": "昔有朱买臣，今有朱宣慰。\n两个担柴失，并皆金紫贵。",
        "dynasty": "宋",
        "collection_info": null
    },
    {
        "uuid": "fe19666740f20b437b9a99b31093e26e",
        "title": "题画葡萄",
        "author": "释子温",
        "content": "曾向流沙取梵书，草龙珠帐满征途。\n轻句短策难将带，记得西风月上初。",
        "dynasty": "宋",
        "collection_info": null
    },
    {
        "uuid": "ebeb76ca4f089cab2ab63b5f6ff5021e",
        "title": "题葡萄图",
        "author": "释子温",
        "content": "明月清风宗炳社，夕阳秋色庾公楼。\n修心未到无心地，万种千般逐水流。",
        "dynasty": "宋",
        "collection_info": null
    },
    {
        "uuid": "5585c4f3cc86e2959acd2db3f7efc03f",
        "title": "天台陈石居出示乃祖梅隐先生遗稿其序中所载与友人冯使君入蜀之事可伤因赋四十字",
        "author": "吕胜之",
        "content": "临文增太息，復见此人不。\n义重午金诺，身轻万里游。\n好诗今寡和，壮志古难酬。\n一盏梅花露，年年荐陇头。",
        "dynasty": "宋",
        "collection_info": null
    },
    {
        "uuid": "a5a8d03de6ce4831821a3a6597851401",
        "title": "题周草窗江村小景扇面",
        "author": "吕胜之",
        "content": "飞鹭落鳬渚，山花灿如绣。\n爱闲人不来，柴门掩春昼。",
        "dynasty": "宋",
        "collection_info": null
    },
    {
        "uuid": "8d90f1e7cff5dd6ba55119ca2a2e9c37",
        "title": "晋王大令保母帖",
        "author": "王沂孙",
        "content": "脱落黄祊帖，按辞大令书。\n稍作兰亭面，七美谅非虚。\n或讶缺勿毁，或疑集悲夫。\n考真固云癖，订僞亦以愚。\n第观竁中藏，清玩唯研壶。\n晋人擅风流，宜与后世殊。\n所惜尚言数，卜年八百余。\n贞石久且泐，双松当几枯。\n片磗曷未化，逮兹厄耕锄。\n方其内幽镌，要以托荒墟。\n孰知坐此故，反能误意如。\n传世岂所幸，况遭孽韩污。\n辨端更为累，但资文字娱。\n陶土或若此，何为殉玉鱼。",
        "dynasty": "宋",
        "collection_info": null
    },
    {
        "uuid": "86ac95328b2d0bbd9f787d07a00dbd3e",
        "title": "观周曾秋塘图有作",
        "author": "王沂孙",
        "content": "秋，秋。\n萧洒，清幽。\n人静处，水边头。\n波细纹纹，风色飕飕。\n鸥鹭情相狎，鳬鸳乐自由。\n疎苇败荷池沼，白苹红蓼汀洲。\n几竿渔钓去已尽，一段晚云寒不收。",
        "dynasty": "宋",
        "collection_info": null
    },
    {
        "uuid": "e77838844cf078105c8b563e269c3c6c",
        "title": "梦中作",
        "author": "陈观国",
        "content": "水声兮激激，云容兮茸茸。\n千松拱绿，万荷奏红。\n爰宅兹岩，以逸放翁。\n屹万仞与世隔，峻一极而天通。\n予乃控野鹤，追冥鸿，往来乎蓬莱之宫。\n披海氛而一笑，以观九州之同。",
        "dynasty": "宋",
        "collection_info": null
    },
    {
        "uuid": "7c2ca794899d9621f35469a698cbbb36",
        "title": "送邓牧心出陶山",
        "author": "陈观国",
        "content": "青山无送迎，幽人自来去。\n落叶若相送，卷卷及行屦。\n檐端有孤云，仍为守其处。\n落叶惜人不在山，孤云尚期人再还。\n斯人可期復可惜，我处落叶孤云间。",
        "dynasty": "宋",
        "collection_info": null
    },
    {
        "uuid": "95ff4d3303e4d6fe9ecf44133fc13819",
        "title": "游九锁山",
        "author": "陈观国",
        "content": "名山隔游尘，九锁尘更少。\n閒云抱苍石，古涧茁灵草。\n一亭瞰蛟舞，曾此憩坡老。\n水性自云静，潴洩寄人巧。\n聊復助奇观，未须纵澜倒。\n小挹丹泉润，侧步石壁峭。\n洞深篝火入，志险极幽讨。\n人间几何年，仙迹棋未了。\n向夕山月吐，光碎松下道。\n天空琼馆寒，禽响药如捣。",
        "dynasty": "宋",
        "collection_info": null
    },
    {
        "uuid": "b08840b94575f06d9586b9dc78a801b4",
        "title": "送刘蒙川",
        "author": "陈一斋",
        "content": "春草征帆远，春江落日程。\n瘴乡官是客，儒服老谈兵。\n海阔龙无影，山空凤不鸣。\n梅花东阁路，悽断故人情。",
        "dynasty": "宋",
        "collection_info": null
    },
    {
        "uuid": "6cf6e321f9f59172e51e521bcc801f53",
        "title": "溪亭次汪桐阳",
        "author": "陈一斋",
        "content": "空亭明远嶂，老树黯余矄。\n野兴临流坐，秋声入夜闻。\n渔归孤棹月，鹤睡一松云。\n记得前溪路，人家两岸分。",
        "dynasty": "宋",
        "collection_info": null
    },
    {
        "uuid": "7176521f15f09acafca636b2fdea1a86",
        "title": "维扬怀项朴庵",
        "author": "陈一斋",
        "content": "长铗悲弹负壮游，京华倦客又扬州。\n西风昨夜他乡梦，明月故人何处楼。\n石塔钟残枫叶暝，瓜州棹远荻花秋。\n幽窗一点寒灯影，徙倚阑干生暮愁。",
        "dynasty": "宋",
        "collection_info": null
    },
    {
        "uuid": "7d82559d5483ff08af583c4e20b51066",
        "title": "句",
        "author": "梅州民",
        "content": "曾氏井泉千古冽，蒲侯心事一般清。",
        "dynasty": "宋",
        "collection_info": null
    },
    {
        "uuid": "dcf5d249ad21729c92e9d41e7995e761",
        "title": "投蒲寿宬  其一",
        "author": "潮州书生",
        "content": "梅花落地点苍苔，天意商量要入梅。\n蛱蝶不知春去也，双双飞过粉墙来。",
        "dynasty": "宋",
        "collection_info": null
    },
    {
        "uuid": "92d8785ad01f964a2563fd6531b81536",
        "title": "投蒲寿宬  其二",
        "author": "潮州书生",
        "content": "剑戟纷纷扶主日，山林寂寞闭门时。\n水声禽语皆时事，莫道山翁总不知。",
        "dynasty": "宋",
        "collection_info": null
    },
    {
        "uuid": "752d5ba2c80d73006d0b3eb04d6540d2",
        "title": "赠金仁山  其一",
        "author": "唐良骥",
        "content": "公已苍头我黑头，两情常得守清幽。\n纷纷世事浮云变，汩汩人生逝水流。\n行止何期南又北，交情又见夏还秋。\n可堪天意常如此，只合无心任去留。",
        "dynasty": "宋",
        "collection_info": null
    },
    {
        "uuid": "667d077bb12d0dfd22bb960335242ef5",
        "title": "赠金仁山  其二",
        "author": "唐良骥",
        "content": "命有穷时道不穷，命穷何处更求通。\n此生未老应须学，万事由来要适中。\n物欲尽时心始旷，天真动处气初融。\n百般佳处难形状，自与常人迥不同。",
        "dynasty": "宋",
        "collection_info": null
    },
    {
        "uuid": "3166b1183b0698206f0c8e7879916191",
        "title": "威烈王",
        "author": "徐钧",
        "content": "大柄潜移势可忧，朝纲未正况诸侯。\n时人只咎轻分晋，不道东西已剖周。",
        "dynasty": "宋",
        "collection_info": null
    },
    {
        "uuid": "99266aafad0f41ffb4e135aeb8602860",
        "title": "安王",
        "author": "徐钧",
        "content": "名器君司戒妄求，倖门一启国深忧。\n请看三晋叨封后，便有田齐亦效尤。",
        "dynasty": "宋",
        "collection_info": null
    },
    {
        "uuid": "675cd24df956c220b50065f681a7cdd1",
        "title": "烈王",
        "author": "徐钧",
        "content": "齐为沽名特觐王，当时国势岂真强。\n计来小缓庸何责，引得无君丑语扬。",
        "dynasty": "宋",
        "collection_info": null
    },
    {
        "uuid": "d87fe67c504799d25713f709842b2f32",
        "title": "显王",
        "author": "徐钧",
        "content": "国微地蹙政无纲，其奈嬴秦势日强。\n遣胙已非仍入贺，却因致霸遽称王。",
        "dynasty": "宋",
        "collection_info": null
    },
    {
        "uuid": "7e3c7764ae564d00f13d825ea67d71dd",
        "title": "三晋",
        "author": "徐钧",
        "content": "二百年余主夏盟，尊攘事业古无伦。\n若非剖一为三后，未必舆图尽入秦。",
        "dynasty": "宋",
        "collection_info": null
    },
    {
        "uuid": "762ce06853fbdc360b513d8eac8eacef",
        "title": "魏文侯",
        "author": "徐钧",
        "content": "闻道西河久服从，陶成国治蔼文风。\n政缘余泽沾洙泗，比似群侯故不同。",
        "dynasty": "宋",
        "collection_info": null
    },
    {
        "uuid": "57e1bc5a956ce42e94d79f0b8de768b9",
        "title": "韩昭侯",
        "author": "徐钧",
        "content": "敝袴囊中犹惜予，高门旱后忽兴工。\n如何奢俭初终异，一相存亡事不同。",
        "dynasty": "宋",
        "collection_info": null
    },
    {
        "uuid": "fc6de6f4b96d40e6343f53290e0cb361",
        "title": "齐威王",
        "author": "徐钧",
        "content": "赏罚严明国富强，独能仗义一朝王。\n周纲此日微如髪，独有人心理未亡。",
        "dynasty": "宋",
        "collection_info": null
    },
    {
        "uuid": "bb15d35420c32892dacb1760017edaf5",
        "title": "魏惠王",
        "author": "徐钧",
        "content": "鞅已归秦膑入齐，有才不用孰持危。\n后来医国非无药，仕义良方惜不施。",
        "dynasty": "宋",
        "collection_info": null
    },
    {
        "uuid": "eb1abc56426f0471fea8271824fa57f7",
        "title": "赵武灵王",
        "author": "徐钧",
        "content": "宗周削弱列侯强，僭拟谁知有陛堂。\n独有武灵知大节，称君已足不称王。",
        "dynasty": "宋",
        "collection_info": null
    },
    {
        "uuid": "1c75ce21b24f53ea7e689a011d52e5aa",
        "title": "齐宣王",
        "author": "徐钧",
        "content": "鼓钟苑囿乐如何，货色贪淫勇更多。\n伐国交邻徒屡问，用贤曾不到邹轲。",
        "dynasty": "宋",
        "collection_info": null
    },
    {
        "uuid": "29b813ce89b490206c27085d3e580cbc",
        "title": "燕昭王",
        "author": "徐钧",
        "content": "尝胆深思报復来，经纶须仗出群才。\n仇齐一扫如风叶，只为黄金早筑台。",
        "dynasty": "宋",
        "collection_info": null
    },
    {
        "uuid": "ff83c87ff97e39c646f28c55bb104b88",
        "title": "卜子夏",
        "author": "徐钧",
        "content": "宣尼生不到西河，圣化难沾觖望多。\n商也天教生独晚，为分一脉阐文科。",
        "dynasty": "宋",
        "collection_info": null
    },
    {
        "uuid": "c1fee73d4d905c229803b4003c9b7238",
        "title": "田子方",
        "author": "徐钧",
        "content": "君侯坐问所从谁，极口惟谈顺子奇。\n可嘆今人多不让，始知无择解称师。",
        "dynasty": "宋",
        "collection_info": null
    },
    {
        "uuid": "a7798b62dfb6bc9a3aebba925ce1ae9b",
        "title": "段干木",
        "author": "徐钧",
        "content": "喻垣走避见难通，闾式君侯礼谩隆。\n一点高风真可畏，解令敌国不兴戎。",
        "dynasty": "宋",
        "collection_info": null
    },
    {
        "uuid": "1872cff24a4af18bfceca5bcf09a344f",
        "title": "孟轲",
        "author": "徐钧",
        "content": "战国谁能识道真，故将性善觉生民。\n七篇切切言仁义，功利场中有此人。",
        "dynasty": "宋",
        "collection_info": null
    },
    {
        "uuid": "1aa1cfb8b7bb874dba91246db6fc8445",
        "title": "荀卿",
        "author": "徐钧",
        "content": "老废兰陵已可悲，着书强欲晓当时。\n一言性恶真成缪，读者何云但小疵。",
        "dynasty": "宋",
        "collection_info": null
    },
    {
        "uuid": "0c8980115e19ed65d69b867032afee10",
        "title": "屈原",
        "author": "徐钧",
        "content": "托兴妃嫔疑亵嫚，幻言神怪似荒唐。\n若无一点精忠节，未必文争日月光。",
        "dynasty": "宋",
        "collection_info": null
    },
    {
        "uuid": "3255ec3c189d2f8bbb5c80532d9732c2",
        "title": "卫鞅",
        "author": "徐钧",
        "content": "心术刑名太刻残，网深文峻众心寒。\n仓忙客舍无归处，始悔当年法欠宽。",
        "dynasty": "宋",
        "collection_info": null
    },
    {
        "uuid": "015ce1beaf1ce1a2ea2961d71948717c",
        "title": "申不害",
        "author": "徐钧",
        "content": "相国终身保治平，不同非鞅死刑名。\n只缘用志能卑逊，纵曰伤残亦觉轻。",
        "dynasty": "宋",
        "collection_info": null
    },
    {
        "uuid": "e3a513a5ff7da06ff8579c3e6b4857f3",
        "title": "韩非",
        "author": "徐钧",
        "content": "见书恨不见斯人，见后翻令自杀身。\n毕竟立心多惨刻，少恩莫怨虎狼秦。",
        "dynasty": "宋",
        "collection_info": null
    },
    {
        "uuid": "9c799e5781d3f1e075cf963a2ccbe081",
        "title": "鬼谷子",
        "author": "徐钧",
        "content": "苍颉书成能哭鬼，不知鬼谷事如何。\n仪秦尚学先生术，料得先生术更多。",
        "dynasty": "宋",
        "collection_info": null
    },
    {
        "uuid": "96556ac291fb40bcd503aee3ba8a1090",
        "title": "苏秦",
        "author": "徐钧",
        "content": "本图富贵快心期，谩借从亲说便宜。\n五国攻秦齐不至，客卿正是在齐时。",
        "dynasty": "宋",
        "collection_info": null
    },
    {
        "uuid": "79fc163990c68cfc367ecef8a2b73cca",
        "title": "张仪",
        "author": "徐钧",
        "content": "再攻再相梁不悟，六百六里楚云何。\n苏秦反覆何须道，反覆如君事更多。",
        "dynasty": "宋",
        "collection_info": null
    },
    {
        "uuid": "e4492ff16de483bd3cafefb675194fab",
        "title": "吴起",
        "author": "徐钧",
        "content": "兵书司马足齐名，盟母戕妻亦骇闻。\n主少国疑身不免，先知已自服田文。",
        "dynasty": "宋",
        "collection_info": null
    },
    {
        "uuid": "fdb896242b82bc331265d2bf61aa3ee7",
        "title": "孙膑",
        "author": "徐钧",
        "content": "百年家学妙兵机，知彼犹怜己未知。\n绝爱奇功成砍树，何缘术足不如葵。",
        "dynasty": "宋",
        "collection_info": null
    },
    {
        "uuid": "548ee8fc1ad833fbef4f9743750df6c9",
        "title": "廉颇",
        "author": "徐钧",
        "content": "遗矢谗言弃老成，肉多饭健尚精神。\n可怜一点狐丘志，到死犹能用赵臣。",
        "dynasty": "宋",
        "collection_info": null
    },
    {
        "uuid": "dfc3d00b0615d8886f40c465c62181c8",
        "title": "李牧",
        "author": "徐钧",
        "content": "良将身亡赵亦亡，百年遗恨一冯唐。\n当时不受谗臣间，吕政何由返故乡。",
        "dynasty": "宋",
        "collection_info": null
    },
    {
        "uuid": "4cbf8518a34f651024c9a9871a524375",
        "title": "乐毅",
        "author": "徐钧",
        "content": "七十城收一笑间，对时气势擅强燕。\n区区莒墨何难下，自是君王不永年。",
        "dynasty": "宋",
        "collection_info": null
    },
    {
        "uuid": "93bca70323dffdbdeb47bb3e048d1c40",
        "title": "田单",
        "author": "徐钧",
        "content": "鼓譟奔牛亦壮哉，一城力挽众城回。\n谁知辟士明封赏，即墨曾经培养来。",
        "dynasty": "宋",
        "collection_info": null
    },
    {
        "uuid": "377698ba6c468053a124e3b47cc4c388",
        "title": "赵奢",
        "author": "徐钧",
        "content": "北山据险最能兵，中外俱闻马服名。\n满谓将门还出将，不知有子误长平。",
        "dynasty": "宋",
        "collection_info": null
    },
    {
        "uuid": "1c470e806f1aa4b65742ceedca5edb59",
        "title": "赵括",
        "author": "徐钧",
        "content": "少年轻锐喜谈兵，父学虽传术未精。\n一败谁能逃母料，可怜四十万苍生。",
        "dynasty": "宋",
        "collection_info": null
    },
    {
        "uuid": "efa4f64c27c8955414dae90c0808d690",
        "title": "蔺相如",
        "author": "徐钧",
        "content": "缶击何分秦胜负，璧还不系赵存亡。\n最怜恃勇偏轻举，直挟君王冒虎狼。",
        "dynasty": "宋",
        "collection_info": null
    },
    {
        "uuid": "183d01c5afc4b8b87450448504627e88",
        "title": "郭隗",
        "author": "徐钧",
        "content": "国主张罗网异材，一言隗始自为媒。\n他年能齐城者，知自千金市骨来。",
        "dynasty": "宋",
        "collection_info": null
    },
    {
        "uuid": "112067ac4dfcee09cb49d7a936d974c2",
        "title": "孟尝君",
        "author": "徐钧",
        "content": "诞当五月命于天，齐户风谣恐未然。\n若使当时真不举，吾门安得客三千。",
        "dynasty": "宋",
        "collection_info": null
    },
    {
        "uuid": "af32706aedb9f283fa684bc09a880092",
        "title": "平原君",
        "author": "徐钧",
        "content": "谢躄虽云礼意恭，平生结客竟何功。\n不知他日邯郸警，独有捐躯一李同。",
        "dynasty": "宋",
        "collection_info": null
    },
    {
        "uuid": "b7d579096fc0a910610bb66dfa8979cd",
        "title": "春申君",
        "author": "徐钧",
        "content": "输忠世子得逃秦，二十余年相国荣。\n固位但知迷孕女，防身惜不用朱英。",
        "dynasty": "宋",
        "collection_info": null
    },
    {
        "uuid": "41e575788b92a56e60d46860dfe60696",
        "title": "毛遂",
        "author": "徐钧",
        "content": "一立谈间定合从，真能脱颖出囊中。\n当时若顾呈身耻，余子纷纷亦罔功。",
        "dynasty": "宋",
        "collection_info": null
    },
    {
        "uuid": "6f1ccb6e66f7b307403084f701ff8b4a",
        "title": "信陵君",
        "author": "徐钧",
        "content": "侯朱决计全危赵，毛薛谋归保大梁。\n得士信知明效速，去留果系国存亡。",
        "dynasty": "宋",
        "collection_info": null
    },
    {
        "uuid": "c153db6ea08b7d20d292b4b23d4429fa",
        "title": "豫让",
        "author": "徐钧",
        "content": "君侯待我异中行，宗祀何期遽覆亡。\n一死谁言无所为，主知深处自难忘。",
        "dynasty": "宋",
        "collection_info": null
    },
    {
        "uuid": "b30bf8f56f95c1aedf5e3af3b3ab2a04",
        "title": "鲁仲连",
        "author": "徐钧",
        "content": "布衣不肯帝强秦，天下皆闻高士名。\n何事劝降轻守节，一书飞矢入聊城。",
        "dynasty": "宋",
        "collection_info": null
    },
    {
        "uuid": "46622644f933833eaeb8635a9ea61eff",
        "title": "聂政",
        "author": "徐钧",
        "content": "为母辞金义且仁，却甘为盗忍轻生。\n若非有姊扬风烈，千古谁知壮士名。",
        "dynasty": "宋",
        "collection_info": null
    },
    {
        "uuid": "7a0d6b8ea14e854ce2c3ec427aae0660",
        "title": "燕丹",
        "author": "徐钧",
        "content": "急着无如救赵危，远从楚魏近从齐。\n田光老缪翻成错，匕首咸阳策最低。",
        "dynasty": "宋",
        "collection_info": null
    },
    {
        "uuid": "f60707002e7274cb1a5ed937d6f0c207",
        "title": "荆轲",
        "author": "徐钧",
        "content": "独憾荆卿剑术疏，虎狼到手不能除。\n何如博浪挥椎者，远击犹能中副车。",
        "dynasty": "宋",
        "collection_info": null
    },
    {
        "uuid": "cf10d0aa0dbd482b441ef9eb38d6b5e4",
        "title": "始皇",
        "author": "徐钧",
        "content": "三山有药身旋死，万世无期祚竟亡。\n速死趋亡皆自取，鲍鱼纔歇火咸阳。",
        "dynasty": "宋",
        "collection_info": null
    },
    {
        "uuid": "d57b1369053c27ab0f31c4d58a43c757",
        "title": "白起",
        "author": "徐钧",
        "content": "投降赵卒本求生，坑后谁人不死争。\n三召三辞宁自刎，邯郸料不再长平。",
        "dynasty": "宋",
        "collection_info": null
    },
    {
        "uuid": "e9e49d57a3af75e07d073a5d4311dde3",
        "title": "范雎",
        "author": "徐钧",
        "content": "绨袍恋恋亦何为，相国难忘箦卷尸。\n有怨必酬恩必报，凭君说与魏齐知。",
        "dynasty": "宋",
        "collection_info": null
    },
    {
        "uuid": "7866c47f6e15f9f10ad3726d45168e36",
        "title": "吕不韦",
        "author": "徐钧",
        "content": "谋立储君进孕姬，巨商贩鬻巧观时。\n十年富贵随轻覆，奇货元来祸更奇。",
        "dynasty": "宋",
        "collection_info": null
    },
    {
        "uuid": "e61550c55ac8d026d9b9c20d24de4fa3",
        "title": "嫪毐",
        "author": "徐钧",
        "content": "诈腐为阉几十春，朝欢暮狎宠无伦。\n休分长信幷文信，假父如今又象真。",
        "dynasty": "宋",
        "collection_info": null
    },
    {
        "uuid": "993b0a9be9772d34b357f7c4337c0e75",
        "title": "李斯",
        "author": "徐钧",
        "content": "燃除六籍忍坑儒，本欲愚人卒自愚。\n若使当时甘被逐，东门牵犬嘆应无。",
        "dynasty": "宋",
        "collection_info": null
    },
    {
        "uuid": "49ef1bbb38d16463ebac5d50c30a5e74",
        "title": "坑儒四百六十余人",
        "author": "徐钧",
        "content": "焚坑相距一年间，何事迟迟未出关。\n万里冥鸿罗网外，料应祸不到商山。",
        "dynasty": "宋",
        "collection_info": null
    },
    {
        "uuid": "0da6a19fde1ad9214470d82243c4bfe2",
        "title": "赵高",
        "author": "徐钧",
        "content": "阉奴久矣擅秦权，鹿马欺君亦势然。\n辄向望夷弒逆，此身不杀是无天。",
        "dynasty": "宋",
        "collection_info": null
    },
    {
        "uuid": "ed31ca18fd663c2d106e42223433677b",
        "title": "项羽",
        "author": "徐钧",
        "content": "猴冠不肯王关中，衣锦思归意气雄。\n一曲虞歌数行泪，悬知无面见江东。",
        "dynasty": "宋",
        "collection_info": null
    },
    {
        "uuid": "4cd8e92812052364da1b6f267101c10a",
        "title": "范增",
        "author": "徐钧",
        "content": "项王暴不减强秦，一语箴规总未闻。\n白首尚嫌君不忍，料知增更忍于君。",
        "dynasty": "宋",
        "collection_info": null
    },
    {
        "uuid": "0f4f125676c3d1c9a2b4c1cb43f0cf13",
        "title": "虞美人",
        "author": "徐钧",
        "content": "帐下悲歌势已孤，美人忠愤慨捐躯。\n山河莫道全归汉，墓草青青尚姓虞。",
        "dynasty": "宋",
        "collection_info": null
    },
    {
        "uuid": "d6a7a5def5485993b6b0464d4eb9cd24",
        "title": "汉高祖",
        "author": "徐钧",
        "content": "商后誓师因亳众，周王致业述豳风。\n不阶尺土一人柄，谁似皮冠一沛公。",
        "dynasty": "宋",
        "collection_info": null
    },
    {
        "uuid": "2385246082e4e875a526f2a37f2e7f1b",
        "title": "武帝",
        "author": "徐钧",
        "content": "一曲秋风已悔心，此机开导竟无人。\n后来不下轮台诏，黩武求仙又一秦。",
        "dynasty": "宋",
        "collection_info": null
    },
    {
        "uuid": "26095f5e689e2f88236f09e1b83b23bf",
        "title": "吕后",
        "author": "徐钧",
        "content": "父识英雄壻沛公，家因骄横血兵锋。\n始知善相元非善，不是兴宗是覆宗。",
        "dynasty": "宋",
        "collection_info": null
    },
    {
        "uuid": "74e48fc251191b3020bc5605cd60721b",
        "title": "孝武陈皇后",
        "author": "徐钧",
        "content": "阿娇宠极爱还衰，何用黄金买赋为。\n覆水欲收宁復得，此情惟有谪仙知。",
        "dynasty": "宋",
        "collection_info": null
    },
    {
        "uuid": "05c26080badc41f95ecc7610016d14a3",
        "title": "鈎弋夫人",
        "author": "徐钧",
        "content": "名门尧母将传嗣，取鑑吕皇预杀身。\n燕翼贻谋宜有道，如何知义不知仁。",
        "dynasty": "宋",
        "collection_info": null
    },
    {
        "uuid": "ae79d32060a70f8c335e6f38e2ae9663",
        "title": "王昭君",
        "author": "徐钧",
        "content": "画工虽巧岂堪凭，妍丑何如一见真。\n自是君王先错计，爱将耳目寄他人。",
        "dynasty": "宋",
        "collection_info": null
    },
    {
        "uuid": "b9b3601a99bad06577ee9f1029ea5283",
        "title": "张良",
        "author": "徐钧",
        "content": "博浪椎挥四海惊，虎狼虽暴已无秦。\n兴刘灭项犹余事，岂是萧韩行辈人。",
        "dynasty": "宋",
        "collection_info": null
    },
    {
        "uuid": "36339caac38c89693793d7057ac19e70",
        "title": "萧何",
        "author": "徐钧",
        "content": "相国人夸佐沛公，收图运饷守关中。\n不知用蜀为根本，此是兴王第一功。",
        "dynasty": "宋",
        "collection_info": null
    },
    {
        "uuid": "577a5df9c5e8c5ac7b66e6da2bc83864",
        "title": "项伯",
        "author": "徐钧",
        "content": "霸上孤军势莫支，鸿门一剑事尤危。\n射阳不与留侯旧，楚汉兴亡未可知。",
        "dynasty": "宋",
        "collection_info": null
    },
    {
        "uuid": "bea7d729665e4f53de2664793238ec8f",
        "title": "陈平",
        "author": "徐钧",
        "content": "生平多智足兴刘，奇秘终贻正大羞。\n若使托孤权独任，未知诛吕若为谋。",
        "dynasty": "宋",
        "collection_info": null
    },
    {
        "uuid": "a052fb831d2dabc76004f05861c30ca3",
        "title": "郦食其",
        "author": "徐钧",
        "content": "掉舌降齐七十城，休因掩袭恨遭烹。\n淮阴请假终基祸，得似高梁数世荣。",
        "dynasty": "宋",
        "collection_info": null
    },
    {
        "uuid": "ac653fd59e45091b19c505434d3acdd1",
        "title": "纪信",
        "author": "徐钧",
        "content": "诳楚言降乐受烹，重围得脱汉基成。\n论封无爵死无传，幸有唐碑为发明。",
        "dynasty": "宋",
        "collection_info": null
    },
    {
        "uuid": "d12960f7bc5ddd99f641dc13ba098efc",
        "title": "樊哙",
        "author": "徐钧",
        "content": "后党兴戎衅已成，龙髯忽堕幸逃生。\n不于吕祸身先死，未必终能保令名。",
        "dynasty": "宋",
        "collection_info": null
    },
    {
        "uuid": "be21124e8510a4c64f8a676f15b1eed5",
        "title": "周勃",
        "author": "徐钧",
        "content": "功成无罪付廷平，借援东朝始得生。\n若使当时逢吕后，诛夷又是一韩彭。",
        "dynasty": "宋",
        "collection_info": null
    },
    {
        "uuid": "06e43bccd44bd805b84af909878871bb",
        "title": "滕公",
        "author": "徐钧",
        "content": "日奉车音语易亲，朱奴立受再生恩。\n淮阴元是公全活，末着何妨更一言。",
        "dynasty": "宋",
        "collection_info": null
    },
    {
        "uuid": "9fd52a25f5bfa14ded93f3fc760557eb",
        "title": "王陵",
        "author": "徐钧",
        "content": "抗议争封独犯颜，周陈只合共持难。\n若能坚守长陵约，不但刘安吕亦安。",
        "dynasty": "宋",
        "collection_info": null
    },
    {
        "uuid": "f23a4cd6c0145c0544da678f15df4016",
        "title": "周昌",
        "author": "徐钧",
        "content": "廷争废嫡见操持，故仗刚强托爱儿。\n三召归来竟无语，此时何不更期期。",
        "dynasty": "宋",
        "collection_info": null
    },
    {
        "uuid": "ebd4da43f3c8ac2028c2b38ff782a090",
        "title": "叔孙通",
        "author": "徐钧",
        "content": "秦府藏书熟见闻，三王遗意可追寻。\n如何绵蕞因秦陋，古礼沦亡恨到今。",
        "dynasty": "宋",
        "collection_info": null
    },
    {
        "uuid": "6bb043a3c1dc1dcd74a6e80d09c6a2c5",
        "title": "陆贾",
        "author": "徐钧",
        "content": "溺冠骑项不知儒，马上功成习未除。\n新语见称应有意，当时人未说诗书。",
        "dynasty": "宋",
        "collection_info": null
    },
    {
        "uuid": "92add627203243adb2a8a61a824d779c",
        "title": "四皓",
        "author": "徐钧",
        "content": "避乱商山且茹之，遽因厚币起幽栖。\n母强子弱几危汉，悔杀先生一出低。",
        "dynasty": "宋",
        "collection_info": null
    },
    {
        "uuid": "0bc3a22bc425786d423fb4b81ca1879d",
        "title": "季布",
        "author": "徐钧",
        "content": "一诺千金汉重臣，平生恩力报何曾。\n朱家不德人传美，殊愧张苍父事陵。",
        "dynasty": "宋",
        "collection_info": null
    },
    {
        "uuid": "c9187359b90ac7b6ec2cb74063723876",
        "title": "贾谊",
        "author": "徐钧",
        "content": "年少毋庸毁洛阳，才高虑远策深长。\n如何宣室成虚问，纔傅长沙又傅梁。",
        "dynasty": "宋",
        "collection_info": null
    },
    {
        "uuid": "04342799aedb934bdb50b7829fff71cd",
        "title": "周亚夫",
        "author": "徐钧",
        "content": "削平吴楚大功成，一旦生疑触怒霆。\n自是君王多任刻，非关许负相书灵。",
        "dynasty": "宋",
        "collection_info": null
    },
    {
        "uuid": "b28a27574c6cf5d67d5f0113548f52f5",
        "title": "董仲舒",
        "author": "徐钧",
        "content": "三策前陈语漫详，外迁一再相骄王。\n惟余正谊兼明道，此传流传万古香。",
        "dynasty": "宋",
        "collection_info": null
    },
    {
        "uuid": "571d52c9d81f204b8bc9369f2b03f8d2",
        "title": "李陵",
        "author": "徐钧",
        "content": "名将生降负己知，丧师辱国死犹迟。\n河梁羞与子卿别，携手空余五字诗。",
        "dynasty": "宋",
        "collection_info": null
    },
    {
        "uuid": "77c6be56a4ccd0dbfa80463a1f75c912",
        "title": "苏武",
        "author": "徐钧",
        "content": "胡沙不隔汉家天，一节坚持十九年。\n白首微官甘属国，耻随李卫老戎旃。",
        "dynasty": "宋",
        "collection_info": null
    },
    {
        "uuid": "db14fbf69efd2e792bce98ab53f8de16",
        "title": "司马相如",
        "author": "徐钧",
        "content": "卖赋名成卖酒余，归来驷马拥高车。\n锦衣只欲湔前耻，不道开边困里闾。",
        "dynasty": "宋",
        "collection_info": null
    },
    {
        "uuid": "8ea7382e7e5229878c641c369299a417",
        "title": "文君",
        "author": "徐钧",
        "content": "修眉横映远山青，却寄芳心一曲琴。\n可惜相如今病渴，薄情犹赋白头吟。",
        "dynasty": "宋",
        "collection_info": null
    },
    {
        "uuid": "82231b0d479a641d27cecde4db62f30d",
        "title": "朱买臣",
        "author": "徐钧",
        "content": "长歌负担久栖栖，一旦高车守会稽。\n衣锦还乡成底事，只将富贵耀前妻。",
        "dynasty": "宋",
        "collection_info": null
    },
    {
        "uuid": "1422d0a97601a52ffdf60f8ba7dd707e",
        "title": "儿宽",
        "author": "徐钧",
        "content": "射策明经亦巨儒，巧迎封禅意何如。\n相如未死犹知耻，却了相如死后书。",
        "dynasty": "宋",
        "collection_info": null
    },
    {
        "uuid": "9511072ae239c5ba033b45449350b527",
        "title": "夏侯胜",
        "author": "徐钧",
        "content": "精推洪范罚常阴，一语知几耸在廷。\n却道取青如拾芥，是贪利禄始明经。",
        "dynasty": "宋",
        "collection_info": null
    },
    {
        "uuid": "35cb178778401f5d94b7faa253bed8b0",
        "title": "龚遂",
        "author": "徐钧",
        "content": "带牛佩犊俗难平，喜得公来便息兵。\n最是有功能不伐，君前犹自逊王生。",
        "dynasty": "宋",
        "collection_info": null
    },
    {
        "uuid": "9f1d273e0e6c131dea0e0726bf43c991",
        "title": "刘向",
        "author": "徐钧",
        "content": "忠言历历总成虚，二十余年列大夫。\n未死已知他日祸，此身幸不见新都。",
        "dynasty": "宋",
        "collection_info": null
    },
    {
        "uuid": "7b6c9ca78163c12ebfc3f45c7a7f175a",
        "title": "韦贤子元成",
        "author": "徐钧",
        "content": "遗金何得似传经，爵让难兄风感深。\n卒使淮阳谋遂寝，潜消一点废储心。",
        "dynasty": "宋",
        "collection_info": null
    },
    {
        "uuid": "71c5b5e338adcee3bc1b5d527852b5a8",
        "title": "郑子真",
        "author": "徐钧",
        "content": "栖迟郑国一癯仙，不被人知四十年。\n谷口躬耕时未久，京师何事忽争传。",
        "dynasty": "宋",
        "collection_info": null
    },
    {
        "uuid": "82fec2809acce04f712413e5010fccf3",
        "title": "扬雄",
        "author": "徐钧",
        "content": "眼看汉室已新都，天禄雠书员自愚。\n闻说草玄堪拟易，曾将进退一占无。",
        "dynasty": "宋",
        "collection_info": null
    },
    {
        "uuid": "4161040c87838a4eb0e1d9c1a53a2e4c",
        "title": "更始",
        "author": "徐钧",
        "content": "三精雾塞未能收，诸将俄兴翼戴谋。\n谁谓庸才能戮莽，人心毕竟尚思刘。",
        "dynasty": "宋",
        "collection_info": null
    },
    {
        "uuid": "4c1cc52e26689bc6fd4703567545416f",
        "title": "光武",
        "author": "徐钧",
        "content": "功成论道息干戈，武将森森学问多。\n养得文风名节盛，自三代下莫能过。",
        "dynasty": "宋",
        "collection_info": null
    },
    {
        "uuid": "8dc6b9f0304aa82e9c2753a7d156e19e",
        "title": "明帝",
        "author": "徐钧",
        "content": "大学师儒多讲论，东平礼乐正修明。\n不知佛法缘何入，却向斯时教大行。",
        "dynasty": "宋",
        "collection_info": null
    },
    {
        "uuid": "2830ca37327d9c2289b30f5c32d3f507",
        "title": "章帝",
        "author": "徐钧",
        "content": "积威仁意渐无存，宽厚真能固本根。\n只恨涵容伤大过，养成外戚擅权门。",
        "dynasty": "宋",
        "collection_info": null
    },
    {
        "uuid": "4d41509efcd4fd5f9a643dc81ffb2918",
        "title": "献帝",
        "author": "徐钧",
        "content": "卓操余凶事可知，空临南面竟何为。\n奔驰关洛还迁许，终作奸雄盗取资。",
        "dynasty": "宋",
        "collection_info": null
    },
    {
        "uuid": "b93ff9e2ef98e4ffa884c25e1b6e98c1",
        "title": "刘盆子",
        "author": "徐钧",
        "content": "操符未识君为贵，解玺方知盗可羞。\n绛服大冠真主出，不先肉袒更何求。",
        "dynasty": "宋",
        "collection_info": null
    },
    {
        "uuid": "13ac7f05f7e0c1fe7a42ab862d56d840",
        "title": "东平宪王苍",
        "author": "徐钧",
        "content": "重修礼乐佐文明，乐善终能保令名。\n两汉贤王谁与并，河间以后便东平。",
        "dynasty": "宋",
        "collection_info": null
    },
    {
        "uuid": "7ca21075d900e28a94e1630bc6c54714",
        "title": "邓禹",
        "author": "徐钧",
        "content": "久从游学识英雄，杖策南来见畧同。\n首建雄谋恢汉业，云台端合议元功。",
        "dynasty": "宋",
        "collection_info": null
    },
    {
        "uuid": "de4b87aa4f4b36f91035a58dd7f42960",
        "title": "寇恂",
        "author": "徐钧",
        "content": "王郎百万肆凭陵，谁集渔阳上谷兵。\n一剪妖氛河北定，中兴从此创基成。",
        "dynasty": "宋",
        "collection_info": null
    },
    {
        "uuid": "c4a3e5fed656e1fe4e82bdf131ffe93d",
        "title": "冯异",
        "author": "徐钧",
        "content": "旧是起兵时主簿，今为大树下将军。\n若看劝帝施恩语，俣独区区战伐勋。",
        "dynasty": "宋",
        "collection_info": null
    },
    {
        "uuid": "75bc1fefce4669f8cb5b217869b54a38",
        "title": "岑彭",
        "author": "徐钧",
        "content": "雨骤风驰善用兵，公孙击地嘆如神。\n如何壁垒疏防夜，已悟彭亡竟殒身。",
        "dynasty": "宋",
        "collection_info": null
    },
    {
        "uuid": "eceeb0cdd0e9e57a326f4f4c505dc4ae",
        "title": "贾復",
        "author": "徐钧",
        "content": "骁勇称奇赐左骖，溃围解急敌心寒。\n卒能剽甲敦儒学，可作寻常武将看。",
        "dynasty": "宋",
        "collection_info": null
    },
    {
        "uuid": "c92d1777f85845704a06d9050bf78786",
        "title": "吴汉",
        "author": "徐钧",
        "content": "智谋勇畧已过人，况拥幽州突骑兵。\n拉朽摧枯功盖世，可令纵掠损威名。",
        "dynasty": "宋",
        "collection_info": null
    },
    {
        "uuid": "d8026482152b755ce3d9ac48ebf8e2df",
        "title": "耿弇",
        "author": "徐钧",
        "content": "驰召萧王命罢兵，献谋怀贰见尤明。\n平齐定赵基图壮，有志方知事竟成。",
        "dynasty": "宋",
        "collection_info": null
    },
    {
        "uuid": "6cda44aaa6822aab7068aa26d0d97c18",
        "title": "臧宫",
        "author": "徐钧",
        "content": "电扫风驱寇已平，雄心又向幕南庭。\n君王自守苞桑戒，不侈边功纪汗青。",
        "dynasty": "宋",
        "collection_info": null
    },
    {
        "uuid": "76c1e89aac3cfb2ca9485884dfb54b96",
        "title": "姚期",
        "author": "徐钧",
        "content": "犯颜不但有边功，警跸前呼脱难中。\n丧服三年移薄俗，因知能孝始能忠。",
        "dynasty": "宋",
        "collection_info": null
    },
    {
        "uuid": "7ebc89dfa93fee40e1019224d08d0313",
        "title": "王霸",
        "author": "徐钧",
        "content": "寇迫兵单路已穷，河冰偶合片言中。\n但令有道蒙天助，阻水犹图背水功。",
        "dynasty": "宋",
        "collection_info": null
    },
    {
        "uuid": "7b46c314596f08cac770fc54d0508d6f",
        "title": "祭遵",
        "author": "徐钧",
        "content": "执法严明凛不阿，西征北讨战功多。\n更将俎豆文军旅，不废投壶与雅歌。",
        "dynasty": "宋",
        "collection_info": null
    },
    {
        "uuid": "221a1c6f4a0bee45bd6f28cc7274ba2b",
        "title": "任光",
        "author": "徐钧",
        "content": "河兵已渡迫饥寒，道路奔驰正急难。\n不是信都同助顺，王郎未必死邯郸。",
        "dynasty": "宋",
        "collection_info": null
    },
    {
        "uuid": "bc7dd600443b92d07e0f0ea1114c493c",
        "title": "邳肜",
        "author": "徐钧",
        "content": "兵连二郡可成功，何事思归怯战攻。\n决策南征河北定，兴邦只在一言中。",
        "dynasty": "宋",
        "collection_info": null
    },
    {
        "uuid": "8fede39a171a7dd9435c9c224ec4498c",
        "title": "刘植",
        "author": "徐钧",
        "content": "匹夫爱国献昌城，力说刘扬十万兵。\n颠沛单车良得助，邯郸假意不难平。",
        "dynasty": "宋",
        "collection_info": null
    },
    {
        "uuid": "d5b1ffebf02a558316592613d25ddc12",
        "title": "耿纯",
        "author": "徐钧",
        "content": "行兵不与众人同，已决英雄一见中。\n举族同心能效顺，得君何惮不成功。",
        "dynasty": "宋",
        "collection_info": null
    },
    {
        "uuid": "939a46e405ace85db980f6e079ffaf32",
        "title": "朱佑",
        "author": "徐钧",
        "content": "万死逃生陷敌回，功能掩过亦良才。\n君恩不是南阳旧，事业多从讲学来。",
        "dynasty": "宋",
        "collection_info": null
    },
    {
        "uuid": "b83f3e0320fca7362796b66a60fe458b",
        "title": "景丹",
        "author": "徐钧",
        "content": "领兵赴难共成名，良为吾来事可成。\n终把故乡旌异赏，肯令衣锦向宵行。",
        "dynasty": "宋",
        "collection_info": null
    },
    {
        "uuid": "cbf11320a94aa618043c92edc10cb531",
        "title": "王梁",
        "author": "徐钧",
        "content": "台辅尊贤匪报功，况因符命策司空。\n平生只为躭言谶，待此登庸恐未公。",
        "dynasty": "宋",
        "collection_info": null
    },
    {
        "uuid": "deb56591c952120736225d0df779879f",
        "title": "盖延",
        "author": "徐钧",
        "content": "力挽强弓数百斤，兵锋到处策奇勋。\n可怜轻敌多深入，不似君王善料军。",
        "dynasty": "宋",
        "collection_info": null
    },
    {
        "uuid": "b7ee30a1c1e8802fa58e4062f5250dde",
        "title": "陈俊",
        "author": "徐钧",
        "content": "拒战交兵勇有余，旁人惊嘆更谁如。\n肃清海岱勋名立，不负刘嘉一荐书。",
        "dynasty": "宋",
        "collection_info": null
    },
    {
        "uuid": "9949cd7b55b8a939fdf71267efc4c1e8",
        "title": "杜茂",
        "author": "徐钧",
        "content": "力不能裨鬬野龙，仅于北鄙有边功。\n蝇随骥尾犹千里，也得依名四七中。",
        "dynasty": "宋",
        "collection_info": null
    },
    {
        "uuid": "47172b429634a7f0714ea8963725765c",
        "title": "马成",
        "author": "徐钧",
        "content": "保塞平淮亦效勤，当时佐命几元臣。\n不知谁紊云台次，却作中兴第二人。",
        "dynasty": "宋",
        "collection_info": null
    },
    {
        "uuid": "39054be42ccd4dce53f576c65006a5eb",
        "title": "马援",
        "author": "徐钧",
        "content": "还书万里诫诸郎，毁誉翻成悮季良。\n说道谨言元不谨，谤招薏苡亦堪伤。",
        "dynasty": "宋",
        "collection_info": null
    },
    {
        "uuid": "21699fa62154439558b1a31464cf09d6",
        "title": "宋弘",
        "author": "徐钧",
        "content": "淫色繁声已力排，义存夫妇岂容乖。\n君王莫作图婚想，未问悬知事不谐。",
        "dynasty": "宋",
        "collection_info": null
    },
    {
        "uuid": "043047a16720aead2503f868b8977656",
        "title": "严光",
        "author": "徐钧",
        "content": "故人风谊可能忘，辞禄无嫌故态狂。\n仁义一言非小补，此身何必佐岩廊。",
        "dynasty": "宋",
        "collection_info": null
    },
    {
        "uuid": "f57a82426dd33151febf0609c36b4514",
        "title": "桓谭",
        "author": "徐钧",
        "content": "力排谶纬本非经，言直多因见理明。\n却憾临危无定守，仓皇叩地苦求生。",
        "dynasty": "宋",
        "collection_info": null
    },
    {
        "uuid": "6a0e98854ffdafd0576ee33db3be2b55",
        "title": "郭伋",
        "author": "徐钧",
        "content": "安边治郡蔼仁风，竹马欢呼迎送中。\n恺悌真为民父母，怀恩何处不儿童。",
        "dynasty": "宋",
        "collection_info": null
    },
    {
        "uuid": "a7f1e4abcf2303a01658eb70a68fb7fb",
        "title": "董宣",
        "author": "徐钧",
        "content": "弹击京畿已五期，一廉始嘆盖棺时。\n君王万里犹明见，近有斯人却未知。",
        "dynasty": "宋",
        "collection_info": null
    },
    {
        "uuid": "38cf37d74f6ec403bfe20fe781eae7b3",
        "title": "刘昆",
        "author": "徐钧",
        "content": "于菟渡水火回烟，异事情知出偶然。\n若谓嘉祥关德政，后无可继是诬天。",
        "dynasty": "宋",
        "collection_info": null
    },
    {
        "uuid": "cac861e63666e07acd8887a702721343",
        "title": "班固",
        "author": "徐钧",
        "content": "网罗一代史编成，得失忠邪已熟评。\n往鉴在前浑不顾，却依戚党倖功名。",
        "dynasty": "宋",
        "collection_info": null
    },
    {
        "uuid": "26ffb872db2a6abcff5ad84b36a28178",
        "title": "班超",
        "author": "徐钧",
        "content": "人生适意在家山，万里封侯老未还。\n燕颔虎头成底事，但求生入玉门关。",
        "dynasty": "宋",
        "collection_info": null
    },
    {
        "uuid": "aa26df5e98765cb13298872b128b6788",
        "title": "黄香",
        "author": "徐钧",
        "content": "无双天下早驰声，曾被君王说语荣。\n枕席温凉遗信史，发挥纯孝赖渊明。",
        "dynasty": "宋",
        "collection_info": null
    },
    {
        "uuid": "9a981b2cd36d75e8d302ad3b37d843f4",
        "title": "吴佑",
        "author": "徐钧",
        "content": "观过知仁民不欺，多因德化匪刑齐。\n片言一忤权臣意，拂袖归来自灌畦。",
        "dynasty": "宋",
        "collection_info": null
    },
    {
        "uuid": "a1db4d93fff1752f2557bc281b78a2a9",
        "title": "苏章",
        "author": "徐钧",
        "content": "国法已难私故人，一杯缱绻岂真情。\n不知直正奸贪罪，何必容心强立名。",
        "dynasty": "宋",
        "collection_info": null
    },
    {
        "uuid": "5cde56da20ad655ba8d883377881e183",
        "title": "马融",
        "author": "徐钧",
        "content": "士迫饥寒已变初，权门宁免曳长裾。\n帐纱所学明何事，却陷忠良草奏书。",
        "dynasty": "宋",
        "collection_info": null
    },
    {
        "uuid": "498e3e59a69c61395a8b9acb74cc3360",
        "title": "胡广",
        "author": "徐钧",
        "content": "六朝黄髪老三公，固位依违善取容。\n真是乡原为德贼，如何至德比中庸。",
        "dynasty": "宋",
        "collection_info": null
    },
    {
        "uuid": "1e4db9c30e1956d349d8b24c0f46e78b",
        "title": "茅容",
        "author": "徐钧",
        "content": "一鸡供母不供宾，主亦无惭宾不嗔。\n礼遇何须分厚薄，论交只是贵清真。",
        "dynasty": "宋",
        "collection_info": null
    },
    {
        "uuid": "dbdd5418f8afc3963f52dd52280af879",
        "title": "徐穉",
        "author": "徐钧",
        "content": "万里冥鸿惜羽毛，安车虽聘邈难招。\n清名自足高天下，岂独南州擅得高。",
        "dynasty": "宋",
        "collection_info": null
    },
    {
        "uuid": "ad9b613250aa8455ba1caaec4c94842e",
        "title": "姜肱",
        "author": "徐钧",
        "content": "画手尚难图我貌，安车何可屈吾身。\n惟余争死同衾事，千载称为孝友人。",
        "dynasty": "宋",
        "collection_info": null
    },
    {
        "uuid": "48ac3a13a46f433012b83b567d842a5a",
        "title": "陈蕃",
        "author": "徐钧",
        "content": "身居一室尚凝尘，天下如何扫得清。\n须信修齐可平治，绝怜志大竟无成。",
        "dynasty": "宋",
        "collection_info": null
    },
    {
        "uuid": "7197e4ddd0fcdde453c03aa8124bc002",
        "title": "荀淑",
        "author": "徐钧",
        "content": "家号八龙名父子，学传二李好师生。\n风标想见当时少，况是闲居绝宦情。",
        "dynasty": "宋",
        "collection_info": null
    },
    {
        "uuid": "34d40ac45a8f33c46d55336e421861c9",
        "title": "陈寔",
        "author": "徐钧",
        "content": "世多扬激伯夷隘，公独谦虚下惠和。\n弔死自惭知己少，逃生却喜活人多。",
        "dynasty": "宋",
        "collection_info": null
    },
    {
        "uuid": "c591049c6ba3e973680ee8c101e668e4",
        "title": "范滂",
        "author": "徐钧",
        "content": "慨然揽辔志澄清，一激谁知党祸成。\n母子可怜终死别，庶几广孝在扬名。",
        "dynasty": "宋",
        "collection_info": null
    },
    {
        "uuid": "c847fa6600f6c300f36167b9bc0e4fca",
        "title": "刘宠",
        "author": "徐钧",
        "content": "门无吏扰夜安眠，前守何如此守贤。\n却是山民缠旧习，区区相送尚持钱。",
        "dynasty": "宋",
        "collection_info": null
    },
    {
        "uuid": "b7cf2f5953f951cf1baaf391059569db",
        "title": "孟尝",
        "author": "徐钧",
        "content": "人心物意两相关，后浦明珠去尚还。\n为国不知贤是宝，却令遁迹老空山。",
        "dynasty": "宋",
        "collection_info": null
    },
    {
        "uuid": "d77ef67ac220f07e5113c4043521d660",
        "title": "边韶",
        "author": "徐钧",
        "content": "寸晷分阴闲可惜，粪墙朽木责非苛。\n便便书腹贪眠昼，免得诸生笑诮么。",
        "dynasty": "宋",
        "collection_info": null
    },
    {
        "uuid": "075d9230c19bd3e79fd7c5d797d857b9",
        "title": "孔融",
        "author": "徐钧",
        "content": "客满尊中酒不空，卓非善听亦徒劳。\n早知应聘终罹祸，罪死何如节死高。",
        "dynasty": "宋",
        "collection_info": null
    },
    {
        "uuid": "84febb409922f8e3f2f3ed0980d5cd14",
        "title": "杨修",
        "author": "徐钧",
        "content": "料事通神自一奇，姦碓如操已深疑。\n多言屡中真何补，一死由来自不知。",
        "dynasty": "宋",
        "collection_info": null
    },
    {
        "uuid": "8605155f2f0b9d178c5dc8487bf19e33",
        "title": "王烈",
        "author": "徐钧",
        "content": "窃牛尚恐彦方知，德化乡邦不拾遗。\n若使此风推四海，盗窥神鼎亦羞为。",
        "dynasty": "宋",
        "collection_info": null
    },
    {
        "uuid": "a2019a53b10da932a752ce666eb8faa6",
        "title": "曹世叔妻班昭",
        "author": "徐钧",
        "content": "有妇谁能似尔贤，文章操行美俱全。\n一编汉史何须续，女戒人间自可传。",
        "dynasty": "宋",
        "collection_info": null
    },
    {
        "uuid": "f8fab1953555ddeafb1fe6af3ebdd77f",
        "title": "董祀妻蔡琰",
        "author": "徐钧",
        "content": "此生已分老沙尘，谁把黄金赎得身。\n十八拍笳休愤切，须知薄命是佳人。",
        "dynasty": "宋",
        "collection_info": null
    },
    {
        "uuid": "f0df12e6128c1f96c52c2592ca84ecac",
        "title": "昭烈帝",
        "author": "徐钧",
        "content": "崎岖蜀道谩三分，势去英雄挽不能。\n若使人心似西汉，未输光武独中兴。",
        "dynasty": "宋",
        "collection_info": null
    },
    {
        "uuid": "007690c183d0382e5a6e5f3a25ccce20",
        "title": "孔明",
        "author": "徐钧",
        "content": "草庐初志汉重兴，向洛趋秦拟策勋。\n芒角一星如未坠，不应天下只三分。",
        "dynasty": "宋",
        "collection_info": null
    },
    {
        "uuid": "eaa37cd22949fb9546fecb115a20bcfc",
        "title": "文帝",
        "author": "徐钧",
        "content": "才输十倍德何如，窃位称尊尊启帝图。\n自料孔明非可敌，终身不敢瞰成都。",
        "dynasty": "宋",
        "collection_info": null
    },
    {
        "uuid": "34998b96dcaec8384e27d6b138d0cf09",
        "title": "陈思王植",
        "author": "徐钧",
        "content": "任性何能胜矫情，夺储切勿怨无成。\n阿丕纵享为君乐，得似文章午载名。",
        "dynasty": "宋",
        "collection_info": null
    },
    {
        "uuid": "f61dab898535392ac3f70818056ec8fd",
        "title": "大帝权",
        "author": "徐钧",
        "content": "鼎峙东吴命世雄，甘心俯受魏丕封。\n炎刘已尽犹余蜀，唇齿胡为反内攻。",
        "dynasty": "宋",
        "collection_info": null
    },
    {
        "uuid": "5cf9fea844889b52f702f13bc05bf068",
        "title": "周瑜",
        "author": "徐钧",
        "content": "一举灰飞赤壁船，託名助汉岂私权。\n如何不放蛟龙雨，欲断刘家一脉传。",
        "dynasty": "宋",
        "collection_info": null
    },
    {
        "uuid": "4eb943888abbf76997419c5186659c8a",
        "title": "武帝",
        "author": "徐钧",
        "content": "上袭篡攘三世业，下承丕祚本无功。\n平吴获竟男戎虑，不悟荒淫有女戎。",
        "dynasty": "宋",
        "collection_info": null
    },
    {
        "uuid": "9dfe251a7ff6c893e5852e68240be9e9",
        "title": "贾后",
        "author": "徐钧",
        "content": "弒姑杀子欲何为，伤败彜伦总不知。\n祸乱晋朝诚在己，灭亡父族咎归谁。",
        "dynasty": "宋",
        "collection_info": null
    },
    {
        "uuid": "f247343bb12de16a75844fdb955fb1b6",
        "title": "觐后",
        "author": "徐钧",
        "content": "淫奔何暇择莸熏，牛马相传谶已云。\n可怪奸遗牛姓种，也来相继马为君。",
        "dynasty": "宋",
        "collection_info": null
    },
    {
        "uuid": "c439141e887eacf8a4e15a5ba7950e77",
        "title": "王祥",
        "author": "徐钧",
        "content": "卧冰得鲤供亲养，至孝诚能上格天。\n每信天人常吻合，应知容谷响声传。",
        "dynasty": "宋",
        "collection_info": null
    },
    {
        "uuid": "d03a5692cccd6b7d7089442ca0480092",
        "title": "羊祜",
        "author": "徐钧",
        "content": "平吴献策了无遗，馈药人无酖毒疑。\n最是感人仁德厚，当时堕泪有遗碑。",
        "dynasty": "宋",
        "collection_info": null
    },
    {
        "uuid": "8d935f4a54bfcbdd52e19f272c889ae5",
        "title": "山涛",
        "author": "徐钧",
        "content": "身心已逐竹林游，为国搜贤事却优。\n持正拟官觇上意，事君可作不忠谋。",
        "dynasty": "宋",
        "collection_info": null
    },
    {
        "uuid": "c8685fbda8ff6ac9363f3af0893a4a36",
        "title": "王戎",
        "author": "徐钧",
        "content": "清虚外托内营财，手运牙筹亦富哉。\n不料晋朝名位上，士风如是亦堪哀。",
        "dynasty": "宋",
        "collection_info": null
    },
    {
        "uuid": "8b1693eaa110d31202326c54fd89c2aa",
        "title": "阮籍",
        "author": "徐钧",
        "content": "身负经纶济世才，时多故最堪哀。\n覃思远害无他计，酣饮端为免祸谋。",
        "dynasty": "宋",
        "collection_info": null
    },
    {
        "uuid": "718d28ee34520a0812207e528fc449d1",
        "title": "嵇康",
        "author": "徐钧",
        "content": "卧龙并论恐非伦，望重宜为世所珍。\n大抵重名人敬仰，如何名重反伤身。",
        "dynasty": "宋",
        "collection_info": null
    },
    {
        "uuid": "e766185f4bb6ddd6974fa1e0b09c2fc6",
        "title": "向秀",
        "author": "徐钧",
        "content": "心慕庄书善说玄，发明奇趣理昭然。\n世人窃取公遗论，却把前言作己言。",
        "dynasty": "宋",
        "collection_info": null
    },
    {
        "uuid": "3b23046ee5ed4bf58f899007cd075738",
        "title": "刘伶",
        "author": "徐钧",
        "content": "宗尚无为学有原，背违师训亦安然。\n至于身死便埋说，明犯庄书所戒言。",
        "dynasty": "宋",
        "collection_info": null
    },
    {
        "uuid": "6ac3b9d65414d34ad65e5a0f0bd59a67",
        "title": "阮咸",
        "author": "徐钧",
        "content": "矫俗竿悬犊与裈，几非人道谩夸论。\n却于奇律通精妙，制作新书今尚存。",
        "dynasty": "宋",
        "collection_info": null
    },
    {
        "uuid": "6b7542885f41d6c632e331ba96278a8c",
        "title": "祖逖",
        "author": "徐钧",
        "content": "慷慨才能立志坚，计谋端可定中原。\n晋元倘使图经畧，事业韩彭可比肩。",
        "dynasty": "宋",
        "collection_info": null
    },
    {
        "uuid": "1bf8fa7c8139178d9fdd44c1a3fc24a0",
        "title": "陶侃",
        "author": "徐钧",
        "content": "荡除国难功勋盛，王室因之得载安。\n最是南陵千里外，拾遗屏迹化尤难。",
        "dynasty": "宋",
        "collection_info": null
    },
    {
        "uuid": "12948b4639040ed67b4c74f6be389f6a",
        "title": "温峤",
        "author": "徐钧",
        "content": "刚肠出仕岂徒然，须信天伦有后先。\n可怪绝裾违母事，伤哉遗恨后人传。",
        "dynasty": "宋",
        "collection_info": null
    },
    {
        "uuid": "23343bfb8f0a330f47a3c98e7af6e462",
        "title": "刘超",
        "author": "徐钧",
        "content": "步侍车舆幽厄中，犹将古训启君衷。\n他时改葬怀瞻望，可见当年授受功。",
        "dynasty": "宋",
        "collection_info": null
    },
    {
        "uuid": "2be43814259c6271dd1a13aae1e1661f",
        "title": "陈頵",
        "author": "徐钧",
        "content": "中华倾弊无他故，习尚清谈出望门。\n奏议救时翻见黜，搜扬隐逸更谁论。",
        "dynasty": "宋",
        "collection_info": null
    },
    {
        "uuid": "4137c5245f7d02d4c34a2b14a3b4ac65",
        "title": "郭璞",
        "author": "徐钧",
        "content": "博学多闻世所宗，推占小术验奇功。\n人生祸福既前定，犹撰青囊启后蒙。",
        "dynasty": "宋",
        "collection_info": null
    },
    {
        "uuid": "4f52bbf15e0cc02d9e0e544ba57066f5",
        "title": "庾亮",
        "author": "徐钧",
        "content": "戒君刻薄议申韩，老子申韩岂二端。\n横势始辞终復擅，异端每向遁辞看。",
        "dynasty": "宋",
        "collection_info": null
    },
    {
        "uuid": "0e067b44f2e37a5c4f2379576930e357",
        "title": "庾冰",
        "author": "徐钧",
        "content": "经纶外务望心忠，好礼犹为世所崇。\n俭约自无骄泰习，固权却有旧家风。",
        "dynasty": "宋",
        "collection_info": null
    },
    {
        "uuid": "541fd6f3d1eb94530d968bf183003221",
        "title": "庾翼",
        "author": "徐钧",
        "content": "少有经纶济世谋，拔温轻浩孰能俦。\n休言庾亮名居最，当在江东第一流。",
        "dynasty": "宋",
        "collection_info": null
    },
    {
        "uuid": "77933f90c9ac63c03f644a2a8bd6a61f",
        "title": "桓温",
        "author": "徐钧",
        "content": "世有英明善治君，姦雄屈伏作能臣。\n尽忠于国人臣事，底事甘为跋扈人。",
        "dynasty": "宋",
        "collection_info": null
    },
    {
        "uuid": "71bda4e56e68fa066684457c8ae78839",
        "title": "谢安",
        "author": "徐钧",
        "content": "战败苻坚百万兵，晋家宗社赖而存。\n当时家使玄犹在，国祚桓玄未可吞。",
        "dynasty": "宋",
        "collection_info": null
    },
    {
        "uuid": "563bdb020bbeea859db3f3d7209a8b71",
        "title": "王羲之",
        "author": "徐钧",
        "content": "人物风流世所推，操持议论每清奇。\n自量才位难牟弟，故乞余年请代之。",
        "dynasty": "宋",
        "collection_info": null
    },
    {
        "uuid": "9fd4fab180100cf9c76680197d11e367",
        "title": "桓豁",
        "author": "徐钧",
        "content": "以石名儿合谶言，奇机端可破苻坚。\n信乎有志终成事，逐将诛丕岂偶然。",
        "dynasty": "宋",
        "collection_info": null
    },
    {
        "uuid": "d89b523f68c84da3592c07d7ae35af48",
        "title": "桓伊",
        "author": "徐钧",
        "content": "专利无厌世所憎，君昏臣暗谤将兴。\n抚筝一曲开谗谀，臣泣君渐各自惩。",
        "dynasty": "宋",
        "collection_info": null
    },
    {
        "uuid": "64767777f8ab9d29e9976219c57a869a",
        "title": "张翰",
        "author": "徐钧",
        "content": "旷达清才轻爵禄，秋风纔动便思鲈。\n此中杯酒一时乐，却道他时名不如。",
        "dynasty": "宋",
        "collection_info": null
    },
    {
        "uuid": "56aab1ffacd0fc9ca9fa16b0969eee2c",
        "title": "陶潜",
        "author": "徐钧",
        "content": "公田种秫供朋酒，三径黄花手自栽。\n为米折腰刚不就，翻然解印赋归来。",
        "dynasty": "宋",
        "collection_info": null
    },
    {
        "uuid": "d812ff64101b5d7c8e869e8a54b4ca1a",
        "title": "孟嘉",
        "author": "徐钧",
        "content": "广坐人中便识真，德容言貌每相因。\n龙山落帽相嘲论，引得文章压世人。",
        "dynasty": "宋",
        "collection_info": null
    },
    {
        "uuid": "60bea9f0aaf6063c3691b95e0e36ac99",
        "title": "武帝",
        "author": "徐钧",
        "content": "手灭燕秦固大勋，辄攘神器遽称尊。\n向来曹马虽云篡，犹避污名付子孙。",
        "dynasty": "宋",
        "collection_info": null
    },
    {
        "uuid": "c3803a70fd0082ccff824dd3cd126895",
        "title": "王宏",
        "author": "徐钧",
        "content": "乃翁江左辅中兴，忍助姦渠篡计成。\n黄菊白衣空送酒，可怜心事愧渊明。",
        "dynasty": "宋",
        "collection_info": null
    },
    {
        "uuid": "2ee32f1e44d1f07ecdc9da5bd6b8dcb6",
        "title": "谢灵运",
        "author": "徐钧",
        "content": "眼空朝市爱山林，放浪登临寄笑吟。\n毕竟趋荣成异代，耻秦空抱鲁连心。",
        "dynasty": "宋",
        "collection_info": null
    },
    {
        "uuid": "5f51e0b844d1eea1f5cb995bec25e296",
        "title": "谢玄晖",
        "author": "徐钧",
        "content": "归舟云树句能工，吟到澄江迥不同。\n非是笔端多变态，如何人道有唐风。",
        "dynasty": "宋",
        "collection_info": null
    },
    {
        "uuid": "443b8e9013cf8ec76dae2fb5f070087b",
        "title": "谢惠连",
        "author": "徐钧",
        "content": "千里相思一段奇，精交神契及心期。\n池塘春草天然句，不梦此人无此诗。",
        "dynasty": "宋",
        "collection_info": null
    },
    {
        "uuid": "dcfaead861f82cb40a0c9cd15072df65",
        "title": "鲍照",
        "author": "徐钧",
        "content": "生际河清献颂文，尤工乐府丽春云。\n人言才尽何曾尽，深恐名高上忤君。",
        "dynasty": "宋",
        "collection_info": null
    },
    {
        "uuid": "0a0d4a4683f57aea80eb33af97d946f6",
        "title": "高帝",
        "author": "徐钧",
        "content": "土能生物有深功，金价何如可与的。\n不是君王无识别，祇缘得土笑谈中。",
        "dynasty": "宋",
        "collection_info": null
    },
    {
        "uuid": "c1a2eb8c3da2f64dfcc3f2d2889acb35",
        "title": "潘贵妃",
        "author": "徐钧",
        "content": "宠冠天家十二楼，金莲步步总娇羞。\n可怜屠沽宫中乐，博得亡齐一段愁。",
        "dynasty": "宋",
        "collection_info": null
    },
    {
        "uuid": "4bfe5acc8c84f9575f92a1e5c178e678",
        "title": "张绪",
        "author": "徐钧",
        "content": "谈玄讲易自精微，二国翱翔巧媚时。\n只为娇柔无持操，风流却比柳腰肢。",
        "dynasty": "宋",
        "collection_info": null
    },
    {
        "uuid": "ce8cca872489be26cedec2bc79995c5a",
        "title": "周颙",
        "author": "徐钧",
        "content": "纷纷世代我何知，春韮秋菘味可奇。\n何事轻招猿鹤怨，至今人讶北山移。",
        "dynasty": "宋",
        "collection_info": null
    },
    {
        "uuid": "81f1340a8ca0a8c46b8ac5e0f05d6cf7",
        "title": "孔稚圭",
        "author": "徐钧",
        "content": "草满门庭隐者家，却贪禄仕醉纷华。\n北山不用讥猿鹤，亦有人嘲两部蛙。",
        "dynasty": "宋",
        "collection_info": null
    },
    {
        "uuid": "05fcac3b9e624809b2292e24427468e6",
        "title": "武帝",
        "author": "徐钧",
        "content": "休道君王学苦空，要知积善福无穷。\n二梁犹仅存遗号，八相与唐同始终。",
        "dynasty": "宋",
        "collection_info": null
    },
    {
        "uuid": "381c65f03b2820d6eb3d15c70d969827",
        "title": "昭明太子",
        "author": "徐钧",
        "content": "有德无年亦可矜，腊鹅兴谤竟难明。\n当时虽不为天子，文选犹传万世名。",
        "dynasty": "宋",
        "collection_info": null
    },
    {
        "uuid": "4537b7724592bfe85468b1bb6f29c45a",
        "title": "沈约",
        "author": "徐钧",
        "content": "佐梁图禅尔开先，舌断徒劳上诉天。\n一梦功名成底事，东阳风月自千年。",
        "dynasty": "宋",
        "collection_info": null
    },
    {
        "uuid": "73135de74f9a2ebd13f0c76310ae0933",
        "title": "江革",
        "author": "徐钧",
        "content": "虏求妙笔威难屈，石载归舟贫独甘。\n若使此风闻一世，真能立懦与廉贪。",
        "dynasty": "宋",
        "collection_info": null
    },
    {
        "uuid": "088b7baef96098dd6f223863b5df6e45",
        "title": "何逊",
        "author": "徐钧",
        "content": "水曹文学自名家，重到扬州兴未涯。\n泽底新吟清入骨，一生只为爱梅花。",
        "dynasty": "宋",
        "collection_info": null
    },
    {
        "uuid": "75a7a95e0d43f9794421a763b3374a64",
        "title": "周兴嗣",
        "author": "徐钧",
        "content": "文成千字贯如珠，一夜劳心白尽鬚。\n不省海咸河淡句，帖中已有汉章书。",
        "dynasty": "宋",
        "collection_info": null
    },
    {
        "uuid": "4b6c11d6d040cfdae8d88b34114ff1ca",
        "title": "陶弘景",
        "author": "徐钧",
        "content": "缚屋倚松志本清，援图成趣若为情。\n预闻国政无虚日，笑杀山中宰相名。",
        "dynasty": "宋",
        "collection_info": null
    },
    {
        "uuid": "f8b8dce216770791e032bd2ece37413c",
        "title": "武帝",
        "author": "徐钧",
        "content": "东南离析仅遗余，枉受污名僭帝名。\n输却当年曹马巧，不先受禅且驱除。",
        "dynasty": "宋",
        "collection_info": null
    },
    {
        "uuid": "5e14ba6caefd7399261c4d9ac162c839",
        "title": "后主",
        "author": "徐钧",
        "content": "一曲庭花景未央，怱怱投井事堪伤。\n休言王气东南尽，却是君王自趣亡。",
        "dynasty": "宋",
        "collection_info": null
    },
    {
        "uuid": "5d268e48dd44e78bdb507d379261c3e5",
        "title": "太子深",
        "author": "徐钧",
        "content": "擒虎临门事已休，独余孺子不惊忧。\n阁中危坐能宣令，畧洗双亲入井羞。",
        "dynasty": "宋",
        "collection_info": null
    },
    {
        "uuid": "285b962d9a4828146c587176b0befd7e",
        "title": "阴铿",
        "author": "徐钧",
        "content": "小人怀惠乃真情，酒炙能令死得生。\n倘使行觞不知味，向来修怨有羊羹。",
        "dynasty": "宋",
        "collection_info": null
    },
    {
        "uuid": "c1566ff0bdae3a3035467b202e6dbfd3",
        "title": "徐陵",
        "author": "徐钧",
        "content": "一代词章世共珍，文成九锡句尤新。\n石麟本是梁家瑞，不瑞梁家却瑞陈。",
        "dynasty": "宋",
        "collection_info": null
    },
    {
        "uuid": "e280c408e58f726cb40e58a727af925e",
        "title": "江总",
        "author": "徐钧",
        "content": "结绮临春无处寻，人皆归罪主荒淫。\n谁知文体伤轻艷，狎客迎逢罪更深。",
        "dynasty": "宋",
        "collection_info": null
    },
    {
        "uuid": "15161a0767135127b9ee7d26b07fb407",
        "title": "道武珪",
        "author": "徐钧",
        "content": "立储去母岂良规，创业英名顾尔为。\n事变无穷难预料，身亡又兆国亡基。",
        "dynasty": "宋",
        "collection_info": null
    },
    {
        "uuid": "a92dfeace18eb66c24d2b0ab4503c5a9",
        "title": "孝武修",
        "author": "徐钧",
        "content": "去洛逃欢事已悲，入关依泰势尤危。\n两强分魏终亡魏，是为周齐受禅基。",
        "dynasty": "宋",
        "collection_info": null
    },
    {
        "uuid": "0296180f8efb608f7b0e039d48d7e499",
        "title": "孝静帝善见",
        "author": "徐钧",
        "content": "姦臣擅国佐空临，议禅从容尚付吟。\n在俭不思身未保，却怜弊履与遗簪。",
        "dynasty": "宋",
        "collection_info": null
    },
    {
        "uuid": "d067dacadf3978fcc95cd8360adbee07",
        "title": "古弼",
        "author": "徐钧",
        "content": "请田戎猎凛英风，万乘犹知畏笔公。\n晚节不容非老秃，世无明主曷知忠。",
        "dynasty": "宋",
        "collection_info": null
    },
    {
        "uuid": "20c72d1e11f394acfebe71ef4778d611",
        "title": "崔浩",
        "author": "徐钧",
        "content": "智谋断国灼蓍龟，自比留侯果是非。\n一死人言缘史事，谁知谋泄为南归。",
        "dynasty": "宋",
        "collection_info": null
    },
    {
        "uuid": "2379c98f97c8b07e37d19be4561648b2",
        "title": "高允",
        "author": "徐钧",
        "content": "直史称诬是诳君，事同罪异愧全身。\n谁言矫矫无风节，大胜声嘶股栗人。",
        "dynasty": "宋",
        "collection_info": null
    },
    {
        "uuid": "3d95e9094eb1e66c8d52c669e99e8b76",
        "title": "文宣洋",
        "author": "徐钧",
        "content": "姦谋远袭父兄基，一醉荒淫自盛衰。\n万古纲常俱扫地，独于临死未忘儿。",
        "dynasty": "宋",
        "collection_info": null
    },
    {
        "uuid": "9db09734b7ae93e521f3719b36d6d021",
        "title": "孝闵帝觉",
        "author": "徐钧",
        "content": "生长朱门十五春，废兴无奈属权臣。\n当时枉作开基主，翻被虚名误却身。",
        "dynasty": "宋",
        "collection_info": null
    },
    {
        "uuid": "7fbc2610256bc3a7dd1d854a6a1b74a0",
        "title": "庾信",
        "author": "徐钧",
        "content": "故国伤心堕刼灰，流离北土却怜才。\n白头开府成何事，博得江南一赋哀。",
        "dynasty": "宋",
        "collection_info": null
    },
    {
        "uuid": "c93e42fa2664021b79aac9520ddf8978",
        "title": "熊安生",
        "author": "徐钧",
        "content": "周礼宏深熟讨论，鸾舆造请亦登门。\n虽居异壤人争慕，纵阅千年书尚存。",
        "dynasty": "宋",
        "collection_info": null
    },
    {
        "uuid": "862dc22de3501bca712b0c7c096b7159",
        "title": "文帝",
        "author": "徐钧",
        "content": "倚女专朝旋篡位，因妃诉子竟戕身。\n兴亡反掌都缘色，枉作车书混一人。",
        "dynasty": "宋",
        "collection_info": null
    },
    {
        "uuid": "9cb2ec4263f9b45382a042c6b4076fa7",
        "title": "焬帝",
        "author": "徐钧",
        "content": "万里连云屡筑城，辽东三驾重疲民。\n讳人语盗愚何甚，覆辙真同二世秦。",
        "dynasty": "宋",
        "collection_info": null
    },
    {
        "uuid": "cc2f14a0469f412577ecc7b1aa71f499",
        "title": "王通",
        "author": "徐钧",
        "content": "太平十二策空陈，得似河汾讲道真。\n缕指隋唐名将相，多君交友与门人。",
        "dynasty": "宋",
        "collection_info": null
    },
    {
        "uuid": "d065466e6a72573914ffd1084c840f18",
        "title": "史万岁",
        "author": "徐钧",
        "content": "征南轻仆孔明碑，想见生平暴可知。\n一死虽因奸计陷，亦由廷辩忿招疑。",
        "dynasty": "宋",
        "collection_info": null
    },
    {
        "uuid": "9934d37593db07b133ad605bd5db7f3e",
        "title": "牛弘",
        "author": "徐钧",
        "content": "射牛可怒理都然，三问何如一忍贤。\n底事妇言坚不听，为忧伤我弟兄天。",
        "dynasty": "宋",
        "collection_info": null
    },
    {
        "uuid": "1ad788a80ba695cf409f5fa74229d98b",
        "title": "虞世基",
        "author": "徐钧",
        "content": "沮人言盗纵君骄，蒙蔽终难止绎骚。\n到底国亡身亦死，措心何异相秦高。",
        "dynasty": "宋",
        "collection_info": null
    },
    {
        "uuid": "3ad624199f236d6726259ecf12f5ed1a",
        "title": "李密",
        "author": "徐钧",
        "content": "泥封函谷策诚奇，人不能从己不疑。\n何事昏迷还至此，祇因天欲启唐基。",
        "dynasty": "宋",
        "collection_info": null
    },
    {
        "uuid": "55bfb4fca95471c28da795ea670ff048",
        "title": "贺若弼",
        "author": "徐钧",
        "content": "乃翁永诀语堪悲，果定江南副所期。\n守口未能终死舌，如何忘却刺锥时。",
        "dynasty": "宋",
        "collection_info": null
    },
    {
        "uuid": "c8c6655a1dc9bcec84ce01696bf3ae59",
        "title": "韩擒虎",
        "author": "徐钧",
        "content": "俘主摧都锐莫当，区区破阵却争长。\n不堪世上无分别，自作阎罗地下王。",
        "dynasty": "宋",
        "collection_info": null
    },
    {
        "uuid": "d1f691e752d39b947517c995565532e0",
        "title": "杨素",
        "author": "徐钧",
        "content": "巧逢挟忌立功名，杀父犹从罪更深。\n已託沉浮轻大节，尚言富贵本无心。",
        "dynasty": "宋",
        "collection_info": null
    },
    {
        "uuid": "79b35f07974b3b59deef72632c55c2a4",
        "title": "宋之问",
        "author": "徐钧",
        "content": "百丑祇能博寸荣，趋权恃势苦营营。\n早知触宪终归死，何似閒吟过一生。",
        "dynasty": "宋",
        "collection_info": null
    },
    {
        "uuid": "585af3ebf3f84d095ddd85043173ee47",
        "title": "娄师德",
        "author": "徐钧",
        "content": "面干人唾苦无刚，为国求贤虑却长。\n不是阴将人杰荐，谁能取日再兴唐。",
        "dynasty": "宋",
        "collection_info": null
    },
    {
        "uuid": "b3cf2a336f65fa9d17511d4b868f8993",
        "title": "狄仁杰",
        "author": "徐钧",
        "content": "天理何曾一日亡，始终感悟为存唐。\n平生独有知人鑑，身后功名付老张。",
        "dynasty": "宋",
        "collection_info": null
    },
    {
        "uuid": "d6a393e2b01cdeaf704b913a147939e2",
        "title": "侯思止",
        "author": "徐钧",
        "content": "一丁不识望台官，獬豸如何可并冠。\n不解触邪翻触正，凶顽合作虎狼看。",
        "dynasty": "宋",
        "collection_info": null
    },
    {
        "uuid": "bf9d57f2eaea8183a412b76e526f5a17",
        "title": "乔知之",
        "author": "徐钧",
        "content": "绿珠诗作怨方新，往事尤当监季伦。\n赴井已迟徒累主，真标那似堕楼人。",
        "dynasty": "宋",
        "collection_info": null
    },
    {
        "uuid": "242a2106329a37aa3ff693ef139c1e81",
        "title": "苏味道",
        "author": "徐钧",
        "content": "万事模棱持两端，脂韦自饰巧求全。\n如何身处周唐际，党武翻成狥一偏。",
        "dynasty": "宋",
        "collection_info": null
    },
    {
        "uuid": "0e65258e9253f644c3fadf0dcd899f4d",
        "title": "张昌宗",
        "author": "徐钧",
        "content": "乘鹤吹笙想俊游，丑闻宫掖擅风流。\n身膏斧踬终尘土，若比莲花花亦羞。",
        "dynasty": "宋",
        "collection_info": null
    },
    {
        "uuid": "9977827c87421c7b3f355ca169ffae99",
        "title": "张柬之",
        "author": "徐钧",
        "content": "八十衰翁气尚存，挥戈一整旧干坤。\n惜哉千载多遗恨，余烬犹存竟燎原。",
        "dynasty": "宋",
        "collection_info": null
    },
    {
        "uuid": "bc3005ff26717604f87cbb40d961af5d",
        "title": "武三思",
        "author": "徐钧",
        "content": "群贤逐去在朝空，宫禁潜归掌握中。\n若使当时诛不早，崇恩庙貌又兴隆。",
        "dynasty": "宋",
        "collection_info": null
    },
    {
        "uuid": "8d26ea1072702732af295a102f2ac768",
        "title": "卢藏用",
        "author": "徐钧",
        "content": "託隐终南得美除，何期触网仅全躯。\n此中佳处今休道，捷径元来是畏途。",
        "dynasty": "宋",
        "collection_info": null
    },
    {
        "uuid": "a2cbd02e8489717a3a0caef1c94b2b9c",
        "title": "姚崇",
        "author": "徐钧",
        "content": "天资权谲性圆通，相业开元治效中。\n至死未能忘故智，乞铭犹自算燕公。",
        "dynasty": "宋",
        "collection_info": null
    },
    {
        "uuid": "26658d7baf671a8897902f3ba6615d03",
        "title": "宋璟",
        "author": "徐钧",
        "content": "一片刚方石心，梅花冷淡独知音。\n君王外貌虽加敬，卖直谁知内忌深。",
        "dynasty": "宋",
        "collection_info": null
    },
    {
        "uuid": "9e426e0127c95aaf140cfa825416e611",
        "title": "苏颋",
        "author": "徐钧",
        "content": "两相同寅喜协和，此心合处直无阿。\n广平补衮虽良手，公与弥缝力最多。",
        "dynasty": "宋",
        "collection_info": null
    },
    {
        "uuid": "969be200fb2bc6da0c29c2b5b0d448b3",
        "title": "张说",
        "author": "徐钧",
        "content": "东宫侍读何经，相位当知要竭诚。\n谀说却陈封禅颂，非心未格侈心生。",
        "dynasty": "宋",
        "collection_info": null
    },
    {
        "uuid": "e39c2ba0bfe1f4c1d017a6c35ab7bbb4",
        "title": "韩休",
        "author": "徐钧",
        "content": "览鑑形癯恨鲜欢，格非一事古来难。\n力邀强制何能久，却恐移心向宴安。",
        "dynasty": "宋",
        "collection_info": null
    },
    {
        "uuid": "91be2eb18e9d794ecaaaa51bef2a6d60",
        "title": "潘好礼",
        "author": "徐钧",
        "content": "废王立武覆车同，抗疏精忠幸见从。\n若使荒淫终愎谏，玄宗又是一高宗。",
        "dynasty": "宋",
        "collection_info": null
    },
    {
        "uuid": "50e7c36d53637d84643a4f9ad16a9414",
        "title": "卢怀慎",
        "author": "徐钧",
        "content": "曹参尚守萧何法，鲍叔惭分管仲权。\n莫笑当时呼伴食，元之秉国恐妨贤。",
        "dynasty": "宋",
        "collection_info": null
    },
    {
        "uuid": "7158f00c73afec5bc1c23328ab1326ae",
        "title": "张嘉贞",
        "author": "徐钧",
        "content": "得近清光幸已深，捲帘何意欲呈身。\n贪荣自遂台衡志，诏杖三加及贵臣。",
        "dynasty": "宋",
        "collection_info": null
    },
    {
        "uuid": "b14ff6c0f458eaab31e942405f181f92",
        "title": "张九龄",
        "author": "徐钧",
        "content": "禄山必兆边边陲祸，林甫终贻庙社忧。\n二事眼前君不悟，何须金鑑录千秋。",
        "dynasty": "宋",
        "collection_info": null
    },
    {
        "uuid": "d946669a6c6f29c61d1e0770bb192c20",
        "title": "杜暹",
        "author": "徐钧",
        "content": "婺女初官辞赆纸，安西按虏復埋金。\n公清勤约自宜相，文墨何须较浅深。",
        "dynasty": "宋",
        "collection_info": null
    },
    {
        "uuid": "ac1490619ae4f8343055d46a4c2a44cb",
        "title": "倪若水",
        "author": "徐钧",
        "content": "人重朝班恶外迁，一时荣擢似登仙。\n谁知鼙鼓渔阳祸，不在朝廷却在边。",
        "dynasty": "宋",
        "collection_info": null
    },
    {
        "uuid": "ba7907227c7fb55c2bdfb8372b1f1610",
        "title": "元德秀",
        "author": "徐钧",
        "content": "山水光中寄一枝，琴尊尽日每相随。\n太平老去身何恨，只隔明年便乱离。",
        "dynasty": "宋",
        "collection_info": null
    },
    {
        "uuid": "3afb15db889e11bb192d7b98c801fb39",
        "title": "李白",
        "author": "徐钧",
        "content": "风骨神仙籍裏人，诗狂酒圣且平生。\n开元一遇成何事，留得千秋万古名。",
        "dynasty": "宋",
        "collection_info": null
    },
    {
        "uuid": "e98d636d54f61442c685bd0e4fbdddbb",
        "title": "杜甫",
        "author": "徐钧",
        "content": "万里飘零独此身，诗魂终恋浣花村。\n宁贫宁冻宁饥死，一饭何曾忘至尊。",
        "dynasty": "宋",
        "collection_info": null
    },
    {
        "uuid": "0df83a9f0c03e68e6901f57d470e75bd",
        "title": "贺知章",
        "author": "徐钧",
        "content": "身外生涯总是虚，狂游一梦入清都。\n有家不住犹为观，底用区区觅鑑湖。",
        "dynasty": "宋",
        "collection_info": null
    },
    {
        "uuid": "7fec0939af76e762943383f86af32a0a",
        "title": "李林甫",
        "author": "徐钧",
        "content": "柄国年深巧蔽欺，如何方面用胡儿。\n只知怙宠身为计，不道渔阳乱已基。",
        "dynasty": "宋",
        "collection_info": null
    },
    {
        "uuid": "b3999260f2800168d42eb08a3ccfd807",
        "title": "安禄山",
        "author": "徐钧",
        "content": "随人畜养宁知父，负主恩私岂有君。\n逆气终然招逆报，可怜四海乱如云。",
        "dynasty": "宋",
        "collection_info": null
    },
    {
        "uuid": "075b45abf7ddaf7aeb366f7516f90521",
        "title": "王维",
        "author": "徐钧",
        "content": "凝碧池头听乐府，不能身死但能悲。\n辋川他日成名胜，藉得朝天一首诗。",
        "dynasty": "宋",
        "collection_info": null
    },
    {
        "uuid": "ab973017e162b2a90ea75ab7c973af08",
        "title": "颜杲卿",
        "author": "徐钧",
        "content": "一曲霓裳失太平，渔阳鼙鼓暗风尘。\n君王只识杨丞相，不识平原老守臣。",
        "dynasty": "宋",
        "collection_info": null
    },
    {
        "uuid": "ae896fed475ed90f1ff15fe14eddf074",
        "title": "僧一行",
        "author": "徐钧",
        "content": "两戒山河剖析明，历分十二议尤精。\n况逢燕国为删润，可信千年说尚行。",
        "dynasty": "宋",
        "collection_info": null
    },
    {
        "uuid": "57f9ac2e394f858c0212c003fd08b07d",
        "title": "杜鸿渐",
        "author": "徐钧",
        "content": "将相浮云了幻躯，髠缁何事效浮图。\n灵州劝进无君父，投佛还能脱罪无。",
        "dynasty": "宋",
        "collection_info": null
    },
    {
        "uuid": "df418bf2890d7b1509877cc9c75c4b85",
        "title": "李泌",
        "author": "徐钧",
        "content": "衣白山人再造唐，谋家议国虑深长。\n功成拂袖还归去，高节依稀汉子房。",
        "dynasty": "宋",
        "collection_info": null
    },
    {
        "uuid": "78969e696395a24266b1e028d1901ede",
        "title": "郭子仪",
        "author": "徐钧",
        "content": "身佩安危三十年，谗锋虽中节弥坚。\n古今多少功名在，谁得如公五福全。",
        "dynasty": "宋",
        "collection_info": null
    },
    {
        "uuid": "3185051f4553cb01f4636aa09c88f546",
        "title": "李光弼",
        "author": "徐钧",
        "content": "间关百战佐中兴，料敌行师妙若神。\n可惜罹谗终恨死，伤心不见白头亲。",
        "dynasty": "宋",
        "collection_info": null
    },
    {
        "uuid": "ccc5221685f676e82fa35c34052d587a",
        "title": "张巡",
        "author": "徐钧",
        "content": "析骸易子守孤城，六万惟余四百人。\n生道杀民民不怨，千年庙食尚如新。",
        "dynasty": "宋",
        "collection_info": null
    },
    {
        "uuid": "a28a507b1ff41dc26e93295de5ae1176",
        "title": "许远",
        "author": "徐钧",
        "content": "自度才卑乐尚贤，输忠直欲保城全。\n如公岂是偷生者，一死何庸较后先。",
        "dynasty": "宋",
        "collection_info": null
    },
    {
        "uuid": "2abc93edab28be8078e7a696012f6873",
        "title": "雷万春",
        "author": "徐钧",
        "content": "六矢飞穿诧木人，屹然不动勇无伦。\n极知力尽城将陷，吾亦忘君有此身。",
        "dynasty": "宋",
        "collection_info": null
    },
    {
        "uuid": "2486320d0ca26ed9771bc0fb2b99f53e",
        "title": "张镐",
        "author": "徐钧",
        "content": "仗节星驰趣援兵，睢阳惜已陷忠臣。\n闾邱振命虽诛死，犹有浮图着矢人。",
        "dynasty": "宋",
        "collection_info": null
    },
    {
        "uuid": "795f41b4473284e5e6e1dcbb6c56efd6",
        "title": "苏源明",
        "author": "徐钧",
        "content": "满朝比比拜边尘，僞命难污守节臣。\n褒赏但令知制诰，如何只待作文人。",
        "dynasty": "宋",
        "collection_info": null
    },
    {
        "uuid": "723d74667c6c4180d5e8a75165af0123",
        "title": "李勉",
        "author": "徐钧",
        "content": "指破奸邪叵测心，一言剀切盍沉吟。\n主昏不听终无奈，付与清风一曲琴。",
        "dynasty": "宋",
        "collection_info": null
    },
    {
        "uuid": "2ae2a6838f3dd683da112519a676d33c",
        "title": "陆贽",
        "author": "徐钧",
        "content": "锄奸抗疏反招疑，一斥忠州势亦危。\n只集名方无着述，不为良相且良医。",
        "dynasty": "宋",
        "collection_info": null
    },
    {
        "uuid": "661f3e504489570fca1eec69afef023a",
        "title": "阳城",
        "author": "徐钧",
        "content": "裂麻已沮延龄相，抗疏能全陆贽生。\n为国重轻关一语，谁云七载噤无声。",
        "dynasty": "宋",
        "collection_info": null
    },
    {
        "uuid": "5488756ae5c601c29b6aa2e3f977039f",
        "title": "张万福",
        "author": "徐钧",
        "content": "伏阁朝廷一谏官，白头武将亦欢颜。\n要知此喜非私喜，为救孤忠去巨奸。",
        "dynasty": "宋",
        "collection_info": null
    },
    {
        "uuid": "c1c6e97a821a9903eea9672af6928d5b",
        "title": "陆羽",
        "author": "徐钧",
        "content": "野客躭茶着作经，一时评品亦良精。\n谁知茗饮成风后，从此朝廷榷法行。",
        "dynasty": "宋",
        "collection_info": null
    },
    {
        "uuid": "85601be087751611ab6fbc4edefefa0b",
        "title": "韦皋",
        "author": "徐钧",
        "content": "抚边年久赋徭宽，善政春秋俗自安。\n蜀道虽危今坦易，登天不比向时难。",
        "dynasty": "宋",
        "collection_info": null
    },
    {
        "uuid": "175c42bffce62f85a12baa7a5bd972c0",
        "title": "孔巢父",
        "author": "徐钧",
        "content": "力仗孤忠化积顽，奉辞竟不遣生还。\n何如入海随烟雾，自有诗留天地间。",
        "dynasty": "宋",
        "collection_info": null
    },
    {
        "uuid": "3188935e631f6fd55622c20b80cbb306",
        "title": "刘禹锡",
        "author": "徐钧",
        "content": "取水枫林莫怨嗟，钟声纔听又天涯。\n如何一斥终难反，为赋玄都观裏花。",
        "dynasty": "宋",
        "collection_info": null
    },
    {
        "uuid": "254b6e4a980574c10b8473129467c7e0",
        "title": "柳宗元",
        "author": "徐钧",
        "content": "自负奇才却附人，伾文一跌误终身。\n聪明未易消磨尽，犹作罗池庙裏神。",
        "dynasty": "宋",
        "collection_info": null
    },
    {
        "uuid": "b62ac4ebbc61688b9f77c73fb937f6ba",
        "title": "裴度",
        "author": "徐钧",
        "content": "功名久震平淮后，机务方闲罢相余。\n晚节浮沉非失计，一园花竹午桥居。",
        "dynasty": "宋",
        "collection_info": null
    },
    {
        "uuid": "93bad1c4aeb35d9cf6bf97bb942e106c",
        "title": "李愬",
        "author": "徐钧",
        "content": "雪夜平吴自一奇，功成犹守分尊卑。\n櫜鞬非无为，不受私赇不肯行。",
        "dynasty": "宋",
        "collection_info": null
    },
    {
        "uuid": "cba809dafa9d2657b3faade9c51bb87f",
        "title": "韩愈",
        "author": "徐钧",
        "content": "排斥异端尊孔孟，推原人性胜荀杨。\n平生胆气尤奇伟，何止文章日月光。",
        "dynasty": "宋",
        "collection_info": null
    },
    {
        "uuid": "a991ab3bc95dacd807b4ebe2edaed189",
        "title": "李翱",
        "author": "徐钧",
        "content": "幽怀赋好欧公赏，实录文高黄子称。\n復性一书几有道，千年真可续韩灯。",
        "dynasty": "宋",
        "collection_info": null
    },
    {
        "uuid": "b1083f8e6cf4335d200753d270e8b0eb",
        "title": "张籍",
        "author": "徐钧",
        "content": "师门昔已称高弟，乐府今尤说最工。\n但遣终身毋叛道，着书不必似轲雄。",
        "dynasty": "宋",
        "collection_info": null
    },
    {
        "uuid": "1294921511c20248b19ceed2f86bfa70",
        "title": "皇甫湜",
        "author": "徐钧",
        "content": "授业韩门岁月深，文章有法笔千钧。\n三缣一字非邀价，赏识如裴復几人。",
        "dynasty": "宋",
        "collection_info": null
    },
    {
        "uuid": "ebb399c46e538d944efd363d4c1fd71d",
        "title": "卢仝",
        "author": "徐钧",
        "content": "数间破屋洛城傍，门闭春风煮茗香。\n月蚀一诗讥逆党，添丁奇祸竟堪伤。",
        "dynasty": "宋",
        "collection_info": null
    },
    {
        "uuid": "b40379d819988ae1360992043ccbeeb5",
        "title": "孟郊",
        "author": "徐钧",
        "content": "自古诗人例怨穷，不知穷正街诗工。\n先生吟苦身尤蹇，恰似霜阶诉候虫。",
        "dynasty": "宋",
        "collection_info": null
    },
    {
        "uuid": "1792dcdb6d9c24e515ed00ae08812b91",
        "title": "贾岛",
        "author": "徐钧",
        "content": "早弃浮屠学缀文，争知命薄第难登。\n行吟月下敲门句，气味依然不脱僧。",
        "dynasty": "宋",
        "collection_info": null
    },
    {
        "uuid": "6f349a34b6f0364ccfd1b29a44a0ab54",
        "title": "李汉",
        "author": "徐钧",
        "content": "官虽御史未为荣，一序韩编万古名。\n不是文翁能有眼，谁知佳婿在诸生。",
        "dynasty": "宋",
        "collection_info": null
    },
    {
        "uuid": "4ea146b6c9c338858c7129dcf13f0794",
        "title": "温造",
        "author": "徐钧",
        "content": "威行藩将来朝觐，胆落金吾畏击弹。\n牛刃恢恢方用世，青山虽好去应难。",
        "dynasty": "宋",
        "collection_info": null
    },
    {
        "uuid": "572634d2f87a9bfbe96111e906305f06",
        "title": "李绅",
        "author": "徐钧",
        "content": "手书不受叛臣污，摧抑多端只故吾。\n已喜生前能自保，却怜身后尚遭诬。",
        "dynasty": "宋",
        "collection_info": null
    },
    {
        "uuid": "f7544b784b9b4b038cdd1207c2a03bea",
        "title": "元稹",
        "author": "徐钧",
        "content": "元和诗体夙驰声，巧致公台只蹔荣。\n绿野主人天下望，不应疏外负平生。",
        "dynasty": "宋",
        "collection_info": null
    },
    {
        "uuid": "0a5b3fe8dedde4bdcca04a3535006a21",
        "title": "元结",
        "author": "徐钧",
        "content": "漫劳当日牧舂陵，立石尤多感德民。\n独有磨崖碑故在，文章千古耀湘滨。",
        "dynasty": "宋",
        "collection_info": null
    },
    {
        "uuid": "a400337bdbbd7f6d3bccf9c75b4ef9a8",
        "title": "啖助",
        "author": "徐钧",
        "content": "谈经唐世岂无人，君独春秋学最深。\n力辩邱阳非左氏，后来朱子始知音。",
        "dynasty": "宋",
        "collection_info": null
    },
    {
        "uuid": "292d52c725826bb711ce655605805c1a",
        "title": "张志和",
        "author": "徐钧",
        "content": "细雨斜风一钓丝，绿簑青笠镇相随。\n朝廷休觅渔歌看，万顷千波总是诗。",
        "dynasty": "宋",
        "collection_info": null
    },
    {
        "uuid": "a8067e4d91133052c56b2b56f3539b26",
        "title": "严武",
        "author": "徐钧",
        "content": "蜀政贪残岂自全，母心直向死方安。\n如何三度专方面，不博庭闱一饷欢。",
        "dynasty": "宋",
        "collection_info": null
    },
    {
        "uuid": "c8100a785725926ab2bfff641d20c1c8",
        "title": "崔佑甫",
        "author": "徐钧",
        "content": "道德驰声满建中，岂无人可继余风。\n最怜贞观开元治，付与奸邪蕞陋翁。",
        "dynasty": "宋",
        "collection_info": null
    },
    {
        "uuid": "9a7969fbb21b0267e73fa5aae3068336",
        "title": "题壁",
        "author": "赵良埈",
        "content": "三北何人知管仲，五湖何处觅陶朱。\n壁间遗墨还堪睹，吊罢灵魂一束刍。",
        "dynasty": "宋",
        "collection_info": null
    },
    {
        "uuid": "4c6725dd24bef63a302785dd1a7fc88c",
        "title": "凤凰谷",
        "author": "赵良埈",
        "content": "罗浮绝顶凌苍穹，五云飞绕蓬莱宫。\n金乌玉兔出西东，铁桥万丈横霁虹。\n卧虎踞石龙蟠松，异香不动烟腾空。\n餐霞饮露凡圣同，水帘碎玉声玲珑。\n桃花流出片片红，碧梧翠竹环三峯。\n天边凤鸟来雝雝，仙风吹入石洞中。\n我欲呼之仪九重，歌舞圣化同天功。",
        "dynasty": "宋",
        "collection_info": null
    },
    {
        "uuid": "a152a335056c8737b0516176ca790a4e",
        "title": "乡饮酒唱和诗",
        "author": "赵良埈",
        "content": "警书双羽出乎西，端坐凝香恶境移。\n已铸剑锋成耒耜，更陶瓦缶作尊彝。\n雅南歌裏声千古，干巽维边位两仪。\n细数旴江知郡事，有如此事几人知。",
        "dynasty": "宋",
        "collection_info": null
    },
    {
        "uuid": "80df10b7b193f22496579d8c4d309cc3",
        "title": "乡饮酒唱和诗",
        "author": "张肃",
        "content": "位分南北与东西，旷典纔修俗顿移。\n乐合鸾皇下庭宇，觯扬虎蜼伏樽彝。\n头颅如许堪殊席，筋力无多奈缛仪。\n敢昧邦君明德意，后知方遣负先知。",
        "dynasty": "宋",
        "collection_info": null
    },
    {
        "uuid": "ce8d76287d62eb30fad19810b79de5c8",
        "title": "勉子读书",
        "author": "赵崇泞",
        "content": "男儿立志要崚嶒，莫与闾阎较重轻。\n一寸光阴无放过，十年灯火夙修成。\n学疏达境还堪愧，道在穷途亦可亨。\n未必儒冠能见悮，书窗努力继芳声。",
        "dynasty": "宋",
        "collection_info": null
    },
    {
        "uuid": "e01555ee411387caf50a4e9abc75f680",
        "title": "浯溪",
        "author": "戴煜",
        "content": "断崖文字是唐碑，无限名贤赞颂诗。\n莫把中兴？前代，会须重见太平时。",
        "dynasty": "宋",
        "collection_info": null
    },
    {
        "uuid": "959906fd6e56744da5edeb94e4aaa329",
        "title": "嘲丁大全  其一",
        "author": "林桂龙",
        "content": "一舵中流欠把持，偏轻偏重失便宜。\n孤舟不是无人渡，身作风波问阿谁。",
        "dynasty": "宋",
        "collection_info": null
    },
    {
        "uuid": "0a78c35c7d048f6ee34586a2b876a8fd",
        "title": "嘲丁大全  其二",
        "author": "林桂龙",
        "content": "移溪实壑误明君，惊动沿江十万军。\n幸是不沈湘水死，有何面目见灵均。",
        "dynasty": "宋",
        "collection_info": null
    },
    {
        "uuid": "2a992929e788057bfe53c69f82eb1ecf",
        "title": "嘲丁大全  其三",
        "author": "林桂龙",
        "content": "稚子如何济急流，一篙才错便难收。\n当初把作寻常看，岂料中流解覆舟。",
        "dynasty": "宋",
        "collection_info": null
    },
    {
        "uuid": "f4a15d06f175c81b685830055193ebe2",
        "title": "题魏鹏卧屏",
        "author": "贾云华",
        "content": "花柳芳菲二月时，名园剩有牡丹枝。\n风流杜牧还知否，莫恨寻春去较迟。",
        "dynasty": "宋",
        "collection_info": null
    },
    {
        "uuid": "61d3da5723aa16fca60603f3f36c54ce",
        "title": "魏鹏负期醉卧戏题练裙",
        "author": "贾云华",
        "content": "暮雨朝云少定踪，空劳神女下巫峰。\n襄王自是无情绪，醉卧明月花影中。",
        "dynasty": "宋",
        "collection_info": null
    },
    {
        "uuid": "663d67b98c7f8b8cabdbdf6ddde0d64c",
        "title": "七夕",
        "author": "贾云华",
        "content": "斜軃香云倚翠屏，纱衣先觉露华零。\n谁云天上无离合，看取牵牛织女星。",
        "dynasty": "宋",
        "collection_info": null
    },
    {
        "uuid": "45c3601080a91c70d557216d846f0822",
        "title": "永别  其一",
        "author": "贾云华",
        "content": "自从消瘦减容光，云雨巫山枉断肠。\n独宿孤房泪如雨，秋宵只为一人长。",
        "dynasty": "宋",
        "collection_info": null
    },
    {
        "uuid": "3c65842b39fb219b26ed66fe6203f82c",
        "title": "永别  其二",
        "author": "贾云华",
        "content": "正成薄命久寻思，宛转蛾眉能几时。\n汉水楚云千万里，留君不住益凄其。",
        "dynasty": "宋",
        "collection_info": null
    },
    {
        "uuid": "7cae3c71aee080bd0f6cc8b9e6dd64c2",
        "title": "永别  其三",
        "author": "贾云华",
        "content": "物换星移几度秋，鸟啼花落水空流。\n人间何事堪惆怅，贵贱同归土一丘。",
        "dynasty": "宋",
        "collection_info": null
    },
    {
        "uuid": "270e1411ac147e2d543553b650f947b9",
        "title": "永别  其四",
        "author": "贾云华",
        "content": "相见时难别亦难，寒潮惟带夕阳还。\n钿蝉金雁皆零落，离别烟波伤玉颜。",
        "dynasty": "宋",
        "collection_info": null
    },
    {
        "uuid": "a720d70ff0cf5b5bb8c2b79a5fffd630",
        "title": "永别  其五",
        "author": "贾云华",
        "content": "倚栏无语倍伤情，乡思撩人拨不平。\n寂寞闲庭春又晚，杏花零落过清明。",
        "dynasty": "宋",
        "collection_info": null
    },
    {
        "uuid": "16b0aa4aed479742b4d207a69319b1d8",
        "title": "永别  其六",
        "author": "贾云华",
        "content": "纱窗日落渐黄昏，春梦无心只似云。\n万里关山音信断，将身何处更逢君。",
        "dynasty": "宋",
        "collection_info": null
    },
    {
        "uuid": "d0d270e904afa527c8c47735b9aa5714",
        "title": "永别  其七",
        "author": "贾云华",
        "content": "魂归冥漠魄归泉，却恨青娥误少年。\n三尺孤坟何处是，每逢寒食一潸然。",
        "dynasty": "宋",
        "collection_info": null
    },
    {
        "uuid": "8ebf27aa865508a2b97097eaa7d93638",
        "title": "永别  其八",
        "author": "贾云华",
        "content": "一封书寄数行啼，莫动哀吟易惨凄。\n古往今来只如此，几多红粉委黄泥。",
        "dynasty": "宋",
        "collection_info": null
    },
    {
        "uuid": "8741a0fdb3964627a4233c9764c15ea2",
        "title": "集元刺史句咏寒亭",
        "author": "杜子是",
        "content": "长山绕井邑，嘐嘐天外青。\n烟云无近远，水石何幽清。\n半崖盘石径，如见小蓬瀛。\n时节方大暑，忽若秋气生。\n高亭临极巓，登高宜新晴。\n俗士谁能来，野客熙清阴。\n漫歌无人听，在酒共我倾。\n时復一回望，心月出四溟。",
        "dynasty": "宋",
        "collection_info": null
    },
    {
        "uuid": "064ed0e9931cea6ab68f5422a5155b5f",
        "title": "送西秦张仲实游大涤洞天",
        "author": "金应桂",
        "content": "山林有真趣，得趣即神仙。\n好趁暮春月，来游大涤天。\n晴岚融玉室，花气袭丹泉。\n此地通悬溜，清吟过叔元。",
        "dynasty": "宋",
        "collection_info": null
    },
    {
        "uuid": "01846b9fcd8f3b3d3559c0269248d74e",
        "title": "绝命词",
        "author": "边居谊",
        "content": "孤城高倚汉江秋，血战三年死未休。\n铁石肝肠忠义胆，精灵常向岘山留。",
        "dynasty": "宋",
        "collection_info": null
    },
    {
        "uuid": "ea408c88abc38cc496c8785d8cc2fb77",
        "title": "今朝",
        "author": "李智远",
        "content": "四十三年处世中，梦中成梦又成空。\n今朝撒手还归去，木马频嘶物外风。",
        "dynasty": "宋",
        "collection_info": null
    },
    {
        "uuid": "a3963e36a468e15c00777c8899a5550a",
        "title": "春日田园杂兴",
        "author": "刘汝钧",
        "content": "年来梦断百花场，安分农桑万虑降。\n为喜麦青行暖径，因看蚕出倚晴窗。\n草坪閒见乌犍点，畬水飞来白鹭双。\n满饮茅柴拚烂醉，踏歌社下自成腔。",
        "dynasty": "宋",
        "collection_info": null
    },
    {
        "uuid": "c8e64a81819a4efefd731b9293993d17",
        "title": "次胡济鼎同年三律  其一",
        "author": "曹泾",
        "content": "五经为笥腹便便，千佛名髙此作缘。\n贵仕直堪梅和鼎，贫交猥为酒供钱。\n连章秋月鴈回翅，贮袖天香龙吐涎。\n旧话新情如觌面，同年真是我同年。",
        "dynasty": "宋",
        "collection_info": null
    },
    {
        "uuid": "beec45f0882cd60441aad4701cebbbae",
        "title": "次胡济鼎同年三律  其二",
        "author": "曹泾",
        "content": "共是金明衣緑郎，梅仙风致压仇香。\n人如紫鳯仪丹阁，谁则青蚨涴锦囊。\n洛社菜羮时不禁，雪堂斗酒夜宜良。\n至尊端肯怜芹曝，臣罪当诛自恐惶。",
        "dynasty": "宋",
        "collection_info": null
    },
    {
        "uuid": "a7a800b05ceaeecb6fe7d0e41c51a7ac",
        "title": "次胡济鼎同年三律  其三",
        "author": "曹泾",
        "content": "费却长吟復短吟，投瓜投李愧何深。\n吾人只记钱留纸，此老能令户作金。\n掷地有声知处处，如兰斯臭见心心。\n柏梁体后八仙赋，趾美重光未陆沉。",
        "dynasty": "宋",
        "collection_info": null
    },
    {
        "uuid": "8872e0245f5340216c47899d4a04c61d",
        "title": "次胡余学同年四首  其一",
        "author": "曹泾",
        "content": "对看中秋是好天，健来欣为子分田。\n只消菽水欢无尽，况有经书腹可便。\n家事既传情思穏，吟篇谩写墨痕鲜。\n惟余学课随年捱，共我艰劬知几员。",
        "dynasty": "宋",
        "collection_info": null
    },
    {
        "uuid": "13d84ebeea7fe86f0b0a9f697060a6e3",
        "title": "次胡余学同年四首  其二",
        "author": "曹泾",
        "content": "金明池上共扬鞭，豪气宁求许祀田。\n不道福碑轰忒早，相逢颓景穏为便。\n牙牌刻处谩夸贵，蓝绶披来难敌鲜。\n千岁尽长公论在，于中定有好官员。",
        "dynasty": "宋",
        "collection_info": null
    },
    {
        "uuid": "4ad8fa2f34163e16179805340b60853a",
        "title": "次胡余学同年四首  其三",
        "author": "曹泾",
        "content": "桃花柳絮及春敷，壹是浮轻匪壮图。\n幸有田耕幷井饮，犹胜身屦与妻纑。\n郎君竞爽贤声起，老子尊安道味腴。\n便是当年正考父，是间饘粥口堪糊。",
        "dynasty": "宋",
        "collection_info": null
    },
    {
        "uuid": "7e8d7294c6e8ae15bf16b8882c0d7095",
        "title": "次胡余学同年四首  其四",
        "author": "曹泾",
        "content": "力田元不怵凶饥，瘠者为谁谁是肥。\n但得髙堂翁媪健，定知奕世子孙宜。\n追风骐骥骤仍蹶，览徳鸾鳯栖或飞。\n有酒急须频对月，桂枝香了到梅枝。",
        "dynasty": "宋",
        "collection_info": null
    },
    {
        "uuid": "dc690e5532294bf248dee87b142b3b48",
        "title": "代柬济鼎同年约其早饭",
        "author": "曹泾",
        "content": "小人难与作缘，恶食不妨志道。\n犹胜杜陵岳阳，一饭欲从人讨。",
        "dynasty": "宋",
        "collection_info": null
    },
    {
        "uuid": "8d131ecd226b0faa90829db01e64f272",
        "title": "晓发姑孰城",
        "author": "吴龙翰",
        "content": "鹃啼惊梦敧春枕，花落迎风打晓窗。\n携杖搀先出城去，角声吹月堕寒江。",
        "dynasty": "宋",
        "collection_info": null
    },
    {
        "uuid": "187ae8d52675a5b749f28fe6b93bd95b",
        "title": "浙江姚楼观水月",
        "author": "吴龙翰",
        "content": "翠滚玻璃万顷秋，长江又挂水晶毬。\n水光月色梅邉客，今夜会盟江上楼。",
        "dynasty": "宋",
        "collection_info": null
    },
    {
        "uuid": "6dcf9fb1089f94e198d4ca59e2146fad",
        "title": "晚舟过临平",
        "author": "吴龙翰",
        "content": "烟钟舂起夕阳愁，淼淼临平春事幽。\n惟有风蒲爱吟客，岸邉缭乱绾行舟。",
        "dynasty": "宋",
        "collection_info": null
    },
    {
        "uuid": "672f5b06a5d2eb89db4ece13f2a73346",
        "title": "春晚留淮上",
        "author": "吴龙翰",
        "content": "淮山歴歴春云澹，淮水汤汤夜月辉。\n此处杜鹃啼不到，江南行客未成归。",
        "dynasty": "宋",
        "collection_info": null
    },
    {
        "uuid": "c45e76e990a6cf50198e3779899c97a8",
        "title": "赠谒士",
        "author": "吴龙翰",
        "content": "一掬乡心寒似月，半生行迹过于云。\n春风满担诗千首，是处青山留得君。",
        "dynasty": "宋",
        "collection_info": null
    },
    {
        "uuid": "06dbea027bddcfd273143b7ede4c92ae",
        "title": "白纻词",
        "author": "吴龙翰",
        "content": "吴宫烟水碧迢迢，琼楼十二凌青霄。\n北方佳人颜如花，素衣濯濯明朝霞。\n云母屏风珍珠箔，香销金鸭春寒薄。\n璧月流光罗绮筵，白纻舞残月欲落。\n君看月落夜潮平，吴江阔兮越江深。\n吴王醉兮越王醒。",
        "dynasty": "宋",
        "collection_info": null
    },
    {
        "uuid": "b96d91bad22dc36af6b6c2e7d62ef7a4",
        "title": "嘉禾舟中",
        "author": "吴龙翰",
        "content": "天与东风便，千钱买一舟。\n嘉禾三月路，阴木四山秋。\n野色缄诗思，鹃声替客愁。\n烟波渺无际，是处可盟鸥。",
        "dynasty": "宋",
        "collection_info": null
    },
    {
        "uuid": "355ba134656268d316168c8772d8eee8",
        "title": "嘉禾沈园",
        "author": "吴龙翰",
        "content": "景物何其异，虚岩人力成。\n清池沈鸟影，高树落蝉声。\n花日楼台丽，香风帘幙轻。\n我来一吟赏，不惜买杯倾。",
        "dynasty": "宋",
        "collection_info": null
    },
    {
        "uuid": "8761392e5ac90d28715024fc54265858",
        "title": "重阳客中",
        "author": "吴龙翰",
        "content": "愁裏重阳近，他乡酒易酤。\n秋风诗髩短，寒夜客灯孤。\n笋笠月穿破，荷衣霜打枯。\n有懐吟未就，端不为催租。",
        "dynasty": "宋",
        "collection_info": null
    },
    {
        "uuid": "652711839cf71b9d15ca002135e44bb4",
        "title": "见刘后村先生  其一",
        "author": "吴龙翰",
        "content": "天禄臞仙后代孙，巍科几世属名门。\n千年绝学追先圣，四海真儒仰后村。\n直向天边扶日月，只从笔底转干坤。\n年来诸老凋零尽，惟有灵光独自存。",
        "dynasty": "宋",
        "collection_info": null
    },
    {
        "uuid": "cd94c5d4cb537ea3b0915a63284ac279",
        "title": "见刘后村先生  其二",
        "author": "吴龙翰",
        "content": "玻璃万顷海天秋，相国如居天上头。\n锦帐围山丹荔熟，银梭织水子鱼游。\n地灵自古称多士，人物当今列上流。\n二季一翁家学在，湄洲即是蜀眉州。",
        "dynasty": "宋",
        "collection_info": null
    },
    {
        "uuid": "db341f0a19684ae08801feef691f3633",
        "title": "见刘后村先生  其三",
        "author": "吴龙翰",
        "content": "雪碗冰瓯淬笔锋，篇篇琢出玉玲珑。\n鹤鸣逺岫千林晓，鲸展洪涛万里雄。\n暮雪寒梅吟思外，春风芳草梦魂中。\n诗瓢行脚半天下，多谢先生棒喝功。",
        "dynasty": "宋",
        "collection_info": null
    },
    {
        "uuid": "6936bc4b19c36aac4e410639df16e969",
        "title": "见刘后村先生  其四",
        "author": "吴龙翰",
        "content": "骑却青鸾上禁林，岩岩声价重于金。\n花砖日转琼笺暖，莲烛星归玉漏沈。\n翰墨挈来三昧手，丝纶画出九重心。\n春风已筑沙堤路，天上虚皇属意深。",
        "dynasty": "宋",
        "collection_info": null
    },
    {
        "uuid": "c51f2acb66a4a99a7083fac3141df527",
        "title": "西湖曲",
        "author": "吴龙翰",
        "content": "十里风光烟水白，嵯峨帝城紫雾隔。\n笛声吹断蒲叶风，鹭飞界破青山色。\n湖波鳞鳞织成縠，翠盖红幢机上簇。\n长安冨儿美少年，马行紫陌香尘扑。\n画舫谁家窈窕娘，半额鹅黄时様粧。\n玉手折花娇无力，花枝斜挂银丝长。\n隔花踌蹰意相属，稍稍谈笑闻余香。\n夕阳西下汉水逺，无计问觅双琼珰。\n巫山高哉但入梦，安得插翅飞其傍。\n君不见吴姬采莲自唱曲，君王尚在舟中宿。",
        "dynasty": "宋",
        "collection_info": null
    },
    {
        "uuid": "281d4f4614936292fff9bee396c4cc02",
        "title": "拜林和靖墓",
        "author": "吴龙翰",
        "content": "老鹤髙飞入白云，空余残照管孤坟。\n清风千古镇长在，见着梅花如见君。",
        "dynasty": "宋",
        "collection_info": null
    },
    {
        "uuid": "bf0985c65d7c5af7454188ffdc0716ec",
        "title": "久客湖海买舟西还",
        "author": "吴龙翰",
        "content": "万里烟波兴渺然，片心如在灞桥邉。\n归装诗少不成担，自抝梅花凑满船。",
        "dynasty": "宋",
        "collection_info": null
    },
    {
        "uuid": "2a1b91ed8ceeb65ba8e4b6d6858623e8",
        "title": "冯永之号冰壶工水墨丹青",
        "author": "吴龙翰",
        "content": "半生江海冰壶翁，担风荷雨七尺笻。\n烂嚼扶叶紫金椹，玉楼光彻十二重。\n饱吃孤山白玉花，一凿九窍开玲珑。\n能鉟明月铸双眼，故能搜索异景窥神功。\n能穿星斗挂胸次，故能神游八极之鸿蒙。\n手撼烟云出砚石，酒酣奋笔驱雷风。\n迴山转海有力量，顷刻鹅溪幻出白练之寒江，碧玉之奇峯。\n潇湘洞庭忽在眼，冷落烟竹苍梧空。\n碧天万里渺无际，但见隠隠归飞鸿。\n江门过雨凉如许，木落潇潇秋满浦。\n月明何处起渔歌，小艇人归急摇橹。\n鸥沙漠漠洲渚昏，无数寒鸦栖古渡。\n景物变态虽无穷，笔端有口一一吐。\n研丹吮粉尤精奇，直与王爵争毫釐。\n宁肯没骨媚时好，逸气往往追徐熙。\n一点春风几花卉，化工权柄君所私。\n献之牸牛韩干马，滕王蛱蝶僧繇鱼。\n下笔众妙各俱足，开卷错落中珠玑。\n顾家层楼连天起，俗士那敢窥藩篱。\n呕心抽思何自苦，乃使肌骨化作枯松枝。\n君不见梅邉有狂客，风饕雪虐宁忍饥。\n吟躯未老貌先老，不觉两髩纷如丝。",
        "dynasty": "宋",
        "collection_info": null
    },
    {
        "uuid": "c868023928e20a121cc8729159dd719d",
        "title": "灵金山观金灯",
        "author": "吴龙翰",
        "content": "嵯峨灵金山，峭壁偕天长。\n巑岏万苍翠，无復敢颉颃。\n登临劳逺目，久羁尘俗缰。\n天风送笻屐，此愿今一偿。\n所喜侍老亲，赑屃升崇冈。\n琪树蔼柔丝，瑶草超羣芳。\n松声入幽懐，妙乐非笙簧。\n好鸟相劝酬，醉我林中觞。\n我吟游仙诗，客和招隠章。\n起舞沸懽笑，人影乱夕阳。\n何妨阿堵女，山北敞虚堂。\n石池閟甘泉，瓦炉腾妙香。\n昔言山有灵，金灯夜呈祥。\n信哉华严经，佛眉施白光。\n澄公有妙力，一笑通禅房。\n讵知山石间，而有金光藏。\n崦嵫下朱景，山气相激扬。\n若以色见佛，扵法参与商。\n我生事迂阔，咄咄颠復狂。\n读书猎千古，浩气凌八荒。\n乃欲落鬚髪，掬水曹溪傍。\n吹以无孔笛，倒骑牛一场。\n手击混沌开，有此硬脊梁。\n指点生死根，棒喝行诸方。",
        "dynasty": "宋",
        "collection_info": null
    },
    {
        "uuid": "ed2ea353c4e7ddaacf71e7bfa169cc2f",
        "title": "辛酉秋吴画士写神",
        "author": "吴龙翰",
        "content": "功名自有兜鍪辈，荣辱宁干蓑笠翁。\n烦作田园秋兴画，短檐斜日稻花风。",
        "dynasty": "宋",
        "collection_info": null
    },
    {
        "uuid": "ac773fc09157b849a96383a203798340",
        "title": "秋崖先生招饮荷葭坞席上赋诗",
        "author": "吴龙翰",
        "content": "相公潭水清于玉，翠屏四面环书屋。\n石梯幽幽登苍崖，老树晴烟千顷緑。\n好花对人无俗姿，春色盈盈囿虚谷。\n归来庭院碧参差，八窗玲珑有修竹。\n先生长啸临清流，茱萸辛夷香满洲。\n浪呼迪辈偕春游，緑醅深注碧玉瓯。\n我醉起舞相劝酬，愿祝先生相业侔伊周。\n运留侯帷幄之筹，横莱公野水之舟。\n莫负苍生望安石，东山高卧凌清秋。",
        "dynasty": "宋",
        "collection_info": null
    },
    {
        "uuid": "ced80dbd8f6510545701789a12e9b290",
        "title": "京城寓居春日",
        "author": "吴龙翰",
        "content": "春城庭院柳风轻，帘影玲珑爱晓晴。\n红日半窗吟梦觉，咿哑墻外卖花声。",
        "dynasty": "宋",
        "collection_info": null
    },
    {
        "uuid": "9d3b88e6ddd49ad079449b9c1192bb3c",
        "title": "宫人斜",
        "author": "吴龙翰",
        "content": "碧石重重锁墓门，兰膏点火照黄昏。\n春风几度生芳草，还似君王旧日恩。",
        "dynasty": "宋",
        "collection_info": null
    },
    {
        "uuid": "41a8d3b5ed94a5e9b569a3b81206e631",
        "title": "春夜隔江望扬州城",
        "author": "吴龙翰",
        "content": "烟树芜城熨不开，夜深灯火照楼台。\n欲披紫绮过江去，月冷沧洲待鹤来。",
        "dynasty": "宋",
        "collection_info": null
    },
    {
        "uuid": "46cf2adf09024b04fa345d6d0390ed99",
        "title": "数年前有小词微雨后落花天娇态病恹恹怕人猜着是相思镇日不开帘宝钗横蝉髩乱院宇待人归尽缓移莲步玉阑前纎手掐花钿兹月夜与客饮梅花下一姝歌前词復出笺徴余新作",
        "author": "吴龙翰",
        "content": "月夜梅花下，开樽谁主宾。\n梅花娇欲语，让我白头人。\n娉婷楼上女，无乃花中神。\n下楼款懽笑，莫惜抛千金。\n纎纎出素手，为我弹瑶琴。\n自言谙古调，妾心合君心。\n感君纒绵意，未弹先有情。\n妾佩明月光，妾衣云霞轻。\n共君骖白凤，一息超玉京。\n君看天帝女，嫁与牵牛星。\n天河万里长，鹊桥岁一陈。\n安得河水干，夜夜长相亲。\n君能挽天河，一洗八极尘。",
        "dynasty": "宋",
        "collection_info": null
    },
    {
        "uuid": "08ad997f3af91da4b3a9113a1be276b3",
        "title": "宫词",
        "author": "吴龙翰",
        "content": "舞罢霓裳宝髻垂，桃花扇底暖风吹。\n夜深内殿重开宴，手捻灯花画翠眉。",
        "dynasty": "宋",
        "collection_info": null
    },
    {
        "uuid": "faab1da3c7964784895b02bbd1542f01",
        "title": "秋崖先生以红石见寄",
        "author": "吴龙翰",
        "content": "彤霞铄石玉晶荧，琢出羲之风字形。\n却着寒松苍石下，研烟传写相牛经。",
        "dynasty": "宋",
        "collection_info": null
    },
    {
        "uuid": "bc86e947d4ad9263f7925e2e0981276c",
        "title": "心逺堂",
        "author": "吴龙翰",
        "content": "飘飘谪仙子，闭门逃世諠。\n达哉柴桑翁，心逺地乃偏。\n羡公隠廛市，高拍前人肩。\n园林富花木，景象罗春妍。\n翠鸟鸣高枝，白鱼游深渊。\n鱼鸟欣有託，吾庐兴悠然。\n诗瓢贮烟云，茶鼎烹银蟾。\n有此佳绝处，那受名利鞭。\n鹊尾闻妙香，片心超九天。\n渊然消万虑，流光纬三田。\n干坤任簸弄，追踪古偓佺。",
        "dynasty": "宋",
        "collection_info": null
    },
    {
        "uuid": "39e2d5713e55541125286d6a798cffd1",
        "title": "持敬堂",
        "author": "吴龙翰",
        "content": "大哉紫阳箴，诚为百世师。\n心法故能传，心印几能提。\n明明道统灯，扵此接光辉。\n端居俨帝临，暗室疑神窥。\n立足千仞渊，生怕伤髪肤。\n兢兢一寸心，烱烱冰雪壶。\n脱帽藐王公，无乃酒狂徒。\n蹀躞渔阳鼓，傲态逐刑诛。\n我则持以敬，譬如龙恋珠。\n断断猫捕鼠，绵绵鸡哺雏。\n守之戒勿闲，意马防驰驱。",
        "dynasty": "宋",
        "collection_info": null
    },
    {
        "uuid": "00ef6ee2b8ceb37ec45fa8dc546c921f",
        "title": "层翠楼",
        "author": "吴龙翰",
        "content": "结楼书屋傍，独占林塘幽。\n飞檐瞰寒碧，照影虹霓浮。\n层峦万苍翠，峭屼生戈矛。\n黛眉与螺髻，故故含娇羞。\n此时楼中人，片心随白鸥。\n风吹乌纱帽，露滴紫绮裘。\n白云入我望，逸兴何悠悠。\n沆瀣供晨餐，酌以碧玉瓯。\n朝暾散朱景，嚥约十二楼。\n愿言追黄鹤，致身八极游。\n慷慨笛声发，满楼明月秋。",
        "dynasty": "宋",
        "collection_info": null
    },
    {
        "uuid": "28befe6fcdb349f8f54e6ed4e2db381d",
        "title": "春寒",
        "author": "吴龙翰",
        "content": "二月漫漫雪满山，羣芳空向雪中看。\n幽亭酌酒且沈醉，要为小园花餪寒。",
        "dynasty": "宋",
        "collection_info": null
    },
    {
        "uuid": "2bb2bff0c7a99ed0ce72857192b645b3",
        "title": "冻吟",
        "author": "吴龙翰",
        "content": "座左插梅花，座右横诗笔。\n风雪堕寒肩，先生方抱膝。",
        "dynasty": "宋",
        "collection_info": null
    },
    {
        "uuid": "3ae4e4cc2b548ea86f05a2e8394ab104",
        "title": "春兴",
        "author": "吴龙翰",
        "content": "闻说春醪熟，提壶唤客尝。\n干坤一酿瓮，花气百和香。",
        "dynasty": "宋",
        "collection_info": null
    },
    {
        "uuid": "54ffcab7b3f55835e2cb591f15ae5b0a",
        "title": "别吴中三年寄湖上一二知已",
        "author": "吴龙翰",
        "content": "麦秋天气觉清和，老尽春风庭下莎。\n晚月荒山啼蜀帝，夕阳髙树咽齐娥。\n三年寒我沧波约，一夜思君白髪多。\n世路不堪重着脚，相期何地理渔蓑。",
        "dynasty": "宋",
        "collection_info": null
    },
    {
        "uuid": "48c64ff170e00da052dfa1d23cfd86ee",
        "title": "寿乡衮讷斋先生  其一",
        "author": "吴龙翰",
        "content": "华衮褒荣御墨鲜，堂堂剑佩在凌烟。\n十三相后功为最，五百年间遗有传。\n落落甘霖施后土，岩岩鉅石补青天。\n太平有筞安排了，浯水清风崖可镌。",
        "dynasty": "宋",
        "collection_info": null
    },
    {
        "uuid": "e1a151e123051736d687af022883024d",
        "title": "寿乡衮讷斋先生  其二",
        "author": "吴龙翰",
        "content": "世态浮云无定形，先生緑野竟留情。\n讵知宝佑老臣在，又见金陵新法行。\n洛邑几时归赤舄，东山再起答苍生。\n不堪局面迟一着，愿祝薇垣星更明。",
        "dynasty": "宋",
        "collection_info": null
    },
    {
        "uuid": "748d4170d09462807f2728d668f4ebe0",
        "title": "寿乡衮讷斋先生  其三",
        "author": "吴龙翰",
        "content": "当年河岳已储神，理乱分明闗一身。\n瑞应麟书知孔子，恩光凤诰见庚申。\n世臣乔木苍苍日，驿使梅花岁岁春。\n笑指紫阳山作寿，会看重庆喜尤新。",
        "dynasty": "宋",
        "collection_info": null
    },
    {
        "uuid": "586c6e35e534b8d45a19c3d463accf11",
        "title": "感兴  其一",
        "author": "吴龙翰",
        "content": "多病频辞客，无人自掩扉。\n劚松供药火，葺叶补渔衣。\n日月双丸疾，干坤一粟微。\n不须求外道，悟此是玄机。",
        "dynasty": "宋",
        "collection_info": null
    },
    {
        "uuid": "dfd4630df30a91a753f123da284ec610",
        "title": "感兴  其二",
        "author": "吴龙翰",
        "content": "野兴在渔艇，风潮不惮劳。\n苔生肥石骨，水落瘦溪毛。\n霜重稻粱熟，天清雁字髙。\n醉余歌古调，人事析秋毫。",
        "dynasty": "宋",
        "collection_info": null
    },
    {
        "uuid": "53e29d98b9a501e6440850e41f312211",
        "title": "感兴  其三",
        "author": "吴龙翰",
        "content": "闭门逃俗客，携酒过禅闗。\n竈古茶烟断，碑残雨藓瘢。\n秋僧行影瘦，夜鹤病翎寒。\n片月随人到，孤琴对佛弹。",
        "dynasty": "宋",
        "collection_info": null
    },
    {
        "uuid": "8c7b3f36d0fbe0052958baed634caf01",
        "title": "感兴  其四",
        "author": "吴龙翰",
        "content": "百事谋何拙，一閒梦亦清。\n定交毛颖子，结怨孔方兄。\n鹤影云烟瘦，蝉声风露轻。\n寸心虚白久，蜕骨待丹成。",
        "dynasty": "宋",
        "collection_info": null
    },
    {
        "uuid": "a1350d60f034edb0d0f65b40601e8885",
        "title": "金陵寓楼居",
        "author": "吴龙翰",
        "content": "楼中有酒客身閒，约住孤云共往还。\n摇落碧桃春欲去，倚阑无语看钟山。",
        "dynasty": "宋",
        "collection_info": null
    },
    {
        "uuid": "66aad73e8c75f0e608c42a69bb5f4281",
        "title": "过泾邑水西县尹先伯祖尝为邑簿领耆儒有识者",
        "author": "吴龙翰",
        "content": "客裏身无事，乘閒过水西。\n清波明白鹭，緑树带黄鹂。\n酤酒道旁饮，吟诗石上题。\n邑中逢故旧，坐定说环溪。",
        "dynasty": "宋",
        "collection_info": null
    },
    {
        "uuid": "fa60c6bde76d3c787cdac70a0bea79da",
        "title": "南陵道中迫暮投茅店四围率败篱令仆夫环卧",
        "author": "吴龙翰",
        "content": "故山三百里，归路正羊肠。\n密树标茆店，荒池界竹墻。\n仆眠如鹿伏，我倦背龟藏。\n素志非南阮，丈夫扫八荒。",
        "dynasty": "宋",
        "collection_info": null
    },
    {
        "uuid": "a41bcf9bd95f1299881762f131a9ef83",
        "title": "泊芜湖县",
        "author": "吴龙翰",
        "content": "古邑苍江曲，鳞鳞华屋横。\n酒楼歌妓集，渔市贩夫行。\n野阔云无势，江流月有声。\n桥边息诗担，谯鼓更分明。",
        "dynasty": "宋",
        "collection_info": null
    },
    {
        "uuid": "7c3c7eaf132c9653a7aaa66c4fb42d3e",
        "title": "庚申冬寿秋崖先生",
        "author": "吴龙翰",
        "content": "瑞宿当年降世间，祁山深处着仙坛。\n梅开冰壑珊瑚瘦，崖耸晴空碧玉寒。\n清气胚成龟鹤相，丹田炼就虎龙蟠。\n待教鬚髩浑如雪，恰写耆英与世看。",
        "dynasty": "宋",
        "collection_info": null
    },
    {
        "uuid": "81ffc2c57b8b6e42b5889a4f29cacdbc",
        "title": "九日",
        "author": "吴龙翰",
        "content": "秋雨梧桐退老时，寒城九日正霏霏。\n功名不直三杯酒，世事真如一局棋。\n头且插敎黄菊满，手今莫负紫螯肥。\n壮懐无復登临恨，破帽西风一任吹。",
        "dynasty": "宋",
        "collection_info": null
    },
    {
        "uuid": "59338295d0ebdb87ee2ce98e543aac07",
        "title": "春晚郊行",
        "author": "吴龙翰",
        "content": "芒鞵竹杖出柴闗，检点园林脚不閒。\n翠幄初张花结局，锦棚未解笋排班。\n烟波鸥鹭春风外，桑柘牛羊夕照间。\n野兴不须邀客共，一尊白酒对黄山。",
        "dynasty": "宋",
        "collection_info": null
    },
    {
        "uuid": "13d35b72941f449b712f9a7c8febb394",
        "title": "秋日游竹会寺",
        "author": "吴龙翰",
        "content": "修竹阴阴古道场，谁怜兵火地荒凉。\n晚山俱似佛头緑，秋草不如僧髪长。\n白酒莫辞今日醉，黄花仍作去年香。\n禅翁留客殷勤甚，相对藤床话夕阳。",
        "dynasty": "宋",
        "collection_info": null
    },
    {
        "uuid": "911536ab8f4949b66549640a7c4c1c3a",
        "title": "子陵钓台",
        "author": "吴龙翰",
        "content": "峭壁千寻屹晓寒，何年人插钓鱼竿。\n烟霞不受衣冠涴，天地那如蓑笠寛。\n幸有同肩黄屋贵，不妨伸脚白云端。\n能令汉室亦増重，可作巢由一例看。",
        "dynasty": "宋",
        "collection_info": null
    },
    {
        "uuid": "aa731af2e51c742f0f8671cd6d57dce7",
        "title": "夜泊富阳",
        "author": "吴龙翰",
        "content": "片帆东去一鸥轻，消得天公十日晴。\n新酒一尊诗几首，故乡千里月初更。\n烟收山翠揩摩净，风软江波熨贴平。\n苦是狂懐费消遣，船头吹笛到天明。",
        "dynasty": "宋",
        "collection_info": null
    },
    {
        "uuid": "be8383cc87aa6349eeb4236c9fda4e4c",
        "title": "别厉制使",
        "author": "吴龙翰",
        "content": "何日林间理故书，客中岁月只蘧庐。\n籴粮半给梅花鹤，烧叶余分雪后驴。\n蝶梦悠扬家国逺，雁行零落弟兄疎。\n寒花到了自萧索，不是东风不管渠。",
        "dynasty": "宋",
        "collection_info": null
    },
    {
        "uuid": "3dbbaa2ff95acbb2c4354dbfce1c6356",
        "title": "天目道中",
        "author": "吴龙翰",
        "content": "天目峰前小驻骖，长松笑道碧䰐鬖。\n客懐寂寞秋般淡，醉态朦胧午正酣。\n山色俨如严父面，鸟声还胜俗人谈。\n何年来此种芝术，乞与道人云一龛。",
        "dynasty": "宋",
        "collection_info": null
    },
    {
        "uuid": "805c205641f54fddb186a4f9e191aa50",
        "title": "春雪",
        "author": "吴龙翰",
        "content": "一雪满天地，三春景更妍。\n鹤梳琼羽落，蝶舞粉衣翩。\n嫩柳飘新絮，残梅补落钿。\n东风初解冻，洗手破轻烟。",
        "dynasty": "宋",
        "collection_info": null
    },
    {
        "uuid": "124cfaf6b26212fd1836b8fdaa8835a5",
        "title": "严滩对月忆雪壶亡弟",
        "author": "吴龙翰",
        "content": "卯君看月此徘徊，今来月明君不来。\n安得清光刀剪破，为分一半到泉台。",
        "dynasty": "宋",
        "collection_info": null
    },
    {
        "uuid": "30fc01dc854b88054138c9e185bb3c66",
        "title": "婺源道中午憇  其一",
        "author": "吴龙翰",
        "content": "小息吟身古木阴，诗情羞涩锦囊轻。\n风烟不受人收拾，担阁行山半日程。",
        "dynasty": "宋",
        "collection_info": null
    },
    {
        "uuid": "e02be9311f79048e9c16dd18b2b304d0",
        "title": "婺源道中午憇  其二",
        "author": "吴龙翰",
        "content": "满路黄尘人往还，黄尘点汚几青山。\n便投山店睡过午，要放诗魂出世间。",
        "dynasty": "宋",
        "collection_info": null
    },
    {
        "uuid": "594802bd518bbc03dc9ce6b4ae403c5a",
        "title": "濯足五溪城",
        "author": "吴龙翰",
        "content": "东风吹水緑粼粼，小潄清寒入齿龈。\n万里流边濯双足，恐行五岭涴晴云。",
        "dynasty": "宋",
        "collection_info": null
    },
    {
        "uuid": "90590f2b21456ebeb74465186c058b7e",
        "title": "登会稽山",
        "author": "吴龙翰",
        "content": "越上今为客，息肩春树林。\n啼鹃归梦断，落日旅愁深。\n诗纪一编史，琴传千古心。\n会须重过此，禹穴一登临。",
        "dynasty": "宋",
        "collection_info": null
    },
    {
        "uuid": "2745df1e466c01b4c3d8b23d2cdc38c1",
        "title": "春日吴中",
        "author": "吴龙翰",
        "content": "照人芳树迟迟日，吹面垂杨拂拂风。\n客思一笻携不尽，鸟声多在落花中。",
        "dynasty": "宋",
        "collection_info": null
    },
    {
        "uuid": "bc2cd8896d31b18947a330555c7e5786",
        "title": "嘉禾书所见",
        "author": "吴龙翰",
        "content": "翠幙重重护晓寒，窗间金鸭篆烟残。\n芳情不采閒花草，独倚阑干看牡丹。",
        "dynasty": "宋",
        "collection_info": null
    },
    {
        "uuid": "b353828bbe6228a9562f86f5d85be417",
        "title": "荷花四绝 露",
        "author": "吴龙翰",
        "content": "一机蜀锦着纱笼，不放纎尘到水宫。\n但觉晓寒金掌重，仙人危立白云中。",
        "dynasty": "宋",
        "collection_info": null
    },
    {
        "uuid": "755cd5972e103f8264bd9f0f501e8285",
        "title": "荷花四绝 日",
        "author": "吴龙翰",
        "content": "醉脸潮红娇欲眠，玉幢移影盖婵娟。\n一奁晴色开明镜，暖熨金鑪起碧烟。",
        "dynasty": "宋",
        "collection_info": null
    },
    {
        "uuid": "caea553b5ccb6c76a19dce1dce864d6c",
        "title": "荷花四绝 风",
        "author": "吴龙翰",
        "content": "飒飒凉生水国秋，可怜无计解花愁。\n飘然一叶随流水，付与真人驾作舟。",
        "dynasty": "宋",
        "collection_info": null
    },
    {
        "uuid": "60ddde577ee47dea0b829cfa6f26e980",
        "title": "荷花四绝 雨",
        "author": "吴龙翰",
        "content": "寒声敲破玉琳琅，绾断鸳鸯双梦长。\n几斛明珠收不起，巧粘翡翠络红妆。",
        "dynasty": "宋",
        "collection_info": null
    },
    {
        "uuid": "7db69eecbba1ca7ce030e7be80edd27b",
        "title": "侠客行",
        "author": "吴龙翰",
        "content": "击筑復击筑，欲歌双泪横。\n宝刀重如命，命如鸿毛轻。",
        "dynasty": "宋",
        "collection_info": null
    },
    {
        "uuid": "7c9cbbf942c5920b21d4c91d11b53621",
        "title": "乌栖曲",
        "author": "吴龙翰",
        "content": "风敲玉鈎虾鬚垂，寒乌栖月万年枝。\n香熏翠被春宵冷，玉臂曲作珊瑚枕。",
        "dynasty": "宋",
        "collection_info": null
    },
    {
        "uuid": "165e17e91b854c91f4301d1fecaef974",
        "title": "散髮",
        "author": "吴龙翰",
        "content": "玲珑窗户午晴时，散髪林间自一奇。\n鸟睡香奁花影动，蝉吟凉境柳阴移。\n髙山流水琴三弄，明月清风酒一巵。\n要是闭门防俗客，莫令到眼败吾诗。",
        "dynasty": "宋",
        "collection_info": null
    },
    {
        "uuid": "dfe70ba2b9033188c10179b6d6d893f7",
        "title": "读岳武穆王传",
        "author": "吴龙翰",
        "content": "鬼蜮为妖天地昏，将军那可一朝存。\n泰山頽喻哲人死，东海旱为孝妇寃。\n当日主和甘下筞，到今无计復中原。\n清风凛凛一编史，拭尽英雄几泪痕。",
        "dynasty": "宋",
        "collection_info": null
    },
    {
        "uuid": "c64c8630d619975b7f4e8535b7b1f51a",
        "title": "行春次俞兄韵  其一",
        "author": "吴龙翰",
        "content": "几日春愁不出行，园林又是了清明。\n春风桃李一场梦，夜月江山千古情。\n吟倚长松伺鹤到，坐临钓石看云生。\n此懐不解自拈出，谩语离骚入笛声。",
        "dynasty": "宋",
        "collection_info": null
    },
    {
        "uuid": "7f8442e6ce6b12fb0b97dca2be8d7fc0",
        "title": "行春次俞兄韵  其二",
        "author": "吴龙翰",
        "content": "多谢春风相此行，马蹄千里夕阳明。\n故人杨柳正年少，知己青山旧日情。\n思满天涯芳草逺，望穷江际暮云生。\n同来佳客自不俗，相对松阴听瀑声。",
        "dynasty": "宋",
        "collection_info": null
    },
    {
        "uuid": "7a9266bc3f0d639aefe45b7bd0b4bf64",
        "title": "淳熙丙申二月晦翁归婺源先曾大父因随杖屦遂挂名于弟子之列乃以所着书说以求正晦翁可之又尝投书论易甚详龙翰不学缁玷家声因读遗文有作数语亦所以自勉云",
        "author": "吴龙翰",
        "content": "吾祖曾师云谷仙，读书直下悟蹄筌。\n道参太极本无极，易论先天与后天。\n緑遍春风窗外草，香浮夜月沼中莲。\n派分一勺濓溪水，道统绵绵万古传。",
        "dynasty": "宋",
        "collection_info": null
    },
    {
        "uuid": "32de7bfcb55234c581af2140cabeb74e",
        "title": "再过孤山",
        "author": "吴龙翰",
        "content": "一函鹤骨已尘埃，空筑孤山碧玉台。\n添种红莲千万朵，梅花从此不须开。",
        "dynasty": "宋",
        "collection_info": null
    },
    {
        "uuid": "b16a2e89660595c1446f21c4975e0404",
        "title": "冬夜  其一",
        "author": "吴龙翰",
        "content": "读罢床头一卷易，晚风冻尽铜壶滴。\n起傍危阑啸一声，月明何处人横笛。",
        "dynasty": "宋",
        "collection_info": null
    },
    {
        "uuid": "6dfb419e159be331a80a3db8f728fe21",
        "title": "冬夜  其二",
        "author": "吴龙翰",
        "content": "一屋白云无锁钥，酒酣要摘梅花嚼。\n相逢石鼎老弥明，吟罢松梢月欲落。",
        "dynasty": "宋",
        "collection_info": null
    },
    {
        "uuid": "6540d757141f35e682476ba76d4b5a05",
        "title": "晚舟泊长河",
        "author": "吴龙翰",
        "content": "诗客行装少，孤舟一叶轻。\n寒鸦随日落，秋雁破霜鸣。\n山色攒心事，江声咽世情。\n故乡无百里，酤酒话归程。",
        "dynasty": "宋",
        "collection_info": null
    },
    {
        "uuid": "74c07c8e6fbe10226cc6995f921d5e24",
        "title": "冬夜山中",
        "author": "吴龙翰",
        "content": "寒入雁声霜满地，香沈梅影月当崖。\n独鹤归来童亦睡，微风簌簌落松钗。",
        "dynasty": "宋",
        "collection_info": null
    },
    {
        "uuid": "ae4126dea43d39319dd64f4ae739fda6",
        "title": "赠诗客梅窗",
        "author": "吴龙翰",
        "content": "骚人行脚遍天涯，何处青山不是家。\n惆怅旧时云外鹤，结巢窗外守梅花。",
        "dynasty": "宋",
        "collection_info": null
    },
    {
        "uuid": "369e8cac4506db75870d15534e0fddd3",
        "title": "乐府四首  其一",
        "author": "吴龙翰",
        "content": "妾心江岸石，千古无变更。\n郎心江上水，倐忽风波生。",
        "dynasty": "宋",
        "collection_info": null
    },
    {
        "uuid": "c5d2e9ddf2d64aad563e478647ff6c01",
        "title": "乐府四首  其二",
        "author": "吴龙翰",
        "content": "瑟瑟凉风来，妾身似秋扇。\n安得復炎热，相携不相厌。",
        "dynasty": "宋",
        "collection_info": null
    },
    {
        "uuid": "9a7bd086bf49d0b5b60b5e99c931d64a",
        "title": "乐府四首  其三",
        "author": "吴龙翰",
        "content": "制衣寄夫壻，妾有冰雪段。\n中有连理枝，不忍剪教断。",
        "dynasty": "宋",
        "collection_info": null
    },
    {
        "uuid": "1e74a051b0f76d89471e16a68691dc68",
        "title": "乐府四首  其四",
        "author": "吴龙翰",
        "content": "残月小楼西，鹃啼思欲迷。\n妾夫在天南，何不那边啼。",
        "dynasty": "宋",
        "collection_info": null
    },
    {
        "uuid": "e15635762a5341dfaba760b5d433f9ba",
        "title": "夜兴",
        "author": "吴龙翰",
        "content": "山房静对碧巉岏，与客歌骚夜未阑。\n客去灯寒眠不穏，心随明月在阑干。",
        "dynasty": "宋",
        "collection_info": null
    },
    {
        "uuid": "7697a6eef056cd34c8ad702698712ac5",
        "title": "辛酉秋在京殊久日一到湖上",
        "author": "吴龙翰",
        "content": "湖上青山只么閒，未须诗屋近山间。\n客边有酒身无事，日日一来湖上看。",
        "dynasty": "宋",
        "collection_info": null
    },
    {
        "uuid": "f327b265533e87f9cc09418682af045c",
        "title": "读家集",
        "author": "吴龙翰",
        "content": "吾家友堂翁，砚影双髩寒。\n刻志钻书史，篝灯照夜阑。\n学术三代上，文章两汉间。\n胸次秋沆瀣，词吐玉琅玕。\n寃哉命压头，那復博一官。\n二埙策科第，亦不到金銮。\n友堂纷遗稿，几成汲冢残。\n江东兵燹余，白璧喜重完。\n会当乞鸿笔，清名期不刋。",
        "dynasty": "宋",
        "collection_info": null
    },
    {
        "uuid": "e32f24237c40f0316213a1112ac29d07",
        "title": "己未试监假道于严报谢使君",
        "author": "吴龙翰",
        "content": "秋试贤闗掷雉卢，道经邻郡拜真儒。\n棠阴日暖鸟声隽，苔迹月明吏影臞。\n春野一犂今有犊，暮歌五袴昔无襦。\n片帆愿借吹嘘力，一舸清风不用租。",
        "dynasty": "宋",
        "collection_info": null
    },
    {
        "uuid": "986ba546349dc81641efd2eed371d674",
        "title": "严郡谒乌龙庙遇打碑者",
        "author": "吴龙翰",
        "content": "何年故处士，灵魄此为家。\n古壁填苍藓，空庭隘落花。\n山坟穿去鹤，庙祭下饥鸦。\n巫祝打碑卖，神功播海涯。",
        "dynasty": "宋",
        "collection_info": null
    },
    {
        "uuid": "3152048b849b703cd868b054575e62c4",
        "title": "春晚",
        "author": "吴龙翰",
        "content": "万緑樷中春事阑，杨花如雪满江干。\n露沾花树蝶衣重，雨着芹泥燕嘴寒。\n愁到吟肠诗绾断，梦依棋局客敲残。\n何时买得青山住，炼就蓬壶换骨丹。",
        "dynasty": "宋",
        "collection_info": null
    },
    {
        "uuid": "405c7033af3bfc5218b195be231d0247",
        "title": "古岩寺",
        "author": "吴龙翰",
        "content": "古岩灵蹟异，故故兀吟鞍。\n石溜溅棋湿，松风冱笛寒。\n露华僧衲重，曙色佛灯残。\n白社开何日，谈经上石坛。",
        "dynasty": "宋",
        "collection_info": null
    },
    {
        "uuid": "f3303e1cb0660087c740e8952b9d1a45",
        "title": "见王广文",
        "author": "吴龙翰",
        "content": "旅食京华不自谋，可堪典尽鹔鹴裘。\n一床风雨孤灯夜，千里江山两髩秋。\n笑索寒梅吟苦句，醉拈秃笔扫穷愁。\n学人翻笑孙明復，强乞希明一点头。",
        "dynasty": "宋",
        "collection_info": null
    },
    {
        "uuid": "57cccb530a8ab3261acb05f6295e1237",
        "title": "牛渚山观大江",
        "author": "吴龙翰",
        "content": "巨灵劈破苍山石，鞭起九龙入空碧。\n山分两半合不成，夹住长江数千尺。\n九道惊湍相击撞，雷声怒发谁敢当。\n神蛟出没不可数，往往杀气摩穹苍。\n呜呼蜀道行且难，剑门险似铁门闗。\n一夫可敌万夫勇，大开栈道通殽函。\n固知长江当城壁，立此天堑限南北。\n东南王气无穷年，此江未必成桑田。\n君不见敌兵百万连艨艟，雄师出斗一扫空。\n书生不能长鎗与大剑，只坐帷幄收奇功。",
        "dynasty": "宋",
        "collection_info": null
    },
    {
        "uuid": "94e39385b56ced299469ee2d1bf9c5f0",
        "title": "秋深过田家",
        "author": "吴龙翰",
        "content": "策杖行行过石桥，农家鸡黍逺相招。\n田铺棋局露鸦下，山展画屏烟雨描。\n病骨枯于秋后叶，诗懐雄似海东潮。\n一声老鹤松梢上，剩欲乘风到九霄。",
        "dynasty": "宋",
        "collection_info": null
    },
    {
        "uuid": "9b29a008c1499834efb795c3dcc53e6e",
        "title": "春日松阴小憩",
        "author": "吴龙翰",
        "content": "瘦笻扶我过林端，无赖东风掠髩寒。\n贪数青山不知去，松花吹满石棋盘。",
        "dynasty": "宋",
        "collection_info": null
    },
    {
        "uuid": "370e06cb9ccf3844d9a2c1385b59ec0f",
        "title": "水边早梅",
        "author": "吴龙翰",
        "content": "梅花淡淡着寒烟，漏洩春光老屋边。\n会被清池写疎影，一枝分作两枝妍。",
        "dynasty": "宋",
        "collection_info": null
    },
    {
        "uuid": "1114db7986ef5694e7879bce6b7b7ef0",
        "title": "繁昌道中",
        "author": "吴龙翰",
        "content": "江天日暖竹为舆，猎猎春风载此臞。\n凑入？桥成一画，杨花吹雪糁吟鬚。",
        "dynasty": "宋",
        "collection_info": null
    },
    {
        "uuid": "230cae99e0b83fe771473285ecb70f83",
        "title": "读十七全史岁久而彻",
        "author": "吴龙翰",
        "content": "灯火青编结兴长，可能歴歴记兴亡。\n董狐笔底风霜重，班马书边兰蕙香。\n往事输赢棋几局，浮名今古纸千张。\n重重公案休拈起，中有灵台定否臧。",
        "dynasty": "宋",
        "collection_info": null
    },
    {
        "uuid": "dcb349b0f376fa427343d3c2fc0f6933",
        "title": "题国直先伯祖海潮赋后",
        "author": "吴龙翰",
        "content": "银山突兀苍海头，夜半鼓噪万貔貅。\n争雄角力转坤轴，旋磨尘世偕浮沤。\n朝朝暮暮自消长，谁言于此随海鰌。\n鸱革裹尸已尘土，未必怒怨卒未休。\n看公立论屈前辈，笔端有力挽万牛。\n孤峰绝崖气象古，亦復粲粲珊瑚鈎。\n分明掘见阴阳根，判断造化之深幽。\n玄机发泄天帝嗔，此文正恐雷霆收。\n不然亦似画鸟迹，长夜鬼哭声啾啾。\n公自骑鲸去不返，满江明月芦花秋。",
        "dynasty": "宋",
        "collection_info": null
    },
    {
        "uuid": "65e2c5369fab1366395f0c20eaa43e71",
        "title": "过和州报恩寺唐籍故居也",
        "author": "吴龙翰",
        "content": "昔年此地着书人，诗骨成尘草木深。\n突兀眼前僧结屋，塔铃风里替君吟。",
        "dynasty": "宋",
        "collection_info": null
    },
    {
        "uuid": "da3fa25c110a49422ac659312f75e45f",
        "title": "乌江项羽庙",
        "author": "吴龙翰",
        "content": "盖世英雄只恁休，千年遗恨大江流。\n汉提义帝作张本，当日君输第一筹。",
        "dynasty": "宋",
        "collection_info": null
    },
    {
        "uuid": "57060e5a1ccd6fe8968c535d0b14f86d",
        "title": "连雪五日有无尽观",
        "author": "吴龙翰",
        "content": "平生酷爱雪，老我看不足。\n安得走五台，六月潄寒玉。\n无计巢雪山，与佛结幽独。\n方舆多奇观，出门欠车毂。\n天公副微愿，连朝遣滕六。\n寒林振琳琅，朔风扇琼木。\n楼台烱夜光，地灵惊玉局。\n幻成银世界，一旦饱双目。\n清冷天地气，吸入空洞腹。\n剩欲呼夜舟，飘然访林麓。",
        "dynasty": "宋",
        "collection_info": null
    },
    {
        "uuid": "9f45c45afd161944ad1311a367dc801b",
        "title": "登金陵钟山绝顶",
        "author": "吴龙翰",
        "content": "万仞钟山着屐登，中原今隔几崚嶒。\n自怜不及天边雁，岁逐春风到八陵。",
        "dynasty": "宋",
        "collection_info": null
    },
    {
        "uuid": "9d20a7bd02634730a357ed09997dac08",
        "title": "张丽华墓  其一",
        "author": "吴龙翰",
        "content": "金井辘轳春梦残，香魂飞不到长安。\n君王为虏妾为土，夜月空分两地寒。",
        "dynasty": "宋",
        "collection_info": null
    },
    {
        "uuid": "ab3c7fef4fd1c96703868de417d0ca84",
        "title": "张丽华墓  其二",
        "author": "吴龙翰",
        "content": "结绮临春迹已尘，尚余抔土锁娉婷。\n玉颜不及陇头草，岁岁春风吹得青。",
        "dynasty": "宋",
        "collection_info": null
    },
    {
        "uuid": "a8d215d8b37282f11df53366fe0216d1",
        "title": "王荆公读书堂",
        "author": "吴龙翰",
        "content": "六籍纷纷尽可奴，翻腾字说乃菑畬。\n可知山半青灯夜，只读商君一卷书。",
        "dynasty": "宋",
        "collection_info": null
    },
    {
        "uuid": "2cc3d4fb413a0fd9c36ae01b7dd023e8",
        "title": "登长干寺塔",
        "author": "吴龙翰",
        "content": "金陵王气已销沈，几度凭阑愁满襟。\n往事仅存南北史，伤情空费短长吟。\n龙蟠故国山河在，凤去荒台草木深。\n旧物尚余吴塔在，夕阳移影照江心。",
        "dynasty": "宋",
        "collection_info": null
    },
    {
        "uuid": "3bbdea80397047f4b425765dec756142",
        "title": "诗境",
        "author": "吴龙翰",
        "content": "流水环诗境，未容尘土侵。\n步迂松径曲，坐占草堂深。\n秋句蛩分和，山杯鸟劝斟。\n好怀无客共，相对一踌躇。",
        "dynasty": "宋",
        "collection_info": null
    },
    {
        "uuid": "326e74e996a45e2315f863432c6bf20b",
        "title": "谩题",
        "author": "吴龙翰",
        "content": "放旷疏林下，清风吹鬓毛。\n傍梅读周易，对酒歌离骚。\n诗思秋云淡，古怀明月高。\n五湖天地别，烟水绿平篙。",
        "dynasty": "宋",
        "collection_info": null
    },
    {
        "uuid": "2f65fded84e240b42ba40e4a25eba9ca",
        "title": "过淮南湖",
        "author": "吴龙翰",
        "content": "黄尘茫茫北风起，黄芦萧萧日色死。\n百万征夫血怒流，点汚淮南一湖水。\n向来失着图中原，一朝此地化为边。\n养兵百年不用力，将军金印惭空悬。\n南湖南湖君莫渡，万仞山高鬼门户。\n夜夜青燐照断蓬，训狐自戴髑髅舞。",
        "dynasty": "宋",
        "collection_info": null
    },
    {
        "uuid": "6a13629e1c9db1a044af6a34eb2a4224",
        "title": "泊真州方山下",
        "author": "吴龙翰",
        "content": "烟冷隋宫草木秋，屏山分翠接江流。\n片云不隔长芦寺，夜半钟声敲客愁。",
        "dynasty": "宋",
        "collection_info": null
    },
    {
        "uuid": "aad50bfb6e4bedc827cede89c1084a40",
        "title": "有所嗟",
        "author": "吴龙翰",
        "content": "乘鸾人去玉箫寒，云敛巫山晓梦残。\n柳线不堪繫离别，自和烟雨搭阑干。",
        "dynasty": "宋",
        "collection_info": null
    },
    {
        "uuid": "f1e277207c42eb7d409a740659e560a8",
        "title": "戊午诏与弟文战棘闱自惭师衂况有炊臼之梦不能为懐幸故人有荐乡书魁漕闱者良以自慰",
        "author": "吴龙翰",
        "content": "霜叶秋风下，寒窗着病身。\n干坤为逆旅，岁月转车轮。\n白首无贤妇，青云有故人。\n愁懐今日解，漫啜瓮边春。",
        "dynasty": "宋",
        "collection_info": null
    },
    {
        "uuid": "7b22702fa5ff570f90c287b115c82e03",
        "title": "先曾大父作竹夫人铭北窗蘧蘧偎尔冰肌毋徇其名乃邪其思甚有思致余不能道漫作俳优语",
        "author": "吴龙翰",
        "content": "水沈为骨玉为肌，専宠凉台会有时。\n长得夫人容两足，客星不遣史官知。",
        "dynasty": "宋",
        "collection_info": null
    },
    {
        "uuid": "bb0860bcb57c8542cfedff5dbe01a814",
        "title": "雨宿祁门道中",
        "author": "吴龙翰",
        "content": "乘骖古渡头，景色十分幽。\n山雨敲诗梦，溪流赴客愁。\n寒禽知警夜，髙树故吟秋。\n壮志难磨尽，终期汗漫游。",
        "dynasty": "宋",
        "collection_info": null
    },
    {
        "uuid": "432dc415e185fde4dc521fdf2765140a",
        "title": "登当涂凌歊台",
        "author": "吴龙翰",
        "content": "髙台突兀玉千寻，尚想当年翠辇临。\n坐守夕阳移半塔，我吟未了让蝉吟。",
        "dynasty": "宋",
        "collection_info": null
    },
    {
        "uuid": "7f594e0fb4c54ab1f16c7ce286aabd1e",
        "title": "晓发黄池过宁国",
        "author": "吴龙翰",
        "content": "簇簇人烟两岸分，暂时挂搭此行程。\n一笻风月无拘束，又復挑诗到宛城。",
        "dynasty": "宋",
        "collection_info": null
    },
    {
        "uuid": "09faea3edaafe9a6a9b70cf6c138b211",
        "title": "登宣城郡楼仰谢公",
        "author": "吴龙翰",
        "content": "翠屏四面敞阑干，谢老诗情不说官。\n魂冷青山呼欲醒，吟声渗在石泉间。",
        "dynasty": "宋",
        "collection_info": null
    },
    {
        "uuid": "7f1aaf843777cfb4e846865932809bee",
        "title": "归途绩溪界喜见十里岩",
        "author": "吴龙翰",
        "content": "策杖前溪去，吾乡此路分。\n雨磨山出色，风约水成文。\n归信凭秋雁，思亲望白云。\n碧岩今日见，快饮带微醺。",
        "dynasty": "宋",
        "collection_info": null
    },
    {
        "uuid": "0d31915b4262e0f68768767cb79c7c19",
        "title": "自建邺归至绩溪迂路观石照",
        "author": "吴龙翰",
        "content": "谁磨白石如冰鑑，勲业安能试一窥。\n但觉秋风上潘髩，半因为客半因诗。",
        "dynasty": "宋",
        "collection_info": null
    },
    {
        "uuid": "04052186caecc866084d1de3a8016d0e",
        "title": "内丹",
        "author": "吴龙翰",
        "content": "太极虚空亦有根，打开闗捩是何人。\n丹田旋转干坤槖，碧海循环日月轮。\n久矣我前曾有我，悠哉身外岂无身。\n分明好个通天窍，只要时人认得真。",
        "dynasty": "宋",
        "collection_info": null
    },
    {
        "uuid": "3f2f8aea38fca3f60ad92214747da70c",
        "title": "外丹",
        "author": "吴龙翰",
        "content": "手掇干坤铛裏煎，神仙肘后有书传。\n红铅黑汞一斤药，阳火阴符六百篇。\n金鼎自凝三素炁，玉鑪轻散九霞烟。\n玄霜糁入空虚腹，一息乘风上碧天。",
        "dynasty": "宋",
        "collection_info": null
    },
    {
        "uuid": "e87a549e67a0ca83feeaf7a03b6a316f",
        "title": "对月",
        "author": "吴龙翰",
        "content": "长空有明月，与我良有情。\n遥遥万里道，随我杖履行。\n耿耿吟床间，相随入枕衾。\n而我病风雅，长作秋蛩吟。\n吟声悲入月，月色寒入吟。\n月即是天眼，照我泪纵横。\n垂垂草上露，尽从月眼倾。\n不为富贵儿，只作苦吟人。\n君看朱门邃，翠幕围阳春。\n管絃沸清晓，银烛正荧荧。",
        "dynasty": "宋",
        "collection_info": null
    },
    {
        "uuid": "7b1cc40a08e9f5aa743b9c798cc2ba12",
        "title": "题西湖画轴",
        "author": "吴龙翰",
        "content": "丹青谁写满轴莲，濯濯西施一段妍。\n汴水百年尘隔断，可无人作画图传。",
        "dynasty": "宋",
        "collection_info": null
    },
    {
        "uuid": "994f88fa32e6db2086e7160a8cc84a02",
        "title": "登严子陵钓台",
        "author": "吴龙翰",
        "content": "万乘从君脚底眠，客星便入史官占。\n东都基业随流水，今日斯台尚姓严。",
        "dynasty": "宋",
        "collection_info": null
    },
    {
        "uuid": "aded69c6ac5b10069d93ea47c0b0a2c0",
        "title": "栽斑竹",
        "author": "吴龙翰",
        "content": "竹母初分种屋头，斑斑泪点带诗愁。\n他时看取成林玉，遥剪湘江一片愁。",
        "dynasty": "宋",
        "collection_info": null
    },
    {
        "uuid": "1d652fce2da8ddd62b2d8380f437b02e",
        "title": "县尹先伯祖家观遗书",
        "author": "吴龙翰",
        "content": "嗟哉吾伯祖，文响玉珊珊。\n髙折蟾宫桂，卑栖花县官。\n琴声流水尽，书卷白云寒。\n尚想伊吾夜，髙楼几倚阑。",
        "dynasty": "宋",
        "collection_info": null
    },
    {
        "uuid": "e67723162647968cfa124be5b02a1763",
        "title": "春山晚望",
        "author": "吴龙翰",
        "content": "糢糊数叠屋前山，翠色欺凌诗髩寒。\n啼鸟一声泥滑滑，晚钟春雨过林端。",
        "dynasty": "宋",
        "collection_info": null
    },
    {
        "uuid": "bc4981e7f4afb07bf3bf6110bee853e1",
        "title": "读董卓传",
        "author": "吴龙翰",
        "content": "巨妖吐毒气如蒸，谁遣腥羶汉帝陵。\n烟断洛阳残火在，为他吹着点脐灯。",
        "dynasty": "宋",
        "collection_info": null
    },
    {
        "uuid": "aac13d39b77b8aedeb45e6d76e96ae4b",
        "title": "春日书所见",
        "author": "吴龙翰",
        "content": "寒云漠漠暮天低，社鼓声中日欲西。\n隔岸垂杨遮酒店，风帘移影照寒溪。",
        "dynasty": "宋",
        "collection_info": null
    },
    {
        "uuid": "9b24e11f7a492b58236eee3cc148f13e",
        "title": "春懐",
        "author": "吴龙翰",
        "content": "梨花院落雨初晴，小醉醒来睡不成。\n过客光阴易老态，故人山色却长情。\n歌喉呖呖鸟声隽，舞袖翩翩蝶翅轻。\n好景相看作挞尽，闭门不觉了清明。",
        "dynasty": "宋",
        "collection_info": null
    },
    {
        "uuid": "a475e062e94929ecd25bf1f577623283",
        "title": "昭君怨",
        "author": "吴龙翰",
        "content": "汉家金屋贮娥眉，六宫何啻三千姬。\n中有一姬倾国色，可怜不到君王知。\n毛生笔下真少恩，玉颜黑子迷妍媸。\n君王按图不入眼，出身逺嫁单于妻。\n盈盈泪眼边月照，萧萧愁髩胡风吹。\n不忧死作龙城鬼，贞魂长在深宫裏。\n犹胜男儿未贵时，咫尺金门如万里。",
        "dynasty": "宋",
        "collection_info": null
    },
    {
        "uuid": "9a842befcde58a74f294a8d876bdd2fa",
        "title": "饮马长城窟",
        "author": "吴龙翰",
        "content": "汉兵北伐时，饮马长城窟。\n此城何以髙，中填战夫骨。\n此池何以深，战血化为洫。\n秋风吹水腥，马闻亦辟易。\n马渴可柰何，要马载金戈。\n长安有游冶，走马燕支坡。",
        "dynasty": "宋",
        "collection_info": null
    },
    {
        "uuid": "7ceafecbb6889cc18786b6509b86f11a",
        "title": "饯王广文",
        "author": "吴龙翰",
        "content": "宦居三载满，严驾出山城。\n诗担梅花白，离杯竹叶清。\n更筹催客梦，斥堠计行程。\n去去骖鸾鹤，长歌上玉京。",
        "dynasty": "宋",
        "collection_info": null
    },
    {
        "uuid": "e29c4f691d2ec555503c34ee797d7e56",
        "title": "寓兴",
        "author": "吴龙翰",
        "content": "盈盈楼上仙家姝，绿波濯濯明芙渠。\n感君恩情玉连锁，罗襦繫君双明珠。\n青琐玲珑春夜永，为君閒调相思引。\n琼树朝新璧月满，琴声未断肠先断。\n剪剪轻寒袭春笋，金猊喷香薫袖暖。",
        "dynasty": "宋",
        "collection_info": null
    },
    {
        "uuid": "d4674baa67f26b0edbf0e053c01dd557",
        "title": "夏日书事",
        "author": "吴龙翰",
        "content": "东林数间屋，长掩竹笆篱。\n槛柳拂棋局，瓶花落砚池。\n蝶狂如被酒，蝉咽似吟诗。\n脱帽挂岩石，凉飔入髩丝。",
        "dynasty": "宋",
        "collection_info": null
    },
    {
        "uuid": "4056ce4a2e4a1177df1ef862caeec8a4",
        "title": "草堂",
        "author": "吴龙翰",
        "content": "苍烟落日草堂深，浅浅寒侵白玉簪。\n等客不来童睡去，自摇修竹和新吟。",
        "dynasty": "宋",
        "collection_info": null
    },
    {
        "uuid": "ef4cef7efb491ee094ff0496c0e54917",
        "title": "夜吟",
        "author": "吴龙翰",
        "content": "小院沈沈夜欲阑，东风吹月上阑干。\n手撼梅花露研墨，醉将吟笔蘸清寒。",
        "dynasty": "宋",
        "collection_info": null
    },
    {
        "uuid": "9526fde566ffd2ca28a62ef957396afc",
        "title": "荷花",
        "author": "吴龙翰",
        "content": "花列千行彩袖，叶收万斛明珠。\n可惜坡仙不在，风情绝胜西湖。",
        "dynasty": "宋",
        "collection_info": null
    },
    {
        "uuid": "4feda792b12191e5cca872a728e07335",
        "title": "升仙谣",
        "author": "吴龙翰",
        "content": "衣缥缈，佩丁东。\n金茎滴香露，玉树生凉风。\n衝破青冥跨黄鹤，身披星斗珍珠络。",
        "dynasty": "宋",
        "collection_info": null
    },
    {
        "uuid": "6d531e21afcb4b3d7deb1800bc023cdc",
        "title": "輓徐县尹",
        "author": "吴龙翰",
        "content": "雄笔工褒贬，登科年少时。\n青山知宦拙，白首尚书痴。\n鹗荐仍归弟，凤毛喜有儿。\n传家遗卷在，光彩玉离离。",
        "dynasty": "宋",
        "collection_info": null
    },
    {
        "uuid": "6f64f05b62315064066dc4ff43c13714",
        "title": "赠相士",
        "author": "吴龙翰",
        "content": "万里烟霞侵鹤骨，九天风露注蝉尸。\n君看个人作诗苦，梅花细嚼当晨炊。",
        "dynasty": "宋",
        "collection_info": null
    },
    {
        "uuid": "3f877b7a1451f7b2eb3cfaa9b8ae566f",
        "title": "春郊即事",
        "author": "吴龙翰",
        "content": "登临故故检春工，小立苍苔数落红。\n院宇人归春寂寂，秋千閒在月明中。",
        "dynasty": "宋",
        "collection_info": null
    },
    {
        "uuid": "702b091971356d90e62828ec9b1834d8",
        "title": "寄题友梅堂友梅乃竹洲先生孙也",
        "author": "吴龙翰",
        "content": "公昔洲多竹，而孙梅作堂。\n月窗传瘦影，风壑度寒香。\n友也真鱼水，兄兮可雁行。\n相看动吟兴，时吐玉琳琅。",
        "dynasty": "宋",
        "collection_info": null
    },
    {
        "uuid": "db8abfec2b2c7fcba94c10c0d5705dc0",
        "title": "甲子举中补滥忝前名考官刘簿云已在解选涝漉袁簿批有文字清快老健惜乎正榜之额有限之语",
        "author": "吴龙翰",
        "content": "奴颜婢膝浪驱驰，几被秋风吹髩丝。\n百万博卢空得雉，八千兵溃岂因骓。\n功名付我银凿落，世事从渠铁蒺藜。\n且跨蹇驴出门去，六朝故地要吾诗。",
        "dynasty": "宋",
        "collection_info": null
    },
    {
        "uuid": "43b4e84356d6700b3e37c7c6e0cd19d4",
        "title": "秦淮  其一",
        "author": "吴龙翰",
        "content": "数里秦淮画轴开，唐人赏后宋人来。\n无边风月要酬答，一处旗亭买一杯。",
        "dynasty": "宋",
        "collection_info": null
    },
    {
        "uuid": "c5af5b45bcc2ded704ecb889b435ebcd",
        "title": "秦淮  其二",
        "author": "吴龙翰",
        "content": "歌歇陈宫玉树春，可怜商女亦成尘。\n老成惟有秦淮月，往日曾经照古人。",
        "dynasty": "宋",
        "collection_info": null
    },
    {
        "uuid": "0d015735841ce629482746ce4a1942c7",
        "title": "金陵懐古",
        "author": "吴龙翰",
        "content": "钟阜龙蟠势可奇，何年开此帝王基。\n东西日月磨今古，南北江山几合离。\n六代衣冠荒草下，中原台殿白云涯。\n春风吹落英雄泪，立尽斜阳未有诗。",
        "dynasty": "宋",
        "collection_info": null
    },
    {
        "uuid": "45de126e572c2c13fc2ec4cbe783b3e0",
        "title": "拜李谪仙墓",
        "author": "吴龙翰",
        "content": "先生放旷士，浩气吞洪蒙。\n蓬池与紫阁，轩盖绎相从。\n经营紫河车，破费十载功。\n金鼎驯乌兔，炎炎丹光红。\n一击混沌破，落地寻无踪。\n神仙有水解，戏剧惊愚蒙。\n当年遗剑履，一锸秋云封。\n我亦钻玄学，此心良券同。\n朅来荐泉菊，紫绮疑相逢。\n俨如真面目，晓月印寒空。",
        "dynasty": "宋",
        "collection_info": null
    },
    {
        "uuid": "eda1369ae34375b9e1305bfa076364ec",
        "title": "登采石望夫石",
        "author": "吴龙翰",
        "content": "良人戍楚竟蹉跎，极目天涯岁月多。\n赖有江流是知己，有声似和扊扅歌。",
        "dynasty": "宋",
        "collection_info": null
    },
    {
        "uuid": "d754df0e547a861966eb085fa0999b0e",
        "title": "登和州八公山昔年周师俘敌扵此有碑屹其上",
        "author": "吴龙翰",
        "content": "万姓丛居一弹丸，八公何在路漫漫。\n中原北望已尘暗，边地秋来又枣丹。\n猎猎阴风征骨乱，茫茫夜月鬼声寒。\n老兵指点擒生处，岘首残碑带泪看。",
        "dynasty": "宋",
        "collection_info": null
    },
    {
        "uuid": "c6d06bb3d77fee9f2267049ea2270674",
        "title": "哭赵信庵  其一",
        "author": "吴龙翰",
        "content": "祥云中屹祝融峯，秀出全材一鉅公。\n银管曾提修国史，金戈几出策邉功。\n九秋健羽横空鹗，万里威声当道熊。\n谭国为前冀国后，汗青千古玉玲珑。",
        "dynasty": "宋",
        "collection_info": null
    },
    {
        "uuid": "51e560fecdbb49a851ae59e5a900f5ff",
        "title": "哭赵信庵  其二",
        "author": "吴龙翰",
        "content": "麟符玉策总兵权，手托江淮半壁天。\n大节有闗宗社里，深谋常画庙堂先。\n三朝已表蝉冠像，八袠终逢鸡梦年。\n不独羊公碑尚在，万民堕泪滴湘烟。",
        "dynasty": "宋",
        "collection_info": null
    },
    {
        "uuid": "885ee861840720afcc5baf926598d558",
        "title": "秋日绵溪",
        "author": "吴龙翰",
        "content": "万顷寒潭镜面平，数声征雁叫霜晴。\n满林落叶秋风老，山路黄昏人少行。",
        "dynasty": "宋",
        "collection_info": null
    },
    {
        "uuid": "d3d2ef409a7c19b622dad13b9d0b4881",
        "title": "哭秋崖先生  其一",
        "author": "吴龙翰",
        "content": "气节昻斯世，先生千载人。\n可怜成白首，犹只到朱轮。\n芧取羣狙怒，雪逢越犬狺。\n方离罗织辱，身世已成尘。",
        "dynasty": "宋",
        "collection_info": null
    },
    {
        "uuid": "a0959f6258123b776e8ebda94119e8e6",
        "title": "哭秋崖先生  其二",
        "author": "吴龙翰",
        "content": "欧苏唤不起，文印属秋崖。\n大雅非常调，正音不类俳。\n寒江濯文思，明月镂吟懐。\n传业有杨晏，遗书冢墓埋。",
        "dynasty": "宋",
        "collection_info": null
    },
    {
        "uuid": "89021dc275776e5e5e748a6d8a6edafa",
        "title": "哭秋崖先生  其三",
        "author": "吴龙翰",
        "content": "昔年经盼目，此日罢从游。\n尤许为上足，敢令出一头。\n圣涯窥浩荡，学海探深幽。\n一瓣南丰后，他师不復求。",
        "dynasty": "宋",
        "collection_info": null
    },
    {
        "uuid": "e513d4e140d832850f1ee88d30c97ec3",
        "title": "吴越归秋晚",
        "author": "吴龙翰",
        "content": "湖海归来晚，园荒菊几丛。\n秋山吟骨瘦，霜叶醉颜红。\n弔影寒溪曲，懐人落月中。\n青灯滋味永，不用哭途穷。",
        "dynasty": "宋",
        "collection_info": null
    },
    {
        "uuid": "d570e36cbf9fbf3a9a8ca6c059c6023c",
        "title": "座中咏蝉分韵得饥字",
        "author": "吴龙翰",
        "content": "两翼纔干殻已离，便升乔木最髙枝。\n银床落叶秋风里，金掌盘敧晓露时。\n断续翻成无调曲，悲凉做出苦吟诗。\n前身应是夷齐辈，髙卧西山自忍饥。",
        "dynasty": "宋",
        "collection_info": null
    },
    {
        "uuid": "988be6f4e437c22f9eb605d01e0ba054",
        "title": "春晚野步",
        "author": "吴龙翰",
        "content": "寻花篱下蝶牵引，酌酒林间鸟劝酬。\n山色不随春态老，笛声自起夕阳愁。",
        "dynasty": "宋",
        "collection_info": null
    },
    {
        "uuid": "4fc8c0c4d9c95f0bad7094a4debe70dd",
        "title": "寓感",
        "author": "吴龙翰",
        "content": "周家敦八议，姬旦衡何平。\n秦家尚苛法，四海怨商君。\n凤鸟时一鸣，枭鸟时一鸣。\n一鸣以为周，一鸣以为秦。\n法重灭尔族，德重润尔身。\n天帝厌杀伐，勿使伤阳春。",
        "dynasty": "宋",
        "collection_info": null
    },
    {
        "uuid": "1fc37b8c68f078b5f044af6e2018ae47",
        "title": "离怨",
        "author": "吴龙翰",
        "content": "杨柳如少年，春风吹得老。\n朝为白雪花，暮为浮萍草。\n明月照妾夫，夜夜闗山道。\n明月分半光，照妾颜色好。\n空闺一十年，芳容秋叶槁。\n宝马嘶，妾夫归，对镜画眉双泪垂。\n前日夫悮妾今日妾悮夫，妾貌不如夫去时。",
        "dynasty": "宋",
        "collection_info": null
    },
    {
        "uuid": "5de1387667ecf30863241a195581e2a7",
        "title": "故人见寄韵",
        "author": "吴龙翰",
        "content": "青年铁砚亦曾磨，壮不如人可奈何。\n松菊犹存陶令径，烟云不碍邵公窝。\n吟廊缓步看修竹，醉石髙眠枕緑莎。\n一笠一蓑吾事足，江湖浩荡白鸥波。",
        "dynasty": "宋",
        "collection_info": null
    },
    {
        "uuid": "b87a4c5be465b4403d91818f0f710ea4",
        "title": "楼居狂吟  其一",
        "author": "吴龙翰",
        "content": "茅斋悔着市廛间，长与青山面目悭。\n突兀小楼初结就，竹床石枕卧看山。",
        "dynasty": "宋",
        "collection_info": null
    },
    {
        "uuid": "a2030029108390caab15e64f4fdce3b7",
        "title": "楼居狂吟  其二",
        "author": "吴龙翰",
        "content": "楼间丹壁富藏书，悮学相如卖子虚。\n何不买牛勤敎子，邵平□地要人锄。",
        "dynasty": "宋",
        "collection_info": null
    },
    {
        "uuid": "3baecc47d1cec7e35df14e9c7a4beb8b",
        "title": "楼居狂吟  其三",
        "author": "吴龙翰",
        "content": "觅得楼中一觉眠，将身化蝶入壶天。\n平生睡债何时足，春在梅花纸帐边。",
        "dynasty": "宋",
        "collection_info": null
    },
    {
        "uuid": "b812bfdffe01caafda6e2023dccfb187",
        "title": "楼居狂吟  其四",
        "author": "吴龙翰",
        "content": "湖海真成万里游，寒风吹破黑貂裘。\n归来卧占楼千尺，梦落沧波明月舟。",
        "dynasty": "宋",
        "collection_info": null
    },
    {
        "uuid": "f22130fa7148a24df205263c66fee996",
        "title": "楼居狂吟  其五",
        "author": "吴龙翰",
        "content": "汗漫相期欲控鲸，龟楼粗可寄閒身。\n天敎吴猛亲常健，乞与商山九斛尘。",
        "dynasty": "宋",
        "collection_info": null
    },
    {
        "uuid": "d4d307be26c7a7173e2e0b97f2b27fd7",
        "title": "楼居狂吟  其六",
        "author": "吴龙翰",
        "content": "振衣千仞兴悠哉，一日看山十二回。\n胸次谁人有丘壑，便容携酒上楼来。",
        "dynasty": "宋",
        "collection_info": null
    },
    {
        "uuid": "54f3ee3cb0bbc127011636e0d90afadb",
        "title": "楼居狂吟  其七",
        "author": "吴龙翰",
        "content": "四山如画不胜奇，朝暮烟云都是诗。\n楼上吟声穿碧落，天公罚我髩成丝。",
        "dynasty": "宋",
        "collection_info": null
    },
    {
        "uuid": "cd1627e49ff9e55200bbf6b1079cc038",
        "title": "楼居狂吟  其八",
        "author": "吴龙翰",
        "content": "胸次玲珑着九垓，政须时復兴崔巍。\n楼髙手可扪星斗，移掇天河入酒杯。",
        "dynasty": "宋",
        "collection_info": null
    },
    {
        "uuid": "a57a0901076a911c044731be7aa676a8",
        "title": "楼居狂吟  其九",
        "author": "吴龙翰",
        "content": "诸方参遍一枯藤，苦节期传夜半灯。\n景登楼持棒喝，不容人上第三层。",
        "dynasty": "宋",
        "collection_info": null
    },
    {
        "uuid": "74894470d5f6bdd6537d399705ada7c9",
        "title": "楼居狂吟  其一○",
        "author": "吴龙翰",
        "content": "偃月鑪深紫气浮，红铅黑汞六丹头。\n梅翁欲挹浮丘诀，颛为黄山作此楼。",
        "dynasty": "宋",
        "collection_info": null
    },
    {
        "uuid": "c6cf2c755a2bfae8c7fe669b1391a9e6",
        "title": "句  其一",
        "author": "吴龙翰",
        "content": "一声欸乃烟波阔，千古离骚日明光。",
        "dynasty": "宋",
        "collection_info": null
    },
    {
        "uuid": "066aeda8db78b362d1e555354b5bd2c4",
        "title": "句  其二",
        "author": "吴龙翰",
        "content": "天地可呼归舴艋，利名不遣涴笭箵。",
        "dynasty": "宋",
        "collection_info": null
    },
    {
        "uuid": "7555b7b54b7ddc2744c22e5a03cde546",
        "title": "句  其三",
        "author": "吴龙翰",
        "content": "蜀儒为郡追传任昉，歙士呼天借寇恂。",
        "dynasty": "宋",
        "collection_info": null
    },
    {
        "uuid": "04fe6e151acb49113999f8efcaf1a7ed",
        "title": "澹山岩",
        "author": "文子璋",
        "content": "舟舣澹岩前，岩扃不记年。\n台高先得月，石透可通天。\n洞古依禅剎，碑残纪昔贤。\n胜游回首望，林麓云烟。",
        "dynasty": "宋",
        "collection_info": null
    },
    {
        "uuid": "8b2ef068f48fd243953b97180b043547",
        "title": "浯溪",
        "author": "文子璋",
        "content": "漫郎直笔老文太师□字尤卓荦。\n天然二妙刻苍崖，墨本传来重和璞。\n三年流客居潇嶷，甚欲一来观此碑。\n尽被前贤刚说破，手磨苔刻难为辞。\n为子从来止于孝，古以敝屣匹天下。\n神武妖氛清，南内凄凉泪血洒。\n一时大业中兴唐，万世□虎狼。\n从今罪案休拈起，祇挹□与元郎。",
        "dynasty": "宋",
        "collection_info": null
    },
    {
        "uuid": "95c9f6a97e8eb2bde1e5438582f2683c",
        "title": "淡山岩",
        "author": "陈梅所",
        "content": "天下人知此一岩，霜清杖履雅宜闲。\n闽峯尽有堪怡处，猿鹤多时望客还。",
        "dynasty": "宋",
        "collection_info": null
    },
    {
        "uuid": "6c6c801097b1539211d4c4aaf7c2579d",
        "title": "便民诗上颜正叔宣慰广东",
        "author": "李肖龙",
        "content": "枯苗一着雨，田畴经芊芊。\n蛰虫一逢春，窟穴声阗阗。\n余民望小定，甚于饥渴然。\n昔何好弄兵，今何知服田。\n急流无住鱼，晴空有飞鸢。\n干戈未肯息，百里无人烟。\n去年科徭重，剜疮在眼前。\n父子不相保，悲泣空自悬。\n新官榜往催，观者塞市廛。\n全活数万众，此恩大如天。\n人生能几何，饮啄皆前缘。\n聚水盈科进，缺月及时圆。\n唯谋官职高，未必子孙贤。\n有意行王道，愿言书七篇。",
        "dynasty": "宋",
        "collection_info": null
    },
    {
        "uuid": "a7b29202aa2295b1c107c2ee1ff9b050",
        "title": "题潭然公旧址",
        "author": "李肖龙",
        "content": "昔闻释流号自然，栖遁龙潭山之巅。\n为怜旱魃赤兹上，积薪自焚上告天。\n感得天公沛霖雨，至仁一念周万宇。\n人心如此苟不传，天下谁復为伊吕。\n我欲筑室祠其下，以愧知己忘物者。\n勒吾之言石之中，欲雨歌此呼卧龙。",
        "dynasty": "宋",
        "collection_info": null
    },
    {
        "uuid": "ad6e3d6a6f5eb8c2b79353beeb2ac80c",
        "title": "宝林寺二首  其一",
        "author": "宋日隆",
        "content": "年来试凋邑，如僧住破庵。\n颇识众因果，宁忍事嗔贪。\n晨飧虽不饱，夜梦却自安。\n缅怀使里内，何异一室间。\n痛痒举切身，恻怛失欢颜。\n曾征三异政，勿见两暑寒。\n皇帝念闽壤，扫帅田从班。\n红旗已开阃，紫气且度关。\n负弩拟郊迎，襥被出市阛。\n瞻蚀草木荣，觉此天地宽。\n禾实吐离离，泉泻鸣潺潺。\n一稔已可期，百忧顿能删。\n群来乡士秀，共诉里胥奸。\n飞走宁有据，乞取苦无端。\n伤尔心肉剜，令我眉峰攒。\n刑非所用，欲已良亦难。\n五百决臀杖，雄卒捏手环。\n于以宽民力，于以警吏顽。\n亭午发丹阳，薄暮抵精蓝。\n瓣香谒独觉，且过借一箪。\n临风饱清供，穿云漫怀惭。\n候骑未来报，主僧且盘桓。\n桑下无三宿，挑包过别山。",
        "dynasty": "宋",
        "collection_info": null
    },
    {
        "uuid": "f2a5a864d6b9655138873f3097a14942",
        "title": "宝林寺二首  其二",
        "author": "宋日隆",
        "content": "宝林连上剎，独觉佛中尊。\n石室真身隐，苔碑胜迹存。\n空门留法嗣，俗舍有闻孙。\n晴雨从民欲，枌榆万古恩。",
        "dynasty": "宋",
        "collection_info": null
    },
    {
        "uuid": "54edd48c8b3578883b7f8bd21a304be4",
        "title": "酬答鄱阳黎祥仲  其一",
        "author": "张洪",
        "content": "长镵白木柄，茫茫走天涯。\n宁知屋角松，流膏藏龟蛇。",
        "dynasty": "宋",
        "collection_info": null
    },
    {
        "uuid": "f5ab0d21a0e929910e0d424476ded3c9",
        "title": "酬答鄱阳黎祥仲  其二",
        "author": "张洪",
        "content": "医和不可铸，空林芳菲菲。\n六丁护香珀，千岁以为期。",
        "dynasty": "宋",
        "collection_info": null
    },
    {
        "uuid": "de2a46d5db2932caf991829469b69ab9",
        "title": "句",
        "author": "朱惟贤",
        "content": "层檐月印高低影，寒壑风号远近声。",
        "dynasty": "宋",
        "collection_info": null
    },
    {
        "uuid": "e1e57730529ca431bae9b38b25482970",
        "title": "大暑松下卧起二首  其一",
        "author": "陈天瑞",
        "content": "迅翻趋炎歊，高标閟幽雅。\n隐士何所营，茇之清荫下。\n故居禾黍生，帡幪若大厦。\n熟卧南风边，飞梦游虞夏。\n五絃天上鸣，击壤歌满野。\n起来记遗音，析薪有樵者。",
        "dynasty": "宋",
        "collection_info": null
    },
    {
        "uuid": "f7d242d1a5b00b47431c25aab33326f4",
        "title": "大暑松下卧起二首  其二",
        "author": "陈天瑞",
        "content": "炎威一何骄，不有商飇惨。\n苍茫云海路，飞龙不可览。\n我本灌园人，昔乃从铅椠。\n万事已灰心，十载空尝胆。\n亭亭松篁边，小池开菡萏。\n芬清泥自污，根固波徒撼。\n终日哦其间，一卧寂百感。\n相期晚节香，看此秋容淡。",
        "dynasty": "宋",
        "collection_info": null
    },
    {
        "uuid": "ac963eeb69a0e492c039bbe21f4ae1b5",
        "title": "月岩",
        "author": "陈天瑞",
        "content": "怪石堆云矗太宗，女娲炼出广寒宫。\n一轮常满阴晴见，万古无亏昼夜同。\n捣药声繁驱白兔，漏天孔正透清风。\n光明自照如来境，肯学嫦娥西復东。",
        "dynasty": "宋",
        "collection_info": null
    },
    {
        "uuid": "b9ee91a94f12f9355783f747916ee126",
        "title": "兰溪道中",
        "author": "宋庆之",
        "content": "朝买兰溪船，暮泊香头市。\n如何十月天，復此连夜雨。\n朔风寒似铁，晓色暗如土。\n道行不见人，路哭疑是鬼。\n栖栖远方士，忽忽乡心起。\n落叶响疎庭，空灯照寒被。\n离家能几时，旅况已如此。\n茫茫楚山云，渺渺楚江水。\n屈指计行程，此去復万里。",
        "dynasty": "宋",
        "collection_info": null
    },
    {
        "uuid": "36a9c77657d95f238de40f69065d7544",
        "title": "开炉日赋",
        "author": "宋庆之",
        "content": "筋力已非旧，逢寒亦自怜。\n风霜在檐外，妻子语灯前。\n纸被添新絮，茶瓯煮细泉。\n虽云方寸地，春意一陶然。",
        "dynasty": "宋",
        "collection_info": null
    },
    {
        "uuid": "de65fefc3b33c1b2f234dcc154eab84f",
        "title": "稽村",
        "author": "宋庆之",
        "content": "雪后寒增健，贪幽爱路生。\n羣儿烧叶坐，一鸟啄冰行。\n山色晴犹惨，梅花谢亦荣。\n小舆风割面，微醉任攲倾。",
        "dynasty": "宋",
        "collection_info": null
    },
    {
        "uuid": "d76786f054a25ed8f230ea6431470eea",
        "title": "哭赵东阁",
        "author": "宋庆之",
        "content": "秋风惨欲割，秋月明不发。\n谁令声名高，竟使寿命折。\n往年失四灵，诗道微一髪。\n缟素革织组，宫征节乱聒。\n力排唐末陋，意风雅轧。\n清庙不待陈，黄壤讵能没。\n新篇今寂寞，故墨慎无忽。",
        "dynasty": "宋",
        "collection_info": null
    },
    {
        "uuid": "f800120c4bc9e86345fdaf912799bc57",
        "title": "项园即事。",
        "author": "宋庆之",
        "content": "时节飞花尽，幽林亦自香。\n閒来看新水，独立又斜阳。\n檐角鸟鸣霁，树根鱼就凉。\n一春风雨过，游事极相妨。",
        "dynasty": "宋",
        "collection_info": null
    },
    {
        "uuid": "c9dfe6812c7c1e1dcde698cd10cea6ce",
        "title": "次惠上人冷泉夜坐",
        "author": "宋庆之",
        "content": "此景写不尽，此怀谁与俱。\n月来林影碎，云去石头孤。\n万籁各休息，天香乍有无。\n因师寄佳句，清梦更劳吾。",
        "dynasty": "宋",
        "collection_info": null
    },
    {
        "uuid": "21af5634f967c7a81364dfca095d91ee",
        "title": "郊行偶成",
        "author": "宋庆之",
        "content": "野水连天阔，孤舟尽日閒。\n会须风雨过，一济谅非难。",
        "dynasty": "宋",
        "collection_info": null
    },
    {
        "uuid": "46aa7340c5751a86ba78fe06d9ae01f2",
        "title": "碧鸡草堂呈刘后村",
        "author": "宋庆之",
        "content": "斯文海内声名阔，犹是干淳一脉余。\n须信昌黎曾得谤，可怜太史未书。\n碧鸡有地吟诗老，金马无心待诏初。\n甚欲见君三十载，春风今时侍巾车。",
        "dynasty": "宋",
        "collection_info": null
    },
    {
        "uuid": "5c425feac97d0c4845796ed5eb472c99",
        "title": "寓武昌报恩寺",
        "author": "宋庆之",
        "content": "孟宗祠下竹依然，借得空房竹树边。\n贫寺少逢僧过夏，远乡多是客经年。\n倩人汲水时煎茗，就佛分灯夜照眠。\n家信不来心欲断，明朝又买汉阳船。",
        "dynasty": "宋",
        "collection_info": null
    },
    {
        "uuid": "3682d93dbf4916854b5bd9b91e65661b",
        "title": "武昌怀古",
        "author": "宋庆之",
        "content": "极目平芜送落晖，六朝征战尚依稀。\n风生战舸周郎过，月落南楼庾老归。\n秋塞戍閒番马病，春江流下蜀鱼肥。\n神州北望知何处，父老犹能话岳飞。",
        "dynasty": "宋",
        "collection_info": null
    },
    {
        "uuid": "eeb2839806b47693fe9e66d74f61da38",
        "title": "放翁有五更读书示子诗予亦次韵",
        "author": "宋庆之",
        "content": "秋风蟋蟀床下鸣，茅茨耿耿秋灯明。\n老夫掩卷发深喟，起视河汉初参横。\n世人饮食几知味，眼底古今復泾渭。\n藩篱是笔屋是书，风叶尘埃力空费。\n六籍在天日月存，我亦收拾还本根。\n此事儿辈未可论，纷纷场屋争作元。",
        "dynasty": "宋",
        "collection_info": null
    },
    {
        "uuid": "224608d56e09bf798f10759fce383d88",
        "title": "戍归词",
        "author": "宋庆之",
        "content": "君去无还期，妾思无已时。\n军无女子，谁为补征衣。\n或传云中危，夫死贤王围。\n恐伤老姑心，有泪不敢垂。",
        "dynasty": "宋",
        "collection_info": null
    },
    {
        "uuid": "aafd94319ac52f205adef0b2a61288f0",
        "title": "废墓",
        "author": "宋庆之",
        "content": "山水不改色，残碑空藓衣。\n多年翁仲在，寒食子孙稀。\n魈鬼时凭树，虞人夜伏机。\n悲凉眼前事，火葬未全非。",
        "dynasty": "宋",
        "collection_info": null
    },
    {
        "uuid": "1dc86aa1b5431737f06cfe263c833d10",
        "title": "然上人还松台",
        "author": "宋庆之",
        "content": "白头宁俯仰，自觉住山非。\n旧业双松在，初秋一锡归。\n从人借茶具，就日补寒衣。\n不见新诗久，朝来叩我扉。",
        "dynasty": "宋",
        "collection_info": null
    },
    {
        "uuid": "8aa12afb1b4a4f38a172ebe28f1649bc",
        "title": "句  其一",
        "author": "宋庆之",
        "content": "城中岂云隘，我见无夷途。\n所以庞德公，车不向此驱。\n斜阳挂林杪，野花续春余。",
        "dynasty": "宋",
        "collection_info": null
    },
    {
        "uuid": "aded9ccd327c759016dbcb5ad2507263",
        "title": "句  其二",
        "author": "宋庆之",
        "content": "数年何处客，昨夜独归船。",
        "dynasty": "宋",
        "collection_info": null
    },
    {
        "uuid": "6542b41188023dc78e68c354ad01ffbd",
        "title": "句  其三",
        "author": "宋庆之",
        "content": "飘泊知何处，艰难亦到僧。",
        "dynasty": "宋",
        "collection_info": null
    },
    {
        "uuid": "c2697934b4e4b580d0be3c8e4544b22a",
        "title": "句  其四",
        "author": "宋庆之",
        "content": "更长初过雁，蛰后稍无蛩。",
        "dynasty": "宋",
        "collection_info": null
    },
    {
        "uuid": "b8c8c191f2fc6a277c8c7d42fac5d63e",
        "title": "东岭旋憩亭",
        "author": "张朴",
        "content": "祖道东关外，于今已十年。\n未知何日是，还向此亭旋。\n鸟语云根落，桃花岭上妍。\n深惭频作客，乡国眼空悬。",
        "dynasty": "宋",
        "collection_info": null
    },
    {
        "uuid": "db82908378c3462d78f20bd661773097",
        "title": "木笔花",
        "author": "张朴",
        "content": "亭亭花一树，乍发小东墙。\n碧管描春色，丹锋点化工。\n凝窗时染翰，弄影日书空。\n莫问龙蛇事，临池兴不穷。",
        "dynasty": "宋",
        "collection_info": null
    },
    {
        "uuid": "d70f35bdc0e077a56ee3739be2fdec0b",
        "title": "题奣岩",
        "author": "何扬祖",
        "content": "石室何时霹雳开，曾听绣斧凯歌回。\n谁知二百余年后，復有旌旗笳鼓来。",
        "dynasty": "宋",
        "collection_info": null
    },
    {
        "uuid": "778cb9ba395fdab9c6b055e6402dcfb7",
        "title": "竞渡棹歌  其一",
        "author": "黄公绍",
        "content": "望天湖，望天湖，绿杨深处鼓𪔱𪔱。\n好是年年三二月，湖边日日看划船。",
        "dynasty": "宋",
        "collection_info": null
    },
    {
        "uuid": "860c6ca4f2d750382f46411243b272f5",
        "title": "竞渡棹歌  其二",
        "author": "黄公绍",
        "content": "鬬轻桡，鬬轻桡，雪中花捲棹声摇。\n天与玻璃三万顷，尽教看得几吴舠。",
        "dynasty": "宋",
        "collection_info": null
    },
    {
        "uuid": "2eada0fb050943261bde28f696eb21bf",
        "title": "竞渡棹歌  其三",
        "author": "黄公绍",
        "content": "看龙舟，看龙舟，两堤未鬬水悠悠。\n一片笙歌催闹晚，忽然鼓棹起中流。",
        "dynasty": "宋",
        "collection_info": null
    },
    {
        "uuid": "e5da01295a472a31aec94776194f572b",
        "title": "竞渡棹歌  其四",
        "author": "黄公绍",
        "content": "驾灵鼍，驾灵鼍，几年翠舞与珠歌。\n看到日斜犹未足，涌金门外涌金波。",
        "dynasty": "宋",
        "collection_info": null
    },
    {
        "uuid": "3d3413d4c9aebc5860578ecc128cbec7",
        "title": "竞渡棹歌  其五",
        "author": "黄公绍",
        "content": "马如龙，马如龙，飞过苏堤健鬬风。\n枊下繫船青作缆，湖边荐酒碧为筒。",
        "dynasty": "宋",
        "collection_info": null
    },
    {
        "uuid": "9eeb845b46d79be5bf37058a41f2df77",
        "title": "竞渡棹歌  其六",
        "author": "黄公绍",
        "content": "绣周张，绣周张，楼台帘幙絮高扬。\n谁赋珠宫幷内阙，怀王去后去沉湘。",
        "dynasty": "宋",
        "collection_info": null
    },
    {
        "uuid": "e779a8f8602a48ca3717da59c6f16dec",
        "title": "竞渡棹歌  其七",
        "author": "黄公绍",
        "content": "棹如飞，棹如飞，水中万鼓起潜螭。\n最是玉堂堂上好，跃来夺锦看吴儿。",
        "dynasty": "宋",
        "collection_info": null
    },
    {
        "uuid": "6acb5bd93ca812596eea3b0e1e62da56",
        "title": "竞渡棹歌  其八",
        "author": "黄公绍",
        "content": "建云斿，建云斿，土风到处总相犹。\n朝了霍山朝岳帝，十分打扮是杭州。",
        "dynasty": "宋",
        "collection_info": null
    },
    {
        "uuid": "8096a0b438b16fcdb62e088852db839d",
        "title": "竞渡棹歌  其九",
        "author": "黄公绍",
        "content": "踏青青，踏青青，西泠桥畔草连汀。\n扑得龙船儿一对，画阑倚遍看游人。",
        "dynasty": "宋",
        "collection_info": null
    },
    {
        "uuid": "242452a33f4e84473bee4b6e263a03c4",
        "title": "竞渡棹歌  其一○",
        "author": "黄公绍",
        "content": "月明中，月明中，满湖春水望难穷。\n欲学楚歌歌不得，一场离恨两眉峯。",
        "dynasty": "宋",
        "collection_info": null
    },
    {
        "uuid": "c5cce9b95bf374a0bbfdb27950cae958",
        "title": "题康店铺",
        "author": "李炳",
        "content": "短衣自猎南山虎，正好渔樵不乱群。\n妄以宿嫌诛醉尉，令人翻恨李将军。",
        "dynasty": "宋",
        "collection_info": null
    },
    {
        "uuid": "33e7378f8d845f73a5ea9737d47c8103",
        "title": "寄陈古堂  其一",
        "author": "翁森",
        "content": "往来几兴亡，古今一天地。\n而人生其中，云胡不自贵。\n渺予寸心孤，浩发千载喟。\n残夜抱遗编，青灯照无寐。",
        "dynasty": "宋",
        "collection_info": null
    },
    {
        "uuid": "644417b789809d5f87cefabff0bee8fc",
        "title": "寄陈古堂  其二",
        "author": "翁森",
        "content": "怀人月千里，开门秋一林。\n徘徊不得寐，对此石上琴。\n山水有真领，寥寥本无音。\n寄语子钟子，须知琴外心。",
        "dynasty": "宋",
        "collection_info": null
    },
    {
        "uuid": "55e1e30ec007b04d066a2ebe898a45fa",
        "title": "次古堂岁寒杂书韵",
        "author": "翁森",
        "content": "清新如修竹，月露洗琅玕。\n爱之不能舍，一月三四看。\n伊人伟识量，文字余波澜。\n出处早见几，在汉申屠蟠。\n风雨江村暮，门掩清灯寒。\n所抱寸心在，千载重不刊。\n满前炽子孙，已足遗以安。\n会当骖白鹿，华顶炼还丹。",
        "dynasty": "宋",
        "collection_info": null
    },
    {
        "uuid": "7e8bb72df28fc2825871319a80331861",
        "title": "吴烈女",
        "author": "翁森",
        "content": "士习与世换，一堕不自持。\n宁如二女子，至性不自移。\n人之能为人，所惧大节亏。\n吾父死汝手，吾身岂汝随。\n匪云随我节，义合同其归。\n空山雨流血，白日寒无辉。\n女子有是哉，道旁为嗟咨。\n北风飒万类，始见青松姿。\n有女焯其行，发潜可无诗。\n死其身不顾，身后遑所知。\n伤心復伤心，风味日以漓。\n寄语读书者，曷不媿于斯。",
        "dynasty": "宋",
        "collection_info": null
    },
    {
        "uuid": "a6a1f95c39e5c1e7a0a8c3ab831b2ac0",
        "title": "柬陈南园",
        "author": "翁森",
        "content": "自昔贤哲士，遭运每多屯。\n世途自屈曲，难揉胸轮囷。\n终夜起太息，所以忧非贱贫。\n相望各努力，勖哉追天游。",
        "dynasty": "宋",
        "collection_info": null
    },
    {
        "uuid": "4b6bfc2f750e1c32117832ffa4fc943c",
        "title": "四时读书乐  其一",
        "author": "翁森",
        "content": "山光照槛水遶廊，舞雩归咏春风香。\n好鸟枝头亦朋友，落花水面皆文章。\n蹉跎莫遣韶光老，人生唯有读书好。\n读书之乐乐何如，绿满窗前草不除。",
        "dynasty": "宋",
        "collection_info": null
    },
    {
        "uuid": "5a183f204ff24c0f1f0fab217053040b",
        "title": "四时读书乐  其二",
        "author": "翁森",
        "content": "新竹压檐桑四围，小斋幽敞明朱曦。\n昼长吟罢蝉鸣树，夜深烬落萤入帏。\n北窗高卧羲皇侣，只因素稔读书趣。\n读书之乐乐无穷，瑶琴一曲来熏风。",
        "dynasty": "宋",
        "collection_info": null
    },
    {
        "uuid": "4c069c56b3b1bd2097f163a5653bebeb",
        "title": "四时读书乐  其三",
        "author": "翁森",
        "content": "昨夜庭前叶有声，篱豆花开蟋蟀鸣。\n不觉商意满林薄，萧然万籁涵虚清。\n床前赖有短檠在，及此读书功更倍。\n读书之乐乐陶陶，起弄明月霜天高。",
        "dynasty": "宋",
        "collection_info": null
    },
    {
        "uuid": "93770021b2545b4ac99f470a3ca18d53",
        "title": "四时读书乐  其四",
        "author": "翁森",
        "content": "木落水尽千崖枯，迥太吾亦见真吾。\n坐对韦编灯动壁，高歌夜半雪压庐。\n地炉茶鼎烹活火，一清足称读书者。\n读书之乐何处寻，数点梅花天地心。",
        "dynasty": "宋",
        "collection_info": null
    },
    {
        "uuid": "97b8e1b1fb8ecca4f018eed9cc30881f",
        "title": "采桑",
        "author": "翁森",
        "content": "采桑子，采桑子。\n朝去采桑日已曙，暮去采桑云欲雨。\n桑叶鬰茂寒露眉，桑枝屈曲勾破衣。\n大妇年年忧蚕饥，小妇忙忙催叶归。\n东邻女，对西乡。\n道蚕眠起较迟早，已觉官吏促早缲。\n新丝二月已卖了，卖了新丝更栽桑。\n桑栽还似去年长，岂知城中花囿花压墙。\n朱楼旭日映红粧，不识桑树有罗裳。",
        "dynasty": "宋",
        "collection_info": null
    },
    {
        "uuid": "e5eea3b3d6556dfc0cae471857b07a02",
        "title": "送行可和尚游雁宕",
        "author": "翁森",
        "content": "灵运平生屐，如何一瘦藤。\n夕阳红叶寺，秋雨白头僧。\n阅世三兵火，传心几佛灯。\n讵罗还记我，曾向此山登。",
        "dynasty": "宋",
        "collection_info": null
    },
    {
        "uuid": "32d8b3d9ed7e5a1fd4dc0c44837d9af2",
        "title": "过天台",
        "author": "翁森",
        "content": "日落千山外，悠然一望賖。\n黄檀六七里，绿竹两三家。\n幽步窥残雪，孤愁入远霞。\n今宵何处宿，茆屋有梅花。",
        "dynasty": "宋",
        "collection_info": null
    },
    {
        "uuid": "2118ecb8bcd628f90e723ff87f449592",
        "title": "山斋偶书",
        "author": "翁森",
        "content": "春风桃灼灼，秋雨黍离离。\n眼底千年事，空山独坐时。",
        "dynasty": "宋",
        "collection_info": null
    },
    {
        "uuid": "6cc2ff52ddea0824bffb5d7eab497e51",
        "title": "题陶渊明临流赋诗图",
        "author": "翁森",
        "content": "閒居淡无事，临流忽有得。\n平生诗外心，滩上一鸥白。",
        "dynasty": "宋",
        "collection_info": null
    },
    {
        "uuid": "3009a41d15f0b3c5abb034f0992bc672",
        "title": "屋头梅开一蕊",
        "author": "翁森",
        "content": "寂寞茆斋下，孤梅一蕊开。\n无人知此意，日暮绕苍苔。",
        "dynasty": "宋",
        "collection_info": null
    },
    {
        "uuid": "101c5cde55170310d4a0187996092d4c",
        "title": "宿山中田家",
        "author": "翁森",
        "content": "欹坐颓檐醉浊醪，松油烧尽夜萧骚。\n儿童十岁能吹笛，嘹亮一声山月高。",
        "dynasty": "宋",
        "collection_info": null
    },
    {
        "uuid": "db6f812fce1c0f7a061bde3fd3c685c7",
        "title": "海门道中宿田家",
        "author": "翁森",
        "content": "烟浦偶同渔父渡，竹篱爱宿野人家。\n悠然此夜得真领，陇月初生梅始华。",
        "dynasty": "宋",
        "collection_info": null
    },
    {
        "uuid": "3d7d6d560cfb8a2606facabfc314ccf7",
        "title": "渔",
        "author": "翁森",
        "content": "三月桃花浪暖初，隔溪人问有鱼无。\n回言未纳官租税，不敢私将网下湖。",
        "dynasty": "宋",
        "collection_info": null
    },
    {
        "uuid": "910fe07cfc936e342d18079ce3e46b4d",
        "title": "樵",
        "author": "翁森",
        "content": "妻出叮咛夫转听，采薪须束担头轻。\n夜来雨过苍苔滑，莫向巉岩险处行。",
        "dynasty": "宋",
        "collection_info": null
    },
    {
        "uuid": "5422c10104d0288b824061c778235f9c",
        "title": "耕",
        "author": "翁森",
        "content": "村北村南叫杜鹃，簑披春雨掏含烟。\n不辞辛苦秋成熟，会见黄云遍野田。",
        "dynasty": "宋",
        "collection_info": null
    },
    {
        "uuid": "6c9db5fdd4c5b7cb54bf9e75d0bd7255",
        "title": "牧",
        "author": "翁森",
        "content": "细雨空蒙烟草稠，相呼相逐过林丘。\n回来莫向山边去，昨夜前村虎食牛。",
        "dynasty": "宋",
        "collection_info": null
    },
    {
        "uuid": "1f236765f39995860cee1c6cfd471f1e",
        "title": "落花呈王如山监簿",
        "author": "翁森",
        "content": "满地飞花锦作堆，休言落后不如开。\n爱渠不逐波流去，自在阴崖覆绿苔。",
        "dynasty": "宋",
        "collection_info": null
    },
    {
        "uuid": "12b116f99fb230a232590441766b2c51",
        "title": "访古村彦高不值留竹间",
        "author": "翁森",
        "content": "西风吹起一襟秋，遥度前村访子猷。\n不见子猷空倚竹，此心犹为此君留。",
        "dynasty": "宋",
        "collection_info": null
    },
    {
        "uuid": "2eb035a626ebb8fbcbc5b85326c67ef2",
        "title": "访朱道士不遇题山扉",
        "author": "翁森",
        "content": "閒来松下叩仙家，惟见山扉掩碧霞。\n步绕篱根霜屦滑，已将心事语黄花。",
        "dynasty": "宋",
        "collection_info": null
    },
    {
        "uuid": "04635a525b1485d771d9619deaeff9a7",
        "title": "山房",
        "author": "翁森",
        "content": "清卧荒村绝点尘，疏钟敲月梦中闻。\n山僧早起知何事，当户烧香礼白云。",
        "dynasty": "宋",
        "collection_info": null
    },
    {
        "uuid": "74a83c3d19cb103919ec0789aa51dc6f",
        "title": "春暮即事",
        "author": "翁森",
        "content": "啼鹃春已暮，徙倚念流光。\n雨涨溪舂急，山晴火种忙。\n寻芳知兴浅，怀远觉愁长。\n两月无来客，青苔满石床。",
        "dynasty": "宋",
        "collection_info": null
    },
    {
        "uuid": "825a2a5dfcb2413d342669c08eefcd72",
        "title": "夏日书怀",
        "author": "翁森",
        "content": "孤坐衲蒙头，岩扉花竹幽。\n山明云罢雨，天迥月悬秋。\n煮茗猿分饮，藏蔬鼠或偷。\n道人方睡去，梦入五台游。",
        "dynasty": "宋",
        "collection_info": null
    },
    {
        "uuid": "f65717389d977a84593284102bc4c56e",
        "title": "寄怀吕六松",
        "author": "翁森",
        "content": "西风吹薄暝，万叶赋秋声。\n高鹄云边少，孤蝉雨后清。\n年光凄短思，世态重离情。\n石壁沧洲阔，休寒白鹭盟。",
        "dynasty": "宋",
        "collection_info": null
    },
    {
        "uuid": "e545163adab9558a95637b23679ec3ea",
        "title": "丛桂轩 嫩红",
        "author": "赵崇㻱",
        "content": "昨夜西风吹御沟，红摇桂子麝香浮。\n蟾宫影散三千界，玉殿根盘第一流。\n仙骨知非凡俗相，锦标喜簇少年头。\n欲从云外移真种，试向丹梯最上游。",
        "dynasty": "宋",
        "collection_info": null
    },
    {
        "uuid": "82f33a79f53799bee6d3ab08e2315d00",
        "title": "丛桂轩 口黄",
        "author": "赵崇㻱",
        "content": "半轩秋雨染鹅黄，望裏还疑分外香。\n月到树傍生浄想，云开花底拥仙装。\n披襟笑赏和衣馥，携手高攀满袖芳。\n信道男儿输宿愿，一枝早占广寒香。",
        "dynasty": "宋",
        "collection_info": null
    },
    {
        "uuid": "0b7c939814343cf1396b8d88202dfa30",
        "title": "丛桂轩 妖白",
        "author": "赵崇㻱",
        "content": "种自姮娥宫裏栽，如何亦向世间开。\n偏宜素质妆秋晚，不比晚华怕早摧。\n风递香来熏绮席，月移影上弄瑶台。\n看时直欲令人醉，似向琼林宴御杯。",
        "dynasty": "宋",
        "collection_info": null
    },
    {
        "uuid": "50bc04c3f85da64df4995bb993d78e46",
        "title": "丛桂轩 老翠",
        "author": "赵崇㻱",
        "content": "霓裳阿妹舞婆娑，老翠连云秀復华。\n露令山房笼月色，风清池馆落天葩。\n分来窦氏三秋种，斧罢吴生几树花。\n莫讶仙才无用处，一朝队引啸烟霞。",
        "dynasty": "宋",
        "collection_info": null
    },
    {
        "uuid": "473eb657a2fc4e5d428f7feeae43dbb5",
        "title": "过叔祖崇栲翁别业",
        "author": "赵良坡",
        "content": "别业开东野，萧然足卧云。\n涛声晴射雨，庭影夏呈秋。\n返照霞初幕，遥峰翠欲流。\n以斯清乐境，不信有瀛洲。",
        "dynasty": "宋",
        "collection_info": null
    },
    {
        "uuid": "8b72ae27dda8f792aa637faad325b964",
        "title": "赠友之闽",
        "author": "赵良坡",
        "content": "世人作离别，惟别酒一觞。\n今我与君别，稍稍鄙玕琅。\n闽海古名地，幕职不可量。\n圣明广延揽，计日下褒章。\n愿将此言赠，用以代琼浆。",
        "dynasty": "宋",
        "collection_info": null
    },
    {
        "uuid": "355c6d2fdda3eb11e8aea6c8587a677d",
        "title": "隐居",
        "author": "赵良坡",
        "content": "习静深山裏，幽栖趣偪真。\n青楼何足契，白雪故相亲。\n守道无妨困，藏书不圣贫。\n昔人嘉遯汉，我亦爱逃秦。",
        "dynasty": "宋",
        "collection_info": null
    },
    {
        "uuid": "09b5aaf4b3391fa38dc820bac24df24a",
        "title": "雪水庵咏雪二十韵",
        "author": "赵良坡",
        "content": "玄冥司号令，屏翳驱云车。\n巧舞穿幽隙，轻扬下曲漥。\n初疑蚕食叶，犹恐蠏行沙。\n铅汞三千界，璚瑶百万家。\n楼台银作砌，城阙玉为衙。\n压竹枝翻重，封梅色更佳。\n文光偏得月，点缀易为花。\n万瓦鱼鳞矗，千山鸟迹遐。\n凝檐珠错落，布地粉交加。\n恍若水晶溜，犹然宝鑑华。\n余晖翻鹤羽，皓彩扑乌纱。\n镂刻非因巧，陶镕未有瑕。\n冰奁缘沼合，缟带逐车斜。\n圜石银盘迭，尖峯玉笋芽。\n豪家争玩赏，洞府亦諠譁。\n锦帐传巵酒，竹炉沸鼎茶。\n丰年先有兆，清气浩无涯。\n飞絮那能拟，凭虚最可夸。\n不须东郭履，自是剡溪艖。\n恭喜瞻三白，停杯看六葩。",
        "dynasty": "宋",
        "collection_info": null
    },
    {
        "uuid": "7a533386d334b31a4656635eda964801",
        "title": "咏杨司业观菊图",
        "author": "赵良坡",
        "content": "寄傲南窗罢草玄，寥寥三径菊花前。\n春风自足繁桃李，为爱秋香到晚妍。",
        "dynasty": "宋",
        "collection_info": null
    },
    {
        "uuid": "711804c8441958360b56e181cd5f21e8",
        "title": "避暑山亭",
        "author": "赵良坡",
        "content": "茂林深处散清凉，石罅泉声引兴长。\n高挂角巾舒啸傲，炎飈那得到山庄。",
        "dynasty": "宋",
        "collection_info": null
    },
    {
        "uuid": "31863dd62998cc2014103841ea6e1241",
        "title": "程鉅夫惠茶",
        "author": "赵若恢",
        "content": "卧病文园日正长，斜题远寄雨前枪。\n黄绫不羡龙团贵，紫笋还闻雀舌香。\n一砚落花人醉醒，半帘飞絮燕归忙。\n新泉活火松风细，何处黄州白玉堂。",
        "dynasty": "宋",
        "collection_info": null
    },
    {
        "uuid": "f9d7115125b8e10776c1f2430ec94614",
        "title": "凤鸣洞",
        "author": "史唐卿",
        "content": "何年雷斧凿山裂，千尺苍崖泻飞雪。\n孤凤一去声不闻，海水桑田几兴灭。\n我知仙去仙当存，时见真形坐岩穴。\n青天半夜玉箫寒，唤时醒幽人弄明月。",
        "dynasty": "宋",
        "collection_info": null
    },
    {
        "uuid": "fc12ad64d6bfb0a0262535b7f473bc77",
        "title": "山水小景",
        "author": "陈虞之",
        "content": "千年老树立苍石，三峯两峯天出云。\n青溪道士坐船上，自按玉箫人不闻。",
        "dynasty": "宋",
        "collection_info": null
    },
    {
        "uuid": "6e96f31e7b29eb0d1babef379ac7f990",
        "title": "送别",
        "author": "陈虞之",
        "content": "柳湿征衫晚出关，荒城古雪剑花寒。\n西风漠漠龙沙路，马上青山带醉看。",
        "dynasty": "宋",
        "collection_info": null
    },
    {
        "uuid": "08b3ddc73cd6b585ffa36d7a98682885",
        "title": "题北郭外前汤普济庵",
        "author": "陈照",
        "content": "一尖龙舌地，兰若此中开。\n曲径深依竹，荒池浅凿苔。\n要令溪水接，莫碍野云来。\n只恐庵居兴，难淹出世材。",
        "dynasty": "宋",
        "collection_info": null
    },
    {
        "uuid": "cf05552484a60c927f0266f540049768",
        "title": "秦皇石",
        "author": "俞应佥",
        "content": "祖龙盛气役神鞭，壁立无移只屹然。\n定见先朝陈宝化，阴灵寂寂笑求仙。",
        "dynasty": "宋",
        "collection_info": null
    },
    {
        "uuid": "04ed9c113477902b3883bb90e7466b8c",
        "title": "温陵吴氏瓠斋  其一",
        "author": "余谦一",
        "content": "试问高斋底许，瓠瓜星舍明边。\n椰大能容千古，壶中别有洞天。",
        "dynasty": "宋",
        "collection_info": null
    },
    {
        "uuid": "8c211437ba9d7b0aa4b256df1a7fb1a5",
        "title": "温陵吴氏瓠斋  其二",
        "author": "余谦一",
        "content": "大樗大椿等类，率是内篇寓言。\n我谓惠王瓠种，合种庄家漆园。",
        "dynasty": "宋",
        "collection_info": null
    },
    {
        "uuid": "2899f1d4bdc41fdb63283a6ca50a2578",
        "title": "温陵吴氏瓠斋  其三",
        "author": "余谦一",
        "content": "诗记断壶秋半，易占硕果春先。\n粒许中间种子，干坤生意无边。",
        "dynasty": "宋",
        "collection_info": null
    },
    {
        "uuid": "e07ed7109acc9d6f8f5f7f692d88e74b",
        "title": "温陵吴氏瓠斋  其四",
        "author": "余谦一",
        "content": "提壶足供杯勺，吹匏可入絃歌。\n一瓢濩落无用，无奈夫君拙何。",
        "dynasty": "宋",
        "collection_info": null
    },
    {
        "uuid": "bbb6059da3c5304acc3087b54ded36fc",
        "title": "三友堂",
        "author": "余谦一",
        "content": "岁晚惟松竹，于梅伯仲间。\n藉溪幷白水，着个老屏山。",
        "dynasty": "宋",
        "collection_info": null
    },
    {
        "uuid": "ee1b26e0ae658ac65ce111c38dfa3d87",
        "title": "送陈竹所帅越  其一",
        "author": "余谦一",
        "content": "留侯羽翼计危成，谁遣鸿飞避杳冥。\n一女倚楹犹识，不知柱后立何人。",
        "dynasty": "宋",
        "collection_info": null
    },
    {
        "uuid": "4e43d2ea0dee840ac396c0523bf2b5c5",
        "title": "送陈竹所帅越  其二",
        "author": "余谦一",
        "content": "供帐荣归一日同，故乡增重汉朝空。\n二疎事莫征图画，西陌东阡看两翁。",
        "dynasty": "宋",
        "collection_info": null
    },
    {
        "uuid": "423e536a6348ed7360aeaf51faba866e",
        "title": "送陈竹所帅越  其三",
        "author": "余谦一",
        "content": "便使丝絇离禁闼，还教牙纛傍天京。\n邺侯浪说君王宠，避谤江西几许程。",
        "dynasty": "宋",
        "collection_info": null
    },
    {
        "uuid": "1bf5f85182ff8dc90927c630a97a0874",
        "title": "次韵胡竹庄元夕",
        "author": "余谦一",
        "content": "佳人月下翠成行，糰铺高张椀舞忙。\n想见风情杜书记，暗中挥泪忆钱塘。\n一老东家唤不譍，当年膴仕正承平。\n何人诵得科灯判，莫向膏脂上取明。",
        "dynasty": "宋",
        "collection_info": null
    },
    {
        "uuid": "e9ad1131def230e70ef11330b4d8c742",
        "title": "挽陈郡倅用虎妻朱安人  其一",
        "author": "余谦一",
        "content": "阖郡无男子，夫人可奈何。\n平生羞蔡琰，一死伴湘娥。\n门盍来旌表，邻应辍杵歌。\n潘郎家国恨，怪得鬓丝多。",
        "dynasty": "宋",
        "collection_info": null
    },
    {
        "uuid": "851dc73b886e8664125c009c295a9b65",
        "title": "挽陈郡倅用虎妻朱安人  其二",
        "author": "余谦一",
        "content": "太息睢阳事，重围保障孤。\n兄公能死节，女子亦捐躯。\n半被金闺婿，孤灯自发姑。\n百年遗恨处，风雨暗环湖。",
        "dynasty": "宋",
        "collection_info": null
    },
    {
        "uuid": "9d90be41d792f5297060f9caed128e70",
        "title": "城山国清塘",
        "author": "余谦一",
        "content": "湖光山色酒杯中，此会那知一笑同。\n风暖空岩落松子，雨晴新涨没鳬翁。\n隔林村落微茫见，一径禅房曲折通。\n老艾当年题品处，斜阳无语想高风。",
        "dynasty": "宋",
        "collection_info": null
    },
    {
        "uuid": "dac5e5052cb94f10175e9192d3a2b4c6",
        "title": "贺南谷兄与男孙同科",
        "author": "赵与闢",
        "content": "暮年骥足骋青云，更喜文星耀一门。\n观榜同登父与子，策名重见祖和孙。\n偶然盛事酬先志，剩有奇芳在后昆。\n我亦瀛洲连步者，相蕲忠孝报君恩。",
        "dynasty": "宋",
        "collection_info": null
    },
    {
        "uuid": "aa1a3fbd929bb426787f3fd9ed65a6ed",
        "title": "良坦侄再转福清县赠行",
        "author": "赵与闢",
        "content": "甲年谢策志应酬，今日分符力已优。\n好把丹心悬北阙，春风次第荷纶褒。",
        "dynasty": "宋",
        "collection_info": null
    },
    {
        "uuid": "16f48d8cd66bb15d19b1e086fefb6d1d",
        "title": "赠良坦侄知永嘉",
        "author": "赵与闢",
        "content": "墨绶铜章拜命新，鸣琴之治在于今。\n花封伫见风流似，柳舍休教别人殷。",
        "dynasty": "宋",
        "collection_info": null
    },
    {
        "uuid": "c670c506e3fc3fe41fce6b3d394669e1",
        "title": "村晚",
        "author": "雷震",
        "content": "草满寒塘水满陂，山衔落日浸寒漪。\n牧童归去横牛背，短笛无腔信口吹。",
        "dynasty": "宋",
        "collection_info": null
    },
    {
        "uuid": "ddae71c67656326725c87ebb1d2d6b10",
        "title": "红梅",
        "author": "李谨思",
        "content": "月香水影眩锦画，冰魂雪骨酣华春。\n神仙狡狯本玩世，处士游侠聊惊人。\n怒艴不顾杀气横，忠赤自与晴曦亲。\n山林着汝吾未许，绛衣朱襮鏖缁尘。",
        "dynasty": "宋",
        "collection_info": null
    },
    {
        "uuid": "48016259787bff4ad39a30873059ca2b",
        "title": "楮衾",
        "author": "李谨思",
        "content": "相亲赖有楮先生，雪与阳春指顾成。\n狐白温温疑伯仲，龟纹隐隐见纵横。\n夜阑更作封章梦，晨起犹闻展卷声。\n垂老未忘钻故纸，三生飞气太分明。",
        "dynasty": "宋",
        "collection_info": null
    },
    {
        "uuid": "3d649d8088a91d3d64d056715bd287e9",
        "title": "题文丞相吟啸集",
        "author": "李谨思",
        "content": "南人不识两膝贵，曲摺百态卑且劳。\n斯人护膝不护头，故以颈血霑君刀。\n蟠胸孤愤擘不碎，杀气千丈缠旌旄。\n援桴亲鼓尽南海，背水更用蜑丁鏖。\n俘来吮血语神语，咄咄尚与天争豪。\n须臾赤日减颜色，玄云莾莾风飕飕。\n或言巨灵收拾付真宰，读罢拊臆生长号。\n又言丰隆列对愁绝，疾指玉鞭鞭六鳌。\n雨瓢倒翻水怪舞，斗枢横轧天籁号。\n怜伊肝胆苦復苦，亦见曩昔真离骚。\n劫灰满地莫挂眼，蓬莱虽远容轻舠。\n长巨人疠鬼尚堪战，尽闲未许飞仙遨。\n乃言兴废在尔不吾与，吾死吾主吾焉逃。\n鲁叟闻言拍手笑，斯人六经为骨为皮毛。\n斯人捲取六经去，空将贋本传儿曹。",
        "dynasty": "宋",
        "collection_info": null
    },
    {
        "uuid": "c5182636b1a331e45fac2e503d521c15",
        "title": "怀古",
        "author": "李谨思",
        "content": "昔我从耆英，图史娱朝昏。\n咄嗟陵与谷，永谢西州门。\n梦中亦识路，欲往先销魂。\n往还无须臾，失声强復吞。\n西山照公槛，南山亘公垣。\n平生五亩池，东海遥崩奔。\n公门山海幷，遂斡造化元。\n招公在薇菊，酬公有佳尊。\n行吟闻地籁，飞奏劘天阍。\n公来月星悬，公归江汉翻。\n六籍未渠央，百圣谅斯存。\n翩翩媚学子，风节当谁敦。\n我髪日以变，洮面留心源。\n庶无骍汗流，独此清泪痕。\n英英出灵变，杳杳通绪言。\n因风荐商参，秋思随孤骞。",
        "dynasty": "宋",
        "collection_info": null
    },
    {
        "uuid": "6f5fe45108c4c336a9e3d3413b3bf972",
        "title": "补疎斋题鹅湖",
        "author": "李谨思",
        "content": "客来谁与期，微钟度山椒。\n松风如起予，间以笙与箫。\n逸响谅斯存，幽踪莽难招。\n极目不知还，新诗坐泬寥。",
        "dynasty": "宋",
        "collection_info": null
    },
    {
        "uuid": "72aa4fc25e26b534e4c82b24dbff5501",
        "title": "王以道三丧未举",
        "author": "李谨思",
        "content": "岂无一弓地，载子三世碑。\n碑端语云云，碑下冢纍纍。\n白杨秋气深，碧草春露滋。\n翻怜会稽山，禹穴不得窥。",
        "dynasty": "宋",
        "collection_info": null
    },
    {
        "uuid": "fa3f9343c40dccdeb2f27e71efe3e2d5",
        "title": "赠李节妇",
        "author": "李谨思",
        "content": "猝猝多羝屈，幽幽独雉经。\n借渠施粉黛，聊与照丹青。\n孤槥何年寄，重泉底处扃。\n有人能缩地，不隔短长亭。",
        "dynasty": "宋",
        "collection_info": null
    },
    {
        "uuid": "3bc4b8ae1328aa772625d32217e83a34",
        "title": "寄进士熊退斋  其一",
        "author": "李谨思",
        "content": "犹存火后书，罕识卷中字。\n无笔补玄经，有金酬载记。\n漫漫岁月驰，忽忽春閟。\n欲辨已忘言，涕泪空垂泗。",
        "dynasty": "宋",
        "collection_info": null
    },
    {
        "uuid": "56b284f3586364695511aad220172508",
        "title": "寄进士熊退斋  其二",
        "author": "李谨思",
        "content": "殉义若殉财，避名如避箭。\n况当喜惧交，肯与宠辱战。\n百年元亮心，一日宣明面。\n朱门辙迹多，山路微如綫。",
        "dynasty": "宋",
        "collection_info": null
    },
    {
        "uuid": "ee0f1f8507d21823d14897e33888e673",
        "title": "直钓岩",
        "author": "李芮",
        "content": "无械仙翁去，岩垂直钓名。\n重开茅苇塞，仰见斗山明。\n便觉天光近，从教俗眼惊。\n登临试一览，心目得双清。",
        "dynasty": "宋",
        "collection_info": null
    },
    {
        "uuid": "180398aaa8ba9480a9f753153474416a",
        "title": "寄罗惜惜",
        "author": "张幼谦",
        "content": "昔人一别恨悠悠，犹把梅花寄陇头。\n咫尺花开君不见，有人独自对花愁。",
        "dynasty": "宋",
        "collection_info": null
    },
    {
        "uuid": "8b49dc1ef5715bc8d40ebb26a41b7eaa",
        "title": "咏雪用滕字韵",
        "author": "吕徽之",
        "content": "天上九龙施法水，人间二鼠啮枯藤。\n鹜鹅声乱功收蔡，蝴蝶飞来妙过滕。",
        "dynasty": "宋",
        "collection_info": null
    },
    {
        "uuid": "ae8ab09e742085b341ebbbfbde768719",
        "title": "又赋昙字韵",
        "author": "吕徽之",
        "content": "万里关河冻欲含，浑如天地尚函三。\n桥边驴子诗何恶，帐底羔儿酒正酣。\n竹委长身寒郭索，松埋短髪老瞿昙。\n不如乘此擒元济，一洗江南草木惭。",
        "dynasty": "宋",
        "collection_info": null
    },
    {
        "uuid": "9179f36ae690255c1da7fce8a1b47446",
        "title": "题画梅赠黄君",
        "author": "吕徽之",
        "content": "黄君画梅天下奇，枝枝笔底如龙飞。\n干盘屈曲苍苔古，老树顷刻生光辉。\n婆娑月下弄清影，更有幽香袭诗境。\n地僻从无车马尘，间关翠禽啼梦冷。",
        "dynasty": "宋",
        "collection_info": null
    },
    {
        "uuid": "63044341e593c438eebb4f67969ef226",
        "title": "春景",
        "author": "吕徽之",
        "content": "脱溪冻解绿生波，好雨催花向晓过。\n宿酒未醒眠未起，半窗红日鸟声多。",
        "dynasty": "宋",
        "collection_info": null
    },
    {
        "uuid": "66adcc1b77e23f83353f421940fe752f",
        "title": "夏景",
        "author": "吕徽之",
        "content": "竹几藤床石砚屏，熏风帘幕篆烟清。\n空斋数点黄梅雨，添得芭蕉绿满庭。",
        "dynasty": "宋",
        "collection_info": null
    },
    {
        "uuid": "a9092cda07f46c1088b3932df086a37f",
        "title": "秋景",
        "author": "吕徽之",
        "content": "商声早已到梧桐，夜气生凉湛碧空。\n閒倚小窗待明月，紫箫吹彻木犀风。",
        "dynasty": "宋",
        "collection_info": null
    },
    {
        "uuid": "412791fd1e1be4ee0fabc80736de99c1",
        "title": "冬景",
        "author": "吕徽之",
        "content": "斗室萧萧日晏眠，疏狂惟与懒相便。\n寻常甲子无心记，看到梅花又一年。",
        "dynasty": "宋",
        "collection_info": null
    },
    {
        "uuid": "a9dfcb7ade8dca53a6e0083e77a14a00",
        "title": "千松图",
        "author": "吕徽之",
        "content": "五百居东五百西，枝枝叶叶压云低。\n自从老鹤归来后，不许閒禽杂乱啼。",
        "dynasty": "宋",
        "collection_info": null
    },
    {
        "uuid": "5f24cacaf65a48c547b63217e8de9835",
        "title": "守犬",
        "author": "吕徽之",
        "content": "风恬月朗眠花影，吏不敲门门恰静。\n何事猛然吠一声，有人来汲门前井。",
        "dynasty": "宋",
        "collection_info": null
    },
    {
        "uuid": "acc0f8ab50a1698f97ee0619de5b3ecd",
        "title": "壶蜂",
        "author": "吕徽之",
        "content": "长日融和舞细腰，谁家庭院不相招。\n江皋二月斜风急，拚逐飞花过短桥。",
        "dynasty": "宋",
        "collection_info": null
    },
    {
        "uuid": "b4898aec96973db30d227b92a594cc45",
        "title": "红梅",
        "author": "吕徽之",
        "content": "疏影离奇色更柔，谁将红粉点枝头。\n牧童睡起朦胧眼，错认桃林欲放牛。",
        "dynasty": "宋",
        "collection_info": null
    },
    {
        "uuid": "cdf08dc9567cfafe51073a09b2dd78cf",
        "title": "绿萍",
        "author": "吕徽之",
        "content": "密密绵绵满草堂，不容红日下沧浪。\n却因风扫沾泥土，燕子衔来上画梁。",
        "dynasty": "宋",
        "collection_info": null
    },
    {
        "uuid": "634b2dff0a322bba7666f120e20c23ee",
        "title": "出塞曲  其一",
        "author": "张琰",
        "content": "腰间插雄剑，中夜龙虎吼。\n平明登前途，万里不回首。\n男儿当野死，岂为印如斗。\n忠诚表壮节，灿烂千古后。",
        "dynasty": "宋",
        "collection_info": null
    },
    {
        "uuid": "6f0e85e0fbe9082ddc7e35cc1e737d67",
        "title": "出塞曲  其二",
        "author": "张琰",
        "content": "朝发山阳去，莫宿清水头。\n上马左右射，捷下如猕猴。\n先发服勇决，手提血髑髅。\n兵家互胜负，凡百慎前筹。",
        "dynasty": "宋",
        "collection_info": null
    },
    {
        "uuid": "d77de0aa11d40c9070210005e43b2a23",
        "title": "出塞曲  其三",
        "author": "张琰",
        "content": "驱马饮淮水，千里黄草平。\n种谷却流血，痛哭秋风生。\n寡妻出租税，孤儿荷戈行。\n武威既不足，愿见和亲成。",
        "dynasty": "宋",
        "collection_info": null
    },
    {
        "uuid": "425d02365fd11a026eced613e0201c43",
        "title": "出塞曲  其四",
        "author": "张琰",
        "content": "军中日奏凯，鼓行辽海东。\n当宁怡玉色，千金劳成功。\n焉知昨日地，袒甲去如空。\n边人不敢语，将军益褒崇。",
        "dynasty": "宋",
        "collection_info": null
    },
    {
        "uuid": "adf2b70c3768d45bdfc3bf68c5c2982d",
        "title": "官柳",
        "author": "张琰",
        "content": "不见桥东黄布帘，树犹如此我何堪。\n袅袅亭亭忒无赖，又将春色误江南。",
        "dynasty": "宋",
        "collection_info": null
    },
    {
        "uuid": "980320cec1dc806ba48fed6cae37c7ca",
        "title": "被执口占",
        "author": "朱光",
        "content": "生为大宋臣，死为大宋鬼。\n一片忠义心，明月照秋水。",
        "dynasty": "宋",
        "collection_info": null
    },
    {
        "uuid": "4714d08614589bb23c425eea190d1f5a",
        "title": "復友人上官藻",
        "author": "张孝忠",
        "content": "风递鸿音过故城，悲秋烈士不胜情。\n望穷云白生乡思，渴忆梅黄慰远征。\n尘蔽碧天颷未扫，榻悬残月梦难成。\n鲈肥却好君归去，千里如期倒屣迎。",
        "dynasty": "宋",
        "collection_info": null
    },
    {
        "uuid": "21b2e83afe6d548677161faf5770ec14",
        "title": "陈彦臣连静女案判词",
        "author": "王刚中",
        "content": "佳人才子两相宣，置福端由祸所基。\n永作夫妻谐汝愿，不劳钻穴隙相窥。",
        "dynasty": "宋",
        "collection_info": null
    },
    {
        "uuid": "394a9ae22f3884fb875a62a8ea9d13c2",
        "title": "和榴皮题壁韵",
        "author": "赵必晔",
        "content": "回仙吸露餐霞者，却胜人间烟火余。\n二十八言留壁上，不须青鸟为传书。",
        "dynasty": "宋",
        "collection_info": null
    },
    {
        "uuid": "b02977ec3a715c468986396493388765",
        "title": "次鹿鸣宴诗",
        "author": "文天祥",
        "content": "礼乐皇皇使者行，光华分似及乡英。\n贞元虎榜虽联捷，司隶龙门幸缀名。\n二宋高科犹易事，两苏清节乃真荣。\n囊书自负应如此，肯逊当年祢正平。",
        "dynasty": "宋",
        "collection_info": null
    },
    {
        "uuid": "3fe351a28da2b6a1d5b4587168c8dfc3",
        "title": "集英殿赐进士及第恭谢诗",
        "author": "文天祥",
        "content": "于皇天子自乘龙，三十三年此道中。\n悠远直参天地化，昇平奚羡帝王功。\n但坚圣志持常久，须使生民见泰通。\n第一胪传新渥重，报恩惟有厉清忠。",
        "dynasty": "宋",
        "collection_info": null
    },
    {
        "uuid": "b1d842800bcb4dbcc8ef0e1cf06d3cb3",
        "title": "御赐琼林宴恭和诗",
        "author": "文天祥",
        "content": "奉诏新弹入仕冠，重来轩陛望天颜。\n云呈五色符旗盖，露立千官杂佩环。\n燕席巧临牛女节，鸾章光映壁奎间。\n献诗陈雅愚臣事，况见赓歌气象还。",
        "dynasty": "宋",
        "collection_info": null
    },
    {
        "uuid": "28ae953fb9cec98e5b5b99d23a8da915",
        "title": "明堂庆成恭进诗",
        "author": "文天祥",
        "content": "于皇艺祖德乘干，圣主宣光奕叶前。\n运再庚申皇建极，祀同癸亥数参天。\n中严外办三千礼，累洽重熙四十年。\n愿赞帝心长对越，至忱功用贯垓埏。",
        "dynasty": "宋",
        "collection_info": null
    },
    {
        "uuid": "5ec7a0638cce4773c31eda3bb0e8e92f",
        "title": "敬和道山堂庆瞻御书韵",
        "author": "文天祥",
        "content": "墨洒天奎映籀红，斯堂殿阁与俱隆。\n方壶圆峤神仙宅，温洛荣河造化工。\n列圣文章千载重，诸孙声气一时同。\n着庭更有邦人笔，稽首承休学二忠。",
        "dynasty": "宋",
        "collection_info": null
    },
    {
        "uuid": "be8c03e093b17776bead310ae3221267",
        "title": "次韵刘左司前以着作郎主秘书省营缮事时落成适潘秘丞得郡檇李并饯行有诗",
        "author": "文天祥",
        "content": "蓬壶日月四时春，金碧新来绚帝宸。\n俎豆幸陪麟省隽，衣冠中有虎符新。\n诗余和气生谈麈，坐久风光入醉茵。\n多谢兰台旧盟主，好归群玉领儒珍。",
        "dynasty": "宋",
        "collection_info": null
    },
    {
        "uuid": "f930e400caa414e6a2630d7cd41b595d",
        "title": "秘省再会次韵",
        "author": "文天祥",
        "content": "蓬莱春宴聚文星，多荷君恩锡百朋。\n四座衣冠陪贺监，一时梁栋盛吴兴。\n图书光动青藜杖，人物温如古玉升。\n好是木天新境界，萤窗容我种金灯。",
        "dynasty": "宋",
        "collection_info": null
    },
    {
        "uuid": "7e81dac0a7527a069002d55143b8715f",
        "title": "送曹大着知广德军",
        "author": "文天祥",
        "content": "暂屈瀛州客，来临汭水民。\n山川归史记，岳牧属词人。\n馆舍朋簪旧，都门祖帐新。\n儒林官可纪，何止吏称循。",
        "dynasty": "宋",
        "collection_info": null
    },
    {
        "uuid": "3edc143352515c78cafeee7749e72534",
        "title": "赠秘书王监丞",
        "author": "文天祥",
        "content": "君不见秘书外监贺放翁，镜湖一曲高清风。\n又不见太子师傅两疏氏，东门祖帐罗群公。\n人生晚节良不易，颓波直下谁障东。\n使人知有在我者，二三君子为有功。\n我公金华山下住，赤松安期白云处。\n风骨细瘦真神仙，急流勇退不肯顾。\n我昔山中想风采，几回击节归田疏。\n适来追陪水苍佩，亲见辞归白云路。\n御笔擢公领蓬山，师表玉立东宫官。\n两年苦口一去字，未许鸥鹭从公闲。\n瑶池深深锁策府，玉皇宫阙侨其间。\n暂分赤符管下界，半空云气常往还。\n多少持麾辞上国，悠悠风尘见此客。\n莫作寻常太守看，疏贺以来伟人物。\n夜瞻婺女次舍中，一点光明射南极。\n公归眠食重调护，世道尚凭公气力。",
        "dynasty": "宋",
        "collection_info": null
    },
    {
        "uuid": "354972a786feac5f7bc013c7706136de",
        "title": "赠莆阳卓大着顺宁精舍三十韵",
        "author": "文天祥",
        "content": "人生天地间，一死非细事。\n识破此条贯，八九分地位。\n赵岐图寿藏，杜牧拟墓志。\n祭文潜自撰，荷锸伶常醉。\n此等蜕浮生，见解已不易。\n齐物逍遥游，大抵蒙庄意。\n圣门有大法，学者必孔自。\n知生未了了，未到知死地。\n原始则返终，终始本一致。\n后来得西铭，精藴发洙泗。\n吾体天地塞，吾气天地帅。\n一节非践形，终身莫继志。\n舜功禹顾养，参全颖锡类。\n伯奇令无违，申生恭不贰。\n圣贤当其生，无日不惴惴。\n彼岂不大观，何苦勤兴寐。\n吾顺苟不亏，吾宁始无愧。\n人而有所忝，旷达未足智。\n卓哉居士翁，方心不姿媚。\n蒙谗以去国，七年无怨怼。\n风雨三间茅，松楸接苍翠。\n斯丘亦乐哉，未老先位置。\n宇宙如许大，岂以为敝屣。\n当其归去来，致命聊自遂。\n天之生贤才，初意岂无为。\n民胞物同与，何莫非己累。\n君方仕于朝，名高贵所萃。\n干坤父母身，方来日川至。\n西铭一篇书，顺事为大义。\n请君观我生，姑置末四字。",
        "dynasty": "宋",
        "collection_info": null
    },
    {
        "uuid": "6e4837b5592032187c56494b71fec9b4",
        "title": "送卓大着知漳州",
        "author": "文天祥",
        "content": "蓬山隔风雨，芸观司阳秋。\n厌作承明直，出为漳浦游。\n问俗便桑梓，过家拜松楸。\n锦堂事相俪，棠舍阴易留。\n何来澜蠡间，何物辄负舟。\n翻覆十年事，行止随坎流。\n倘来岂不再，迟取终无尤。\n太守执此往，邦人庶其瘳。\n昔予援西铭，期子以前修。\n愿觌弘济学，四海放一舟。",
        "dynasty": "宋",
        "collection_info": null
    },
    {
        "uuid": "8c8189d8c4a72fdb5a2bc2e231d2ba9f",
        "title": "又  其一",
        "author": "文天祥",
        "content": "陆氏登三阁，源明出一麾。\n清声光漳浦，便道拜长基。\n赤子歌来暮，同寅赋去思。\n西铭功用大，竚验顺宁诗。",
        "dynasty": "宋",
        "collection_info": null
    },
    {
        "uuid": "8294b673e3d9956a7add15b24752d883",
        "title": "又  其二",
        "author": "文天祥",
        "content": "大陆登三阁，源明出一麾。\n临轩亲策后，上冢过家时。\n秋色吴山外，春风漳水涯。\n斯文交独厚，羌赋送行诗。",
        "dynasty": "宋",
        "collection_info": null
    },
    {
        "uuid": "97ebb5d71ecb55359f27588fd45a6110",
        "title": "和萧安抚平林送行韵",
        "author": "文天祥",
        "content": "得失元来付塞翁，何心桃李问东风。\n人皆有喜荣三仕，我尚无文谢五穷。\n秘苑固知朋可正，畏途犹恐甲方衷。\n欲酬长者殷勤祝，坎止流行学四忠。",
        "dynasty": "宋",
        "collection_info": null
    },
    {
        "uuid": "d3e3e3543b7122af0ad9849a6ede1b70",
        "title": "和朱衡守约山韵",
        "author": "文天祥",
        "content": "昔人一出正朋字，今我惭非行秘书。\n人样相看愿元佑，诗章甚雅突黄初。\n竞言汲戆犹须復，或谓颜愚亦可如。\n把酒对花姑勿论，春行后长莫妨徐。",
        "dynasty": "宋",
        "collection_info": null
    },
    {
        "uuid": "796444cda89e27d6676291b0c6e64cbb",
        "title": "题玄潭观雪浪阁用诚斋韵",
        "author": "文天祥",
        "content": "弃官学道勾山许，学到至人本无怒。\n赤子𧥄𧥄如鱼头，不堪妖孽腥上流。\n钳键长潭铁树立，摩挲穹石宝剑湿。\n当时岂忍如是观，毒流不可开眼看，英风凛凛万古寒。",
        "dynasty": "宋",
        "collection_info": null
    },
    {
        "uuid": "2efd28e88ad92655531dcc7ed4c9dfb2",
        "title": "玄潭观和龚宰韵",
        "author": "文天祥",
        "content": "晋代何曾谷此陵，到今楼观隠居亭。\n幻成鸥鹭干坤阔，陶尽鱼龙云水腥。\n仙有神功参造化，人将故事入丹青。\n我来欲去长桥孽，祠下徘徊夜乞灵。",
        "dynasty": "宋",
        "collection_info": null
    },
    {
        "uuid": "9d7049b7af4cca7f4cc9d752d3d619ad",
        "title": "送朱制干象祖",
        "author": "文天祥",
        "content": "一官聱漫任如何，屡疏笺天气不磨。\n宋祚万年陈大计，周图五字订前讹。\n重寻范老忧时箸，旁竖文公卫道戈。\n投匦近年殊不少，有人说似此君么。",
        "dynasty": "宋",
        "collection_info": null
    },
    {
        "uuid": "a0b3196e780e602ef321613148eaa4ef",
        "title": "送三山林溶孙归省",
        "author": "文天祥",
        "content": "束书游京师，孤云瞻太行。\n辞归慕何蕃，舍养殊欧阳。\n山林干坤静，菽水日月长。\n好味诸公诗，胜读寒泉章。",
        "dynasty": "宋",
        "collection_info": null
    },
    {
        "uuid": "82f82f8335f98c3e57ce2f66f61e6a11",
        "title": "京城借永福寺漆台口占似王城山",
        "author": "文天祥",
        "content": "心如明镜台，此言出浮屠。\n后来发精义，并谓此台无。\n此台已是赘，何况形而器。\n圆释正超然，点头会意思。\n多谢城山翁，一语迎禅锋。\n顾我尘俗人，与物方溶溶。",
        "dynasty": "宋",
        "collection_info": null
    },
    {
        "uuid": "836ef7950552e336df5fab4a3bf17bae",
        "title": "景定壬戌司户弟生日有感赋诗",
        "author": "文天祥",
        "content": "夏中与秋仲，兄弟客京华。\n椒柏同欢贺，萍蓬可叹嗟。\n孤云在何处，明岁却谁家。\n料想亲帏喜，中堂自点茶。",
        "dynasty": "宋",
        "collection_info": null
    },
    {
        "uuid": "c0e1dceda3a75ef367ecb61381adebb0",
        "title": "梅  其一",
        "author": "文天祥",
        "content": "梅花耐寒白如玉，干涉春风红更黄。\n若为司花示薄罚，到底不能磨灭香。",
        "dynasty": "宋",
        "collection_info": null
    },
    {
        "uuid": "bffe7bfa1657516e0ce6124320e3902e",
        "title": "梅  其二",
        "author": "文天祥",
        "content": "香者梅之气，白者梅之质。\n以为香不香，鼻孔有通窒。\n我有天者在，一白自不易。\n古人重伐木，惟恐变颜色。\n大雅久不作，此道岂常息。\n诗翁言外意，不能磨灭白。",
        "dynasty": "宋",
        "collection_info": null
    },
    {
        "uuid": "d05baeb6706fa02956efb21cbbe4dea6",
        "title": "暑布送王廷举用萧敬夫韵  其一",
        "author": "文天祥",
        "content": "平生凉薄资，埏陶误大窑。\n谁知此石怪，愈沃乃愈焦。\n昆崙织火鼠，顿易鹑衣飘。\n荣我丝萝附，免此蒲柳凋。\n服之雪漫白，长袂风摇摇。\n表之以雾縠，缘之以烟绡。\n振衣从姬满，佩玉游西瑶。",
        "dynasty": "宋",
        "collection_info": null
    },
    {
        "uuid": "2708967fc11d640885d3b1ecb9ed1bc3",
        "title": "暑布送王廷举用萧敬夫韵  其二",
        "author": "文天祥",
        "content": "高人不烟火，跳出天地窑。\n掀然立千仞，块视金与焦。\n香袂拂雪冷，紫髯逐风飘。\n摩挲云冥树，岂随群卉凋。\n但知仙骨轻，不学倒影摇。\n人间尽描貌，妙不在生绡。\n揭斗斟天浆，霞衣却琼瑶。",
        "dynasty": "宋",
        "collection_info": null
    },
    {
        "uuid": "4b796ab38f974fda4d3eb03285495583",
        "title": "题陈国秀小园  其一",
        "author": "文天祥",
        "content": "席地自干坤，半树阅今古。\n池馆岂不宽，每换牡丹主。\n园公非陇佣，独捎占春风。\n弄影不在多，臭香知乃翁。",
        "dynasty": "宋",
        "collection_info": null
    },
    {
        "uuid": "3e6eef9a093a60ec7d6a885aae459977",
        "title": "题陈国秀小园  其二",
        "author": "文天祥",
        "content": "长鹤展轻翮，远栖松桂林。\n故宇入清梦，盘盘亦苦心。\n中林风月赊，十亩团幽阴。\n林下有奇士，绕树从之吟。",
        "dynasty": "宋",
        "collection_info": null
    },
    {
        "uuid": "32e20c009cffed63f36da1d3603ddab5",
        "title": "题静山",
        "author": "文天祥",
        "content": "地得一以宁，凝然者卷石。\n嵁岩及培塿，异形不异质。\n古之能定者，悟此为一极。\n春荣秋以悴，一岁百态出。\n鸟鸣花落句，此意谁与诘。\n所以尼丘人，仁智不废一。\n万象此纬经，死灰彼何物。\n明发此乎游，参入观水术。",
        "dynasty": "宋",
        "collection_info": null
    },
    {
        "uuid": "42d4302d397041fc1bbca17f579a3286",
        "title": "赠拆字嗅衣相士  其一",
        "author": "文天祥",
        "content": "水火坎离紫阳怪，滑波皮骨长坡骇。\n解州得解解中胶，费家封铺同一解。\n唫字从金诗反穷，贝何为分田何同。\n黄绢幼妇我自乐，竹犬多事鸦鹤翁。",
        "dynasty": "宋",
        "collection_info": null
    },
    {
        "uuid": "a91484bdc3fa5c052125ffd96f1a4fee",
        "title": "赠拆字嗅衣相士  其二",
        "author": "文天祥",
        "content": "阿英熏蒸透肌理，不洁未蒙好西子。\n芙蓉浪中蔷薇水，苏合蜣蜋忘彼己。\n马嵬新袜钓新月，腥臊千年天地裂。\n是间曾着鼻孔么，梅香窦臭无如何。",
        "dynasty": "宋",
        "collection_info": null
    },
    {
        "uuid": "c979d92f17b42e7d238799ddaa8377d3",
        "title": "赠闾丘相士",
        "author": "文天祥",
        "content": "急流勇退识真臞，昔有麻衣拨地炉。\n我亦爱君云水趣，莫言雷雨趄江湖。",
        "dynasty": "宋",
        "collection_info": null
    },
    {
        "uuid": "348fbed773fb321a38715bc685aaf92c",
        "title": "赠神目相士",
        "author": "文天祥",
        "content": "道茂数遁甲，长房得役鬼。\n风鉴麻衣仙，地理青乌子。\n择术患不精，精义本无二。\n奇哉梦笔生，熊鱼掩前氏。",
        "dynasty": "宋",
        "collection_info": null
    },
    {
        "uuid": "a8f0aaf81396629954ad7b58c8151327",
        "title": "赠镜湖相士",
        "author": "文天祥",
        "content": "五月五日扬子江心水，铸作道人双瞳子。\n吾面碟子大，安用镜照二百里。",
        "dynasty": "宋",
        "collection_info": null
    },
    {
        "uuid": "fc8eb38b017321787771719c77b02907",
        "title": "赠秋月叶相士",
        "author": "文天祥",
        "content": "急流勇退神仙，跛蹩龙钟将相。\n借问华山山中，何似天津桥上。",
        "dynasty": "宋",
        "collection_info": null
    },
    {
        "uuid": "5ba59e998b4b4ff85a13d47be51b6104",
        "title": "赠曾兰谷相士",
        "author": "文天祥",
        "content": "许负眼，祢衡口。\n巧言甘，莠言丑。",
        "dynasty": "宋",
        "collection_info": null
    },
    {
        "uuid": "ada658c4ea3448ad26221e4a87a542d3",
        "title": "赠月洲相士",
        "author": "文天祥",
        "content": "月洲月眼阅人多，且道西州事若何。\n朱紫贵人皆好命，不知中有孔明么。",
        "dynasty": "宋",
        "collection_info": null
    },
    {
        "uuid": "f3f522a179e8b48336a8668cf7639e7a",
        "title": "赠刘矮跛相士  其一",
        "author": "文天祥",
        "content": "炼石为形，铿金为音。\n世方好圆，痴守方心。\n阴阳絪缊，人一气质。\n善恶之微，证于声色。\n意所欲发，虽吾不知。\n彼美子刘，洞其先几。\n骯脏难合，今世道病。\n如子所言，生禀已定。\n戆夫勇士，往往一偏。\n以视妾妇，岂不犹贤。\n洪范得三，二曰刚克。\n会其归其，好是正直。\n学问工夫，气质用微。\n汝能观形，安知其余。\n子术已定，吾情已成。\n子执子术，吾安吾情。",
        "dynasty": "宋",
        "collection_info": null
    },
    {
        "uuid": "a3e54afa4093e3333cefef2d19a4ba5e",
        "title": "赠刘矮跛相士  其二",
        "author": "文天祥",
        "content": "媻姗三尺躯，举止如不扬。\n瞻视照肝胆，音吐何琅琅。\n君看水中鳬，不及鹤胫长。\n昔闻夔怜蚿，未闻一足僵。\n万物各自适，形色安足量。\n子言良有理，与子持酒浆。",
        "dynasty": "宋",
        "collection_info": null
    },
    {
        "uuid": "37d39ce410964aa6e0ca018a5f473936",
        "title": "赠梅谷相士",
        "author": "文天祥",
        "content": "当年寿阳额，春风点颜色。\n后来广平肠，冰雪峙气骨。\n世人识花面，识花还自浅。\n花有岁寒心，清贞坚百炼。\n君家在梅谷，自诡知梅熟。\n须得花性情，不假花头目。\n莫说和羹事，花被和羹累。\n突兀烟水村，我梅自林氏。",
        "dynasty": "宋",
        "collection_info": null
    },
    {
        "uuid": "3194de8fd2efa9322956cda11e205944",
        "title": "赠碧眼相士",
        "author": "文天祥",
        "content": "苍苍垂天云，灵照行下土。\n秋江浸草木，鱼虾历可数。\n眉山老麻衣，偷入此阿堵。\n色界只点头，从人道吾瞽。",
        "dynasty": "宋",
        "collection_info": null
    },
    {
        "uuid": "55d39dd26ffaf48c10036907181a862c",
        "title": "赠镜斋徐相士",
        "author": "文天祥",
        "content": "邹忌不如徐公美，引镜自窥得真是。\n门下食客纔有求，昏昏便与妻妾比。\n徐家耳孙却不然，自名一镜京师市。\n世人无用看青铜，此君双眼明秋水。\n君以无求游公卿，勿令此镜生瑕滓。\n碟子大面何难知，从今光照二百里。",
        "dynasty": "宋",
        "collection_info": null
    },
    {
        "uuid": "3c1fd7b399937efff1e81b73c43070fb",
        "title": "赠鑑湖相士",
        "author": "文天祥",
        "content": "瘦竹凌风弄碧漪，山光云影共熹微。\n月黄昏裏疏枝外，认取半天孤鹤飞。",
        "dynasty": "宋",
        "collection_info": null
    },
    {
        "uuid": "feb60a90f71185b458ab7b7405b1d43b",
        "title": "赠赵神眼",
        "author": "文天祥",
        "content": "一绦一褐髯如铁，神为秋水眼为月。\n欲从壶子觅三机，剑首终然吹一吷。",
        "dynasty": "宋",
        "collection_info": null
    },
    {
        "uuid": "9ba31e13a234ed498fd24cba73c1ef7a",
        "title": "赠桂岩杨相士",
        "author": "文天祥",
        "content": "荣悴纷纷未可期，夕多未振已朝披。\n得刚难免于今世，行好须看有验时。\n萱昼堂前惟有母，槐阴庭下岂无儿。\n好官要做无难做，身后生前是两岐。",
        "dynasty": "宋",
        "collection_info": null
    },
    {
        "uuid": "2e681fcd835015022f2b76b2e9c83e9e",
        "title": "宣州罢任再赠",
        "author": "文天祥",
        "content": "贫贱元无富贵思，泥涂滑滑总危机。\n世无徐庶不如卧，见到渊明便合归。\n流落丹心天肯未，峥嵘青眼古来稀。\n西风为语岩前桂，若更多言却又非。",
        "dynasty": "宋",
        "collection_info": null
    },
    {
        "uuid": "ea270f63f335f821228c3a4094351bc9",
        "title": "赣州再赠",
        "author": "文天祥",
        "content": "此别重逢又几时，赠君此是第三诗。\n众人皆醉从教酒，独我无争且看棋。\n凡事谁能随物竞，此心只要有天知。\n自知自有天知得，切莫逢人说项斯。",
        "dynasty": "宋",
        "collection_info": null
    },
    {
        "uuid": "9d95ad57a618a3338724cdf8d79e8874",
        "title": "赠彭别峰太极数",
        "author": "文天祥",
        "content": "手把先天已后书，当来一画本全无。\n白云山下泠泠水，自在人间太极图。",
        "dynasty": "宋",
        "collection_info": null
    },
    {
        "uuid": "27492b2f0925d203eb99e8077bbb067d",
        "title": "赠黄生银河数",
        "author": "文天祥",
        "content": "乘槎人从天上来，天上知有君平术。\n黄生能谈君平书，不知曾认支机石。",
        "dynasty": "宋",
        "collection_info": null
    },
    {
        "uuid": "ad969bf9ccee03e61b114764d9882796",
        "title": "赠杨樵隠应炎谈命",
        "author": "文天祥",
        "content": "莘郊一介，尧舜君民。\n薇山二难，百世忠清。\n富春耕叟，涕洟云台。\n终南遯士，仕宦梯媒。\n是数公者，俱以隠名。\n木石一迹，霄渊异情。\n九华山人，卖樵江湖。\n请算世间，几种樵夫。",
        "dynasty": "宋",
        "collection_info": null
    },
    {
        "uuid": "81c422d599d83425c8a8e3726abf024d",
        "title": "赠叶大明",
        "author": "文天祥",
        "content": "大明标榜叶氏子，自称后村门下士。\n误言木吉孛为灾，后村曾发一笑来。\n其师流传说如此，宁知祸福乃不尔。\n犀腰貂首徒劳人，甘藜豢藿无苦辛。\n我生有命殊六六，木孛循环相起伏。\n袖中莫出将相图，尽洗旧学读吾书。",
        "dynasty": "宋",
        "collection_info": null
    },
    {
        "uuid": "259a59e615c1a360d8ba446e6b90fb47",
        "title": "赠舒片云",
        "author": "文天祥",
        "content": "麻源谪仙人，嘘呵成阴阳。\n向来怀袖间，冉冉天孙裳。\n一夕大雷电，六丁下取将。\n仙人乘风来帝乡，又从肤寸起飞扬。\n仙术亦如此，天机神翕张。\n有时行浑天，周游十三万里强。\n往来仙驭不可缰，正恐问命人，望气蓬莱隔渺茫。",
        "dynasty": "宋",
        "collection_info": null
    },
    {
        "uuid": "1b0c2651a2a85529dccb58fecc6e0f68",
        "title": "赠彭神机",
        "author": "文天祥",
        "content": "挽强二石徒碌碌，学到穿杨精艺熟。\n百发百中无虚弦，百中一跌前功辱。\n彭君绝识透黄间，不师逢羿师珞琭。\n天度三百六十强，一算不容失正鹄。\n吾闻天机难语人，往来了了拈众镞。\n君姑藏用凝于神，矢口莫轻谈祸福。",
        "dynasty": "宋",
        "collection_info": null
    },
    {
        "uuid": "f95dfda2a90d8ca9d0f12ce28b5dd529",
        "title": "赠刘忠朴",
        "author": "文天祥",
        "content": "楹何为折剑何借，鬚肯为拂粪肯尝。\n马公布衾王公饭，石家锦障丁家香。\n忠邪佞邪两无定，一琱一璞异其性。\n忠朴先生躔法高，古今四者岂关命。\n五九六余能善恶，铁算不是并州错。\n便从忠朴问如今，忠果谁忠朴谁朴。",
        "dynasty": "宋",
        "collection_info": null
    },
    {
        "uuid": "8c76c8c3afc81c032b38185bf4915934",
        "title": "赠金称",
        "author": "文天祥",
        "content": "我有一丛篱下花，黄金满眼无人拾。\n夜看璇玑度玉衡，猿啼雨外青山湿。",
        "dynasty": "宋",
        "collection_info": null
    },
    {
        "uuid": "e7a3028300b4ccaef56a2e3f514ecdf9",
        "title": "赠余月心五首  其一",
        "author": "文天祥",
        "content": "月之所在谓之身，朝市山林几样人。\n静看一轮如此洁，莫将身着软红尘。",
        "dynasty": "宋",
        "collection_info": null
    },
    {
        "uuid": "592283d344e02aacb41ed72f81fddd09",
        "title": "赠余月心五首  其二",
        "author": "文天祥",
        "content": "我生之辰月宿斗，如何谤誉由箕口。\n月明只合醒眼看，斗亦何须挹浆酒。",
        "dynasty": "宋",
        "collection_info": null
    },
    {
        "uuid": "f461d6230c9f36a8c72d2dbb82326704",
        "title": "赠余月心五首  其三",
        "author": "文天祥",
        "content": "月比于人历世多，纔圆又缺几消磨。\n只因受用长生药，嗟尔死蛙如月何。",
        "dynasty": "宋",
        "collection_info": null
    },
    {
        "uuid": "cc51ebdab3e4d3679ed800e8c8583d07",
        "title": "赠余月心五首  其四",
        "author": "文天祥",
        "content": "一种黄州月，曹苏善恶几。\n吾矶连月钓，此月是邪非。",
        "dynasty": "宋",
        "collection_info": null
    },
    {
        "uuid": "e566184f819abdafb78baeecda45506d",
        "title": "赠余月心五首  其五",
        "author": "文天祥",
        "content": "子心月其明，子术星之数。\n为月诘众星，不知何以故。",
        "dynasty": "宋",
        "collection_info": null
    },
    {
        "uuid": "8eb5b48c4ef5614b3620210050ba7560",
        "title": "赠涂内明",
        "author": "文天祥",
        "content": "老云五色令人盲，面壁不视佛慧生。\n彼皆去眼绝人僞，孰知涂者出天成。\n有口能谈贵人命，有耳能听贵人声。\n此中一片光明藏，嗜欲浅处天机深。",
        "dynasty": "宋",
        "collection_info": null
    },
    {
        "uuid": "5ec3da101277a25352cb37f23187cfa3",
        "title": "赠一壶天李日者",
        "author": "文天祥",
        "content": "汝南市人眼，壶小天地大。\n谁知卖药翁，壶宽天地隘。\n李君血肉身，大化中一芥。\n天度三百余，满腔粲蓍蔡。\n仙翁以过谪，长房以术败。\n造化多漏泄，鬼神争讶怪。\n君归视斯壶，口匏深覆盖。\n得钱且沽酒，日晚便罢卖。",
        "dynasty": "宋",
        "collection_info": null
    },
    {
        "uuid": "7bb58e7d4483119c3adab225c82ed6eb",
        "title": "赠萧巽斋",
        "author": "文天祥",
        "content": "未有大挠书，先有伏羲易。\n古人尚卜筮，今人信命术。\n八卦与五行，皆自河图出。\n易中元有命，道一万事毕。\n卦义六十四，萧君得其一。\n江湖旅琐琐，谈命以巽入。\n人情爱委曲，喉舌嫌棘棘。\n言言依忠孝，君平意未失。\n我生独骯脏，动取无妄疾。\n是有命流行，谁陨復谁诎。\n安能从儿女，朝夕谈昵昵。\n若卦有人买，不妨君卖直。",
        "dynasty": "宋",
        "collection_info": null
    },
    {
        "uuid": "400bae493dbdc8a0238bd91eba42df42",
        "title": "赠曾一轩",
        "author": "文天祥",
        "content": "磨蝎之宫星见斗，簸之扬之箕有口。\n昌黎安身坡立命，谤毁平生无不有。\n我有斗度限所经，适然天尾来临丑。\n虽非终身事干涉，一年贝锦纷杂糅。\n吾家禄书成巨编，往往日者迷几先。\n惟有一轩曾正德，其说已在前五年。\n阴阳造化荡昼夜，世间利钝非偶然。\n未来不必更臆度，我自存我谓之天。",
        "dynasty": "宋",
        "collection_info": null
    },
    {
        "uuid": "b4d282e7eebf9e07e0e643e2d910c3fe",
        "title": "赠龚豫轩数术",
        "author": "文天祥",
        "content": "挟策考休微，巫甘迈何追。\n君亦布灵草，乃復探其微。\n载观河洛书，今也休明时。\n天高凤鸟翔，击拊遨以嬉。",
        "dynasty": "宋",
        "collection_info": null
    },
    {
        "uuid": "0cea05aa7c353807c3b0d66d6f845eaa",
        "title": "赠克择徐吉甫",
        "author": "文天祥",
        "content": "东望会稽山，穆陵鬰岧峣。\n卜壤藏剑履，伯也昭其劳。\n昔者游仙人，龙耳致君王。\n君家世其传，芳踵畴可量。\n青囊落君手，辩语如流河。\n寻云履高阜，汤汤俯长波。\n朔风渺天垂，万里草离离。\n安得结方轨，为君起遐思。",
        "dynasty": "宋",
        "collection_info": null
    },
    {
        "uuid": "b77d08b82b2a4eed1f7b8422c1c2dab0",
        "title": "赠魏山人",
        "author": "文天祥",
        "content": "君不见而家直臣犯天怒，身死未寒碑已仆。\n又不见而家处士承天渥，闭门水竹以自乐。\n云仍妙参曾杨诀，谓余地宅谁优劣。\n小烦稳作子午针，灵于己则灵于人。",
        "dynasty": "宋",
        "collection_info": null
    },
    {
        "uuid": "afa7179e35eed80447d492f3952f5388",
        "title": "赠老庵廖希说",
        "author": "文天祥",
        "content": "短屐平生几两穿，锦囊真得当家传。\n山中老去称庵主，天上将来说地仙。\n面皱不妨筋骨健，舌存何必齿牙全。\n金精深处苓堪饭，更住人间八百年。",
        "dynasty": "宋",
        "collection_info": null
    },
    {
        "uuid": "481b3e7c519aa7b4877fa4652828ba48",
        "title": "彭通伯卫和堂",
        "author": "文天祥",
        "content": "理身如理国，用药如用兵。\n人能保天和，于身为太平。\n外邪奸其间，甚于寇抢攘。\n守护一不谨，乘间敌益勍。\n古有黄帝书，犹今六韬经。\n悍夫命雄喙，仁将资参苓。\n羽衣为其徒，识破阴阳争。\n指授别生死，铮然震能名。\n道家摄铅汞，肤腠如重扃。\n到头关键密，六气无敢婴。\n君方建旗鼓，不敢走且惊。\n他时櫜吾弓，闭门读黄庭。",
        "dynasty": "宋",
        "collection_info": null
    },
    {
        "uuid": "e23a9ebf24a49d27107be6cbb6a7db7b",
        "title": "赠适庵册士",
        "author": "文天祥",
        "content": "本是儒家子，学为方外事。\n此身恨鳬短，有意求蝉蜕。\n犹留鼎余药，还授人间世。\n从君卧山中，共谈弘景秘。",
        "dynasty": "宋",
        "collection_info": null
    },
    {
        "uuid": "34789fdde4a79778bb6b9e1e51ca04e7",
        "title": "赠刘可轩写真",
        "author": "文天祥",
        "content": "燕颔鸢肩都易写，从前只道点睛难。\n近来阿堵君休问，灯下时将颊影看。",
        "dynasty": "宋",
        "collection_info": null
    },
    {
        "uuid": "6719f1708a6420696eeb71b756b5442e",
        "title": "慧和尚三绝  其一",
        "author": "文天祥",
        "content": "画我郎潜先帝时，而今白髮渐参差。\n若交传入都人眼，疑汝前身妙善师。",
        "dynasty": "宋",
        "collection_info": null
    },
    {
        "uuid": "0d839d9355a905c18a66f7cbaec3eaac",
        "title": "慧和尚三绝  其二",
        "author": "文天祥",
        "content": "风雪衡山涕满膺，懒残不管自家身。\n殷勤拨火分煨芋，却有工夫到别人。",
        "dynasty": "宋",
        "collection_info": null
    },
    {
        "uuid": "0ceb26d06dd13fc64858619b9f027b0b",
        "title": "慧和尚三绝  其三",
        "author": "文天祥",
        "content": "花光老矣墨婆娑，无頼梅花一白何。\n为问西来宗旨道，世间色相是空么。",
        "dynasty": "宋",
        "collection_info": null
    },
    {
        "uuid": "041efe97af9282f734efb30214ee782b",
        "title": "象弈各有等级四绝品四人高下  其一",
        "author": "文天祥",
        "content": "螳臂初来攫晚蝉，那知黄雀沫馋涎。\n王孙挟弹无人处，一夜琱盘荐玳筵。",
        "dynasty": "宋",
        "collection_info": null
    },
    {
        "uuid": "51a316ed56241feed0f6e98b1e6ee921",
        "title": "象弈各有等级四绝品四人高下  其二",
        "author": "文天祥",
        "content": "射虎将军髮欲枯，茫茫沙草正迷途。\n小儿谩取封侯去，还是平阳公主奴。",
        "dynasty": "宋",
        "collection_info": null
    },
    {
        "uuid": "3f1a1221be4f6dfaf2ed799a7a5b7433",
        "title": "象弈各有等级四绝品四人高下  其三",
        "author": "文天祥",
        "content": "坐踞河南百战雄，少年飞槊健如龙。\n世间只畏两人在，上有高公下慕容。",
        "dynasty": "宋",
        "collection_info": null
    },
    {
        "uuid": "b6c34b64c4165402cff607699093597d",
        "title": "象弈各有等级四绝品四人高下  其四",
        "author": "文天祥",
        "content": "击柱论功不忍看，筑坛刑马誓河山。\n当年绛灌知何似，只在春秋鲁卫间。",
        "dynasty": "宋",
        "collection_info": null
    },
    {
        "uuid": "be71c082728fcbc2b410705ce972045a",
        "title": "赠乐轩彭善之",
        "author": "文天祥",
        "content": "吾家小黄溪，其间石甚巨。\n可写归来辞，可刻盘谷序。\n晋唐文章手，谁敢以自负。\n异时此重来，烦君作玉筯。",
        "dynasty": "宋",
        "collection_info": null
    },
    {
        "uuid": "e543a16df90b5a036182b1ba0f5c36f2",
        "title": "赠墨林曹大崧",
        "author": "文天祥",
        "content": "巍峨幼妇碑，伶俜七步诗。\n又得墨林墨淋漓，凑作曹家三绝奇。",
        "dynasty": "宋",
        "collection_info": null
    },
    {
        "uuid": "b6ce4cded9eedddda59b423475834e5e",
        "title": "赠刊图书萧文彬",
        "author": "文天祥",
        "content": "苍籀书法祖，斯冰篆家豪。\n昔人锋在笔，今子锋在刀。\n收功棠溪金，不礼中山毛。\n囊锥脱颖出，镌崖齐天高。",
        "dynasty": "宋",
        "collection_info": null
    },
    {
        "uuid": "e7e3c3950c8c1307640867b767447b9b",
        "title": "题周山甫锦绣段",
        "author": "文天祥",
        "content": "客从西北来，遗我锦绣段。\n上有双凤凰，文彩何灿灿。\n置之箧笥中，岁月亦已晏。\n天孙顾七襄，雷电下河汉。\n凤凰忽飞去，遽然失把玩。\n贫家机杼寒，秋虫助予嘆。",
        "dynasty": "宋",
        "collection_info": null
    },
    {
        "uuid": "90e6a1eb2b2b2a51f55a9bbba6bf9d72",
        "title": "题梅尉诗轴",
        "author": "文天祥",
        "content": "乃翁圣俞君，瑰辞灿琳琅。\n吾乡欧阳子，逸韵谐宫商。\n人物雄中原，园囿盛洛阳。\n醲郁追皇风，诡怪抑晚唐。\n云仍四方志，生长百战场。\n忧国杜少陵，感兴陈子昂。\n我亦青原人，君遗明月光。\n掩卷不能和，握手谈肝肠。",
        "dynasty": "宋",
        "collection_info": null
    },
    {
        "uuid": "59e204b00872c52ddd710c7a9bce8a0f",
        "title": "赠罗雪崖樵青",
        "author": "文天祥",
        "content": "萧萧山下人，闭门衣裘单。\n春心动溪谷，晓起扪松看。",
        "dynasty": "宋",
        "collection_info": null
    },
    {
        "uuid": "a742d4847ae00b48988c074ce8b6a896",
        "title": "题得鱼集史评",
        "author": "文天祥",
        "content": "男儿生作事，豪杰死留名。\n天运常相禅，江流自不平。\n百年多险梦，千古有闲评。\n诸父渊源在，吾犹及老成。",
        "dynasty": "宋",
        "collection_info": null
    },
    {
        "uuid": "907e8ff37ef7a4314afcbd91fb549734",
        "title": "题彭小林诗稿",
        "author": "文天祥",
        "content": "晚识宗文忆浣花，删余今见雅名家。\n牙籤料理西风读，共笑钟山说老鸦。",
        "dynasty": "宋",
        "collection_info": null
    },
    {
        "uuid": "9678c44a1bcfe4afb685253449f7ed61",
        "title": "题王声甫松坡樵苦唱后",
        "author": "文天祥",
        "content": "倚柯睨苍髯，短簑挟风雨。\n谈道谁我知，对弈者其侣。\n狂吟发悲调，谷鸣相律吕。\n扊扅岂不怨，宁售大夫股。\n长镵斸仙苓，穫薪为吾煮。",
        "dynasty": "宋",
        "collection_info": null
    },
    {
        "uuid": "eeba1ebdab944d47f241773799608a31",
        "title": "题毛霆甫诗集  其一",
        "author": "文天祥",
        "content": "英英白云，在涧之濆。\n彼美人兮，其德孔纯。",
        "dynasty": "宋",
        "collection_info": null
    },
    {
        "uuid": "57587da84f5381bd8fd0dda94cd4a0b2",
        "title": "题毛霆甫诗集  其二",
        "author": "文天祥",
        "content": "英英白云，在涧之阿。\n彼美人兮，其思孔多。",
        "dynasty": "宋",
        "collection_info": null
    },
    {
        "uuid": "ecf42f8b7f55f84df730b0ab2f6b62df",
        "title": "题毛霆甫诗集  其三",
        "author": "文天祥",
        "content": "白云英英，涧水泱泱。\n彼美人兮，硕大且昌。",
        "dynasty": "宋",
        "collection_info": null
    },
    {
        "uuid": "b016056c7beb818c808a9028e6a892f9",
        "title": "送赵王宾三首  其一",
        "author": "文天祥",
        "content": "风流不比贺家狂，潇洒黄冠意更长。\n自有武夷溪九曲，鑑湖何必问君王。",
        "dynasty": "宋",
        "collection_info": null
    },
    {
        "uuid": "8772cb701ccf4b8537acfd5f2e8f59fc",
        "title": "送赵王宾三首  其二",
        "author": "文天祥",
        "content": "萧然被褐不求知，归倚溪船理钓丝。\n却笑荆山空自售，未应有智不如葵。",
        "dynasty": "宋",
        "collection_info": null
    },
    {
        "uuid": "0b57f198982856f313af1a5b5e12e4ba",
        "title": "送赵王宾三首  其三",
        "author": "文天祥",
        "content": "懒从原上访桃花，又不青门去种瓜。\n传得神仙蝉蜕法，君如觅我问烟霞。",
        "dynasty": "宋",
        "collection_info": null
    },
    {
        "uuid": "20f9fd7e81843034f533a926d61507cb",
        "title": "又送前人琴棋书画四首  其一",
        "author": "文天祥",
        "content": "不知甲子定何年，题满柴桑日醉眠。\n意不在言君解否，壁间琴本是无弦。",
        "dynasty": "宋",
        "collection_info": null
    },
    {
        "uuid": "f2b088b31640c96718586c50cd223ac8",
        "title": "又送前人琴棋书画四首  其二",
        "author": "文天祥",
        "content": "我爱商山茹紫芝，逍遥胜似橘中时。\n纷纷玄白方龙战，世事从他一局棋。",
        "dynasty": "宋",
        "collection_info": null
    },
    {
        "uuid": "a44984d2ccda5f7a201962226f9f545a",
        "title": "又送前人琴棋书画四首  其三",
        "author": "文天祥",
        "content": "蔡邕去后右军死，谁是风流入品题。\n只少蛟龙大师字，至今风骨在浯溪。",
        "dynasty": "宋",
        "collection_info": null
    },
    {
        "uuid": "4562f81ac289b51772729e9e65f6cc11",
        "title": "又送前人琴棋书画四首  其四",
        "author": "文天祥",
        "content": "欲觅龙眠旧时事，相传此本世间无。\n黄金不买昭君本，只买严陵归钓图。",
        "dynasty": "宋",
        "collection_info": null
    },
    {
        "uuid": "8f1ae3a8e6893b5d1d0384f42e16758b",
        "title": "题延真罗道士玉涧",
        "author": "文天祥",
        "content": "双岩夹方流，知有至妙藴。\n山石发清晖，草木得余润。\n泉源皆宝气，樵牧骇潜蜃。\n仙翁独危坐，华池养水性。\n神泽温而栗，骨峭老益劲。\n苔矶枕泓碧，时有鱼出听。\n糜琼饭潺湲，冲淡意无朕。",
        "dynasty": "宋",
        "collection_info": null
    },
    {
        "uuid": "69438ae3ea00a8aa90110b8908da52a5",
        "title": "听罗道士琴  其一",
        "author": "文天祥",
        "content": "断崖千仞碧，下有寒泉落。\n道人挥丝桐，清风转寥廓。\n飘飘襟袂举，冰纨不禁薄。\n紫烟护丹霞，双舞天外鹤。",
        "dynasty": "宋",
        "collection_info": null
    },
    {
        "uuid": "3f1fe3d183cfaf37529ad106a1a77d3f",
        "title": "听罗道士琴  其二",
        "author": "文天祥",
        "content": "吾闻泗滨磬，暗含角与征。\n又闻天乐泉，凈洗筝笛耳。\n如何碧一泓，乃此并二美。\n蓝田沧海意，请问玉溪子。",
        "dynasty": "宋",
        "collection_info": null
    },
    {
        "uuid": "55515f8112ffcbf3a0ea4ab3ba3fa7c8",
        "title": "闲居和云屋道士",
        "author": "文天祥",
        "content": "一樽聊共此时心，文字追随落醉吟。\n仙子楼台修竹外，行人冠盖画桥阴。\n一年芳草东风老，五月空江夜雨深。\n且作兰亭欢喜集，更论谁后又谁今。",
        "dynasty": "宋",
        "collection_info": null
    },
    {
        "uuid": "7dc7125c1a4f5158ab9dac33fa456b43",
        "title": "游集灵观",
        "author": "文天祥",
        "content": "小洞烟霞国，重阳风雨秋。\n欧公嵩岳步，朱子武夷舟。\n香火真吾职，觥筹且此游。\n龙山马台事，糠粃旧王侯。",
        "dynasty": "宋",
        "collection_info": null
    },
    {
        "uuid": "80989f3a1384a8ecf128f119ca99030e",
        "title": "题凝祥观",
        "author": "文天祥",
        "content": "前路风尘走且僵，我来一日此徜徉。\n欧公自是游嵩观，迂叟原非过太行。\n始信神仙还有国，不知蛮触是何乡。\n世间如此纷纷者，赢得山林作道场。",
        "dynasty": "宋",
        "collection_info": null
    },
    {
        "uuid": "bcd35a853f3431b800358edbcb1eb18b",
        "title": "游青源二首  其一",
        "author": "文天祥",
        "content": "钟鱼閒日月，竹树老风烟。\n一径溪声满，四山天影圆。\n无言都是趣，有想便成缘。\n梦破啼猿雨，开元六百年。",
        "dynasty": "宋",
        "collection_info": null
    },
    {
        "uuid": "14322b5d4846db9ec704b43399c4ed9d",
        "title": "游青源二首  其二",
        "author": "文天祥",
        "content": "空庭横螮蝀，断碣偃龙蛇。\n活火参禅笋，真泉透佛茶。\n晚钟何处雨，春水满城花。\n夜影灯前客，江西七祖家。",
        "dynasty": "宋",
        "collection_info": null
    },
    {
        "uuid": "ce15e6d8c472e24f81e92cbb132538ef",
        "title": "题碧落堂",
        "author": "文天祥",
        "content": "大厦新成燕雀欢，与君聊此共清闲。\n地居一郡楼台上，人在半空烟雨间。\n修復尽还今宇宙，感伤犹记旧江山。\n近来又报秋风紧，颇觉忧时鬓欲斑。",
        "dynasty": "宋",
        "collection_info": null
    },
    {
        "uuid": "bce9f106328bf2064961247db74eda60",
        "title": "和龚使君韵",
        "author": "文天祥",
        "content": "淡和心事葛天民，回首归来清渭滨。\n长倩君宾孙子行，道原义仲辈流人。\n一生受用忘非是，万事升沉等故新。\n近日贞元朝士少，蒲轮有命出枫宸。",
        "dynasty": "宋",
        "collection_info": null
    },
    {
        "uuid": "0e01ad994c49297d57df01eeb7b92405",
        "title": "饯新班弟",
        "author": "文天祥",
        "content": "送君天上去，当户理瑶琴。\n万里白鸥远，千山黄叶深。\n江空行路影，日暮倚门心。\n若见西湖雪，霸桥人正吟。",
        "dynasty": "宋",
        "collection_info": null
    },
    {
        "uuid": "29962ff6fe521e48a7865833c9658464",
        "title": "别弟赴新昌",
        "author": "文天祥",
        "content": "十载从游久，诸公讲切精。\n天渊分理欲，内外一知行。\n立政须规范，修身是法程。\n对床小疏隔，恋恋弟兄情。",
        "dynasty": "宋",
        "collection_info": null
    },
    {
        "uuid": "6b5b18fe84e43d2dba023e7dd0398238",
        "title": "和韵送逸轩刘民章",
        "author": "文天祥",
        "content": "少日屠龙事已劳，送人千里发江涛。\n蓬莱地近风方细，阊阖门开日正高。\n春裏看花须款款，雨中剪韭且陶陶。\n金吾已办长安月，双凤扶云立海鰲。",
        "dynasty": "宋",
        "collection_info": null
    },
    {
        "uuid": "6f3bd2b295287d4fde3d3b30e46e7f3b",
        "title": "题宣州迭嶂楼",
        "author": "文天祥",
        "content": "初日照高楼，轻烟在疏树。\n峨峨远岫出，泯泯清江去。\n檐隙委残籀，屋隅连宿莽。\n荟蔚互低昂，熹微分散聚。\n城郭谅非昔，山川俨如故。\n童鬒已零落，姝颜慰迟莫。\n沈沈澹忘归，欲归重回顾。",
        "dynasty": "宋",
        "collection_info": null
    },
    {
        "uuid": "12986af3e0f13232e319d4a7c2157163",
        "title": "题宣州推官厅览翠堂",
        "author": "文天祥",
        "content": "都官自楚产，文采光陆离。\n当年从事君，如与山川期。\n岁月忽巳遒，天球落尘土。\n岂曰无嘉宾，过者不我顾。\n谁令赤城子，发坎出方珉。\n灵物必復见，其见乃以人。\n回视城南端，飞甍俯苍蒨。\n物理有屈伸，流峙岂云变。\n寥寥南楼月，至今有遐音。\n千年一邂逅，共调风中琴。\n亦欲结方轨，揽茝事幽寻。\n行行且言迈，踟蹰思何深。",
        "dynasty": "宋",
        "collection_info": null
    },
    {
        "uuid": "69831ae9f3b7c000ed4f75105ecd7b2e",
        "title": "登双溪阁",
        "author": "文天祥",
        "content": "碧落神仙宅，当年庾谢来。\n烟云连草树，山水近楼台。\n万雉银缸举，千鸦铁骑回。\n梅花衣上月，把玩为徘徊。",
        "dynasty": "宋",
        "collection_info": null
    },
    {
        "uuid": "5d674522c5a1ac9f3d4e688b26fe9e42",
        "title": "题吴城山",
        "author": "文天祥",
        "content": "龙行人鬼外，神在地天间。\n彭蠡石砮出，洞庭商舶还。\n秋风黄鹄阔，春雨白鸥闲。\n云际青如粟，河流接海山。",
        "dynasty": "宋",
        "collection_info": null
    },
    {
        "uuid": "851af838fef0ef516578ec5cfb7bcf20",
        "title": "贫女吟四首  其一",
        "author": "文天祥",
        "content": "柴门寒自闭，不识赏花心。\n春笋翠如玉，为人拈绣针。",
        "dynasty": "宋",
        "collection_info": null
    },
    {
        "uuid": "d31023658eed1f0604a05a739ad52073",
        "title": "贫女吟四首  其二",
        "author": "文天祥",
        "content": "竹扇掩红颜，辛苦纫白苎。\n人间罗雪香，白苎汗如雨。",
        "dynasty": "宋",
        "collection_info": null
    },
    {
        "uuid": "d240cca1ebe5449777a14ce23fa4c864",
        "title": "贫女吟四首  其三",
        "author": "文天祥",
        "content": "西风两鬓松，凉意吹伶俜。\n百巧不救贫，误拜织女星。",
        "dynasty": "宋",
        "collection_info": null
    },
    {
        "uuid": "8507b419fb64318d2034cdd1f66dcb62",
        "title": "贫女吟四首  其四",
        "author": "文天祥",
        "content": "巧梳手欲冰，小颦为寒怯。\n有时衿肘露，颇与雪争洁。",
        "dynasty": "宋",
        "collection_info": null
    },
    {
        "uuid": "868482e95d72287793b29315fb1ef7dc",
        "title": "名姝吟",
        "author": "文天祥",
        "content": "丈夫至白首，钟鼎垂功名。\n未有朱门中，而无丝竹声。\n与主共富贵，不见主苦辛。\n名姝从何来，婉娈出神京。\n京人薄生男，生女即不贫。\n东家从王侯，西家事公卿。\n吾行天下多，朱紫稀晨星。\n大都不一一，甚者旷数城。\n如何世上福，冉冉归娉婷。\n乃知长安市，家家生贵人。",
        "dynasty": "宋",
        "collection_info": null
    },
    {
        "uuid": "e73c07687a419e524bdca385d87fd494",
        "title": "东方有一士",
        "author": "文天祥",
        "content": "万金结游侠，千金买歌舞。\n丹青映第宅，从者塞衢路。\n身为他人役，名声落尘土。\n他人一何伤，富贵还自苦。\n东方有一士，败垣半风雨。\n不识丝与竹，飞雀满庭户。\n一饭或不饱，夜梦无惊寤。\n此事古来多，难与俗人语。",
        "dynasty": "宋",
        "collection_info": null
    },
    {
        "uuid": "74379c5842df636f6f092f2b99fccacc",
        "title": "和故人韵  其一",
        "author": "文天祥",
        "content": "去岁湟中谷，医疮咸粜新。\n一言堪救药，三秩敢贪嗔。\n自是仁由己，休论哲保身。\n当时若瘖默，何面见乡人。",
        "dynasty": "宋",
        "collection_info": null
    },
    {
        "uuid": "864733e09e28fafed0fcc2e8b2c96dd2",
        "title": "和故人韵  其二",
        "author": "文天祥",
        "content": "人情嗟愈变，世法合何如。\n气以心平定，才因意广疏。\n时行或时止，无咎亦无誉。\n第一严交际，琴绅敢不书。",
        "dynasty": "宋",
        "collection_info": null
    },
    {
        "uuid": "6d9bded6474db9b86ba187ca662679bb",
        "title": "赋吉州隆庆寺塔火",
        "author": "文天祥",
        "content": "玉塔穿空不可梯，剨然霹雳暗招提。\n四城决破吴胥眼，一炷然成汉卓脐。\n风雨满山连地捲，鬼神现世觉天低。\n时人子细回头看，万事悠悠落日西。",
        "dynasty": "宋",
        "collection_info": null
    },
    {
        "uuid": "d2a0003bacc99542ed54c68b5beeb2dc",
        "title": "寄故人刘方斋",
        "author": "文天祥",
        "content": "溪头浊潦拥鱼虾，笑杀渔翁下钓差。\n棹取扁舟湖海去，悠悠心事寄芦花。",
        "dynasty": "宋",
        "collection_info": null
    },
    {
        "uuid": "d8e66e56b600d2bad5b8a0ab18fa43e5",
        "title": "题高君宝绀泉",
        "author": "文天祥",
        "content": "渟渟岩下泓，澄碧落梧影。\n寒瑶披清飙，残月照濎濙。\n俯渊测浮云，流日荡苕颖。\n向来沧浪歌，孺子不可诇。\n载霑衣上尘，怀古意深永。\n招招素心人，相期发深省。",
        "dynasty": "宋",
        "collection_info": null
    },
    {
        "uuid": "f199abae197136745fdd9f3d3d5f2aa3",
        "title": "题曾氏连理木",
        "author": "文天祥",
        "content": "皇后嘉树生僪佹，四衢五衢合一轨。\n德泽纯洽八方一，乘木而王固如此。\n大明香琴橘，贞观玉华李。\n一时图传传奇观，荣华过眼转九易。\n惟有武城宅前树，不知何年已连理。\n从来县官不以闻，武城子孙世专美。\n人言协气熏嘉生，此家孝友陶协气。\n朱门多少锁乔木，百年瞬息滋一喟。\n焉得鼎鼎为轮囷，受命不迁相曾氏。\n传闻此木更八世，方遇麻阳大夫记。\n麻阳又几年，却入青螺地舆志。\n比来彻当路，表名连瑞里。\n有日捧图上，嘉禾灵草共青史。\n物生隠显殆有时，展如之人亦应尔。\n楩楠杞梓离奇生继此，庐陵城北不止称三瑞。",
        "dynasty": "宋",
        "collection_info": null
    },
    {
        "uuid": "75fe2490af2073622b5d0a416d78a7c2",
        "title": "题滕王阁",
        "author": "文天祥",
        "content": "五云窗户瞰沧浪，犹带唐人翰墨香。\n日月四时黄道阔，江山一片画图长。\n迴风何处抟双雁，冻雨谁人驾独航。\n回首十年此漂泊，阁前新柳已成行。",
        "dynasty": "宋",
        "collection_info": null
    },
    {
        "uuid": "15471de0d31025898cd8b108f5711f97",
        "title": "题黄冈寺次吴履斋韵",
        "author": "文天祥",
        "content": "长江几千里，万折必归东。\n南浦惊新雁，庐山隔晚风。\n人行荒树外，秋在断芜中。\n何日洗兵马，车书四海同。",
        "dynasty": "宋",
        "collection_info": null
    },
    {
        "uuid": "7efa2ca04c616327752ca8022cba0d38",
        "title": "龙雾洲觉海寺次李文溪壁间韵",
        "author": "文天祥",
        "content": "阇黎钟后访团蒲，江色漫漫昼欲晡。\n一笛梅边何满子，千簑芦外笔头奴。\n急风吹雁还家未，新雨生涛到海无。\n本是白鸥随浩荡，野田漂泊不为孤。",
        "dynasty": "宋",
        "collection_info": null
    },
    {
        "uuid": "60188e60d42999fbfe45db13961a3933",
        "title": "题钟圣举积学斋",
        "author": "文天祥",
        "content": "东家筑黄金，西家列珊瑚。\n嘆此草露晞，良时聊斯须。\n古人重孜孜，殖学乃菑畬。\n彼美不琢琱，椟中竟何如。\n空同白云深，君子式其庐。\n棐几照初阳，垂籤动凉嘘。\n方寸起岑楼，一勺生龙鱼。\n辰乎曷来迟，竞诸復竞诸。",
        "dynasty": "宋",
        "collection_info": null
    },
    {
        "uuid": "89dcfbad1c706907c1788db89c26c720",
        "title": "题颜景彝八窗玲珑  其一",
        "author": "文天祥",
        "content": "我闼无纤埃，风日自清好。\n面面有芙蓉，何如交翠草。",
        "dynasty": "宋",
        "collection_info": null
    },
    {
        "uuid": "23d4a9fb0183342f05f8f8ce24f321ae",
        "title": "题颜景彝八窗玲珑  其二",
        "author": "文天祥",
        "content": "吾闻开十牖，不及一户明。\n泰宇有天光，八荒尽夷庚。",
        "dynasty": "宋",
        "collection_info": null
    },
    {
        "uuid": "4a6d418b7ca47619d7f4c63a0373e0e9",
        "title": "予邓峒□巽斋欧阳先生为淦邓峒赋诗以孝子慈孙望于人先生之盛心也敢不拜手敬赞邓君勉之",
        "author": "文天祥",
        "content": "乃翁犹旅殡，霜露几焄蒿。\n日与清江游，云连桂岭高。\n时无郭元振，梦有令狐绹。\n目断方田墓，招魂我欲骚。",
        "dynasty": "宋",
        "collection_info": null
    },
    {
        "uuid": "17b00aa5a33f15f033be29b75d923d66",
        "title": "题陈正献公六梅亭",
        "author": "文天祥",
        "content": "相府亭前梅六株，四围香影护琴书。\n月华犹带玉堂色，风味曾分金鼎余。\n五柳门前空寂寞，三槐堂上竟萧疏。\n惟渠不变凌霜操，千古风标只自如。",
        "dynasty": "宋",
        "collection_info": null
    },
    {
        "uuid": "75f521d920b23494d725c52ee36e0b0b",
        "title": "文山即事",
        "author": "文天祥",
        "content": "宇宙风烟阔，山林日月长。\n开滩通燕尾，伐石割羊肠。\n盘谷堪居李，庐山偶姓康。\n知名总闲事，一醉棹沧浪。",
        "dynasty": "宋",
        "collection_info": null
    },
    {
        "uuid": "6e63994e62fb6bea53c9010d2c2c32d6",
        "title": "出山",
        "author": "文天祥",
        "content": "日日骑马来山中，归时明月长在地。\n但愿山人一百年，一年三百余番醉。",
        "dynasty": "宋",
        "collection_info": null
    },
    {
        "uuid": "52aee5219c17431cba72512d9affe807",
        "title": "闢山寄朱约山",
        "author": "文天祥",
        "content": "一笠一簑三钓矶，归来不费买山赀。\n洞天福地深数里，石壁湍流清四时。\n樵牧旧蹊今可马，鬼神天巧不容诗。\n先生曾有空同约，那裏江山未是奇。",
        "dynasty": "宋",
        "collection_info": null
    },
    {
        "uuid": "72f69a66f2bc9d9ef173e4fe7d9e83b0",
        "title": "山中即事",
        "author": "文天祥",
        "content": "携壶藉草醉斜阳，白鹤飞来月下双。\n芦叶西风惊别浦，芭蕉夜雨隔疏窗。\n千年帝子朱帘梦，一曲仙人铁笛腔。\n若问山翁还瘦否，手持渔竹下寒江。",
        "dynasty": "宋",
        "collection_info": null
    },
    {
        "uuid": "fdd66a3b2e020b472bf747cff4eb1c68",
        "title": "宿山中用前韵",
        "author": "文天祥",
        "content": "南山之隩北山阳，羽扇轻风共影双。\n画桨菰蒲明月笛，青灯蟋蟀白云窗。\n半生游子成行债，一夜佳人作别腔。\n倚钓重来此簑笠，梅花十里雪空江。",
        "dynasty": "宋",
        "collection_info": null
    },
    {
        "uuid": "18d33d5403a921adb3c37514e412739d",
        "title": "山中",
        "author": "文天祥",
        "content": "沧洲棹影荻花凉，欵乃一声江水长。\n頼有莼风堪斫脍，便无花月亦飞觞。\n山中世已惊东晋，席上人多赋晚唐。\n何处鱼羹不可饭，蚤拚泉石入膏肓。",
        "dynasty": "宋",
        "collection_info": null
    },
    {
        "uuid": "1821537ceae76290e1a3ab36576b64f6",
        "title": "山中谩成柬刘方斋",
        "author": "文天祥",
        "content": "东风解冻出行嬉，一鬨烟尘隔翠微。\n自有溪山真乐地，从来富贵是危机。\n二三辈行惟须醉，多少公卿未得归。\n明日主人酬一座，小船旋网鳜鱼肥。",
        "dynasty": "宋",
        "collection_info": null
    },
    {
        "uuid": "80927279447e96cc095996df15440218",
        "title": "山中载酒用萧敬夫韵赋江涨",
        "author": "文天祥",
        "content": "拍拍春风满面浮，出门一笑大江流。\n坐中狂客有醉白，物外闲人惟弈秋。\n晴抹雨粧总西子，日开云暝一滁州。\n忽传十万军声至，如在浙江亭上游。",
        "dynasty": "宋",
        "collection_info": null
    },
    {
        "uuid": "f4124783eac26bb82bdc2b09e7f8523e",
        "title": "山中立夏用坐客韵",
        "author": "文天祥",
        "content": "归来泉石国，日月共溪翁。\n夏气重渊底，春光万象中。\n穷吟到云黑，淡饮胜裙红。\n一阵弦声好，人间解愠风。",
        "dynasty": "宋",
        "collection_info": null
    },
    {
        "uuid": "abba763105eac2f97e550fd6e6659683",
        "title": "山中和韵",
        "author": "文天祥",
        "content": "白扇挥残暑，青鞋踏嫩晴。\n花床寻小隠，石鼎引长鸣。\n纱帽有时去，酒壶惟意倾。\n山僧痴与坐，闲却瘦弥明。",
        "dynasty": "宋",
        "collection_info": null
    },
    {
        "uuid": "f68e9b71567051be6c9c68ee9406a73b",
        "title": "山中自赋",
        "author": "文天祥",
        "content": "□□□□□□□，门外苍松一水修。\n不必清高逼巢许，祇教潇洒胜由求。\n空花自满三千界，老树相看五百秋。\n坐有鹰扬人物在，怕牵昨梦上渔舟。",
        "dynasty": "宋",
        "collection_info": null
    },
    {
        "uuid": "734e27777bc894771ff679b958ba7b58",
        "title": "入山即事",
        "author": "文天祥",
        "content": "江流风㶁㶁，云薄雨丝丝。\n上马忙呼伞，巡檐静看棋。\n露天厨作泞，沙地水生池。\n秉烛留前夕，兹游更绝奇。",
        "dynasty": "宋",
        "collection_info": null
    },
    {
        "uuid": "7e5a717d28acd182b938123912d5b787",
        "title": "山中感兴三首  其一",
        "author": "文天祥",
        "content": "载酒之东郊，东郊草新绿。\n一雨生江波，洲渚失其足。\n青春岂不惜，行乐非所欲。\n采芝復采芝，终朝不盈掬。\n大风从何来，奇响振空谷。\n我马何玄黄，息我西山麓。",
        "dynasty": "宋",
        "collection_info": null
    },
    {
        "uuid": "909d30734536b7d57a975d74e9d7c1c1",
        "title": "山中感兴三首  其二",
        "author": "文天祥",
        "content": "山中有流水，霜降石自出。\n骤雨东南来，消长不终日。\n故人书问至，为言北风急。\n山深人不知，塞马谁得失。\n挑灯看古史，感泪纵横发。\n幸生圣明时，渔樵以自适。",
        "dynasty": "宋",
        "collection_info": null
    },
    {
        "uuid": "a1224a95252da3ac4b85fd77781fb2d6",
        "title": "山中感兴三首  其三",
        "author": "文天祥",
        "content": "桃花何夭夭，杨柳何依依。\n去年白鸟集，今年黄鹄飞。\n昔为江上潮，今为山中云。\n江上潮有声，山中云无情。\n一年足自念，况復百年长。\n但存松柏心，天地真茫茫。",
        "dynasty": "宋",
        "collection_info": null
    },
    {
        "uuid": "01e13fc20037bc6bc4db2bbb4f81012d",
        "title": "山中呈聂心远诸客  其一",
        "author": "文天祥",
        "content": "谁入山来问野舟，一篙花外渡深流。\n小颦风树蹁跹鹤，浅约湍沙浩荡鸥。\n湖上有时思洛社，人间何处不滁州。\n徘徊才是黄昏候，短笛先催月上楼。",
        "dynasty": "宋",
        "collection_info": null
    },
    {
        "uuid": "97e32fffe4ff9e5fd7b4f2cb2b31c955",
        "title": "山中呈聂心远诸客  其二",
        "author": "文天祥",
        "content": "黄叶婆娑上钓舟，唤回旧梦到江流。\n多情政自怜樯燕，两鬓终当付野鸥。\n未说离怀向南浦，须知诗意在夔州。\n朔风昨夜吹沙急，早觉寒声战玉楼。",
        "dynasty": "宋",
        "collection_info": null
    },
    {
        "uuid": "1d0146a0d2a2024736d42bf6762f986d",
        "title": "山中六言三首  其一",
        "author": "文天祥",
        "content": "两两渔舟摇下，双双紫燕飞回。\n流水白云芳草，清风明月苍苔。",
        "dynasty": "宋",
        "collection_info": null
    },
    {
        "uuid": "b011f3851c36955cc10d5751ea5033c3",
        "title": "山中六言三首  其二",
        "author": "文天祥",
        "content": "鹤外竹声簌簌，座边松影疏疏。\n夜静不收棋局，日高犹卧纱厨。",
        "dynasty": "宋",
        "collection_info": null
    },
    {
        "uuid": "7613c8d734f70465cbb7e2c58a324795",
        "title": "山中六言三首  其三",
        "author": "文天祥",
        "content": "风暖江鸿海燕，雨晴檐鹊林鸠。\n一段青山颜色，不随江水俱流。",
        "dynasty": "宋",
        "collection_info": null
    },
    {
        "uuid": "dc86d82ab8af9fe97278c8ad7bd832a3",
        "title": "用萧敬夫韵",
        "author": "文天祥",
        "content": "庭院芭蕉碎绿阴，高山一曲寄瑶琴。\n西风游子万山影，明月故乡千里心。\n江上断鸿随我老，天涯芳草为谁深。\n雪中若作梅花梦，约莫孤山人姓林。",
        "dynasty": "宋",
        "collection_info": null
    },
    {
        "uuid": "190dcfcef57750d005039dfe140aac0f",
        "title": "山中  其一",
        "author": "文天祥",
        "content": "烟云开窈缈，荆棘剪离披。\n蜡屐上下齿，竹枝长短词。\n半山江色透，独树午阴迟。\n世上儿孙老，有人犹看棋。",
        "dynasty": "宋",
        "collection_info": null
    },
    {
        "uuid": "cdc3652f4a8b82650e36b6a69b806eeb",
        "title": "山中  其二",
        "author": "文天祥",
        "content": "倏忽当年遇，蒙茸几度披。\n水霞明画卷，草树幻骚词。\n鸟过目不瞬，江流意自迟。\n世人空黑白，一色看坡棋。",
        "dynasty": "宋",
        "collection_info": null
    },
    {
        "uuid": "f130e99471ab561809ed5d01af2804e0",
        "title": "竹花",
        "author": "文天祥",
        "content": "黄家紫家斗魏姚，夷齐玉立青萧萧。\n便是人间小天地，不特水上作萍漂。",
        "dynasty": "宋",
        "collection_info": null
    },
    {
        "uuid": "b3dcdc29251f7616f3959051202f7310",
        "title": "夜归",
        "author": "文天祥",
        "content": "市桥灯火未阑珊，一簇人家树影间。\n想把神仙争羡我，不知我正羡渠閒。",
        "dynasty": "宋",
        "collection_info": null
    },
    {
        "uuid": "08e4aa15956920e78d4231d93687e134",
        "title": "八月十六日见梅",
        "author": "文天祥",
        "content": "广寒殿裏玉楼开，那得孤山处士来。\n半夜西风半身影，梦中骑得雪馿回。",
        "dynasty": "宋",
        "collection_info": null
    },
    {
        "uuid": "66d1c6a3070a38938540adf885b9547c",
        "title": "和萧秋屋韵",
        "author": "文天祥",
        "content": "芦花作雪照波流，黄叶声中一半秋。\n明月婵娟千里梦，扁舟汗漫五湖游。\n星辰活动惊歌笑，风露轻寒敌拍浮。\n赢得年年清赏处，山河全影入金瓯。",
        "dynasty": "宋",
        "collection_info": null
    },
    {
        "uuid": "ffc9f95db6eacb5dccbf106aaeb7ae84",
        "title": "月夜",
        "author": "文天祥",
        "content": "月到中天云划开，断桥幻出玉楼台。\n夜深一鹤掠舟过，疑是坡仙赤壁来。",
        "dynasty": "宋",
        "collection_info": null
    },
    {
        "uuid": "2092ce7965101a6f52c44f79c2fe25e8",
        "title": "江行",
        "author": "文天祥",
        "content": "日日看山好，山山山色苍。\n忘机鸥下早，恋厩马行忙。\n松晓清风湿，荷秋流水香。\n短簑吹铁笛，年岁大江长。",
        "dynasty": "宋",
        "collection_info": null
    },
    {
        "uuid": "117f80bd13c7d2eb5f140bbe97108a25",
        "title": "纸帐",
        "author": "文天祥",
        "content": "纸帐白如雪，上有坐客影。\n一白不自由，黑光荡无定。\n人倦影已散，依然雪花莹。\n须臾秉烛眠，相忘心目静。",
        "dynasty": "宋",
        "collection_info": null
    },
    {
        "uuid": "18780fb28b5a17e0e46cbac0bad08ad7",
        "title": "为刘定伯索油蕨",
        "author": "文天祥",
        "content": "我欲登山去采薇，江南秋雨正霏霏。\n仙家解有逡巡手，一筯西风落翠微。",
        "dynasty": "宋",
        "collection_info": null
    },
    {
        "uuid": "68fff7bea1d3ee0189bbf6d10adc9012",
        "title": "山中小集",
        "author": "文天祥",
        "content": "江山闲胜赏，万户不须留。\n客醉客多事，吾诗吾自酬。\n夕风吹绛蜡，春色漾黄流。\n宾从归来夜，滁翁无此游。",
        "dynasty": "宋",
        "collection_info": null
    },
    {
        "uuid": "1a007563497e2841c1759f336a96c49f",
        "title": "新年",
        "author": "文天祥",
        "content": "梅花枕上听司晨，起绾金章候拜亲。\n喜对慈颜看铺鬓，髮虽疏脱未如银。",
        "dynasty": "宋",
        "collection_info": null
    },
    {
        "uuid": "14f56026280373e05a3aa4d106cf3f84",
        "title": "生日和聂吉甫",
        "author": "文天祥",
        "content": "青蒲花未老，黄竹笋初生。\n细味诗工部，闲评字率更。\n大江流日影，时鸟说春荣。\n共作千年计，身谋政自轻。",
        "dynasty": "宋",
        "collection_info": null
    },
    {
        "uuid": "6b8198ab97932bdb8cd575c40086a13e",
        "title": "生日和谢爱山长句",
        "author": "文天祥",
        "content": "寓形落落大块间，嘘吸一气自往还。\n桑弧未了男子事，何能局促甘囚山。\n昔年此日作初度，宾客如云剧欢舞。\n今年避影却闭门，捧觞自寿白头母。\n故人忆我能远来，虹光满袖生琼瑰。\n一杯相属慰岑寂，使我发笑愁颜开。\n簸扬且听箕张口，丈夫壮气须衝斗。\n夜阑拂剑碧光寒，握手相期出云表。",
        "dynasty": "宋",
        "collection_info": null
    },
    {
        "uuid": "f4e0b6c914099885fa83367edfc70bd4",
        "title": "生日谢朱约山和来韵",
        "author": "文天祥",
        "content": "元丰五年正月日，洛中耆英佳话出。\n当时韩公七十九，欢噱赓酬老吟笔。\n伟然冠剑照孔鸾，鲐背鸠杖蒲轮安。\n韩公而下文宽夫，相高以寿不以官。\n洛尘已随流水急，云仍相逢松下石。\n顾我行辈真我来，兼謩故事强安排。\n约对青山共长久，醉歌要赛滁州守。\n愿随后社着深衣，阑风伏雨从是非。\n便令携樽西墅去，山花山鸟为歌舞。\n招招瑶母来庭闱，拍手共笑偷桃儿。\n吾山陂陀白云满，猿鹤司我北门管。\n紫霞隔断鸡犬声，下有琥珀滋长龄。\n向来福地七十二，此亦清高仙地位。\n朝游昆崙暮崆峒，驾风鞭霆迎我公。\n丹崖翠壁千万丈，与公上上上上上。",
        "dynasty": "宋",
        "collection_info": null
    },
    {
        "uuid": "86d3e34f3346aab2a52b7cb7a4e81195",
        "title": "生日山中和萧敬夫韵",
        "author": "文天祥",
        "content": "山深不用结凉棚，风起江苹暑气轻。\n处士林泉自今古，男儿弧矢付豪英。\n客来不必笼中羽，我爱无如橘裏枰。\n一任苍松栽十里，他年犹见茯苓生。",
        "dynasty": "宋",
        "collection_info": null
    },
    {
        "uuid": "91b56fce9ffd58dfec799a48009b191a",
        "title": "与朱古平饮山中和萧敬夫韵",
        "author": "文天祥",
        "content": "江山自足引千杯，况有如今此客哉。\n石室只还湖守住，芦峰曾屈晦翁来。\n酒酣剩有诗酬唱，步倦何妨车马回。\n游徧此山方可别，北崖莫遣晓云开。",
        "dynasty": "宋",
        "collection_info": null
    },
    {
        "uuid": "e93bd2c92697014ae6703a73f356a6c9",
        "title": "所怀",
        "author": "文天祥",
        "content": "英英香蕙莹朝华，收拾东风作一家。\n燕语鶑啼春又夏，灯花剔尽暗窗斜。",
        "dynasty": "宋",
        "collection_info": null
    },
    {
        "uuid": "4f5b13429501996371b6a553eccf3ad7",
        "title": "山中偶成",
        "author": "文天祥",
        "content": "白鹤飞来牵我衣，东风吹我下渔矶。\n当年祇为青山误，直草君王一诏归。",
        "dynasty": "宋",
        "collection_info": null
    },
    {
        "uuid": "ce519e1b5edce63216897423fdf92c02",
        "title": "次约山赋杏花韵",
        "author": "文天祥",
        "content": "名花韵在午晴初，雨沁臙脂脸更敷。\n蒲驿莫妨娱刺史，锦坊岂不胜中书。\n时无艷曲临轩纵，公莫巍坛韫匮沽。\n春老绿阴青子近，东风来往一吹嘘。",
        "dynasty": "宋",
        "collection_info": null
    },
    {
        "uuid": "0dc0b0714b3e1356a4f35697bc721b1f",
        "title": "赠南安黄梅峰",
        "author": "文天祥",
        "content": "清浅风流圣得知，黄昏归鹤月来时。\n岭头更有高寒处，却是江南第一枝。",
        "dynasty": "宋",
        "collection_info": null
    },
    {
        "uuid": "a6fd1b0bbe7fa86d81a41255f6247ca9",
        "title": "送人往湖南",
        "author": "文天祥",
        "content": "雁拖秋月洞庭边，客路凄凉野菊天。\n云隔酒尊横北海，风吹诗史落西川。\n夜深鬼火千山雪，春后鹃花一树烟。\n为我祝融峰上看，朝暾白处礼蓬仙。",
        "dynasty": "宋",
        "collection_info": null
    },
    {
        "uuid": "f70535647a7b597f3b1e9c51526af03b",
        "title": "题张景召簿尉梅墅并饯入南",
        "author": "文天祥",
        "content": "唤醒三影燕支魂，一枝半树专黄昏。\n江南暗香鬰不住，霜风吹入罗浮村。\n疏枝不入辋川画，暗香不到东山棋。\n云阶一枕梨花梦，参横月落无人知。",
        "dynasty": "宋",
        "collection_info": null
    },
    {
        "uuid": "e002fac3ceeb9e4dfc5c2ce772799fd2",
        "title": "和谢爱山晚吟韵日晚与客散步因诵夕阳虽好不多时之句谢爱山欣然赋之余亦率然口占以和亦一时之乐也",
        "author": "文天祥",
        "content": "日落未落天沧凉，悬崖挂壁留余光。\n紫烟翠雾空迷茫，飕飕度壑松风长。\n牛背短笛催归忙，飘飘逸兴空悠扬。\n襟怀洒落万虑亡，须臾薄暝山色藏。\n长歌浩浩相激昂，淡云弄月微昏黄。",
        "dynasty": "宋",
        "collection_info": null
    },
    {
        "uuid": "065a5351abef552bdabe901d3684a0ca",
        "title": "别谢爱山  其一",
        "author": "文天祥",
        "content": "绿绮知音早，青灯对语迟。\n那知今雨别，又重故人思。\n山隔诗情远，云含客思悲。\n小楼今夜笛，莫向月中吹。",
        "dynasty": "宋",
        "collection_info": null
    },
    {
        "uuid": "cad84336dc8b7c6015e91396d82348be",
        "title": "别谢爱山  其二",
        "author": "文天祥",
        "content": "君今拂衣去，我独枕书眠。\n一片过林雨，数声当户蝉。\n情长空有恨，吟苦不成篇。\n后会知何日，西风老雁天。",
        "dynasty": "宋",
        "collection_info": null
    },
    {
        "uuid": "428f0e9d29874f5d1c079b1f56ed5d39",
        "title": "和胡琴窗",
        "author": "文天祥",
        "content": "买得青山贵似金，瘦筇上下费沉吟。\n花开花落相关意，云去云来自在心。\n夜雨一江渔唱小，秋风两袖客愁深。\n夹堤密与栽杨柳，剩有行人待绿阴。",
        "dynasty": "宋",
        "collection_info": null
    },
    {
        "uuid": "d4714c1d76fdd9d443f3dc934281035c",
        "title": "七月十三夜用灯牌字韵凑成一诗与诸宾一笑",
        "author": "文天祥",
        "content": "赤壁当年赋子虚，西风忽復到菰蒲。\n蟾蜍影裏千秋鉴，蟋蟀声中七月图。\n诗思飘飘入云汉，歌声隠隠动江湖。\n万家箫鼓连灯火，见说来年此事无。",
        "dynasty": "宋",
        "collection_info": null
    },
    {
        "uuid": "439c6562c92d16db4635800e83ec3b07",
        "title": "病中作",
        "author": "文天祥",
        "content": "岁月侵寻见二毛，剑花冷落鸊鹈膏。\n睡余吸海龙身瘦，渴裏奔云马骨高。\n百忌不容亲酒具，千愁那解减诗豪。\n起来大作屠门嚼，自笑我非儿女曹。",
        "dynasty": "宋",
        "collection_info": null
    },
    {
        "uuid": "95e34d95ad641a792cb266f8f30ba84c",
        "title": "又二绝  其一",
        "author": "文天祥",
        "content": "瞿塘隘处真重险，勾漏坡前又一滩。\n世事不容轻易看，翻云覆雨等闲间。",
        "dynasty": "宋",
        "collection_info": null
    },
    {
        "uuid": "03d34caa7730d2f62b9c03b7a250b2fd",
        "title": "又二绝  其二",
        "author": "文天祥",
        "content": "病中忽悞通真理，静处专寻入定工。\n雨汗淋头都不管，须臾和气自冲融。",
        "dynasty": "宋",
        "collection_info": null
    },
    {
        "uuid": "acee331251882f4047790a89e8e558de",
        "title": "又赋  其一",
        "author": "文天祥",
        "content": "一病忽两月，蓬头夏涉秋。\n形羸心自壮，手弱笔仍遒。\n昨夜灯如喜，今宵蝶莫愁。\n问谁驱五疟，正与五穷谋。",
        "dynasty": "宋",
        "collection_info": null
    },
    {
        "uuid": "088142449d85f6e5d7bb580139134002",
        "title": "又赋  其二",
        "author": "文天祥",
        "content": "一病四十日，西风草木凉。\n倚床腰见骨，览镜眼留眶。\n倦策吟诗杖，频烧读易香。\n夜深排果饵，乞巧大医王。",
        "dynasty": "宋",
        "collection_info": null
    },
    {
        "uuid": "9fc34d755fc83805f0cb6db4873833d5",
        "title": "又赋  其三",
        "author": "文天祥",
        "content": "病裏心如故，闲中事更生。\n睡猫随我懒，黠鼠向人鸣。\n羽扇看棋坐，黄冠扶杖行。\n灯前翻自喜，瘦得此诗清。",
        "dynasty": "宋",
        "collection_info": null
    },
    {
        "uuid": "ae488cd3848a9e6d39f2021a45313773",
        "title": "又赋  其四",
        "author": "文天祥",
        "content": "骤雨知何处，一溪秋水生。\n苦吟肩鹤瘦，多病耳蝉鸣。\n隠几惟便睡，挑包正倦行。\n山深明月夜，乞我半窗清。",
        "dynasty": "宋",
        "collection_info": null
    },
    {
        "uuid": "12742d04ab14eb675312a6d76ece0e9f",
        "title": "又赋  其五",
        "author": "文天祥",
        "content": "寄兴逃吾病，吟诗老此生。\n风高鸿雁起，晴久鹁鸠鸣。\n野树辞秋落，溪云带雨行。\n晚凉便懒坐，移傍竹阴清。",
        "dynasty": "宋",
        "collection_info": null
    },
    {
        "uuid": "3c807436e5d66083f5aa14307be7620e",
        "title": "借道冠有赋",
        "author": "文天祥",
        "content": "病中萧散服黄冠，笑倒群儿指为弹。\n秘监贺君曾道士，翰林苏子亦祠官。\n酒壶钓具有时乐，茶竈笔床随处安。\n幸有山阴深密处，他年炼就九还丹。",
        "dynasty": "宋",
        "collection_info": null
    },
    {
        "uuid": "b73090cda4a4604e1d924ae7fe6e31bd",
        "title": "又赋",
        "author": "文天祥",
        "content": "一番潮信过，时暂脱熬煎。\n心似辘轳转，身如徽纆缠。\n夜听饥鼠啸，昼看伏雌眠。\n急雨千山动，应知为解弦。",
        "dynasty": "宋",
        "collection_info": null
    },
    {
        "uuid": "411cac9ab349164f85351637dae5d80a",
        "title": "病甚梦召至帝所获宥觉而顿愈遂赋",
        "author": "文天祥",
        "content": "卧听风雷叱，天官赦小臣。\n平生无害物，不死復为人。\n道德门庭远，君亲念虑新。\n自怜蝼蚁辈，岂意动苍旻。",
        "dynasty": "宋",
        "collection_info": null
    },
    {
        "uuid": "6489f4904bcbb39c565af4d06985b284",
        "title": "病愈简刘小村  其一",
        "author": "文天祥",
        "content": "秋光沁人骨，意气晓来新。\n古鼎龙团雪，虚檐麈尾春。\n商山弈棋老，赤壁洞箫宾。\n风月真仓扁，招呼入屋频。",
        "dynasty": "宋",
        "collection_info": null
    },
    {
        "uuid": "8aaf860cead3a0488bc20977f4ad0c9a",
        "title": "病愈简刘小村  其二",
        "author": "文天祥",
        "content": "倦余心似醉，病起首如蓬。\n黄竹断桥雨，白苹长笛风。\n仙仙鸥屡舞，咄咄雁书空。\n孤负秋来眼，闲挑爨下桐。",
        "dynasty": "宋",
        "collection_info": null
    },
    {
        "uuid": "c236e6d6a115ebe80038539b0f143275",
        "title": "夜坐偶成",
        "author": "文天祥",
        "content": "萧萧秋夜凉，明月入我户。\n揽衣起中庭，仰见牛与女。\n坐久寒露下，悲风动纨素。\n不遇王子乔，此意谁与语。",
        "dynasty": "宋",
        "collection_info": null
    },
    {
        "uuid": "126ed1120b6aba8568d32a76cf6154df",
        "title": "简琴窗云屋竹轩诸友",
        "author": "文天祥",
        "content": "世情千万变，险甚剑头炊。\n嗜传姑成癖，登山且作痴。\n烟霞非疾痼，泉石自心驰。\n独喜精神健，山中剩有诗。",
        "dynasty": "宋",
        "collection_info": null
    },
    {
        "uuid": "b113cf3fb2eb62b566f13a694d812a0f",
        "title": "用前韵留琴窗",
        "author": "文天祥",
        "content": "百年矛上淅，万事枕中炊。\n病苦还思老，贪嗔未若痴。\n云低天欲动，江长岸如驰。\n明月西风健，山头赋别诗。",
        "dynasty": "宋",
        "collection_info": null
    },
    {
        "uuid": "f35dbd273e57a90f385b353935e7fb33",
        "title": "又用韵简李深之",
        "author": "文天祥",
        "content": "晚尊和月吸，早饭带星炊。\n鹏鷃从高下，螳蝉任黠痴。\n水澄神自止，云远意俱驰。\n门外谁车马，故人来课诗。",
        "dynasty": "宋",
        "collection_info": null
    },
    {
        "uuid": "0fea550e2ea45fd4b434546987d84d42",
        "title": "早起偶成  其一",
        "author": "文天祥",
        "content": "澹澹池光曙，沉沉野色秋。\n片云生北舍，隻雁过南楼。\n有见皆成趣，无言总是愁。\n芭蕉夜来水，嚥罢自搔头。",
        "dynasty": "宋",
        "collection_info": null
    },
    {
        "uuid": "297020b4633964720b54f2f8a6c3017b",
        "title": "早起偶成  其二",
        "author": "文天祥",
        "content": "江山如有意，天地可无秋。\n夜月冯驩铗，西风王粲楼。\n露蛩令我喜，烟草为谁愁。\n且醉杯中物，相看尚黑头。",
        "dynasty": "宋",
        "collection_info": null
    },
    {
        "uuid": "7ceec2a639848ba6887ac32f7b971d43",
        "title": "晓起  其一",
        "author": "文天祥",
        "content": "梦破风烟逈，衾寒不自由。\n钟声到枕曙，月影入帘秋。\n雁过江山老，蛩吟草树愁。\n整冠人共笑，两月不梳头。",
        "dynasty": "宋",
        "collection_info": null
    },
    {
        "uuid": "e0770f6fecede4f1a56e51d031f841c6",
        "title": "晓起  其二",
        "author": "文天祥",
        "content": "远寺鸣金铎，疏窗试宝熏。\n秋声江一片，曙影月三分。\n倦鹤行黄叶，痴猿坐白云。\n道人无一事，抱膝看回文。",
        "dynasty": "宋",
        "collection_info": null
    },
    {
        "uuid": "239c18e76011f66aa2c6bd20423f6d20",
        "title": "夜坐",
        "author": "文天祥",
        "content": "淡烟枫叶路，细雨蓼花时。\n宿雁半江画，寒蛩四壁诗。\n少年成老大，吾道付逶迟。\n终有剑心在，闻鸡坐欲驰。",
        "dynasty": "宋",
        "collection_info": null
    },
    {
        "uuid": "a32ede8e57a0cf15fabe8c2d6260b10e",
        "title": "和朱松坡",
        "author": "文天祥",
        "content": "学医未至大医王，笑杀年年折臂伤。\n屏裏江山如出色，亭皋松菊已成行。\n细参不语禅三昧，静对无弦琴一张。\n多谢岭头诗寄我，满园梅意弄春光。",
        "dynasty": "宋",
        "collection_info": null
    },
    {
        "uuid": "6585d67adef32ee41f83861f0f9f741d",
        "title": "陈贯道摘坡诗如寄以自号达者之流也为赋浩浩歌一首",
        "author": "文天祥",
        "content": "浩浩歌，人生如寄可奈何。\n春秋去来传鸿燕，朝暮出没奔羲娥。\n青丝冉冉上霜雪，百年欻若弹指过。\n封侯未必胜瓜圃，青门老子聊婆娑。\n江湖流浪何不可，亦曾力士为脱靴。\n清风明月不用买，何处不是安乐窝。\n鹤胫岂长鳬岂短，夔足非少蚿非多。\n浩浩歌，人生如寄可奈何。\n不能高飞与远举，天荒地老悬网罗。\n到头北邙一抔土，万事碌碌空奔波。\n金张许史久寂寞，古来贤圣闻丘轲。\n乃知世间为长物，惟有真我难灭磨。\n浩浩歌，人生如寄可奈何。\n春梦婆，春梦婆，拍手笑呵呵。\n是亦一东坡，非亦一东坡。",
        "dynasty": "宋",
        "collection_info": null
    },
    {
        "uuid": "3604c75364384159d2a6119049837007",
        "title": "借朱约山韵就贺挂冠",
        "author": "文天祥",
        "content": "身健尚堪松下饭，眼明正好橘中棋。\n青山有约当朱户，白首何心上彩闱。\n栗里田园供雅兴，午桥钟鼓赏清时。\n晚来倦客秋江上，坐看半天黄鹄飞。",
        "dynasty": "宋",
        "collection_info": null
    },
    {
        "uuid": "bfa309a12acf15088eff63baff7ccbf1",
        "title": "用前人韵赋招隠",
        "author": "文天祥",
        "content": "钓鱼船上听吹笛，煨芋炉头看下棋。\n剩有晚愁归别浦，已无春梦到端闱。\n去年尚忆桃红处，好景重逢橘绿时。\n珍重山人招隠意，猿啼鹤啸白云飞。",
        "dynasty": "宋",
        "collection_info": null
    },
    {
        "uuid": "4d12118f2c4620d29ef0b03636ddd609",
        "title": "用前人韵招山行以春为期",
        "author": "文天祥",
        "content": "扫残竹径随人坐，凿破苔矶到处棋。\n一水楼台开晓镜，万山花木放春闱。\n雪中便有回舟兴，林下岂无烧笋时。\n莫待东风吹柳絮，眼穿笼鹤遶湖飞。",
        "dynasty": "宋",
        "collection_info": null
    },
    {
        "uuid": "77f3e69ee079ad7b5ad646647b49dc07",
        "title": "翰林权直罢归和朱约山韵",
        "author": "文天祥",
        "content": "闲云舒卷无声画，醉石敲推一色棋。\n试问挂瓢栖碧洞，何如幞被卧彤闱。\n梦中芳草还成路，别后黄花又是时。\n羞杀今年堂上燕，片心寄与雁南飞。",
        "dynasty": "宋",
        "collection_info": null
    },
    {
        "uuid": "88e34685289f5429aa08b734156686bc",
        "title": "庆罗氏祖母百岁",
        "author": "文天祥",
        "content": "丽日萱花照五云，升堂风采见干淳。\n蓬莱会上逢王母，婺女光中见老人。\n雨露一门华髮润，江山满座綵衣新。\n只将千载苓为寿，更住人间九百春。",
        "dynasty": "宋",
        "collection_info": null
    },
    {
        "uuid": "35fc0a4631c08f9882269cfe05a5ba19",
        "title": "拜罗氏百岁母之明日主人举酒客张千载心赋诗某喜赞不自已见之趁韵",
        "author": "文天祥",
        "content": "翠微三岛近，画阁五云横。\n春水鸥声滑，夕阳鸦背明。\n尊前持一笑，花下卧余酲。\n曾见瑶池母，不为虚此生。",
        "dynasty": "宋",
        "collection_info": null
    },
    {
        "uuid": "90e381b86090f1f08144ebd278a806de",
        "title": "醉清湖上三日存叟独不在坐即席有怀",
        "author": "文天祥",
        "content": "石鼎吟方透，瑶觞醉未阑。\n疏林花密缀，旧垒燕新安。\n春半湖山好，夜深江海寒。\n王孙隔芳草，初月正相看。",
        "dynasty": "宋",
        "collection_info": null
    },
    {
        "uuid": "b3625555cc5fce98e31de958170b8d00",
        "title": "罗山长存叟兄弟来谢宴山中",
        "author": "文天祥",
        "content": "天开盘谷隠，春到浣溪家。\n一水楼台影，满山桃李花。\n春风寄横笛，夜月拟乘槎。\n政好逢佳客，江空北斗斜。",
        "dynasty": "宋",
        "collection_info": null
    },
    {
        "uuid": "9a4a03efd4a661a9fd0e4a49edc090c5",
        "title": "寿朱约山八十韵",
        "author": "文天祥",
        "content": "翠袖琼楼八十翁，平安晓宇看孤鸿。\n五湖图裏添彭祖，南极光中约祝融。\n日日青山醉春色，年年黄菊饱西风。\n鹰扬但愿无施处，臣老婆娑一钓蓬。",
        "dynasty": "宋",
        "collection_info": null
    },
    {
        "uuid": "7f23abdc3f0dc489e021881874351321",
        "title": "寿朱约山八十三岁",
        "author": "文天祥",
        "content": "八十余翁雪满颠，深衣大带耳垂肩。\n磻溪回首今三载，绛县论心又十年。\n归去来兮真富贵，美哉寿也活神仙。\n门前燕雀纷如雨，媿我白云深处眠。",
        "dynasty": "宋",
        "collection_info": null
    },
    {
        "uuid": "cb5879b22b7c254ef740bb762c9e7447",
        "title": "贺秘书欧阳巽斋先生迁居",
        "author": "文天祥",
        "content": "先生挟册当菑畬，不待辛勤有屋庐。\n宅样只还齐里旧，乡风好似颍川居。\n镜湖今日贺外监，瀛馆前年虞秘书。\n天下经纶犹一室，时人尚敢说吾迂。",
        "dynasty": "宋",
        "collection_info": null
    },
    {
        "uuid": "03282a93b4aab2ad2df3429397d6b746",
        "title": "挽李制帅二首  其一",
        "author": "文天祥",
        "content": "上下荆淮剑气雄，进担全蜀凛英风。\n将坛歃血金汤志，白腹填天竹帛功。\n治法征谋关世道，精忠定力简皇衷。\n伤哉生出瞿塘险，翻落黄粱一梦中。",
        "dynasty": "宋",
        "collection_info": null
    },
    {
        "uuid": "54136b48082e321dab18a215b4957da3",
        "title": "挽李制帅二首  其二",
        "author": "文天祥",
        "content": "世变江河渺未涯，如公真是济时危。\n几年荆益龙骧誉，一日潇湘鵩谶悲。\n天下皆传清献节，人心自有武侯碑。\n郎君昔共慈恩约，抆泪西风寄些词。",
        "dynasty": "宋",
        "collection_info": null
    },
    {
        "uuid": "a9c70ae7bea2627c551f1c9c5b352e0d",
        "title": "挽孙庸斋",
        "author": "文天祥",
        "content": "淮水奇人物，枢星伟弟兄。\n泰山开学谱，云谷发诗源。\n委吏初行志，修文莫返魂。\n功名传久远，頼有二郎存。",
        "dynasty": "宋",
        "collection_info": null
    },
    {
        "uuid": "e87db1d7c2a21c2a99fbbe0ab87bcf71",
        "title": "挽龚用和",
        "author": "文天祥",
        "content": "结屋南陵三十秋，田园旧隠隔江流。\n鄜州避乱杜工部，下泽乘车马少游。\n名利无心付隍鹿，诗书有种出烟楼。\n长淮清野难归玉，魂魄犹应恋故丘。",
        "dynasty": "宋",
        "collection_info": null
    },
    {
        "uuid": "1cdc796d9e1337574ec182ad4ac53f1f",
        "title": "挽万监丞益之",
        "author": "文天祥",
        "content": "文华时辈右，质朴古风余。\n壁上舂陵记，屏间太极图。\n云山居士屋，风雪故人书。\n一梦中观化，尧夫以后无。",
        "dynasty": "宋",
        "collection_info": null
    },
    {
        "uuid": "c5230e24cdfa358785a7b9c5ab61252a",
        "title": "哭秘书彭止所",
        "author": "文天祥",
        "content": "人物孤中秘，神山返异仙。\n目穿陪绋处，梦断曝书年。\n玉质应无死，韦编岂不传。\n奠刍和泪遣，此月向谁圆。",
        "dynasty": "宋",
        "collection_info": null
    },
    {
        "uuid": "446e6e7f56b05bfa5ab2d752ef80149a",
        "title": "挽湖守吴西林  其一",
        "author": "文天祥",
        "content": "凛凛千军笔，堂堂一面威。\n荆流春浪涌，峡树莫云飞。\n素壁琴犹在，中桥鹤不归。\n剑亭遗迹古，丰石照山辉。",
        "dynasty": "宋",
        "collection_info": null
    },
    {
        "uuid": "0e8f48b9c4307048a241b55e9e74fb7c",
        "title": "挽湖守吴西林  其二",
        "author": "文天祥",
        "content": "倾盖岁年晚，相知江海深。\n春天思北树，夜雨话西林。\n五岭生前梦，中原地下心。\n英雄凋落尽，慷慨一霑襟。",
        "dynasty": "宋",
        "collection_info": null
    },
    {
        "uuid": "59863b13ba89fd24e5ff1c48d1715334",
        "title": "挽高邮守晏桂山",
        "author": "文天祥",
        "content": "淮南已仙去，桂树鬰青青。\n五马贤声望，三丞旧典刑。\n邦人多感嘆，诸老半凋零。\n何日持鸡酒，伤心请葬铭。",
        "dynasty": "宋",
        "collection_info": null
    },
    {
        "uuid": "163bfadbe9ce964291d27b19d5072d08",
        "title": "挽鄢晋叔主簿",
        "author": "文天祥",
        "content": "此君何坦坦，迴首杏园游。\n魂魄湘潭去，声名彭泽休。\n百年中道短，千里故乡愁。\n六子三方幼，遗言可泪流。",
        "dynasty": "宋",
        "collection_info": null
    },
    {
        "uuid": "3b6d68a52eb5a2d26d1639adb74e7601",
        "title": "挽王远叔",
        "author": "文天祥",
        "content": "孟尝生五日，白首嘆遭逢。\n灯火残编雨，虀盐短褐风。\n八天下鵰鹗，半水偃蛟龙。\n原上诸生哭，黄花衰草中。",
        "dynasty": "宋",
        "collection_info": null
    },
    {
        "uuid": "a847fa21ce9671305fc2e1f46619d453",
        "title": "挽萧帅机虎溪",
        "author": "文天祥",
        "content": "世以千金重，谁能学隠君。\n一门名似雨，满座客如云。\n志愿生无憾，声华死有闻。\n韩碑照原草，含笑有斯文。",
        "dynasty": "宋",
        "collection_info": null
    },
    {
        "uuid": "cf11aa074cd4b91f1933b740184c255b",
        "title": "挽朱尚书貔孙",
        "author": "文天祥",
        "content": "一代文昌贵，千年谏议名。\n天球声浑厚，玄酒韵和平。\n岩穴思风采，朝廷惜老成。\n东西生死别，江水泪为倾。",
        "dynasty": "宋",
        "collection_info": null
    },
    {
        "uuid": "90fea0ba40b13ee97921e19e84f2f99d",
        "title": "挽太博朱古平  其一",
        "author": "文天祥",
        "content": "白氏贤司马，昌黎真学官。\n江湖惊落笔，朝野望弹冠。\n天马高风骨，秋鹰折羽翰。\n莱庭人白髮，烟雨万松寒。",
        "dynasty": "宋",
        "collection_info": null
    },
    {
        "uuid": "022ef28723247e6c46b98801909007d4",
        "title": "挽太博朱古平  其二",
        "author": "文天祥",
        "content": "铁砚伤同志，青灯忆旧游。\n临轩朝凤阙，驰道听鸡筹。\n魏野神仙宅，元龙湖海楼。\n西风一挥泪，世事盖棺休。",
        "dynasty": "宋",
        "collection_info": null
    },
    {
        "uuid": "f9a1b6001d2584a41671a79afaf793ed",
        "title": "挽黎致政",
        "author": "文天祥",
        "content": "楚峰天地阔，四世百年家。\n鹤髮垂袍叶，龙孙上榜花。\n诗书新雨露，松柏老烟霞。\n白马苍山路，斯人忽已遐。",
        "dynasty": "宋",
        "collection_info": null
    },
    {
        "uuid": "6223a552c267e46d79e312aaf7db1e80",
        "title": "古心江先生以旧弼出镇长沙癸酉十月乙亥是为七十六岁门人文某以一节趋走部内谨拟古体一首为寿",
        "author": "文天祥",
        "content": "炎图启丕运，皇路熙以平。\n蜿蟺发令姿，有美洵一人。\n鸿藻舒朝华，大音锵韶钧。\n黼珽丽三阶，火龙昭紞纮。\n桓圭殿南服，熊旗被金城。\n瞻彼鹑为火，翼轸宣其精。\n祥鸾舞瑶席，鸣凤翔娲笙。\n孟冬兆阳气，西北无浮云。\n驾言酌春酒，可以写我情。\n扬旍下祝融，躧履朝泰清。\n嘉猷扇九垓，还以邃古淳。\n君子保金石，所以永国成。\n纯嘏锡千岁，绵绵赞休明。",
        "dynasty": "宋",
        "collection_info": null
    },
    {
        "uuid": "195ade20c12edc6e41312aa98c6e6523",
        "title": "送张宗甫兄弟楚观登舟赴湖北试",
        "author": "文天祥",
        "content": "金螺晓气照人寒，手把天浆领佩环。\n夜月送鱼来赤壁，秋风吹雁发衡山。\n东南折处旗花见，牛女光中槎影还。\n见说青年文赋好，士龙一笑共云间。",
        "dynasty": "宋",
        "collection_info": null
    },
    {
        "uuid": "ed4730fe2f2e821576369bc0768fc06e",
        "title": "衡州送胡端逸赴漕",
        "author": "文天祥",
        "content": "楚观檐花晓，舟人击鼓东。\n蛟龙噀灵雨，鵰鹗展雄风。\n此客云霄士，斯文造化工。\n捷来君饮此，我亦凯元戎。",
        "dynasty": "宋",
        "collection_info": null
    },
    {
        "uuid": "a190f2578ab77e7ce6ab1c9168ab8a1e",
        "title": "题楚观楼",
        "author": "文天祥",
        "content": "西风吹感慨，晓气薄登临。\n半壁楚云立，一川湘雨深。\n干坤横笛影，江海倚楼心。\n遗恨飞鸿外，南来访远音。",
        "dynasty": "宋",
        "collection_info": null
    },
    {
        "uuid": "585032b5222413b14176e18a941d7572",
        "title": "安序宋吏部来牧衡阳某将指联事好也会以便郡归养获忝交承临发赋诗湘水千里",
        "author": "文天祥",
        "content": "倾盖年华晚，行人早发湘。\n白云虹浪小，明月燕花香。\n明浦春何急，巴山日正长。\n祝君加一饭，我意为桐乡。",
        "dynasty": "宋",
        "collection_info": null
    },
    {
        "uuid": "28821623d722312520f98595aa28e5d4",
        "title": "赠周东卿画鱼",
        "author": "文天祥",
        "content": "观君潇湘图，起我濠上心。\n短褐波涛旧，秋雨菰蒲深。",
        "dynasty": "宋",
        "collection_info": null
    },
    {
        "uuid": "2a3c3b4d12ddfa39c58843763fa4d259",
        "title": "某叨臬衡湘蒙恩以便郡归养肯斋大卿实寓衡我十年前邦君也一再见间即分南北五言启之所以致今旧雨缱绻云",
        "author": "文天祥",
        "content": "潇湘一夜雨，湖海十年云。\n相见皆成老，重逢便作分。\n啼鹃春浩荡，回雁晓殷勤。\n江阔人方健，月明思对君。",
        "dynasty": "宋",
        "collection_info": null
    },
    {
        "uuid": "86ea0beba2f6664fc2956c4454a3f58b",
        "title": "幕客载酒舟中即席序别",
        "author": "文天祥",
        "content": "故人满江海，游子下潇湘。\n梦载月千里，意行云一方。\n橹声人语小，岸影客心长。\n总是浮萍迹，飞花莫近樯。",
        "dynasty": "宋",
        "collection_info": null
    },
    {
        "uuid": "c5f84cd30e40fe802c9f0cdeec332a40",
        "title": "用韵谢诸客和章",
        "author": "文天祥",
        "content": "传鼓发船去，我秦君向湘。\n持螯思太白，占鹊问东方。\n世味秋云薄，交情江水长。\n相期天路晓，阵马度风樯。",
        "dynasty": "宋",
        "collection_info": null
    },
    {
        "uuid": "f5406bd1d8d1af627622a2e4d497a8e4",
        "title": "湘潭道中赠丁碧眼相士  其一",
        "author": "文天祥",
        "content": "自诡衡山道士孙，至今句法有轩辕。\n世人未见题尧庙，尽把昌黎作寓言。",
        "dynasty": "宋",
        "collection_info": null
    },
    {
        "uuid": "e626bae2cfacd74ab8eea23f495f1205",
        "title": "湘潭道中赠丁碧眼相士  其二",
        "author": "文天祥",
        "content": "收拾衡云作羽衣，便如屈子远游归。\n离骚忘却题天柱，为立斜阳问翠微。",
        "dynasty": "宋",
        "collection_info": null
    },
    {
        "uuid": "a60aee3ffbd0f24207b49bd3a8bbba20",
        "title": "咸淳甲戌第二朔予道槠洲里徐畋方谏自长沙来为别问客几何曰半年矣临别为赋",
        "author": "文天祥",
        "content": "君为湘水燕，我作衡阳雁。\n雁去燕方留，白云草迷岸。",
        "dynasty": "宋",
        "collection_info": null
    },
    {
        "uuid": "7b1ead7077c22262d1aad4be9b5d0150",
        "title": "和衡守宋安序送行诗  其一",
        "author": "文天祥",
        "content": "玉立湘西第一州，丹梯小为岳云留。\n东风城郭人行乐，春日旌旗公出游。\n便趁绨香摩碧汉，莫嫌绣影涴清流。\n两君相见衣冠好，记取儿孙好话头。",
        "dynasty": "宋",
        "collection_info": null
    },
    {
        "uuid": "a3241eb52a014625b8b7cdda64bb4392",
        "title": "和衡守宋安序送行诗  其二",
        "author": "文天祥",
        "content": "方共衡云把酒杯，春风吹向鬰孤台。\n雁将回处惊帆落，花未开时怯笛催。\n别草可堪游子去，寄梅应为故人来。\n临行笑觅凝香谱，十驾那追逸骥材。",
        "dynasty": "宋",
        "collection_info": null
    },
    {
        "uuid": "c75da20d81412c1e96e5277d8689e5d6",
        "title": "赠萍乡道士",
        "author": "文天祥",
        "content": "道上观行人，半似重相见。\n古云性相近，性岂不如面。\n万形本一性，万心方一殊。\n世固难绝圣，亦恐难绝愚。",
        "dynasty": "宋",
        "collection_info": null
    },
    {
        "uuid": "3e8be5ef6d47096b2273ff80406344b0",
        "title": "白髭行",
        "author": "文天祥",
        "content": "忆昔守宣时，白上一根髮。\n去之四五年，一化为七八。\n今年客衡湘，黑髭已多黄。\n众黄忽一白，惊见如陵阳。\n白髮已为常，白髭何足怪。\n岁月不可歇，雪霜日长大。\n世人竞染缁，厌之固足嗤。\n谁服芦菔汤，避老亦奚为。\n少老如春秋，造物以为俦。\n吾方乐吾天，乐天故不忧。",
        "dynasty": "宋",
        "collection_info": null
    },
    {
        "uuid": "6d7a842598f153f900827b78c893626c",
        "title": "将母赴赣道西昌",
        "author": "文天祥",
        "content": "重来鸥阁晓，帆影涨新晴。\n倚槛云来去，闭帘花送迎。\n江湖春汗漫，岁月老峥嵘。\n手把忘忧草，夔夔绕太清。",
        "dynasty": "宋",
        "collection_info": null
    },
    {
        "uuid": "8b2500b4cc4b60ecd5aaa5e2e51e1baf",
        "title": "快阁遇雨观澜",
        "author": "文天祥",
        "content": "一笑登临晚，江流接太虚。\n自惭云出岫，争讶雨随车。\n慷慨十围柳，周回千里鱼。\n故园堤好在，夜梦绕吾庐。",
        "dynasty": "宋",
        "collection_info": null
    },
    {
        "uuid": "b6ab3c4e992de4120c240805f04b1954",
        "title": "题鬰孤台",
        "author": "文天祥",
        "content": "城郭春声阔，楼台昼影迟。\n并天浮雪界，盖海出云旗。\n风雨十年梦，江湖万里思。\n倚阑时北顾，空翠湿朝曦。",
        "dynasty": "宋",
        "collection_info": null
    },
    {
        "uuid": "b28c53a053c510bd85f03a0c8d738d16",
        "title": "予题鬰孤泉管五湖翁姚濂为之和翁官满归里因韵贽别并谢前辱",
        "author": "文天祥",
        "content": "巢龟君往好，涌翠我来迟。\n夜雨呼三韭，春风试一旗。\n飞花行客梦，芳草故人思。\n何日五湖上，同看浴海曦。",
        "dynasty": "宋",
        "collection_info": null
    },
    {
        "uuid": "c4ef67b7dc7db9ecd4355fe2be288d54",
        "title": "用韵谢前人",
        "author": "文天祥",
        "content": "兹游良邂逅，吾道未逶迟。\n斗野横双剑，牛津直两旗。\n此风应小住，明日便相思。\n输与君家近，扶桑五色曦。",
        "dynasty": "宋",
        "collection_info": null
    },
    {
        "uuid": "e22b79cf398b6367fea6806d7e71095a",
        "title": "翠玉楼晚雨",
        "author": "文天祥",
        "content": "晚楼一曲转梅花，官事无多报放衙。\n林木蔽亏烟断续，江流曲折雨横斜。\n年华冉冉风前影，岁莫悠悠客裏家。\n一雁近从沙觜落，更饶片雪入天涯。",
        "dynasty": "宋",
        "collection_info": null
    },
    {
        "uuid": "d844caef9671591e48f8e21cf8ba7ae7",
        "title": "翠玉楼观雪",
        "author": "文天祥",
        "content": "矫矫临清泚，蒙蒙认翠微。\n绨春生客袖，铁冷上戎衣。\n柳眼惊何老，梅花觉半肥。\n新来有公事，白战破重围。",
        "dynasty": "宋",
        "collection_info": null
    },
    {
        "uuid": "d304e0a0447b514cf97a45cd76b5fece",
        "title": "翠玉楼和胡端逸韵",
        "author": "文天祥",
        "content": "客影鱼千里，年华柳十围。\n白云栖石密，黄鹄出烟微。\n江海秋风老，湖山晚日晖。\n鬰孤台上望，野阔犊初肥。",
        "dynasty": "宋",
        "collection_info": null
    },
    {
        "uuid": "49b106a06e6139373e9420cc15a670d5",
        "title": "翠玉楼",
        "author": "文天祥",
        "content": "昏鸦何处落，野渡少人行。\n黄叶声在地，青山影入城。\n江湖行客梦，风雨故乡情。\n试问南来信，梅花三两英。",
        "dynasty": "宋",
        "collection_info": null
    },
    {
        "uuid": "5672d15e721d2d33a8be821dc1d37243",
        "title": "合江楼  其一",
        "author": "文天祥",
        "content": "天上名鹑尾，人间说虎头。\n春风千万岫，秋水两三洲。\n客晚惊黄叶，官闲笑白鸥。\n双江日东下，我欲赋扁舟。",
        "dynasty": "宋",
        "collection_info": null
    },
    {
        "uuid": "76df436081bdb262753114de2d25afa2",
        "title": "合江楼  其二",
        "author": "文天祥",
        "content": "西楚惊鸿晚，东淮落木秋。\n蒸湘今石鼓，句宛古宣州。\n白日聊清赏，青山总旧游。\n不知沧海水，何处接天流。",
        "dynasty": "宋",
        "collection_info": null
    },
    {
        "uuid": "bd1e4b171ca1ac80d711a27beada9a30",
        "title": "皂盖楼",
        "author": "文天祥",
        "content": "一水楼台绕，半空图画开。\n蜗涎行薜荔，雀影上莓苔。\n碧落人千载，青山酒一杯。\n晚烟看不尽，待月却归来。",
        "dynasty": "宋",
        "collection_info": null
    },
    {
        "uuid": "36703d7796fdad2133a1623d7f1eee1c",
        "title": "石楼",
        "author": "文天祥",
        "content": "晓色重帘捲，春声迭鼓催。\n长垣连草树，远水照楼台。\n八境烟浓淡，六街人往来。\n平安消息好，看到岭头梅。",
        "dynasty": "宋",
        "collection_info": null
    },
    {
        "uuid": "47479080f61692394e93e131deff7334",
        "title": "马祖岩",
        "author": "文天祥",
        "content": "曾将飞锡破苔痕，一片云根锁洞门。\n山外人家山下路，石头心事付无言。",
        "dynasty": "宋",
        "collection_info": null
    },
    {
        "uuid": "5b840530cf3535e30b7e53a81f5885b0",
        "title": "禅关",
        "author": "文天祥",
        "content": "秋风吹日上禅关，路入松花第一弯。\n只愿四时烟雾少，满城楼阁见青山。",
        "dynasty": "宋",
        "collection_info": null
    },
    {
        "uuid": "e65b1f563a4df13dba8f7768c2e686bf",
        "title": "吸江",
        "author": "文天祥",
        "content": "绝壁千寻俯雪潭，春花秋草有䰐鬖。\n当年误着蒲团坐，惹得人称马祖岩。",
        "dynasty": "宋",
        "collection_info": null
    },
    {
        "uuid": "402674fb05fca6b1d8a93da99c6081d1",
        "title": "尘外",
        "author": "文天祥",
        "content": "半山风雨截江城，未脱人间总是尘。\n中夜起看衣上月，青天如水露华新。",
        "dynasty": "宋",
        "collection_info": null
    },
    {
        "uuid": "da0ccc932163819a0ea8890eb6f97c2a",
        "title": "云端",
        "author": "文天祥",
        "content": "半空夭矫起层台，传道刘安车马来。\n山上自晴山下雨，倚阑平立看风雷。",
        "dynasty": "宋",
        "collection_info": null
    },
    {
        "uuid": "5ce478bbd453efd07c29d426eeb19097",
        "title": "清江何汉英再见于空同读欧阳先生诗感慨为赋",
        "author": "文天祥",
        "content": "采芝云满山，采檗瀑垂涧。\n当年有清徽，为寄南来雁。\n雁去人已逝，岁月剨云晏。\n流水失声音，西河老忧患。\n往日志士悲，穷途行子惯。\n君为梁宋游，我復江汉宦。\n十年耿相逢，千里欠一盼。\n玄机寄糟粕，美疢堕刍豢。\n赠子归东方，聊荐吴兴苋。",
        "dynasty": "宋",
        "collection_info": null
    },
    {
        "uuid": "32c12c839a94f943ed2a61cbd2405aaf",
        "title": "送曹倅岩山官满归里",
        "author": "文天祥",
        "content": "春陵光霁落苍苔，葛水神仙立翠槐。\n万里云霞麒骥路，三年风月凤凰台。\n兴同老子復不浅，歌曰先生归去来。\n庾岭梅花开渐徧，一枝就与寄蓬莱。",
        "dynasty": "宋",
        "collection_info": null
    },
    {
        "uuid": "fdfb32fc6ddaac0cca58ac806dd6fda6",
        "title": "和前人赋别  其一",
        "author": "文天祥",
        "content": "翠松三万顷，松雪着神仙。\n柳院催金钥，江花送玉鞭。\n晓岩云壁立，晚棹浪规圆。\n未了醉翁事，重寻颍上田。",
        "dynasty": "宋",
        "collection_info": null
    },
    {
        "uuid": "b35936014b395640d7eab3f552f6d6ba",
        "title": "和前人赋别  其二",
        "author": "文天祥",
        "content": "当年童子见，今见二毛翁。\n海月三秋别，江云一日同。\n鸥心驰舍北，龙尾曳天东。\n定有延和奏，南来寄一通。",
        "dynasty": "宋",
        "collection_info": null
    },
    {
        "uuid": "4b374e8716b2771d62f65def0319cc4a",
        "title": "赠明脉萧信叔",
        "author": "文天祥",
        "content": "枚乘擅七发，郭玉明四难。\n微言起沈痼，此道今漫漫。\n云何东海生，而乃绪真要。\n砉然以神遇，契彼镜经妙。\n我欲炊雕胡，俯凿菊水泉。\n寿彼方舆人，六气何由諐。",
        "dynasty": "宋",
        "collection_info": null
    },
    {
        "uuid": "68e336781ae7819164b7cf8be9471077",
        "title": "赠林碧鉴相士",
        "author": "文天祥",
        "content": "咸阳宫中四尺镜，照人五臟何烱烱。\n桑田沧海千余年，百炼依然化为矿。\n君从何处得此物，铸就双瞳敌秋月。\n向来照心今照形，不事澜翻三寸舌。\n远衝风雪肯我过，看来犹未深知我。\n我方簑笠立钓矶，万事浮云都勘破。\n噫嘻吁，只今神目鬼眼纷道途，暗中许负应卢胡。\n试问何如林家老碧鉴，不知天津桥上復有龙钟无。",
        "dynasty": "宋",
        "collection_info": null
    },
    {
        "uuid": "d182289537c7dcf83db65b17dc81e041",
        "title": "送吉州陈守解任",
        "author": "文天祥",
        "content": "美人策良马，弭节螺江湄。\n岁年忽晼晚，桃李已成蹊。\n遥遥一水间，復復东与西。\n晴川夹修杨，行舟何能维。\n朱凤翔海山，层汉扬音徽。\n高冈有梧桐，驾言览朝晖。\n赠君以白云，白云不我持。\n赠君以明月，明月不我携。\n白云与明月，远道相追随。",
        "dynasty": "宋",
        "collection_info": null
    },
    {
        "uuid": "d686e199a2a3484a1d8591c44a5201a3",
        "title": "赠蜀医钟正甫",
        "author": "文天祥",
        "content": "炎皇览众草，异种多西州。\n为君望岷峨，使我双泪流。\n向来秦越人，朝洛夕邯郸。\n子持鹊经来，自西亦徂南。\n江南有羁羽，岂不怀故营。\n何当同皇风，六气和且平。",
        "dynasty": "宋",
        "collection_info": null
    },
    {
        "uuid": "b481c0638990858a4e6ad2a25d011f32",
        "title": "改题万安县凝祥观",
        "author": "文天祥",
        "content": "古道松花空翠香，风前鬓影照沧浪。\n飞泉半壁朝云湿，啼鸟满山春日长。\n须信神仙元有国，不知蛮触是何乡。\n道人横笛招归鹤，坐到斜晖上壁珰。",
        "dynasty": "宋",
        "collection_info": null
    },
    {
        "uuid": "8a093a34c0840690d86c22bf6266f891",
        "title": "西昌倪氏有山谷书杜陵山水图障歌作江山堂堂废其后人以黄书求题跋感慨一绝",
        "author": "文天祥",
        "content": "杜二已无黄九去，长歌大字落江山。\n百年风物今何似，春水晚烟飞白鹇。",
        "dynasty": "宋",
        "collection_info": null
    },
    {
        "uuid": "18b86121b046e4f1d8d11aed8da3b561",
        "title": "山中再次胡德昭韵  其一",
        "author": "文天祥",
        "content": "不将颜色汗黄金，落得灞桥馿上吟。\n是处江山生酒兴，满天风雪得梅心。\n觥筹堂裏春声沸，灯火林皋夜色深。\n人世可能行乐耳，重游不用卜晴阴。",
        "dynasty": "宋",
        "collection_info": null
    },
    {
        "uuid": "3980553ddb80c90c8936d6fc5ad2fb3d",
        "title": "山中再次胡德昭韵  其二",
        "author": "文天祥",
        "content": "人生柳絮斗坚牢，过眼春光叹伯劳。\n蜀道谩传千古险，庐山方许一人高。\n眼前见赤徒妨道，耳后生风未当豪。\n明月芦花随处有，扁舟自在不须篙。",
        "dynasty": "宋",
        "collection_info": null
    },
    {
        "uuid": "a40e620e7390ecfe0f8df4b726b42a03",
        "title": "山中再次胡德昭韵  其三",
        "author": "文天祥",
        "content": "曾见尊前此客哉，笑携麈尾拂莓苔。\n水边飞雁年年见，湖上新亭日日来。\n酹菊醉余披草坐，探梅吟罢带花回。\n北崖尚被刚风隔，笑按匆匆上马杯。",
        "dynasty": "宋",
        "collection_info": null
    },
    {
        "uuid": "8169614dde87e9d626294dfd4bf32408",
        "title": "山中泛舟觞客",
        "author": "文天祥",
        "content": "便作乘槎客，萧萧骨髮清。\n尊前山月过，笛裏水风生。\n半夜鱼龙沸，三秋河汉明。\n雪堂眠二客，梦与白鸥盟。",
        "dynasty": "宋",
        "collection_info": null
    },
    {
        "uuid": "8b70a5587b7f00e15487b5b5e2b6f526",
        "title": "病中作",
        "author": "文天祥",
        "content": "六月廿四夜，人间热欲炊。\n病怀如酒困，倦睫似书痴。\n梦与千年接，心随万里驰。\n客来相问讯，寄语有新诗。",
        "dynasty": "宋",
        "collection_info": null
    },
    {
        "uuid": "4066f5c616b6aae141224ca910eba129",
        "title": "山中即事",
        "author": "文天祥",
        "content": "山中方雨笠，天外忽晴丝。\n夕钓江澄练，春行路布棋。\n干坤供俯仰，岁月任差池。\n有酒如渑在，何妨日问奇。",
        "dynasty": "宋",
        "collection_info": null
    },
    {
        "uuid": "23fcdc8f581fd68d9beff7a426768b54",
        "title": "挽巽斋先生欧阳大着",
        "author": "文天祥",
        "content": "徘徊西河上，月落众星稀。\n哲人萎中道，雨绝将安之。\n昔者丽鸿藻，玉振含清晖。\n名理轶晋魏，雅言袭轲思。\n连驾觐驰道，并坐侍端闱。\n及门怀燕婉，升堂接逶迤。\n方期黄鹄翔，忽作朝露晞。\n黔娄不盖体，延陵有遗悲。\n层阿翳寒树，平楚暧希微。\n帷㡛衣广柳，缟冠涕如縻。\n水从章江去，云遶楚山飞。\n已矣如有闻，斯文不在兹。",
        "dynasty": "宋",
        "collection_info": null
    },
    {
        "uuid": "b566f0436a86fb22b3dff2fe16ee44d8",
        "title": "送刘其发入蜀",
        "author": "文天祥",
        "content": "秋风凄已寒，蜀道阻且长。\n虎狼伏原野，欲济川无梁。\n客从何处来，云我之西方。\n萧萧骕骦鸣，熠熠湛卢光。\n昔时荣华地，今为争战场。\n将军扬天戈，壮士发戎行。\n江南有羁鸟，悠悠怀故乡。\n驾言与子游，云天何茫茫。",
        "dynasty": "宋",
        "collection_info": null
    },
    {
        "uuid": "e97d274c360e37588be6d5b6b979faf7",
        "title": "周苍崖入吾山作图诗赠之",
        "author": "文天祥",
        "content": "三生石上结因缘，袍笏横斜学米颠。\n渔父几忘山下路，仙人时访岭头船。\n乌猨白鹤无根树，淡月疏星一线天。\n为我醉呼添蒙澒，倦来平卧看云烟。",
        "dynasty": "宋",
        "collection_info": null
    },
    {
        "uuid": "36636a2ca72ca4a1a38c80d2790316e0",
        "title": "题罗次说竹岩摘藁",
        "author": "文天祥",
        "content": "游子西南来，出门道何悠。\n文章会有用，意气轻身谋。\n纷纷食粱肉，藜藿当其忧。\n君看百川水，何处不东流。",
        "dynasty": "宋",
        "collection_info": null
    },
    {
        "uuid": "1251ec11760f7a59159d65d57026be21",
        "title": "挽刘知县",
        "author": "文天祥",
        "content": "玉海渊源懿，金闺步武高。\n功名千载意，翰墨一时豪。\n天马含风骨，秋鹰折羽毛。\n相逢俱白髮，流涕湿征袍。",
        "dynasty": "宋",
        "collection_info": null
    },
    {
        "uuid": "f5bdc88ccb9a86ad5e1fbe817b6ad6b5",
        "title": "古乐府",
        "author": "文天祥",
        "content": "珊瑚香点胭脂雪，芙蓉帐压春云热。\n明朝早弄灯前月，潋滟九霞碧藕折。\n璇杓高耸婺女明，金波漾晓辉郎星。\n赤琼曲裏长眉青，头上更有瑶池君。\n六九五十四东风，西蟠桃花花未红。\n鸣鸾鼓玉声玲珑，绿毛蒙茸莲水龟。\n媥斓五色人间稀，春多瑞叶不敢飞。\n冰壶光满鱼龙转，笑中低舞玉钗燕。\n明年今日长秋殿，安舆入侍金桃宴。",
        "dynasty": "宋",
        "collection_info": null
    },
    {
        "uuid": "4adaab69582e4a7fd37d60af02de4855",
        "title": "赴阙",
        "author": "文天祥",
        "content": "楚月穿春袖，吴霜透晓鞯。\n壮心欲填海，苦胆为忧天。\n役役惭金注，悠悠叹瓦全。\n丈夫竟何事，一日定千年。",
        "dynasty": "宋",
        "collection_info": null
    },
    {
        "uuid": "68cbfb76ddd4c90b01f2c0e5796310b7",
        "title": "所怀",
        "author": "文天祥",
        "content": "只把初心看，休将近事论。\n誓为天出力，疑有鬼迷魂。\n明月夜推枕，春风昼闭门。\n故人万山外，俯仰向谁言。",
        "dynasty": "宋",
        "collection_info": null
    },
    {
        "uuid": "408ebcf0fb9aebebaa9d75a75a7d4eaf",
        "title": "自嘆",
        "author": "文天祥",
        "content": "长安不可诣，何故会皋亭。\n倦鸟非无翼，神龟弗自灵。\n干坤增感慨，身世付飘零。\n回首西湖晓，雨余山更青。",
        "dynasty": "宋",
        "collection_info": null
    },
    {
        "uuid": "ce2d5cbcd7a9f9e298d97307c14e37cf",
        "title": "铁错",
        "author": "文天祥",
        "content": "貔貅十万众，日夜望南辕。\n老马翻迷路，羝羊竟触藩。\n武夫伤铁错，达士笑金昏。\n单骑见回纥，汾阳岂易言。",
        "dynasty": "宋",
        "collection_info": null
    },
    {
        "uuid": "0804eb0aaec15c22063bcec148b9bbec",
        "title": "和言字韵",
        "author": "文天祥",
        "content": "悠悠天地阔，世事与谁论。\n清夜为挥涕，白云空断魂。\n死生苏子节，贵贱翟公门。\n前辈如瓶戒，无言胜有言。",
        "dynasty": "宋",
        "collection_info": null
    },
    {
        "uuid": "ad06533c7b21be0c39ff05a1ec9551e5",
        "title": "愧故人",
        "author": "文天祥",
        "content": "九门一夜涨风尘，何事痴儿竟误身。\n子产片言图救郑，仲连本志为排秦。\n但知慷慨称男子，不料蹉跎愧故人。\n玉勒雕鞍南上去，天高月冷泣孤臣。",
        "dynasty": "宋",
        "collection_info": null
    },
    {
        "uuid": "8da18b52a0b0281ec24297cf941c9aa1",
        "title": "求客",
        "author": "文天祥",
        "content": "眼看铜驼燕雀羞，东风花柳自皇州。\n白云万里易成梦，明月一间都是愁。\n男子铁心无地着，故人血泪向天流。\n鷄鸣曾脱函关厄，还有当年此客不。",
        "dynasty": "宋",
        "collection_info": null
    },
    {
        "uuid": "a072bd0b34b5a2b6bb3e7739de832e2d",
        "title": "纪事  其一",
        "author": "文天祥",
        "content": "三宫九庙事方危，狼子心肠未可知。\n若使无人折狂虏，东南那箇是男儿。",
        "dynasty": "宋",
        "collection_info": null
    },
    {
        "uuid": "9f12aa1f539e80248645e93ba4cd312e",
        "title": "纪事  其二",
        "author": "文天祥",
        "content": "春秋人物类能言，宗国常因口舌存。\n我亦濒危专对出，北风满野负干坤。",
        "dynasty": "宋",
        "collection_info": null
    },
    {
        "uuid": "966cca600495bd4b5979cc25d8b162a6",
        "title": "纪事  其三",
        "author": "文天祥",
        "content": "单骑堂堂诣虏营，古今祸福了如陈。\n北方相顾称男子，似谓江南尚有人。",
        "dynasty": "宋",
        "collection_info": null
    },
    {
        "uuid": "2d8443a338491246bbf27096d0386ce6",
        "title": "纪事  其四",
        "author": "文天祥",
        "content": "百色无厌不可支，甘心卖国问为谁。\n豺狼尚畏忠臣在，相戒勿令丞相知。",
        "dynasty": "宋",
        "collection_info": null
    },
    {
        "uuid": "2c0466b4d85f57b054a6f1abdce534e6",
        "title": "纪事  其五",
        "author": "文天祥",
        "content": "慷慨轻身堕蒺藜，羝羊生乳是归期。\n岂无从史私袁盎，恨我从前少侍儿。",
        "dynasty": "宋",
        "collection_info": null
    },
    {
        "uuid": "f0efbbb49fceec6e6d862ba3fc37f66a",
        "title": "纪事  其六",
        "author": "文天祥",
        "content": "英雄未肯死前休，风起云飞不自由。\n杀我混同江外去，岂无曹翰守幽州。",
        "dynasty": "宋",
        "collection_info": null
    }
]