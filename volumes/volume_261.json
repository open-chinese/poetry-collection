[
    {
        "uuid": "063b6dd8c23b46bdfc00ef1ce52c8160",
        "title": "寄题婺源戴氏苍山歌",
        "author": "方回",
        "content": "大苍山，小苍山，有若醉翁亭外滁山环。\n万梅万竹万松柏，万岩万壑超人寰。\n河洛以来万万卷，上至姚姒下孔颜。\n蝇头细字藏数世，晁张韩柳笔追还。\n三道八韵果何用，时文之学久已删。\n星源幸有此一老，妙龄早悟向上关。\n明年古希满七十，不知京洛有尘阛。\n花间自与鶑蝶赏，果熟朝共猿猱攀。\n文人才士过从每樽酒，樵夫牧子亦许荆同班。\n海内一统三十载，书文车轨过荆蛮。\n捐轩弃冕考槃磵，清朝乃容此士閒。\n神仙窟宅何可到，蓬莱弱水隔险艰。\n安得插翅一飞往，穿深憩密弄潺湲。\n王摩诘心似可拟，陶渊明径焉能扳。\n既而思之各有分，命所当得天不悭。\n大苍山，小苍山，此非百顷之家不能办，游人未易窥豹斑。\n题诗寄往聊想像，我有把茅独蜗跧。",
        "dynasty": "宋",
        "collection_info": null
    },
    {
        "uuid": "954248c2606749bf94f9cb801714d1fa",
        "title": "题王义之云隠",
        "author": "方回",
        "content": "心天界限绝尘氛，廛市虽喧耳不闻。\n大隠从来非小隠，可须深入万重云。",
        "dynasty": "宋",
        "collection_info": null
    },
    {
        "uuid": "5444a343685a67439e7a2fac37067b7a",
        "title": "送吕主簿还任永丰",
        "author": "方回",
        "content": "吾友陆太初，擢第岁丙辰。\n同舟下歙滩，羣英对枫宸。\n于时程讷相，中书秉洪钧。\n拔我魏静翁，丞郎厕朝绅。\n明年去其位，出使洞庭滨。\n回也实同行，两见桃源春。\n己未入江险，鄂城飞战尘。\n近岁亡国相，再造夸庚申。\n金陵留举子，始获识伟人。\n公年二十三，太初之馆宾。\n回年三十四，太初之乡邻。\n四十六载别，世事难具陈。\n后岁公七袠，明年我八旬。\n雪髯对举酒，谈诗如有神。\n健笔涸湖海，便腹罗星辰。\n匪玉亦匪珠，自有席上珍。\n近世浇薄俗，百僞无一真。\n二老举措间，復还天地淳。\n醉乡闢坦途，永无荆与榛。\n傍观果孰识，无怀葛天民。\n一邑主簿领，内省忘屈伸。\n归隠匡庐峰，寄雁或可频。",
        "dynasty": "宋",
        "collection_info": null
    },
    {
        "uuid": "5c6041df298be03afbf7dbad21f9e44d",
        "title": "以读书破万卷下笔如有神为韵赋十诗送赵然然如大都  其一",
        "author": "方回",
        "content": "博学果何谓，书不可不读。\n子思继以审，子夏继以笃。\n是皆返诸心，夫岂泥简牍。\n试一凭危楼，万里送鸿鹄。",
        "dynasty": "宋",
        "collection_info": null
    },
    {
        "uuid": "ff354b9c3c96cc14f454d5fc968a197a",
        "title": "以读书破万卷下笔如有神为韵赋十诗送赵然然如大都  其二",
        "author": "方回",
        "content": "羲皇卦未画，世间有何书。\n今人所校者，惟亥豕鲁鱼。\n曷不洗肺肠，求诸天地初。\n此理傥有得，万卷皆空虚。",
        "dynasty": "宋",
        "collection_info": null
    },
    {
        "uuid": "73175a32197f425dd12e3fbb09a875f5",
        "title": "以读书破万卷下笔如有神为韵赋十诗送赵然然如大都  其三",
        "author": "方回",
        "content": "所谓先天易，诸人识不破。\n独一观物翁，入手不放过。\n太极是生两，然后品物播。\n参以邵子言，佛老义自堕。",
        "dynasty": "宋",
        "collection_info": null
    },
    {
        "uuid": "c9c1c7a6363a95615cc719dd83d9d29f",
        "title": "以读书破万卷下笔如有神为韵赋十诗送赵然然如大都  其四",
        "author": "方回",
        "content": "误训若稽古，字至于三万。\n一言思无邪，可以了羣怨。\n世人尔所有，夜光珠径寸。\n吾侪道固穷，君子兼山艮。",
        "dynasty": "宋",
        "collection_info": null
    },
    {
        "uuid": "b92463b9b48eb95c8f634e3c6fd639aa",
        "title": "以读书破万卷下笔如有神为韵赋十诗送赵然然如大都  其五",
        "author": "方回",
        "content": "扬雄论立师，始于书一卷。\n曾子贯忠恕，本无书可传。\n赵子足着述，古今妙贯穿。\n考诸领袖间，深衣有表撰。",
        "dynasty": "宋",
        "collection_info": null
    },
    {
        "uuid": "e851ebfaa25f07e2e2a597eeece22958",
        "title": "以读书破万卷下笔如有神为韵赋十诗送赵然然如大都  其六",
        "author": "方回",
        "content": "朱先之桑梓，如我二人者。\n赵子于吟诗，一字不妄下。\n虚叟明八十，硉矹老病马。\n年龄已衰颓，文字亦苟且。",
        "dynasty": "宋",
        "collection_info": null
    },
    {
        "uuid": "afd7b60b1595f0f94142b3512cbda58e",
        "title": "以读书破万卷下笔如有神为韵赋十诗送赵然然如大都  其七",
        "author": "方回",
        "content": "妙年尝自负，韩子补天笔。\n年及渭滨人，今也老无力。\n送君如燕都，谁门可长揖。\n苏举黄自代，靖翁独我识。",
        "dynasty": "宋",
        "collection_info": null
    },
    {
        "uuid": "d6017c11b1b0fb62ad2296fd7cd4c5ac",
        "title": "以读书破万卷下笔如有神为韵赋十诗送赵然然如大都  其八",
        "author": "方回",
        "content": "言诗卜子夏，作赋马相如。\n三十六字母，文公之四书。\n知君便便中，自有一石渠。\n以貌失子羽，诸公其慎诸。",
        "dynasty": "宋",
        "collection_info": null
    },
    {
        "uuid": "7210b8ada319d9516a3b11e9546e428d",
        "title": "以读书破万卷下笔如有神为韵赋十诗送赵然然如大都  其九",
        "author": "方回",
        "content": "鲁语第一篇，子曰即次有。\n有子与曾子，专美孔圣后。\n乃知古学者，尊师復重友。\n君之师友何，殆不止韩柳。",
        "dynasty": "宋",
        "collection_info": null
    },
    {
        "uuid": "f0fea871fa18b975a535086506cc267c",
        "title": "以读书破万卷下笔如有神为韵赋十诗送赵然然如大都  其一○",
        "author": "方回",
        "content": "后生信可畏，君年未四旬。\n我老长空倍，閒将三十春。\n学行各有见，出处何必均。\n宁将诗泣鬼，肯与钱称神。",
        "dynasty": "宋",
        "collection_info": null
    },
    {
        "uuid": "c92a9f1f5d5cbc764a1284a5fec645c1",
        "title": "至节前二日",
        "author": "方回",
        "content": "梅花买到满楼香，但笑吾家节是常。\n雨冻不应无雪冻，肩疮更復有头疮。\n桃符爆竹年将近，绣线书帷日渐长。\n三岁岭南江左路，岂知八十客钱塘。",
        "dynasty": "宋",
        "collection_info": null
    },
    {
        "uuid": "0c7a94bd87bb1f78b53b0ff108417b41",
        "title": "至节后一日十月二十九日",
        "author": "方回",
        "content": "倚栏閒玩老梧桐，万变真如一梦中。\n竹叶满斟今古了，杨枝早放是非空。\n幼孤岭海三千里，衰病江湖八十翁。\n旧雨来人竟安在，迩来朋友马牛风。",
        "dynasty": "宋",
        "collection_info": null
    },
    {
        "uuid": "ad63482cace141c2717033a48f64b91c",
        "title": "至节前一日六首  其一",
        "author": "方回",
        "content": "少陵早是沧浪客，马援真成矍铄翁。\n四十五年忝科第，一生心与布衣同。",
        "dynasty": "宋",
        "collection_info": null
    },
    {
        "uuid": "b4e0b9674aa6fdbb6b604c5ff39c2c6c",
        "title": "至节前一日六首  其二",
        "author": "方回",
        "content": "征羌汉将赵充国，赐履齐侯周太公。\n虚叟纪年亦云尔，五湖四海一诗穷。",
        "dynasty": "宋",
        "collection_info": null
    },
    {
        "uuid": "9cacdde76dd6c2ea6b594dac79b111ff",
        "title": "至节前一日六首  其三",
        "author": "方回",
        "content": "灯前一影客中身，鸡未鸣时起已频。\n每日盆梅千百担，倚楼閒作看花人。",
        "dynasty": "宋",
        "collection_info": null
    },
    {
        "uuid": "26a052aa1507824575a439d8886f94d2",
        "title": "至节前一日六首  其四",
        "author": "方回",
        "content": "莼羹鲈鲙鑑湖风，想像依稀老放翁。\n惜为平原多一出，诗名元已擅无穷。",
        "dynasty": "宋",
        "collection_info": null
    },
    {
        "uuid": "1e3edc7f4b80d0a1018b996d53aeb202",
        "title": "至节前一日六首  其五",
        "author": "方回",
        "content": "客子光阴诗卷裏，杏花消息雨声中。\n我谓简斋此奇句，元来出自后山翁。",
        "dynasty": "宋",
        "collection_info": null
    },
    {
        "uuid": "6f1b2ae8b99dcd9cb80edd855a007160",
        "title": "至节前一日六首  其六",
        "author": "方回",
        "content": "心情诗卷无佳句，时节梅花有好枝。\n较似后山更平澹，一生爱诵石湖诗。",
        "dynasty": "宋",
        "collection_info": null
    },
    {
        "uuid": "46e0d428a4047570775c115baf154091",
        "title": "赠鲁至道",
        "author": "方回",
        "content": "种熏不生莸，种莸不生熏。\n人力异培植，草木各有根。\n或不然此说，宜以变化论。\n蛟鱼无头角，作龙行雨云。\n曲糵酿成酒，醒者皆醺醺。\n不见昔诸子，抠衣孔圣门。\n仲由气暴虎，不使行三军。\n欲俾赐也讷，故曰天何言。\n不见孺悲子，取瑟使之闻。\n色黄而在裳，深取六五坤。\n志学及从心，非变尚何云。\n南山隠雾豹，养其所变文。\n明明德新民，此书洙泗孙。\n所谓新者何，拾旧新是勤。\n服可古衣冠，耕须故田园。\n世惟有旧染，不可留一痕。\n变人先变己，毋我求道原。\n下愚彼不移，乌喙无兰荪。\n昏昏与晓晓，火蛰仍復蟠。\n人生悟此理，寸丹还一元。",
        "dynasty": "宋",
        "collection_info": null
    },
    {
        "uuid": "9843cb8d320d74906451410a8ec96813",
        "title": "寄题汪称隠海阳船亭",
        "author": "方回",
        "content": "望之有若船，其实止一亭。\n世情作风涛，平地有沧溟。\n中裁宫室制，外肖舳舻形。\n片帆可万里，眇视蛟龙腥。\n吾友汪定翁，积世家海宁。\n海宁亦海阳，难考山海经。\n季子栋此宇，世皆称宁馨。\n乘桴否运革，作楫良辰丁。\n漳饶两分教，奕叶家毡青。\n记者弘斋老，文辞摇斗星。\n不慕蓬莱岛，不求楚江萍。\n野水无人渡，何时一扬舲。",
        "dynasty": "宋",
        "collection_info": null
    },
    {
        "uuid": "0ec653de2722098fe83a2f42ecc3ce7c",
        "title": "武林感旧又二首  其一",
        "author": "方回",
        "content": "钱塘多少少年人，孰识迴头迹已陈。\n绿草地元无绿草，红尘天更不红尘。\n三茅观顶灯犹在，六部桥南塔顿新。\n试问众生诗得意，袈裟底下自由身。",
        "dynasty": "宋",
        "collection_info": null
    },
    {
        "uuid": "c3146a31a7117deb6d35fe9df1af0091",
        "title": "武林感旧又二首  其二",
        "author": "方回",
        "content": "吴侬青盖已云何，郎罢犹能欸乃歌。\n湖上船稀西子老，城中马响北人多。\n珍烹富户金千埒，负贩贫民雨一蓑。\n倏忽虚盈三十载，世间春夏几南柯。",
        "dynasty": "宋",
        "collection_info": null
    },
    {
        "uuid": "0f8cbf349c8db15b0a2994bfdf613f7a",
        "title": "松鹤词",
        "author": "方回",
        "content": "千桃李之秾华兮不如我之孤松，彼眩三春之朝露兮我专一丘壑之风，听此以洗耳兮又何有乎牛鬬之聪。\n百鶑啼兮万蝶舞，不如我独鹤兮褵褷其羽，顾月池之在地兮各以影而自侣。\n九转砂成兮鹤顶同丹，我鬓不凋兮松鬣长青，何十八公之为梦兮胎仙夜鸣醉魂醒。\n亦贞其心兮亦癯其形，与我作朋兮俱千龄。",
        "dynasty": "宋",
        "collection_info": null
    },
    {
        "uuid": "3f8b8bb570a97893210a2975e38e0f82",
        "title": "西斋",
        "author": "方回",
        "content": "偶得西斋字，向西开此斋。\n人间诗眼少，天下夕阳佳。",
        "dynasty": "宋",
        "collection_info": null
    },
    {
        "uuid": "5f60c768f3be2bd4fe961427dcad3d99",
        "title": "题纳甲图",
        "author": "方回",
        "content": "朝有读书客，过我携酒壶。\n问我参同契，汝亦尝读诸。\n虞翻纳甲法，即是先天图。\n伯阳窃其秘，静夜观蟾蜍。\n初八二十三，艮兑丙丁殊。\n上弦进火候，下弦退阴符。\n望盈仰干盖，晦灭俯坤舆。\n震巽庚辛对，坎离戊己俱。\n朔旦之日中，交媾水火炉。\n彭晓彼何人，哓哓争鲁鱼。\n可惜非易学，欲飞血肉躯。\n借易弄丹术，邹欣曷不诛。",
        "dynasty": "宋",
        "collection_info": null
    },
    {
        "uuid": "1474937ce937a6a40ebb6bf72760534e",
        "title": "题云泉题咏",
        "author": "方回",
        "content": "天一生水，坎卦象旃。\n二阴一阳，坤之中渊。\n天而非此，必为旱年。\n泽自空降，其云油然。\n地而非此，民何以田。\n曰有畎浍，泉出于山。\n六坎之卦，次坤次干。\n在屯为云，在蒙为泉。\n至于需卦，復以云言。\n既亨既养，需厥成焉。\n万物始生，孰为之元。\n水为物母，乳之而蕃。\n云为水胎，泉为水源。\n云初一缕，霶霈八埏。\n泉初一滴，汹涌滔天。\n君子心学，攸体攸研。\n观象于坎，奚水之专。\n中刚内实，处险常安。\n于云于泉，復究厥观。\n水之始初，未波未澜。\n心之始初，万善俱完。\n如云欲雨，如泉欲川。\n发而中节，养蒙亨屯。\n无为而成，地平天全。\n心之动也，化育攸关。\n我心未动，厥亦有传。\n云之动天，不可復还。\n盍亦求诸，未云之前。\n泉之动矣，不可復返。\n盍亦求诸，未泉之前。\n心之既发，收之孔艰。\n心之未发，泉本云根。\n不睹不闻，无倪无端。\n戒慎恐惧，以操以存。\n洎及发也，电激河奔。\n一言蔽之，敬为入门。",
        "dynasty": "宋",
        "collection_info": null
    },
    {
        "uuid": "e7aeccb7a007126189b61fb1574ce7d6",
        "title": "皇甫巨川父年八十八母年八十四歌",
        "author": "方回",
        "content": "屈二指兮郎罢九秩，虽则九秩兮髯犹如漆。\n梁之郊兮黍稷栉栉，父曰儿归兮吾督汝铚。\n加六算兮圣善九旬，虽则九旬兮髪犹未银。\n汴之水兮鲂鲤鳞鳞，母曰儿归兮我甘汝珍。\n夫妇偕老兮古无此比，父母俱存兮今谁其拟。\n禄养于南兮云胡不善，汴梁言还兮昼锦乐只。\n二老有子兮又有孙，寿且康兮施及后昆。\n逮老及彭兮永贞厥根，泽诗熏书兮益大宁斋翁之门。",
        "dynasty": "宋",
        "collection_info": null
    },
    {
        "uuid": "b29dd7410e9be51e8ceffd5685042bfa",
        "title": "王御史野塘图歌",
        "author": "方回",
        "content": "野塘之水兮其色油油，以畜以泄兮灌我良畴。\n弋有鳬雁兮盟有鸥，我出而仕兮可则进，脱如不可兮还我锄耰。\n水之上兮山之下，稷黍枣栗兮野塘之坞。\n秋收其实兮于粲满筥，车既膏兮马不前，退而家食兮孰予敢侮。\n我思野塘兮繄古之沂，有怀其人兮瑟声希。\n可由求赤兮贤宁不希，登之廊肆兮佩玉黼黻，否则岂无春服兮咏雩风而与归。",
        "dynasty": "宋",
        "collection_info": null
    },
    {
        "uuid": "f2245031f10cb141fc8e5d292b354335",
        "title": "辅德庙碑歌",
        "author": "方回",
        "content": "绿之渚兮浣侯衣，青厥蟾兮神所依。\n未壮而逝兮匪夭，白首者拜兮莫之敢非。\n潮来兮潮往，侯朝出游兮夜归。\n侯昔家兮今庙，奠椒醑兮神其我釂。\n渺渺兮绿之渚，子陵在上兮子胥下。\n羊裘孔乐兮鸱夷犹怒，勾吴炎汉兮俯仰今古。\n侯之愿兮天不违，保我民兮靡兵靡饥。\n水无蛟蜮兮山无貙豹，有苹有芷兮岁其报。\n彭殇共尽兮孰尽而神，不死者心兮幻者身。\n雨八荒兮先我桑梓，刊此石兮百世之史。",
        "dynasty": "宋",
        "collection_info": null
    },
    {
        "uuid": "96efc1f796c1aada39b54012ea577d7b",
        "title": "宿包山杨明府宅  其一",
        "author": "方回",
        "content": "十年共艰难，老友杨明府。\n贤令实所頼，拙守何足数。\n尚忆纷纭初，天地沸鼙鼓。\n穷山古未见，倏忽集万马。\n家财吝不捐，宁保杀与掳。\n公一无所爱，什器亦遭斧。\n我书寄歙山，万卷弃草莽。\n即令两秃翁，衣破缺纫补。\n独有浩然气，依旧塞□□。\n□□白云村，连榻晓共语。",
        "dynasty": "宋",
        "collection_info": null
    },
    {
        "uuid": "50faeeab63a102cf9b52f0a1302eaa45",
        "title": "宿包山杨明府宅  其二",
        "author": "方回",
        "content": "今日到桐庐，登堂拜寿母。\n□□□□□，□□□□□。\n人间富豪儿，吾事弗如汝。\n汝纵□□□，□□□□□。\n□□□□□，□□□□□。",
        "dynasty": "宋",
        "collection_info": null
    },
    {
        "uuid": "1eb499dbb2a29a20d4c8181bccbaa379",
        "title": "宿包山杨明府宅  其三",
        "author": "方回",
        "content": "谁实生成之，谚谓慈父母。\n彼锦衣玉食，及朱弦镂簋。\n公但宝一砚，百倍似胜汝。\n我眠公浩唱，犹有半夜许。\n可亲未易别，依依睇烟雨。",
        "dynasty": "宋",
        "collection_info": null
    },
    {
        "uuid": "2fe573f72433dd0fb4c9b6f8a3809d61",
        "title": "次韵赵宾旸见寄长句",
        "author": "方回",
        "content": "百忧攻心成白首，不少自宽死已久。\n我初作郡犹未贫，□□比□□□□。",
        "dynasty": "宋",
        "collection_info": null
    },
    {
        "uuid": "8a7eff85f6228e84a00a0d4607332671",
        "title": "万山堂呈史察使  其一",
        "author": "方回",
        "content": "□□□□□□□，□□□□□□□。\n□□□□□□□，□予年事雪盈头。\n药岩夏冷水泉润，茗屋午香窗户幽。\n相过端能坐终日，微吟清啸两无求。",
        "dynasty": "宋",
        "collection_info": null
    },
    {
        "uuid": "7697a2329b74023316ddf8af1c78cd53",
        "title": "万山堂呈史察使  其二",
        "author": "方回",
        "content": "质肃英声盖九州，名孙吾获与之游。\n胸中所学万青简，堂上有亲双黑头。\n买砚新添行橐重，抄书勤过野庐幽。\n雕鞍长剑纷纷是，人物如斯岂易求。",
        "dynasty": "宋",
        "collection_info": null
    },
    {
        "uuid": "7504c6cb1ec4f28ab1352ab65976b297",
        "title": "赠管氏三昆仲罗汉保大闾官孙",
        "author": "方回",
        "content": "颗颗圆珠掌上珍，更如玉树皎无尘。\n公侯富贵元常事，兄弟聪明各过人。\n着意学吟须刻苦，立谈属对已清新。\n老夫不误青双眼，会见他年笔有神。",
        "dynasty": "宋",
        "collection_info": null
    },
    {
        "uuid": "979af100ac6d532f08d35551e79de5f9",
        "title": "次韵酬赵无己",
        "author": "方回",
        "content": "文才因学进，名誉待时隆。\n定有仙能遇，元无鬼可穷。\n刚贞侔铁石，猥琐笑蒿蓬。\n百尺楼头目，时时没去鸿。",
        "dynasty": "宋",
        "collection_info": null
    },
    {
        "uuid": "4f30d703c7b1af50bd9fb512710ea1b8",
        "title": "谢客二首  其一",
        "author": "方回",
        "content": "梦到红云玉殿来，骨凡无路住蓬莱。\n鹤身欲向仙官舞，病翅褵褷展不开。",
        "dynasty": "宋",
        "collection_info": null
    },
    {
        "uuid": "1c1c759480cbdbc702d5d81b363f4bfc",
        "title": "谢客二首  其二",
        "author": "方回",
        "content": "时脱蓑衣当酒钱，江天身世一渔船。\n七旬衰老人无识，林下休官十五年。",
        "dynasty": "宋",
        "collection_info": null
    },
    {
        "uuid": "f2901d5be31e134db763517b805159a5",
        "title": "次韵邵君以容名斋二首  其一",
        "author": "方回",
        "content": "细读来诗窥所学，忘机忍事用功深。\n远同随笔洪公号，妙得吟窝邵子心。\n怀抱春浓重醖酒，语言渊嘿绝弦琴。\n我能容物天容我，无是无非镇似今。",
        "dynasty": "宋",
        "collection_info": null
    },
    {
        "uuid": "cd6d4e980670733b31ea45f83c207bac",
        "title": "次韵邵君以容名斋二首  其二",
        "author": "方回",
        "content": "我能容物天容我，容足元消地几多。\n结莫逆交聊尔汝，闻无义语勿谁何。\n飘零踪迹因循惯，冷淡光阴苟且过。\n人世政如蚕食叶，百年谁办茧成窝。",
        "dynasty": "宋",
        "collection_info": null
    },
    {
        "uuid": "4b86228bdb837ec1431358a78345b067",
        "title": "诗二首  其一",
        "author": "方回",
        "content": "鹦鹉笼开綵索宽，一宵飞去为谁欢。\n早知黠贼心肠别，肯作佳人面目看。\n忍着衣裳辜旧主，便涂脂粉事新官。\n丈夫能举登科甲，可得妖雏胆不寒。",
        "dynasty": "宋",
        "collection_info": null
    },
    {
        "uuid": "8801383a56804c63e27ffe66e1880818",
        "title": "诗二首  其二",
        "author": "方回",
        "content": "一牝犹嫌将两雄，趋新背旧片时中。\n陡忘前主能为叛，乍事他人更不忠。\n玉碗空亡无易马，绛桃犹在未随风。\n何须苦问沙咤利，自是红颜薄老翁。",
        "dynasty": "宋",
        "collection_info": null
    },
    {
        "uuid": "690d8a63157eddd11c55ad4430fd68cb",
        "title": "挽吕襄阳",
        "author": "方回",
        "content": "将军报国寸心丹，满眼儿孙尽好官。\n一品已颁新印绶，九重犹许旧衣冠。\n碑存岘首怀羊祜，箭着浮图恨贺兰。\n公论百年应自定，且留忠节后人看。",
        "dynasty": "宋",
        "collection_info": null
    },
    {
        "uuid": "423e86d236b667b00e3258e5d5a73650",
        "title": "浙西园苑",
        "author": "方回",
        "content": "壁间墨客扫龙蛇，所写诗佳字亦佳。\n忽见一诗增感慨，吾家宗伯老秋崖。",
        "dynasty": "宋",
        "collection_info": null
    },
    {
        "uuid": "c621a536aa91ad823b37cc04deff31a1",
        "title": "久雨",
        "author": "方回",
        "content": "云胡不出，积雨予尼。\n意弥八纮，膝此一席。\n谁具蒸徒，假予楫航。\n一往沧海，观彼茫洋。\n掩关昼眠，胡宁不暇。\n鲁叟攸戒，敢视为夜。\n寂寂疏帘，幽幽空阶。\n鸟下碎藓，伤予之怀。\n悠悠古道，溢溢行潦。\n岂无岑楼，送目遥草。\n心之忧矣，莫或予知。\n彼其之子，谓予寒饥。",
        "dynasty": "宋",
        "collection_info": null
    },
    {
        "uuid": "08a2889acf7d8e92071ee4db32d56321",
        "title": "筑城谣",
        "author": "方回",
        "content": "从军去筑城，不如困长征。\n从军去掘堑，不如鏖血战。\n古今征战立奇功，貂蝉多出兜鍪中。\n徒教力尽锸与杵，主将策勋士卒苦。\n君不见每调一军役百室，一日十人戕六七。\n草间髑髅饲蝼蚁，主将言逃不言死。",
        "dynasty": "宋",
        "collection_info": null
    },
    {
        "uuid": "95c439335fb925419f21d7fd79b789b4",
        "title": "游石头城",
        "author": "方回",
        "content": "卧龙起草庐，扶汉有余忠。\n欲结紫髯客，共追黄星公。\n一言根本定，万里氛翳空。\n指此为虎踞，长啸吞西风。\n夫岂樊吾圃，以虞他人攻。\n乌林逸元恶，入蜀怆途穷。\n汝亦赵佗辈，区区帝江东。\n吾意本谓何，剑佩殊不同。\n后来矫虔人，藉口欺盲聋。\n九折剑阁栈，一泥函关封。\n盗贼柄干将，姦雄非英雄。\n老我弔古癖，徘徊梵王宫。\n城坏遗甃泯，江徙孤岸穹。\n中原芳草外，战尘春蒙蒙。\n酒尽欲下山，目极斜阳红。",
        "dynasty": "宋",
        "collection_info": null
    },
    {
        "uuid": "fffb32936a31278c18b5c88d449de6bf",
        "title": "人生如流丸",
        "author": "方回",
        "content": "人生如流丸，冉冉不肯住。\n草变鶗鴂鸣，花零蝴蝶去。\n去去无奈何，一饭三起步。\n鬓绿密已稀，红颜新忽故。\n往悔杳莫追，前瞻冥未悟。\n破镜忽偶圆，堕甑宁足顾。\n方池疏雨余，历历见鸟度。\n沉吟高树间，聊用写心素。",
        "dynasty": "宋",
        "collection_info": null
    },
    {
        "uuid": "6cb91965f15274fa5fdf48310f6241b3",
        "title": "韩蕲王湖上骑馿图为王孙叶叶赋",
        "author": "方回",
        "content": "取日虞渊战临平，鼓起金山麾伏兵。\n既不画此背嵬军阵形，国容貂蝉佩葱珩，军容金甲马朱缨。\n又不画此生面真仪刑，昔王不肯专枢庭。\n清凉居士以自名，散遣万骑还屯营。\n独控长耳游林垧，林间坐石樵叟争。\n不无醉尉呵夜行，孰识朱门抗旄旌。\n王孙妙年万事轻，欲蹈箕颍遗浮荣。\n龚侯淡墨胜丹青，作此灞桥风雪征。\n龙变不测人中英，谛观岂是寒书生。\n丈夫出处吾能评，不可长剑即短檠。\n得时用世身名亨，否哉履道幽人贞。\n叶叶用意何峥嵘，大司马侃孙渊明。",
        "dynasty": "宋",
        "collection_info": null
    },
    {
        "uuid": "4ac33b8a6f66b355eb3d894fc94783c4",
        "title": "陆君实哀挽",
        "author": "方回",
        "content": "亘古无斯事，于今有若人。\n龙绡同把手，鲛室共沉身。\n蹈海言能践，忧天志不伸。\n曾微一坏土，鱼腹瘗君臣。",
        "dynasty": "宋",
        "collection_info": null
    },
    {
        "uuid": "a9ae2d6ce1beaa213ffe2e23632cdc08",
        "title": "晚望浒墅",
        "author": "方回",
        "content": "太湖晚山雨，白鸟去冥冥。\n古冢多无后，荒祠或有灵。\n异峰搀石骨，远树耸人形。\n兵革已苏息，废田蒲稗青。",
        "dynasty": "宋",
        "collection_info": null
    },
    {
        "uuid": "17d6fc9c7cdfc015b4547c2fead1a8f7",
        "title": "江涨",
        "author": "方回",
        "content": "暑雪西南下，愁霖日夜倾。\n高城人避水，古庙吏祈晴。\n沙鸟依庭宿，渔船入市行。\n老夫隠几意，可但悯吾生。",
        "dynasty": "宋",
        "collection_info": null
    },
    {
        "uuid": "de04c21b9c2e6119767da493509618bc",
        "title": "读四明尊尧集",
        "author": "方回",
        "content": "大道行天如日月，羣儿簸弄竟何如。\n自悲责沈曾为学，安得尊尧更有书。\n义胆轮囷千古在，神州攻战百年余。\n诬辞逆像今俱已，犹恐忠贤恨未祛。",
        "dynasty": "宋",
        "collection_info": null
    },
    {
        "uuid": "5b54fb0c4f8010c8e5abd81fa1c8e5ab",
        "title": "重游凤凰台",
        "author": "方回",
        "content": "重扶瘦影上荒台，万里秋阴凝不开。\n天地未休貔虎战，江山敢望凤凰来。\n是非易判元嘉事，今古难逢太白才。\n尊酒阑珊诗思乱，夕阳吹角不胜哀。",
        "dynasty": "宋",
        "collection_info": null
    },
    {
        "uuid": "592e8728acba5844bb8d91fd4d59382a",
        "title": "溪阁呈陆太初",
        "author": "方回",
        "content": "临水看山日百迴，等閒收拾有诗才。\n老松于我几年长，啼鸟无名何处来。\n病髪渐应雕翠葆，衰踪那復梦金台。\n鹔鹴未敝犹堪典，聊挽秋花荐酒杯。",
        "dynasty": "宋",
        "collection_info": null
    },
    {
        "uuid": "716809f995e3cffe463b04ca3579f578",
        "title": "赠郭澹溪",
        "author": "方回",
        "content": "赫日烧空暍欲死，诗来如向雪中看。\n古罍出土铜声尽，明月浮空贝影寒。\n江海岂无鸥作社，头颅安得鹖为冠。\n会须弃置人间事，同向秋风觅钓竿。",
        "dynasty": "宋",
        "collection_info": null
    },
    {
        "uuid": "ef78fb350dfdd1044309840c472bcb88",
        "title": "初夏书事",
        "author": "方回",
        "content": "平生万事鸟飞空，绿鬓苍颜俯仰中。\n醉若山颓无旧侣，坐如泥塑有新功。\n诗成不觉窗移日，心定何烦扇引风。\n结网小蛛恣来往，忘机应亦识衰翁。",
        "dynasty": "宋",
        "collection_info": null
    },
    {
        "uuid": "b217b73a14fcf988bd9565e38295bbe0",
        "title": "次韵休宁程君圉来访",
        "author": "方回",
        "content": "秋崖劲笔敌黄陈，贽卷当年许望尘。\n十载江湖春雁断，万山烟雨石羊新。\n余生敢忘尊前话，先正曾同席上宾。\n今日相逢两家子，可无努力继前人。",
        "dynasty": "宋",
        "collection_info": null
    },
    {
        "uuid": "323c995374ceea40ac194d32387b9bc7",
        "title": "赠云屋瑞上人",
        "author": "方回",
        "content": "名缁今已绝，见汝忽惊神。\n昔日陪三卫，多年护九宸。\n漫从鸡帻报，长与蠹编亲。\n汉幄垂前箸，秦关痛隻轮。\n骤惊沦宝玉，何惜褫冠巾。\n往事怜蜗国，余生脱雁臣。\n片云聊作屋，死树自观身。\n空钵宁无食，枵囊别有珍。\n跣行千里近，冻卧八寒春。\n像喜图佳士，名虚彻贵人。\n论诗色泾渭，远俗意参辰。\n余子一时尽，高流百世新。\n公能追慧远，吾或可遗民。\n剃栉虽殊相，澄江月共真。",
        "dynasty": "宋",
        "collection_info": null
    },
    {
        "uuid": "7e636494db912d676804daa5aa7957fb",
        "title": "出城",
        "author": "方回",
        "content": "久病欣初愈，长忙爱暂閒。\n出城因送客，沿路得看山。",
        "dynasty": "宋",
        "collection_info": null
    },
    {
        "uuid": "f6524461bd625478bc471199f6d8d97c",
        "title": "湖堤雨中夜归",
        "author": "方回",
        "content": "夜雨昏昏欲雪天，数家灯火北山前。\n乡心认作桑麻路，忽有湖船奏管絃。",
        "dynasty": "宋",
        "collection_info": null
    },
    {
        "uuid": "76aa0c70d81eac01d74cdedd6a2ad14c",
        "title": "行宫西门",
        "author": "方回",
        "content": "翠华东幸缔和盟，从此君王罢北征。\n宿卫周庐无处所，野人畦菜傍宫城。",
        "dynasty": "宋",
        "collection_info": null
    },
    {
        "uuid": "6b244ecfa111d7db422c39615d1cfef5",
        "title": "题许宣平南山故居",
        "author": "方回",
        "content": "一庵依旧翠微中，身在蓬莱第几宫。\n羽卫夜归人不识，满山松桧响清风。",
        "dynasty": "宋",
        "collection_info": null
    },
    {
        "uuid": "702b9419414804a07a3e1e2a930d1706",
        "title": "秀山霜晴晚眺与赵宾旸黄惟月联句",
        "author": "方回",
        "content": "一峰何峥嵘，万象悉匍匐。\n心包元气并，影立太空独。\n遥瞻极干端，俯瞰际坤轴。\n飘飘凌云身，杳杳送鸿目。\n挥袖裨八风，开襟吞百渎。\n醒脾嚥醇清，涤髓荡痼俗。\n斗摘紫垣杓，日攀黄道毂。\n川令夷若奔，林诃魍魈伏。\n螺蚌视三神，杯盎阅四隩。\n参旗摩右肩，昆苑踏左足。\n营营蚁磨旋，戢戢蜂房簇。\n羶俎餍前臑，诗瓢悭半菽。\n历测尊卢年，桴穷沃焦谷。\n畴非浮点沤，吾亦寄粒粟。\n气形孰融结，高深谁浚矗。\n娲皇不能补，共工多事触。\n飞思腾虚遨，殚精驰逈瞩。\n浩浩蔑垠涯，浑浑曷边幅。\n百刻倏汐潮，九行递朏朒。\n达观等鹏鹪，殊趋殽燕蝠。\n仙驭鞭虬螭，神驾轨骊騄。\n寰中无遁照，象外有玄烛。\n推寻制字苍，究考画卦宓。\n万变既日滋，百灵遂宵哭。\n某氏马锡三，何人鳌钓六。\n底所真蓬瀛，是间自濠濮。\n佳辰每难值，奇赏讵嫌数。\n达士多放旷，拘儒例踧蹜。\n味同侨札交，臭异智辅族。\n稽首礼初梅，掀髯叫余菊。\n节届小大寒，岁得中下熟。\n野礼讲蜡迎，侲朋阅傩逐。\n皴肤剥枯藓，瘦髪立冻木。\n青鍼抽麦麰，绛粒茁樱薁。\n乌龙特嵯峨，白雁几湾洑。\n霞谯抹微绡，烟市皱轻縠。\n画嶂屏横纵，字溪篆直曲。\n兰非灌能馨，柏岂撼可秃。\n长冈修蛇驰，短阜矮鼈缩。\n一塔耸锥颖，千畦界棋局。\n冷祠逃鼪鼯，荒冢吓鸱鵩。\n汲窟仆桔槹，穫场眠碌碡。\n橡实翻箨瘦，笋萌认鞭斸。\n莽啼潜鈎辀，篱嚼偃觳觫。\n樵肩疮长镵，猎臂袒偏裻。\n相劳声阿邪，力作响蓬扑。\n闻磬认禅窗，指旛窥佛屋。\n邃森踰二林，美秀埒三竺。\n笼影夜龛灯，板声晓堂粥。\n匪经陆老学，孰识陈尊宿。\n兵比休虎屯，盗俱就鲸戮。\n耨镈衍新畬，燧亭隳旧筑。\n连营释鞞琫，四野竞畚梮。\n别墅喧榼壶，圜扉静敲朴。\n今各有缊袍，昔俱无旨蓄。\n骎骎熙运开，沓沓壮观復。\n闾阎一烬空，栋宇万础续。\n货廛富鲍鱐，米市积穜稑。\n登临恣夷犹，生息頼亭毒。\n扫阴开晚晴，破冱作春燠。\n硗畴蹙龟纹，涸浍开瓦卜。\n昏声沸羣鸦，暮色隠孤鹜。\n店遥旅叱馿，陇隔穉唤犊。\n鴂谣音哳嘲，偻荷步彳亍。\n浦溆出渔艇，碕碛泊商舳。\n僧包侧肩挑，奚囊俯腰束。\n护舍荒吠狺，投林倦翔速。\n驿蹄雷铿鍧，野燎星熠煜。\n警棚报冬冬，栖埘呼喌喌。\n相与忘是非，足堪了昏旭。\n矧兹瑞六霙，预云宜百谷。\n狐兔各深藏，蝻蝝靡遗育。\n潜鱼未拨剌，骇兽或踯躅。\n倒影已巅崖，余凌尚丘麓。\n宿孽芽嫩黄，流澌醖娇绿。\n联拳一舂锄，格磔双属玉。\n搯苗揽奇辛，擘蕾嗅幽馥。\n蛰户咸伺霆，烧痕渐矜曝。\n审观寒向阑，追念暑尝酷。\n凉既免炮燖，温又救皲瘃。\n大化有乘除，胜残无断属。\n是邦信巍巍，厥闻久昱昱。\n淮海分扬州，斗牛躔北陆。\n秦汉会稽吴，隋唐新定睦。\n户歌楚人骚，家佩桐君录。\n入笼尽参芝，盈室肯薋菉。\n辉凤远媒翳，祥麟哂童牿。\n栋材茂椅桐，跃冶乳镠鋈。\n贤守宋广平，兴君刘文叔。\n征隠屈黈旒，哀惸极膏沐。\n缅怀解剑耕，遐想负薪鬻。\n咳唾变兴亡，咄嗟异荣辱。\n荛夫被儒衣，耕叟闢家塾。\n道味调漆胶，谊声协敔柷。\n严范盛蒸尝，轩莱恪尸祝。\n勃兴畏后生，朋来乐私淑。\n骈肩长裾曳，比屋短檠读。\n高科接踵武，雅德棻被服。\n委巷致聘旌，徒步胹公餗。\n车引太仆驺，马给上林蓿。\n岂惟供爪牙，固将倚心腹。\n文华凌屈宋，武略迈颇牧。\n袁丝却腐阉，丙吉雪冤狱。\n差毫别同和，立界辨刚慾。\n达汝媲稷皋，退吾侪绮角。\n中焉敛韬略，外也灭表襮。\n村诂订荄箕，俚授折都郁。\n四经审鈎弦，三秀攻珞琭。\n处士傲貂绅，侠徒竞鸡踘。\n里闾剧华腴，官府务涵霂。\n喝雉投彩琼，落鵰捷鸣骲。\n高赀轶陶朱，雄辨骋张禄。\n美酿压郫筒，大烹椎獠犦。\n舞残金凤欹，歌缓翠蛾蹙。\n千楼向笛吹，万室陶巾漉。\n余尊霑皂隶，残炙饫童仆。\n遐征罕赍粮，酗寝或枕曲。\n间尝极备无，一是耻嘑蹴。\n金彩剪胜幡，沙囊篆符箓。\n秋枣溲䍧膏，冬稻熬狼臅。\n城市虽冯扶，郊野尚轩喾。\n四时务锄耰，千村鸣杼柚。\n颗粒本牛衣，丝缕出蚕䒼。\n䌖商何羡闽，药市勿诧蜀。\n盛年念畴昔，微梦怳忽倏。\n已知壮心违，未觉老颜恧。\n久黏簿书黐，幸脱簪冕梏。\n得与麋鹿羣，敢兼熊鱼欲。\n席珍非待聘，有玉谩韫椟。\n冥心同子綦，徐步效颜歜。\n一麾断鹓班，百举阅饩告。\n仙忝真应宗，诗愧玄英属。\n亲故焮妖灾，怨雠腾谤讟。\n字幼窘空空，省躬危毣毣。\n卑飞类鹪鷃，逸步谢骅骕。\n庶几便帻幍，焉能事鞲絭。\n双洪汹奔涛，孤派涩凝瀑。\n窗徒聚雪萤，袍未释银鹄。\n之子虞一夔，伊人郑七穆。\n三足分鼎铛，两锋交箭镞。\n塼埴冀良陶，粝疏就精凿。\n诚难角妙染，缪许啐余莤。\n狂吟动千字，豪饮辄百斛。\n墨淡立儿研，杯迟走童趣。\n自倚大户宽，岂畏险韵复。\n胆痒生芒棱，唾圆洗尘醭。\n登山石同憩，临流泉共匊。\n被褐敌裘绮，羹藜胜粱肉。\n砖垆煎茱茶，瓦豆饤茈菔。\n园无迂叟花，亭有醉翁蔌。\n椶疎摘麈柄，莎软敷狨褥。\n藤阴皆帷帱，松韵即筇筑。\n逸兴春空云，耐交岁寒竹。\n山腴嘬糟貍，海异吮醤鲎。\n黎斑屑鹧鸪，端眼濯鸜鹆。\n书穷萧衍评，奕妙王粲覆。\n生平嗜好迂，我辈友谊笃。\n矢诗一赓酬，言志双启沃。\n析理精洛伊，谈史究温涑。\n望之真堂堂，毛遂岂碌碌。\n虞初九百篇，方朔三千牍。\n酸醎糅盐梅，杗桷裁棫朴。\n论文如有竞，见义每相勖。\n燕乐思鹿鸣，切磋慕淇澳。\n公直性所钟，辛勤起常夙。\n枿佞请尚方，抨妖官硩簇。\n扣阍幡屡举，寓直被曾幞。\n刚肠挫未衰，劲气老弥肃。\n百粤转沅湘，九河交济泺。\n魂惊舞波帆，力弱掀淖辐。\n道异十获禽，理难百中鹄。\n晞颜宁如愚，尚老且缘督。\n浮荣等槐蚁，往事付蕉鹿。\n乐天心自怡，知命頞奚顣。\n于野同人亨，勿药无妄福。\n攀附联瀛登，广胖适沂浴。\n寄兴本真率，成章仍丰缛。\n时能一来游，倾箧买醽醁。",
        "dynasty": "宋",
        "collection_info": null
    },
    {
        "uuid": "6f98895134ef641f0e398bea26042430",
        "title": "冷泉亭",
        "author": "方回",
        "content": "金鞍骤紫陌，讵识林下胜。\n石苔为谁碧，我辈坐乃称。\n丝毫无愧容，照此冷泉镜。\n竹树亦如我，不与春色竞。\n匏尊未用酌，一见百虑醒。\n土囊发饕风，无波此终定。\n革履汉臣心，恐未敌兹莹。\n木杪夜月孤，庶其许相映。",
        "dynasty": "宋",
        "collection_info": null
    },
    {
        "uuid": "1e7a636cc60e30e7964c4f5b4c6f78d3",
        "title": "次容斋喜雪禁体二十四韵",
        "author": "方回",
        "content": "燠寒节若无嗟若，不寒而燠疫疠作。\n叵堪穷腊阳气泄，况乃炎方土风恶。\n大块积蓄久醖酿，元造斡回骤飘落。\n朝曦掩翳九乌死，夜吹呼号万骑掠。\n饯岁纔轰爆竹声，鞭春初截土牛角。\n芳芽脆甲缩芹荠，饥喙枵肠诉乌鹊。\n小迟尚可诧祥瑞，大快一举洗污浊。\n蛰虫且当伏深穴，贞松决不仆幽壑。\n孤舟独钓柳何奇，衡门空宇陶如昨。\n冻手三噢復三咻，泥屐一前仍一却。\n未妨猎骑湿鞍鞯，政恐征车埋轸较。\n谁方轻暖拥文貂，我欲豪饮欠金错。\n雀窥囷廪绝粃糠，蛛軃檐榱收网络。\n老人畏怯小儿喜，富翁骄傲寒士虐。\n蜚蜮定復扫蛮蜑，归雁未敢度幽朔。\n衔枚猛将死不惧，煨芋野僧贫亦乐。\n九头鬼车悉逃遁，三足毕方能距躩。\n眼生灯晕蝶栩栩，肤涩衾棱鸡喔喔。\n预占麦饵堆村场，绝喜米价减郛郭。\n忽得肤使奇丽句，韵未易赓笔屡阁。\n颍阴故事聚星堂，汶叟先生元佑脚。\n禁体物语继醉翁，即今再见苏龙学。\n幸公忧国仆无与，煎水烹茶聊一酌。",
        "dynasty": "宋",
        "collection_info": null
    },
    {
        "uuid": "46fff21b47cd72ee50be6806e047bffa",
        "title": "喜雨",
        "author": "方回",
        "content": "骤涨阶前可泛舟，天低近屋火云收。\n竹户纸窗清洒洒，葛衫纱帐冷修修。\n秋馆梧桐羁客恨，春郊杨柳少年愁。\n移得此声来六月，人人喜色上眉头。",
        "dynasty": "宋",
        "collection_info": null
    },
    {
        "uuid": "9f35faf72353fe82b6465e5ed2964c57",
        "title": "谒东坡祠",
        "author": "方回",
        "content": "至和嘉佑政途开，老凤将雏出蜀来。\n父子声名天宇小，弟兄笔阵海潮回。\n岷峨一气钟三杰，杜富诸贤得异材。\n二百年来拜遗像，堂堂直气尚崔嵬。",
        "dynasty": "宋",
        "collection_info": null
    },
    {
        "uuid": "fd27c70574072a2e06b3737eaea99fbb",
        "title": "烟雨楼",
        "author": "方回",
        "content": "楼压重湖实壮哉，楼前图画若天开。\n鸥从沙际衝烟去，燕向花边捲雨来。\n傍柳一桥相掩映，隔林双塔共崔嵬。\n栏干倚尽催诗处，晴日须来三四回。\n八。",
        "dynasty": "宋",
        "collection_info": null
    },
    {
        "uuid": "cd5c8237d11845528c6a81062ace94af",
        "title": "龚侯玉豹图",
        "author": "方回",
        "content": "龚侯之先楚两龚，远孙挺挺有祖风。\n五鼎食肉不挂意，万卷读书曾用功。\n草字隶字各神妙，古诗律诗俱豪雄。\n虽有一癖好画马，不比人间凡画工。\n飒爽修髯雪三尺，长安市上无人识。\n等閒幅纸写骅骝，或者终身求不得。\n我未尝求忽得之，袖出玉花骢一疋。\n开卷如闻嘶风声，蹴踏青天炮霹雳。\n曹霸昔遇唐明皇，画出此马真龙骧。\n黄金拜赐南熏殿，赫奕门户生辉光。\n昇平难保金易散，晚岁奔波逃战场。\n却得少陵诗一首，名撑宇宙相悠长。\n龚侯不干万乘主，但欲追寻穷杜甫。\n老笔一洗韩干肉，天闲至宝落环堵。\n诗非杜甫画胜曹，无乃心神漫劳苦。\n龚侯此笔游戏耳，别有文章垂万古。",
        "dynasty": "宋",
        "collection_info": null
    },
    {
        "uuid": "0f888fb6b7bb1ee70fa42fd06027c474",
        "title": "听孙炼师琴",
        "author": "方回",
        "content": "名画元不出画工，善书决不属书史。\n子春伯牙非伶官，古能琴者必君子。\n枕流漱石今孙郎，电眸冰齿霜髯张。\n洒埽书室焚古香，信手为吾调宫商。\n琮琮琤琤泉落涧，嗈嗈喈喈鸿度汉。\n从容整暇未肯忙，小俟吟猱观抑按。\n急如快剑斫蛇分两截，琉璃瓶碎玉簪折。\n似有鸾胶再补完，细视冰弦元不绝。\n又如电走雹飞驱霹雳，老树百丈龙爪入。\n得非獭髓灭瘢痕，依旧乌桐净如拭。\n睥睨黠鼠伏狸奴，杀机一动与之俱。\n鹰扬颇类师尚父，牧野秉钺行天诛。\n临河而闻杀鸣犊，曳轮不往反乎覆。\n许由不受尧天下，一瓢虽无吾亦足。\n圣门此意传不传，耿耿精灵月在天。\n孙郎何处得授受，长江秋霁印婵娟。\n五音本无根舌齿，六律发挥凭手指。\n音律之外求七情，万变悉从心上起。\n孙郎胸次夫何如，贮储古今万卷余。\n孰谓七弦轸上之神圣，不本二尺檠边之功夫。\n少年学琴欲学渠，勿但弹琴当读书。",
        "dynasty": "宋",
        "collection_info": null
    },
    {
        "uuid": "332d53578615d48e0694bb340ef1bdc2",
        "title": "句  其一",
        "author": "方回",
        "content": "旧业三元赋，新功百中经。",
        "dynasty": "宋",
        "collection_info": null
    },
    {
        "uuid": "bb8f58e4923657c5bbe02db286af16f8",
        "title": "句  其二",
        "author": "方回",
        "content": "屈使守乡国，护保□□□。\n□□□比屋，燕雀语□□。",
        "dynasty": "宋",
        "collection_info": null
    },
    {
        "uuid": "dfcf8648fa9ba2038a07e97effe769df",
        "title": "句  其三",
        "author": "方回",
        "content": "菊花与汝作生日，螃蟹唤吾入醉乡。",
        "dynasty": "宋",
        "collection_info": null
    },
    {
        "uuid": "88ac782ad6967a314888589caed4b02d",
        "title": "句  其四",
        "author": "方回",
        "content": "诸公未许子为政，万事无如髯绝伦。",
        "dynasty": "宋",
        "collection_info": null
    },
    {
        "uuid": "56ce3f705b2c373cfd4c4f2e0cc1dcc3",
        "title": "句  其五",
        "author": "方回",
        "content": "糟姜三盏酒，桕烛一瓯茶。",
        "dynasty": "宋",
        "collection_info": null
    },
    {
        "uuid": "54baa4c4dada799ad09d50912360159b",
        "title": "句  其六",
        "author": "方回",
        "content": "把酒从来不可期，吾降今日少人知。",
        "dynasty": "宋",
        "collection_info": null
    },
    {
        "uuid": "998be811976afd3b841627b1598a89e3",
        "title": "句",
        "author": "鲜于枢",
        "content": "一官屡厄黄杨闰。",
        "dynasty": "宋",
        "collection_info": null
    },
    {
        "uuid": "c776f02b9ee33c2fcc76d050a19f3773",
        "title": "句",
        "author": "吴觉",
        "content": "燕颔英姿宜食肉，羊肠险韵宜剪茶。",
        "dynasty": "宋",
        "collection_info": null
    },
    {
        "uuid": "24e8ce8b9aa4a4c00a68f5069551997e",
        "title": "句",
        "author": "金汉臣",
        "content": "故乡万里思亲远，客馆孤身度日长。",
        "dynasty": "宋",
        "collection_info": null
    },
    {
        "uuid": "9e83de4540cfab1e1a303ce0b92f7b34",
        "title": "题王氏小园",
        "author": "唐从龙",
        "content": "山脉钟云气，新晴散紫霞。\n玉藏云裏石，金落水中沙。\n瘦鹤依疏竹，饥蜂恋落花。\n临池看洗砚，知是右军家。",
        "dynasty": "宋",
        "collection_info": null
    },
    {
        "uuid": "873e00f19caa5c6f0cae319dbd56a321",
        "title": "句",
        "author": "徐逊绵",
        "content": "士死惟留姓与名。",
        "dynasty": "宋",
        "collection_info": null
    },
    {
        "uuid": "7062258d7db55665a1752f5d8f9da635",
        "title": "句",
        "author": "张鹏飞",
        "content": "苍天定俾期颐寿，会看芸书聘五更。",
        "dynasty": "宋",
        "collection_info": null
    },
    {
        "uuid": "f69e34a20c365dd930c05c536bf47fc2",
        "title": "句",
        "author": "谢中",
        "content": "十年太守桐江郡，万首新诗陆放翁。",
        "dynasty": "宋",
        "collection_info": null
    },
    {
        "uuid": "78eefdc7c4f26fdd6a76e96658500d4d",
        "title": "句",
        "author": "孙内翰",
        "content": "那更廉织雨，谩道玉为堂。",
        "dynasty": "宋",
        "collection_info": null
    },
    {
        "uuid": "7193dc3dff49b255bc5e711d4961044a",
        "title": "句",
        "author": "无名氏",
        "content": "但看建德安民榜，即是虚翁德政碑。",
        "dynasty": "宋",
        "collection_info": null
    },
    {
        "uuid": "6c9caba77c3efe9e41256147066c6697",
        "title": "东野平陵图",
        "author": "牟巘",
        "content": "鞅掌不可耐，壮士缚申卯。\n驱馿古平陵，水木乐幽茂。\n苦吟到斜日，危坐类持钓。\n俗情见摆落，鹅雁极众口。\n两曹第忍之，适满百乃报。\n吾终不以此，而易彼升斗。\n小裁鹤料案，官事竟未了。\n斯人坐诗穷，咎在亏天巧。\n有如发其羃，为谑岂不暴。\n理宜得嫌憎，枵腹镇雷吼。\n区区尤李氏，此颇天意不。",
        "dynasty": "宋",
        "collection_info": null
    },
    {
        "uuid": "f5a7e1042802f603edc82065f16c63b2",
        "title": "赵春谷约游北山次陈本斋韵",
        "author": "牟巘",
        "content": "病士痼于懒，举世少匹亚。\n未省读道书，低头蒙绛帕。\n梦想北山北，户限久不跨。\n折简许我游，篮舆暂相借。\n腹鸣肩自举，悠然谢衔靶。\n邂逅得水竹，神明湛吾舍。\n山亦紫翠横，了不费要迓。\n平生赤两脚，城市所深怕。\n何妨岩石间，共永一日暇。\n高情伟卓荦，不在古人下。\n喜客见眉宇，煮茗扫风榭。\n老山澹一癯，龟息闻静夜。\n摄衣倒凌景，回首怜俗驾。\n吾侪偶会弁，小语辄雷咤。\n风雨万虑清，讵肯随物化。\n商山尚局促，而况彼畦夏。",
        "dynasty": "宋",
        "collection_info": null
    },
    {
        "uuid": "1b057c1f7c42ac57d64d0166c2bbc021",
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其一",
        "author": "牟巘",
        "content": "吾翁始落南，土思尚依依。\n筑堂扁岷峨，目断落日晖。\n忆昔丙申岁，锦里烟尘飞。\n甲子已一週，而我犹未归。\n孤蓬失本丛，旅雁抱长饥。\n百年直寄尔，旷然勿徒悲。",
        "dynasty": "宋",
        "collection_info": null
    },
    {
        "uuid": "3fd41f3e46513c779491db4c339e86ab",
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其二",
        "author": "牟巘",
        "content": "惊飙举落叶，意气何轩轩。\n秋高百卉尽，寂寞但空园。\n何异富与贵，变灭随云烟。\n缅怀陶彭泽，平生极几研。\n朗咏贫士诗，相对如晤言。\n今人之所耻，古人以为贤。",
        "dynasty": "宋",
        "collection_info": null
    },
    {
        "uuid": "5dda6cc1fea0ac88964d37e3f9c113a2",
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其三",
        "author": "牟巘",
        "content": "我殆胜彭泽，无酒亦无琴。\n湖外来远饷，屋角啭好音。\n吹帽节已迫，醉乡路可寻。\n勿违故人意，洗盏起自斟。\n甜酒乏风骨，谷永与杜钦。\n而此清且劲，良足慰我心。",
        "dynasty": "宋",
        "collection_info": null
    },
    {
        "uuid": "ebb683fb68cc7c92b98f6fb3ab8868c5",
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其四",
        "author": "牟巘",
        "content": "人生徒自苦，与世为卷娄。\n何如有美酒，自献还自酬。\n贫虽不若富，用寡庶易周。\n婚嫁愿已毕，此外復何忧。\n况无下潠田，得与彭泽俦。\n年丰米长贱，一饱或可求。",
        "dynasty": "宋",
        "collection_info": null
    },
    {
        "uuid": "f6ea9fa32e375e22be9bd31d5d5da20f",
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其五",
        "author": "牟巘",
        "content": "翁媪老白髮，萧然老江干。\n大儿荆溪游，折腰岂为官。\n诸儿走异县，亦各营一餐。\n别多会面少，端復坐饥寒。\n诸幼且眼前，笑语开我颜。\n勿问贤与愚，怀抱俱相关。",
        "dynasty": "宋",
        "collection_info": null
    },
    {
        "uuid": "3ecffd4b4042bd8b6cfb726be8708542",
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其六",
        "author": "牟巘",
        "content": "好恶岂不察，凿垣植蒿蓬。\n而此庭前菊，锄灌少人工。\n此物抱至洁，有似楚两龚。\n留香待严凛，意与烈士同。\n粪土笑伯始，金钱鄙邓通。\n千载一元亮，舍此将安从。",
        "dynasty": "宋",
        "collection_info": null
    },
    {
        "uuid": "fa120132a6e7e4241906329a5f3fb37c",
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其七",
        "author": "牟巘",
        "content": "两山南北峙，四水贯此州。\n登临岂不嘉，出门自寡俦。\n客乡几重九，岁月如奔流。\n萧然具果饮，聊以散百忧。\n平生和陶集，韵高乃敢酬。\n乃復咏歌之，岁晚葆姱修。",
        "dynasty": "宋",
        "collection_info": null
    },
    {
        "uuid": "b89475d5cac01840e7f29d7100a6f732",
        "title": "和程渔庄救燕",
        "author": "牟巘",
        "content": "燕巢屹高垒，蛇行危折罄。\n不虞猝见侵，怪事发轩屏。\n黄口养渐大，紫翮翻相映。\n雌雄力难护，吞噬气方盛。\n岂不避戊己，天意特未定。\n主人勇赴救，为惠固当竟。\n蜿蜒堕尺棰，折首甘所迎。\n古人致阴类，嗜好用其性。\n此族遭炮燔，往往多夭横。\n人固异于物，纵暴胡忍听。\n试看自古来，善者终必胜。\n羿殒莽亦屠，曾莫保躯命。\n报应各以类，岂不信可证。\n驱而放之菹，是乃三代政。\n姑用柳子言，锄吾草莱径。",
        "dynasty": "宋",
        "collection_info": null
    },
    {
        "uuid": "65f9020c9a8f2a9ad24696453426e1dc",
        "title": "题渊明图",
        "author": "牟巘",
        "content": "平生抱耿介，四海寡朋交。\n凄其九日至，颇感颜髮凋。\n无酒醒对菊，风味乃更高。\n谁识此时情，白云行远霄。\n地主有佳饷，得之良已劳。\n而我适邂逅，赴饮如沃焦。\n永言大化内，朽质非所陶。\n惟有饮美酒，一醉可千朝。",
        "dynasty": "宋",
        "collection_info": null
    },
    {
        "uuid": "006a54a4eb9ac70746e9f11327cc3cd8",
        "title": "九日",
        "author": "牟巘",
        "content": "秋风飒以至，今日重阳日。\n明明对南山，尚想陶彭泽。\n向来建威幕，颇见有此客。\n驱车不少留，驾言公田秫。\n如何又弃去，此意谁能识。\n寄奴趣殊礼，风旨来自北。\n只今王江州，建白功第一。\n故是僧弥孙，举动殊足惜。\n饮媿望柴桑，稍欲自湔涤。\n殷勤白衣饷，犹恐不我即。\n中路候篮舆，要致已甚迫。\n葛巾赤两脚，颓然向州宅。\n此翁本坦荡，焉能苦违物。\n一时可计取，中实未易屈。\n华轩有何羡，自载返蓬荜。\n终身书甲子，凛凛义形色。\n如使磷且缁，安得为玉雪。\n篱边有佳菊，弄黄正堪摘。\n我方持空觞，千载高风激。",
        "dynasty": "宋",
        "collection_info": null
    },
    {
        "uuid": "9541f51dbf90b71d21eb44b81ba23f39",
        "title": "简赵子昂",
        "author": "牟巘",
        "content": "君维大雅姿，被服蔼兰荪。\n胸次综流略，本本又元元。\n手追七子作，凌厉气所吞。\n余事到翰墨，藉甚声价喧。\n居然难自藏，珠玉走中原。\n四年郎省户，小滞当高鶱。\n肯来为多士，復除布春温。\n力争吾道回，中流收崩奔。\n眷言维桑旧，从容驻輶轩。\n我亦喜再见，一笑略寒暄。\n首诵新诗章，两耳为君尊。\n高情殊磊落，俗子何足论。\n顾我寂寞地，无物当赠言。\n乃復携尺纸，看君醉墨翻。\n霜木石共老，野竹翠不蕃。\n落笔频申顷，岁晚古色存。\n思君时一把，此意期勿谖。",
        "dynasty": "宋",
        "collection_info": null
    },
    {
        "uuid": "2b8d4440f34c952c66c31d808e9c39b4",
        "title": "和赵子俊閒居十首  其一",
        "author": "牟巘",
        "content": "俯仰一室内，我兴尚无为。\n凝尘澹素几，乍见閒居诗。\n吐词甚高简，观者未必知。\n士固各有志，肯为富贵移。\n汲多羸其瓶，居然井在湄。\n何似鸱夷全，张弛随所宜。\n杨子不违物，赵子不干时。\n此意谅所同，相与三復之。",
        "dynasty": "宋",
        "collection_info": null
    },
    {
        "uuid": "6aea1cb1b8346e62812eef20a06a4c45",
        "title": "和赵子俊閒居十首  其二",
        "author": "牟巘",
        "content": "窘步殊蹒跚，户限久不踰。\n若或絷维之，媿彼空谷驹。\n俯焉念平生，我亦酷信书。\n所得不偿失，每与忧患俱。\n饮水饭脱粟，此意岂愿余。\n贫实为我累，舍贫将焉如。\n堪嗟嗜利者，死甘谥为愚。",
        "dynasty": "宋",
        "collection_info": null
    },
    {
        "uuid": "f412cb230df7104369d09d1d4ce93174",
        "title": "和赵子俊閒居十首  其三",
        "author": "牟巘",
        "content": "维昔陶元亮，早岁尚隠沦。\n从事建威幕，奔走戎马尘。\n宵征亦良苦，我岂恋轩茵。\n时运不可回，物态日以新。\n悠然彭泽去，渐与乡里亲。\n公田半税秫，亦足慰我贫。\n有人企高躅，漫仕求所伸。\n闽峤虽云远，絃歌遂其真。",
        "dynasty": "宋",
        "collection_info": null
    },
    {
        "uuid": "753b49db28723e316950c2533ad80eb4",
        "title": "和赵子俊閒居十首  其四",
        "author": "牟巘",
        "content": "九日忽已过，霜薄阳光晞。\n未漉头上巾，先典箧中衣。\n时物尚有菊，采掇频尔稀。\n对酒胡不饮，坐看白日飞。\n五胜更囚旺，万事谁是非。\n且復进一觞，酒尽情依依。\n晚蝶抱孤蕊，无乃昧先几。",
        "dynasty": "宋",
        "collection_info": null
    },
    {
        "uuid": "7bb4bcff82e97847e4d5bd7c94e43a3a",
        "title": "和赵子俊閒居十首  其五",
        "author": "牟巘",
        "content": "势利苦炎炎，名节贵皜皜。\n河县开桃李，家园熟梨枣。\n当年归骑省，名誉岂不早。\n一染金谷尘，萧艾没芳草。\n胡为閒居赋，乃诮任安巧。\n所以惟慕陶，固穷而守道。",
        "dynasty": "宋",
        "collection_info": null
    },
    {
        "uuid": "608bd5d8db09cb325e666b4fb31c8ede",
        "title": "和赵子俊閒居十首  其六",
        "author": "牟巘",
        "content": "我亦爱閒居，好山环屋青。\n拄颊坐来久，冉冉白云生。\n山中有三秀，谁为采其荣。\n散我腰脚顽，使我神观清。",
        "dynasty": "宋",
        "collection_info": null
    },
    {
        "uuid": "46ede88537e4237945ec937f67789fd1",
        "title": "和赵子俊閒居十首  其七",
        "author": "牟巘",
        "content": "我居殊偪仄，东西凿两牖。\n卧起于其间，不知岁年久。\n秋菜上墙生，废圃一何有。\n只应溪上人，笑我已白首。\n橘柚非所种，劝我且种柳。\n也莫种牡丹，与物争妍丑。",
        "dynasty": "宋",
        "collection_info": null
    },
    {
        "uuid": "78a7745109dc8017f36d4ab74d64357d",
        "title": "和赵子俊閒居十首  其八",
        "author": "牟巘",
        "content": "閒居维弄翰，窗明庭户寂。\n硬黄力追古，旁观共叹息。\n当由结习深，亹亹向晨夕。\n持用自怡悦，而不为物役。\n但恐好事者，逸少混铁石。\n我能别真贋，一纸百金直。",
        "dynasty": "宋",
        "collection_info": null
    },
    {
        "uuid": "b92b4c9fbd74aff0f717f9ac3b1c9e78",
        "title": "和赵子俊閒居十首  其九",
        "author": "牟巘",
        "content": "衣短不及骭，髮短不满梳。\n惟有忧世心，皇皇此生俱。\n鲋鱼呼辙中，微湿以相濡。\n斗水旦夕急，岂与人意殊。\n试诵反招隠，愿无怀故居。\n墨突何曾黔，行矣勿踟蹰。",
        "dynasty": "宋",
        "collection_info": null
    },
    {
        "uuid": "c47b9b91e6978f04ac79386aecd7c9ad",
        "title": "和赵子俊閒居十首  其一○",
        "author": "牟巘",
        "content": "人生与出处，要不失其正。\n手捧毛义檄，以为庭闱庆。\n禄养有甘旨，东西惟所命。\n贺客来何多，踏破苍苔径。\n再拜称寿觞，闾里生新敬。",
        "dynasty": "宋",
        "collection_info": null
    },
    {
        "uuid": "9583addb59b61abbe8ee82afb0dbed02",
        "title": "米元晖山水",
        "author": "牟巘",
        "content": "鹘突烟树外，水远山更长。\n天地有如许，扁舟何处藏。\n如何短篷底，结习犹未忘。\n是时水月繁，不见此夜光。\n于今尚无恙，怀袖行可将。\n我亦流落者，此味惯所尝。\n谁能画峨堂，坐我于其旁。",
        "dynasty": "宋",
        "collection_info": null
    },
    {
        "uuid": "3292736e96fa598b415de5c03bb472a1",
        "title": "十月既望能静饮客海棠花下即席索诗走笔一笑",
        "author": "牟巘",
        "content": "久闻使君归，扁舟欲自载。\n竟负九日约，吾意良有待。\n今朝得得来，适与佳辰会。\n名园盛众卉，摇落不少爱。\n为语玉林神，无乃风景杀。\n春葩发霜枝，一夜作奇怪。\n此花红湿处，无如锦城最。\n衔来定鸿鹄，万里从雪外。\n高情相暖热，置酒出花背。\n固知是乡人，岂不在我辈。\n西庄见西产，一笑心领解。\n主人独妙年，有花正宜戴。\n胡为亦见分，无乃嘲老大。\n谁令开非时，故遣白髮对。\n君勿轻白髮，髮白老更耐。\n洛阳刘伯寿，耆英典型在。\n醉帽仍插花，岂是儿女态。\n还以寿主人，风流更耆艾。",
        "dynasty": "宋",
        "collection_info": null
    },
    {
        "uuid": "8f65744995e740a6b086361d5d0163c0",
        "title": "罗汉臣拄笏亭",
        "author": "牟巘",
        "content": "爽气钟于西，峨眉横太白。\n春风吹不暖，暑路有积雪。\n月照平羌冷，云顶七顶湿。\n游戏两谪仙，银河洒醉墨。\n遂令汉嘉郡，千古占一色。\n一从殊方走，江山颇萧瑟。\n流落各天涯，相逢未相识。\n微闻庄舄吟，握手话畴昔。\n乃知此邦秀，终不断地脉。\n权门车如雾，众甘炙手热。\n而君独几先，惟恐涴我笏。\n伟哉百尺楼，西望即乡国。\n爽气今已回，何妨高拄颊。\n里中表圣公，千载推汲直。\n当年几谏纸，扣笏良鲠切。\n意欲摧百士，死职非所惜。\n此笏岂其遗，正自峭风骨。\n愿君善藏之，击邪看他日。\n也无羡堆床，富贵竟何益。\n长镵白木柄，乃我手中物。\n惟有故乡梦，与君共愁绝。\n何当驾双鹄，万里遡寥碧。",
        "dynasty": "宋",
        "collection_info": null
    },
    {
        "uuid": "64b519eecc8b4646ee7b19796d4429d5",
        "title": "文本心参政约游西山分韵得顶字",
        "author": "牟巘",
        "content": "仆仆事行役，度尽千峰顶。\n恣览亦云倦，困卧殊未醒。\n西爽俄见要，前约欲重订。\n结习若犹在，宁復计两胫。\n天际豁轻阴，溪头横短艇。\n挳手谢篮舆，信步蹋荒径。\n适意自忘远，迷途谁为诇。\n此翁平生意，故自略畦町。\n何妨一笑回，呼僮催煮茗。\n两年已三至，我如饫鼋鼎。\n无乃太属厌，徒欲逃酩酊。\n老笔忽先倡，高标谁与并。\n尚记去载游，金碧光炯炯。\n何处非吾乡，一气相滓溟。",
        "dynasty": "宋",
        "collection_info": null
    },
    {
        "uuid": "c396e6944c48a3f7483f18dbc2f440d3",
        "title": "送姚子敬",
        "author": "牟巘",
        "content": "方闻兴秀孝，久矣无令举。\n公车冷于冰，吾已弃如土。\n提书向孔墙，万代礼乐主。\n而与先簿正，厥有圣法寓。\n士也得所归，至穷亦云遇。\n于惟京頖旧，幸不生蒿稆。\n斯文谅在兹，天意岂轻付。\n之子抱渊静，萧然守环堵。\n光彩难自閟，珠玉满囊楮。\n一从鹗表飞，诸公共称许。\n如何但熟睨，引鼎力不武。\n栖迟冷掾间，无乃太廉取。\n相縻共升斗，端欲重黉宇。\n勿嫌屋打头，硉兀气未吐。\n六月取一息，千里始跬步。\n期君在远业，看君即轩翥。\n风雨忽道别，悢悢寡悰绪。\n从今闭柴荆，何以慰衰暮。",
        "dynasty": "宋",
        "collection_info": null
    },
    {
        "uuid": "ee77300f0ca65ff30bbd95b30cb306b9",
        "title": "题张老山从好堂",
        "author": "牟巘",
        "content": "世有嗜土炭，恣啖等粱稻。\n海上逐臭夫，自谓姣且好。\n好恶一失正，万境眩颠倒。\n亦有欲富者，蝇营无不到。\n洗削夸鼎食，执鞭甘隶皂。\n于此还有人，深耻货赂冒。\n一笑视千驷，贫贱守以道。\n厥好岂尔殊，吾自有至宝。\n但恐好不真，回夺谅难保。\n老山殊绝尘，褰裳衣欲缟。\n区区名与利，何曾挂怀抱。\n世人定不爱，昌歜与羊枣。\n吾意各有在，端未恨枯槁。\n从好以名堂，一室聊笑傲。\n心惟有所好，乃能无所好。\n好仁者夫子，不知岁年老。\n益晚而好易，易编穷所好。\n彼富如浮云，非义是所悼。\n谅兹得其从，圣言极探讨。\n孰重復孰轻，辨之亦既早。\n而我方忍饥，四壁浄如扫。\n舍鱼取熊掌，因用儆衰耄。",
        "dynasty": "宋",
        "collection_info": null
    },
    {
        "uuid": "6e5bd1863c3826b3ad2ef9832f0cdafb",
        "title": "十日菊为子昂寿",
        "author": "牟巘",
        "content": "风露浩如洗，渐觉霜气滋。\n九日已成旬，黄花烂盈枝。\n谁云清香减，清香在诗脾。\n诗人亦未老，皎皎冰雪姿。\n为我掇繁英，和露三嚥之。\n此物是寿耐，千载以为期。\n一点缀鬚髮，真是麒麟儿。\n长大着膝上，綵衣相娱嬉。",
        "dynasty": "宋",
        "collection_info": null
    },
    {
        "uuid": "a9aae6f2dd6c1c6de4bb2fbb293c529a",
        "title": "戚子云袖诗见过且笃叙先祭酒与先人同朝之雅意甚古用韵为谢",
        "author": "牟巘",
        "content": "白髮祭酒公，仪刑古君子。\n多士所共敬，岂独桑与梓。\n吾翁幸同朝，辇路时并辔。\n流风日以邈，追慨徒倚徙。\n子云笃世谊，朅来自槜李。\n念我一破庐，落落荒城址。\n遗以五朵云，置之五云裏。\n我是老祠官，未忘镜湖水。\n握手更细论，书味渊以旨。\n嘉问有青衿，十载诗千纸。",
        "dynasty": "宋",
        "collection_info": null
    },
    {
        "uuid": "8e63a1b9d1aa0e12f85a497382e38159",
        "title": "西岩使君上冢过霅首访敝庐又会能静话旧感慨情见于辞所以道别",
        "author": "牟巘",
        "content": "自为旴江行，最声日飞驰。\n赤子问襦袴，白云满鬓髭。\n苕边重会晤，握手慰所思。\n旧有泷冈表，三读起懦衰。\n乃翁平生志，正在造膝时。\n曾击戚畹悍，曾疏公田欺。\n曾陈岘山急，或讶话太危。\n移疾逃相印，何忍张悌为。\n全归干戈际，一致视险夷。\n象贤有令子，纪实无溢辞。\n刻之并纂疏，自足永久垂。\n忆昔姑孰守，欲碎脱鞾碑。\n博士何伟哉，奋身力护持。\n粗沙与大石，彼计竟莫施。\n遂令两图在，留作千载奇。\n此事关世道，矶激我匪私。\n他时记先友，要当附见之。\n顾我穷未死，仅存骨裹皮。\n殷勤绨衣贶，古道其在斯。\n无物当赠策，远大以为期。\n愿勿忘吾州，岁晚託茅茨。",
        "dynasty": "宋",
        "collection_info": null
    },
    {
        "uuid": "a1fd61a3f6ebb4e0f5453acefea52a32",
        "title": "和德清曹鲁郊七十一吟",
        "author": "牟巘",
        "content": "元日书甲子，晓槃问五辛。\n颇记绛县老，宜有善颂陈。\n君乎生是岁，早晚战伐尘。\n明年七十二，旧谍无纠纷。\n斜飞滞栖枳，旁观叹积薪。\n欵乃来泽国，比屋多嚬呻。\n何由跻寿域，君勿开荒榛。\n遗以大有年，在在鼓腹人。\n非徒事勾稽，耄稚情日亲。\n溪流甚清泚，鹅山亦嶙峋。\n胡为动乡思，便欲乞其身。\n驾言登东山，遐眺穷崖垠。\n有时于沂浴，庶几远俗氛。\n平生布衣旧，方今鼎铉巨。\n挽留不听去，好语温如春。\n悠然復少住，终惠此邑民。\n九十以珍重，八十起渭滨。\n如君老益壮，眼明无眵昏。\n精力殊未衰，齿宿意自新。\n盍陪英俊游，可是枯槁伦。\n而况二三子，左右参鱼鳞。\n从翁取青紫，且姑置垂纶。\n忆昨初相识，气象清以淳。\n而我已索如，髮短不可耘。\n蓬庐辱再访，顿觉双眉伸。\n大笑向我言，六甲那解轮。\n惟须饮美酒，分饷良已勤。\n珍重君子意，自酌不及宾。\n和气何盎盎，喜色何津津。\n长我梨与枣，平地即仙宸。\n勿使他馈伤，小大相参辰。\n悛诵长短歌，尤足夷我神。\n倘来视富贵，高情渺浮云。\n想其下笔时，健能斡千钧。\n君倡我当和，捻髭檐屡巡。\n向来九老集，往往多沉沦。\n亦欲相从去，病惫力弗臻。\n似闻纪初度，先我十二旬。\n看君咏熏风，笑我醉霜旻。\n所期在千载，天地见本真。",
        "dynasty": "宋",
        "collection_info": null
    },
    {
        "uuid": "9ed53efbbdb23b7ef71293b3a1c9027e",
        "title": "饯潜冈南提举",
        "author": "牟巘",
        "content": "君前郡文学，端自吾州始。\n坛坫日以高，到处执牛耳。\n平生洒落胸，作事故奇伟。\n飞上南楼去，坐得数千里。\n全楚带五岭，古俗甚丰美。\n一昨干戈后，或未识瑚簋。\n禾稆生黉宫，学士气如洗。\n此行纍佩印，良为吾党喜。\n三闾屈大夫，四海习凿齿。\n堂堂始兴公，亦从韶石起。\n何地不生贤，幸勿遐陋视。\n着意绚荒余，文物中州比。\n况復多蜀客，谁其顾琐尾。\n相与噢休之，我颇念桑梓。\n垂老犹惜别，何以当马棰。\n愿君为广厦，大庇天下士。",
        "dynasty": "宋",
        "collection_info": null
    },
    {
        "uuid": "d9552f60653c2ff954971b3b39ad0905",
        "title": "柏生两石间千岁终不大韩子则欲移之平地以遂其生柏生两石间天命本如此苏子则欲安之石间以全其生二说若异然韩子爱惜人物以有用者也故又曰伤根柏不死千丈不难至苏子爱惜名节以自保者也故曰虽云生之艰与石相终始爱柏一也虽然处险难而出险尤难金华倪君老儒也以柏山自号因取二公意赋诗寄之",
        "author": "牟巘",
        "content": "柏生两石间，平地盍移置。\n平地岂不好，又恐伤生意。\n两翁为柏谋，其虑各已至。\n受命独也正，固与凡木异。\n夷险犹尔殊，而我本一致。\n但能全其天，所择不在地。\n我闻柏山名，抱艺久不试。\n自种秋柏实，离离满山翠。\n石碍曾不伤，地平亦不肆。\n岁月渐婉娩，冰雪几凌厉。\n此柏初不知，老大见根柢。\n一笑谢两翁，何省为荣悴。",
        "dynasty": "宋",
        "collection_info": null
    },
    {
        "uuid": "79776445c24ee196e5c093b48e8475d5",
        "title": "送洪竹堂",
        "author": "牟巘",
        "content": "家住西湖西，爱吟仍爱竹。\n富贵岂不好，变灭如转烛。\n一昨流落后，破垣竹犹绿。\n往事何用访，得此良自足。\n胡为被书误，弹冠向苕曲。\n三年饭脱粟，不饱而况肉。\n颇有青衿子，对之寻旧读。\n时復吐佳句，家山如在目。\n不知竹是伴，谁护苍玉束。\n官满还滞留，欲归未可卜。\n无钱买扁舟，迁居更勿促。\n悠然谢此君，行止任迟速。\n新年雨雪深，忽已归期告。\n天公似有意，为尔开晴旭。\n士固不可料，穷久理当復。\n东风吹浩荡，万里奔鸿鹄。",
        "dynasty": "宋",
        "collection_info": null
    },
    {
        "uuid": "ec462eaed79c8fac4cc7f537162942b5",
        "title": "赠姜医",
        "author": "牟巘",
        "content": "越人尝游齐，后世多名医。\n汉时太仓长，亦復出临淄。\n子实同乡里，两翁谅所师。\n从今霅川水，饮者不厉疵。",
        "dynasty": "宋",
        "collection_info": null
    },
    {
        "uuid": "b5996a206a6722244ddba28535bc1597",
        "title": "赠日者薛东湖",
        "author": "牟巘",
        "content": "抱疴蓬庐下，白日背我驰。\n我生已如此，天命復奚疑。\n悠哉东湖水，不迎亦不随。\n相对澹无语，可以乐我饥。",
        "dynasty": "宋",
        "collection_info": null
    },
    {
        "uuid": "7e28fb36da4e6cf3be880423e607182f",
        "title": "和德问弟苦雨",
        "author": "牟巘",
        "content": "鹁鸠朝唤晴，竹鷄莫催雨。\n翛翛晴雨间，平生睡足处。\n剥啄忽以诗，使我浪愁苦。\n此事属天公，底用强如许。\n淋漓不得休，土偶復于土。\n君何见之晚，三叹咏集栩。\n不如两忘言，危坐拥败絮。\n向来夏畦劳，抱瓮汉阴圃。\n旱涝相乘除，天地只此数。\n为我语老农，未用轻喜怒。\n使有二顷田，亦欲荷锄去。\n我评昔逊世，幼安胜根矩。\n毋为苦近名，江湖多数罟。\n但看采荣者，隠约殆终古。\n彼以膏自煎，谢去非吾侣。\n无已则沮溺，躬耕谅所取。\n吾侪固长贫，正坐力不武。\n所营薄少耳，抟沙尚难聚。\n却笑杜陵翁，欲把漏天补。\n胡不归自谋，飕飕破茅宇。\n天边金老鸦，已放晴曜吐。\n马嘶群动起，吾惟守环堵。",
        "dynasty": "宋",
        "collection_info": null
    },
    {
        "uuid": "78a8618e4e046ee6bde94e720753d1df",
        "title": "和无逸子敬独姥山",
        "author": "牟巘",
        "content": "维址呀洞户，云气一缕烟。\n老龙蓄精佑，万石护其巅。\n从此叩林屋，倒翻水中天。\n金庭漫隔凡，穷探未拟旋。\n轰豗四面动，兀坐孤寂然。\n颇疑北山脉，跨湖潜属联。\n归来梦所历，跳波撼昼眠。\n种橘化为枳，我髮日已宣。\n何时崦边路，去伴毛公仙。\n独姥旧闻名，俚俗讹已传。\n一朝得妙语，涂抹乃更妍。\n天姥似失色，叶姥休语年。\n而我復自笑，槁干非叶鲜。\n聊以调二士，鼓棹还延缘。",
        "dynasty": "宋",
        "collection_info": null
    },
    {
        "uuid": "759a4e38edf67b3208dac092dc81c29b",
        "title": "和善之游龟溪干元寺",
        "author": "牟巘",
        "content": "畴昔侍吾翁，尚记入霅年。\n米麯家家酿，蒲荷处处田。\n龟溪见鹤林，欲去遭挽牵。\n借屋度长夏，对床时醉眠。\n或登左顾亭，风物清且妍。\n回顾一甲子，往事随奔川。\n翰林左绵秀，宫锦不上船。\n肯寻两翁游，来弄明月泉。\n弄泉珠丽袖，吟诗箭脱弦。\n是谁修月斧，斲地成空穿。\n犹有半泓碧，奈此笔如椽。\n乃知宇宙内，小大常相悬。\n惟堪供我辈，古瓦生茶烟。\n云乳聊一啜，松风洒秃颠。",
        "dynasty": "宋",
        "collection_info": null
    },
    {
        "uuid": "e248b6a41ddc5c9b518e9289fe7bb540",
        "title": "和善之游法华",
        "author": "牟巘",
        "content": "胜游得胜士，欲济得健艣。\n如此正自佳，宁论晴復雨。\n徐行看前山，云气互吞吐。\n借我乌藤枝，急奔青莲宇。\n跋疐良亦疲，籧篨可能俯。\n呼酒酹此脚，一笑失枝拄。\n吾怀已旷然，阿香殷余怒。\n床敷相对睡，不暇参佛祖。\n晨光报新霁，生色浮宿莽。\n诸峰忽自献，颇自作眉妩。\n绝顶瞰具区，勇往不可户。\n而我跛躄者，迟钝谁比数。\n窘步竟难陪，内热生心腑。\n庞通远相要，渊明喜欲舞。\n篮舆叩隠庐，趺坐直香缕。\n四士苦未还，踏破辛夷坞。\n俱是青云客，那得薄圭组。\n新笋甜如蜜，新茗白胜乳。\n山灵倘见容，吾欲老兹土。\n预愁下山去，尘事纷旁午。\n试问白木镵，何如长柄麈。\n他日蒙菜把，终当作地主。\n此翁无乃痴，紞如已五鼓。",
        "dynasty": "宋",
        "collection_info": null
    },
    {
        "uuid": "4d1bdc032c1df63540ab276e4a8620b8",
        "title": "真隠诗",
        "author": "牟巘",
        "content": "招隠费招呼，习隠聊习步。\n素隠为素餐，充隠似充数。\n悠悠千载内，罕与真隠遇。\n少小慕真隠，每诵坡老句。\n朅来法华游，正在题诗处。\n真境忽在前，更慕坡所慕。\n真则思虑泯，不真精爽骛。\n真则光尘合，不真圭角露。\n真书无欹仄，真味无反恶。\n真乐无安排，真逸无疲苦。\n所以要任真，从其讶箕踞。\n所以贵葆真，从他笑椎鲁。\n但看真隠庐，萧然只环堵。\n青山以为屏，白云常在户。\n随宜种花药，快意扫庭宇。\n可作真率会，可说真实语。\n可饮真一酒，何者非天趣。\n玄真乃诗流，季真是仙侣。\n拉之相与俱，巾屦此容与。\n坐闻雏鹤鸣，时看苍虬舞。\n疏散略边幅，谁客復谁主。\n吾亦忘吾真，酣歌下山去。",
        "dynasty": "宋",
        "collection_info": null
    },
    {
        "uuid": "86b4684f5b1cc4cd37a77fdb576a0a52",
        "title": "俞好客又号菊庄为赋数语",
        "author": "牟巘",
        "content": "人生自作计，北屋连南庄。\n其间復何有，积粟埋屋梁。\n敢村有退士，用意独异常。\n种菊一万株，规作岁晚粮。\n老农与老圃，工勤略相当。\n春雨茁陈根，柔荑绿于秧。\n剪翳披厥颖，叶盛在本昌。\n啜之付茗椀，聊诳藜苋肠。\n秋高饱风露，粲粲枝间黄。\n使天而雨金，不可以为粮。\n此赐何敢慢，再拜然后尝。\n挼挲不劳咀，迸入牙颊香。\n三嚥下丹田，字之曰黄粱。\n其情性具烈，毋以他馈伤。\n为尔制颓龄，使尔寿而康。\n彭泽有公田，秫种半顷强。\n正使及秋成，所得亦已凉。\n奈何不少忍，决去惊鸿翔。\n百匝绕东篱，采采不盈筐。\n高吟发清饿，持此送一觞。\n珠玉实其腹，千载有耿光。\n子亦慕陶者，闭户歌慨慷。\n但得三径存，何虑一庄荒。\n老我饥不死，谁与辟谷方。\n作诗聊以赠，一笑为发棠。",
        "dynasty": "宋",
        "collection_info": null
    },
    {
        "uuid": "2e2806ab3722252d4b49f3cdb4c4bbdf",
        "title": "乡曲诸名宿不鄙老朽移樽见过风谊甚古语笑甚欢辄借昌黎人日城南诗韵少见谢意",
        "author": "牟巘",
        "content": "人生贵合併，造物忌嘲弄。\n颇与同社阔，正坐两骭冻。\n南城七日游，前事诸贤用。\n但愁茅屋陋，不足置宾从。\n此会岂偶然，岁月日时共。\n四癸义可取，三壬老堪送。\n况有蹇东阳，初不减潘葑。\n渴吻久已燥，乐饮宜一纵。\n笑谈更温克，容与非倥偬。\n永言戢厚意，拜嘉敢不重。",
        "dynasty": "宋",
        "collection_info": null
    },
    {
        "uuid": "7874848fc149e532b7b07cbcca01c95e",
        "title": "李千秋访数语代谢",
        "author": "牟巘",
        "content": "昔有孟万年，脱帽狂不休。\n今有李千秋，吟诗醉愈遒。\n我久闻佳句，一面苦未酬。\n殷勤忽过我，意气殊相投。\n能道太白语，便可太白浮。\n清论或抵掌，乌纱犹在头。\n而我已颓然，颇有此乐不。\n伟抱自卓荦，下国难淹留。\n同来玉雪郎，外家乃名流。\n好歌凤将雏，飞上丹极游。",
        "dynasty": "宋",
        "collection_info": null
    },
    {
        "uuid": "c1a62356f5290d5ca035a8505b950148",
        "title": "宣和御画紫芥",
        "author": "牟巘",
        "content": "荒园老蔓菁，空见根叶大。\n苦硬螫人口，弃去何足頼。\n穰穰来万蚁，微醒有余嘬。",
        "dynasty": "宋",
        "collection_info": null
    },
    {
        "uuid": "105d0a4b757c3cf3ca18509bea866dc6",
        "title": "岳君举用东阳法酿酒味颇藴藉长儿携归偶得数语",
        "author": "牟巘",
        "content": "昔屡饮东阳，往往错认水。\n次公似少猛，汲生终戆耳。\n知我野心性，雅不便软美。\n契阔二十年，那復此风味。\n饮酒真饮蜜，直欲呕心胃。\n儿从南塘归，殷勤有佳遗。\n公等久要在，相看犹故意。\n曲江加藴藉，郑公殊妩媚。\n一见极倾倒，吻渴不能止。\n正性固自存，遽莫测其际。\n徐觉和以诤，虽劲还可喜。\n酒固未易知，知酒亦非易。\n酩酊何适从，不夷而不惠。",
        "dynasty": "宋",
        "collection_info": null
    },
    {
        "uuid": "f49de51546360110d88f0a4612c1cbf5",
        "title": "德清孙氏和乐秀明堂",
        "author": "牟巘",
        "content": "人生致足乐，莫如令兄弟。\n绰绰而有裕，其中自春意。\n龟溪有二孙，能笃友于义。\n同居五十载，阖门数百指。\n几微无间言，轮囷有和气。\n粤从鸿雁散，惟恐棠棣废。\n欲挽古道回，兹事良非易。\n亦既成新居，始得遂初志。\n和乐揭高扁，秀明屹对峙。\n怡然两白髮，埙箎伯仲氏。\n子孙皆雍睦，闾里亦顺悌。\n復如无事时，难得真可贵。\n唐史传孝义，颇记张刘李。\n迹其屡易世，往往干戈际。\n义风不少衰，大书乃无媿。\n嗟哉广明后，旌命曾弗至。\n虽有笃行者，谁为纪姓字。\n我闻二孙名，不觉为之喜。\n两记信实录，联名尽名士。\n先见众论公，必得一行史。\n行看表门闾，乡邦夸盛事。\n我诗甚鄙拙，愿尔多寿祉。",
        "dynasty": "宋",
        "collection_info": null
    },
    {
        "uuid": "7c39e1fe521381c70069f042383214d6",
        "title": "赠俞山月",
        "author": "牟巘",
        "content": "童奴从长耳，万风声萧骚。\n归从半山路，问字良亦劳。\n卧闻饥虎啸，唤醒平生豪。\n前山忽涌月，始觉所见高。\n颀然有远孙，载酒江湖敖。\n胸中湛水镜，邂逅得所遭。\n古月还相照，了不隔秋毫。\n但怜露草湿，时復暮虫号。",
        "dynasty": "宋",
        "collection_info": null
    },
    {
        "uuid": "43ebfbd6615ffe678d7beec13efb5e50",
        "title": "送唐同知",
        "author": "牟巘",
        "content": "平生一寸心，神游梦华录。\n喜君晚相遇，风景宛在目。\n肯为此邦来，大是渠侬福。\n我但饮若水，生意已俱復。\n轧轧寒女手，何事嗟空轴。\n欲去復停车，为尔两眉蹙。\n犹是前叔度，五袴回余燠。\n千家万家喜，吾意始云足。\n路稳驱车去，祖帐纷相属。\n贺下不贺上，此语传古俗。\n况携善颂归，亲舍喜可掬。\n炰羔倾家酿，欢声动邻曲。\n麾节愿早还，春风棠树绿。",
        "dynasty": "宋",
        "collection_info": null
    },
    {
        "uuid": "c345735550a3c210152e1bc7bb22a39f",
        "title": "适安斋",
        "author": "牟巘",
        "content": "天圆如旋磨，万古几曾息。\n日毂环之走，西坠俄东出。\n圣贤法天运，所以长汲汲。\n大禹生胼胝，孔弗遑暖席。\n客寝何太康，人或规不及。\n亦有功名者，斋内运甓百。\n不放身暂閒，苦欲劳筋骨。\n如何适安斋，燕处甘暇佚。\n此斋匪侈丽，易安取容膝。\n竹几对藜床，左右置书册。\n有时值佳友，从容遂竟日。\n体适任屈伸，意适任语默。\n惟其适之安，适且忘吾适。\n向来孤山老，保此踰耄耋。\n以安遗子孙，此计固已得。\n人生天地间，何事非吾职。\n夜思昼所为，然后安可即。\n况君抱修能，当念踵前业。\n相期在万里，无从守一室。\n精义以致用，龙蛇岂其蛰。",
        "dynasty": "宋",
        "collection_info": null
    },
    {
        "uuid": "c3fa0e6e7b3a1e2aa997af6f2382babc",
        "title": "次韵程晋辅",
        "author": "牟巘",
        "content": "一宿蘧庐托，百事弁髦弃。\n平生意何如，犹动沾沾喜。\n我喜在丘壑，富贵非所睨。\n况子好山居，泉甘野芳媚。\n鹿门时上冢，了不慕城市。\n或嫌人村远，知一未知二。\n试看近市者，事夺纷梦寐。\n正堕胶网中，辗转悞身世。\n举手谢逋客，士固各有志。\n结习奈已深，坐上漫同异。\n山空阴绿凈，长日惟宜睡。\n夜半呼僮奴，发火燃枯蒂。\n满纸诗已成，文采一何丽。\n墨池涨玄云，晴窗蔼微霨。\n自子来此山，与山相昆弟。\n又将三昧手，于焉小游戏。\n向来蜀之日，往往召狺吠。\n逌尔付一噱，千载息攘袂。\n变灭今安在，但有山绕翠。\n可怜七十翁，嬉遨尚童稚。\n坐闻酒如川，留客烂漫醉。\n亦思翩然去，芒屩踏初霁。\n就林煨短茁，带泥落花蘂。\n清绝恐无分，得已吾欲已。\n那堪迫暮末，来日能余几。\n城外土馒头，区区诚过计。\n卓哉荷插翁，旷达未可毁。",
        "dynasty": "宋",
        "collection_info": null
    },
    {
        "uuid": "dece2db38e83f4bcd013c9b1188bc386",
        "title": "仲实示中秋诗甚恨不同此乐用韵一笑病中殊无思也",
        "author": "牟巘",
        "content": "谁其持冰炭，晨夕闯我庭。\n遥哉水帝后，乃有此宁馨。\n不受百药镌，奈何顽且冥。\n是时八月半，无云天正清。\n居然作灾怪，流汗如翻瓶。\n捕逐出八荒，弱步愁□□。\n而子方寘酒，宾主更醉醒。\n作诗调明月，顾兔下乞灵。\n饮量闻小减，犹能吸南溟。\n客疾扫已空，荡荡白云扃。\n何必效渊明，苦问神影形。\n吾生七望八，朏朒知几经。\n不乐復奚为，羡子鬓未星。\n何时定一来，眼中见鸾停。\n软语到夜阑，发火烹中泠。\n诵子新诗篇，我亦能静听。",
        "dynasty": "宋",
        "collection_info": null
    },
    {
        "uuid": "e3a64701f7b44a3daf4db27253b390e5",
        "title": "同赋开元宫避暑诗",
        "author": "牟巘",
        "content": "避暑如避虎，山林每逢旃。\n谁知浩穰内，自有清静缘。\n同来戴牟张，作计良亦贤。\n是时正流汗，赤日行中天。\n劳坐苦役役，何异烹炰煎。\n居然得胜地，神观为爽然。\n凉飙起珍簟，妙香泛琼篇。\n坐客易生感，泉隠独谈玄。\n静者躁之君，方寸湛其渊。\n勿谓火胜月，此意谅默传。\n我户隔珠庭，遥企玉真仙。\n仙游虽云邈，肯逐大化迁。\n曲池况未平，中多蒲与莲。\n更有离离者，使我增愁涓。",
        "dynasty": "宋",
        "collection_info": null
    },
    {
        "uuid": "d5795de257b7e640dbdfb7ae175bb01f",
        "title": "次韵仲实秋夜",
        "author": "牟巘",
        "content": "空庭两犀株，吹香满前轩。\n颇疑顾虎头，幻此金粟繁。\n或是乘鸾女，月窟分天根。\n更与泻浩露，尽洗蜂蝶喧。\n苦无好事者，为我载一尊。\n而我子张子，古谊夙所敦。\n肯将新诗句，到我罗雀门。\n何殊小山赋，欲招楚客魂。\n犀首纍佩印，陋矣不足论。\n老我罕出户，东墙甘曝暄。\n应同花下醉，式副我愿言。",
        "dynasty": "宋",
        "collection_info": null
    },
    {
        "uuid": "bc5684c59fc1249277a478f1bef1af7d",
        "title": "送家自昭长慈湖",
        "author": "牟巘",
        "content": "眉山钟神秀，翁季天下伟。\n直到仲虎辈，奕奕殊未已。\n家为文章家，百年兼两侍。\n存翁名侍从，颐山古肤使。\n秘书性具存，文脉益演迤。\n前除罗玉树，乃復有令子。\n超趋夐不群，老气压纨绮。\n早岁瑟僴篇，短檠午夜几。\n要渠绍编刬，教示正勤止。\n家宝未轻出，吾侪方侧耳。\n一朝着斑衣，束书事行李。\n堂上白髮翁，为尔颜色喜。\n涛江日日静，酒酣可以起。\n慈湖在何许，精庐屹其沚。\n我欲鼓枻游，浩渺曷涯涘。\n长风驾高浪，瞥忽可千里。\n如此宁不超，踔厉前无比。\n须知归宿处，其道元甚迩。\n鲤庭尊所闻，固自有源委。\n愿毋厌凡近，读书愈穷理。\n修程与远业，亦从今日始。\n合沓来众誉，烜赫继世美。\n持以贻家尊，良足当甘旨。",
        "dynasty": "宋",
        "collection_info": null
    },
    {
        "uuid": "5f4c30a94ea96021b1d21f378a9f7629",
        "title": "赠陈一斋",
        "author": "牟巘",
        "content": "谢公文物郡，山川如错绣。\n转眼成萧瑟，富览宁復有。\n自我识君子，再挹中屿秀。\n卓荦妙言语，经术更兼茂。\n早岁六典书，嘐嘐发孤咮。\n春官失分寸，苦不入吾彀。\n天意将有待，本郡烦客授。\n乡人弟子行，月旦师友旧。\n朝随贡篚入，莫处儒席右。\n固知致远业，当时无近售。\n多士皆景附，三道共辐辏。\n而我初何心，高下随所就。\n澹然守吾一，拥书坐清昼。\n交帚谢俗物，冰雪凛怀袖。\n独于吾辈人，倒屐惟恐后。\n谁云一缝掖，不如雁门守。\n好贤笃缁衣，同心蔼兰臭。\n况乃诸老翁，夜艾耿残宿。\n殷勤见尊礼，能使风俗厚。\n颇怜世议隘，或用儒为诟。\n元气须爱护，大体必争捄。\n诵言百僚上，大作万间覆。\n君当自此升，儒藴获尽究。\n是为斯文福，岂弟神明佑。\n平生闻人善，喜气如饙馏。\n作诗继鲁頖，千岁俾眉寿。",
        "dynasty": "宋",
        "collection_info": null
    },
    {
        "uuid": "4b063100cb4136ec862c3529d340e864",
        "title": "送王仲明长明道",
        "author": "牟巘",
        "content": "君本邺中士，行向建业去。\n故都多感慨，尽在登临处。\n乃心所师仰，当年上元簿。\n闭门玩微言，春风会归趣。",
        "dynasty": "宋",
        "collection_info": null
    },
    {
        "uuid": "170b7b3108092dfb57010ba4adb6e289",
        "title": "和马侯游何山",
        "author": "牟巘",
        "content": "自还吴兴居，头童而齿豁。\n信意时出教，所览深以廓。\n何山在何许，细路穿木末。\n跻攀不惮劳，历历见郛郭。\n晴岚堆紫翠，正在吾屋角。\n世事苦坌并，我但专一壑。\n嗟彼竞利者，为计自各各。\n缅怀安定公，雅合居台阁。\n平生惟自道，未有轻造脚。\n朅从海陵来，姑苏亦暂泊。\n湖学得公重，学子有攸託。\n南园庆历间，六老曾会酌。\n当年马太守，高谊谁能若。\n直卿为之记，文字诚磊落。\n厥今同姓侯，胸次有活着。\n长篇俄写就，传写腕欲脱。\n昨闻上湖坟，寒色正错莫。\n樵木不为禁，宰树叹濯濯。\n新祠已卜龟，华表伫立鹤。\n神游倘来下，旷达离尘缚。",
        "dynasty": "宋",
        "collection_info": null
    },
    {
        "uuid": "f7e8c3990edfbd580eb47638276626a2",
        "title": "送吕锡入闽省觐",
        "author": "牟巘",
        "content": "吾友邓善之，从游多佳士。\n其间最妙龄，英英有吕子。\n虚中风寒处，子独钟秀美。\n忆昨初过我，丰度如冰峙。\n不肯逐利名，惟耽玩文史。\n闭门肆探讨，往往穷日晷。\n刻意逗幽深，飞辨摘譌记。\n我欲浚其源，融液会众理。\n何事遽索去，明发事行李。\n八咏须恣游，三山亦甚邃。\n人生着綵衣，侍官真乐只。\n行当拜家庆，亲颜为渠喜。\n非復旧阿蒙，有子能如此。\n便可置膝下，家室勿轻视。",
        "dynasty": "宋",
        "collection_info": null
    },
    {
        "uuid": "8ed7566075cf3771a1655120560f9cea",
        "title": "聚星堂",
        "author": "牟巘",
        "content": "建武重名节，狂奴态犹故。\n客星復何事，一夕感干度。\n风声激末造，骈首死党锢。\n而五百里内，乃有贤人聚。\n行行望德星，高阳里中去。\n德隆则星晷，时网不足与。\n元气之所全，政在簪盍处。\n乃知忠贤类，天每下其顾。\n二老甘隠沦，四海起尊慕。\n有如子孙行，已是廊庙具。\n深期任世道，相期扶国步。\n皇路方险岩，倾辀当急赴。\n赤手徒捧块，讵障奔流怒。\n濡迹本捄时，其忍诿诸数。\n事盖有至难，竟乖天所付。\n汝南榜堂皇，考亭绘缣素。\n室有聚星事，四远竞传布。\n老眼苦昏暗，见画如隔雾。\n卷还坐太息，冰炭扰百虑。",
        "dynasty": "宋",
        "collection_info": null
    },
    {
        "uuid": "3de661de343f1aab6436eb59ac38051d",
        "title": "史彦明致乐堂",
        "author": "牟巘",
        "content": "高堂有寿母，黄髮映儿齿。\n天方畀修龄，康宁燕多祉。\n怡然人子心，何物堪伦比。\n和气为愉色，皆自深爱始。\n郁穆涵春风，融怡妙天理。\n此是谓至乐，乐则焉可已。\n再拜为献言，忠养极娱侍。\n随时换轻暖，每侍进修瀡。\n初非假外内，至乐皆在此。\n况能以志养，先意而承旨。\n魽鲊故自珍，欢不如菽水。\n有时平反归，儿喜亲亦喜。\n吾以名吾堂，致乐义最美。\n试看纪孝行，昔曾今日史。\n会有邦人士，升堂奉醇醴。\n俾尔登期颐，俾尔宜孙子。",
        "dynasty": "宋",
        "collection_info": null
    },
    {
        "uuid": "2504df5e5eed48441163454db2b39cfb",
        "title": "次史德载韵示诸孙",
        "author": "牟巘",
        "content": "我家无绛帐，贫贱人所弃。\n忽闻唔咿声，老怀倍欢喜。\n比邻亦惊怪，捩眼不敢睨。\n先生史鱼直，自谓骨不媚。\n珠玉在短褐，深藏未轻市。\n而况门阀高，指不屈第二。\n肯应童蒙求，为尔觉昏昧。\n袖中一卷书，传之自名世。\n尔幸近得师，盍勉从学志。\n人品分中下，教法初无异。\n采芑復采芑，我田自新美。\n那似斥卤滨，弥望荒白苇。\n短园围败屋，不见花药丽。\n頼此小窗明，晴光开霮䨴。\n日长书好读，所讲先孝悌。\n泥牛共土狗，勿復事嬉戏。\n后池蒲稗深，竟日群蛤吠。\n也勿向池边，照影如孔翠。\n低头勤笔砚，翻墨满裾袂。\n男儿十四五，年纪非幼穉。\n不妨笑阿翁，愦愦长如醉。\n先生有雪霜，严威不汝霁。\n今朝发长吟，闭门苦觅句。\n老年谢丸药，殆似陈无己。\n区区古人心，今人知者几。\n平生颍川教，不作功名计。\n但令本根在，浮华终易毁。",
        "dynasty": "宋",
        "collection_info": null
    },
    {
        "uuid": "f068144c6a807931ae47a9c8f5d8fa0b",
        "title": "侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑  其一",
        "author": "牟巘",
        "content": "宿戒亲友，蓐食诘朝。\n携幼偕往，历览江郊。\n鸣吭在谷，时云在霄。\n灼灼桃华，青青麦苗。\n且行且扶，且憩且濯。\n桥有危蹑，湖有遐瞩。\n古人惜春，常苦不足。\n又一月多，何如其乐。\n狷者隠沦，狂者咏沂。\n千载彭泽，异致同归。\n匪怨匪荒，天趣发挥。\n大阮静渊，心慕以追。\n暑嬉我林，夕偃我庐。\n或醉或逃，听客所如。\n林堕片月，室耿残壶。\n一笑成诗，良非起予。",
        "dynasty": "宋",
        "collection_info": null
    },
    {
        "uuid": "1c7615eb1139dc2bdd9b88031273cdd1",
        "title": "侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑  其二",
        "author": "牟巘",
        "content": "摩肩趋利，市门之朝。\n夷然抱关，市也亦郊。\n一念静躁，悬隔壤霄。\n旱火禾焚，实焮我苗。\n饮冰内热，其何能濯。\n大播瞇昧，近或弗瞩。\n我有至境，反观内足。\n寂寞宽閒，自得其乐。\n茫茫禹迹，海岱淮沂。\n游子倦矣，故乡如归。\n牛羊在野，举肱一挥。\n既入其苙，夫又何追。\n八荒我闼，天地我庐。\n六凿何有，一席晏如。\n西风篱落，剥枣断壶。\n静以观復，闭户者予。",
        "dynasty": "宋",
        "collection_info": null
    },
    {
        "uuid": "2498e129dc543568eb93b1801bc6f890",
        "title": "长江图",
        "author": "牟巘",
        "content": "汉川影落鹦鹉洲，金山钟到多景楼。\n老龙几载卧寒碧，中间不断万古流。\n晚来雪浪大如屋，澎湃舞我一叶舟。\n舟移岸转知何处，离离烟草令人愁。\n说与渠侬莫倚柁，转帆别浦盍少休。\n此图此景俱可惜，展玩不足空白头。\n家在江水发源处，何时还我旧菟裘。",
        "dynasty": "宋",
        "collection_info": null
    },
    {
        "uuid": "6950c25321b0d33240b439d3ed4341ba",
        "title": "山水图",
        "author": "牟巘",
        "content": "凝尘不去鼠行几，划见巨然与千里。\n修眉拂略远意开，碎点孤烟树如荠。\n髯龙鬰鬰新翠摇，我觉郑公殊妩媚。\n悬知自是栋梁具，岁晚霜雪须饱试。\n旧闻北岳钟冱寒，长松造天冰裂地。\n苍皮玉骨不受冻，礧砢千丈世绝拟。\n谁能为我试貌取，奇姿伟状来眼底。\n张君平生饫所见，雅復爱此秀而美。\n虽然莫作差池观，老壮险夷同一致。",
        "dynasty": "宋",
        "collection_info": null
    },
    {
        "uuid": "d616bc870950c89e6b2e3a8d713f71af",
        "title": "凤凰山涧石图",
        "author": "牟巘",
        "content": "南湖山人小戏剧，夜半钧天闻拊击。\n音节疏宕凤起舞，至今笋簴遗枞业。\n君来访古用此时，地老天荒何处觅。\n矻矻渡尽涧与冈，确荦径微予趾棘。\n重华忽已三千载，凤鸟一去无消息。\n石兮石兮奈尔何，搔首湖滣徒伫立。\n群仙拍手相劳苦，但知簸空吸寒碧。\n殷勤问翁今何如，方瞳炯炯映丹颊。\n颇记三生石上无，读书双趺雨苔涩。\n归来举似翁一笑，飞鸿踏雪那可忆。\n子其为我谢群仙，不妨天游復八极。\n袖中行记真画图，留向人间作奇特。",
        "dynasty": "宋",
        "collection_info": null
    },
    {
        "uuid": "44b353ea2f61df0421668625876bd68c",
        "title": "题洪崖先生出市图",
        "author": "牟巘",
        "content": "洪崖先生住何许，支离拥肿之为伍。\n萧然行李偶出市，束书瓢剑略可数。\n自谓生在三皇前，野鹿标枝何太古。\n当时但以结绳治，书中正復作何语。\n舆马络头亦復来，雪精胡为馽绁具。\n只呼张老无不可，面谩三郎直戏侮。\n承平无事相娱嬉，力追遐风来湛露。\n一朝恍惚思草昧，此意似已厌繁膴。\n千村万落荆杞生，宛是洪荒一风土。\n袖中纸馿不吃草，拍手还向洪崖去。",
        "dynasty": "宋",
        "collection_info": null
    },
    {
        "uuid": "d29fc591c5521434ed48308a9e27e0e0",
        "title": "王维画孟浩然骑馿图",
        "author": "牟巘",
        "content": "穷浩然，老摩诘，平生交情两莫逆。\n也曾携去宿禁中，堪笑诗人命奇薄。\n只应寂莫归旧庐，此翁殷勤殊未足。\n作诗借问襄阳老，诗中犹苦忆孟六。\n悠悠江汉经几秋，一夕神交如在目。\n分明写出骑馿图，丰度散朗貌清淑。\n更有个倜一片心，不是相知那得貌。\n行行復行向何许，酸风吹馿耳卓朔。\n向来十上困旅尘，馿饥拒地愁向洛。\n不如乘舆且田园，万山亭前大堤曲。\n鯾鱼正肥甘蔗美，鸡黍可具杨梅熟。\n一樽相与寿先生，醉归勿遣馿失脚。",
        "dynasty": "宋",
        "collection_info": null
    },
    {
        "uuid": "c09d5c9ecc55257f4c2bfbf95893b9b8",
        "title": "和王寅甫御史游南山韵",
        "author": "牟巘",
        "content": "平生爱山苦趼足，况此对面美冠玉。\n也曾杖屦极跻攀，稍度湾碕转虚曲。\n径踏青螭脊上行，所历渐高山渐束。\n红亭白塔出湖外，下瞰诸峰等臣仆。\n祖禅晏坐服生狞，法席宏开俨清肃。\n何人梵呗呼僧定，划然透户如击筑。\n浮岚暖翠忽纷披，依依精舍傍修竹。\n至今犹作咿唔声，饱食颇惭空洞腹。\n崎岖竟日亦已劳，应接满前端为目。\n道人对境了无羡，折脚铛中煨脱粟。\n小立为尔起深悟，愿事扫除甘播掬。\n峥嵘岁月苦难记，三寸穉杉俄立鹄。\n山中老宿亦向尽，访旧无人空感触。\n细评道人似豪家，台殿耽耽枕岩谷。\n当时气象雄一方，谁教劫火烧糜竺。\n十年旧观未全还，金钱奔走倾缁俗。\n何山试问何所有，一溪清泠嗽寒绿。\n入门使我意也消，不省人间有华辱。\n殆是高人胜士徒，山灵笑许兹论笃。\n旷荡幽深两俱胜，胡不重游勇奔鹿。\n多病欢娱久去心，良辰美景宁相属。\n昏昏午窗供坐凉，跳丸西走白日速。\n夜来可奈风雨尽，尽力催花亦良酷。\n痛杀新红三万片，园林惨澹余老木。\n作诗遣愁愁未遣，那知翻作愁根窟。\n古人真欲焚笔砚，苦语殆可书绅笏。\n颇怜阮屐共嵇锻，更笑周妻与何肉。\n留连一物即是碍，羡君开襟少嚬促。\n爱诗乃復宜相似，句语卓荦光透幅。\n倦还始觉心和平，人生有手莫操牍。",
        "dynasty": "宋",
        "collection_info": null
    },
    {
        "uuid": "fa020af771a1424c7284d755d245ee35",
        "title": "送陈正德教谕常熟",
        "author": "牟巘",
        "content": "此邦自是高阳里，陈太丘家好孙子。\n十年闭户养隽声，我先子后一时起。\n前时送兄今送弟，綵衣拜亲亲为喜。\n人言昆令而季强，羡君清标如玉峙。\n善和尚有千卷书，一一穷探亲夜几。\n新诗那更翻手成，便当拾芥取青紫。\n小营甘旨束书去，且烦私淑青衿士。\n天公应念友于情，任国相望纔尺咫。\n苏州明白照两县，正好高吟清影裏。\n吴江定作对床留，笑隔垂虹脍鲜鲤。\n托好我已三世深，待老敢当二生侍。\n萧萧风雨起送客，万里飞鸿看双眦。\n端明老子旧家声，一举先鞭从此始。",
        "dynasty": "宋",
        "collection_info": null
    },
    {
        "uuid": "312e3577f09c146cedf95c70c7163145",
        "title": "杨求仁路教游何道山之明日余始自洞庭归恨不与隽游漫趁韵一笑",
        "author": "牟巘",
        "content": "君能匝腊过苕水，我正绝湖寻橘里。\n人生有数会不免，先后差池数日耳。\n天教新年暂相见，握手如获丹与砥。\n略似德公上冢回，径入就谈倾底裏。\n如闻前月清兴发，杖藜晓对南山起。\n苍官掀髯自虹举，清流照影时鹄峙。\n我归已晚不得陪，脚中平生信有鬼。\n独留诗卷使我和，思枯预怕搜脂髓。\n小溪深处是何山，藏机一句无多子。\n当时言下谁领会，只认泉石为对履。\n至今遗迹记东坡，遂使此山同畏垒。\n拟议固已输一筹，跻攀锐欲穷寸晷。\n真境不乐有无间，更使高人为标指。\n先生醉归方熟睡，冻蝇一任钻故纸。",
        "dynasty": "宋",
        "collection_info": null
    },
    {
        "uuid": "d864661a49f0e40d7de1c943b383edd3",
        "title": "和顾伯玉陈朝桧",
        "author": "牟巘",
        "content": "长城大雄古剎裏，一庭老枿质已死。\n依约仅见左纽纹，垂柯布叶乃如此。\n相传云是陈朝桧，欲论往事皆死鬼。\n冰悬雪跨黄尘尽，何烦皂荚相料理。\n只应孤根铁石坚，不怕如壶之赤螘。\n四旁那復有生意，生意却从中心起。\n陈氏机浅根枝弱，虽有子孙何足倚。\n峥嵘霸业随手坏，五传不堪重屈指。\n君语居然多硬语，千载兴亡杂悲喜。\n隋唐而来尤可感，区区未数钱与李。",
        "dynasty": "宋",
        "collection_info": null
    },
    {
        "uuid": "b964bd8d23c5b61c7cc8061e7ca9a752",
        "title": "寄阎静斋徐容斋二学士",
        "author": "牟巘",
        "content": "斯人宗工国司命，容斋有容静斋静。\n海涵岳峙俱伟人，心同道同不同姓。\n向来先后持玉节，共仰福星在吴分。\n一公归领集仙班，一公继登六鳌禁。\n大名本是宰相职，高搴书帷地步峻。\n导密亦是翰林长，快埽槐厅消息紧。\n天教两翁转鸿钧，赤子到头合苏醒。\n东南秀士颇不乏，当年着意极搜引。\n而今造化况在手，想见姓名犹见省。\n石生已起有温生，我爱莫助德怲怲。\n苦为百草忧春雨，坐待风霜发苕颖。",
        "dynasty": "宋",
        "collection_info": null
    },
    {
        "uuid": "2b9d95b2f73bc6ff28e5b4998eb21cd4",
        "title": "善之入霅兰皋置酒小诗纪坐中事",
        "author": "牟巘",
        "content": "病翁禁酒仍禁脚，不省人间有行乐。\n主人善最客善之，邀我来同鸡黍约。\n清樽快吸船落琭，颇悔从前谢杯酌。\n故人久别如此酒，一时倾倒慰离索。\n更擘新笋供春淘，狐泉槐叶未须学。\n殷勤入鼎煮过熟，老饕恣吞不劳嚼。\n人生难得是合併，开口一笑良不恶。\n呼车载我雨中归，阿香推车散飞雹。\n分明戒我轻破戒，故把春衫都湿却。\n我亦投床作雷吼，无数残红枕边落。",
        "dynasty": "宋",
        "collection_info": null
    },
    {
        "uuid": "adb282322ac2800bb075aa1d10fc8f9a",
        "title": "倒撑鱼船上滩图",
        "author": "牟巘",
        "content": "倒撑鱼船逆上溪，六鹢过宋风退飞。\n吕梁悬瀑行越之，滟滪如象人西归。\n一笑恬视险与夷，同波委顺未必非。",
        "dynasty": "宋",
        "collection_info": null
    },
    {
        "uuid": "6d9b2d78c9a6a738ed1f3fc8c421cffd",
        "title": "赵石心诗",
        "author": "牟巘",
        "content": "试问吴儿歌小海，何如广平赋梅花。\n一片石心元不死，平生不落徐庾家。\n赵子陈陈有胸府，云根半夜生槎芽。\n有时盘空吐硬语，更觉世上浮且夸。\n谁能为爇青藜杖，苔莓荒尽天禄与辟邪。",
        "dynasty": "宋",
        "collection_info": null
    },
    {
        "uuid": "845d5a97961212b56099982d99e6701a",
        "title": "赠刘心月",
        "author": "牟巘",
        "content": "心月还将眼为月，秋空表裏俱澄澈。\n阅尽世间媸与妍，分明无处藏毫髮。\n我方回向心地初，含光自照非外谍。\n平生最喜阮嗣宗，臧否两字何曾说。",
        "dynasty": "宋",
        "collection_info": null
    },
    {
        "uuid": "d8fe67fbed814f3044c02b85d999e9b9",
        "title": "送陈正德长慈湖",
        "author": "牟巘",
        "content": "本斋之孙盛词华，下视流辈十倍过。\n家书虽散尚千卷，其奈储无儋石何。\n二昆研席相与共，勘辨不遣毫髮讹。\n一朝束书慈湖去，慈湖之学自象梭。\n人之高明骛高远，不由梯级陡上坡。\n而其下者保固陋，终岁无路登嵯峩。\n万形惟实乃无弊，此道自古传思轲。\n慈湖论心论无我，真意初不烦镌磨。\n虚明一语更超绝，不肯与人同其波。\n却笑禅宗用心错，我每读此毋麾哦。\n微言日绝诸老尽，独抱永感如宿疴。\n君家诗友讲贯熟，持之以注岂在他。\n我耕我穫粒我腹，而彼徒梦笠与蓑。",
        "dynasty": "宋",
        "collection_info": null
    },
    {
        "uuid": "ef22deef0c39bdf7ffba3df6c3911dd1",
        "title": "题喊泉亭",
        "author": "牟巘",
        "content": "大龙小龙天下绝，水帘高挂三千尺。\n吕梁悬水那復言，便应压倒栖贤峡。\n我来觅水洗双眵，怪底老崖枯欲裂。\n龙公何处抱宝眠，閟蓄精枯未渠泄。\n谁知水火本无根，重阴可以阳气彻。\n倚空长啸山为开，以虚为感感尤烈。\n千山屃赑方冱寒，钟乳淙流忽飞发。\n珠玑喷薄杂霏雾，琼瑶倾泻溅白日。\n若非捲取银河水，那得变幻在呼吸。\n看泉须看无泉时，自无而有乃奇特。\n龙公作事真狡狯，吾侪用意亦奇崛。\n经营小立看未了，洞门忽已云霏湿。\n龙公龙公可以止，何如翻手作飞雪。\n便将丰年报明主，苍生赤子俱函活。\n火云六月汗如浆，更为渠侬洗炎热。\n一笑回首谢龙公，神用俱停天地寂。",
        "dynasty": "宋",
        "collection_info": null
    },
    {
        "uuid": "072dc9d8d42c6dc2b8fab94d92271319",
        "title": "再和杨求仁何道二山韵",
        "author": "牟巘",
        "content": "雪堂西席雪江水，广文先生是乡里。\n此翁平生事崛奇，欲上虚空鞭騄耳。\n迩来深藏老锋锷，未许容易试越砥。\n插天光气尚历历，若为着渠岩石裏。\n仲华本愿郡文学，百年功名一日起。\n峥嵘今不少自贬，吾道毋乃太孤峙。\n苦将新句调山灵，不遣陈迹蹋死鬼。\n世俗贵耳不贵目，谁得其皮兼得髓。\n翰林主人墨客卿，会将此事全付子。\n吾衰正復何所用，两钱之锥漫苴履。\n固知梅老难抵当，夜半偏师来研垒。\n幞砚囊笔俱坚坐，尔以不战淹客晷。\n天地冻合万木僵，军中颇怪多堕指。\n春风呼酒为解严，十部从事贤一纸。",
        "dynasty": "宋",
        "collection_info": null
    },
    {
        "uuid": "8e99ceed1d0d038bd5fd76d94b4b3050",
        "title": "和孟能静总管西庄閒居九日见招",
        "author": "牟巘",
        "content": "风物居然好，亭池稳处安。\n上饶初奏最，西墅且追欢。\n朗诵诗千首，高眠日几竿。\n放怀闻孟浩，乘兴过苏端。\n近局人人喜，閒居事事宽。\n扶筇差可强，投社亦非难。\n岁月期鲐背，功名付鼠肝。\n相将斟寿斚，一笑拂尘冠。\n红蕾春犹小，黄花晚更寒。\n摩挲话铜狄，惟许鹤来观。",
        "dynasty": "宋",
        "collection_info": null
    },
    {
        "uuid": "cc08c9632c8087be7da89bbc28e782a7",
        "title": "张彦清学士以使事来杭访问忠烈王子孙盖其先皆自保定原系实同乃合二谱聚族谒庙叙拜厥谊甚古仲实赋诗以纪录寄山中辄和之",
        "author": "牟巘",
        "content": "有伟秦咸望，厥初保定人。\n风云际兴运，茅土褒勋臣。\n端自积余庆，非徒荣一身。\n闻孙蔼令誉，抗志矫秋旻。\n嗜学今该古，问安昏復晨。\n金方感义气，内谱存宗亲。\n肤使光华盛，輶轩采访频。\n乃知清庙器，俱是昆山珍。\n分派既同出，驰声尤绝伦。\n仙班重典领，宥府久弥纶。\n揭节方宣化，挥毫看爽神。\n应嗟远俗薄，欲挽古风淳。\n鉅族同三眷，高情隘八垠。\n焚香肃遗像，序拜欣嘉辰。\n颇屈彦清贵，宁嫌仲实贫。\n绵延百年绪，翕合一家春。\n乐只饮此酒，勤哉书尔绅。\n寻盟谅愈笃，踏道毋胥沦。\n暂别山河阻，终期事业新。\n相从万里去，伐鼓起通津。",
        "dynasty": "宋",
        "collection_info": null
    },
    {
        "uuid": "89484d058f7c0996f1181fd567d72369",
        "title": "和梅君遇退閒",
        "author": "牟巘",
        "content": "鞅掌徒劳耳，人皆羡子閒。\n惟甘寄市隠，勿苦忆家山。\n街鼓晨眠稳，丹田夜气还。\n萧然无一事，意已出区寰。",
        "dynasty": "宋",
        "collection_info": null
    },
    {
        "uuid": "e7e962c3d2c3657a6741e80ec4147196",
        "title": "赠厉白云上人",
        "author": "牟巘",
        "content": "双径闻钟罢，而今夜熟眠。\n事须红日上，身在白云边。\n古貌应违俗，高吟不碍禅。\n炉头煨芋火，相对各欣然。",
        "dynasty": "宋",
        "collection_info": null
    },
    {
        "uuid": "6ed7a4f6ee694be7a97bf2eb049ae462",
        "title": "群羊踏菜畦戏作",
        "author": "牟巘",
        "content": "活计元堪笑，毛群尚见欺。\n蹴蔬元匪梦，樊柳竟何裨。\n正尔败诸葛，从何捉左慈。\n若鞭其后者，犹得养生规。",
        "dynasty": "宋",
        "collection_info": null
    },
    {
        "uuid": "382eed9be035e9cc71cf648c8bf18ebf",
        "title": "次韵八咏楼",
        "author": "牟巘",
        "content": "八咏楼中景，都从笔下收。\n使君容此客，诗卷重于舟。\n我颇曾三至，君应倍四愁。\n潇湘与章贡，千古只同流。",
        "dynasty": "宋",
        "collection_info": null
    },
    {
        "uuid": "1601fe5006788aafd31c0c5b6a55c084",
        "title": "赠叶一山",
        "author": "牟巘",
        "content": "气岸有如许，当年乃鹖冠。\n觅官谈笑易，知己古今难。\n膊耸如山瘦，心坚可岁寒。\n郎潜有颜驷，博士却儒酸。",
        "dynasty": "宋",
        "collection_info": null
    },
    {
        "uuid": "48415ba62e8fa34be01c8b8733b7eb64",
        "title": "题诗禅方丈",
        "author": "牟巘",
        "content": "切忌犯正位，须教截众流。\n闻钟应已悟，缚律未为遒。\n室小纔容膝，诗成自点头。\n出门忽大笑，明月一天秋。",
        "dynasty": "宋",
        "collection_info": null
    },
    {
        "uuid": "1af9284ebc2c7e87653ad817d7599720",
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其一",
        "author": "牟巘",
        "content": "重膇嫌卑湿，那堪暑雨稠。\n抛书事药裹，敧枕听溪流。\n何用摅孤愤，惟宜号四休。\n谁能访生死，天际有来舟。",
        "dynasty": "宋",
        "collection_info": null
    },
    {
        "uuid": "d4c4d82b2ed27dac07c7b012dee6cd50",
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其二",
        "author": "牟巘",
        "content": "江河去不息，金石仰而观。\n但未随流转，安能制汗漫。\n亲情人所重，友谊古尤难。\n二士俱来意，遥知可岁寒。",
        "dynasty": "宋",
        "collection_info": null
    },
    {
        "uuid": "d33c17586736d1694e0959fd430499b5",
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其三",
        "author": "牟巘",
        "content": "红带承颜色，青霄奋翮时。\n犹寻云弁约，肯为水亭嬉。\n快婿岂娇客，老翁真小儿。\n五噫且勿作，举案乐齐眉。",
        "dynasty": "宋",
        "collection_info": null
    },
    {
        "uuid": "32126a2cc1d73718005ee52f37a587ef",
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其四",
        "author": "牟巘",
        "content": "阳羡长腰米，儋州秃鬓翁。\n相传作佳话，好为表遗忠。\n收槛溪山胜，从容诗酒中。\n南湖未归客，岁晚倘来同。",
        "dynasty": "宋",
        "collection_info": null
    },
    {
        "uuid": "30406488bc68a9ae851061d7c844f4b0",
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其五",
        "author": "牟巘",
        "content": "平湖好亭子，高出乱云层。\n一水作之字，众山罗豆登。\n襟怀为尔豁，杯勺尚能胜。\n却笑钻故纸，窗中效冻蝇。",
        "dynasty": "宋",
        "collection_info": null
    },
    {
        "uuid": "5395991a05975a007f95373b9937bee2",
        "title": "答术者",
        "author": "牟巘",
        "content": "贤关夙多士，子独抱遗经。\n衣尚旧时褐，眼谁今日青。\n直须行万里，未许赴三星。\n会友诵佳句，等閒生鹤翎。",
        "dynasty": "宋",
        "collection_info": null
    },
    {
        "uuid": "87f1bf4a97fdde588dff617afcb82adf",
        "title": "送吴古村入越",
        "author": "牟巘",
        "content": "笑我甘苕隠，因君动越思。\n绿波元可鑑，缟髮已成丝。\n共说修斋老，仍怀阅道时。\n匆匆还别去，江海入新诗。",
        "dynasty": "宋",
        "collection_info": null
    },
    {
        "uuid": "8ede71817207b8e91f84277dded03d1c",
        "title": "次韵寄卫山斋",
        "author": "牟巘",
        "content": "蜀客嗟留落，甘为学圃迟。\n年华空自老，心事復谁知。\n未有盍簪日，还须上冢时。\n绪余何足论，相对但期期。",
        "dynasty": "宋",
        "collection_info": null
    },
    {
        "uuid": "3cd78d09419cac8a164f4a6fe140f99e",
        "title": "送周东甫教授余干",
        "author": "牟巘",
        "content": "博士广文馆，迟君二十年。\n新邦重于越，旧俗记诸贤。\n鹢首南风至，皋比右席专。\n暮年尤惜别，搔首意凄然。",
        "dynasty": "宋",
        "collection_info": null
    },
    {
        "uuid": "88d3760a43af988bdf6bc2c24a2a1599",
        "title": "和雨中  其一",
        "author": "牟巘",
        "content": "但听四檐滴，真成万事休。\n空村就谁饭，高树繫吾舟。\n那忍田翁笑，还怜木偶流。\n老人浑忘事，略记酉年秋。",
        "dynasty": "宋",
        "collection_info": null
    },
    {
        "uuid": "8385f4efd4225f069d9b5b0c02724ad6",
        "title": "和雨中  其二",
        "author": "牟巘",
        "content": "薄宦亦良苦，救圬泥溅裘。\n陈红犹不足，太白几曾浮。\n頼有两诗好，聊宽一日忧。\n天公应念此，未用祝篝瓯。",
        "dynasty": "宋",
        "collection_info": null
    },
    {
        "uuid": "55537f49371e9be346977f1a6066e1cd",
        "title": "水村图",
        "author": "牟巘",
        "content": "山色浓还淡，孤村水绕之。\n俗尘飞不到，野老住偏宜。\n碕岸疏疏柳，茅檐短短篱。\n小舟欹仄过，便是少陵诗。",
        "dynasty": "宋",
        "collection_info": null
    },
    {
        "uuid": "c76d4151aa28074db3c7264298d73cbc",
        "title": "劭农日漫成",
        "author": "牟巘",
        "content": "白髮红颜乌帽翁，年年从尔觅年丰。\n争看汉诏来身畔，便觉豳诗在眼中。\n且喜畦秧三日雨，莫愁花信几番风。\n我今亦是惰游者，不稼而禾愧食功。",
        "dynasty": "宋",
        "collection_info": null
    },
    {
        "uuid": "7caa005af7f6a3ca663c467715704843",
        "title": "景定甲子理宗尝以颜曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室会军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢  其一",
        "author": "牟巘",
        "content": "在昔前朝帝问颁，龙楼当日正承颜。\n曾思参侑褒崇后，尧舜相传密勿间。\n遹骏先猷昭若日，于皇吾道重于山。\n老臣独抱乌号痛，不及临雍扈从班。",
        "dynasty": "宋",
        "collection_info": null
    },
    {
        "uuid": "f4379e52064a303429e12304aff7fca3",
        "title": "景定甲子理宗尝以颜曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室会军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢  其二",
        "author": "牟巘",
        "content": "藻有嘉鱼首自颁，师儒乐育士欢颜。\n宸奎恍若从天下，杰阁崇成不日间。\n要识道原观泮水，坐令文物盛黔山。\n熙明殿下槐龙舞，便合归陪讲读班。",
        "dynasty": "宋",
        "collection_info": null
    },
    {
        "uuid": "87e92c59bd6b317a25312ff94c1049f8",
        "title": "荷花辱于淫邪陷于老佛几千载自托根濂溪而后始得以其中通外直者侪于道而近世魏鹤山又推本周子之意取泽陂之诗所谓硕大且俨者归之君子焉明伦堂后新池骤着花教授遂见之诗且有取于周子香远之句寄兴远矣因次韵",
        "author": "牟巘",
        "content": "道中何物不生焉，顷刻能开碧玉莲。\n根脚好时花发越，源头活处水漪涟。\n唤醒佛土从前梦，细绎陈诗最后篇。\n霁月光风真洒落，千年此意后谁传。",
        "dynasty": "宋",
        "collection_info": null
    },
    {
        "uuid": "58de3f903835df7f4634dfb3606cb0f2",
        "title": "和张教雨诗",
        "author": "牟巘",
        "content": "占云日日问何如，物意焦卷重可吁。\n微洒人皆忧未济，积诚我自愧中孚。\n滂沱幸已符先兆，䆉稏行看穫上腴。\n此事相关情正切，吾侪初岂事夸谀。",
        "dynasty": "宋",
        "collection_info": null
    },
    {
        "uuid": "4fb5c3d3b4c396e1c030d53424ce1806",
        "title": "试院和李提管韵",
        "author": "牟巘",
        "content": "圣世旁搜盛武宣，几人舍耒叹胝胼。\n武成宜取二三策，稽古还夸数万言。\n充栋此时唯恐后，着鞭他日竟谁先。\n空筌相对真堪笑，半夜鱼龙已变迁。",
        "dynasty": "宋",
        "collection_info": null
    },
    {
        "uuid": "d2f91e42446850e1aba9421d496df156",
        "title": "无党为东冈赋远游余卧病空山闻而壮之和韵为别",
        "author": "牟巘",
        "content": "鬓丝梅雪两鬖鬖，底事征车又指南。\n自是曾游习蛙黾，不妨小住话鱼蚕。\n掺袪中岁情良苦，秉耒平生分所甘。\n若有书来访生死，白云多处是吾庵。",
        "dynasty": "宋",
        "collection_info": null
    },
    {
        "uuid": "d017203d57b1eb5600531054c996a1d6",
        "title": "次韵无党留别",
        "author": "牟巘",
        "content": "涛波万木撼新秋，却笑茅庐似叶舟。\n我但萧疏眠颍尾，君方矍铄向壶头。\n早凉已喜无残暑，老别当须似壮游。\n黄木扶胥最奇处，想留句子待浮洲。",
        "dynasty": "宋",
        "collection_info": null
    },
    {
        "uuid": "f37825a949e19e91d3e3e070a24da359",
        "title": "和刘朔斋海棠",
        "author": "牟巘",
        "content": "人物当今第一流，以花为屋玉为舟。\n晓妆未许褰帏看，夜醉何妨秉烛游。\n锦里宣华思旧梦，黄州定惠起新愁。\n何如归伴徐公饮，稳结一巢花上头。",
        "dynasty": "宋",
        "collection_info": null
    },
    {
        "uuid": "079a7464527e3226df0bfaffdb3e5842",
        "title": "和善之寄游何道二山  其一",
        "author": "牟巘",
        "content": "行尽千峰日未晡，斋余扣槛唤红鱼。\n百梁扶栋神输巧，一铎鸣檐乐出虚。\n那得诗情陪岛可，但夸山色胜衡庐。\n老禅趺坐浑无语，案上旁行几叶书。",
        "dynasty": "宋",
        "collection_info": null
    },
    {
        "uuid": "0b8c57ada414f75f3bd6ac75fc7d3a80",
        "title": "和善之寄游何道二山  其二",
        "author": "牟巘",
        "content": "两人相对说蚕丛，蒿稆堪嗟满故宫。\n忽见画图如雪外，不知身世此山中。\n余生纔寓一稊米，独往殊欣六尺篷。\n寄得诗来何处觅，南湖蒲稗没鳬翁。",
        "dynasty": "宋",
        "collection_info": null
    },
    {
        "uuid": "26262868b018843402cb9ec25d56b6bc",
        "title": "送李仲宾同知",
        "author": "牟巘",
        "content": "一别丰仪十载间，新春再见为开颜。\n鷄林传去诗如锦，龙节归来鬓未斑。\n白日丝纶端可待，平分风月早须还。\n此行已满英雄彀，同上烟霞紫禁班。",
        "dynasty": "宋",
        "collection_info": null
    },
    {
        "uuid": "118ea86dc60d432254b7826c204fa9d1",
        "title": "七儿应復同客饮樱桃园摘新归以遗亲用其诗韵识所感  其一",
        "author": "牟巘",
        "content": "闻汝相随入翠微，归时晚色已凄迷。\n樱桃为喜筠笼重，燕子休嫌茅屋低。\n我老恐妨儿辈乐，新诗欲继古人题。\n年高自觉摧颓甚，送客何嫌过虎溪。",
        "dynasty": "宋",
        "collection_info": null
    },
    {
        "uuid": "291ea2d9853f3f80dc30d7c895bf487f",
        "title": "七儿应復同客饮樱桃园摘新归以遗亲用其诗韵识所感  其二",
        "author": "牟巘",
        "content": "尚记当年荐寝园，百官分赐荷恩渊。\n带青丝笼空余梦，搔白头人苦不欢。\n诗老夸称作崖蜜，野翁惊看泻银盘。\n南山见说红千树，鸟雀儿童任入阑。",
        "dynasty": "宋",
        "collection_info": null
    },
    {
        "uuid": "ca8f7a6e66a08b9993d4b635a2a43e42",
        "title": "次韵王寅甫",
        "author": "牟巘",
        "content": "共惜余春赋式微，莫教当饭失苗藜。\n行行直度南云北，得得还寻东院西。\n白髮已应随日长，黄鹂更与尽情啼。\n试哦小雨轻埃句，绝胜前村滑滑泥。",
        "dynasty": "宋",
        "collection_info": null
    },
    {
        "uuid": "90d5b0e8376dc0bc8437cd41287003d3",
        "title": "和陈无逸九日  其一",
        "author": "牟巘",
        "content": "扬鸾设醴奏丝桐，九日台头咏渚鸿。\n宣远风情虽旷代，渊明霜气直横空。\n卧龙自命初非过，戏马当时未足雄。\n莫笑东篱太岑寂，南山长在醉醒中。",
        "dynasty": "宋",
        "collection_info": null
    },
    {
        "uuid": "bf0ebd6ef11eff60dfe8606ddc3ebbfc",
        "title": "和陈无逸九日  其二",
        "author": "牟巘",
        "content": "万事真成一缪悠，西风节物若为酬。\n鸿饥未觉他乡远，菊老谁同此日愁。\n已洗眵昏看白眼，更扶衰病费丹头。\n吟情笑我今何似，废笕寒泉涩不流。",
        "dynasty": "宋",
        "collection_info": null
    },
    {
        "uuid": "405c92f5f1c22ad09a709a3d67adea85",
        "title": "和张老山辞免运同",
        "author": "牟巘",
        "content": "曾驱海若傲波臣，底事年来苦乞身。\n径为莼鲈称退掾，要将蓑笠伴玄真。\n流空素月光难掩，过雨青山老更新。\n祇恐未应閒袖手，盐梅鼎饪正须人。",
        "dynasty": "宋",
        "collection_info": null
    },
    {
        "uuid": "fe41de0dad27921022509adaa5e5a02e",
        "title": "和李侯九日  其一",
        "author": "牟巘",
        "content": "自愧羸瓶在井湄，颇思时復一中之。\n平生殊欠题餻字，今日堪怜对菊时。\n乌帽已忻新得酒，白衣谁似更携诗。\n吴兴太守真三绝，烂醉轻教玉笛吹。",
        "dynasty": "宋",
        "collection_info": null
    },
    {
        "uuid": "bddda5321ce6f7de215cd9fa248e3244",
        "title": "和李侯九日  其二",
        "author": "牟巘",
        "content": "几回九日九江湄，杖屦从容信所之。\n下潠远寻观穫处，东篱想见醉眠时。\n共陪今日吴兴守，犹记当年己酉诗。\n我亦平生知所慕，飘飘衣裾任风吹。",
        "dynasty": "宋",
        "collection_info": null
    },
    {
        "uuid": "7e11d9816dc7589a8604f4af67eaafbe",
        "title": "贺张老山得代",
        "author": "牟巘",
        "content": "富贵方来本不期，湖山径去岂无辞。\n众咻直欲齐为语，一笑姑存郐与讥。\n难办求田还问舍，且教入务并寻医。\n幡然强为招延起，从此岩阿烂蕨薇。",
        "dynasty": "宋",
        "collection_info": null
    },
    {
        "uuid": "e436c7facccd81936e90125d4eb395ff",
        "title": "别赵子昂",
        "author": "牟巘",
        "content": "粉省星郎蹋晓班，暂随使传走日间。\n荆州利得习凿齿，江左今称庾子山。\n君意颇为莼菜喜，人情争羡锦衣还。\n但怜老病匆匆别，白髮如何更可删。",
        "dynasty": "宋",
        "collection_info": null
    },
    {
        "uuid": "f3c3fd282917b8c1a08e8e609560b748",
        "title": "送萧子中",
        "author": "牟巘",
        "content": "诚斋手摘千岩稿，诗律清森近代无。\n仍世科名香未歇，诸孙文采蔚相扶。\n横经为喜皋比稳，觅句何妨鹤骨癯。\n会见萧生起东海，几年志抱一时摅。",
        "dynasty": "宋",
        "collection_info": null
    },
    {
        "uuid": "52b20fe5eb5fa9b6603f4a64a540451e",
        "title": "春雪",
        "author": "牟巘",
        "content": "一冬祇辨作严寒，剪水飞花事竟难。\n闭户不知春意动，扑窗忽觉雨声干。\n颇闻万事正云集，何处一簑如画看。\n但喜畦蔬得苏醒，从今小摘有余欢。",
        "dynasty": "宋",
        "collection_info": null
    },
    {
        "uuid": "8d98184142ba253c415ccaa4b04e7476",
        "title": "送罗汉臣",
        "author": "牟巘",
        "content": "向曾平步上仙鳌，拂袖归来气尚豪。\n自有西山堪拄笏，不妨右手且持螯。\n凌云载酒浑如梦，泛雪回舟也自高。\n顾我余生復何事，闭门三径削蓬蒿。",
        "dynasty": "宋",
        "collection_info": null
    },
    {
        "uuid": "eca1d8f7a2e005cec624400b3f002e6c",
        "title": "过洞庭山书湖中所见",
        "author": "牟巘",
        "content": "欲谈旧事恐悽然，谁遣奇观堕我前。\n鹜阵万屯湖为黑，冰鬚千尺水皆悬。\n无多风色似天相，阿那人家疑地仙。\n更有一般堪羡处，嫩醅绿蚁醉无眠。",
        "dynasty": "宋",
        "collection_info": null
    },
    {
        "uuid": "ae15af53137eca8b84d73bcb3282c9ed",
        "title": "送赵兰皋教杭学",
        "author": "牟巘",
        "content": "一似彭城向颍时，重开讲席整冠緌。\n青衿喜得新师范，白髮能言旧尹釐。\n独冷定应非热属，众芳况復异凡姿。\n不妨且作回翔意，直上抟扶亦未迟。",
        "dynasty": "宋",
        "collection_info": null
    },
    {
        "uuid": "91cc39aae8047c8c31b8a709f9518fe7",
        "title": "送种南仲主簿",
        "author": "牟巘",
        "content": "六客堂前翠竹屏，双溪馆下碧鳞生。\n遍经此老行吟处，可是常行簿领人。\n吏为求蚕觅休假，官因祭竈请比邻。\n也知矮屋难淹滞，且与空山作好春。",
        "dynasty": "宋",
        "collection_info": null
    },
    {
        "uuid": "56cfead7a923b997b5cd6f9f2f97c5a7",
        "title": "题用拙斋",
        "author": "牟巘",
        "content": "柿林园裏伾文党，金谷丛中石贾尘。\n漫说愚溪诳当世，苦将巧宦目他人。\n何如杜老幽居处，一似无怀太古民。\n说道书斋名用拙，可存吾道乐吾真。",
        "dynasty": "宋",
        "collection_info": null
    },
    {
        "uuid": "750505854053b0544e7d49dc330e7997",
        "title": "曩在长沙有遗以石山今旧物云散此石以坚顽独存渔庄为赋九芙蓉之句遂以归之目为壶中九华致其怅望",
        "author": "牟巘",
        "content": "当年持饷自襄东，共载尤怜翠色浓。\n莫向壶头疑薏苡，要从华顶看芙蓉。\n诸郎自是阶庭秀，此物聊堪笔砚供。\n却笑仇池无与伴，图中怅望九奇峰。",
        "dynasty": "宋",
        "collection_info": null
    },
    {
        "uuid": "860dd74d662ebbc1218863a973ce172c",
        "title": "饯留忠斋丞相",
        "author": "牟巘",
        "content": "咫尺柯山路未赊，人生迎养最堪夸。\n续茶山集过吴下，看戏綵堂来永嘉。\n八袠高龄忻子舍，同乡盛事属公家。\n邦人莫笑门生老，日日花间望小车。",
        "dynasty": "宋",
        "collection_info": null
    },
    {
        "uuid": "6b4505bb1b39c5414b960c89c430ba62",
        "title": "予与会孟同游古心先生之门死生契阔今见其十年前与仲实诗帅初记和予亦继焉",
        "author": "牟巘",
        "content": "扰扰人间万事尘，旧交无奈白头新。\n此翁固是同门友，今日真成旷世人。\n千里赏音知绝识，九秋落木见横陈。\n也休频把遗篇看，说到铜人更怆神。",
        "dynasty": "宋",
        "collection_info": null
    },
    {
        "uuid": "b4df3aff92e2fc58e9c2f1e20b44f563",
        "title": "和虚谷韵简唐月心",
        "author": "牟巘",
        "content": "平生自分只虞毗，况是而今一槁枝。\n江左何人谭太极，洛阳有客赋新诗。\n物情于我真疏矣，吾道非公谁与斯。\n未必梅边柳索笑，微言好与共参之。",
        "dynasty": "宋",
        "collection_info": null
    },
    {
        "uuid": "6cf0d288a8e70cabb257e4007d0b2709",
        "title": "饯陈正则学录长城",
        "author": "牟巘",
        "content": "本翁十载郡博士，司铎官清亦未迟。\n暂屈吴淞湖海气，来看陈桧雪霜姿。\n近家聊喜片帆稳，远业当为万里期。\n老我柴扉看岑寂，不妨时寄昼溪诗。",
        "dynasty": "宋",
        "collection_info": null
    },
    {
        "uuid": "d0a7227c336413be30dde0dac2122028",
        "title": "再和虚谷韵",
        "author": "牟巘",
        "content": "肯随世事事夸毗，得得来寻霜雪枝。\n苕曲新添渔隠话，陵阳别论派家诗。\n卜邻已喜同王翰，到处犹能说项斯。\n不是晚来投社去，杖藜兀兀欲何之。",
        "dynasty": "宋",
        "collection_info": null
    },
    {
        "uuid": "d0764d121ec1ed970b6b6cb8427de288",
        "title": "和梅遇二诗  其一",
        "author": "牟巘",
        "content": "除却壶中日月长，不知何处是真常。\n等閒铅汞自生死，从古熏莸更臭香。\n粪扫袍边觅钟吕，步虚曲裏换伊凉。\n何当月朗风清夜，唤出胎仙舞一场。",
        "dynasty": "宋",
        "collection_info": null
    },
    {
        "uuid": "f66375c650224eac08e749125b85fe1b",
        "title": "和梅遇二诗  其二",
        "author": "牟巘",
        "content": "行止非人所可为，疏慵何事不违时。\n已惊梦裏鸡鸣早，翻笑人间鹤到迟。\n剡曲船回空此兴，洞庭飞过怕渠知。\n依然身世溪亭上，售用新添五首诗。",
        "dynasty": "宋",
        "collection_info": null
    },
    {
        "uuid": "b35f8796b9d78d68e8e7389171e8ea20",
        "title": "高贤孺厚斋使君之令子自番来霅访明亲旧此意甚古岁辛亥余识厚斋金陵通守之舍堂陪朔斋刘公饮海棠花下俯仰四十五年追念悽然",
        "author": "牟巘",
        "content": "厚德流光报必丰，当年齿穉已奇童。\n兰芽秀擢孤根内，华表惊呼一梦中。\n肯向陈人论世好，绝知新句有家风。\n海棠花下看钟蒋，说着令人念此翁。",
        "dynasty": "宋",
        "collection_info": null
    },
    {
        "uuid": "116dedabe1676603d84df5bc7a547628",
        "title": "和王梅泉黄静斋载酒问花",
        "author": "牟巘",
        "content": "逃疟形容兀似槎，谁寻独树老夫家。\n高人早擅无双誉，佳客争看第一花。\n已为义尊成酩酊，更夸信笔写葩华。\n斑斓小草真儿戏，得借余光亦所嘉。",
        "dynasty": "宋",
        "collection_info": null
    },
    {
        "uuid": "9d7182d29dcb52ab952fd827dfb15ffa",
        "title": "吾五十年间未尝一杯自寿汝曹所知者今乃力营甘旨为七袠庆事出创见欲深避去復不可使汝曹他日懊恨亦如吾者小诗答渠勤意丙申正月十五示诸儿",
        "author": "牟巘",
        "content": "七十新年未尽穷，香醪满泛馔尤丰。\n便同五鼎为吾养，汝有双亲胜乃翁。\n一念自能通造物，诸孙更与振家风。\n华灯璧月今何夕，春在亲情笑语中。",
        "dynasty": "宋",
        "collection_info": null
    },
    {
        "uuid": "31dbc8948883dae3a6d2c6be461e3e21",
        "title": "十六日谢郡官两学及乡里朋友",
        "author": "牟巘",
        "content": "七袠空余永感情，南园养病闭柴荆。\n一朝破戒为儿子，四坐合併表友情。\n地主每能容枯枿，天公特为放新晴。\n余年得此今多幸，白髮倾欹一醉成。",
        "dynasty": "宋",
        "collection_info": null
    },
    {
        "uuid": "cb0825dac2c59200dd178c665371fc38",
        "title": "十七日谢赵子昂孟能静及诸亲友",
        "author": "牟巘",
        "content": "儿将白髮共嬉娱，敢意高轩访敝庐。\n七袠年龄同绛县，诸贤诗句过黄初。\n菌芝那解出枯朽，冠盖便能倾里闾。\n烂醉休须问生理，贫家今有百车渠。",
        "dynasty": "宋",
        "collection_info": null
    },
    {
        "uuid": "4033f96bbdf338e09c5689756eade499",
        "title": "送杨兴府",
        "author": "牟巘",
        "content": "细语当年别后春，惊心宇县尚吹尘。\n浊醪易贳新丰酒，衰俗难逢旧雨人。\n君似伏波当益壮，我几南斗不能神。\n合并未几匆匆去，鱼鸟蒹葭谁与邻。",
        "dynasty": "宋",
        "collection_info": null
    },
    {
        "uuid": "1fce794d9613ffdab083ec101a5fa9b9",
        "title": "大水后得雪  其一",
        "author": "牟巘",
        "content": "便涓飞洒又何佳，得得来寻贫士家。\n破屋青灯纔一黍，荒园老树忽千花。\n酒逢寒夜饶偏贵，诗出穷人矫转夸。\n两月儿书浑未到，定应行脚更天涯。",
        "dynasty": "宋",
        "collection_info": null
    },
    {
        "uuid": "f86f487bb64638a87d40eb4428e9b663",
        "title": "大水后得雪  其二",
        "author": "牟巘",
        "content": "萧条篱落胜于村，还径人稀早闭门。\n过眼风花纔一瞥，到头石笋只双蹲。\n何妨岁恶诗仍好，那笑炉空火自存。\n笑咏车斜征雪事，诸君本本又元元。",
        "dynasty": "宋",
        "collection_info": null
    },
    {
        "uuid": "fa3a9c77380544ce4dfbd82620b0a627",
        "title": "再和  其一",
        "author": "牟巘",
        "content": "饥年得雪意殊佳，天亦终怜田父家。\n是处连云畦宿麦，一时积水散空花。\n预占餠饵真堪喜，若比琼瑶未足夸。\n我正坐须来岁麨，夜中踏瓮喜无涯。",
        "dynasty": "宋",
        "collection_info": null
    },
    {
        "uuid": "cf310dea81e5a0523930beceee184461",
        "title": "再和  其二",
        "author": "牟巘",
        "content": "正思觅食绕诸村，咄咄今朝雪塞门。\n屋角空囷饥雀噪，床头败絮冻鸱蹲。\n分无醽醁能相熟，頼有符赀仅自存。\n堪笑少陵穷不死，区区苦欲问黎元。",
        "dynasty": "宋",
        "collection_info": null
    },
    {
        "uuid": "1e67acd4886791de1a2271e5074df779",
        "title": "三用韵  其一",
        "author": "牟巘",
        "content": "雪中饶有百般佳，却似绸缪困约家。\n老病自应余菜色，风骚犹未合梅花。\n背暄拟向田翁觅，面少时闻儿女夸。\n可是年来四不出，也随笭箵傍南涯。",
        "dynasty": "宋",
        "collection_info": null
    },
    {
        "uuid": "afbc09ef9f25799fa0c2676eca3daa21",
        "title": "三用韵  其二",
        "author": "牟巘",
        "content": "惭愧长髯市入村，送诗踏冻到衡门。\n未愁顾兔千毫秃，持看阳乌三足蹲。\n我亦欲寻安道去，人应共怪阿先存。\n界天雪岭依然白，更忆当年李仲元。",
        "dynasty": "宋",
        "collection_info": null
    },
    {
        "uuid": "7b0ed7c929a8cef0b8cd9b78ab8b2bc1",
        "title": "四用韵  其一",
        "author": "牟巘",
        "content": "寄食于人苦未佳，从来逆旅便为家。\n四时长是瓶无粟，一夜偶然灯有花。\n雪夜又寒谁復料，物中惟老不堪夸。\n卷书危坐时相望，不觉西南各一涯。",
        "dynasty": "宋",
        "collection_info": null
    },
    {
        "uuid": "f90a691a8e6ef0df8e253b38cda039b4",
        "title": "四用韵  其二",
        "author": "牟巘",
        "content": "五十年前三尺雪，匆匆捩柁下荆门。\n坐惊荏苒吴枫换，长忆轮囷蜀芋蹲。\n覆局还如一日事，劫灰能有几人存。\n新诗读罢令人感，转瞬看看又岁元。",
        "dynasty": "宋",
        "collection_info": null
    },
    {
        "uuid": "f968dabcc9725e4509f1c0aa5152feef",
        "title": "道士号庭梅为赋此",
        "author": "牟巘",
        "content": "苦把庭梅劣野梅，庭梅元自野梅来。\n肯辞台鼎当年贵，直向丹田内景开。\n山意浓时还耐看，道根孤处更深培。\n玄机参透何分别，猛拊阑干一笑回。",
        "dynasty": "宋",
        "collection_info": null
    },
    {
        "uuid": "166ba1a62e405c43778a773c3186e161",
        "title": "送张刚甫广德学正",
        "author": "牟巘",
        "content": "桐川咫尺路平宽，华檄春风白髮欢。\n教育兼全三者乐，起居频报四时安。\n的传何况自诸老，远业岂徒荣一官。\n从此江东有新句，寄来应对暮云看。",
        "dynasty": "宋",
        "collection_info": null
    },
    {
        "uuid": "8d0d5adcf1068ea3b79fdb322d6b7615",
        "title": "十一月朔冬至",
        "author": "牟巘",
        "content": "鲁僖再闰孰为偏，五载之终似远然。\n辛亥徒为章首岁，上元直在太初年。\n未从元凯叩长历，且效少陵吟短篇。\n一线閒愁随日长，形容空老此江边。",
        "dynasty": "宋",
        "collection_info": null
    },
    {
        "uuid": "f55ad249cedd5202f604007fc3d06c32",
        "title": "饯余好问入燕",
        "author": "牟巘",
        "content": "炎歊渐已转凉飔，想见湖亭送别时。\n发仞功名初得意，联镳宾主总能诗。\n昔人犹自荐佳客，今日何忧乏已知。\n最是人生急三釜，高堂白髮数归期。",
        "dynasty": "宋",
        "collection_info": null
    },
    {
        "uuid": "f5e3c4eb14f69c2c7ebdfa4d47ecce53",
        "title": "和徐容斋正旦",
        "author": "牟巘",
        "content": "想见新年试笔时，风流应不减丘迟。\n归来燕子元相识，落尽桃花若未知。\n何事兰亭修禊乐，便怀墨客感秋悲。\n湖山胜践无由共，禅榻茶烟老鬓丝。",
        "dynasty": "宋",
        "collection_info": null
    },
    {
        "uuid": "59c7d396e9ac6b848d79004af9a1f045",
        "title": "和赵景程提举见招",
        "author": "牟巘",
        "content": "高标照我髮星星，百尺楼边一寸茎。\n樽自不空如北海，客非善饮类公荣。\n四筵惊起闻豪唱，五斗拚教解宿酲。\n何事诗筒来较晚，且容汤粥煮榆羹。",
        "dynasty": "宋",
        "collection_info": null
    },
    {
        "uuid": "a2651bd0c579200d166bd26af76f2403",
        "title": "再用前韵盖座上有九老绣幛",
        "author": "牟巘",
        "content": "耆英图障烂如星，胜似屏风映紫茎。\n洛社便如同此乐，商颜未必采其荣。\n戴花刘九徒歌舞，当局温公岂醉酲。\n试问诸贤閒得否，熙丰一鼎沸于羹。",
        "dynasty": "宋",
        "collection_info": null
    },
    {
        "uuid": "26d435402f4aff9abd595783d76333e4",
        "title": "次本斋韵  其一",
        "author": "牟巘",
        "content": "七十八春华髮老，斡旋文鼎力犹堪。\n品题人物多成传，管领溪山尽属衔。\n了不安排方是适，本无全缺又何惭。\n夸传析国睢阳冠，五字新诗落枕函。",
        "dynasty": "宋",
        "collection_info": null
    },
    {
        "uuid": "10e64ec0cd194ea7fade92c0ddc7ded7",
        "title": "次本斋韵  其二",
        "author": "牟巘",
        "content": "怪底膺门稚子欢，倒衣迎拜病犹堪。\n喜看诗卷牛腰大，惭说踏车鸦尾衔。\n风谊薄云谁得似，云泥被径我增惭。\n新年精力知强健，酬答端能日百函。",
        "dynasty": "宋",
        "collection_info": null
    },
    {
        "uuid": "c35cbd9bca7f81b854990a126ec738b2",
        "title": "十月能静饮于海棠花下唐同知适至因言昔在汉中十月海棠亦开用韵",
        "author": "牟巘",
        "content": "贰车曾上汉中台，十月海棠无数开。\n万里相逢曾识面，双眵扫凈更传杯。\n高情共惜燕支晕，归梦还思滟滪堆。\n客去主人应卜夜，不妨唤取烛笼来。",
        "dynasty": "宋",
        "collection_info": null
    },
    {
        "uuid": "2eeca5501a2cb1e3549e7a77883b2fb4",
        "title": "和除日闻鹊",
        "author": "牟巘",
        "content": "门前车马气如云，鹊噪惊猜意甚驯。\n别岁风光从草草，报人消息喜频频。\n当家金印君先得，明日椒盘我自亲。\n共乐高堂称斚寿，安舆迎养趁垂龄。",
        "dynasty": "宋",
        "collection_info": null
    },
    {
        "uuid": "3b4f246702244ad93b480d53ac8aa201",
        "title": "送邓善之",
        "author": "牟巘",
        "content": "尺一俄闻有急征，风云奋迅在南溟。\n正如蜀客怀铅笔，未羡鸿都写石经。\n此事惟须一艮卦，今朝顿见两文星。\n帻沟娄畔藏书去，人在金坡白玉扃。",
        "dynasty": "宋",
        "collection_info": null
    },
    {
        "uuid": "a9ce5fecd7f2a6a4b0d589bd4e571d4a",
        "title": "送人赴宜兴教授",
        "author": "牟巘",
        "content": "催唤沙棠港口船，门前龙象耸初筵。\n养亲始愿家良近，事道中年志愈坚。\n美俗一新吾礼乐，高贤多羡此山川。\n不妨且为坡翁住，却上玉堂陪众仙。",
        "dynasty": "宋",
        "collection_info": null
    },
    {
        "uuid": "401cb755d2a68bcacb7b9f3deda1c55d",
        "title": "次韵李千秋中秋",
        "author": "牟巘",
        "content": "节物诗情总索然，漫将梨栗当盘筵。\n堪怜永夜空樽月，记取衰翁断酒年。\n十日尚留花影在，两瓶便作竹根眠。\n分明破戒缘佳句，免使儿童诮禁烟。",
        "dynasty": "宋",
        "collection_info": null
    },
    {
        "uuid": "4969997f02cc2e59b02fc1b4fcf830fb",
        "title": "癸卯人日送李千秋还杭",
        "author": "牟巘",
        "content": "喜闻罨画初回棹，便拟共公吟过春。\n何事客乡还送客，今朝人日更愁人。\n风吹杯面梅花老，路转裙腰草色新。\n只恐西湖留不住，重来好为活疲民。",
        "dynasty": "宋",
        "collection_info": null
    },
    {
        "uuid": "ec7e59cfaa5d418729317d19764063a2",
        "title": "失题",
        "author": "牟巘",
        "content": "篇章何事等嬉游，尚想挥毫剪烛秋。\n从古杀青徒自苦，只今醉墨可能求。\n忽传鹭立沙头句，又见鸿归天外州。\n幞研去来须猛省，不由自己更谁由。",
        "dynasty": "宋",
        "collection_info": null
    },
    {
        "uuid": "e697933dd1b64707c23bde42d7ef9e80",
        "title": "岁在丙辰元日立春是时先人守当涂郡斋宾客云集皆用元佑八年东坡和王仲至秦少游诗故事所谓省事天公厌雨回先人笑曰天公省事今乃多事耶今三十有九年矣追念感慨小诗聊记当时笑谈之语",
        "author": "牟巘",
        "content": "忆昨姑溪岁丙辰，老仙元日去班春。\n当家句子频催客，省事天公却笑人。\n紫凤天涯今已老，泥牛岁首又还新。\n笑谈谁记当时选，独立东风倍怆神。",
        "dynasty": "宋",
        "collection_info": null
    },
    {
        "uuid": "bdd27a93258f7979335fa6048336f37d",
        "title": "和任东津山长",
        "author": "牟巘",
        "content": "吴兴学法遍诸华，吾道元无迩与遐。\n今日谁能留下马，古人犹自酹先茶。\n肯开燕豆惊流俗，共喜皋比得当家。\n入手新诗惟重拜，颉颃那得并飞霞。",
        "dynasty": "宋",
        "collection_info": null
    },
    {
        "uuid": "28c9a23b7560bd4436166c2aa7f403e8",
        "title": "和汴教耶律伯明",
        "author": "牟巘",
        "content": "翩然来自旧京华，历数山河不谓遐。\n往事已空惟重黍，玄谈未了更浇茶。\n南游句好俄惊座，东道情深未忆家。\n也欲卫州门外去，一声长啸入烟霞。",
        "dynasty": "宋",
        "collection_info": null
    },
    {
        "uuid": "835b9565df1746893edd99f3aa80ce04",
        "title": "新城罗氏棣华堂",
        "author": "牟巘",
        "content": "中和偶向此枝藂，友爱当知吾意同。\n十世共居尤盛事，一家三代共春风。\n试看华萼相扶处，正在闺门载翕中。\n昭谏而来名节伟，更添新记与无穷。",
        "dynasty": "宋",
        "collection_info": null
    },
    {
        "uuid": "1c035f653e2330f2d6470453d005dcc2",
        "title": "寄昌化孙梅泉",
        "author": "牟巘",
        "content": "挥手秦稽信宿然，未行俄已两週天。\n云缄尺素惟开后，雪辊双溪恐堕前。\n高谊谁能似孙宰，旧题应復记苏仙。\n何时布韈青鞋去，摘野芎苗古寺边。",
        "dynasty": "宋",
        "collection_info": null
    },
    {
        "uuid": "a339b8d3df66c52f7f27a2be2c0e7baa",
        "title": "文性之惠蛤蜊绿橘",
        "author": "牟巘",
        "content": "二珍胥会到柴关，诗为高情趁早还。\n海上便如逢若士，橘中应不减商山。\n可人风味知渠隽，老我形容有许颃。\n快击黄包烹紫殻，为君呼酒一开颜。",
        "dynasty": "宋",
        "collection_info": null
    },
    {
        "uuid": "21e00b5dd3de3e92e80529d1ffc20466",
        "title": "送季云在学录",
        "author": "牟巘",
        "content": "横经之暇即吟诗，三载如常匪激随。\n听雨不知官独冷，看云自与意俱迟。\n翚飞黉宇生新敬，鹄立儒衣动去思。\n还恐西湖难久滞，此声梁楚已先驰。",
        "dynasty": "宋",
        "collection_info": null
    },
    {
        "uuid": "559c19883dc71eac1afddc20aa64d865",
        "title": "次韵九日寄史推",
        "author": "牟巘",
        "content": "弁有山兮水有湄，登临舍此復何之。\n髮疏帽脱狂嘲后，雁过江涵感慨时。\n盛府主宾俱好事，满城风雨苦吟诗。\n人生自可行乐耳，剑首功名但一吹。",
        "dynasty": "宋",
        "collection_info": null
    },
    {
        "uuid": "c722affff2b5c9b67e542f5dae7b5430",
        "title": "次韵寄史彦明",
        "author": "牟巘",
        "content": "等閒看尽弁衡毗，旁郡聊从捧檄驰。\n候管乍披新定志，邮筒忽见故人诗。\n君方清绝行明镜，我正摧颓据槁枝。\n为喜綵衣还膝下，椒柈趁得颂花时。",
        "dynasty": "宋",
        "collection_info": null
    },
    {
        "uuid": "6e49f3b503b1fba4cd213e8ea01e4060",
        "title": "答朱芗林见寄",
        "author": "牟巘",
        "content": "天目群仙帝所毗，别来引领但神驰。\n分明输与芗山老，活脱吟成玉局诗。\n论旧惊心几甲子，扶羸笑觅一筇枝。\n如公再合幡然起，勿恋春先笋蕨肥。",
        "dynasty": "宋",
        "collection_info": null
    },
    {
        "uuid": "cb941122a4dcdc38e8a8ffc19849634d",
        "title": "次韵李侯喜雨",
        "author": "牟巘",
        "content": "谁似当年召信臣，天教来此活疲民。\n水乡怕旱相传古，甘澍随车总是春。\n坐看丰登成乐岁，只将恺悌对明神。\n已闻宣布形歌咏，宾主殷勤用意新。",
        "dynasty": "宋",
        "collection_info": null
    },
    {
        "uuid": "49ac19a96832796238be8000788cd554",
        "title": "谢李侯枉过",
        "author": "牟巘",
        "content": "鸣驺穷巷忽相过，其奈将迎窘步何。\n每望故都身不羽，欲赓新句砚空磨。\n篮舆端復为公出，泥饮唯应说尹多。\n却是旁观工指点，若为公锦杂渔蓑。",
        "dynasty": "宋",
        "collection_info": null
    },
    {
        "uuid": "cf1a06b777123ae7b8e278333af9a1a3",
        "title": "长儿授馆于杭每休暇过仲实家相与谭经析理间则饮酒赋诗为乐今闰秋十四日会于復轩相视而笑曰好天凉月即中秋况今岁两中秋乎乃留饮剧论夜参半蝉联不休情愈郁穆予闻之甚喜因为诗寄之",
        "author": "牟巘",
        "content": "共饮方酣月满楼，剧谈无寐露侵裘。\n此宵此景应难值，吾婿吾儿亦罕俦。\n情谊浑如同一姓，风流不负两中秋。\n绝怜老子婆娑甚，破戒何当大白浮。",
        "dynasty": "宋",
        "collection_info": null
    },
    {
        "uuid": "fc145ce04128025120cb3b9904307911",
        "title": "和陈无逸木犀",
        "author": "牟巘",
        "content": "秋旻金气正高张，併作西风一夜凉。\n何处杯中无白堕，如今扇底有黄香。\n自惭老枿如犀秃，却笑春花为蝶狂。\n胜赏清吟两奇绝，吴山横过即仙乡。",
        "dynasty": "宋",
        "collection_info": null
    },
    {
        "uuid": "5442d0d61f7ca5f847cfa6e1925086a7",
        "title": "和仲实秋兴",
        "author": "牟巘",
        "content": "金飙吹暑顿然清，闻早空庭一叶惊。\n拄颊偏宜对朝爽，挥毫正好赋秋声。\n镜中髯短休烦镊，壁上絃閒不受檠。\n志士由来多慷慨，何如百啭听鶑鸣。",
        "dynasty": "宋",
        "collection_info": null
    },
    {
        "uuid": "cc12588a41596fcd84849074ac7dd45c",
        "title": "黄元静饮客蒲莲海中殊胜绝",
        "author": "牟巘",
        "content": "扁舟径入芙蕖国，一笑俱非褦襶人。\n低拂柳阴偏障暑，活烹芡觜快尝新。\n小巾脱去我先醉，大杓取来渠更真。\n啜釂数觥诗兴发，羡君越漾老精神。",
        "dynasty": "宋",
        "collection_info": null
    },
    {
        "uuid": "25dc693052dcf9c0f1f63255bb6f3e4f",
        "title": "次姚子敬简高司丞",
        "author": "牟巘",
        "content": "西风小立对晴川，冷笑人间目圣颠。\n使事端因荔枝出，归期休在菊花前。\n平生漫说少陵老，终日谁陪上界仙。\n应是杜中鸥与鹭，诗情比旧更依然。",
        "dynasty": "宋",
        "collection_info": null
    },
    {
        "uuid": "3ce1f60f93c51525ca82dfa2d94ffb5e",
        "title": "王梅泉生日惠诗次韵答之",
        "author": "牟巘",
        "content": "堪笑衰翁作计狂，又随笭箵到鱼梁。\n未秋早觉凋蒲柳，已老安能种豫章。\n谁似读骚仍饮酒，有时赞易自焚香。\n梅边有约君应记，但愧年来久覆觞。",
        "dynasty": "宋",
        "collection_info": null
    },
    {
        "uuid": "77f7be9bacb7a71235eb13401327b538",
        "title": "白贲",
        "author": "牟巘",
        "content": "致饰虽云贲则亨，含章内照乃为真。\n离明外附天光发，艮止中存道体纯。\n玉质未雕虹贯日，素功后绘物生春。\n也应笑我元犹白，不比羔羊正直人。",
        "dynasty": "宋",
        "collection_info": null
    },
    {
        "uuid": "cd9cfa0f2f91f57e807cefd004cc87ec",
        "title": "次韵",
        "author": "牟巘",
        "content": "大海相环宛一洲，浮沤乍起已千秋。\n三壬笑向人间世，四癸时寻物外游。\n我辈安能知许事，平生未若乐斯丘。\n开窗翠竹时相对，更说诸余总谬悠。",
        "dynasty": "宋",
        "collection_info": null
    },
    {
        "uuid": "5e285e390aaffd846154a7a139fa8e74",
        "title": "送程晋辅长和靖",
        "author": "牟巘",
        "content": "传家气脉固深长，挟策来登和靖堂。\n南渡金声元不泯，西庵草色可能荒。\n要知持守为涵养，好把精微重发扬。\n共喜慈帏得甘旨，他时远到未渠央。",
        "dynasty": "宋",
        "collection_info": null
    },
    {
        "uuid": "d94ba3f6963361eb3ac461b86b7ef744",
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其一",
        "author": "牟巘",
        "content": "南屏环拥翠云堆，谁遣精庐特地开。\n祭酒先生甘隠遁，燃藜太乙忽飞来。\n胸中礧磈五千卷，门外芙蕖十万栽。\n白日竟抛妻子去，群仙携手上瑶台。",
        "dynasty": "宋",
        "collection_info": null
    },
    {
        "uuid": "a60992be32251777c23ab477f1d61441",
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其二",
        "author": "牟巘",
        "content": "橘园亭畔市多尘，麯院桥边境转清。\n山色湖光精舍敞，笔床茶竈钓船轻。\n奈何一字不堪煮，且与三贤相并行。\n笑问寿藏何早计，不妨更学赵台卿。",
        "dynasty": "宋",
        "collection_info": null
    },
    {
        "uuid": "a3960e04d741cb94cb7f67924df9a1be",
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其三",
        "author": "牟巘",
        "content": "毅斋大老除新绶，名节尤偏无所尊。\n曾是胪传第一唱，却留衣付外诸孙。\n挹挼柳汁初承渥，称泛霞觞共拜恩。\n尚记吾家多夙契，何当握手得重论。",
        "dynasty": "宋",
        "collection_info": null
    },
    {
        "uuid": "2f4ccf273a94fcd1750b7a09cc11e087",
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其四",
        "author": "牟巘",
        "content": "伯子尧夫豪杰人，四时佳致四时春。\n静能观动一机活，会復乘元千古淳。\n造物生生还化化，世情故故又新新。\n不妨长向亭中醉，自觉冲融气味真。",
        "dynasty": "宋",
        "collection_info": null
    },
    {
        "uuid": "6b91baf137bab6e9520157744d2046f4",
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其五",
        "author": "牟巘",
        "content": "平生知旧一李友，别后长关白板扉。\n偶有客来孤鹤起，也无人觉小舟归。\n尽渠俗子频相恼，只恐仙禽未肯飞。\n莫笑爨琴并煮鹤，醉眠林下两忘机。",
        "dynasty": "宋",
        "collection_info": null
    },
    {
        "uuid": "6366fc7ed131b8baeab5971d658cbd15",
        "title": "孤雁",
        "author": "牟巘",
        "content": "如何苦作断肠声，度尽关山失弟兄。\n万里他乡谁是伴，单栖半夜若为情。\n嘐嘐每叹众人薄，落落孤将一意行。\n只恐影沉湘水后，更无来者继高名。",
        "dynasty": "宋",
        "collection_info": null
    },
    {
        "uuid": "c1dfa10252cc5af48ea78808f1e6023e",
        "title": "赠陈东洲",
        "author": "牟巘",
        "content": "散髮披襟颇自由，野麋见客忽惊投。\n新诗生怕将愁至，博学何妨与艺游。\n未说天边金弹子，试寻城外土馒头。\n不然且学伯伦醉，荷插相随死便休。",
        "dynasty": "宋",
        "collection_info": null
    },
    {
        "uuid": "88b93f5bc2393641ee709283796d4203",
        "title": "题陆起潜皆山楼",
        "author": "牟巘",
        "content": "醉翁朝暮四时景，谁遣描摹入此图。\n唤作皆山真箇是，携来到处与之俱。\n也曾佳客相陪否，亦有清泉可酿无。\n更喜一般僧侣旧，高楼百尺俯尘区。",
        "dynasty": "宋",
        "collection_info": null
    },
    {
        "uuid": "f7268591c50f99bf4133127448c70c96",
        "title": "送屠存博教授溧水",
        "author": "牟巘",
        "content": "直道方心古所难，任渠俗眼笑儒冠。\n子龙有屋犹黄壤，老郑无毡漫冷官。\n一片湖光清客署，三州鼎足屹书坛。\n只应翠绿迎人意，岁月功名正好看。",
        "dynasty": "宋",
        "collection_info": null
    },
    {
        "uuid": "1249da24c84e0b0b4c0d9f9a2770b727",
        "title": "送鄣南俞教谕归里",
        "author": "牟巘",
        "content": "试把溪堂旧谱看，三千苜蓿守酸寒。\n吟肩祇自初来瘦，疐尾方知细满难。\n忧患可能期学力，功名终不误儒冠。\n到家莫作多时住，趁取秋风送羽翰。",
        "dynasty": "宋",
        "collection_info": null
    },
    {
        "uuid": "6b81f506a66aa11e171e0ff438d4f9e8",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其一",
        "author": "牟巘",
        "content": "君留剑水浔，我卧弁峰下。\n十书九不到，思君无日夜。",
        "dynasty": "宋",
        "collection_info": null
    },
    {
        "uuid": "818c071653b340122fc0ce39020f30a2",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其二",
        "author": "牟巘",
        "content": "一朝忽在眼，喜极生悲酸。\n老泪如撒菽，泪尽气亦阑。",
        "dynasty": "宋",
        "collection_info": null
    },
    {
        "uuid": "7728b1b57d673004ae3e1b5b84cb60fc",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其三",
        "author": "牟巘",
        "content": "事故不可料，柯烂棋局更。\n两家骨肉内，往往隔死生。",
        "dynasty": "宋",
        "collection_info": null
    },
    {
        "uuid": "09f16e05800f8dd29b4ba4a4d170723e",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其四",
        "author": "牟巘",
        "content": "英英君令弟，介烈夙所秉。\n就死得处所，我意復何恨。",
        "dynasty": "宋",
        "collection_info": null
    },
    {
        "uuid": "36bd8ebebd61d595fe9bf0e356dccd9e",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其五",
        "author": "牟巘",
        "content": "吾女去二穉，何处吞声哭。\n忠孝果何辜，神理谅未烛。",
        "dynasty": "宋",
        "collection_info": null
    },
    {
        "uuid": "8909f258f2ebd7dc2fd405c3f6a42212",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其六",
        "author": "牟巘",
        "content": "君能为置后，此意不可忘。\n峣峣峙头骨，正好玉其相。",
        "dynasty": "宋",
        "collection_info": null
    },
    {
        "uuid": "df5b19a27f4922a49c98d7dd23add3c6",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其七",
        "author": "牟巘",
        "content": "自言勤教督，灯火与之对。\n渊明定不孤，门户期汝大。",
        "dynasty": "宋",
        "collection_info": null
    },
    {
        "uuid": "753792df822aa9dae87c4bad542c1051",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其八",
        "author": "牟巘",
        "content": "我为饥寒困，坐遣恩义疏。\n君固不忘我，我愧当何如。",
        "dynasty": "宋",
        "collection_info": null
    },
    {
        "uuid": "f77a98341869f1b70016a882c86ff5ae",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其九",
        "author": "牟巘",
        "content": "连宵接软语，共说梦中梦。\n聚行时未多，归骖忽已动。",
        "dynasty": "宋",
        "collection_info": null
    },
    {
        "uuid": "2709bb73b478f720a1aab72f679697c3",
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其一○",
        "author": "牟巘",
        "content": "别饯别尤苦，辗转那得寐。\n后会倘可期，握手三致意。",
        "dynasty": "宋",
        "collection_info": null
    },
    {
        "uuid": "a988c4415c49752defabe8a559b35bc9",
        "title": "拂菻天马图",
        "author": "牟巘",
        "content": "赤手谢衔辔，踏蹴翻九衢。\n健哉此女子，果胜大丈夫。",
        "dynasty": "宋",
        "collection_info": null
    },
    {
        "uuid": "0db910d161285bab0be251079c51f12a",
        "title": "和渔具十绝  其一",
        "author": "牟巘",
        "content": "买得五泻舟，江湖落我手。\n呼儿下笥去，此事渠能了。",
        "dynasty": "宋",
        "collection_info": null
    },
    {
        "uuid": "fb07d20dd64bfe8505dd347c0e99fb03",
        "title": "和渔具十绝  其二",
        "author": "牟巘",
        "content": "卧吹月明裏，龙吟鼍打鼓。\n别是一家风，荻花摆头舞。",
        "dynasty": "宋",
        "collection_info": null
    },
    {
        "uuid": "d923b5d0f2221dd794a887307abf07c4",
        "title": "和渔具十绝  其三",
        "author": "牟巘",
        "content": "披时响萧骚，卧处堆偪仄。\n傲然烟雨中，安知有睢泽。",
        "dynasty": "宋",
        "collection_info": null
    },
    {
        "uuid": "8fbdf9f183a90273a2ac773903cbdf8a",
        "title": "和渔具十绝  其四",
        "author": "牟巘",
        "content": "轻圆兀其颠，不受暑雨厄。\n时将篷外挂，旋转卷七泽。",
        "dynasty": "宋",
        "collection_info": null
    },
    {
        "uuid": "f11ca9756ca26d357b4f97569dd5fb15",
        "title": "和渔具十绝  其五",
        "author": "牟巘",
        "content": "袅袅不自持，何以制沈犗。\n聊悬一鲂饵，鲸鳣未可狎。",
        "dynasty": "宋",
        "collection_info": null
    },
    {
        "uuid": "f7d9088445fb300ab2311d021a91e56a",
        "title": "和渔具十绝  其六",
        "author": "牟巘",
        "content": "彼已苦其密，此犹患其疏。\n欢呼试新网，一举双白鱼。",
        "dynasty": "宋",
        "collection_info": null
    },
    {
        "uuid": "f4c0ebfacfcf0d03c843ef84b6ce2159",
        "title": "和渔具十绝  其七",
        "author": "牟巘",
        "content": "荧荧枯蚌中，急雪洒不灭。\n西风明日晴，双花为侬结。",
        "dynasty": "宋",
        "collection_info": null
    },
    {
        "uuid": "b9204b6e90133473b5ac9233e9d530d5",
        "title": "和渔具十绝  其八",
        "author": "牟巘",
        "content": "呼风忙趁鱼，一片如掌大。\n且等后船来，过船犹早在。",
        "dynasty": "宋",
        "collection_info": null
    },
    {
        "uuid": "5d417b590916b93b4117bad08d33b891",
        "title": "和渔具十绝  其九",
        "author": "牟巘",
        "content": "登登远还合，声从何处起。\n鱼走潜深波，祸在深波裏。",
        "dynasty": "宋",
        "collection_info": null
    },
    {
        "uuid": "1a4c5688ca532ce1f546342bd052fe61",
        "title": "和渔具十绝  其一○",
        "author": "牟巘",
        "content": "即此是庾冰，醉棹舞波面。\n何似宫亭湖，为我觅如愿。",
        "dynasty": "宋",
        "collection_info": null
    },
    {
        "uuid": "6ad0c0db9cc21a77bcb6b704b5d61117",
        "title": "赠薛东湖  其一",
        "author": "牟巘",
        "content": "抱疴蓬庐下，白日背我驰。\n我生已如此，天命復奚疑。",
        "dynasty": "宋",
        "collection_info": null
    },
    {
        "uuid": "aa7e33483fe8cd8382d3068570646724",
        "title": "赠薛东湖  其二",
        "author": "牟巘",
        "content": "悠哉东湖水，不迎亦不随。\n相对澹无谈，可以乐我饥。",
        "dynasty": "宋",
        "collection_info": null
    },
    {
        "uuid": "0d2000351dafbe9e4a2b86c311416c5e",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其一",
        "author": "牟巘",
        "content": "行年似启期，颜髮日夜改。\n此身尚我累，橡栗时自采。",
        "dynasty": "宋",
        "collection_info": null
    },
    {
        "uuid": "7b5d780a23826919f16b0c1c40e38a71",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其二",
        "author": "牟巘",
        "content": "古人歌既醉，其中有五福。\n如何憔悴者，忍饮但餐菊。",
        "dynasty": "宋",
        "collection_info": null
    },
    {
        "uuid": "98ffb6875f052bf34a142aca3fef0e2a",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其三",
        "author": "牟巘",
        "content": "有酒巾可漉，无酒榼自空。\n但怀停云友，相望各西东。",
        "dynasty": "宋",
        "collection_info": null
    },
    {
        "uuid": "c9e3191163a69d80f201afa24237c47a",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其四",
        "author": "牟巘",
        "content": "九日把寿酒，时节无差池。\n我生秋已老，菊荒而崩篱。",
        "dynasty": "宋",
        "collection_info": null
    },
    {
        "uuid": "df9d8de89a5acc92dec22361d9398f5f",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其五",
        "author": "牟巘",
        "content": "扁舟过寂寞，十诗继骚雅。\n定是王弘孙，犹记南山下。",
        "dynasty": "宋",
        "collection_info": null
    },
    {
        "uuid": "452c15e17b88ccd23d1acd45ad3610a8",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其六",
        "author": "牟巘",
        "content": "渊明六十三，我已多数秋。\n未死亦偶然，神仙殊谬悠。",
        "dynasty": "宋",
        "collection_info": null
    },
    {
        "uuid": "bcb9ad0063075a3e6885d29e6d083df1",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其七",
        "author": "牟巘",
        "content": "平生遇初度，何曾具盘筵。\n感君知我意，老泪更潸然。",
        "dynasty": "宋",
        "collection_info": null
    },
    {
        "uuid": "21298d580ff1e4bcb51abeca1d90ed06",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其八",
        "author": "牟巘",
        "content": "人生百年内，荣华仅少选。\n何似鷄黍约，岁晚长相见。",
        "dynasty": "宋",
        "collection_info": null
    },
    {
        "uuid": "71d86d3766abec868eba6b1ab6f090c5",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其九",
        "author": "牟巘",
        "content": "怜彼武昌柳，摇落向江潭。\n虚名竟何益，北斗与箕南。",
        "dynasty": "宋",
        "collection_info": null
    },
    {
        "uuid": "451d7f8b9dbdad1ab6fa38e7962cd22f",
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其一○",
        "author": "牟巘",
        "content": "渊明咏三士，讲学马队间。\n斯道幸不广，石高媲庐山。",
        "dynasty": "宋",
        "collection_info": null
    },
    {
        "uuid": "b48b82b61dcd2eab66df9a5ab088691e",
        "title": "溪边钓船",
        "author": "牟巘",
        "content": "莫出前溪去，随宜下钓鈎。\n风波苦不恶，鲈鳜满船头。",
        "dynasty": "宋",
        "collection_info": null
    },
    {
        "uuid": "f3453cf7f450ff23740817c4658217ec",
        "title": "方竹杖",
        "author": "牟巘",
        "content": "此君久不见，岁晚伴华颠。\n直节要到底，勿论方与圆。",
        "dynasty": "宋",
        "collection_info": null
    },
    {
        "uuid": "79c786c4498212906ba89e66d1588076",
        "title": "题束季博山园二十首  其一",
        "author": "牟巘",
        "content": "是谁挼蓝染，千条万条碧。\n我欲问东风，东风澹无迹。",
        "dynasty": "宋",
        "collection_info": null
    },
    {
        "uuid": "aad73a399177896c67a46edb3cc5fc83",
        "title": "题束季博山园二十首  其二",
        "author": "牟巘",
        "content": "轮囷肖天巧，霑䨴含雨意。\n惟应野老知，此是丰年瑞。",
        "dynasty": "宋",
        "collection_info": null
    },
    {
        "uuid": "42b63e8fee76c70ecf5c5a4debd93bd3",
        "title": "题束季博山园二十首  其三",
        "author": "牟巘",
        "content": "云卧不禁冷，误把岩扃触。\n翻动若木枝，红光被空曲。",
        "dynasty": "宋",
        "collection_info": null
    },
    {
        "uuid": "a39429fddbdf2c3e9a6e6d39ffa3c6a6",
        "title": "题束季博山园二十首  其四",
        "author": "牟巘",
        "content": "落落金弹丸，飞鸟不敢下。\n卢橘不到吴，杨梅同过夏。",
        "dynasty": "宋",
        "collection_info": null
    },
    {
        "uuid": "10006491539fcd3c21b4d9cdc3af9315",
        "title": "题束季博山园二十首  其五",
        "author": "牟巘",
        "content": "行行西崦西，暝色苍然入。\n芸芸各归根，我亦坐内息。",
        "dynasty": "宋",
        "collection_info": null
    },
    {
        "uuid": "f1213fdcc92dbd65888c02c27cb39e02",
        "title": "题束季博山园二十首  其六",
        "author": "牟巘",
        "content": "绿醅春滟滟，绿水烟渺渺。\n百年散诞内，空以愁自绕。",
        "dynasty": "宋",
        "collection_info": null
    },
    {
        "uuid": "93968c857c2846711eebda3056b0c046",
        "title": "题束季博山园二十首  其七",
        "author": "牟巘",
        "content": "倚阑发长啸，援笔记旧游。\n想见同来者，俱非第二流。",
        "dynasty": "宋",
        "collection_info": null
    },
    {
        "uuid": "0969f14467ed6c2bdb8a2d295119de42",
        "title": "题束季博山园二十首  其八",
        "author": "牟巘",
        "content": "桃源逃不彻，真境宛在目。\n要令千载下，知有古风俗。",
        "dynasty": "宋",
        "collection_info": null
    },
    {
        "uuid": "499d456dcd617b68199b6799fc64d083",
        "title": "题束季博山园二十首  其九",
        "author": "牟巘",
        "content": "泉脉十字过，石廉千里通。\n汲来聊煮茗，风味故应同。",
        "dynasty": "宋",
        "collection_info": null
    },
    {
        "uuid": "07aa3b607116d750a47edec4190eda7c",
        "title": "题束季博山园二十首  其一○",
        "author": "牟巘",
        "content": "青青南涧芹，雪消春已动。\n如闻修废笕，岩半发流湩。",
        "dynasty": "宋",
        "collection_info": null
    },
    {
        "uuid": "151a128799891f4af12c1643059a5afd",
        "title": "题束季博山园二十首  其一一",
        "author": "牟巘",
        "content": "穷鳞无处避，网罟如云密。\n悠然钓台畔，袖手看落日。",
        "dynasty": "宋",
        "collection_info": null
    },
    {
        "uuid": "2326ce23958c4ea55826539db6d0460f",
        "title": "题束季博山园二十首  其一二",
        "author": "牟巘",
        "content": "神仙好狡狯，空飞万里行。\n石桥小如许，铁杖响彭铿。",
        "dynasty": "宋",
        "collection_info": null
    },
    {
        "uuid": "6108956771f046e096228dd27934fdb4",
        "title": "题束季博山园二十首  其一三",
        "author": "牟巘",
        "content": "扪萝上復上，未省所历高。\n忽与归鸿值，万里一羽毛。",
        "dynasty": "宋",
        "collection_info": null
    },
    {
        "uuid": "7ae39271bf35776679260023ee8f9fae",
        "title": "题束季博山园二十首  其一四",
        "author": "牟巘",
        "content": "冷石眠夏天，冰室透毛骨。\n所以安乐窝，大暑苦不出。",
        "dynasty": "宋",
        "collection_info": null
    },
    {
        "uuid": "725649b55caa537f93d57719772f175e",
        "title": "题束季博山园二十首  其一五",
        "author": "牟巘",
        "content": "澄然蓄清浏，百尺往往深。\n不放寒沤发，可以观我心。",
        "dynasty": "宋",
        "collection_info": null
    },
    {
        "uuid": "773fdff45b331c77afdfe7c2fd7b1555",
        "title": "题束季博山园二十首  其一六",
        "author": "牟巘",
        "content": "此处若为关，自来还自去。\n中有无心人，不妨相伴住。",
        "dynasty": "宋",
        "collection_info": null
    },
    {
        "uuid": "89befb6604d3d5139d3aee7697990bbb",
        "title": "题束季博山园二十首  其一七",
        "author": "牟巘",
        "content": "都将千石危，化作一林雪。\n尽日无别香，五月何曾热。",
        "dynasty": "宋",
        "collection_info": null
    },
    {
        "uuid": "765daeeed999b5d8da12b85997744b8c",
        "title": "题束季博山园二十首  其一八",
        "author": "牟巘",
        "content": "幽人读书处，皎皎霜月烂。\n香影不可掇，高花在岩畔。",
        "dynasty": "宋",
        "collection_info": null
    },
    {
        "uuid": "e14696eadc35c279dea52e02e2abe90b",
        "title": "题束季博山园二十首  其一九",
        "author": "牟巘",
        "content": "别来五百岁，于焉驻飙驭。\n吴市梅子真，解后亦神遇。",
        "dynasty": "宋",
        "collection_info": null
    },
    {
        "uuid": "08733b4f8336b79b2a0d8e684d629bc1",
        "title": "题束季博山园二十首  其二○",
        "author": "牟巘",
        "content": "好着在眼前，世上少人觉。\n留此妙不传，付与神仙着。",
        "dynasty": "宋",
        "collection_info": null
    },
    {
        "uuid": "61fba829e420c1d7816257da92b0c099",
        "title": "张敞画眉图",
        "author": "牟巘",
        "content": "眉妩臣罪小，君王一笑休。\n明日章台路，便面越风流。",
        "dynasty": "宋",
        "collection_info": null
    },
    {
        "uuid": "49f8a70b3a5df5e324ad98f3bf6b0ada",
        "title": "相如抚琴",
        "author": "牟巘",
        "content": "不负百年心，琴中托意深。\n如何浑忘却，犹费白头吟。",
        "dynasty": "宋",
        "collection_info": null
    },
    {
        "uuid": "81d287ca67a2c6495b7352f60492a63f",
        "title": "猿鹿图",
        "author": "牟巘",
        "content": "野鹿正周张，猿投两臂长。\n由基方逞巧，何似总相忘。",
        "dynasty": "宋",
        "collection_info": null
    },
    {
        "uuid": "463cb7e7610de762eba8b118e30ba604",
        "title": "胡孙图",
        "author": "牟巘",
        "content": "山果包已尽，充然两嗛中。\n雄雌自相命，槲叶老秋风。",
        "dynasty": "宋",
        "collection_info": null
    },
    {
        "uuid": "a41474d78adf38941c909196d10c6f9b",
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其一",
        "author": "牟巘",
        "content": "休休早稻已焦卷，晚稻摇风更可怜。\n枯尽百源无一滴，老龙何处卷云眠。",
        "dynasty": "宋",
        "collection_info": null
    },
    {
        "uuid": "71b1dacc8c36bd8487fe67d22894c1c6",
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其二",
        "author": "牟巘",
        "content": "几度看云眼欲穿，不应气数总关天。\n去年兵又今年旱，守也于民自寡缘。",
        "dynasty": "宋",
        "collection_info": null
    },
    {
        "uuid": "f0c560921a882a291ce7401a7fa49fc5",
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其三",
        "author": "牟巘",
        "content": "五神萃止足精神，迅发风霆一欠伸。\n能事莫嫌相迫促，门前多少望霓人。",
        "dynasty": "宋",
        "collection_info": null
    },
    {
        "uuid": "5ca125544849e19b057d4a3e7807716c",
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其四",
        "author": "牟巘",
        "content": "老火犹骄气藴隆，炉香爇罢日方中。\n片云忽卷天河落，顷刻难名造化功。",
        "dynasty": "宋",
        "collection_info": null
    },
    {
        "uuid": "aa081e09d850b1d283af9923bddf2c76",
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其五",
        "author": "牟巘",
        "content": "神佑恭惟及物深，中间感应妙精勤。\n要知应处还为感，终始惟当秉一心。",
        "dynasty": "宋",
        "collection_info": null
    },
    {
        "uuid": "f64d4e8a276b34338cc73b9509492eed",
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其六",
        "author": "牟巘",
        "content": "眼前物意颇昭苏，未省郊原遍也无。\n更觅洗车三日雨，普教大地活焦枯。",
        "dynasty": "宋",
        "collection_info": null
    },
    {
        "uuid": "c21c7fbb942adc0da649496b650b711d",
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其七",
        "author": "牟巘",
        "content": "龙辀欲驾已多时，父老遮留一日迟。\n秋菊寒泉何以报，精勤更写送神诗。",
        "dynasty": "宋",
        "collection_info": null
    },
    {
        "uuid": "9d9da14bd86f3bddb2bf0de100ac1cbd",
        "title": "都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君復以所谓廉崖者谂予予闻此石杰立千尺实陗厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉  其一",
        "author": "牟巘",
        "content": "书满精庐芷绕门，门前流水出于沅。\n夫君自得濂溪意，直向沄沄认本原。",
        "dynasty": "宋",
        "collection_info": null
    },
    {
        "uuid": "f13f02fca53dfc7438a0f07616c5af7b",
        "title": "都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君復以所谓廉崖者谂予予闻此石杰立千尺实陗厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉  其二",
        "author": "牟巘",
        "content": "无加之义復何如，解尽当年太极图。\n八面四方都恰匝，更于止善用工夫。",
        "dynasty": "宋",
        "collection_info": null
    },
    {
        "uuid": "461d4f044b7b57f51f18d0405dc88859",
        "title": "都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君復以所谓廉崖者谂予予闻此石杰立千尺实陗厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉  其三",
        "author": "牟巘",
        "content": "廉崖千仞孰能干，一见令人毛髮寒。\n可以人而不如石，我当为石共衣冠。",
        "dynasty": "宋",
        "collection_info": null
    },
    {
        "uuid": "93e4e9938bf3469dffacda1de57649b7",
        "title": "予方卧病税院刘君以画梅坚索诗口占遣之",
        "author": "牟巘",
        "content": "今年四野赤如赭，安有吟情到此花。\n何况病夫空百妄，只于真实认根芽。",
        "dynasty": "宋",
        "collection_info": null
    },
    {
        "uuid": "797f914b4ee0be7ce41d207987a626a1",
        "title": "题德范弟三香图",
        "author": "牟巘",
        "content": "水仙侑食老逋家，更着江南小白花。\n三雅如渠好兄弟，众芳未许以肩差。",
        "dynasty": "宋",
        "collection_info": null
    },
    {
        "uuid": "83446c395400729538b0afde0bb40446",
        "title": "次韵洪帅喜雨  其一",
        "author": "牟巘",
        "content": "礮车亭午作云头，喜雨亭前黍稌秋。\n但得人间瓯窭满，等閒万虑一时收。",
        "dynasty": "宋",
        "collection_info": null
    },
    {
        "uuid": "bfc2974ca416f08ddb189a9413f55a73",
        "title": "次韵洪帅喜雨  其二",
        "author": "牟巘",
        "content": "感孚妙处捷风雷，造化于人岂远哉。\n见说商霖一尺字，向前车马待公来。",
        "dynasty": "宋",
        "collection_info": null
    },
    {
        "uuid": "60dfee164890cd322e05cd3e445e6dd9",
        "title": "游高园用前韵  其一",
        "author": "牟巘",
        "content": "蝉声紧唤客回头，依约疏僚去后秋。\n不是先生新句子，一川云锦费勾收。",
        "dynasty": "宋",
        "collection_info": null
    },
    {
        "uuid": "44c4a32bc5ecab7ed9f5213072d58eb9",
        "title": "游高园用前韵  其二",
        "author": "牟巘",
        "content": "尽渠絃索辊春雷，相对清风君子哉。\n凉观主人归未得，不妨却许蜀人来。",
        "dynasty": "宋",
        "collection_info": null
    },
    {
        "uuid": "3c593b13ad4668f366342fbc29126088",
        "title": "和本斋止酒  其一",
        "author": "牟巘",
        "content": "白家老瓦惯从游，和气如春不汝邮。\n近日更谁嫌外酒，梦成燥吻吸青丘。",
        "dynasty": "宋",
        "collection_info": null
    },
    {
        "uuid": "a00c5bd65a50935e4924c20faf2f0caa",
        "title": "和本斋止酒  其二",
        "author": "牟巘",
        "content": "羡渠痛饮日亡何，一石如髠亦未多。\n麯米春浓禁不撤，酒肠笑我本无它。",
        "dynasty": "宋",
        "collection_info": null
    },
    {
        "uuid": "0d48562f172f55ab863fa67d6f27b865",
        "title": "和本斋止酒  其三",
        "author": "牟巘",
        "content": "闻公久矣空诸妄，止酒真成一事无。\n旧说蜜殊惟饮蜜，不妨试候小风垆。",
        "dynasty": "宋",
        "collection_info": null
    },
    {
        "uuid": "26b234430b5251f6b40a5d86eb803dee",
        "title": "和本斋止酒  其四",
        "author": "牟巘",
        "content": "生憎市酒赤如霞，难效当年老阿嘉。\n一任花前杀风景，破除旧赐小龙茶。",
        "dynasty": "宋",
        "collection_info": null
    },
    {
        "uuid": "44425213a70176427f9c1f0ef54b2b89",
        "title": "和本斋止酒  其五",
        "author": "牟巘",
        "content": "酒名真一妙形容，方法传来玉局翁。\n摇动天关出琼液，澄然不比小槽红。",
        "dynasty": "宋",
        "collection_info": null
    },
    {
        "uuid": "67fe52ae02f78e00f9b6ae0597fc9c0a",
        "title": "和本斋止酒  其六",
        "author": "牟巘",
        "content": "病余井臼不任劳，欲饮无钱可是高。\n一笑犹堪谁空腹，少陵诗裏学燋糟。",
        "dynasty": "宋",
        "collection_info": null
    },
    {
        "uuid": "f97c9dc546f9bc8e17df9cf0d1511675",
        "title": "送程茂叔  其一",
        "author": "牟巘",
        "content": "天涯忽送非常喜，阿囝斑衣郎罢前。\n话尽青灯十年事，床头周易故依然。",
        "dynasty": "宋",
        "collection_info": null
    },
    {
        "uuid": "0b4e1cc02ef9656501a2cbf9b6ced356",
        "title": "送程茂叔  其二",
        "author": "牟巘",
        "content": "真成有子万事足，何况人生七十稀。\n莫道梅花遮五岭，头轻月朗去如飞。",
        "dynasty": "宋",
        "collection_info": null
    },
    {
        "uuid": "bfa3ceb6b16f7961227fc09c18548b62",
        "title": "赠罗竹山术者  其一",
        "author": "牟巘",
        "content": "此君乃肯与人事，辩舌生风有竹山。\n何似竹林惟痛饮，嗒然臧否两相閒。",
        "dynasty": "宋",
        "collection_info": null
    },
    {
        "uuid": "7a0555e55a21ae445c86ce1d89913429",
        "title": "赠罗竹山术者  其二",
        "author": "牟巘",
        "content": "鱼须翠碧都抛却，重糈今居卜隠中。\n门外有来能握粟，为渠满意说年丰。",
        "dynasty": "宋",
        "collection_info": null
    },
    {
        "uuid": "eeb6ce9cf5394d4b168241a6dda7986b",
        "title": "赠罗竹山术者  其三",
        "author": "牟巘",
        "content": "鞾纹纸帐稻畦衲，榾柮地垆煨芋供。\n此是人间真富贵，莫将轻易许渠侬。",
        "dynasty": "宋",
        "collection_info": null
    },
    {
        "uuid": "7c96b7731685bb1ded9af38b7c9ec866",
        "title": "和陈无逸中秋风雨  其一",
        "author": "牟巘",
        "content": "身似浮槎何足绊，家同堕甑不须看。\n枉裁白髮三千丈，可奈青泥八百盘。",
        "dynasty": "宋",
        "collection_info": null
    },
    {
        "uuid": "e34e038b1818cff0412bbda6042a48bc",
        "title": "和陈无逸中秋风雨  其二",
        "author": "牟巘",
        "content": "病攻我剧声摩垒，月避人深目瞇糠。\n一盏浊醪如许障，诸余不容苦思量。",
        "dynasty": "宋",
        "collection_info": null
    },
    {
        "uuid": "3e4333dbf34cdf6fe2abb954a70bae9f",
        "title": "饯高仁卿农丞奉使还北  其一",
        "author": "牟巘",
        "content": "常平旧法最为良，颇记中丞耿寿昌。\n此意推行在人耳，肯教丰歉制低昂。",
        "dynasty": "宋",
        "collection_info": null
    },
    {
        "uuid": "59497e68bdd79078c0fbfa01e48102b6",
        "title": "饯高仁卿农丞奉使还北  其二",
        "author": "牟巘",
        "content": "好农使者惯经常，归路西风水国凉。\n但使人皆歌美稷，故应此即是甘棠。",
        "dynasty": "宋",
        "collection_info": null
    },
    {
        "uuid": "594f6495444e7b46a452a220f29106d2",
        "title": "饯高仁卿农丞奉使还北  其三",
        "author": "牟巘",
        "content": "别来五度见重阳，草草宾朋共此觞。\n听得酒边新句子，可人风味故难忘。",
        "dynasty": "宋",
        "collection_info": null
    },
    {
        "uuid": "c9c378bf78aee9ff8d231ce3b118a7a9",
        "title": "饯高仁卿农丞奉使还北  其四",
        "author": "牟巘",
        "content": "装轻路稳好兼程，还向鹓班侣隽英。\n自叶流根谁识此，老农摩腹送余生。",
        "dynasty": "宋",
        "collection_info": null
    },
    {
        "uuid": "b372e1970d3d09ba7a407b2402e4b9a5",
        "title": "舜举水仙梅五绝  其一",
        "author": "牟巘",
        "content": "横出一枝谁与并，整青葱佩立多时。\n窗明几浄好风日，移向此中渠不知。",
        "dynasty": "宋",
        "collection_info": null
    },
    {
        "uuid": "14216c26a07d04f73ed7a10256336106",
        "title": "舜举水仙梅五绝  其二",
        "author": "牟巘",
        "content": "檀晕金杯两擅奇，晚风併作一香吹。\n此中毕竟同还别，付与司南鼻孔知。",
        "dynasty": "宋",
        "collection_info": null
    },
    {
        "uuid": "b5f4e72a6ab26c3b052db15afea1ab38",
        "title": "舜举水仙梅五绝  其三",
        "author": "牟巘",
        "content": "雪碗冰瓯荐茗时，萧然相与对幽姿。\n一生肝胆何由俗，时有清风披拂之。",
        "dynasty": "宋",
        "collection_info": null
    },
    {
        "uuid": "4a40bbcda4196f07cd75ad540b83061a",
        "title": "舜举水仙梅五绝  其四",
        "author": "牟巘",
        "content": "当代涪翁有素评，此花雅合唤梅兄。\n玉宸殿上重差次，可是诗人许与轻。",
        "dynasty": "宋",
        "collection_info": null
    },
    {
        "uuid": "8db3ed3f694b3908cf63b25f5b89b11c",
        "title": "舜举水仙梅五绝  其五",
        "author": "牟巘",
        "content": "老逋久共梅同住，好事谁令侑酒仙。\n变化侯王等閒耳，不堪持到影香前。",
        "dynasty": "宋",
        "collection_info": null
    },
    {
        "uuid": "1cc59d074bd26b2eccf2a200abd7d48b",
        "title": "舜举马",
        "author": "牟巘",
        "content": "常得奚官剪拂齐，也思骧首一长嘶。\n好随便面章台去，柳色如烟路不泥。",
        "dynasty": "宋",
        "collection_info": null
    },
    {
        "uuid": "b3138d366972c4440ce004cf39bcaa53",
        "title": "秋江晚渡图",
        "author": "牟巘",
        "content": "晚来江上鲤鱼风，十里青山一望中。\n自是欲归人意急，等閒付与济川功。",
        "dynasty": "宋",
        "collection_info": null
    },
    {
        "uuid": "fa0a5823f8e217008df77df9146c4c96",
        "title": "梦会图  其一",
        "author": "牟巘",
        "content": "觉来犹记旧仪型，趺坐无言月满庭。\n毕竟是因还是想，不妨重举梦斋铭。",
        "dynasty": "宋",
        "collection_info": null
    },
    {
        "uuid": "de00073d93020029fc8c08ee376c9ccd",
        "title": "梦会图  其二",
        "author": "牟巘",
        "content": "洛僧加满九十五，也向香山画作图。\n况是东坡曾嘱付，寿年多似手中珠。",
        "dynasty": "宋",
        "collection_info": null
    },
    {
        "uuid": "614ad385f96568ca96bbc767bc11e8e4",
        "title": "题戚子云五云图",
        "author": "牟巘",
        "content": "一从鰲去波翻海，梦断蓬莱不可寻。\n当日五云依约处，有人掩卷自微吟。",
        "dynasty": "宋",
        "collection_info": null
    },
    {
        "uuid": "c7687f68f841452633d42ad1df17bf5e",
        "title": "金南峰隠居图  其一",
        "author": "牟巘",
        "content": "高哉千丈屹南端，路入层云欲到难。\n试看幼舆岩石裏，人间争似画图看。",
        "dynasty": "宋",
        "collection_info": null
    },
    {
        "uuid": "09a6c6e38af2d77601e1f848b1a8cb8e",
        "title": "金南峰隠居图  其二",
        "author": "牟巘",
        "content": "身在山中不见山，却因远看更孱颜。\n煌煌三秀如堪采，拂石眠云未忍还。",
        "dynasty": "宋",
        "collection_info": null
    },
    {
        "uuid": "60acfe81047ee40cb108897deca1cfec",
        "title": "四安道中所见  其一",
        "author": "牟巘",
        "content": "苍凉初日破林霏，几度言归今得归。\n兀兀篮舆续残梦，门前儿女挽人衣。",
        "dynasty": "宋",
        "collection_info": null
    },
    {
        "uuid": "c6d52e8a48db64ce78042f074ec22979",
        "title": "四安道中所见  其二",
        "author": "牟巘",
        "content": "分明路入茶山去，唤起昏昏嗜睡翁。\n共笑翁来已差晚，珍芽秀甲老秋风。",
        "dynasty": "宋",
        "collection_info": null
    },
    {
        "uuid": "0e37af79324d605b1e908fd10b389c42",
        "title": "四安道中所见  其三",
        "author": "牟巘",
        "content": "一溪百折渡復渡，寻日如行纠篆中。\n自叹劳生欲飞去，琴高借我赤鯶公。",
        "dynasty": "宋",
        "collection_info": null
    },
    {
        "uuid": "78eb909782ccb5f0e0fa710dd93df752",
        "title": "四安道中所见  其四",
        "author": "牟巘",
        "content": "何事区区外谍光，五浆先馈岂其当。\n尽渠争炀仍争席，物我而今已两忘。",
        "dynasty": "宋",
        "collection_info": null
    },
    {
        "uuid": "5f18e44c103c5254e90dbdf2026c2dd4",
        "title": "四安道中所见  其五",
        "author": "牟巘",
        "content": "生怕秋虫稻把稀，腰鎌争出傍晴辉。\n尻高首下泥中鹤，啄得黄云尽始归。",
        "dynasty": "宋",
        "collection_info": null
    },
    {
        "uuid": "c7b794a4e2f20657ca04e9c7f7c274b8",
        "title": "四安道中所见  其六",
        "author": "牟巘",
        "content": "狭路倾敧下涧隈，归牛忽带夕阳来。\n狂遮瞪视浑无奈，凭仗谁人拽鼻回。",
        "dynasty": "宋",
        "collection_info": null
    },
    {
        "uuid": "f1f62642687b897e5fbb8c0d31554618",
        "title": "四安道中所见  其七",
        "author": "牟巘",
        "content": "纷惹多岐意转猜，若为误向此中来。\n平生不作穷途叹，途若穷时一笑回。",
        "dynasty": "宋",
        "collection_info": null
    },
    {
        "uuid": "9658862b5767c53b2fd6c9c051ec53a8",
        "title": "四安道中所见  其八",
        "author": "牟巘",
        "content": "依约茅茨傍翠微，炊烟孤起半开扉。\n早禾趁日连耞闹，老荚争风拍板飞。",
        "dynasty": "宋",
        "collection_info": null
    },
    {
        "uuid": "9a5df8753dc888619cb6503ab4d6c266",
        "title": "四安道中所见  其九",
        "author": "牟巘",
        "content": "木瓜已过折山来，黄帕封林未敢开。\n想见白沙红照裏，绣纹冷落见奇瑰。",
        "dynasty": "宋",
        "collection_info": null
    },
    {
        "uuid": "b4519311d43e260d6f3cf78f3b71bba3",
        "title": "四安道中所见  其一○",
        "author": "牟巘",
        "content": "千颗丰融怕日侵，楮生调护贵于金。\n直须待折囊封了，方见冰霜一片心。",
        "dynasty": "宋",
        "collection_info": null
    },
    {
        "uuid": "8e1c986cf3f78cca160d8569dfe13ea6",
        "title": "四安道中所见  其一一",
        "author": "牟巘",
        "content": "薄酒三杯醉不成，雨敲疏瓦见分明。\n破衾判作空阶滴，滴到干时也解晴。",
        "dynasty": "宋",
        "collection_info": null
    },
    {
        "uuid": "c7eafbde3b2becf5001f8090c8898998",
        "title": "四安道中所见  其一二",
        "author": "牟巘",
        "content": "听得荒鷄第一鸣，吹灯发火饭初成。\n衣囊减尽浑无夹，又是萧萧带雨行。",
        "dynasty": "宋",
        "collection_info": null
    },
    {
        "uuid": "2f3152edc8837bb61532465ab4cda033",
        "title": "四安道中所见  其一三",
        "author": "牟巘",
        "content": "崎岖踏破布行缠，负米担盐似蚁缘。\n为羡生涯随处足，五湖鲑菜范公船。",
        "dynasty": "宋",
        "collection_info": null
    },
    {
        "uuid": "76962dfa7293df6468176fd6405fa509",
        "title": "四安道中所见  其一四",
        "author": "牟巘",
        "content": "人向长安渡口归，长安不见但云霏。\n只应白鹭曾相识，船到前头更不飞。",
        "dynasty": "宋",
        "collection_info": null
    },
    {
        "uuid": "0b7345ad1deb3646083ef9b1a585e74b",
        "title": "四安道中所见  其一五",
        "author": "牟巘",
        "content": "可是茅冈太无頼，苦要钱足刺船行。\n却闻官路相将近，便觉山舆陡顿轻。",
        "dynasty": "宋",
        "collection_info": null
    },
    {
        "uuid": "846c2739c082a9d720f91284b3412cdd",
        "title": "四安道中所见  其一六",
        "author": "牟巘",
        "content": "千山过尽又行脚，惭愧道人看客勤。\n裹得白云欲相赠，一瓯茶復白于云。",
        "dynasty": "宋",
        "collection_info": null
    },
    {
        "uuid": "122dbe6cebe26556444c365c03dad2f0",
        "title": "四安道中所见  其一七",
        "author": "牟巘",
        "content": "斧斤不贷老根株，素节苍皮委路隅。\n忆昨此中逃午暑，前知愧不及尧夫。",
        "dynasty": "宋",
        "collection_info": null
    },
    {
        "uuid": "46f624e4d54d1eddc242729b9469550d",
        "title": "四安道中所见  其一八",
        "author": "牟巘",
        "content": "落落长松不许年，轮囷扳斡欲参天。\n流肪已化为神物，枉损苍鳞亦可怜。",
        "dynasty": "宋",
        "collection_info": null
    },
    {
        "uuid": "3bb8b865361a3451749e3c4b13155b5f",
        "title": "四安道中所见  其一九",
        "author": "牟巘",
        "content": "姑溪小队带熏风，笳鼓欢迎鹤髮翁。\n三十九年成一梦，几多陈迹泪痕中。",
        "dynasty": "宋",
        "collection_info": null
    },
    {
        "uuid": "a116c12fa35ce08394d67bfcd00b0db9",
        "title": "四安道中所见  其二○",
        "author": "牟巘",
        "content": "每羡向平婚嫁了，恣游五岳可曾回。\n也应未断尘缘在，依旧挑包入浙来。",
        "dynasty": "宋",
        "collection_info": null
    },
    {
        "uuid": "057c9ce8d310271929b689f664ff759d",
        "title": "四安道中所见  其二一",
        "author": "牟巘",
        "content": "支离病骨倦泥行，拟向蓬窗睡到明。\n绕鬓秋蚊故相恼，更求底物是亲情。",
        "dynasty": "宋",
        "collection_info": null
    },
    {
        "uuid": "6ffb33821e2e58facf06caa6078aaf71",
        "title": "四安道中所见  其二二",
        "author": "牟巘",
        "content": "亭亭明月无人伴，一意孤行天地间。\n怜我扁舟连夜发，肯分清影到苍湾。",
        "dynasty": "宋",
        "collection_info": null
    },
    {
        "uuid": "2cc29c5b60b85665ac001231a5514c1e",
        "title": "四安道中所见  其二三",
        "author": "牟巘",
        "content": "中秋有约竟须归，未到家时月已随。\n不合尽情看到晓，今宵杀漫雨垂垂。",
        "dynasty": "宋",
        "collection_info": null
    },
    {
        "uuid": "262befa92bda35885c6f26d17e247871",
        "title": "四安道中所见  其二四",
        "author": "牟巘",
        "content": "儿能忍渴留佳醖，我亦开包得快梨。\n自笑初无泥可洗，颓然还得醉如泥。",
        "dynasty": "宋",
        "collection_info": null
    },
    {
        "uuid": "0572032c2c61f4bfb379b4c0da3b91fc",
        "title": "四安道中所见  其二五",
        "author": "牟巘",
        "content": "归途拟向城中去，论旧翻惊人已非。\n怅望敬亭烟雨外，平生漫说谢玄晖。",
        "dynasty": "宋",
        "collection_info": null
    },
    {
        "uuid": "1f35ee225520e6b0886a13811225aaee",
        "title": "题罗御史诗",
        "author": "牟巘",
        "content": "谏草诗篇好护持，又吟蜀井竹西诗。\n携将高节堂前去，题作云苍也更奇。",
        "dynasty": "宋",
        "collection_info": null
    },
    {
        "uuid": "b54b14af61ece03da6706fdc4e95bfab",
        "title": "丘咏涯",
        "author": "牟巘",
        "content": "圣道洋洋陋百家，就其浅矣咏其涯。\n直须办取槎乘去，未许当年海若夸。",
        "dynasty": "宋",
        "collection_info": null
    },
    {
        "uuid": "4384abf2e8a667af9ede54c726f483d8",
        "title": "月轩",
        "author": "牟巘",
        "content": "坐叹冰轮吐復吞，长风忽为拂霾昏。\n褰开万里无纤翳，到处人家月满轩。",
        "dynasty": "宋",
        "collection_info": null
    },
    {
        "uuid": "45f57521f780f782eef99620414d92c4",
        "title": "题择庵云山图",
        "author": "牟巘",
        "content": "老圆画裏也藏机，云抹前山冻不飞。\n寸许塔尖何处市，扁舟腊日访僧归。",
        "dynasty": "宋",
        "collection_info": null
    },
    {
        "uuid": "46704d967328c2bac9a89a199197e004",
        "title": "约家性存  其一",
        "author": "牟巘",
        "content": "春风小语记怀岷，二十年中臂屈伸。\n白髮遗民几人在，重来老鹤更精神。",
        "dynasty": "宋",
        "collection_info": null
    },
    {
        "uuid": "99187b6039f10c1fa6139631d713587b",
        "title": "约家性存  其二",
        "author": "牟巘",
        "content": "萧条今尚有谁来，老尽荒庭一树梅。\n多谢高情肯相过，衝寒自起扫苍苔。",
        "dynasty": "宋",
        "collection_info": null
    },
    {
        "uuid": "01ceaa18d8e2201b6c70be29ad23b035",
        "title": "送李际可婺源学录  其一",
        "author": "牟巘",
        "content": "说着琼台气塞胸，天教有子慰孤忠。\n春秋为喜一经在，兄弟谁知异姓同。",
        "dynasty": "宋",
        "collection_info": null
    },
    {
        "uuid": "86d7dfb6ccbc57dbbf636e646191366b",
        "title": "送李际可婺源学录  其二",
        "author": "牟巘",
        "content": "乃祖当年洗日功，特书頼有紫阳翁。\n此邦况是渊源地，好玩遗编振绪风。",
        "dynasty": "宋",
        "collection_info": null
    },
    {
        "uuid": "bf753bef32f58cd970ea2382f971ef32",
        "title": "羯鼓图",
        "author": "牟巘",
        "content": "春光一曲透霓屏，红锦綳中养不廷。\n谁道青峰白雨点，开元宰相也渠听。",
        "dynasty": "宋",
        "collection_info": null
    },
    {
        "uuid": "3be7c1b91e40e4346444ff3a6997b1ad",
        "title": "山矾图",
        "author": "牟巘",
        "content": "玉殿何劳定等差，弟兄俱是老涪家。\n季方也与新名字，免得人呼作玚花。",
        "dynasty": "宋",
        "collection_info": null
    },
    {
        "uuid": "12bbf41bba88bdb3a5e9462674b2ed78",
        "title": "赠东皋讲师  其一",
        "author": "牟巘",
        "content": "飞锡曾闻五台去，云间瑞相是耶非。\n峩眉清现更奇绝，万里白头吾未归。",
        "dynasty": "宋",
        "collection_info": null
    },
    {
        "uuid": "84737f77954bba52bb96abbc97329ed6",
        "title": "赠东皋讲师  其二",
        "author": "牟巘",
        "content": "东皋何事字无功，讲罢应知万法空。\n时枕苕溪作归梦，临平一路藕花风。",
        "dynasty": "宋",
        "collection_info": null
    },
    {
        "uuid": "573e448dbcbc4027cf0d4d803daff4a0",
        "title": "送戚性传",
        "author": "牟巘",
        "content": "睢阳书院戚先生，纶也名孙侍从臣。\n文物相传今几叶，又开讲席淑来人。",
        "dynasty": "宋",
        "collection_info": null
    },
    {
        "uuid": "c57ae8e3f3c7df91afc9b854fedf3705",
        "title": "送萧之刚",
        "author": "牟巘",
        "content": "旬宣幕府得君重，直到千峰尽处回。\n闻道棠阴春更绿，不妨依旧入东来。",
        "dynasty": "宋",
        "collection_info": null
    },
    {
        "uuid": "34da9b8e4e726aa430fafbd522846623",
        "title": "倦书图  其一",
        "author": "牟巘",
        "content": "日长偏困校讐人，袖手旁观亦欠伸。\n一觉黑甜酣午枕，绝怜识字苦劳神。",
        "dynasty": "宋",
        "collection_info": null
    },
    {
        "uuid": "aa61aee73943f155e8a9dcc18505b4d3",
        "title": "倦书图  其二",
        "author": "牟巘",
        "content": "谁道春酣雨不禁，蒙笼眼色透云屏。\n着人花气深于雾，却是三郎睡未醒。",
        "dynasty": "宋",
        "collection_info": null
    },
    {
        "uuid": "daceee8c8ee4574fd05cefcbc7b04fa0",
        "title": "题高丽字迹",
        "author": "牟巘",
        "content": "片纸殷勤赠跋篇，来从箕子旧朝鲜。\n六经原不经秦火，好为刊传惠后贤。",
        "dynasty": "宋",
        "collection_info": null
    },
    {
        "uuid": "ae818d3d614268b87b0de9fe5a0b6552",
        "title": "毗山之居不皆竹也而其所尚友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云  其一",
        "author": "牟巘",
        "content": "指点山居向那边，闭门花木养风烟。\n邻人不馔苍玉束，一一而今欲造天。",
        "dynasty": "宋",
        "collection_info": null
    },
    {
        "uuid": "94edbff27c56630cd186d65b3eb5de69",
        "title": "毗山之居不皆竹也而其所尚友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云  其二",
        "author": "牟巘",
        "content": "山人犹未出山时，风月云烟总为诗。\n笑问年来间何阔，此盟应有此君知。",
        "dynasty": "宋",
        "collection_info": null
    },
    {
        "uuid": "72abce24351d4693a709e94c466991c9",
        "title": "右军书裙帖",
        "author": "牟巘",
        "content": "戏将墨妙写烟云，晓起惊呼失素裙。\n尽洗当年羞涩态，从今不比旧羊欣。",
        "dynasty": "宋",
        "collection_info": null
    },
    {
        "uuid": "8642c37de62f00e49ca4ae02a313dd1b",
        "title": "题四画  其一",
        "author": "牟巘",
        "content": "天气融和冻已开，桃花浪暖亦佳哉。\n人生办取东南尉，底用一双鸂鶒来。",
        "dynasty": "宋",
        "collection_info": null
    },
    {
        "uuid": "0bcb4efcb9be0e6c55a6078a276154c7",
        "title": "题四画  其二",
        "author": "牟巘",
        "content": "多情宛颈两鸳鸯，贪趁湖心错裹香。\n散髮幽人休荡桨，夜深花露湿衣裳。",
        "dynasty": "宋",
        "collection_info": null
    },
    {
        "uuid": "66175a66f7bea5aa2063694f025bab84",
        "title": "题四画  其三",
        "author": "牟巘",
        "content": "金飈争放木夫容，蘸影清波分外红。\n玉立前庭一公子，丰标不与俗人同。",
        "dynasty": "宋",
        "collection_info": null
    },
    {
        "uuid": "bdff24daef4b75928d3cf387f95c0ac0",
        "title": "题四画  其四",
        "author": "牟巘",
        "content": "积雪凝寒不肯融，梅花伫立待春风。\n嫩波正比鸭头绿，厚叶休嗤鹤顶红。",
        "dynasty": "宋",
        "collection_info": null
    },
    {
        "uuid": "4fd5552449df1de435a9c681102a8dfb",
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其一",
        "author": "牟巘",
        "content": "人生一世匆匆尔，筵帙亡何已旅酬。\n南岳垆头芋初熟，等閒知阅几春秋。",
        "dynasty": "宋",
        "collection_info": null
    },
    {
        "uuid": "56c7148acc0f36d0df35ab705d1945b8",
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其二",
        "author": "牟巘",
        "content": "谁知白鹤早登门，遗墨犹余屋漏痕。\n师友百年同慧脉，固应自有不云存。",
        "dynasty": "宋",
        "collection_info": null
    },
    {
        "uuid": "be9c481aa6655cf41c5a4b9eab8dd254",
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其三",
        "author": "牟巘",
        "content": "全真闭户魏不琢，二纪怡然外世荣。\n留得诗名皮陆集，到君句法有余清。",
        "dynasty": "宋",
        "collection_info": null
    },
    {
        "uuid": "223ef2e916d51cfa9e01aadd03a92b61",
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其四",
        "author": "牟巘",
        "content": "阿囝离鸾嗟嘱耳，谁陪老妇祭瓶盆。\n二雏幸足宽怀抱，共说河汾有外孙。",
        "dynasty": "宋",
        "collection_info": null
    },
    {
        "uuid": "3a27ca63162ec844fcecc8bc64934288",
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其五",
        "author": "牟巘",
        "content": "静探五一共谁论，悔不当初径扣门。\n自笑吾玄今尚白，刻舟空守旧时痕。",
        "dynasty": "宋",
        "collection_info": null
    },
    {
        "uuid": "426f9fe8ca4a868547f7171c077eee37",
        "title": "三禽  其一",
        "author": "牟巘",
        "content": "何处飞来把修竹，数声圆活梦还惊。\n雨鸠那解知人意，寂寞梨花雨又晴。",
        "dynasty": "宋",
        "collection_info": null
    },
    {
        "uuid": "2dff3f7a6c48e058ceb22182fa19387d",
        "title": "三禽  其二",
        "author": "牟巘",
        "content": "风裏空余碧玉柯，离离秋子不胜多。\n莫教却向人间语，金井银床愁奈何。",
        "dynasty": "宋",
        "collection_info": null
    },
    {
        "uuid": "cdfca5f1c47431682516b0b24b698316",
        "title": "送恩上人还云门  其一",
        "author": "牟巘",
        "content": "当日亲曾见珙公，如雷辨舌振宗风。\n分明句句字字是，又向苕川访病翁。",
        "dynasty": "宋",
        "collection_info": null
    },
    {
        "uuid": "4eb7c84828fc610a7847f6356e8993c3",
        "title": "送恩上人还云门  其二",
        "author": "牟巘",
        "content": "澈师何处觅遗踪，坐听云门寺裏钟。\n正自年来苦行脚，箇中元自有千峰。",
        "dynasty": "宋",
        "collection_info": null
    },
    {
        "uuid": "cc0d0572d31f62b756aeb9d1ee1d4300",
        "title": "挽杨知府  其一",
        "author": "牟巘",
        "content": "蜀有古爱直，公为令子孙。\n驻原曾婉画，治狱辄平反。\n槁落荣观尽，纡徐雅道存。\n灵光洞劫火，德齿晚弥尊。",
        "dynasty": "宋",
        "collection_info": null
    },
    {
        "uuid": "c58e5d69ba5c164c3ff9b433754800a9",
        "title": "挽杨知府  其二",
        "author": "牟巘",
        "content": "骯脏群飞外，康强七袠余。\n耆年犹谨礼，细字每抄书。\n十载甘琳馆，三州奉板舆。\n挂冠天未可，双犊老康庐。",
        "dynasty": "宋",
        "collection_info": null
    },
    {
        "uuid": "693ab8a8ab619878efa6ceb2f79d391e",
        "title": "挽杨知府  其三",
        "author": "牟巘",
        "content": "见说佳眠食，遗身疾自无。\n方期操几杖，俄已易床肤。\n久读耆旧传，仍联嫁娶图。\n湘岑望不到，洒泪向天隅。",
        "dynasty": "宋",
        "collection_info": null
    },
    {
        "uuid": "1179f72a79e8947633234ea9c21ada12",
        "title": "挽师叔理  其一",
        "author": "牟巘",
        "content": "卓尔见成鐻，超然惊绝尘。\n形骸脱边幅，肝膈炯精神。\n正自关天分，应难语俗人。\n谁收身后稿，隽逸更清新。",
        "dynasty": "宋",
        "collection_info": null
    },
    {
        "uuid": "4c034332f695a9040e215e5f42fd7758",
        "title": "挽师叔理  其二",
        "author": "牟巘",
        "content": "已饱忧患味，方收翰墨勋。\n龙飞新进士，猿臂老将军。\n千里推车轴，群工愧斧斤。\n天乎如有意，更为续斯文。",
        "dynasty": "宋",
        "collection_info": null
    },
    {
        "uuid": "42a5c52a8b0f367c5ddd50a7225434f5",
        "title": "挽师叔理  其三",
        "author": "牟巘",
        "content": "四海东坡老，平生秦太虚。\n神游已冥漠，坐念更欷歔。\n手墨看犹湿，心期炯未疏。\n堪怜畴昔语，腹痛勿驱车。",
        "dynasty": "宋",
        "collection_info": null
    },
    {
        "uuid": "66bf55f0958bf61c5e53e2dced2290c2",
        "title": "挽赵春谷  其一",
        "author": "牟巘",
        "content": "堕地追风骥，垂天驾海鹏。\n嗟哉中道止，藉甚到今称。\n几士待举火，一生甘饮冰。\n居然使跖寿，念此拂人膺。",
        "dynasty": "宋",
        "collection_info": null
    },
    {
        "uuid": "3f4809f8893455c795e17302e13e65a0",
        "title": "挽赵春谷  其二",
        "author": "牟巘",
        "content": "子美转同谷，灵均怀此都。\n修名千载短，多难一臣孤。\n天意终难料，心期自不渝。\n西风吹更急，萧索间泉途。",
        "dynasty": "宋",
        "collection_info": null
    },
    {
        "uuid": "7d313ff24ab66a06fb14204d24413da1",
        "title": "挽赵春谷  其三",
        "author": "牟巘",
        "content": "北弁方胥会，西崦遽莫追。\n津梁摩诘病，台沼雍门悲。\n鹤有还家梦，乌无反哺期。\n泷冈松槚近，足慰九原思。",
        "dynasty": "宋",
        "collection_info": null
    },
    {
        "uuid": "2f1b3539f5c303906e1e9f27807813f2",
        "title": "挽孙太监",
        "author": "牟巘",
        "content": "埋玉愁闻薤露歌，向来耆艾日消磨。\n平生所至棠阴在，晚岁其如麦秀何。\n洛社竟虚同甲会，鑑湖应改旧时波。\n四春手植烦调护，万感今犹忆烂柯。",
        "dynasty": "宋",
        "collection_info": null
    },
    {
        "uuid": "28dd8e9e5a4550ba2f799ffe11c8bcb8",
        "title": "挽陈本斋尚书  其一",
        "author": "牟巘",
        "content": "在昔实斋老，公能继盛名。\n平生守师说，晚岁萃儒荣。\n禋赦原兵祸，台纲忤物情。\n抽身甬东去，腾上几公卿。",
        "dynasty": "宋",
        "collection_info": null
    },
    {
        "uuid": "bc2911b8195daa718c53386a8bc05b71",
        "title": "挽陈本斋尚书  其二",
        "author": "牟巘",
        "content": "天俾公多寿，人知道不孤。\n超然一室内，不与万波俱。\n甲子新诗稿，烝尝旧布襦。\n何妨传遗老，文字照龟趺。",
        "dynasty": "宋",
        "collection_info": null
    },
    {
        "uuid": "d8add94502e5cca36c8628c9cb3a2ad2",
        "title": "挽陈本斋尚书  其三",
        "author": "牟巘",
        "content": "有意超尘俗，无心爱夕晖。\n劝餐惟屡却，持璧竟全归。\n得正復奚憾，偷生良所非。\n传家孙子盛，端不坠前徽。",
        "dynasty": "宋",
        "collection_info": null
    },
    {
        "uuid": "5dbb577ac4ac50d7bf40e9889d4afce8",
        "title": "挽王厚斋尚书  其一",
        "author": "牟巘",
        "content": "清要三朝望，文章一世荣。\n掌纶夸独直，荷橐表群英。\n石室资殚洽，金华頼阐明。\n孤臣伤暮景，风雨自鷄鸣。",
        "dynasty": "宋",
        "collection_info": null
    },
    {
        "uuid": "3dacc2963b84bf3fdd577369bce3a93d",
        "title": "挽王厚斋尚书  其二",
        "author": "牟巘",
        "content": "开庆言容悦，咸淳奏直前。\n每逢时宰怒，自保哲人全。\n垂世三千卷，归田二十年。\n汾亭有遗操，独拍泪潸然。",
        "dynasty": "宋",
        "collection_info": null
    },
    {
        "uuid": "138c974f501967962741abe2007bf081",
        "title": "挽王厚斋尚书  其三",
        "author": "牟巘",
        "content": "文献遗诸老，风霜鲁殿余。\n斯人不可赎，吾道意何如。\n永念年家好，曾联选部居。\n无由陪缟送，东望泪沾裾。",
        "dynasty": "宋",
        "collection_info": null
    },
    {
        "uuid": "961e45c3e76de4dbea487831515ccf4c",
        "title": "挽成峨峰  其一",
        "author": "牟巘",
        "content": "轻举游帷宅，高辞神武门。\n赐湖分老监，遗笏付诸孙。\n玉映神尤朗，丹成道自真。\n只应峩顶月，万里照仙魂。",
        "dynasty": "宋",
        "collection_info": null
    },
    {
        "uuid": "378519107dbc090f22a05c5f3f245cce",
        "title": "挽成峨峰  其二",
        "author": "牟巘",
        "content": "吾叔联姻好，当年记汉嘉。\n回头一甲子，遗恨满天涯。\n尚喜长庚老，俄闻大耋嗟。\n区区论畴昔，何处挹蜚霞。",
        "dynasty": "宋",
        "collection_info": null
    },
    {
        "uuid": "83321d6fe5144fb0a53d06610560c4b7",
        "title": "挽赵止善  其一",
        "author": "牟巘",
        "content": "自处若素士，不知为贵游。\n多闻每是正，寡欲更清修。\n方借望郎重，已深宗国忧。\n嗟哉事竟尔，乔木委林丘。",
        "dynasty": "宋",
        "collection_info": null
    },
    {
        "uuid": "1400c7f2c4e32dafbb17f7100c2b34ae",
        "title": "挽赵止善  其二",
        "author": "牟巘",
        "content": "昔日三株树，雕容顿可惊。\n一癯危独坐，多难失孤撑。\n官舍煎茶梦，天涯裹饭情。\n无由送车后，抆泪愧平生。",
        "dynasty": "宋",
        "collection_info": null
    },
    {
        "uuid": "d8de46b37a0f17063432c13b16f37cc2",
        "title": "挽亲家孟从吾",
        "author": "牟巘",
        "content": "东野哭其子，难存百感身。\n孤孙犹在抱，行路亦沾巾。\n满目家园树，何时泪叶春。\n诸生为执绋，良足化乡人。",
        "dynasty": "宋",
        "collection_info": null
    },
    {
        "uuid": "654ca60ca0949d16fb8f67a68c2e8ee1",
        "title": "挽岳君举",
        "author": "牟巘",
        "content": "五十余年事，都将作梦看。\n早方磨铁砚，老遂葬桐棺。\n蚁结途方戒，驹驰岁已阑。\n山前一片石，读者为悲酸。",
        "dynasty": "宋",
        "collection_info": null
    },
    {
        "uuid": "67673b860a498405d6f3550dcd6a964f",
        "title": "挽姚景春",
        "author": "牟巘",
        "content": "昔在仙都世，人称善士门。\n丘山叹华屋，风雨长孤根。\n鹤瘦空余影，鸿冥更断魂。\n植斋书万卷，喜有外孙存。",
        "dynasty": "宋",
        "collection_info": null
    },
    {
        "uuid": "7aeceab1bbb79ceffe09ff21717e18f7",
        "title": "挽赵碧兰母刘氏",
        "author": "牟巘",
        "content": "苗裔真王后，仪型老监同。\n庭惟参玉树，气未感秋蓬。\n衣制先期具，舟藏半夜空。\n故应芳懿在，位刻贲幽宫。",
        "dynasty": "宋",
        "collection_info": null
    },
    {
        "uuid": "d31a872ce805e65eeb9ece11236dc8be",
        "title": "挽张师道  其一",
        "author": "牟巘",
        "content": "少日追杨晏，由来间气钟。\n两科无近比，万里有奇逢。\n正喜鳌扉重，俄惊鵩舍凶。\n輤车方远税，已见若堂封。",
        "dynasty": "宋",
        "collection_info": null
    },
    {
        "uuid": "e0a69621110ba8790b3a0922904233e8",
        "title": "挽张师道  其二",
        "author": "牟巘",
        "content": "在昔台州守，先人事分多。\n通家能记忆，上冢每来过。\n老我病未死，送君情奈何。\n贤哉幸有子，健翮看云摩。",
        "dynasty": "宋",
        "collection_info": null
    },
    {
        "uuid": "01f92879d2e7eb2f6ae306af8a0f0443",
        "title": "挽唐学宾",
        "author": "牟巘",
        "content": "奕世诗书味，端知积庆长。\n于人不畦畛，为世作津梁。\n肯助鲁修泮，能令齐发棠。\n阴功天所相，食报在诸郎。",
        "dynasty": "宋",
        "collection_info": null
    },
    {
        "uuid": "ca9837abe1bf2a51126e6ce9355bc53e",
        "title": "有翅天马图",
        "author": "牟巘",
        "content": "何年尘镜昏乍洗，金背涌出状怪诡。\n自古空言马生角，今乃见马生两翅。\n恐是渥漥种，往往感龙气。\n龙惟神，飞行天，若傅两翅何足贵。\n想似穆天子会瑶池，肉多身重不得飞。\n一朝乘之逍遥出六合，奔风轶电那容追。\n万里一息日未旰，当时从官无乃疲。\n或云车辙马迹往往有，如此安用彼翅为。\n徒留诞谲诳后世，我愿观者更勿疑。\n我闻西王母，参目而虎首，物以类应固宜尔。",
        "dynasty": "宋",
        "collection_info": null
    },
    {
        "uuid": "2938da4fdc8ab762377b7d78b75501fe",
        "title": "跋恩上人诗",
        "author": "牟巘",
        "content": "把断风光不许通，坐天目顶月明中。\n下方雷作婴儿叫，莫是山僧耳太聪。",
        "dynasty": "宋",
        "collection_info": null
    },
    {
        "uuid": "b8cca4760ec7fedce78b77c044603ad8",
        "title": "宴交代杨寺丞乐语口号",
        "author": "牟巘",
        "content": "眉间黄色喜浮浮，天遣鸾皇为相攸。\n新绾丝纶归右掖，旧游泉石记南州。\n春风自满甘棠国，晓雪初晴杜若洲。\n乐饮更为三百住，邦人未许别贤侯。",
        "dynasty": "宋",
        "collection_info": null
    },
    {
        "uuid": "dfdd7b9d400c7a784ff9b90370fcaa29",
        "title": "宴公孙倅乐语口号",
        "author": "牟巘",
        "content": "后先相守是乡人，自有都梁见未曾。\n药玉船中频送酒，镂金胜畔又行灯。\n雁桥旧梦犹能记，凤阙新除自此升。\n一笑不妨追乐事，坐看诸县乐丰登。",
        "dynasty": "宋",
        "collection_info": null
    },
    {
        "uuid": "9781f770ec70fd3009065578c3b99e4c",
        "title": "宴交代赵寺丞乐语口号",
        "author": "牟巘",
        "content": "帝教云牧重云山，柱辄清朝玉立班。\n八月星槎来海上，九天藜杖照人间。\n烦公政事文章手，开此江山父老颜。\n若到西湖应记取，明年此日看征环。",
        "dynasty": "宋",
        "collection_info": null
    },
    {
        "uuid": "084c74f42b0ef1ce153a2539814352ed",
        "title": "宴黄倅乐语口号",
        "author": "牟巘",
        "content": "向来南岳凤曾鸣，再驾缇屏又一星。\n文物君谟丹荔谱，江山白傅百花亭。\n舂容相与频呼斝，肯綮争看妙发硎。\n紫橐青毡吾旧物，孔鸾行矣集明廷。",
        "dynasty": "宋",
        "collection_info": null
    },
    {
        "uuid": "a239c19facbda311f9930d7223688eb7",
        "title": "燕交代□□乐语口号",
        "author": "牟巘",
        "content": "两君先后缔交承，一笑何妨玉斝倾。\n驰驲催人来异渥，卧龙留客自多情。\n告新听说三年最，叙旧欣寻再世盟。\n天上除书人已到，便看鹄立侍通明。",
        "dynasty": "宋",
        "collection_info": null
    },
    {
        "uuid": "25bd992d279337baa4efbe6705a7f8b0",
        "title": "宴安抚洪尚书乐语口号",
        "author": "牟巘",
        "content": "琱戈红旆辔如丝，暂为君王镇左畿。\n下鹄池边新有诏，卧龙山畔又催归。\n共看阁老今黄闼，却笑门生也绣衣。\n起舞祝公千岁寿，蓬莱云气正霏霏。",
        "dynasty": "宋",
        "collection_info": null
    },
    {
        "uuid": "f2fc1cf52a925bd568c32b0c902f93a9",
        "title": "奉寄沈公介石老仙",
        "author": "牟巘",
        "content": "不贪富贵即神仙，茗椀香炉古易编。\n谁向急流能勇退，方知介石是几先。\n三危露下闻清唳，九锁山中断俗缘。\n喜有诗人相共住，何时一笑醉丹泉。",
        "dynasty": "宋",
        "collection_info": null
    },
    {
        "uuid": "f759ca8d184d9021eae8622f4f8cf3c1",
        "title": "送娄伯高游吴",
        "author": "牟巘",
        "content": "桃花水暖清明前，长堤柳色青如烟。\n男儿年少重意气，春风买醉吴江船。\n西湖三月春更好，笙歌锦绣神仙鸟。\n紫燕楼深翠黛间，碧罗天凈杨花老。\n兴亡往事置勿论，千金不惜酬歌尊。\n酒酣莫作后庭曲，游人思断江南魂。\n去去知君访陈迹，吴山吴水青历历。\n花残钿碎馆娃空，春草年年为谁碧。\n君行正乐我为愁，白髮送君思旧游。\n平生漫浪无似我，努力功名须黑头。",
        "dynasty": "宋",
        "collection_info": null
    },
    {
        "uuid": "22d2409484ed351e8a6cdfd4d5b18e44",
        "title": "题水竹居",
        "author": "牟巘",
        "content": "绕屋清波隔翠绡，鱼鳞发发鸟翛翛。\n画阑影漾清涟动，书几阴来绿雨摇。\n文采巧当鲛杼薄，秋声微度玉笙娇。\n岂惟钓艇终堪繫，况是佳人不待招。",
        "dynasty": "宋",
        "collection_info": null
    },
    {
        "uuid": "96b79d2171a0e842d74f88fd4090e076",
        "title": "句",
        "author": "牟巘",
        "content": "翻手可覆手，曲身成直身。",
        "dynasty": "宋",
        "collection_info": null
    },
    {
        "uuid": "0beb9818e82c58ca83a6fe8561a9878f",
        "title": "秦鸾曲",
        "author": "陈允平",
        "content": "盈盈白玉钿，袅袅黄金缕。\n拍拍水晶奁，皎皎珊瑚树。\n帘前双燕飞，门外桃花雨。\n无处说相思，羞对秦鸾舞。",
        "dynasty": "宋",
        "collection_info": null
    },
    {
        "uuid": "dbd4b12b16f2740bb58557a8ef1e4270",
        "title": "登吴山",
        "author": "陈允平",
        "content": "登高一展眺，宫树鬰嵯峨。\n楼阁春风满，东南王气多。\n青天行日月，大地布山河。\n柳色沙堤路，时闻响玉珂。",
        "dynasty": "宋",
        "collection_info": null
    },
    {
        "uuid": "2d72c723ab377b140a4aa8b124f7898d",
        "title": "明皇按乐图",
        "author": "陈允平",
        "content": "日日霓裳宴綵楼，三千歌粉侍宸旒。\n月明宫殿双龙伏，云拥箫韶九凤游。\n翠袖半笼金约臂，宝钗斜坠玉搔头。\n不知舞到弓弯处，一拍春风一拍愁。",
        "dynasty": "宋",
        "collection_info": null
    },
    {
        "uuid": "d0c75bf00b1e5d0ed218ed243e1fc50d",
        "title": "鄂王墓",
        "author": "陈允平",
        "content": "鄂王墓在栖霞岭，一片忠魂万古存。\n镜裏赤心悬日月，剑边英气塞干坤。\n苍苔雨暗龙蛇壁，老树烟凝虎豹旛。\n独倚东风挥客泪，不堪回首望中原。",
        "dynasty": "宋",
        "collection_info": null
    },
    {
        "uuid": "0e512cb66dde9f0b8ddc5353be2ebde9",
        "title": "贺伯父大资休致",
        "author": "陈允平",
        "content": "不恋清时白玉珰，便将身世寄沧浪。\n三朝元老黄枢阁，四海闲人绿野堂。\n楚楚菁兰秋带雨，萧萧寒菊晚宜霜。\n拟成东甬耆英社，剩乐壶天日月长。",
        "dynasty": "宋",
        "collection_info": null
    },
    {
        "uuid": "4b5144935d4fd0de9c3a27b68b0332ef",
        "title": "送中上人游天台",
        "author": "陈允平",
        "content": "师作天台去，长亭復短亭。\n焚香参祖塔，振锡动山灵。\n石罅移菖歜，松根斸茯苓。\n何时白云下，相与话青青。",
        "dynasty": "宋",
        "collection_info": null
    },
    {
        "uuid": "21b1bef5a081b3408be1b51c764353a1",
        "title": "寄王尊师",
        "author": "陈允平",
        "content": "彩云缭绕七香车，洞裏神仙炼紫霞。\n华表鹤归春寂寂，东风吹尽碧桃花。",
        "dynasty": "宋",
        "collection_info": null
    },
    {
        "uuid": "bdd6da5b396807d3d7c62ad59089d967",
        "title": "过田家",
        "author": "陈允平",
        "content": "村南啼布谷，村北响缫车。\n隔浦卖鱼市，傍桥沽酒家。\n野花朝日暖，溪柳背风斜。\n又过东邻去，东邻采菊芽。",
        "dynasty": "宋",
        "collection_info": null
    },
    {
        "uuid": "c15cf732e6dd864f14e941e21b915fb4",
        "title": "秋暮登太白",
        "author": "陈允平",
        "content": "飘飘短褐袍，倚杖立金鳌。\n桥束溪流急，树增山势高。\n白云连海峤，黄叶满亭皋。\n落日西风恶，尘埃两鬓毛。",
        "dynasty": "宋",
        "collection_info": null
    },
    {
        "uuid": "193628cdfda236e8663307f316b3d652",
        "title": "雪",
        "author": "陈允平",
        "content": "楼台万瓦玉鳞鳞，遮尽人间富与贫。\n可笑世情刚道冷，不知片片是阳春。",
        "dynasty": "宋",
        "collection_info": null
    },
    {
        "uuid": "614822c1de8f22be935214c37fef8915",
        "title": "观弈象棋",
        "author": "陈允平",
        "content": "阵势频分合，机锋互应酬。\n马飞关塞月，炮落汉天秋。\n不问知心友，翻成敌面仇。\n谁能劳胜负，独立大江流。",
        "dynasty": "宋",
        "collection_info": null
    },
    {
        "uuid": "66587188e52fb6efd9230982a7458e8e",
        "title": "香奁体",
        "author": "陈允平",
        "content": "小院熏风满，闲庭白昼长。\n蜻蜓杨柳岸，鸂鶒芰荷塘。\n云合朱檐卸，山高翠阁凉。\n蔓滋青薜荔，芽长紫良姜。\n帘幕深深地，阑干曲曲廊。\n淡烟瑶草细，流水碧桃香。\n幡影重门静，苔痕小篆荒。\n螭盘丹鼎雪，龙吸露台浆。\n琴古翻新调，笙沉靘旧簧。\n雨声犀角枕，月色象牙床。\n掌上双鹦鹉，屏间两凤凰。\n石函藏宝剑，金钥启瑶箱。\n扇雉团清影，奁鸳试晓妆。\n霞绡衣窄索，云锦佩玎珰。\n鬓拢金蝉矗，钗横玉燕翔。\n袂飘天水碧，裙溅鬰金黄。\n太液箫初远，蓬壶漏未央。\n流星飞碧落，零雨下银潢。\n去去人千里，迢迢天一方。\n断肠春洛浦，残梦夜潇湘。",
        "dynasty": "宋",
        "collection_info": null
    },
    {
        "uuid": "f8a38cdeb06af06d4afc0c16c83ec861",
        "title": "侍谢立斋小酌湖楼",
        "author": "陈允平",
        "content": "风捲珠帘客佩清，杜鹃啼老送春声。\n水浮亭馆花间出，船载笙歌柳外行。\n千里夕阳归梦远，六桥飞絮马蹄轻。\n栏干倚遍暮天阔，烟树一鈎新月生。",
        "dynasty": "宋",
        "collection_info": null
    },
    {
        "uuid": "9885331d9af19fb3d667eab922c45572",
        "title": "题李丹壶壁",
        "author": "陈允平",
        "content": "闲乘海上槎，来访谪仙家。\n风逆磬声短，日低旛影斜。\n猿攀高树果，蜂采半岩花。\n谁在丹台上，三更炼紫霞。",
        "dynasty": "宋",
        "collection_info": null
    },
    {
        "uuid": "8aae0089594028fde729786410dae14e",
        "title": "谒乌龙庙",
        "author": "陈允平",
        "content": "断碑犹纪唐时事，山气阴沉暗绿苔。\n松木已逾千岁寿，香烟知化几炉灰。\n廊深无月鬼神过，殿古有云风雨来。\n曲曲九溪春水落，子陵滩下復东回。",
        "dynasty": "宋",
        "collection_info": null
    },
    {
        "uuid": "da778461d624c292065fa6304ebf6cf3",
        "title": "即事",
        "author": "陈允平",
        "content": "重重帘幕燕翩翩，尘锁朱楼十四絃。\n榆火渐催寒食节，海棠花畔缚秋千。",
        "dynasty": "宋",
        "collection_info": null
    },
    {
        "uuid": "2b307160bc319d2e34eb78833e870fdc",
        "title": "春词",
        "author": "陈允平",
        "content": "杨柳春风三月三，画桥芳草碧纤纤。\n一双燕子归来后，十二红楼捲绣帘。",
        "dynasty": "宋",
        "collection_info": null
    },
    {
        "uuid": "40442c82d07e66b6aaf1263fb78a09d1",
        "title": "江南谣",
        "author": "陈允平",
        "content": "柳絮飞时话别离，梅花开后待郎归。\n梅花开后无消息，更待明年柳絮飞。",
        "dynasty": "宋",
        "collection_info": null
    },
    {
        "uuid": "72506e7d0d455713c44235de8da00044",
        "title": "嘆镜辞",
        "author": "陈允平",
        "content": "忆妾初嫁时，金屋藏窈窕。\n忽见洛阳人，鬻镜长安道。\n明月掌上寒，团团復皎皎。\n千金买得归，惜之如重宝。\n奁开双凤飞，带结青鸾袅。\n当时照妾颜，妾颜正年少。\n如今照妾颜，妾颜羞已老。\n对镜频嘆嗟，掩镜徒懊恼。\n不恨妾嫁迟，惟恨妾生早。\n此恨空绵绵，天涯满芳草。\n君不见长江逝水无逆流，岁去年来多白头。",
        "dynasty": "宋",
        "collection_info": null
    },
    {
        "uuid": "608f4e43964115d705f72e2d3ac6fc85",
        "title": "登招宝山",
        "author": "陈允平",
        "content": "宇宙初开闢，何神立此山。\n中流天柱石，大地海门关。\n浪恶蛟龙怒，云深虎豹闲。\n潮期与日月，千古一循环。",
        "dynasty": "宋",
        "collection_info": null
    },
    {
        "uuid": "8d8252b1c17b2f14024c42260f733c2d",
        "title": "秋夜游东墅",
        "author": "陈允平",
        "content": "云压高空雁阵低，江城历历草离离。\n楼台秋淡玉箫远，帘幕夜寒铜漏迟。\n明月鹭鸶菱叶浦，西风蟋蟀豆花篱。\n一樽酒尽银河落，犹有残钟出古祠。",
        "dynasty": "宋",
        "collection_info": null
    },
    {
        "uuid": "0a94629eb274dc66a81ce7d46c7fb387",
        "title": "春游曲",
        "author": "陈允平",
        "content": "长安二月东风裏，千红陌上香尘起。\n都人欢呼去踏青，马如游龙车如水。\n两两三三争买花，青楼酒旗三百家。\n长安酒贵人未醉，岸头芳草日半斜。\n谁家女子娇似玉，约莫青春十五六。\n鬰金罗带苏合香，琵琶自度相思曲。\n相思曲，声断续，断续回文不堪读。\n回文断续有续时，离肠寸断无续期。",
        "dynasty": "宋",
        "collection_info": null
    },
    {
        "uuid": "f401aea3d598c27c48a9771f83566c34",
        "title": "春闺怨",
        "author": "陈允平",
        "content": "妾家住在湘江曲，门枕湘江春水绿。\n年年长是暮春时，两岸垂杨啼布谷。\n自君话别湘江头，独上层楼弹箜篌。\n蛾眉不扫远山碧，满堤芳草春正愁。\n举头不见君，但见湘江云。\n江云散復聚，妾心空如熏。\n举头不见君，但见湘江水。\n江水去復回，妾颜为谁美。\n湘江云，湘江水，云水悠悠何日已。\n举头望君君未归，门前杨柳空依依。",
        "dynasty": "宋",
        "collection_info": null
    },
    {
        "uuid": "b296c5b9264801d816ed27cffa21b740",
        "title": "野人家",
        "author": "陈允平",
        "content": "绕江生杜若，满地长辛夷。\n剪草涂新壁，褰藤缚旧篱。\n瓦瓶春贮酒，土竈夜蒸藜。\n独步归来晚，东皋雨一犁。",
        "dynasty": "宋",
        "collection_info": null
    },
    {
        "uuid": "47aeb17d1aa896f50a0903020e11a537",
        "title": "游阳明洞天",
        "author": "陈允平",
        "content": "万木阴沉锁石门，烟霞深处近昆崙。\n洞箫声接玉台磬，宝盖影摇金殿旛。\n湘浦有龙云气湿，越山无鹤露华昏。\n灵芝采尽归何处，溪上白苹花正繁。",
        "dynasty": "宋",
        "collection_info": null
    },
    {
        "uuid": "467e4cb2db32a3709ecab39fc7b9100f",
        "title": "哭楼梅麓",
        "author": "陈允平",
        "content": "白玉楼成去作文，祇从西棘挂朝冠。\n生来病苦相如渴，没后人知范叔寒。\n野店春闲沽酒榼，溪堂月冷钓鱼竿。\n梅花麓上谁弹泪，岁岁东风吹不干。",
        "dynasty": "宋",
        "collection_info": null
    },
    {
        "uuid": "26758786382d5821736bff3cda50c239",
        "title": "宫词",
        "author": "陈允平",
        "content": "三十六宫春漏长，隔帘时送御楼香。\n倚笼尽日教鹦鹉，为我君前说断肠。",
        "dynasty": "宋",
        "collection_info": null
    },
    {
        "uuid": "c7a1f479848109feabf2953b19fb7f80",
        "title": "无题",
        "author": "陈允平",
        "content": "闲拈红叶欲题诗，待得诗成又懒题。\n心事不随流水去，月明人在赤桥西。",
        "dynasty": "宋",
        "collection_info": null
    },
    {
        "uuid": "83a1a0f2d340ad45f67e49e539ffc456",
        "title": "题胡月山吟屋",
        "author": "陈允平",
        "content": "苏公堤上路，日日课新吟。\n流水行花影，斜阳卧柳阴。\n断桥春听乐，矮屋夜鸣琴。\n皎皎山间月，如君一片心。",
        "dynasty": "宋",
        "collection_info": null
    },
    {
        "uuid": "1dbf30af5477ba34f7366bad787d030a",
        "title": "有所思",
        "author": "陈允平",
        "content": "忆昔美人初别时，长亭两岸柳依依。\n今日美人天之涯，美人美人胡不归。\n忆昔君别妾，分破青鸾镜，破镜如破心。\n与妾表相忆，相忆图久深。\n忆昔妾别君，剪断金凤钗，断钗如断肠。\n赠君表相思，相思图久长。\n一日一日復一日，青镜鸾孤钗凤隻。\n未必君相思，能如妾相忆。\n寒衣剪就欲寄君，长安门外无行人。\n雁声半夜西风恶，窗前一片梧桐落。",
        "dynasty": "宋",
        "collection_info": null
    },
    {
        "uuid": "cecb908afb2a22a12d6061fd15a3d490",
        "title": "观猿",
        "author": "陈允平",
        "content": "挂石攀云日半斜，乱山深处饱烟霞。\n香林月满僧归去，啼落春风几树花。",
        "dynasty": "宋",
        "collection_info": null
    },
    {
        "uuid": "f144128fbdf6e1abccfe1f3c3a392f97",
        "title": "失鹤",
        "author": "陈允平",
        "content": "顶上新成九转丹，衔花日日到诗坛。\n夜深飞上云霄去，华表月明风露寒。",
        "dynasty": "宋",
        "collection_info": null
    },
    {
        "uuid": "76e98682cf32dfeb7b7627da84e5f7c2",
        "title": "宿大慈山悟真观",
        "author": "陈允平",
        "content": "终南道士学弹琴，门外松萝锁翠阴。\n濒海八龙朝出洞，隔山群鹿夜归林。\n琪花过雨金风澹，玉树笼烟璧月沉。\n三十六坛钟鼓寂，云璈声接步虚音。",
        "dynasty": "宋",
        "collection_info": null
    },
    {
        "uuid": "8724609ac3abdab1cb16f467a27f0126",
        "title": "寄翁宾旸",
        "author": "陈允平",
        "content": "历历长涂谒鲁侯，征尘宁復恋貂裘。\n江城露冷霜初滑，海谷冰消水欲流。\n夜月观书徐穉榻，春风听乐仲宣楼。\n料君频作西湖梦，曾忆孤山有旧游。",
        "dynasty": "宋",
        "collection_info": null
    },
    {
        "uuid": "bb6e8d1ed9b8bf83b067d524252850fe",
        "title": "下第怀楼寿朋",
        "author": "陈允平",
        "content": "百尺丹梯拟共登，共登天上最高层。\n南山有雾空藏豹，北海无云可化鹏。\n勋业十年尘裏镜，诗书万卷雨前灯。\n桃花开尽不归去，又逐春风过武陵。",
        "dynasty": "宋",
        "collection_info": null
    },
    {
        "uuid": "ede5318a92c3496917a05d38ac20ddcc",
        "title": "别何橘潭",
        "author": "陈允平",
        "content": "驻马赤栏桥，余寒着柳条。\n舟车富阳路，风雨浙江潮。\n惜别津亭暮，思归故国遥。\n临行莫惆怅，回日定花朝。",
        "dynasty": "宋",
        "collection_info": null
    },
    {
        "uuid": "ba6aa3c04c762b3e0fc050e44d8cd478",
        "title": "有感",
        "author": "陈允平",
        "content": "软红尘裏度韶华，杨柳桥边旧酒家。\n燕子不归春渐老，东风开尽刺桐花。",
        "dynasty": "宋",
        "collection_info": null
    },
    {
        "uuid": "c06b105eaaffdd0914041672dfb32397",
        "title": "暮春",
        "author": "陈允平",
        "content": "柳外宫鶑啭晓寒，万花开尽正春残。\n沉香亭北栏干曲，独抱琵琶看牡丹。",
        "dynasty": "宋",
        "collection_info": null
    },
    {
        "uuid": "11e6d9a5d4e71c81b102287d03ec5937",
        "title": "终日",
        "author": "陈允平",
        "content": "终日怀人凭曲栏，余阴未放客衣单。\n祇缘二月风光澹，别作一般天气看。\n梅粉有香销夜雨，柳丝无力受春寒。\n闲情漠漠难拘管，自逐轻鸥下急滩。",
        "dynasty": "宋",
        "collection_info": null
    },
    {
        "uuid": "aab04bd416763781cbede85a227f9af6",
        "title": "过钓台作",
        "author": "陈允平",
        "content": "双台屹屹几春秋，千古高风一钓鈎。\n越岭有云山北障，桐江无浪水东流。\n雪深黄叶埋寒虎，烟暖青莎卧白鸥。\n汉业已随宫树老，月明长到客星楼。",
        "dynasty": "宋",
        "collection_info": null
    },
    {
        "uuid": "e794dd349071e91b60189f6f2ed9ee19",
        "title": "春闺",
        "author": "陈允平",
        "content": "寂寞梨花院落闲，远山愁入两眉弯。\n黄金络索珊瑚坠，独立春风教白鹇。",
        "dynasty": "宋",
        "collection_info": null
    },
    {
        "uuid": "66514c53a46324e070a34db8de34db52",
        "title": "倚楼",
        "author": "陈允平",
        "content": "金虬熏尽鹧鸪班，独上层楼倚画栏。\n满院梨花香寂寞，隔帘风雨正春寒。",
        "dynasty": "宋",
        "collection_info": null
    },
    {
        "uuid": "02ace170f901c07a7d2eb26190cdb33d",
        "title": "严陵郡舍",
        "author": "陈允平",
        "content": "花飞石上班，水落白云湾。\n帘捲千重树，窗开四面山。\n鼓声鱼市近，旗影讼庭闲。\n满目皆吟思，残阳缥缈间。",
        "dynasty": "宋",
        "collection_info": null
    },
    {
        "uuid": "9aeba75136616b5ab3045078db9d921d",
        "title": "西兴",
        "author": "陈允平",
        "content": "西兴潮半落，渔浦日初昏。\n岳面云收脚，沙头浪积痕。\n楼钟鸣野寺，船鼓入江村。\n回首长安路，归心几断魂。",
        "dynasty": "宋",
        "collection_info": null
    },
    {
        "uuid": "df9bc5a309b1886faef551c2194a0113",
        "title": "曹娥庙",
        "author": "陈允平",
        "content": "汉碣嵯峨几百秋，曲坟遗庙越山头。\n潮声侵帐凤屏冷，云气绕台鸾镜愁。\n孝节棱棱双桧立，哀魂渺渺一江流。\n椒觞载奠灵风起，知我怀亲送远舟。",
        "dynasty": "宋",
        "collection_info": null
    },
    {
        "uuid": "c0bb399f05d55080ec80f4acbefc1e8e",
        "title": "梁湖道上",
        "author": "陈允平",
        "content": "东风酒旆斜，浦口第三家。\n谷鸟鸣春树，江鸥起暮沙。\n故乡山渐近，曲岸柳初芽。\n客路归心切，孤帆带落霞。",
        "dynasty": "宋",
        "collection_info": null
    },
    {
        "uuid": "b6f25511c047c498c82d7af6376a6865",
        "title": "闺情",
        "author": "陈允平",
        "content": "闲拈花片贴纱窗，绣幕斜飞燕子双。\n细数归期相次近，倚楼日日望春江。",
        "dynasty": "宋",
        "collection_info": null
    },
    {
        "uuid": "6393cb2430115d9c3e08cc664c19d10b",
        "title": "梅梁堰",
        "author": "陈允平",
        "content": "庙近云涛观，山遥翠欲重。\n祇应溪上木，便是洞中龙。\n堰折潮归海，楼迎浪答钟。\n断碑荒藓合，终古载灵踪。",
        "dynasty": "宋",
        "collection_info": null
    },
    {
        "uuid": "ea6f2ddf2de746153c15d7f91fcb952c",
        "title": "虎丘即事",
        "author": "陈允平",
        "content": "西风剑佩轻，独立妙高亭。\n山吐岩头月，江涵水面星。\n石奔苍虎势，树结老龙形。\n何处吹箫客，扁舟过洞庭。",
        "dynasty": "宋",
        "collection_info": null
    },
    {
        "uuid": "784646f105322079f214770e526e81f3",
        "title": "青龙渡头",
        "author": "陈允平",
        "content": "天阔雁飞飞，淞江鲈正肥。\n柳风欺客帽，松露湿僧衣。\n塔影随潮没，钟声隔岸微。\n不堪回首处，何日可东归。",
        "dynasty": "宋",
        "collection_info": null
    },
    {
        "uuid": "3ccf9a1b196b5a95eaa5a8f6865e991b",
        "title": "仲冬南楼野望",
        "author": "陈允平",
        "content": "绣幕香温生暮寒，淡烟漠漠水漫漫。\n吟残庾岭梅千树，梦绕湘江竹万竿。\n风捲乱鸦栖古塔，雪迷孤雁落前滩。\n一声玉笛人何所，更上南楼独倚栏。",
        "dynasty": "宋",
        "collection_info": null
    },
    {
        "uuid": "f49e0d294c72d6ec99c16a6549544053",
        "title": "夜泊",
        "author": "陈允平",
        "content": "停舟野渡头，客路恨悠悠。\n叶落风千树，钟残月半楼。\n芦花双过雁，莎草独眠鸥。\n山鬼烧青火，飞来照髑髅。",
        "dynasty": "宋",
        "collection_info": null
    },
    {
        "uuid": "e6125a145365f318df5248ba8ccf7cd5",
        "title": "梨花",
        "author": "陈允平",
        "content": "流鶑偷入未央宫，望断昭阳信不通。\n寂寞雨声寒食夜，一枝香泪泣东风。",
        "dynasty": "宋",
        "collection_info": null
    },
    {
        "uuid": "c5ef39abc590223ade5c8fffdae8f7eb",
        "title": "赋林景参梅屿",
        "author": "陈允平",
        "content": "结庐分得雁山云，屿上梅花是四邻。\n水月一天芗世界，冰霜千古玉精神。\n短檠夜雨西窗梦，长铗秋风北塞尘。\n我亦烟波纶钓侣，与君同作岁寒人。",
        "dynasty": "宋",
        "collection_info": null
    },
    {
        "uuid": "8e2058d8b203c0b993845d22e34304c6",
        "title": "怀潘鄮屋",
        "author": "陈允平",
        "content": "洛阳纔解佩，过眼忽秋分。\n四海一明月，千山共白云。\n雁烟迷晓树，虫露湿香芹。\n满纸相思字，临风欲寄君。",
        "dynasty": "宋",
        "collection_info": null
    },
    {
        "uuid": "37299ec51f2c58cb203e33b607b97056",
        "title": "吴江道上",
        "author": "陈允平",
        "content": "夜半扁舟出洞庭，客帆初挂早潮平。\n社风纔起海鹰至，岚雾未收江鹄鸣。\n吴岫乱云擎古塔，楚皋寒叶拥荒城。\n垂虹桥外天连水，无限别离生杜蘅。",
        "dynasty": "宋",
        "collection_info": null
    },
    {
        "uuid": "a166239a2de5d4c8143c34ea3c10d2bf",
        "title": "登西楼怀汤损之",
        "author": "陈允平",
        "content": "杨柳飘飘春思长，绿桥流水绕官墙。\n碧云望断空回首，一半阑干无夕阳。",
        "dynasty": "宋",
        "collection_info": null
    },
    {
        "uuid": "5b8ee1a63234d8d8993dcf3290942823",
        "title": "吴山雪霁",
        "author": "陈允平",
        "content": "九天宫阙春风满，陆地楼台夜月寒。\n铁笛一声吹雁落，片云不到玉阑干。",
        "dynasty": "宋",
        "collection_info": null
    },
    {
        "uuid": "3b6701e3e6ebdc971eea9a657947eb5a",
        "title": "后土庙",
        "author": "陈允平",
        "content": "尘拥妆台翡翠翘，琼花开尽玉魂销。\n昆崙山上天风落，二十四桥吹洞箫。",
        "dynasty": "宋",
        "collection_info": null
    },
    {
        "uuid": "633834c2b747e2a210945d5acfdefeb0",
        "title": "湖上",
        "author": "陈允平",
        "content": "流水断桥边，笙歌拥画船。\n日酣花半醉，春困柳三眠。\n策杖登云洞，观鱼上玉泉。\n凤城归去晚，山锁万重烟。",
        "dynasty": "宋",
        "collection_info": null
    },
    {
        "uuid": "5beb5ce7fa7e235695b551417ca69bba",
        "title": "西湖暮春",
        "author": "陈允平",
        "content": "云山迭迭树重重，浙水迢遥客梦中。\n啼鴂数声春去日，落花满地夜来风。\n松关鹤立吟坛静，竹院僧眠丈室空。\n明日马蹄何处所，夕阳芳草画桥东。",
        "dynasty": "宋",
        "collection_info": null
    },
    {
        "uuid": "bca35f8c5d9eecefd308fffea4b29bde",
        "title": "山房",
        "author": "陈允平",
        "content": "轩窗四面开，风送海云来。\n一阵催花雨，数声惊蛰雷。\n蜗涎明石凳，蚁阵绕山台。\n此际衣偏湿，熏笼着麝煤。",
        "dynasty": "宋",
        "collection_info": null
    },
    {
        "uuid": "7ac0b79edac4d0c38ad5e6cb3f4abacb",
        "title": "马塍道上",
        "author": "陈允平",
        "content": "闲拖瘦竹筇，独步马塍东。\n鸟影青山外，春愁碧树中。\n麦潮风化蝶，樱熟雨生虫。\n莫过溪头去，溪头多落红。",
        "dynasty": "宋",
        "collection_info": null
    },
    {
        "uuid": "14befee4e2d25d848d55ec25d011a904",
        "title": "游仙曲",
        "author": "陈允平",
        "content": "中秋月正明，夜半飞紫琼。\n拂袖天上去，揽衣朝太清。\n缥缈黄金阙，迢遥白玉京。\n离离百宝幢，袅袅九华旌。\n箫韶起碧落，散花飘群英。\n翱翔鸾鹤舞，清彻云璈声。\n凌凌九霄寒，风露薄青冥。\n弱水三万里，仙路眇蓬瀛。\n不赴瑶池宴，相约董双成。\n吹笙骑凤凰，飞上芙蓉城。",
        "dynasty": "宋",
        "collection_info": null
    },
    {
        "uuid": "c863c2bf0d6460c272fc78f1fa19a0b2",
        "title": "戍妇",
        "author": "陈允平",
        "content": "梧桐叶落雁来时，见说沙场未解围。\n夜夜灯前做针线，倩谁边上寄寒衣。",
        "dynasty": "宋",
        "collection_info": null
    },
    {
        "uuid": "b2a487b306192fef0b664a597187d038",
        "title": "过姚秋江钓矶",
        "author": "陈允平",
        "content": "莎草离离碧树闲，祇疑曾是子陵滩。\n槿花篱落虫声碎，芦叶汀洲雁阵寒。\n江上浪平潮正熟，渡头人去月初残。\n夜深不管蛟龙睡，独对西风把钓竿。",
        "dynasty": "宋",
        "collection_info": null
    },
    {
        "uuid": "45b98e1e1a0052974b3b2c0970b766c6",
        "title": "己酉秋留鹤江有感",
        "author": "陈允平",
        "content": "宾鸿几过淀山湖，夜夜西风转辘轳。\n苜蓿草衰江馆静，枇杷叶老石泉枯。\n曲终明月闲歌扇，病去寒灰满药炉。\n客梦不堪千里远，故园篱菊正荒芜。",
        "dynasty": "宋",
        "collection_info": null
    },
    {
        "uuid": "c1d8cf041c0bf3e0d65aa44f1e227aa1",
        "title": "经冯将军墓",
        "author": "陈允平",
        "content": "同山半白云，此地葬将军。\n香火空遗像，朝廷纪旧勋。\n铁衣悬古塔，金钺镇荒坟。\n一涧清泠水，年年生紫芹。",
        "dynasty": "宋",
        "collection_info": null
    },
    {
        "uuid": "b0d08dc84dbc8036c3307e8c4b182762",
        "title": "江村",
        "author": "陈允平",
        "content": "草舍蔬畦绕，柴门竹径通。\n断云遮落日，细雨湿斜风。\n野艾抽花碧，山茄带叶红。\n烟深南浦远，难认楚江枫。",
        "dynasty": "宋",
        "collection_info": null
    },
    {
        "uuid": "a0fc4f6c4ecc542ff327425b78c70adb",
        "title": "江馆野望",
        "author": "陈允平",
        "content": "江边雁过秋，江上暮云愁。\n岭曲山横转，潮回水逆流。\n乱莎行石蟹，残荻卧沙鸥。\n黯淡三更月，何人独倚楼。",
        "dynasty": "宋",
        "collection_info": null
    },
    {
        "uuid": "3e0e326f437826507f23d9ed28c1d9ea",
        "title": "暮秋游虎丘",
        "author": "陈允平",
        "content": "寂寞虚廊暗草莱，天风缭绕宝华台。\n江空露冷蛟龙伏，殿古云深鹳鹊来。\n山馆老松褰绿蔓，石坛芳桂落苍苔。\n寒钟敲断枫桥月，半夜禅僧入定回。",
        "dynasty": "宋",
        "collection_info": null
    },
    {
        "uuid": "6c67ba7e0fdacb2890207283b8fbbd23",
        "title": "小楼",
        "author": "陈允平",
        "content": "寒空漠漠起愁云，玉笛吹残正断魂。\n寂寞小楼帘半捲，雁烟蛩雨又黄昏。",
        "dynasty": "宋",
        "collection_info": null
    },
    {
        "uuid": "46d1265ddd2953a69522326bd8c961f2",
        "title": "侍赵别驾宴寿乐堂",
        "author": "陈允平",
        "content": "别驾移樽宴草堂，四轩帘幕捲斜阳。\n芰荷香满鸳鸯宿，杨柳阴浓翡翠藏。\n风过水亭秋尚热，月侵山阁夜偏凉。\n更阑酒尽不知去，坐看晓星飞玉潢。",
        "dynasty": "宋",
        "collection_info": null
    },
    {
        "uuid": "95a597ada1d77201fc1c6daac7d5bf2c",
        "title": "留鹤江有感",
        "author": "陈允平",
        "content": "抱玉归来泪满襟，世间何许觅知音。\n此生虽有噬脐悔，到死终无尝胆心。\n伏枥马思云路远，避鈎鱼隠石潭深。\n故人若问淞江客，自采芙蓉学楚吟。",
        "dynasty": "宋",
        "collection_info": null
    },
    {
        "uuid": "a11ce07a5e3a88b78b1fbb0933c02eaf",
        "title": "送吴松溪过淮",
        "author": "陈允平",
        "content": "铁砚毛锥未策功，又携琴剑过临邛。\n荆山有玉鸣朝凤，沧海无珠走夜龙。\n浦口月来僧馆榻，渡头霜落客船钟。\n自君别后知音少，空忆雁山溪上松。",
        "dynasty": "宋",
        "collection_info": null
    },
    {
        "uuid": "94a4a7de992265df19b5c374b9f33f2a",
        "title": "送赵知县归天台",
        "author": "陈允平",
        "content": "自是中朝柱石材，西风尘土暗蒿莱。\n河阳县裏花初放，彭泽门前柳未栽。\n准拟鸣珂来凤沼，徘徊抱玉下乌台。\n明朝琴鹤归何处，三径故园多绿苔。",
        "dynasty": "宋",
        "collection_info": null
    },
    {
        "uuid": "cb4b236a54a09452d15e437148f66461",
        "title": "姑苏馆",
        "author": "陈允平",
        "content": "楚岫高低接太行，吴江渺漠下沧浪。\n秋城霜满苇花白，夜馆月寒莎草黄。\n芳苑鹿台初解佩，故宫鸾阁尚鸣珰。\n五湖一叶扁舟去，十二西楼几夕阳。",
        "dynasty": "宋",
        "collection_info": null
    },
    {
        "uuid": "6d2bde3bbe7adbaffa60a77fc3303409",
        "title": "云间洞天",
        "author": "陈允平",
        "content": "门掩青松间绿槐，一奁图画自天开。\n朝霞炼药黄金井，夜月吹笙白玉台。\n树老有枝皆薜荔，地闲无处不莓苔。\n数声野鹤惊残梦，疑是神仙出洞来。",
        "dynasty": "宋",
        "collection_info": null
    },
    {
        "uuid": "ed3ddc7fef1feb5dc15e051b8d5bdde0",
        "title": "采桑行",
        "author": "陈允平",
        "content": "妾本秦罗敷，家住曲江曲。\n门前杨柳青，春风啼布谷。\n树头桑初芽，家家蚕始浴。\n相呼出采桑，采桑如采玉。\n屈曲迴高枝，攀条剪柔绿。\n朝晴采桑南，暮雨采桑北。\n采得桑归迟，小姑怨相促。\n陌上绮罗人，问妾眉何蹙。\n妾恨妾自知，问妾何所欲。\n消磨三十春，渐喜蚕上簇。\n七日收得茧百斤，十日缫成丝两束。\n一丝一线工，织成罗与縠。\n百人共辛勤，一人衣不足。\n举头忽见桑叶黄，低头垂泪羞布裳。",
        "dynasty": "宋",
        "collection_info": null
    },
    {
        "uuid": "39b041aa4f1e56f9911eb41a0b754e65",
        "title": "对烛",
        "author": "陈允平",
        "content": "忽忆巴山夜，西窗风雨寒。\n自怜清影独，谁识寸心丹。\n草长花犹在，香销泪不干。\n海棠贪睡去，惆怅五更残。",
        "dynasty": "宋",
        "collection_info": null
    },
    {
        "uuid": "57359bef43b718ff4f03fa4c0d547b65",
        "title": "春晓",
        "author": "陈允平",
        "content": "晓风猎猎捲芭蕉，帘幕深深燕子巢。\n十二画栏都倚遍，一双蝴蝶上花梢。",
        "dynasty": "宋",
        "collection_info": null
    },
    {
        "uuid": "b4837df0ac9d2d9c6fefd44a224fbfcf",
        "title": "侍赵开府夜宴",
        "author": "陈允平",
        "content": "剩陪华佩醉蟠桃，杨柳飘飘拂午桥。\n夜月楼台行锦障，春风帘幕捲红绡。\n歌传杏苑黄金缕，乐奏梨园紫玉箫。\n银漏滴残珠履散，踏花归去路迢遥。",
        "dynasty": "宋",
        "collection_info": null
    },
    {
        "uuid": "297c3b56c45cf9dabf848f683e0529eb",
        "title": "雷峰少憩",
        "author": "陈允平",
        "content": "倚塔看明月，寒光度玉绳。\n曲堤藏小艇，疏柳见孤灯。\n水竹映苔石，岩花缘涧藤。\n香云吹散后，猿鹤伴高僧。",
        "dynasty": "宋",
        "collection_info": null
    },
    {
        "uuid": "20745ce0b3dd26ac1f244a49beebdbbe",
        "title": "钱塘旅舍",
        "author": "陈允平",
        "content": "云山千万迭，身事恨悠悠。\n客鬓秋风急，乡心夜雨愁。\n蛩鸣邻寺壁，雁过隔湖楼。\n目送千帆远，长江空自流。",
        "dynasty": "宋",
        "collection_info": null
    },
    {
        "uuid": "33e9a8b86aca7f62c94891f483a993ca",
        "title": "避暑",
        "author": "陈允平",
        "content": "避暑入林扃，同僧坐竹亭。\n鸟飞晴地影，龙挂雨天形。\n扫叶铺椰簟，临流注石瓶。\n更无尘迹到，日落梦初醒。",
        "dynasty": "宋",
        "collection_info": null
    },
    {
        "uuid": "1262e8344de04bbc6746dcfdf51d5857",
        "title": "山中吟",
        "author": "陈允平",
        "content": "平生独爱山，日日频跻攀。\n自得山中趣，结庐万山间。\n山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "uuid": "4edf835ac155de0f10144b8de50368ab",
        "title": "山中吟  其一",
        "author": "陈允平",
        "content": "平生独爱山，日日频跻攀。\n自得山中趣，结庐万山间。",
        "dynasty": "宋",
        "collection_info": null
    },
    {
        "uuid": "c2b7b312bcaeebef341a45c3d016277c",
        "title": "山中吟  其二",
        "author": "陈允平",
        "content": "山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "uuid": "3911deb282c44b51e9c8b3b94a4f5250",
        "title": "山中吟  其三",
        "author": "陈允平",
        "content": "日出华山阳，月出庐山岗。\n巫山云漠漠，雁山烟苍苍。",
        "dynasty": "宋",
        "collection_info": null
    },
    {
        "uuid": "f5dfe95ce3ab8454c0de82af2dcc02a4",
        "title": "山中吟  其四",
        "author": "陈允平",
        "content": "东望泰岳松，西望苍梧竹。\n知心侣渔樵，忘情友麋鹿。",
        "dynasty": "宋",
        "collection_info": null
    },
    {
        "uuid": "a8f6c81e5b7e560c7586412a2b9e0ce9",
        "title": "山中吟  其五",
        "author": "陈允平",
        "content": "山深春亦寒，野鸟声绵蛮。\n山花随处发，香风吹幽兰。",
        "dynasty": "宋",
        "collection_info": null
    },
    {
        "uuid": "5ae883c5b6d6cf241b5d0e189067ba4d",
        "title": "山中吟  其六",
        "author": "陈允平",
        "content": "夏日飞火云，枕簟访深僻。\n坐此松竹林，冰泉嗽寒石。",
        "dynasty": "宋",
        "collection_info": null
    },
    {
        "uuid": "caa4c00493bf9268d32909db7385b6bb",
        "title": "山中吟  其七",
        "author": "陈允平",
        "content": "西风凉萧萧，雁过秋空高。\n时有岩桂发，落叶飞长皋。",
        "dynasty": "宋",
        "collection_info": null
    },
    {
        "uuid": "52a35f67c0ff7c1567a2b4dcf324532d",
        "title": "山中吟  其八",
        "author": "陈允平",
        "content": "三冬气凛冽，独立千崖雪。\n横斜溪上梅，影落溪桥月。",
        "dynasty": "宋",
        "collection_info": null
    },
    {
        "uuid": "eb2b4c8fcb0ed6028ab185dce54ee57e",
        "title": "山中吟  其九",
        "author": "陈允平",
        "content": "身在此山中，闲情薄太空。\n行歌白云裏，白云连崆峒。",
        "dynasty": "宋",
        "collection_info": null
    },
    {
        "uuid": "8c08c31abc4f6f57eb0bd59fcf5fcfe9",
        "title": "山中吟  其一○",
        "author": "陈允平",
        "content": "朝餐山上霞，暮采山下药。\n安得山中人，共跨山头鹤。",
        "dynasty": "宋",
        "collection_info": null
    },
    {
        "uuid": "0b72defd1fd4dff76c88fe359f8eef00",
        "title": "无题  其一",
        "author": "陈允平",
        "content": "鲛绡帘捲锦屏开，弱柳丝丝拂吹台。\n闲品琵琶不成调，落花飞趁晓风来。",
        "dynasty": "宋",
        "collection_info": null
    },
    {
        "uuid": "1f11b046c38a405cc4602405ff6e71fc",
        "title": "无题  其二",
        "author": "陈允平",
        "content": "千树琅玕碧玉梢，秋声半夜浙江潮。\n小庭寂寞无人到，谁与同吹月下箫。",
        "dynasty": "宋",
        "collection_info": null
    },
    {
        "uuid": "00b28ed2020f31b80b8de34071f9f637",
        "title": "人日即事",
        "author": "陈允平",
        "content": "春寒犹拨地炉灰，门巷萧条客不来。\n特有落梅三四点，晚风吹上石棋台。",
        "dynasty": "宋",
        "collection_info": null
    },
    {
        "uuid": "207187f262aee4643a06277d8b7c5201",
        "title": "客中怀友",
        "author": "陈允平",
        "content": "霜露湿征衣，行非少壮时。\n何堪万里役，动是一年期。\n高谊贫中见，深情别后知。\n相思相望处，云树碧参差。",
        "dynasty": "宋",
        "collection_info": null
    },
    {
        "uuid": "e9e7dccbc703a683561886054946d3f3",
        "title": "忆诸侄",
        "author": "陈允平",
        "content": "万里经年别，临分手重携。\n地寒冬气早，家远暮云低。\n有信秋凭雁，无眠夜听鸡。\n满怀霜露感，不隔故山西。",
        "dynasty": "宋",
        "collection_info": null
    },
    {
        "uuid": "5e68213db4ddc911d4f72fa725c01d1c",
        "title": "赠杜郎中",
        "author": "陈允平",
        "content": "草堂人远只存诗，几席临风入咏思。\n文印幸传同谷谱，祖灯犹照曲江碑。\n濡毫省闼春霖足，立马君门夜漏迟。\n憔悴江南老词客，柳边曾挹汉威仪。",
        "dynasty": "宋",
        "collection_info": null
    },
    {
        "uuid": "0ed190d1d646bf16e9fd8129ea06af61",
        "title": "赠佛光法师",
        "author": "陈允平",
        "content": "竺寺王城近，金门讲大乘。\n教中初有记，祖外久无僧。\n身被山河衲，心悬日月灯。\n南湖雨华座，十载復谁登。",
        "dynasty": "宋",
        "collection_info": null
    },
    {
        "uuid": "09aa47424e48cd02176257a9c3410e44",
        "title": "赠新罗僧",
        "author": "陈允平",
        "content": "便帆纔过日东来，浅色伽梨短样裁。\n野鹤怨时心共远，海鲸降处定初回。\n长年守律因师戒，中土传经为国灾。\n几日应酬官事了，南湖听法雨华台。",
        "dynasty": "宋",
        "collection_info": null
    },
    {
        "uuid": "b90e9096efcfb22218396b648fe91d68",
        "title": "赠雪窦",
        "author": "陈允平",
        "content": "一从说法雨华台，椶叶蕉花几度开。\n春尽瀑泉犹溅雪，地幽篁竹亦生苔。\n临溪洗钵青猿过，背石持经白鸟来。\n笑指庭前双柏树，住庵时节手亲栽。",
        "dynasty": "宋",
        "collection_info": null
    },
    {
        "uuid": "0f9c7c0e9820952ef136f0ab7284a0cb",
        "title": "赠律师",
        "author": "陈允平",
        "content": "传来二十五条衣，昼夜修行昼夜持。\n老去任教零落尽，猕猴偷□□□□。",
        "dynasty": "宋",
        "collection_info": null
    },
    {
        "uuid": "ab9974ee86cf9995a2c9c16b6cd7746b",
        "title": "赠讷行人",
        "author": "陈允平",
        "content": "诸方参请尽，秋晚别京畿。\n乞食一斋饱，随缘百念微。\n夜声鸣铁笛，寒色脆荷衣。\n久学南山律，终身不敢违。",
        "dynasty": "宋",
        "collection_info": null
    },
    {
        "uuid": "7041ce1a3d2d7b28860731339c5a6d0b",
        "title": "赠东皋恭行人",
        "author": "陈允平",
        "content": "重门临驿路，几向月中开。\n殿势江山合，钟声云水来。\n长吟松溅瀑，久定石生苔。\n九品金沙观，青莲次第栽。",
        "dynasty": "宋",
        "collection_info": null
    },
    {
        "uuid": "9ce7e7e3239f26417a4e27a5d4a35f1f",
        "title": "赠罗知宫",
        "author": "陈允平",
        "content": "霞帔云巾占石床，磬声初引步虚长。\n拟朝碧落非无路，学煮黄金信有方。\n云暗石潭龙骨蜕，草肥山崦麝脐香。\n青城梦窅蓬莱近，沧海为田合种桑。",
        "dynasty": "宋",
        "collection_info": null
    },
    {
        "uuid": "605a45c6cca8eb308582c8fa908cadef",
        "title": "赠明道者",
        "author": "陈允平",
        "content": "三衣终日护，白社踵东林。\n浄业心无住，清斋力不禁。\n莲香秋观静，松吹石桥阴。\n见说溪南虎，时来听梵音。",
        "dynasty": "宋",
        "collection_info": null
    },
    {
        "uuid": "ee1f744c18544558284709ab86f6c667",
        "title": "赠杨子中",
        "author": "陈允平",
        "content": "凤梧鸾竹鬰青葱，文气冲冲五色虹。\n囊裏短歌唐李贺，酒边奇字汉扬雄。\n铜铺雨后芭蕉绿，石井霜前薜荔红。\n茶竈笔床随处有，等闲留客坐春风。",
        "dynasty": "宋",
        "collection_info": null
    },
    {
        "uuid": "33fb67237cb5b8c198faf7c0bef0e3fa",
        "title": "寄模上人",
        "author": "陈允平",
        "content": "林下逢支遁，人疑是宿生。\n病怜诗力减，老觉世缘轻。\n短髮吴霜浄，归心剡雪明。\n相思听猿夜，幽梦隔重城。",
        "dynasty": "宋",
        "collection_info": null
    },
    {
        "uuid": "d8a6c3633a5ad367e4996c64bfc5274f",
        "title": "寄赵庆御",
        "author": "陈允平",
        "content": "十年一别双溪路，君自江南我浙东。\n彼此有书无雁寄，祇应清梦与君同。",
        "dynasty": "宋",
        "collection_info": null
    },
    {
        "uuid": "35f331f4269f981c99007b12146ffed6",
        "title": "寄晚浦张观使",
        "author": "陈允平",
        "content": "不愿生封万户侯，归来却伴赤松游。\n琴书东里三椽屋，诗酒西湖一叶舟。\n雁过客楼秋雨急，乌栖江树暮烟愁。\n频年陡觉生华髮，日日凭高望楚州。",
        "dynasty": "宋",
        "collection_info": null
    },
    {
        "uuid": "200fa3587ced35f3bcf67c7fd58f3560",
        "title": "酬同志",
        "author": "陈允平",
        "content": "风光易销歇，尊□足闲情。\n谷雨春江暮，茶烟晓寺晴。\n认巢归燕熟，辞树落花轻。\n湖上明朝约，初裁白苎成。",
        "dynasty": "宋",
        "collection_info": null
    },
    {
        "uuid": "53f01a386bbf05bf6e56b86dbb7871d9",
        "title": "茅苇",
        "author": "陈允平",
        "content": "白苇黄茅几断魂，数家鷄犬不相闻。\n江南多少朱门闭，桑柘春深绿似云。",
        "dynasty": "宋",
        "collection_info": null
    },
    {
        "uuid": "aad37f66d4aa5ed321f008b4db5393f1",
        "title": "先天李姆庙",
        "author": "陈允平",
        "content": "毓圣功成宴太清，曾遗双履下清冥。\n隧碑重纪先天德，犹是祥符御制铭。",
        "dynasty": "宋",
        "collection_info": null
    },
    {
        "uuid": "c558553a4c8e581a672635f2a90cbf34",
        "title": "宛陵道院",
        "author": "陈允平",
        "content": "阙角溪城下，千年黑蟒蟠。\n云深仙宅窅，竹密醮坛寒。\n汉量铜花绿，隋钟火籀丹。\n天风步虚静，微月听鸣銮。",
        "dynasty": "宋",
        "collection_info": null
    },
    {
        "uuid": "c201ae4fb1327f37e9c32631c8a67c78",
        "title": "伍炼士松隠居",
        "author": "陈允平",
        "content": "树顶危巢堕鹤翎，凌霄花白女萝青。\n无朝无暮云烟起，时有人来采茯苓。",
        "dynasty": "宋",
        "collection_info": null
    },
    {
        "uuid": "4ad75ef5d1ea05c6ee683783fe9a22a1",
        "title": "林道士故庐",
        "author": "陈允平",
        "content": "青城道士跨青牛，去作清都汗漫游。\n朝扣九关朝玉阙，暮回三岛宴金楼。\n丹随鹤舞缑山月，剑伴龙归洛浦秋。\n犹有石房云不散，晓风松柏两飕飗。",
        "dynasty": "宋",
        "collection_info": null
    },
    {
        "uuid": "a92914eaf7ab478ac4222948caf5f167",
        "title": "许宣平祠",
        "author": "陈允平",
        "content": "开元遗逸士，终老紫阳樵。\n市上人犹说，山中隠可招。\n干坤双草履，日月一花瓢。\n堪笑骑鲸者，相逢弱水遥。",
        "dynasty": "宋",
        "collection_info": null
    },
    {
        "uuid": "b4442ee3fe62a4c057dd42b8677a9c74",
        "title": "郭西文孝庙",
        "author": "陈允平",
        "content": "帝子宸游白玉京，江南遗庙尚丹青。\n寝园月暗衣冠古，选阁云深笔砚灵。\n清卫有威森凤戟，娇嫔无语倚龙屏。\n太平天子尊儒学，锦帙黄封赐六经。",
        "dynasty": "宋",
        "collection_info": null
    },
    {
        "uuid": "371b4ba36b57f048d4184828ff53305f",
        "title": "聚景园",
        "author": "陈允平",
        "content": "上苑韶光隔凤城，十分春事属流鶑。\n雨余芳草欲无地，风定落花如有声。\n柳榭云深栖鹳鹊，榉塘沙暖浴鵁鶄。\n年来翠辇经游少，七十二亭空月明。",
        "dynasty": "宋",
        "collection_info": null
    },
    {
        "uuid": "ecfa479e0c78d249bdd5d3d9185e3044",
        "title": "补陀山",
        "author": "陈允平",
        "content": "茫茫东海东，古洞石玲珑。\n蓬岛三山近，华夷一水通。\n鱼龙多变化，日月自虚空。\n此境元非幻，人心隠显中。",
        "dynasty": "宋",
        "collection_info": null
    },
    {
        "uuid": "1042b3567bb6b3c245c7d63f96db8994",
        "title": "四明洞天",
        "author": "陈允平",
        "content": "四壁玲珑耸石楼，四窗云气拥仙游。\n半空星斗浮天井，一洞烟霞透沃洲。\n蜥蜴现时曾呪雨，猕猴啼处客悲秋。\n他年定作山中隠，肯向红尘白尽头。",
        "dynasty": "宋",
        "collection_info": null
    },
    {
        "uuid": "ac851c643fbca0a2be94d88c1c86615f",
        "title": "盘陀",
        "author": "陈允平",
        "content": "盘陀石上看松眠，薜荔凌霄结紫烟。\n何处鹤声惊梦醒，一双飞起茯苓仙。",
        "dynasty": "宋",
        "collection_info": null
    },
    {
        "uuid": "69928053434bc0ad44c44b10ce70db87",
        "title": "江阔",
        "author": "陈允平",
        "content": "江阔雁声遥，何人共寂寥。\n青天不可问，明月若为邀。\n侠士夸骑鹤，蛮奴学射雕。\n平生堂下柳，聊復伴秋宵。",
        "dynasty": "宋",
        "collection_info": null
    },
    {
        "uuid": "b2872c5d1cc562c969177a5927aa9d9b",
        "title": "淮西",
        "author": "陈允平",
        "content": "舟子解贪程，能知倦客情。\n断云微雨霁，远水落霞明。\n驿古如荒庙，山平接废城。\n游淮少年事，今祇叹劳生。",
        "dynasty": "宋",
        "collection_info": null
    },
    {
        "uuid": "a6cfd67f68e1bca8a62633841e5bc2ed",
        "title": "雪窦",
        "author": "陈允平",
        "content": "千年松树冻欲死，夜半老僧眠树根。\n一片海云吹不散，白龙拖雪上昆崙。",
        "dynasty": "宋",
        "collection_info": null
    },
    {
        "uuid": "1dc6d6445cd8e8d542b409f1cdd26e6c",
        "title": "春塘",
        "author": "陈允平",
        "content": "春塘雨歇曙鶑啼，坊院深闲竹树西。\n静倚绿窗看漏水，野花开到白棠梨。",
        "dynasty": "宋",
        "collection_info": null
    },
    {
        "uuid": "8f9ad72c758d30bfa87baa67651e021c",
        "title": "钱塘八月潮",
        "author": "陈允平",
        "content": "五丁椎碎烂银堆，注作东南水一杯。\n秋半忽疑天外雪，夜深俄听月中雷。\n大鹏击浪惊龙卧，老蜃嘘云误燕来。\n日日涛头多拱北，至尊元在鬰箫台。",
        "dynasty": "宋",
        "collection_info": null
    },
    {
        "uuid": "963df65c45799613fea4313eb2f5598c",
        "title": "芝山",
        "author": "陈允平",
        "content": "春风几树石楠开，谁采灵芝去不回。\n彭蠡水分双港落，匡庐云度五峰来。\n钟沉古寺僧初定，月堕长松鸟自哀。\n堪叹昔人携酒地，断碑无主卧苍苔。",
        "dynasty": "宋",
        "collection_info": null
    },
    {
        "uuid": "8d9c0c48bf144aba6a22450e8c00c870",
        "title": "堤上柳",
        "author": "陈允平",
        "content": "暗黄摇曳六桥云，万户千门一日春。\n休把柔条都折尽，明朝多少出城人。",
        "dynasty": "宋",
        "collection_info": null
    },
    {
        "uuid": "914ec8f0fd874c4994fdb28d158e7b56",
        "title": "城西杨梅",
        "author": "陈允平",
        "content": "炎炎火树照千山，南客应同荔子看。\n金谷人游红步障，玉房仙炼紫华丹。\n猩唇泣露珊瑚软，鹤顶迎风玛瑙寒。\n若使汉宫知此味，又添飞驿上长安。",
        "dynasty": "宋",
        "collection_info": null
    },
    {
        "uuid": "3d5cb9a27716c37ccb2e0426157c7be4",
        "title": "僧房薜荔",
        "author": "陈允平",
        "content": "寸草曾收药笼功，谁移野色近禅翁。\n甘同木石抛闲地，耻附松萝上碧空。\n旋长纤枝宜雨绿，未删宿叶待霜红。\n为衣或许湘人采，清彻崇兰两佩风。",
        "dynasty": "宋",
        "collection_info": null
    },
    {
        "uuid": "456328d4da905d6ff91822e88a0a76d5",
        "title": "归燕",
        "author": "陈允平",
        "content": "王谢堂前柳树苍，玉京坟上藓花黄。\n无情又逐东风去，落日朱帘几断肠。",
        "dynasty": "宋",
        "collection_info": null
    },
    {
        "uuid": "99ff8a7b78db399573c5c888d025201b",
        "title": "宿鹭",
        "author": "陈允平",
        "content": "西风历历起寒莎，皆立林宵雪一窠。\n三十六陂烟水阔，夜深无奈月明多。",
        "dynasty": "宋",
        "collection_info": null
    },
    {
        "uuid": "9550fbf2ea57f40c4536addedc3cbd04",
        "title": "猿",
        "author": "陈允平",
        "content": "挂石攀云日半斜，乱山深处饱烟霞。\n香林月满僧归去，啼落春风几树花。",
        "dynasty": "宋",
        "collection_info": null
    },
    {
        "uuid": "91a78cd4488c6bf284d265553cb7726c",
        "title": "故宫",
        "author": "陈允平",
        "content": "琼台玉馆照青红，梦断思陵桧柏风。\n三十二门金锁合，年年春雨扫梧桐。",
        "dynasty": "宋",
        "collection_info": null
    },
    {
        "uuid": "e51cf66f9f6331c7c85673fe1f7f93c8",
        "title": "长门曲",
        "author": "陈允平",
        "content": "紫凤双飞晓镜台，玉楼春冷燕空来。\n蛾眉不及宫前柳，一度春风一度开。",
        "dynasty": "宋",
        "collection_info": null
    },
    {
        "uuid": "f47e700cf0f1c207762cc6cb31071d11",
        "title": "多景楼",
        "author": "陈允平",
        "content": "怀古心情独倚楼，荻花枫叶满江秋。\n地雄吴楚东南会，水接荆扬上下流。\n铁瓮百年春雨梦，铜驼万里夕阳愁。\n西风历历吹征雁，又带边声过石头。",
        "dynasty": "宋",
        "collection_info": null
    },
    {
        "uuid": "f5ff2b31929e261ed6e0ba20ae9719d9",
        "title": "清风阁",
        "author": "陈允平",
        "content": "巍巍楹槛逼星河，城上阑干野色多。\n天目水分波浩渺，大湖山点石嵯峨。\n罗窗夜气吹银烛，翠箔秋声动玉珂。\n我欲乘空呼列子，月明何处起苹歌。",
        "dynasty": "宋",
        "collection_info": null
    },
    {
        "uuid": "d0356a8434688149e5dbfffce9ec312e",
        "title": "冷泉亭",
        "author": "陈允平",
        "content": "西竺峰飞小朶来，闲僧曾共倚崔嵬。\n寒惊玉匣光初泻，晓怯冰壶冻未开。\n云外有香丹桂落，洞中无月白猿哀。\n当年洗耳人何在，拟勺清泠酹碧苔。",
        "dynasty": "宋",
        "collection_info": null
    },
    {
        "uuid": "4bec4bd866c9c3ca6d277e18e6b2dac2",
        "title": "姑苏台",
        "author": "陈允平",
        "content": "高楼三百尺，落日几登临。\n越国一尝胆，吴娃频捧心。\n野猿窥燐火，宫燕语秋霖。\n坐久忽闻笛，五湖烟水深。",
        "dynasty": "宋",
        "collection_info": null
    },
    {
        "uuid": "6c1a144b68027c17c6885eca6b957ba4",
        "title": "春闺",
        "author": "陈允平",
        "content": "终日怀人倚翠阑，别长愁觉钏金宽。\n颦眉钿叶抛鸳甃，弹泪灯花落凤盘。\n梅粉有香供夜雨，柳丝无力受春寒。\n阶前拾得相思子，自结罗囊绣合欢。",
        "dynasty": "宋",
        "collection_info": null
    },
    {
        "uuid": "dd1d95fb6f6deafd559f9f475b8444ec",
        "title": "绿琐",
        "author": "陈允平",
        "content": "绿琐银台烛焰红，月痕斜过井梧东。\n背人约住黄金钏，轻札香罗护守宫。",
        "dynasty": "宋",
        "collection_info": null
    },
    {
        "uuid": "db45a8843136a1aa95a7ebb8471c3e2a",
        "title": "台上",
        "author": "陈允平",
        "content": "客舍新移近鲁台，翛然一榻少尘埃。\n丁宁黄耳休惊吠，不是闲人定不来。",
        "dynasty": "宋",
        "collection_info": null
    },
    {
        "uuid": "65111479e1f1d965229e0cd4b503964f",
        "title": "丰乐楼初成",
        "author": "陈允平",
        "content": "红尘飞不到阑干，十二朱帘捲暮寒。\n上苑鶑啼花木暗，六桥人散水云宽。\n春风玉佩骖黄鹤，夜月琼箫驻紫鸾。\n檐外青青杨柳色，几回曾向画船看。",
        "dynasty": "宋",
        "collection_info": null
    },
    {
        "uuid": "ee7caa15b364a889e8b55ee06745c3f7",
        "title": "竹枝曲",
        "author": "陈允平",
        "content": "峨眉山头月如眉，画眉夬婿归不归。\n十日学德眉似月，眉成又是月圆时。",
        "dynasty": "宋",
        "collection_info": null
    },
    {
        "uuid": "adf865fff69bf9915c828663d2503775",
        "title": "春寒",
        "author": "何应龙",
        "content": "博山熏尽鹧鸪斑，罗带同心不忍看。\n莫近栏干听花雨，楼高无处着春寒。",
        "dynasty": "宋",
        "collection_info": null
    },
    {
        "uuid": "528eff48d7f3e6ea25b5ec2b8383f6ec",
        "title": "客怀",
        "author": "何应龙",
        "content": "客怀处处不宜秋，秋到梧桐动客愁。\n想得故人无字到，鴈声远过夕阳楼。",
        "dynasty": "宋",
        "collection_info": null
    },
    {
        "uuid": "562cdd2a94cda5a2c5985298a840431a",
        "title": "写情",
        "author": "何应龙",
        "content": "洒泪题春墨晕干，东风无便寄郎难。\n青箱再展笺云看，蠹却相思字不完。",
        "dynasty": "宋",
        "collection_info": null
    },
    {
        "uuid": "761a7d84876490c354f05c1087b4b56a",
        "title": "寄胡雪江",
        "author": "何应龙",
        "content": "借得官亭小似船，六桥风月友三贤。\n芙蓉未发荷花老，一点诗情若箇边。",
        "dynasty": "宋",
        "collection_info": null
    },
    {
        "uuid": "1168d7f366636606cfd72e64b35e49ff",
        "title": "旅中示同辈",
        "author": "何应龙",
        "content": "与君同出已多时，费尽囊金典尽衣。\n只待春江烟浪暖，小舟先趁白鸥归。",
        "dynasty": "宋",
        "collection_info": null
    },
    {
        "uuid": "d9376edaf7ffa0224edcad4d26ca9260",
        "title": "清晓",
        "author": "何应龙",
        "content": "清晓轻传一信风，花添红粉草添茸。\n画楼十二栏干曲，春在珠帘第几重。",
        "dynasty": "宋",
        "collection_info": null
    },
    {
        "uuid": "9345fe7258b79b1362cd227ae6a0dc0e",
        "title": "笋",
        "author": "何应龙",
        "content": "泥中莫怪出头迟，历尽冰霜祇自知。\n昨夜震雷轰渭亩，请君来看化龙枝。",
        "dynasty": "宋",
        "collection_info": null
    },
    {
        "uuid": "dfa1a6a65543548d8b243e8faf4570fb",
        "title": "过垂虹",
        "author": "何应龙",
        "content": "垂虹桥下水连天，一带青山落照边。\n三十六陂烟浦冷，鹭鸶飞上钓渔船。",
        "dynasty": "宋",
        "collection_info": null
    },
    {
        "uuid": "47c1677641d12a7e6c52cb9aad279ce5",
        "title": "吴蚕",
        "author": "何应龙",
        "content": "正是吴蚕出火时，交交窗外一禽啼。\n溪西有叶高难采，遥见青裙上竹梯。",
        "dynasty": "宋",
        "collection_info": null
    },
    {
        "uuid": "87c8e2730a5f6c106e982a24d57a65b5",
        "title": "效香奁体",
        "author": "何应龙",
        "content": "云幕重重雨未收，嫩寒先到玉帘鈎。\n一杯晚酒无人共，羞带双花下小楼。",
        "dynasty": "宋",
        "collection_info": null
    },
    {
        "uuid": "b03a7b6129c647bf6669ce73389cb6ee",
        "title": "木犀",
        "author": "何应龙",
        "content": "露粟藏金一半开，层层碧玉映楼台。\n西风昨夜吹香过，人在栏干待月来。",
        "dynasty": "宋",
        "collection_info": null
    },
    {
        "uuid": "5344be6e7715edfcfab824f61f9222a5",
        "title": "夏日即事",
        "author": "何应龙",
        "content": "野土生烟草树焦，彤彤日脚火云烧。\n池边自拗青荷叶，分付山童盖药苗。",
        "dynasty": "宋",
        "collection_info": null
    },
    {
        "uuid": "454a81772860b931c02a2bd5cf62a438",
        "title": "题骆秀才葺故庐疏",
        "author": "何应龙",
        "content": "家在西湖合涧桥，短篱围得数椽茅。\n归来颇费支撑力，羞见春风燕子巢。",
        "dynasty": "宋",
        "collection_info": null
    },
    {
        "uuid": "4ad56af26c3dbbf74418e9ef7b0d6b8f",
        "title": "有别",
        "author": "何应龙",
        "content": "楼上佳人唱渭城，楼前杨柳识离情。\n一声未是难听处，最是难听第四声。",
        "dynasty": "宋",
        "collection_info": null
    },
    {
        "uuid": "739c8f150dbe4b1bd9e0e8c9325e9565",
        "title": "春词",
        "author": "何应龙",
        "content": "玉纤轻揭绣帘开，行到花前泪满腮。\n正尔春心无处託，一双胡蝶忽飞来。",
        "dynasty": "宋",
        "collection_info": null
    },
    {
        "uuid": "b7652a466956f24a35a7727b5f50c1f5",
        "title": "有所思",
        "author": "何应龙",
        "content": "曾倚空屏唱柳枝，一声娇逐暮云低。\n重来只见流鶑在，立尽斜阳不肯啼。",
        "dynasty": "宋",
        "collection_info": null
    },
    {
        "uuid": "d427bb9e74978d7cac6b2b4ba1f36b64",
        "title": "小园",
        "author": "何应龙",
        "content": "地占方方十丈宽，巳栽花木四时看。\n客来莫笑生涯薄，窗外新添竹数竿。",
        "dynasty": "宋",
        "collection_info": null
    },
    {
        "uuid": "0405d4ab1170008282aa7c6d8f7b7d58",
        "title": "为客",
        "author": "何应龙",
        "content": "初秋为客暮秋归，一檐轻囊半是诗。\n试问客情何处恶，五更孤店酒醒时。",
        "dynasty": "宋",
        "collection_info": null
    },
    {
        "uuid": "ac97eee64583074cb8031a7201b0e436",
        "title": "东风",
        "author": "何应龙",
        "content": "和彻诗篇得暂闲，落梅香裏立栏干。\n新裁白纻春衫薄，犹怯东风一阵寒。",
        "dynasty": "宋",
        "collection_info": null
    },
    {
        "uuid": "8ecc370a73a24a9eab768618701adf97",
        "title": "有所见",
        "author": "何应龙",
        "content": "不着画罗金缕衣，寻常打扮最相宜。\n春风燕子楼前过，飘落梨花雪一枝。",
        "dynasty": "宋",
        "collection_info": null
    },
    {
        "uuid": "29026a442879acf76868561671779b6f",
        "title": "晓窗",
        "author": "何应龙",
        "content": "桃花落尽李花残，女伴相期看牡丹。\n二十四番花信后，晓窗犹带几分寒。",
        "dynasty": "宋",
        "collection_info": null
    },
    {
        "uuid": "2cec81596529504060bfb4a0ef568ea2",
        "title": "居家",
        "author": "何应龙",
        "content": "居家到底胜居官，啼鸟声中昼掩关。\n待得小园花落尽，更须移酒对青山。",
        "dynasty": "宋",
        "collection_info": null
    },
    {
        "uuid": "c25d3dde00edf666177976a78e72c769",
        "title": "采莲曲",
        "author": "何应龙",
        "content": "采莲时节懒匀妆，日到波心拨棹忙。\n莫向荷花深处去，荷花深处有鸳鸯。",
        "dynasty": "宋",
        "collection_info": null
    },
    {
        "uuid": "976cf199ab27af0e5a786020cde34247",
        "title": "盆中四时木犀",
        "author": "何应龙",
        "content": "一树婆娑月裏栽，是谁移种下天来。\n金英恰似清霄月，一度圆时一度开。",
        "dynasty": "宋",
        "collection_info": null
    },
    {
        "uuid": "629d60fb2b18875171a6b7c9f27bda81",
        "title": "相思",
        "author": "何应龙",
        "content": "二月春风杨柳青，闻郎繫马到长亭。\n相思情味如中酒，折尽梨花嗅不醒。",
        "dynasty": "宋",
        "collection_info": null
    },
    {
        "uuid": "09efacd34d37b83af3534f289ed6ba24",
        "title": "江上有感",
        "author": "何应龙",
        "content": "江上秋深客未归，荻花枫叶两依依。\n伤心最是长桥路，落日西风一鴈飞。",
        "dynasty": "宋",
        "collection_info": null
    },
    {
        "uuid": "1cbc562f60a8529374b8fa994159b33d",
        "title": "见梅",
        "author": "何应龙",
        "content": "云遶前冈水遶村，忽惊空谷有佳人。\n天寒日暮吹香去，尽是冰霜不是春。",
        "dynasty": "宋",
        "collection_info": null
    },
    {
        "uuid": "db2803241abb7cc192268f348dfc53bf",
        "title": "舟中偶成",
        "author": "何应龙",
        "content": "黄帽招呼急下船，天明仅可过涵山。\n朦朦一枕梅花梦，犹在寒窗纸帐间。",
        "dynasty": "宋",
        "collection_info": null
    },
    {
        "uuid": "e4dbd442540a0379b49dc69134c33af9",
        "title": "题临安僦楼",
        "author": "何应龙",
        "content": "过了烧灯望燕归，春寒刬地勒芳期。\n杏花深巷无人卖，细雨空帘尽日垂。",
        "dynasty": "宋",
        "collection_info": null
    },
    {
        "uuid": "087c6ed428bbab173ccb038ba0badf43",
        "title": "粉蝶",
        "author": "何应龙",
        "content": "宿粉栖香乐最深，暂依芳草避春禽。\n晚来风起还无定，舞入梨花何处寻。",
        "dynasty": "宋",
        "collection_info": null
    },
    {
        "uuid": "51f7d4e314a925b00f9e273e64039c54",
        "title": "活计",
        "author": "何应龙",
        "content": "三间茅屋盖头颅，除却吟篇事事无。\n拟把十年穷活计，一时倾倒向江湖。",
        "dynasty": "宋",
        "collection_info": null
    },
    {
        "uuid": "14ed3588088f2fcb1235071a42c5b99d",
        "title": "无愁",
        "author": "何应龙",
        "content": "世间惟我最无愁，纔是无愁得自由。\n午睡觉来门半掩，一池春水看鱼游。",
        "dynasty": "宋",
        "collection_info": null
    },
    {
        "uuid": "a13ee4d2940b56317d66e8bb9dd85a52",
        "title": "春阴",
        "author": "何应龙",
        "content": "密雨流酥入翠苔，春阴日日鏁楼台。\n女郎未有寻芳约，辜负樱桃一半开。",
        "dynasty": "宋",
        "collection_info": null
    },
    {
        "uuid": "95ad1ff33ab6b10332721b2cf13c88f7",
        "title": "老翁",
        "author": "何应龙",
        "content": "八十昂藏一老翁，得钱长是醉春风。\n杏花村酒家家好，莫向桥边问牧童。",
        "dynasty": "宋",
        "collection_info": null
    },
    {
        "uuid": "6b1c44ccacaecdf8eec3f8e871d2e6e3",
        "title": "清明",
        "author": "何应龙",
        "content": "踏歌槌鼓近清明，小雨霏霏欲弄晴。\n唤起十年心上事，春风楼下卖花声。",
        "dynasty": "宋",
        "collection_info": null
    },
    {
        "uuid": "0e28285b7cfdc07b223e9c0d00cf2089",
        "title": "杜鹃",
        "author": "何应龙",
        "content": "君若思归可便归，故乡祇在锦江西。\n不知何事留君住，却向空山日夜啼。",
        "dynasty": "宋",
        "collection_info": null
    },
    {
        "uuid": "cf5bcbd6bf9faada9482cd059c9948a2",
        "title": "赠友人",
        "author": "何应龙",
        "content": "我向诗中为活计，君于酒裏作生涯。\n世间乐事惟诗酒，各自风流占一家。",
        "dynasty": "宋",
        "collection_info": null
    },
    {
        "uuid": "50972ed988ed39acfc9154758346eb24",
        "title": "帘",
        "author": "何应龙",
        "content": "半窣香波护曲栏，缬花红映玉鈎闲。\n晓来几阵轻风过，时见溪南罨画山。",
        "dynasty": "宋",
        "collection_info": null
    },
    {
        "uuid": "bd4dc2af47bb04aca9813f9f9464f96c",
        "title": "碧桃",
        "author": "何应龙",
        "content": "玉僊同驾玉鸾飞，天上曾攀带露枝。\n一片不知何处落，晓来流到涌金池。",
        "dynasty": "宋",
        "collection_info": null
    },
    {
        "uuid": "eaa8028261ca4aa971719da563330262",
        "title": "芍药",
        "author": "何应龙",
        "content": "金蕊丝头茜染成，五云楼映玉盘倾。\n谢郎一入中书后，二十四桥空月明。",
        "dynasty": "宋",
        "collection_info": null
    },
    {
        "uuid": "c03d01652f7ca1d89a2afd791f59b9f4",
        "title": "伤春",
        "author": "何应龙",
        "content": "荷叶初浮水上钱，柳花飘尽岸头绵。\n不知春色归何处，欲向空山问杜鹃。",
        "dynasty": "宋",
        "collection_info": null
    },
    {
        "uuid": "877dec9b064bf21514e45b20f471a461",
        "title": "效无题体",
        "author": "何应龙",
        "content": "玉钗风断扇云深，砌冷帘空月易沉。\n流水落花无处问，一年春事一年心。",
        "dynasty": "宋",
        "collection_info": null
    },
    {
        "uuid": "1e59bf3634f705a1c91696a9ca7c52b3",
        "title": "腊梅",
        "author": "何应龙",
        "content": "晴日烘开小蜜房，紫檀心裏认蜂黄。\n一冬不被风吹落，却讶江梅易断肠。",
        "dynasty": "宋",
        "collection_info": null
    },
    {
        "uuid": "10448e695cd792db154f7e549474642d",
        "title": "行人",
        "author": "何应龙",
        "content": "柳花吹断晚寒轻，草色拖裙罨岸青。\n解识行人今古恨，路边惟有短长亭。",
        "dynasty": "宋",
        "collection_info": null
    },
    {
        "uuid": "611287c5af98d223e2d16b5373da5024",
        "title": "柴门",
        "author": "何应龙",
        "content": "何必逢人尽说贫，自来求己胜求人。\n梅花落尽青山远，深掩柴门过一春。",
        "dynasty": "宋",
        "collection_info": null
    },
    {
        "uuid": "1b03f73192ed4783e26b12a9d87e15d6",
        "title": "落花",
        "author": "何应龙",
        "content": "南浦云归春亦归，绿杨枝上鸟空啼。\n落花满地无人管，一半和香作燕泥。",
        "dynasty": "宋",
        "collection_info": null
    },
    {
        "uuid": "24203c2ef7734b1319e4eab77f7475dc",
        "title": "元夕戏题",
        "author": "何应龙",
        "content": "从教香月转亭西，贪看灯毬忘却归。\n挨得玉梅零落尽，蛾儿犹傍鬓边飞。",
        "dynasty": "宋",
        "collection_info": null
    },
    {
        "uuid": "4dcd69b9256b552f87d1c995658725db",
        "title": "元夕书怀",
        "author": "何应龙",
        "content": "去岁有灯仍有月，今年无月亦无灯。\n谁知此夕吟怀裏，看尽寒梅一涧冰。",
        "dynasty": "宋",
        "collection_info": null
    },
    {
        "uuid": "ce905bb79a724033ce8f71de241fda52",
        "title": "贫女吟二首  其一",
        "author": "褚伯秀",
        "content": "夜续晨炊贫自由，强教涂抹只堪羞。\n闭门静看花开落，过却春风不识愁。",
        "dynasty": "宋",
        "collection_info": null
    },
    {
        "uuid": "d067536c73be3e1d8a8b29c9b5e24ef7",
        "title": "贫女吟二首  其二",
        "author": "褚伯秀",
        "content": "寂寞篷窗锁冷云，地炉纫补自阳春。\n千金莫误朱门聘，不是穿珠插翠人。",
        "dynasty": "宋",
        "collection_info": null
    },
    {
        "uuid": "0c883229a10e8260e9c25b434c7d6804",
        "title": "呈周清溪",
        "author": "褚伯秀",
        "content": "清溪千仞余，中有一道士。\n彼亦何人斯，景纯慕若此。\n吾乡汝南英，大涤隠君子。\n好客仍收书，东老未足拟。\n竹宫需贤才，师命促共理。\n无心云出岫，有类月印水。\n乐与物为春，自然人鑑止。\n二千年再来，雅号乃默契。\n挈世返真淳，为教立仪轨。\n潜增翠蛟润，益壮天柱势。\n近闻筑玄都，崇岗枕龙耳。\n充庭兰玉茂，五云楼阁起。\n笙鹤时往来，尘寰一俯视。\n纷争梦未醒，王侯到蝼蚁。\n君壮我垂老，别日嗟激矢。\n相逢且尽欢，昇仙不如醉。",
        "dynasty": "宋",
        "collection_info": null
    },
    {
        "uuid": "869af3e569a15b2d8a753c1aacd9e8b4",
        "title": "送金约山归洞霄",
        "author": "褚伯秀",
        "content": "门掩冷云堆，推敲更有谁。\n不忘分芋约，来趁折梅期。\n听雪连宵话，伤时几首诗。\n侵晨催返棹，猿鹤报先知。",
        "dynasty": "宋",
        "collection_info": null
    },
    {
        "uuid": "2ead0d01c76c12286073542fbf4cef05",
        "title": "送玉海宗师还茅山",
        "author": "褚伯秀",
        "content": "湖澥天教十载閒，玉经功就胜居坛。\n惊尘天目妨龙卧，晚岁华阳望鹤还。\n入咏五噫丹阙近，会心三笑画溪寒。\n世缘历尽仙缘熟，坐断陪真向上关。",
        "dynasty": "宋",
        "collection_info": null
    },
    {
        "uuid": "4672aee74f6ffbb4ccbc66c1d32cbf35",
        "title": "春日山居",
        "author": "褚伯秀",
        "content": "万山深锁竹房幽，寒碧欺春恰似秋。\n人醉药炉凭鹤看，窗闲吟笔被猿偷。\n护岩苔色侵衣润，逼枕溪声入梦流。\n童子扫花关莫掩，恐妨诗社客来游。",
        "dynasty": "宋",
        "collection_info": null
    },
    {
        "uuid": "33bd289e8704b7748eb258021073d698",
        "title": "题翠蛟亭",
        "author": "褚伯秀",
        "content": "不逐风雷去，蜿蜒舞石屏。\n源深有龙伴，流远借丹灵。\n坐觉云藏树，吟忘雪溅亭。\n岩隈下斜日，归去了残经。",
        "dynasty": "宋",
        "collection_info": null
    },
    {
        "uuid": "f43069b19fc04be2fe4b9021660c52f3",
        "title": "军中寄内",
        "author": "陈子全",
        "content": "一望潇湘徧露迷，胡笳吹月夜凄凄。\n回天无力心难死，矢日同仇志应齐。\n但使首阳存汉地，不教阴塞牧羌羝。\n声名一堕谁能赎，珍重雌雄剑化蜺。",
        "dynasty": "宋",
        "collection_info": null
    },
    {
        "uuid": "2f8a59a4f2fca475230c39302a66b5b0",
        "title": "西施吟",
        "author": "何云",
        "content": "曾将分镜泪，洒向馆娃宫。\n狐到亡吴日，天留霸越功。\n魄堪寒夜月，香亦扑秋风。\n愧杀辘轳辈，鱼须出袖中。",
        "dynasty": "宋",
        "collection_info": null
    },
    {
        "uuid": "e6a2a0c931fa1008474d803fbdb71bed",
        "title": "句",
        "author": "宝佑时人",
        "content": "空使蜀人思董永，恨无汉剑斩丁公。",
        "dynasty": "宋",
        "collection_info": null
    },
    {
        "uuid": "a32447135bc6b97219c1a37a186c05ca",
        "title": "西湖为陈世崇饯行",
        "author": "壑大",
        "content": "我昔见君方成童，长吉才华惊鉅公。\n人间科第不屑就，直使声名闻九重。\n乃翁引上凝华殿，子虚不待他人荐。\n入直承明凡几年，天上奇书尽曾见。\n翩然归去大江西，二疏父子还相随。\n故乡分得云水地，却喜不爽渔樵期。\n春雨骑牛对烟草，何如振衣随龙五云表。\n秋霜黄独煨地炉，何如驼峰犀筯食天厨。\n林间食叶抄诗句，何如宫妃捧砚挥毫处。\n溪边照影着荷衣，何如龙门应制夺锦时。\n钧天梦断难回顾，浩然合在山中住。\n金石台前伴白云，六年不踏西湖路。\n今日重来发长吁，忍看清平破草庐。\n尽拈书籍向人卖，归买田园供荷鉏。\n乃翁八十齿髮落，倚门待儿斜日薄。\n孤山梅花带不归，却唤扁舟载童鹤。",
        "dynasty": "宋",
        "collection_info": null
    },
    {
        "uuid": "2051e7f7f5b472681c141f36fc3f12bf",
        "title": "钧天",
        "author": "毛吾竹",
        "content": "鸢飞鱼跃，鳬短鹤长。\n各适其适，孰尤彼苍。\n奈何人异于万物，身备乎五常。\n学关乎经济，志效乎忠良。\n乃使蜗蚓同槁乎土壤，鸿雁俱逐乎稻粱。\n精神所着，梦游八荒。\n浴银河翻月之浪，熏旃檀带露之香。\n戴芙蓉九华之冠，披云锦五色之裳。\n骑祥麟兮翳綵凤，攀若木兮拂扶桑，直造乎玉皇香案之傍。\n白虎守关御剑芒，荧惑执法齿髮张。\n皋夔丘旦列雁行，肃然鸣佩谐宫商。\n关张卫霍立两厢，相向盾甲明如霜。\n千官拜起低復昂，星辉霞彩难为祥。\n一人殿中立宣扬，令臣奏事无恐惶。\n臣愚幸覩天日光，愿拜短疏裨毫芒。\n读罢帝亲把袖藏，曰汝所奏见未尝。\n政如药性和温良，一一可以瘳民疮。\n又如百炼昆吾钢，用之国可无妖祥。\n惜哉无遇徒心伤，亟宜归世朝君王。\n君王神圣今禹汤，勤求贤隽食不遑。\n扶天大象亲提纲，充庭至宝皆琳琅。\n尚怜空谷遗幽芳，蒲轮鹤诏纷相望。\n赐汝紫绶黄金章，衮衣赤舄坐庙堂。\n燮调万化跻时康，凌轹周汉超虞唐。\n赐汝斧钺羽林鎗，专征不义诛暴强。\n火铃霹雳杵金刚，摄伏百怪回澜狂。\n载命玉女斟霞觞，赐汝天醖九霞浆，一饮尽蜕藜藿肠。\n令汝身贵家亦昌，不论中国蛮与羌，虫鱼草木皆春阳。\n天子万寿永无疆，汝乘白云来帝乡，二十八宿参翱翔。\n臣辞草茅不敢当，逊于稷契暨殳斨。",
        "dynasty": "宋",
        "collection_info": null
    },
    {
        "uuid": "8934361281359bb971957827bfc9b76a",
        "title": "海棠",
        "author": "杜汝能",
        "content": "几树繁红一径深，春风裁剪锦成屏。\n花前莫作渊材恨，且看杨妃睡未醒。",
        "dynasty": "宋",
        "collection_info": null
    },
    {
        "uuid": "a920009421d5838d020c08d63892081e",
        "title": "丝瓜",
        "author": "杜汝能",
        "content": "寂寥篱户入泉声，不见山容亦自清。\n数日雨晴秋草长，丝瓜沿上瓦墙生。",
        "dynasty": "宋",
        "collection_info": null
    },
    {
        "uuid": "477134f9cbc7d910b471bcce2f3da989",
        "title": "时思荐福寺",
        "author": "杜汝能",
        "content": "□知山不厌，高处更营亭。\n对面开诗景，当空列画屏。\n药生香草异，盖结古松灵。\n见说师斋暇，时来此读经。",
        "dynasty": "宋",
        "collection_info": null
    },
    {
        "uuid": "4a113db4ec9a21c1063a07992bed96ee",
        "title": "赠陈随隠",
        "author": "杜汝能",
        "content": "父子名相继，如君又出奇。\n干坤钟秀气，湖海诵新诗。\n放鹤春风远，横琴夜月迟。\n未应随大隠，闲过圣明时。",
        "dynasty": "宋",
        "collection_info": null
    },
    {
        "uuid": "77b2f82fcbe8d1c9a50defd83456b806",
        "title": "寄薛泳",
        "author": "杜汝能",
        "content": "长安君别后，动即是相思。\n料想还家日，胜如为客时。\n江寒惊梦断，路远得书迟。\n几度空凝望，春风又柳丝。",
        "dynasty": "宋",
        "collection_info": null
    },
    {
        "uuid": "c1d6fd189f49cf0a67d1dddf587bd3c3",
        "title": "寄吴梦鹤",
        "author": "杜汝能",
        "content": "怜君如泛梗，漂泊竟何之。\n经岁无来信，还家是几时。\n秋高鸿过少，地冷菊开迟。\n屡夕寒灯下，秋吟只自知。",
        "dynasty": "宋",
        "collection_info": null
    },
    {
        "uuid": "5c7ca45fb9b55bd80192b9ce6ccbb5a2",
        "title": "送顾梅山之扬州",
        "author": "杜汝能",
        "content": "高人必见知，已是渡淮迟。\n路远飘零客，囊多绝妙诗。\n早蝉何处听，归棹几时期。\n到定陪吟宴，琼花惜过时。",
        "dynasty": "宋",
        "collection_info": null
    },
    {
        "uuid": "c97218ff3286acf24d0f1951e09c0dfb",
        "title": "句",
        "author": "杜汝能",
        "content": "闲立绿杨影，交眠红藕花。",
        "dynasty": "宋",
        "collection_info": null
    },
    {
        "uuid": "2b074a076dfdaf104b0d6d096b0b2d0a",
        "title": "赠陈随隠",
        "author": "吴石翁",
        "content": "大隠君家小隠君，得名太早忌人闻。\n秋窗吟共缑山月，晓榻眠分华岳云。\n鶑欲引雏先出谷，马纔生骥便离羣。\n新诗却要多拈出，突过郎罢张我军。",
        "dynasty": "宋",
        "collection_info": null
    },
    {
        "uuid": "a3b9ab1a23d023b2bd9d97a17f133172",
        "title": "赠陈随隠",
        "author": "刘彦朝",
        "content": "坎止流行只任天，吟庐新傍紫薇边。\n夜窗低过宫花月，晓巷深横御柳烟。\n五字肯同余子说，一灯亲自乃翁传。\n虽然不作功名念，却恐功名逼少年。",
        "dynasty": "宋",
        "collection_info": null
    },
    {
        "uuid": "6d177b522a51c86a39a5f782727b4017",
        "title": "景定癸亥特旨以布衣陈随隠除东宫掌书作书贺之  其一",
        "author": "钱舜选",
        "content": "吟笔何须管用银，日供譔述圣恩新。\n只今已脱凡尘去，便作金丹换骨人。",
        "dynasty": "宋",
        "collection_info": null
    },
    {
        "uuid": "522c6fabc10fd8838fd9e27d333e88b5",
        "title": "景定癸亥特旨以布衣陈随隠除东宫掌书作书贺之  其二",
        "author": "钱舜选",
        "content": "夜泛孤篷载月船，静搜吟料六桥边。\n诗成上达宸聪了，流落人间到处传。",
        "dynasty": "宋",
        "collection_info": null
    },
    {
        "uuid": "c0a80752dc82533d2ce0c7f238f1b130",
        "title": "纪梦",
        "author": "钱舜选",
        "content": "翠峰嵯峨三十六，寒泉落空响哀玉。\n甃花石路势萦纡，玉阑干护修筠绿。\n雪髯老人负紫瓢，金丝麈尾遥相招。\n红螺酌酒湛湛碧，坐倚苍石吹洞箫。\n孤鹤来传天上诏，老人挽余偕一到。\n飘飘高峰凌青冥，直过罡风履黄道。\n祥光楼阁倚峥嵘，神虎守关森卫兵。\n双阖朱扉忽微启，中有灵官来远迎。\n绛衣持斧立丹陛，玉皇手中玉如意。\n云璈风瑟自宫商，天声清越非人世。\n帝旁青童传帝宣，文华宫中呼谪仙。\n谪仙顾余笑且言，子宜亟反来他年。\n探怀赠我五色笔，子当宝之慎勿失。\n浓香氤氲迷帝所，长揖老人下西庑。\n身从日月上头行，俯视斗杓分子午。\n云气相随步武生，过耳但觉松风鸣。\n觉来握笔纪佳梦，月明楼鼓挝三更。",
        "dynasty": "宋",
        "collection_info": null
    },
    {
        "uuid": "8481239d650f56dcaf5fba54ddeb77fd",
        "title": "示侄",
        "author": "钱舜选",
        "content": "才过中年百念轻，独于风月未忘情。\n贫将入骨诗方好，事不萦心梦亦清。\n万卷难图金马贵，一篷当与白鸥盟。\n幸然不作诸侯客，犹恐江湖说姓名。",
        "dynasty": "宋",
        "collection_info": null
    },
    {
        "uuid": "9c7afd680cf97e5ef8a5fa2aa263f38c",
        "title": "项羽",
        "author": "钱舜选",
        "content": "项羽天资自不仁，那堪亚父作谋臣。\n鸿门若遂樽前计，又一商君又一秦。",
        "dynasty": "宋",
        "collection_info": null
    },
    {
        "uuid": "ed6f2ce50e00e0ea515ab200162ea803",
        "title": "赠简竹屋",
        "author": "钱舜选",
        "content": "山房幽洁处，桃李不能春。\n独与此君子，一如吾故人。\n林空风有韵，影静月无尘。\n肝肺皆冰雪，吟来字字新。",
        "dynasty": "宋",
        "collection_info": null
    },
    {
        "uuid": "edbf9d7e42f26aaa4bfedca2d540401a",
        "title": "舟中",
        "author": "钱舜选",
        "content": "一舸乘风便，飘然疾似梭。\n水乡秋雨足，茅舍夕阳多。\n野色伤衰草，湖声泣败荷。\n乱鸦归宿处，人唱牧牛歌。",
        "dynasty": "宋",
        "collection_info": null
    },
    {
        "uuid": "e7274794bb4f95bc5124ad6fd21720ff",
        "title": "闲居",
        "author": "钱舜选",
        "content": "年来百懒惟便静，幽事相关亦有时。\n窗上纸因晴日补，槛边花趁小春移。\n夜先休息关门早，晓不趋承出户迟。\n消遣余生只如此，好怀正不要人知。",
        "dynasty": "宋",
        "collection_info": null
    },
    {
        "uuid": "ab40edca13624b6d08f7ecf8fea6a700",
        "title": "书壁",
        "author": "钱舜选",
        "content": "数椽成小隠，游息在其间。\n贫者易为乐，贵人难得闲。\n水云怀笠泽，梅月梦孤山。\n久矣疏书卷，为儒亦强颜。",
        "dynasty": "宋",
        "collection_info": null
    },
    {
        "uuid": "0b56b3213a5db6bd7d288189fabafc8b",
        "title": "贺陈随隠以布衣除东宫掌书",
        "author": "吕三余",
        "content": "青宫楼观近尧阶，班列屏风间坐开。\n人羡杜閒生杜甫，天教苏颋继苏瓌。\n马归禁苑行边柳，鹤伴平山隠处梅。\n我恨长镵斸黄独，兀年无计策衰颓。",
        "dynasty": "宋",
        "collection_info": null
    },
    {
        "uuid": "893aa9c0962280c7ec778a75ebb82cfe",
        "title": "贺陈随隠以布衣除东宫掌书",
        "author": "柳桂孙",
        "content": "镂玉裁冰字字奇，少年亲结九重知。\n君臣际遇荣千载，父子推敲冠一时。\n罍进楚兰春奏雅，瓶分陶菊夜联诗。\n五云楼近开黄道，金紫连班进赤墀。",
        "dynasty": "宋",
        "collection_info": null
    },
    {
        "uuid": "51f5734a96fe5ea37215509a0a12be73",
        "title": "杜鹃花",
        "author": "柳桂孙",
        "content": "金鸭香烧午夜烟，空弹宝瑟怨流年。\n东风一架蔷薇雪，老尽春风是杜鹃。",
        "dynasty": "宋",
        "collection_info": null
    },
    {
        "uuid": "9e1543b6207df505cacbcc3c260681a5",
        "title": "花山寺看黄山  其一",
        "author": "柳桂孙",
        "content": "翠色沈沈万树春，幽怀宜共竹为邻。\n黄山只在阑干外，溪阁云深认不真。",
        "dynasty": "宋",
        "collection_info": null
    },
    {
        "uuid": "d2473fd657207f26d6b993d7b7615514",
        "title": "花山寺看黄山  其二",
        "author": "柳桂孙",
        "content": "借得云房半榻眠，三生夙结静中缘。\n茶垆谩着松枝火，趺坐蒲团听夜禅。",
        "dynasty": "宋",
        "collection_info": null
    },
    {
        "uuid": "13a73322bbd1343e1b7821f102496b01",
        "title": "贺陈随隠以布衣除东宫掌书",
        "author": "俞某",
        "content": "万人海裏闢幽扉，欲学深居只布衣。\n不道内前车马闹，又催父子入宫闱。",
        "dynasty": "宋",
        "collection_info": null
    },
    {
        "uuid": "4c64b25d55ac2a5ede8fd6a3e49c5bf1",
        "title": "送陈随隠归江西",
        "author": "黄力叙",
        "content": "诗在天地间，风清月明处。\n若为深闭门，而可觅佳句。\n夫君小元龙，豪气隘区宇。\n青春发诗材，秀茁长膏雨。\n流水与行云，吾不见滞住。\n乘月涤吟毫，玉椀三危露。\n超诣自透脱，悟在观剑舞。\n入宫画蛾眉，胡为众女妒。\n君诗亦何憾，千载一时遇。\n向也诗道昌，吟声喧禁籞。\n应制沈香亭，龙巾曾拭唾。\n今焉诗道厄，短筇策江路。\n悲啸梁甫吟，侘傺离骚赋。\n浮云时卷舒，睨此知出处。\n此其随之义，大隠会境趣。\n天地梅又春，风紧雪飞絮。\n一笠灞桥馿，吟鞍且临汝。\n得句从人传，传今亦传古。\n要知是家传，审言以传甫。\n传之而又传，衣钵传宗武。",
        "dynasty": "宋",
        "collection_info": null
    },
    {
        "uuid": "1218f5a1c6a9638e0e21febb213270ed",
        "title": "赠陈随隠归游江西",
        "author": "张彝",
        "content": "醖藉中涵廊庙姿，诗文都好见宸批。\n只蒙四字君王宠，虮蝨微臣不用题。",
        "dynasty": "宋",
        "collection_info": null
    },
    {
        "uuid": "b643859b6c82520e81e20ff7a52a07d0",
        "title": "追和叔祖自述韵",
        "author": "胡震雷",
        "content": "霅川疑狱独承当，敬远炎炎即馆凉。\n帝子几曾谋不道，相臣自弗肯包荒。\n李猫初劾犹全命，梁犬重评竟断肠。\n甘死如饴行素志，岂知流入杀青香。",
        "dynasty": "宋",
        "collection_info": null
    },
    {
        "uuid": "2b73f42bfeee1afcb9bc4df6f4ec9d1c",
        "title": "绩溪书怀  其一",
        "author": "董楷",
        "content": "行来人世尘千里，梦绕故山春万重。\n慈母新年音信缺，遥瞻白云是中峰。",
        "dynasty": "宋",
        "collection_info": null
    },
    {
        "uuid": "b61b962c4bb424ae8bf943647501e995",
        "title": "绩溪书怀  其二",
        "author": "董楷",
        "content": "阁雪峰阴未肯明，卧听寒玉泻檐声。\n官居不事閒来往，闭户焚香养性灵。",
        "dynasty": "宋",
        "collection_info": null
    },
    {
        "uuid": "ccc73992f56057af4fd11e8a430ad509",
        "title": "望云",
        "author": "谢绪",
        "content": "东山渺渺白云低，丹凤何时下紫泥。\n翘首夕阳连旧眺，谩看黄菊满新溪。\n鹤闲庭砌人稀迹，苔护松荫山径迷。\n野老更疑天路近，苍生犹自望云霓。",
        "dynasty": "宋",
        "collection_info": null
    },
    {
        "uuid": "e8f08ddbb2ed88508da43fde1846b7eb",
        "title": "绝笔",
        "author": "谢绪",
        "content": "立志平夷尚未酬，莫言心事付东流。\n沦胥天下谁能救，一死千年恨不休。\n湖水不沉忠义气，淮淝自愧破秦谋。\n苕溪北去通胡塞，流此丹心灭虏酋。",
        "dynasty": "宋",
        "collection_info": null
    },
    {
        "uuid": "6def2fe45b45f70bd8b362dc5f8570dc",
        "title": "又一首",
        "author": "谢绪",
        "content": "莫笑狂夫老更狂，推轮怒臂勇螳螂。\n三军未復图中土，万姓空悲塞外乡。\n动地声名悬宇宙，擎天气概荡边疆。\n忠心自古人人有，莫笑狂夫老更狂。",
        "dynasty": "宋",
        "collection_info": null
    },
    {
        "uuid": "8fcf7d8c1130c3816755a9de2d401b8a",
        "title": "赠周孝子二首  其一",
        "author": "徐应镳",
        "content": "卜吉崇岗思怆然，双魂同閟昼如年。\n山中细草初回碧，庐墓人啼血色鲜。",
        "dynasty": "宋",
        "collection_info": null
    },
    {
        "uuid": "432e73a5aecc32fa2e34a59a27ee778a",
        "title": "赠周孝子二首  其二",
        "author": "徐应镳",
        "content": "一自仙游去不回，徒令孝子有余哀。\n他年华表归来后，知是人间几劫灰。",
        "dynasty": "宋",
        "collection_info": null
    },
    {
        "uuid": "1eb6fc512d26864278ff9b8c98bb8472",
        "title": "绝命词",
        "author": "徐应镳",
        "content": "二男并一女，随我上梯云。\n烈士甘焚死，丹心照紫雯。",
        "dynasty": "宋",
        "collection_info": null
    },
    {
        "uuid": "f4285792e6b6d842140a59fe28829266",
        "title": "殉节诗  其一",
        "author": "方氏",
        "content": "昊天懵懵，四海汹汹。\n赵氏终衰，妖孽景从。",
        "dynasty": "宋",
        "collection_info": null
    },
    {
        "uuid": "03eaa5ec95cdf7455e29f5f9fda9b966",
        "title": "殉节诗  其二",
        "author": "方氏",
        "content": "我生不辰，咨嗟风雨。\n一木难支，劝君解组。",
        "dynasty": "宋",
        "collection_info": null
    },
    {
        "uuid": "5220144f9e69c7f2203a0d0e7aad98b3",
        "title": "殉节诗  其三",
        "author": "方氏",
        "content": "妾身邀隠，君志尽忠。\n愿学仲连，甘蹈海东。",
        "dynasty": "宋",
        "collection_info": null
    },
    {
        "uuid": "52075deb782190c51fd6dfe2e90489b6",
        "title": "殉节诗  其四",
        "author": "方氏",
        "content": "举世鬚眉，何殊巾帼。\n偏我妇人，尚知报国。",
        "dynasty": "宋",
        "collection_info": null
    },
    {
        "uuid": "7bb327d59dbc065e7c0f5bd1bd4cd66c",
        "title": "殉节诗  其五",
        "author": "方氏",
        "content": "有女贞洁，有男才良。\n素解大义，不负纲常。",
        "dynasty": "宋",
        "collection_info": null
    },
    {
        "uuid": "80d2779e6d7377f12875cd151b86738a",
        "title": "南国有佳人",
        "author": "邓林",
        "content": "南国有佳人，仙姿自蓬岛。\n龙绡照明珰，凤钗横贵宝。\n新妆试鸾镜，皎皎颜色好。\n芳年倏已笄，君子可偕老。\n奈何行媒弱，修言弃中道。\n洞房闇怊怅，琦璜结组缟。\n宁作钟离春，勿学姑瑶草。",
        "dynasty": "宋",
        "collection_info": null
    },
    {
        "uuid": "69b91d1166653153b823fcd4aa052220",
        "title": "效晋乐志拂舞歌淮南王二篇  其一",
        "author": "邓林",
        "content": "东昏侯，自言安，仙华玉寿浮云端。\n绣窗锦幔飘蜚仙，丹青美女侍七贤。\n侍七贤，奏笙歌，笙歌逸响哀怨多。\n苑中花木费绮罗，我欲踰城城有围，愿作双黄鹤，栖瑶池。\n栖瑶池，辟尘垢，至尊屠肉，潘妃酤酒。\n石头江上龙驹走，三月春风吊杨柳。",
        "dynasty": "宋",
        "collection_info": null
    },
    {
        "uuid": "26c76add482c591756ececb7fdfa1767",
        "title": "效晋乐志拂舞歌淮南王二篇  其二",
        "author": "邓林",
        "content": "唐明皇，自言荣，金舆翠辇游华清。\n广寒宫殿凝水晶，霓裳羽衣沈香亭。\n沈香亭，泛流霞，流霞潋滟队五家。\n谁知野鹿衔宫花。\n我欲度关关有兵，愿作双丹凤，蜚瑶京。\n蜚瑶京，隠烟雾，锦绷酥酪，香囊尘土。\n剑阁萦纡家何许，梧桐叶叶鸣秋雨。",
        "dynasty": "宋",
        "collection_info": null
    },
    {
        "uuid": "e0fd72b8da54a53d0ac067635a7988f7",
        "title": "刘阮",
        "author": "邓林",
        "content": "鹿车小宇宙，据鞍常醉眠。\n风尘澒洞时，杯裏全其天。\n伶达故自佳，籍放乃无用。\n试看劝进表，何似酒德颂。",
        "dynasty": "宋",
        "collection_info": null
    },
    {
        "uuid": "3d04700cb89b021f09be78d80deb9aed",
        "title": "东山彭泽",
        "author": "邓林",
        "content": "乞灵风鹤屐折齿，壁后寘人汗如洗。\n樵渔杂沓坐林间。\n蜉蝣尘埃不可攀，石头扰扰柴桑閒。",
        "dynasty": "宋",
        "collection_info": null
    },
    {
        "uuid": "7fc68058f2566076217e9a465d9588d3",
        "title": "任彦升",
        "author": "邓林",
        "content": "铃县四角五采旗，分明天产真英奇。\n阿堆文章妙一时，士林往往推元龟。\n杨梅蜜领仁且慈，桃米麦饭清堪师。\n何愁不得中书为，半生纡意梅虫儿。",
        "dynasty": "宋",
        "collection_info": null
    },
    {
        "uuid": "84de940e552251119017ea59ae891bd0",
        "title": "陶通明",
        "author": "邓林",
        "content": "眉疏目朗姿圆通，诗书万卷罗心胸。\n华阳三茅仙洞中，凤笙隠隠和松风。\n薪林图谶呈梁公，朱砂曾青霜雪容。\n服之身体飘轻鸿，积金涧泉东復东。\n山中宰相那无功，昭阳竟作单于宫。",
        "dynasty": "宋",
        "collection_info": null
    },
    {
        "uuid": "5b28cf69d7ed52b4d4ab5ba88cc10dfe",
        "title": "绿珠词",
        "author": "邓林",
        "content": "凉台潇洒临清波，幄翠帘珠明绮罗。\n哀丝豪竹按新歌，红潮素脸春风和。\n主君欢娱美人醉，报有无情使车至。\n几丛兰麝俱委尘，独指绿珠可当意。\n众中偏是承恩深，妾身虽贱无二心。\n君前判命效一死，玉笛收声红日沉。\n轻裾飘向阑干角，花钿散地金钗落。\n到头不负齐奴约，犹胜识字空投阁。",
        "dynasty": "宋",
        "collection_info": null
    },
    {
        "uuid": "9026492716e25f8e56ec9ef0d4246227",
        "title": "玉儿",
        "author": "邓林",
        "content": "金莲华上俞尼子，永寿神仙罗绣绮。\n苑中荆荻市令严，玉像支离瓦官寺。\n六宫鸭㔅起淫风，太白便应县妲己。\n此身肯许兜鍪夫，猛为东昏判一死。\n到今羞杀卖降人，去作练儿梁姓臣。",
        "dynasty": "宋",
        "collection_info": null
    },
    {
        "uuid": "3d3e318bbe35ffd84686f01f78eee492",
        "title": "瓮茧吟",
        "author": "邓林",
        "content": "有茧大如瓮，其来自扶桑。\n缫成白雪丝，一缕万丈长。\n染人嫁五色，妙织云锦章。\n奇文杂经纬，纨素无晶光。\n相缬时所爱，轻綀贵侯王。\n缁衣不可作，此物閒篚箱。\n衮职岂无阙，终当补虞裳。",
        "dynasty": "宋",
        "collection_info": null
    },
    {
        "uuid": "fe5cee84fca48545c78a7a8113204eef",
        "title": "结友四清",
        "author": "邓林",
        "content": "飘风吹游尘，古道少人行。\n泾水化为泥，沧江污吾缨。\n嗟余偭工巧，世外陶閒情。\n众芳怨芜秽，不忍葹葹盈。\n庾领姿皑皑，渭川色青青。\n三闾播秋思，九韶铿乐声。\n萧然庭宇中，对之成五清。\n滔滔扬波者，剑首一吷轻。\n灵修党见知，冰霜憺姱名。",
        "dynasty": "宋",
        "collection_info": null
    },
    {
        "uuid": "12fb619cf77ea2f2e6b6ad96e366b0d2",
        "title": "次韵陈钧甫郊行",
        "author": "邓林",
        "content": "黄尘败素意，出门惬郊行。\n野鞠含冷焰，岩松起寒声。\n高山唐业崇，流水晋时清。\n拾薪归底用，石鼎待弥明。",
        "dynasty": "宋",
        "collection_info": null
    },
    {
        "uuid": "880429f5aa0e89aeff54cec2222b56e1",
        "title": "关山月",
        "author": "邓林",
        "content": "关山夜月明，分彩照胡兵。\n将军拥节起，长戍受降城。\n焚烽望别垒，欲验盈虚駃。\n塞笳将夜鹊，战气今如此。\n重关掩莫烟，云阵上祁连。\n思妇高楼上，遥心万里县。",
        "dynasty": "宋",
        "collection_info": null
    },
    {
        "uuid": "76a8c097bb558b2d3eb1d579a95dce00",
        "title": "题刘功父与耕堂",
        "author": "邓林",
        "content": "默耕元不外灵台，何用钱添百屋堆。\n甘雨每从和气出，祥风常自善心来。\n畛畦有碍皆除去，境界须宽更放开。\n种德欲如多黍稌，本仁先且护根荄。\n太平国裏青精饭，永熟乡中玉液杯。\n会得遗安庞老意，力行好事厚栽培。",
        "dynasty": "宋",
        "collection_info": null
    },
    {
        "uuid": "e8730100a73c96975f02801a301f661b",
        "title": "书怀",
        "author": "邓林",
        "content": "西风吹羽扇，吾道竟凄凉。\n上坂劳骐骥，低巢窘凤凰。\n可求非富贵，无用是文章。\n冉冉深林底，幽兰正自香。",
        "dynasty": "宋",
        "collection_info": null
    },
    {
        "uuid": "6760f15d434e3361a64e5ccce117775a",
        "title": "真阳峡",
        "author": "邓林",
        "content": "满眼皆吟料，归囊未尽空。\n江波连岸碧，野火张天红。\n高树留寒日，长芦转晚风。\n客身虽小艇，心已故山中。",
        "dynasty": "宋",
        "collection_info": null
    },
    {
        "uuid": "027aadbbee1af85f9f90d4ac42b6b6b2",
        "title": "凌江滩",
        "author": "邓林",
        "content": "滩高舟去缓，閒眺莫江滨。\n竹本沙痕旧，茅丛烧色新。\n青裙瓶汲涧，白帽斧寻薪。\n渺渺蛮烟起，秋风一旅人。",
        "dynasty": "宋",
        "collection_info": null
    },
    {
        "uuid": "8570947fbd2b9b0ccd782d117a8a7b08",
        "title": "近况",
        "author": "邓林",
        "content": "近况只如此，深山无见闻。\n二中犹学道，三上漫攻文。\n芸叶春翻日，梨花晓梦云。\n添香仍煮茗，严敬事天君。",
        "dynasty": "宋",
        "collection_info": null
    },
    {
        "uuid": "ddd23f369880fe027216c6386e445fbe",
        "title": "早过刘功父清溪",
        "author": "邓林",
        "content": "月裏山河大，风前草木凉。\n征尘生杖屦，香雾湿衣裳。\n古领扳栖鹘，荒蹊蹴聚蝗。\n白云看未远，已转九回肠。",
        "dynasty": "宋",
        "collection_info": null
    },
    {
        "uuid": "66af3f6132782869ac8e9e45bf6fd0bd",
        "title": "曲江归舟",
        "author": "邓林",
        "content": "只道篷低碍觅诗，眼前物色自多奇。\n千山赭去如秦样，一水清来似晋时。\n渔父岂无缘苇辈，樵人恐有负苓师。\n僮奴忽报梅花动，春在江头最北枝。",
        "dynasty": "宋",
        "collection_info": null
    },
    {
        "uuid": "61441876a5b6134d9e8cf53f82d51e6e",
        "title": "村居",
        "author": "邓林",
        "content": "古来村裏起功名，当日南阳亦是耕。\n几笔远山仁者静，半篙流水圣之清。\n晚风蝉响胜金奏，夜露萤光即火城。\n人得一间高一着，不须史论又诗评。",
        "dynasty": "宋",
        "collection_info": null
    },
    {
        "uuid": "9b4a1bb4249c79aa225cf6a33c4815a2",
        "title": "感兴",
        "author": "邓林",
        "content": "竹帛功名九折车，栖迟岩野竟何如。\n浣花溪上寻佳句，积谷山头读异书。\n江左风流空醖藉，淮南烟景尚凋疏。\n太平十二河汾策，几欲排云谒帝居。",
        "dynasty": "宋",
        "collection_info": null
    },
    {
        "uuid": "1dfa4550d77e99a10d34aac9b546eab4",
        "title": "蛟峰先茔",
        "author": "邓林",
        "content": "狞蛟蟠伏鬣封孤，云黯幽亭日向晡。\n双柱千年翔化鹤，四山半夜泣于菟。\n老天忍挫真英物，厚地甘埋大丈夫。\n无计发潜空涕落，雨松霜柏照烟芜。",
        "dynasty": "宋",
        "collection_info": null
    },
    {
        "uuid": "afc2737a95b020aa92bb26c13f7b77d7",
        "title": "赋江郊渔弋",
        "author": "邓林",
        "content": "占断江山自一家，寄情渔弋当生涯。\n青枫翠竹春屏叶，白藕红菱晓镜花。\n鸿鹄鵾鹏鵰鹗鹘，鳟鲂鲦鲤鰋鲿鲨。\n河阳书到君当起，弩发千钧钓五车。",
        "dynasty": "宋",
        "collection_info": null
    },
    {
        "uuid": "c388a57643f8048a5c51098945a4ed28",
        "title": "豫章",
        "author": "邓林",
        "content": "郡名犹是汉流传，宇宙江山復几年。\n画阁倚空家十万，红妆斗夜妓三千。\n层城歌舞秋风外，故国兴亡夕照边。\n近岁浔阳成重镇，镇南乌幕锁苍烟。",
        "dynasty": "宋",
        "collection_info": null
    },
    {
        "uuid": "e7766fe5effa7cc2cf570f0f04747117",
        "title": "赣上思亲",
        "author": "邓林",
        "content": "庭下青萱意自舒，起居近日復何如。\n熏香莫遣衣篝润，饵药从知酒琖疏。\n教妇丁宁唯礼法，要孙久远是诗书。\n手中綫在常珍重，空写平安託鲤鱼。",
        "dynasty": "宋",
        "collection_info": null
    },
    {
        "uuid": "22337ba59f957a7ddf3cc81dabf7429e",
        "title": "章贡祥符吴道士懒窝",
        "author": "邓林",
        "content": "早年收得自由身，坐断窝中懒是真。\n日短日长唯守静，云来云去不生嗔。\n破除机械鸥盟熟，脱略锱铢鹤料贫。\n旧看黄庭犹忘却，应无心力对閒人。",
        "dynasty": "宋",
        "collection_info": null
    },
    {
        "uuid": "25a5af56b2c5a652805cac4f6deaf256",
        "title": "江湖伟观",
        "author": "邓林",
        "content": "世间无尽是天游，更出吴山最上头。\n江面春声潮卷雪，湖心寒影月澄秋。\n海门舟楫云开见，瀛屿亭台水载浮。\n不比钱塘歌舞处，远怀西北有神州。",
        "dynasty": "宋",
        "collection_info": null
    },
    {
        "uuid": "02129822cf5056e4533332741fc6d0da",
        "title": "送徐榷院奉户檄之九江等郡",
        "author": "邓林",
        "content": "中边莹彻似冰壶，空尽时情意气殊。\n已向铜龙梯要路，又随玉驮驾征涂。\n风生湓浦江流急，云满康庐夜月孤。\n竭到东南无力了，一分宽处是规模。",
        "dynasty": "宋",
        "collection_info": null
    },
    {
        "uuid": "8c2cbfc2f4437107dc6f153eed2d5031",
        "title": "兰",
        "author": "邓林",
        "content": "野客过门叫卖兰，清风便自逼人寒。\n孤根未必灵均种，推作离骚辈行看。",
        "dynasty": "宋",
        "collection_info": null
    },
    {
        "uuid": "fc12d4aadfd7589decb0f4625747de7e",
        "title": "闻鸡",
        "author": "邓林",
        "content": "不因风雨不分明，羞杀谯楼打乱更。\n世上公侯多改节，无人肯听丑前鸣。",
        "dynasty": "宋",
        "collection_info": null
    },
    {
        "uuid": "2ce72e8be80aec6f198af0c79396b9a5",
        "title": "晋武帝",
        "author": "邓林",
        "content": "秋风铜爵曲池平，吴主宫娃满掖庭。\n凭仗皇孙聪慧早，不知祸在夕阳亭。",
        "dynasty": "宋",
        "collection_info": null
    },
    {
        "uuid": "61ed18ae1aa59761bc46bd8b90214de4",
        "title": "左太冲",
        "author": "邓林",
        "content": "辛勤十稔赋三都，闻者曾贻酒瓮书。\n它日洛中添纸价，陆家兄弟竟何如。",
        "dynasty": "宋",
        "collection_info": null
    },
    {
        "uuid": "ded160d3e9a46278b14457185ac27a16",
        "title": "朱彦和",
        "author": "邓林",
        "content": "文如玉海动时流，曾以书棋伏隠侯。\n武德阁前消几语，却令梁氏缺金瓯。",
        "dynasty": "宋",
        "collection_info": null
    },
    {
        "uuid": "bc37efa619fdf4adf15a83b30f13784f",
        "title": "任蛮奴",
        "author": "邓林",
        "content": "千里旌旗已渡江，蛮奴苦谏唤萧郎。\n却持官裏黄金去，望拜韩擒石子冈。",
        "dynasty": "宋",
        "collection_info": null
    },
    {
        "uuid": "d75fe1ed9059abdab10b8ec3c8c2a4ee",
        "title": "敬微",
        "author": "邓林",
        "content": "受用庐山水石奇，亭亭霞外薜萝衣。\n侍中那抵苏门障，笑死丹青陆探微。",
        "dynasty": "宋",
        "collection_info": null
    },
    {
        "uuid": "f4221e62a44a2ecd6178991b711c5f7c",
        "title": "邓郁",
        "author": "邓林",
        "content": "云母糇粮五岳楼，绣袿少妪导仙游。\n不应轻信双青鸟，便遣东都事业休。",
        "dynasty": "宋",
        "collection_info": null
    },
    {
        "uuid": "4c6032d0f86f9df23e98ee44ce964ce1",
        "title": "石崇",
        "author": "邓林",
        "content": "梓泽神仙第一居，争豪不惜碎珊瑚。\n荆州使客知何罪，未必亡身为绿珠。",
        "dynasty": "宋",
        "collection_info": null
    },
    {
        "uuid": "5dd2ce58e06555dc2ab6f66046434196",
        "title": "张茂先",
        "author": "邓林",
        "content": "辨精龙肉亦奇才，雄匣干将耿不回。\n只守鹪冥蚊睫赋，天星未必拆中台。",
        "dynasty": "宋",
        "collection_info": null
    },
    {
        "uuid": "21ad257d2a5054aceaca88e2b233ede2",
        "title": "王夷甫",
        "author": "邓林",
        "content": "玉麈消摇吐妙言，清流都指作龙门。\n白头苟活尊胡虏，夜半排墙未是冤。",
        "dynasty": "宋",
        "collection_info": null
    },
    {
        "uuid": "10bba8e0499056fbd59a859b1ac1d3f7",
        "title": "张曲江祠",
        "author": "邓林",
        "content": "延英几度献忠言，白羽它时赋感恩。\n自是三郎真贋错，却将天宝换开元。",
        "dynasty": "宋",
        "collection_info": null
    },
    {
        "uuid": "76f367a749c7cdb74fbbe95f246ad216",
        "title": "贪泉",
        "author": "邓林",
        "content": "千古遗踪散晓烟，空余两字寺门前。\n世间贪者滔滔是，何必俱曾饮此泉。",
        "dynasty": "宋",
        "collection_info": null
    },
    {
        "uuid": "7d691bfa2972feef594b8005b4b9ee9b",
        "title": "送衡山琴画张道士二首  其一",
        "author": "邓林",
        "content": "满天风月澹消骚，三尺枯桐古调高。\n不敢问君听别操，请弹二十五离骚。",
        "dynasty": "宋",
        "collection_info": null
    },
    {
        "uuid": "b60b99f12d513b1470ce93ba153a0b68",
        "title": "送衡山琴画张道士二首  其二",
        "author": "邓林",
        "content": "满空烟雨澹糢糊，三尺霜缣老墨枯。\n不敢问君求别景，请描七十二峰图。",
        "dynasty": "宋",
        "collection_info": null
    },
    {
        "uuid": "63d32514e7a4e38c40d44e5b89e6e828",
        "title": "桂村",
        "author": "邓林",
        "content": "剪剪霜风起晚吹，一溪流水浸寒晖。\n客衫犹恨吴绵薄，不道边人尽铁衣。",
        "dynasty": "宋",
        "collection_info": null
    },
    {
        "uuid": "67c50f668a83077f50b8743fa7e6fd89",
        "title": "利州进马",
        "author": "邓林",
        "content": "灵关玉垒自崔嵬，谁向西边起祸胎。\n万里望尧通一祝，天基御马利州来。",
        "dynasty": "宋",
        "collection_info": null
    },
    {
        "uuid": "647920e09e9a2a461a4dbe15999fab43",
        "title": "过绿野",
        "author": "邓林",
        "content": "世上今无隠退风，地名偶与午桥同。\n往来怕看铜驼陌，閒倚柴门忆晋公。",
        "dynasty": "宋",
        "collection_info": null
    },
    {
        "uuid": "041cb29ecf73127fb639e4647cfefefa",
        "title": "西湖",
        "author": "邓林",
        "content": "高价租船作胜游，穷逋那敢斗风流。\n西湖多少閒春水，不洗中原二百州。",
        "dynasty": "宋",
        "collection_info": null
    },
    {
        "uuid": "47c50f097675ef5639751bc48df022a9",
        "title": "望和靖墓",
        "author": "邓林",
        "content": "孤山擎出水中央，留下梅花代代香。\n满酌湖波遥一酹，问咸平事已荒凉。",
        "dynasty": "宋",
        "collection_info": null
    },
    {
        "uuid": "a3400661058025d489552acb9fd1585b",
        "title": "九里松",
        "author": "邓林",
        "content": "松是山灵一手栽，尧天长就栋梁材。\n龙髯怒起春风急，似怪游人喝道来。",
        "dynasty": "宋",
        "collection_info": null
    },
    {
        "uuid": "a25779bda7ee7745d11b62ff32c864c0",
        "title": "客孟氏塾戏降紫姑",
        "author": "邓林",
        "content": "隔溪云薄雨飘萧，欲采荷花不见桥。\n钗卜无凭芳信杳，酸风空度凤台箫。",
        "dynasty": "宋",
        "collection_info": null
    },
    {
        "uuid": "a6566dbc529a8427935b0dcb3093cad3",
        "title": "白鹤观",
        "author": "邓林",
        "content": "荒径行如错，蟠松看转奇。\n鸟声人静处，山色雨晴时。\n赊得溪翁酒，閒寻道士碁。\n箇中有佳趣，莫怪下山迟。",
        "dynasty": "宋",
        "collection_info": null
    },
    {
        "uuid": "36d92a240ab0d9ae45c7456293d20104",
        "title": "庐山栖贤寺",
        "author": "邓林",
        "content": "名重于诸剎，前贤旧隠踪。\n无人知有路，隔树忽闻钟。\n瀑壮山疑裂，云深树若封。\n或传遗稿在，三叩昔时松。",
        "dynasty": "宋",
        "collection_info": null
    },
    {
        "uuid": "87a19ca41595e01fde02c04a916207b9",
        "title": "湓江",
        "author": "邓林",
        "content": "远树一重重，烟村与市通。\n难寻元亮宅，遥酹菊花丛。\n蜀浪番墙外，庐山几席中。\n何时边事息，来此作渔翁。",
        "dynasty": "宋",
        "collection_info": null
    },
    {
        "uuid": "352a69b05358ab521adc313e7231fa9c",
        "title": "登快阁黄明府强使和山谷先生韵",
        "author": "邓林",
        "content": "未登快阁心先快，红日半檐秋雨晴。\n宇宙无边万山立，云烟不动八窗明。\n飞来一鹤天相近，过尽千帆江自横。\n借问金华老仙伯，几人无忝入诗盟。",
        "dynasty": "宋",
        "collection_info": null
    },
    {
        "uuid": "eb46ded3b63387456896de0c882ac2fe",
        "title": "赣州上清道院呈姚雪蓬",
        "author": "邓林",
        "content": "短墙不碍远山青，无事烧香读道经。\n时把一杯非好饮，客怀宜醉不宜醒。",
        "dynasty": "宋",
        "collection_info": null
    },
    {
        "uuid": "8773482bc7d2a9369b85c37c2b456373",
        "title": "绿阴亭  其一",
        "author": "邓林",
        "content": "惨惨秋风吹客襟，唐人遗迹宋人吟。\n浮云世事多遭变，不独此亭无绿阴。",
        "dynasty": "宋",
        "collection_info": null
    },
    {
        "uuid": "fe1d288cc1268538dbfe8a6d4442d421",
        "title": "绿阴亭  其二",
        "author": "邓林",
        "content": "千山横碧一溪清，白鸟飞边落照明。\n吏散庭阶无一事，绿阴亭上又诗成。",
        "dynasty": "宋",
        "collection_info": null
    },
    {
        "uuid": "7cfd4c8cd139e1b77ba9c5f952dc12c8",
        "title": "游北高峰",
        "author": "邓林",
        "content": "扪萝百折上嶙峋，世界仙凡到此分。\n小朵岳莲来异域，孤撑天拄入层云。\n江湖待看杯中泻，钟磬回从地底闻。\n借问须弥在何处，老僧留客且论文。",
        "dynasty": "宋",
        "collection_info": null
    },
    {
        "uuid": "fca9bc23ecf894f1f3cb1e72f4328e38",
        "title": "孤山访郑渭滨不值",
        "author": "邓林",
        "content": "寂寞石琴台，香云拨不开。\n多知骑鹤去，自欲买舟来。\n葑岸春回草，山亭雨谢梅。\n怀人成怅惘，日暮惜空回。",
        "dynasty": "宋",
        "collection_info": null
    },
    {
        "uuid": "4e33d3a775977a15b2f7a2766918d08c",
        "title": "句",
        "author": "邓林",
        "content": "鸿雁无踪存往事，龙蛇有窟似生成。",
        "dynasty": "宋",
        "collection_info": null
    },
    {
        "uuid": "6a54893777f2126cf4ce8cd1fad6c766",
        "title": "湖山十景 苏堤春晓",
        "author": "王洧",
        "content": "孤山落月趁疎钟，画舫参差柳岸风。\n鶑梦初醒人未起，金鸦飞上五云东。",
        "dynasty": "宋",
        "collection_info": null
    },
    {
        "uuid": "b61d3d6994786a4f5a67842eafc23231",
        "title": "湖山十景 段桥残雪",
        "author": "王洧",
        "content": "望湖亭外半青山，跨水修梁影亦寒。\n待伴痕边分草色，鹤惊碎玉啄阑干。",
        "dynasty": "宋",
        "collection_info": null
    },
    {
        "uuid": "1f95cedc926e5b5d44f14fee646b6c86",
        "title": "湖山十景 雷峰夕照",
        "author": "王洧",
        "content": "塔影初收日色昏，隔墙人语近甘园。\n南山游徧分归路，半入钱唐半暗门。",
        "dynasty": "宋",
        "collection_info": null
    },
    {
        "uuid": "8468cd8f554f71d8d2d1d43a551379fb",
        "title": "湖山十景 曲院风荷",
        "author": "王洧",
        "content": "避暑人归自冷泉，步头云锦晚凉天。\n爱渠香阵随人远，行过高桥旋买船。",
        "dynasty": "宋",
        "collection_info": null
    },
    {
        "uuid": "0f41ee02ac0eea9731aeccd8023e6f5f",
        "title": "湖山十景 平湖秋月",
        "author": "王洧",
        "content": "万顷寒光一席铺，冰轮行处片云无。\n鹫峰遥度西风冷，桂子纷纷点玉壶。",
        "dynasty": "宋",
        "collection_info": null
    },
    {
        "uuid": "3e7c8928cb3540c09d3dbafcbb81456a",
        "title": "湖山十景 柳浪闻鶑",
        "author": "王洧",
        "content": "如簧巧啭最高枝，苑树青归万缕丝。\n玉辇不来春又老，声声诉与落花知。",
        "dynasty": "宋",
        "collection_info": null
    },
    {
        "uuid": "e08f451c59a731f479291cace5166136",
        "title": "湖山十景 花港观鱼",
        "author": "王洧",
        "content": "断汊惟余旧姓存，倚阑投饵说当年。\n沙鸥曾见园兴废，近日游人又玉泉。",
        "dynasty": "宋",
        "collection_info": null
    },
    {
        "uuid": "3d8473031a2d3a3177b4cbe335ea6728",
        "title": "湖山十景 南屏晚钟",
        "author": "王洧",
        "content": "涑水崖碑半绿苔，春游谁向此山来。\n晚烟深处蒲牢响，僧自城中应供回。",
        "dynasty": "宋",
        "collection_info": null
    },
    {
        "uuid": "26d5abb8d399e0f089895e9f5326e2c5",
        "title": "湖山十景 三潭印月",
        "author": "王洧",
        "content": "塔边分占宿湖船，宝鑑开奁水接天。\n横玉叫云何处起，波心惊觉老龙眠。",
        "dynasty": "宋",
        "collection_info": null
    },
    {
        "uuid": "680db9df7f56ecaadb701ef017cd7f5f",
        "title": "湖山十景 两峰插云",
        "author": "王洧",
        "content": "浮图对立晓崔嵬，积翠浮空霁霭迷。\n试向凤凰山上望，南高天近北烟低。",
        "dynasty": "宋",
        "collection_info": null
    },
    {
        "uuid": "672d4c2d716e831d1c7b8a4bd2ca2f4b",
        "title": "宝佑丙辰余奉漕檄经从得识九锁山面目咸淳乙丑岁除前五日以帅檄遵奉朝旨四县疏决回涂重游时积雪初霁琼瑶境界恍非人世得七言一章录呈菊岩龚先生",
        "author": "王洧",
        "content": "九锁山寒玉作围，红尘世事可曾知。\n峰迴似觉前无路，身到因思旧有诗。\n云掩岩扉龙蛰冷，月明华表鹤归迟。\n梅花笑我真迂阔，踏雪重游腊尽时。",
        "dynasty": "宋",
        "collection_info": null
    },
    {
        "uuid": "703f5672622d29e7508c568022fc8508",
        "title": "清溪周高士芝房",
        "author": "王洧",
        "content": "清溪贤好客，天付此芝房。\n花竹四时景，轩窗几处堂。\n云閒侵袂湿，泉冷带丹香。\n曲水亭尤好，何时共禊觞。",
        "dynasty": "宋",
        "collection_info": null
    },
    {
        "uuid": "e382fc990d26c0b2a6715275834781ea",
        "title": "鬰罗箫台",
        "author": "王洧",
        "content": "洞霄尽有游人到，罕有衝寒冒雪来。\n清晓步虚钟磬响，玉山扶出鬰罗台。",
        "dynasty": "宋",
        "collection_info": null
    },
    {
        "uuid": "4cf31a4ea650942372b224c03f4ecd4b",
        "title": "鸣峰岩",
        "author": "黄岩孙",
        "content": "卓道当年爱此峰，直于顶上驻禅筇。\n岩深疑有仙人宅，地僻全无俗客踪。\n罅石引泉围古屋，断烟拖露滴寒松。\n夜来冷枕蒲团睡，梦破一声残月钟。",
        "dynasty": "宋",
        "collection_info": null
    },
    {
        "uuid": "53bc6c9a1d55fdd6b7538efc69cdb72c",
        "title": "赠同年楼世仁",
        "author": "史常之",
        "content": "烱烱长庚映五霞，寒风不劲舞衣斜。\n紫袍早换登瀛客，黄鹤还归昼锦家。\n谩说文章能射斗，更饶韬略拟乘槎。\n论交似我难为赠，惭愧囊无句漏砂。",
        "dynasty": "宋",
        "collection_info": null
    },
    {
        "uuid": "1f5f08d0e4eab5a2e2bc70bad52a41df",
        "title": "游山",
        "author": "史常之",
        "content": "游山有约爽秋时，寂静僧房花压枝。\n最是停杯愁不语，满林啼鸟似催诗。",
        "dynasty": "宋",
        "collection_info": null
    },
    {
        "uuid": "eddc12bae9f2891977391c11f1d9b7a5",
        "title": "题鹿田西寺壁",
        "author": "吴琳",
        "content": "为从吏隠招提宿，相望城中隔几尘。\n云暗雨来疑是晚，山深寒在不知春。\n锄松得石添幽径，接竹通泉隔近邻。\n此去又寻三洞约，初平应怪我来频。",
        "dynasty": "宋",
        "collection_info": null
    },
    {
        "uuid": "e6239aa2eb68914d9421574b01749308",
        "title": "农家",
        "author": "吴琳",
        "content": "野火相连打麦田，仰看斗转月低弦。\n古来但说农家乐，夜半谁知未得眠。",
        "dynasty": "宋",
        "collection_info": null
    },
    {
        "uuid": "f90417d51f455b8d2e554edb1d696293",
        "title": "牡丹亭",
        "author": "郑士洪",
        "content": "绿杨深处两三家，几度凭阑看紫霞。\n云锦已空烟水阔，转教人忆旧时花。",
        "dynasty": "宋",
        "collection_info": null
    },
    {
        "uuid": "85b1c64d8cefa38073321cc976ee7f88",
        "title": "早春山行",
        "author": "郑莼",
        "content": "山舍雨余好，溪深万竹齐。\n客同春日出，鸟向谷风啼。\n澹泊云无着，崎岖路欲迷。\n由来能力疾，归踏夕阳低。",
        "dynasty": "宋",
        "collection_info": null
    },
    {
        "uuid": "372932f163d66a7504068e237d2ea890",
        "title": "登粤秀山",
        "author": "李春叟",
        "content": "宇宙皇图远，山川霸气收。\n唯余汉时月，犹照越台秋。\n天迥明城树，云空敛海楼。\n清光对尊酒，莫作古今愁。",
        "dynasty": "宋",
        "collection_info": null
    },
    {
        "uuid": "9508045ef430739294fa159d099a7296",
        "title": "文丞相兵挫循州诗以迓之",
        "author": "李春叟",
        "content": "手持兵甲挽天河，铁石心肝尚枕戈。\n宾客三千毛遂少，将军百万李陵多。\n风波如此子焉往，天道不然人奈何。\n岭海书生今已老，天涯无石为君磨。",
        "dynasty": "宋",
        "collection_info": null
    },
    {
        "uuid": "ccf8291830cbd4f20446c4bec8c08a07",
        "title": "送熊飞将军赴文丞相麾下",
        "author": "李春叟",
        "content": "龙泉出匣鬼神惊，猎猎霜风送客程。\n白髮垂堂千里别，丹心报国一身轻。\n划开云路衝牛斗，挽落天河洗甲兵。\n马革裹尸真壮士，阳关莫作断肠声。",
        "dynasty": "宋",
        "collection_info": null
    },
    {
        "uuid": "636a957c426eeac0164ac21b8bc0635e",
        "title": "钓鳌台",
        "author": "李春叟",
        "content": "谁把渔竿老渭滨，拨开尘鞅对清熏。\n干坤浩荡台非旧，湖海凄凉我接君。\n有客携家来上冢，无人载酒共论文。\n山阴兴尽空归去，何处天风落五云。",
        "dynasty": "宋",
        "collection_info": null
    },
    {
        "uuid": "9d8ab034e508b87fa38d8b6b4bd0a383",
        "title": "輓赵秋晓  其一",
        "author": "李春叟",
        "content": "秀出天潢一派来，广寒早折桂枝回。\n生前笑破春风面，尽把浮名付酒杯。",
        "dynasty": "宋",
        "collection_info": null
    },
    {
        "uuid": "46b51b0c123c848d8f2904c6b6a6cc11",
        "title": "輓赵秋晓  其二",
        "author": "李春叟",
        "content": "蓦地刚风折羽翰，懒将勋业镜中看。\n时危羞佩黄金印，乍可无毡作冷官。",
        "dynasty": "宋",
        "collection_info": null
    },
    {
        "uuid": "da5d8b16157bddd3f6cf9f2d3983abab",
        "title": "輓赵秋晓  其三",
        "author": "李春叟",
        "content": "百尺楼中眼孔高，气吞余子等儿曹。\n才名赫赫天公妬，罚作人间诗酒豪。",
        "dynasty": "宋",
        "collection_info": null
    },
    {
        "uuid": "0aed51e9e414ceaba222800d8abd1f88",
        "title": "輓赵秋晓  其四",
        "author": "李春叟",
        "content": "箧中遗藁墨犹新，门外池塘草自春。\n邻笛一声肠欲断，骚坛失却倚楼人。",
        "dynasty": "宋",
        "collection_info": null
    },
    {
        "uuid": "b4d630acada3de0f62ac9c1ffc2463bd",
        "title": "輓赵秋晓  其五",
        "author": "李春叟",
        "content": "世上纷纷白首翁，老天何独死英雄。\n想应仙魄乘风去，犹在蓬莱第一峰。",
        "dynasty": "宋",
        "collection_info": null
    },
    {
        "uuid": "4e7b02071314cb148d5169ad9eb3a1b4",
        "title": "輓赵秋晓  其六",
        "author": "李春叟",
        "content": "五十年间富贵中，生来玉树饱春风。\n买臣晚贵成何事，那得全归似此翁。",
        "dynasty": "宋",
        "collection_info": null
    },
    {
        "uuid": "0269b3b6860e16bedb5be0883b726dee",
        "title": "輓赵秋晓  其七",
        "author": "李春叟",
        "content": "森森兰玉出庭闱，突过燕山桂五枝。\n六逸风流谁得似，君家箇箇是麟儿。",
        "dynasty": "宋",
        "collection_info": null
    },
    {
        "uuid": "bb795fb41b6686d7ed1b3226252594e7",
        "title": "题云溪寺",
        "author": "李春叟",
        "content": "杖屦前溪踏晓霜，僧茶那定搅饥肠。\n不如乘此清风去，觅取留侯辟谷方。",
        "dynasty": "宋",
        "collection_info": null
    },
    {
        "uuid": "b3d4bda4182fde293b4c1b8d41c1e25c",
        "title": "哭张元吉",
        "author": "李春叟",
        "content": "时平持论易，世否见才难。\n孤柱支颠厦，危船上急滩。",
        "dynasty": "宋",
        "collection_info": null
    },
    {
        "uuid": "6406c3c3d2a91c03c2083df35227d0a9",
        "title": "留题剑池石壁",
        "author": "方琛",
        "content": "裂破幽篁续古苔，一泓俯瞰石房开。\n辘轳竟日知无尽，泉脉元从海上来。",
        "dynasty": "宋",
        "collection_info": null
    },
    {
        "uuid": "679301edd318902ffb25c5c61d893a04",
        "title": "游马平仙弈洞",
        "author": "赵与霦",
        "content": "凿石纵横十九槽，千年仙迹在林皋。\n因思有局无棋意，可是从前不着高。",
        "dynasty": "宋",
        "collection_info": null
    },
    {
        "uuid": "c2fb756a89c236891e6cafb38ccab0e5",
        "title": "观水",
        "author": "徐直方",
        "content": "沧江无尽水，夜夜随潮去。\n若復作潮来，沧江止不住。",
        "dynasty": "宋",
        "collection_info": null
    },
    {
        "uuid": "ebd873f527c317ac36dfe76e6a53ad88",
        "title": "题画 春景",
        "author": "李用",
        "content": "春水满四泽，浪暖鱼龙化。\n呼吸成风云，霖雨遍天下。",
        "dynasty": "宋",
        "collection_info": null
    },
    {
        "uuid": "102039e98f016adb920ed17f1988ec9b",
        "title": "题画 夏景",
        "author": "李用",
        "content": "夏云多奇峰，翠屏高列耸。\n瑞气负钟灵，羣低皆仰供。",
        "dynasty": "宋",
        "collection_info": null
    },
    {
        "uuid": "7e121637a450de6756039ba38a927c98",
        "title": "题画 秋景",
        "author": "李用",
        "content": "秋月扬明辉，芙蓉开朵朵。\n捲起水晶帘，明月清风我。",
        "dynasty": "宋",
        "collection_info": null
    },
    {
        "uuid": "3f14e94b77273e909d76993328e00133",
        "title": "题画 冬景",
        "author": "李用",
        "content": "冬岭秀孤松，松枝傲霜雪。\n不同桃李春，永抱岁寒节。",
        "dynasty": "宋",
        "collection_info": null
    },
    {
        "uuid": "4a307961ac112b3f30a6fbd7c447bffc",
        "title": "哭祥兴帝二首  其一",
        "author": "马南宝",
        "content": "翔龙宫殿已蓬飘，此日伤心万国朝。\n目击崖门天地改，寸心难与海潮消。",
        "dynasty": "宋",
        "collection_info": null
    },
    {
        "uuid": "d83f38f3655d1208ab91bcd3279f43fa",
        "title": "哭祥兴帝二首  其二",
        "author": "马南宝",
        "content": "黄屋匡扶事已非，遗黎空自泪沾衣。\n众星耿耿沧溟底，恨不同归一少微。",
        "dynasty": "宋",
        "collection_info": null
    },
    {
        "uuid": "eee4410500c0bf0aa383889ebd380a96",
        "title": "游元兴寺",
        "author": "马南宝",
        "content": "坐阅人间几劫灰，试从清浅问蓬莱。\n此山此水自古有，是佛是仙何处来。",
        "dynasty": "宋",
        "collection_info": null
    },
    {
        "uuid": "611aef4d4eec485ca23a0d234fb28a40",
        "title": "绝命辞",
        "author": "王士敏",
        "content": "此生无復望生还，一死都归谈笑间。\n大地皆为肝血污，好收吾骨首阳山。",
        "dynasty": "宋",
        "collection_info": null
    },
    {
        "uuid": "160b17833640700c8acb210a3a39b6ae",
        "title": "三井庙",
        "author": "谢雨",
        "content": "曾祷神龙井，云林杳莽间。\n苹蘩朝荐庙，风雨夜离山。\n百里田畴熟，一年囹圄閒。\n因循失报谢，石险路难攀。\n何年修庙貌，栋宇已摧残。\n牲币三时少，风泉四月寒。\n野僧多稌穥，古木有杉栾。\n深欲重修葺，蹉跎又解官。",
        "dynasty": "宋",
        "collection_info": null
    },
    {
        "uuid": "566702e1228782254115c134eff8868b",
        "title": "题湖上",
        "author": "谢雨",
        "content": "杜鹃呼我我归休，陆有轻车水有船。\n笑杀西湖湖上客，醉生梦死恋杭州。",
        "dynasty": "宋",
        "collection_info": null
    },
    {
        "uuid": "febe068f713a7fea991eb780dc5d399b",
        "title": "暮春游小园",
        "author": "王淇",
        "content": "一从梅粉褪残粧，涂抹新红上海棠。\n开到荼䕷花事了，丝丝天棘出莓墙。",
        "dynasty": "宋",
        "collection_info": null
    },
    {
        "uuid": "a374f67d60750ae557de0ad1e840fc50",
        "title": "梅",
        "author": "王淇",
        "content": "不受尘埃半点侵，竹篱茅舍自甘心。\n只因误识林和靖，惹得诗人说到今。",
        "dynasty": "宋",
        "collection_info": null
    },
    {
        "uuid": "119a169be1f71041f418b2e384855553",
        "title": "春怀",
        "author": "葛起耕",
        "content": "过了花朝日渐迟，相将又是禁烟时。\n寒留柳叶凄迷处，春在梨花寂寞枝。\n牛角横书孤壮志，鹿门采药误幽期。\n自怜白髮成何事，说与啼鶑未必知。",
        "dynasty": "宋",
        "collection_info": null
    },
    {
        "uuid": "d46c4d4228e46ecdf9089bff92820017",
        "title": "姑苏怀古",
        "author": "葛起耕",
        "content": "阖闾城下水连天，故国凄凉思惘然。\n堤柳数行垂舞带，砌苔几迭晕歌钿。\n了无麋鹿游台下，祇有凫鹥戏水边。\n往事如今销歇尽，断霞残照锁寒烟。",
        "dynasty": "宋",
        "collection_info": null
    },
    {
        "uuid": "3d877a7a5f75db765cd2ed7cce6f2ab6",
        "title": "记梦",
        "author": "葛起耕",
        "content": "绮寮缥缈敞虚明，鹄峙鸾停护碧城。\n珠蕊一枝春共瘦，玉环双佩月同明。\n曾题洛赋缄新意，却拊湘絃寄远情。\n十二阑干风细细，觉来依约记棋声。",
        "dynasty": "宋",
        "collection_info": null
    },
    {
        "uuid": "e43c568fd71461abd28607b7d99440bf",
        "title": "湖天霜晓",
        "author": "葛起耕",
        "content": "十里平湖浸晓光，玉鸾飞舞镜中央。\n也知青女催梳掠，淡拂铅华试靓妆。",
        "dynasty": "宋",
        "collection_info": null
    },
    {
        "uuid": "1a1d4f69737c35bd12dc62a803de3d76",
        "title": "暮春杂兴  其一",
        "author": "葛起耕",
        "content": "画阑目断楚云西，芳草连天客思迷。\n家在江南烟雨裏，落花时节杜鹃啼。",
        "dynasty": "宋",
        "collection_info": null
    },
    {
        "uuid": "3f854261e3558eda1842c82ef2522674",
        "title": "暮春杂兴  其二",
        "author": "葛起耕",
        "content": "紫椹纍纍缀碧桑，林塘雨过绿生香。\n荆扉昼掩苍苔寂，留得芸籤伴日长。",
        "dynasty": "宋",
        "collection_info": null
    },
    {
        "uuid": "94d4fcb5625490580202cd4b8962068a",
        "title": "暮春杂兴  其三",
        "author": "葛起耕",
        "content": "闭门花落又春深，白纻歌残对晚斟。\n惆怅年来心绪恶，一庭烟草绿沉沉。",
        "dynasty": "宋",
        "collection_info": null
    },
    {
        "uuid": "343c1a3c0a92df57c05bfea32abde9a6",
        "title": "暮春杂兴  其四",
        "author": "葛起耕",
        "content": "兰杜初芳湘水春，鹧鸪啼处草如茵。\n双鱼不寄衡皋信，空有灯花入梦频。",
        "dynasty": "宋",
        "collection_info": null
    },
    {
        "uuid": "b9da85a61844e542eb1153ca27b85c94",
        "title": "暮春杂兴  其五",
        "author": "葛起耕",
        "content": "燕子声中日正长，读残书卷乱堆床。\n梦回却爱西窗寂，闲看松花带夕阳。",
        "dynasty": "宋",
        "collection_info": null
    },
    {
        "uuid": "44cdd6305c373fad814da89a39e2605a",
        "title": "雨中梦故山",
        "author": "葛起耕",
        "content": "冥冥细雨湿江城，掩映书窗翳復明。\n倦客一杯愁顿减，故乡千里梦初成。\n金华洞口羊惊起，石佛山头鹿伴行。\n何日东归溪上路，一犁春渌带云耕。",
        "dynasty": "宋",
        "collection_info": null
    },
    {
        "uuid": "df7092fea3fdc478d6f3a0f275a58b49",
        "title": "疏櫺",
        "author": "葛起耕",
        "content": "寒意沁疏櫺，闲阶草尚青。\n市朝人自醉，泉石我常醒。\n桂写月标格，兰传秋典刑。\n何妨为老伴，相与两忘形。",
        "dynasty": "宋",
        "collection_info": null
    },
    {
        "uuid": "31105e0de7d9f765125d6cba56359347",
        "title": "初春感旧",
        "author": "葛起耕",
        "content": "又是春生杜若洲，凭栏回首总关愁。\n云横楚峡萦新梦，月泛吴波忆旧游。\n立马醉题花外驿，闻鶑笑倚柳边楼。\n如今万事经心懒，祇合长歌拟四休。",
        "dynasty": "宋",
        "collection_info": null
    },
    {
        "uuid": "255f609f05ca5e13e84dabcd1fba6c85",
        "title": "檄雪",
        "author": "葛起耕",
        "content": "银阙书飞急羽忙，料应滕六奏虚皇。\n要将阆苑蓬壶水，幻作琼林玉树芳。\n风约云边停鹤驭，冰清月际舞霓裳。\n凤箫莫品凄凉调，催老梅花枉断肠。",
        "dynasty": "宋",
        "collection_info": null
    },
    {
        "uuid": "040f36504d593fcba3199a1c4f4a4876",
        "title": "和芦洲刘子泉秋怀",
        "author": "葛起耕",
        "content": "雨送秋归雁带霜，凝情无处寄诗狂。\n一庭莎草蛩吟老，万里梅花鹤梦长。\n德谊可踰钟鼎贵，圣贤不死简编香。\n迩来世道添悲梗，不但摧车是太行。",
        "dynasty": "宋",
        "collection_info": null
    },
    {
        "uuid": "2550d15dc74f07b77cb989973fb369d6",
        "title": "赠燕",
        "author": "葛起耕",
        "content": "镇日双栖向画梁，有时飞去为谁忙。\n得泥趁暖添芹垒，掠水因风贴柳塘。\n语重唤回芳草梦，舞轻时罥落花香。\n五陵年少伤春恨，书繫红丝拟寄将。",
        "dynasty": "宋",
        "collection_info": null
    },
    {
        "uuid": "37ba410a7b111254d630690f7a53d5d3",
        "title": "次子泉韵  其一",
        "author": "葛起耕",
        "content": "一声鶗鴂又春休，风簸榆钱满地流。\n燕子不知花落尽，等闲飞过柳边楼。",
        "dynasty": "宋",
        "collection_info": null
    },
    {
        "uuid": "519b109655a8f81c30110b4305a41146",
        "title": "次子泉韵  其二",
        "author": "葛起耕",
        "content": "月转庭花玉一阑，宝钗不卸待郎看。\n丁香拟结相思梦，无柰东风作社寒。",
        "dynasty": "宋",
        "collection_info": null
    },
    {
        "uuid": "fec3ec18ca34525cc13a6be18c4cacfe",
        "title": "东归",
        "author": "葛起耕",
        "content": "游倦归来似长卿，弊庐事事费经营。\n扫除尘土虚堂洁，拂拭窗櫺旧纸明。\n径菊已荒唯草长，井花少汲觉苔生。\n寒衣未办西风急，不奈邻家机杼鸣。",
        "dynasty": "宋",
        "collection_info": null
    },
    {
        "uuid": "76285d39fe642520b1c1a6478a707a42",
        "title": "除夕",
        "author": "葛起耕",
        "content": "爆竹传声又岁除，流年不驻隙中驹。\n屠苏未用斟春酒，馎饦先教促晓厨。\n彩绚户庭更鬰垒，欢传院落竞樗蒲。\n老来乐事关心懒，吟对梅花捻断鬚。",
        "dynasty": "宋",
        "collection_info": null
    },
    {
        "uuid": "b76855b079432cf23ca051599fa47197",
        "title": "秋寓都城次赵君瑞韵",
        "author": "葛起耕",
        "content": "催破橙香荐蟹黄，快斟新酒润诗肠。\n雁拖暝色横秋水，鸦带寒声噪夕阳。\n万事莫如花下醉，百年浑似梦中狂。\n登高休负湖山约，约买扁舟载艳妆。",
        "dynasty": "宋",
        "collection_info": null
    },
    {
        "uuid": "2dfddc69dc166c9b4ebee19bf41d80ab",
        "title": "次刘野泉韵",
        "author": "葛起耕",
        "content": "自笑生随雁影浮，几经楚尾与吴头。\n塞楼角送关山月，湘驿砧敲岳麓秋。\n岁月森轮如走坂，功名求剑记行舟。\n即今安得如渑酒，与汝同浇万古愁。",
        "dynasty": "宋",
        "collection_info": null
    },
    {
        "uuid": "66f5f028db4101000a88640d6f86efdd",
        "title": "安分",
        "author": "葛起耕",
        "content": "凄烟澹霭锁林霏，又是秋光欲莫时。\n苹叶江湖风剪剪，桂花庭院雨丝丝。\n世情冷暖杯中酒，人事输赢局上棋。\n安分得闲闲最好，不须身外强寻思。",
        "dynasty": "宋",
        "collection_info": null
    },
    {
        "uuid": "9cbe6e8ccdc2dfb5dfd11c63f22f367b",
        "title": "览镜",
        "author": "葛起耕",
        "content": "览镜羞看鬓点霜，若云勋业更堪伤。\n已甘身向山中老，安得名留海内香。\n雅志拟联高士传，倦游慵入少年场。\n长吟酒醒凭阑处，更听秋碪答暮螀。",
        "dynasty": "宋",
        "collection_info": null
    },
    {
        "uuid": "31c400547abf227120625c9b6c71a778",
        "title": "赠乌龙山圆上人",
        "author": "葛起耕",
        "content": "笑把儒冠换墨衣，深思富贵有危机。\n参他龙象知今是，还了鸳鸯悟昨非。\n开钵展单随所寓，打包持锡去如飞。\n有人若问西来意，正要高谈为发挥。",
        "dynasty": "宋",
        "collection_info": null
    },
    {
        "uuid": "dca2426a87ceb41864c5526986698986",
        "title": "支颐",
        "author": "葛起耕",
        "content": "气数推移有盛衰，老观此理独支颐。\n阅人云木能千载，过眼风花只片时。\n名利场中棋变幻，是非窠裏浪倾危。\n到头输与山中叟，乐在耕锄别不知。",
        "dynasty": "宋",
        "collection_info": null
    },
    {
        "uuid": "aa21a039fbf87ab92f6987755787ce3f",
        "title": "泪",
        "author": "葛起耕",
        "content": "谁奏琵琶妬客欢，啼珠泣玉使心酸。\n感时多向英雄洒，怨别还从粉黛弹。\n每听巴猿愁滴袂，莫烧汉蜡恐堆盘。\n阳关一曲君休唱，唱罢人间行路难。",
        "dynasty": "宋",
        "collection_info": null
    },
    {
        "uuid": "258077a4f636c4ea53b071fcb207b279",
        "title": "小隠",
        "author": "葛起耕",
        "content": "小隠山林习已成，市朝声利让渠争。\n是非每向静中见，悔吝多从动处生。\n且约苍官陪竹友，共邀欢伯访梅兄。\n岁寒心事期相守，一瞬枯荣任变更。",
        "dynasty": "宋",
        "collection_info": null
    },
    {
        "uuid": "0590713f7c56699240f85ed4ef61c7cf",
        "title": "秋夜",
        "author": "葛起耕",
        "content": "城笳吹下暮云边，萤照书帷夜未眠。\n游子不堪征袖薄，西风懒诵捣衣篇。",
        "dynasty": "宋",
        "collection_info": null
    },
    {
        "uuid": "510ee66afc67775dd9676ce382a32628",
        "title": "楼上",
        "author": "葛起耕",
        "content": "楼上何人奏玉箫，数声和月伴春宵。\n断肠唤起江南梦，愁绝寒梅酒半销。",
        "dynasty": "宋",
        "collection_info": null
    },
    {
        "uuid": "0263af4078d68bd632a7e2bce393f0a1",
        "title": "宫词",
        "author": "葛起耕",
        "content": "银漏疏风透玉屏，碧梧枝上雨三更。\n依稀似写华清恨，云冷香销梦不成。",
        "dynasty": "宋",
        "collection_info": null
    },
    {
        "uuid": "04f1d20da4ec9c63c3101c7b7f127015",
        "title": "隠居杂兴  其一",
        "author": "杨公远",
        "content": "碧云深处着吾庐，远却喧嚣尽自如。\n呵砚磨冰朝炼句，拥炉烧叶夜观书。\n人生穷达乘轩鹤，世事盈虚赋芧狙。\n勘破已无朝市梦，软红端不上衣裾。",
        "dynasty": "宋",
        "collection_info": null
    },
    {
        "uuid": "7b2aa8ef538917a83b7ddc13bfeaf88d",
        "title": "隠居杂兴  其二",
        "author": "杨公远",
        "content": "身世悠悠付等閒，卢仝破屋恰三间。\n暂时结伴窗前月，耐久论交户外山。\n竹鼎篆香消更爇，锦囊诗卷改还删。\n是非荣辱俱乌有，翻笑人间两触蛮。",
        "dynasty": "宋",
        "collection_info": null
    },
    {
        "uuid": "50d48dcea4a12dd09c7d88fcf354234c",
        "title": "隠居杂兴  其三",
        "author": "杨公远",
        "content": "老屋荒寒亦自清，柴门虽设只长扃。\n数行古隶閒居赋，半壁行书陋室铭。\n□□□□□□□，研朱滴露勘黄庭。\n此生与世虽无补，笔底青山到了青。",
        "dynasty": "宋",
        "collection_info": null
    },
    {
        "uuid": "23f06076e702b75ebbd917c0472fc867",
        "title": "隠居杂兴  其四",
        "author": "杨公远",
        "content": "生计新来喜有涯，莳菘栽韮树桑麻。\n惯眠纸帐三竿日，饱听萍池两部蛙。\n往事真成看堕甑，凡身安敢望乘槎。\n一般受用还官样，门外黄蜂为报衙。",
        "dynasty": "宋",
        "collection_info": null
    },
    {
        "uuid": "fd566d99695697afa549fe3a6bcbe0cd",
        "title": "隠居杂兴  其五",
        "author": "杨公远",
        "content": "髼松两鬓欲成丝，又是桃红李白时。\n百岁光阴须藉酒，一生志趣莫过诗。\n世情因向贫中识，画思方知老后宜。\n却喜半犁新雨过，旋分菊本莳东篱。",
        "dynasty": "宋",
        "collection_info": null
    },
    {
        "uuid": "e02e328044b938c2ea17593f600baaf3",
        "title": "隠居杂兴  其六",
        "author": "杨公远",
        "content": "一味幽閒了此生，那曾怀刺谒公卿。\n无官可署名虽晦，有句堪吟思自清。\n棋要藏机何用着，琴能识趣底须声。\n何当办取青蓑笠，去趁农夫学耦耕。",
        "dynasty": "宋",
        "collection_info": null
    },
    {
        "uuid": "3f1fe8c8ed73da8dc8b61ee8937d09b4",
        "title": "隠居杂兴  其七",
        "author": "杨公远",
        "content": "萧然天地一吟身，着向荒村野水滨。\n耳底松声风奏乐，窗间竹影月传神。\n无田种秫难谋醉，有砚遗家未是贫。\n除却推敲无别事，襟怀拍塞四时春。",
        "dynasty": "宋",
        "collection_info": null
    },
    {
        "uuid": "098cea59eabc9afcaf451f1988350b15",
        "title": "隠居杂兴  其八",
        "author": "杨公远",
        "content": "篱编红槿障蓬茅，半近城闉半近郊。\n苔绣曲蹊千万点，梅窥碧沼两三梢。\n閒将今古浇胸臆，懒把荣枯问卦爻。\n一自渔樵分席后，清泉白石与论交。",
        "dynasty": "宋",
        "collection_info": null
    },
    {
        "uuid": "17f6324c06502edd389fca660b90740e",
        "title": "隠居杂兴  其九",
        "author": "杨公远",
        "content": "槎牙诗骨等梅臞，试启青铜失故吾。\n啖蔗祇应佳境近，解袍那想故人无。\n推排景物归吟卷，安顿江山入画图。\n只此可堪供活计，底须舍瑟学齐竽。",
        "dynasty": "宋",
        "collection_info": null
    },
    {
        "uuid": "4a0c5edbdce42eb95cfaa1defa48a441",
        "title": "隠居杂兴  其一○",
        "author": "杨公远",
        "content": "诘曲通村小径开，依山结屋任低隈。\n无从问字高人过，有不嫌贫长者来。\n煮茗烧残柴带叶，脱巾漉起酒和醅。\n绝怜笔砚香犹在，集句曾赓百咏梅。",
        "dynasty": "宋",
        "collection_info": null
    },
    {
        "uuid": "249856cbb727cb960f01cf6bf6823ff5",
        "title": "中秋",
        "author": "杨公远",
        "content": "秋气平分雨乍晴，残云敛尽楚天清。\n野人不趁□花课，赢得今宵看月明。",
        "dynasty": "宋",
        "collection_info": null
    },
    {
        "uuid": "09c514e4be0d9929852c35e6d962ec16",
        "title": "雨过閒步",
        "author": "杨公远",
        "content": "霏微雨过不成泥，小步何妨曳杖藜。\n半露好山云断续，轻笼淡日树高低。\n池塘有梦春生草，桃李无言下自蹊。\n政此新晴犹未定，那堪又听竹鸡啼。",
        "dynasty": "宋",
        "collection_info": null
    },
    {
        "uuid": "d5894994b0eae2b35f94e205bf0455ea",
        "title": "鹭",
        "author": "杨公远",
        "content": "飘然片雪下晴空，终日盘旋浅濑中。\n行近鸥鳬风致别，立依蒲蓼画图同。\n数茎丝髮心何虑，一世鱼餐体不丰。\n历遍江湖真漫浪，前身应想是渔翁。",
        "dynasty": "宋",
        "collection_info": null
    },
    {
        "uuid": "587d3336e41c60c09b7d1d0aa6937089",
        "title": "溪行",
        "author": "杨公远",
        "content": "通村一径遶清溪，缓步行来曳杖藜。\n风弄柳丝垂袅袅，红桃映水压枝低。",
        "dynasty": "宋",
        "collection_info": null
    },
    {
        "uuid": "ffb0eeecf398db010a652a66c62787fe",
        "title": "梅花五首  其一",
        "author": "杨公远",
        "content": "草木根荄暖未回，□□□□□□□。\n□□□□□□□，老干槎牙一半摧。\n水急可曾流影去，雪深还不碍香来。\n赤松孤竹真渠友，万紫千红总皂台。",
        "dynasty": "宋",
        "collection_info": null
    },
    {
        "uuid": "334e0082cb591b5a323fdc19adcb6308",
        "title": "梅花五首  其二",
        "author": "杨公远",
        "content": "高标独立岁寒时，不受狂蜂浪蝶知。\n树百千年枯更好，花三两点少为奇。\n暗香疎影孤山句，却月凌风水部诗。\n顾我对渠吟未稳，且将淡墨貌横枝。",
        "dynasty": "宋",
        "collection_info": null
    },
    {
        "uuid": "4412e31a50dbbf4851b13cfb2e98321f",
        "title": "梅花五首  其三",
        "author": "杨公远",
        "content": "屋檐斜入一枝低，欲为形容颇费思。\n萧洒花裁冰脑缀，横斜干倚斗杓垂。\n风浮香动更阑后，窗映枝横月转时。\n最是孤高难着语，只宜索笑莫言诗。",
        "dynasty": "宋",
        "collection_info": null
    },
    {
        "uuid": "63ba5ee1f24bb203866209e414b7420e",
        "title": "梅花五首  其四",
        "author": "杨公远",
        "content": "横隔片烟争向静，深藏翠幕全真性。\n霞拖数缕日初沉，月挂一眉天未暝。\n问讯频敲碧玉枝，觅诗踏遍苍苔径。\n有时小醉倚幽窗，只藉清香闻得醒。",
        "dynasty": "宋",
        "collection_info": null
    },
    {
        "uuid": "d82958a5f8e5427058b4742e83b7b619",
        "title": "梅花五首  其五",
        "author": "杨公远",
        "content": "半黏残雪不胜清，可惜梢头欠月明。\n影不横斜冰未泮，香微漏洩晓初晴。\n餐毡苏武应同调，披氅王恭想再生。\n忍冻保全清节在，为渠从此定交盟。",
        "dynasty": "宋",
        "collection_info": null
    },
    {
        "uuid": "b118e161115ac5faf9d91d5b3d514179",
        "title": "萤",
        "author": "杨公远",
        "content": "飞萤生腐草，熠耀暗中游。\n贴水灯相照，穿林火独幽。\n风前疑烬落，雨裏讶星流。\n映读除车胤，今人肯效不。",
        "dynasty": "宋",
        "collection_info": null
    },
    {
        "uuid": "9f31dea0d42a760436f05a20440c0e32",
        "title": "白杜鹃花",
        "author": "杨公远",
        "content": "从来只说映山红，幻出铅华夺化工。\n莫是杜鹃飞不到，故无啼血染芳丛。",
        "dynasty": "宋",
        "collection_info": null
    },
    {
        "uuid": "d0fd59deaa116deb7d320a1953d59a2b",
        "title": "雨后  其一",
        "author": "杨公远",
        "content": "春色相将老，幽禽百样吟。\n一犁新雨骤，满地落花深。\n麦秀风翻浪，秧青水透针。\n年登应可卜，稍稍慰侬心。",
        "dynasty": "宋",
        "collection_info": null
    },
    {
        "uuid": "311f85c8136df5cd7079b2c092d35146",
        "title": "雨后  其二",
        "author": "杨公远",
        "content": "沛然倾霔战骄阳，飒飒风来作晚凉。\n吹散浮云澄玉宇，敲残枯叶堕银床。\n韩檠擢用因书荐，班扇投閒被雨妨。\n自此吟情辜不得，一秋景物要平章。",
        "dynasty": "宋",
        "collection_info": null
    },
    {
        "uuid": "155506e7bf2585b39fed7ae75d22b89f",
        "title": "雪",
        "author": "杨公远",
        "content": "怪得云顽冻不开，漫空忽搅豆稭灰。\n青留一半窗前竹，白胜三分屋外梅。\n剡曲舟应撑月去，灞桥馿想得诗回。\n吾侬喜有煎茶兴，不羡销金帐底杯。",
        "dynasty": "宋",
        "collection_info": null
    },
    {
        "uuid": "e39f1cf629a6b686ee9615fb320c63c4",
        "title": "白茅道中",
        "author": "杨公远",
        "content": "支筇过岭坳，对景试推敲。\n野水书之字，山田画卦爻。\n云归峰露顶，叶落树留梢。\n问此名何地，人言是白茅。",
        "dynasty": "宋",
        "collection_info": null
    },
    {
        "uuid": "6312720ef87fbee4e106610ac9ffce65",
        "title": "次程斗山韵",
        "author": "杨公远",
        "content": "口作蛩吟肩耸山，了无萦繫一生閒。\n梦回春草池塘外，诗在梅花烟雨间。\n但得双眸长炯炯，从教两鬓自斑斑。\n此身穷达何消问，天道乘除去復还。",
        "dynasty": "宋",
        "collection_info": null
    },
    {
        "uuid": "98195d43256969afa89ae64095c23678",
        "title": "次吴篁屿山行",
        "author": "杨公远",
        "content": "诘曲深林小径斜，杖藜徐步访山家。\n老翁□□无祗待，禁酒官严又禁茶。",
        "dynasty": "宋",
        "collection_info": null
    },
    {
        "uuid": "5fd840c90cec2f9da17e05c96fc4a08b",
        "title": "闻鹃  其一",
        "author": "杨公远",
        "content": "帝魄声声切，教侬听不禁。\n都缘伤国破，岂是怨春深。\n枕上幽人思，灯前逆旅心。\n花枝疑恨血，到处映山林。",
        "dynasty": "宋",
        "collection_info": null
    },
    {
        "uuid": "d49b22091ef82664ae55d47dee64359e",
        "title": "闻鹃  其二",
        "author": "杨公远",
        "content": "春阑闻杜宇，归去意难禁。\n蜀道连天崄，郫城隠雾深。\n差池当日事，懊恨此生心。\n阅世多兴废，君休忆故林。",
        "dynasty": "宋",
        "collection_info": null
    },
    {
        "uuid": "93f800aa65b037a093b4083e31df3428",
        "title": "次程直学秋雨感",
        "author": "杨公远",
        "content": "一雨战秋阳，风生衣袂举。\n更不假蒲葵，秋阳眇何许。\n浑如赫赫人，其技只鼯鼠。\n须信有循环，凉生屏烦暑。\n此意默领会，何劳向人语。",
        "dynasty": "宋",
        "collection_info": null
    },
    {
        "uuid": "5862e393d711cd1bfd8cc3fbfbec7f27",
        "title": "弔讷相次仲宣韵  其一",
        "author": "杨公远",
        "content": "两字清忠帝衮褒，都缘稳把济川篙。\n后来诸老多成败，何似先生勇退高。",
        "dynasty": "宋",
        "collection_info": null
    },
    {
        "uuid": "f148b8d772fc8218d5a8e3b5cc7b3150",
        "title": "弔讷相次仲宣韵  其二",
        "author": "杨公远",
        "content": "官居鼎鼐只儒酸，雅淡襟期耐岁寒。\n拂袖乘箕天上去，斑斑青史后人看。",
        "dynasty": "宋",
        "collection_info": null
    },
    {
        "uuid": "018542590f5867599a45aba90e353b3c",
        "title": "始生书怀",
        "author": "杨公远",
        "content": "非贤非智半痴聋，性禀天然雅淡中。\n閒阅废兴槐国梦，细思得失楚人弓。\n事无欺世心何愧，诗为伤时句不工。\n却谢梅花开几点，年年此日伴山翁。",
        "dynasty": "宋",
        "collection_info": null
    },
    {
        "uuid": "4fdf21f71de9688ab4450007fd3ff6fa",
        "title": "黄山",
        "author": "杨公远",
        "content": "古今墨客兼骚客，推许黄山甲众山。\n三十六峰层汉外，百千万岫乱云间。\n炼丹帝往名长在，捣药仙归臼已閒。\n叶落花开人寂寂，雄鸣雌和鸟关关。\n瀑湍岩罅常飞沫，砂现崖巅未带殷。\n水畔青牛眠正稳，源头白鹿去仍还。\n清潭易见鱼翻锦，幽洞难窥豹露斑。\n着罢棋枰留嶂顶，流来桃片点溪湾。\n鸾翔弄影非无侣，鹤唳衝天岂类鹇。\n空谷伐柯樵父远，平川唤犊牧儿顽。\n石缾倾注泉那竭，瑶草敷荣地匪悭。\n老桧络藤缠夭矫，苍苔蚀径遶迴环。\n遥知衲子明空苦，应笑贪夫竞触蛮。\n断续小桥艰跋涉，崎岖绝磴费跻攀。\n枝头果熟猿争取，树杪梢枯鹊为删。\n虎踞风前疑啸吼，龙潜潭底想盘跧。\n水帘珠贯何曾捲，石室云封底用𣡬。\n对峙容浮高耸峭，合流曹院响湲潺。\n汤泉浴起能轻骨，药鼎餐遗可驻颜。\n胜概不穷吟不尽，一时模写在人寰。",
        "dynasty": "宋",
        "collection_info": null
    },
    {
        "uuid": "2cd45e72a6578a404c10506474ba053c",
        "title": "宫词",
        "author": "杨公远",
        "content": "燕语鶑啼日正长，六宫桃李闹春光。\n妾身虽未承恩泽，却喜君恩泽万方。",
        "dynasty": "宋",
        "collection_info": null
    },
    {
        "uuid": "23986efca5b0362bd06a46ad810a4ec3",
        "title": "次敏斋陈先生月艇",
        "author": "杨公远",
        "content": "小池新舣野航轻，分得江湖一段清。\n最是好天良月夜，婵娟冷浸入窗明。",
        "dynasty": "宋",
        "collection_info": null
    },
    {
        "uuid": "8fedb98acb78c3a221412128860219dc",
        "title": "闷书",
        "author": "杨公远",
        "content": "闷来咄咄向空书，怪底年来每事疎。\n着脚左如旋磨蚁，进身难似上竿鱼。\n不逢贤者休弹铗，谩说侯门可曳裾。\n毕竟归农为上策，买将蓑笠去耕锄。",
        "dynasty": "宋",
        "collection_info": null
    },
    {
        "uuid": "dbe338ca4aa0eb83824470bcc0ddd56d",
        "title": "次冰寮尤倅落叶",
        "author": "杨公远",
        "content": "陡觉老秋郊，山臞出岭坳。\n萧骚风脱叶，清峭树留梢。\n渐失牛羊径，难藏鹳鹊巢。\n炉烧供夜读，童扫莫轻抛。",
        "dynasty": "宋",
        "collection_info": null
    },
    {
        "uuid": "0cd165e8a21c9c2126b63cda58444997",
        "title": "偶成",
        "author": "杨公远",
        "content": "世路崎岖蜀道难，长年兀兀坐柴关。\n诗才得句心先喜，事不萦怀梦亦閒。\n已种苍竿环碧沼，旋营矮屋傍青山。\n倘来轩冕虽无分，赢得优游天地间。",
        "dynasty": "宋",
        "collection_info": null
    },
    {
        "uuid": "d8da7cebd84591a9047104f816e1c0d8",
        "title": "次兰皋自咏",
        "author": "杨公远",
        "content": "生来无分对书灯，却喜逢人便眼青。\n枵腹谩临求米帖，学耕频勘相牛经。\n崚嶒骨相身长健，磊磈襟怀鬓未星。\n密掩柴扉盘膝坐，人非人是底须听。",
        "dynasty": "宋",
        "collection_info": null
    },
    {
        "uuid": "656943962c9ad5ebc7d904ad2495c911",
        "title": "次宋省斋避暑",
        "author": "杨公远",
        "content": "何处避炎威，好是幽人屋。\n拂拂来清风，苍松间修竹。\n坐久细哦诗，惜不疗饥腹。\n念彼田舍翁，桔槔声断续。\n谁知汉阴老，抱瓮灌园谷。\n顾我本无机，所愿年谷熟。",
        "dynasty": "宋",
        "collection_info": null
    },
    {
        "uuid": "0078f4a14c5b4ffa21ef1f77ddd2d2c7",
        "title": "寓干明观  其一",
        "author": "杨公远",
        "content": "梗迹寄琳宫，萧然万虑空。\n观碁评胜负，拂剑认雌雄。\n香篆消还续，缾花白间红。\n自怜閒雅趣，恰共羽流同。",
        "dynasty": "宋",
        "collection_info": null
    },
    {
        "uuid": "9d474639018643deb311aa68ccd5ef58",
        "title": "寓干明观  其二",
        "author": "杨公远",
        "content": "无奈雨潺潺，驱除恶况难。\n三杯官酒薄，一掬客心酸。\n画卷慵拈起，书编谩展看。\n更谁堪与话，时对老黄冠。",
        "dynasty": "宋",
        "collection_info": null
    },
    {
        "uuid": "01a11afd8f204e70cd944bd88368fa38",
        "title": "寓干明观  其三",
        "author": "杨公远",
        "content": "多谢老弥明，金芽石鼎烹。\n一瓯浮雪白，两腋觉风清。\n齿颊回真味，诗联悟道情。\n北窗高卧处，魂梦到蓬瀛。",
        "dynasty": "宋",
        "collection_info": null
    },
    {
        "uuid": "65ac6d0c1c7fb389060c8e634e7e8d6c",
        "title": "寓干明观  其四",
        "author": "杨公远",
        "content": "丹室白云深，红尘不受侵。\n鸣琴惊鹤梦，弹铗恐龙吟。\n只有清虚事，全无名利心。\n谢渠为下榻，买酒共侬斟。",
        "dynasty": "宋",
        "collection_info": null
    },
    {
        "uuid": "7f0f3fc4df318d7bdfa366ddd14bd68f",
        "title": "寓干明观  其五",
        "author": "杨公远",
        "content": "月色上窗纱，移来竹影斜。\n夜深人已寂，更转鼓频挝。\n杜宇惊幽梦，银釭坠细花。\n一时浑不记，身在羽人家。",
        "dynasty": "宋",
        "collection_info": null
    },
    {
        "uuid": "0fb044d1584db8086fd4e991c24e8ca0",
        "title": "大佛头次程斗山",
        "author": "杨公远",
        "content": "丈六金身本自然，如今丈六未齐肩。\n当时若起亭亭立，只恐纔余尺五天。",
        "dynasty": "宋",
        "collection_info": null
    },
    {
        "uuid": "2e67711a46c498d99eaa6e2d9e587516",
        "title": "清明日雨中闻鹃  其一",
        "author": "杨公远",
        "content": "蜀魄抑何灵，年年不负盟。\n才过百五日，便作两三声。\n渠自怀归计，人因恼别情。\n凄凉无处着，那更雨如倾。",
        "dynasty": "宋",
        "collection_info": null
    },
    {
        "uuid": "0b0f1454f402aa5c7c76c068d63e51a7",
        "title": "清明日雨中闻鹃  其二",
        "author": "杨公远",
        "content": "家轻授鳌灵，不拟再寻盟。\n故业成荒址，中心饮恨声。\n废兴犹反掌，今古总伤情。\n最是初闻处，令人泪欲倾。",
        "dynasty": "宋",
        "collection_info": null
    },
    {
        "uuid": "2f4b2b8e3a43874d56515e880ab4e968",
        "title": "借虚谷太博狂吟十诗韵书怀併呈太博  其一",
        "author": "杨公远",
        "content": "钟鼎箪瓢信宿缘，且将閒逸度余年。\n诗敲雪月风花夜，画捲江湖烟雨天。\n三尺焦桐方外友，一泓老砚郭边田。\n自惭野趣无拘束，敢和清吟一十篇。",
        "dynasty": "宋",
        "collection_info": null
    },
    {
        "uuid": "ef3a6d5764193a7a63653cffa6301180",
        "title": "借虚谷太博狂吟十诗韵书怀併呈太博  其二",
        "author": "杨公远",
        "content": "竹马纔抛又是翁，年来自觉转疎慵。\n欲开竹下三三径，还借毫端六六峰。\n处世竟无非理事，对人那有可惭容。\n浮沈聊尔从吾好，却笑南阳说卧龙。",
        "dynasty": "宋",
        "collection_info": null
    },
    {
        "uuid": "451017b6bf62f9b480cad97921806793",
        "title": "借虚谷太博狂吟十诗韵书怀併呈太博  其三",
        "author": "杨公远",
        "content": "幽事知谁可共论，烟浮清晓月黄昏。\n吟梅细味逋仙句，植蕙閒招楚客魂。\n暴富小池蛙奏乐，安贫陋室席为门。\n吾生幸自无荣辱，一任傍人笑作村。",
        "dynasty": "宋",
        "collection_info": null
    },
    {
        "uuid": "6f252cb057c7bf96a71ce4441a32827f",
        "title": "借虚谷太博狂吟十诗韵书怀併呈太博  其四",
        "author": "杨公远",
        "content": "头颅搭飒一山翁，万事随宜敢讳穷。\n不结东华尘土梦，何干北海马牛风。\n半生踪迹从容裏，一片襟期冷淡中。\n兀坐有时参世味，古今兴废转头空。",
        "dynasty": "宋",
        "collection_info": null
    },
    {
        "uuid": "6c94b69757e5c34bb3a001501826264e",
        "title": "借虚谷太博狂吟十诗韵书怀併呈太博  其五",
        "author": "杨公远",
        "content": "失笑如何了此生，须教日日醉乌程。\n是非不较人情好，穷达休论世路平。\n钓月耕云何限乐，枕流漱石有余清。\n近来转觉身强健，剩喜双瞳炯炯明。",
        "dynasty": "宋",
        "collection_info": null
    },
    {
        "uuid": "274a20222911817a88a118e89b5c6f90",
        "title": "借虚谷太博狂吟十诗韵书怀併呈太博  其六",
        "author": "杨公远",
        "content": "书剑谋生总不成，效渠东野以诗鸣。\n未知唐宋源流异，却喜江湖句法轻。\n肩耸每同臞鹤立，口吟端似冷蛩声。\n自怜绝少惊人句，生怕人传浪得名。",
        "dynasty": "宋",
        "collection_info": null
    },
    {
        "uuid": "445ad0c48d8f753814fc99408247eef0",
        "title": "借虚谷太博狂吟十诗韵书怀併呈太博  其七",
        "author": "杨公远",
        "content": "一生不把两眉愁，厌听瓢声笑许由。\n愿荷锄来翻畎亩，懒携刺去谒公侯。\n酒倾明月清风夜，诗琢空山落木秋。\n坎止流行俱莫问，自然霜雪未蒙头。",
        "dynasty": "宋",
        "collection_info": null
    },
    {
        "uuid": "94bf7caeea0a35f3787e57d6d9ca104f",
        "title": "借虚谷太博狂吟十诗韵书怀併呈太博  其八",
        "author": "杨公远",
        "content": "吾庐近野却依城，弹压风光藉酒兵。\n山色可供图画趣，泉流聊当管絃声。\n眼前无事方安逸，天下丰年即太平。\n权势从来难倚仗，祇宜孤立度浮生。",
        "dynasty": "宋",
        "collection_info": null
    },
    {
        "uuid": "c81c9855d1f71d935ceb93b9941014c2",
        "title": "借虚谷太博狂吟十诗韵书怀併呈太博  其九",
        "author": "杨公远",
        "content": "身世悠悠岁月侵，儿时历练到如今。\n梅臞元禀冰霜操，松老犹坚铁石心。\n世道任从渠否泰，人情岂为我辰参。\n欲知卜隠在何处，寂寞荒村烟树深。",
        "dynasty": "宋",
        "collection_info": null
    },
    {
        "uuid": "5ba25e4da8b29169a1712efdfbd9f1f9",
        "title": "借虚谷太博狂吟十诗韵书怀併呈太博  其一○",
        "author": "杨公远",
        "content": "径曲通村深復深，听鶑吟歇听蝉吟。\n园林幽雅已成趣，朝市纷华岂到心。\n匣冷冯驩长铗剑，壁悬元亮不絃琴。\n故知忤世皆缘直，有口从今只合瘖。",
        "dynasty": "宋",
        "collection_info": null
    },
    {
        "uuid": "1cef31e55a4c96bc813549e8290b9277",
        "title": "一溪赵宰惠诗次韵谢",
        "author": "杨公远",
        "content": "古歙遭逢定宿缘，作成和气致丰年。\n一溪浪静一溪月，百里民安百里天。\n草茂圜扉花满县，雨余村落水通田。\n正惭欠识荆州愿，忽拜雕冰镂玉篇。",
        "dynasty": "宋",
        "collection_info": null
    },
    {
        "uuid": "656256e4e7b581fd986eb46574f152af",
        "title": "高斋韩东尉用前韵见寄次韵谢",
        "author": "杨公远",
        "content": "世间名利我无缘，饱看黄花又一年。\n鬓有几根从带雪，心无一事可欺天。\n筑居易办观梅阁，取醉难谋种秫田。\n欲谒昌黎论此意，那知先已寄新篇。",
        "dynasty": "宋",
        "collection_info": null
    },
    {
        "uuid": "151830eaa24c96df4cf0eed3ea895110",
        "title": "听磵泉琴次赵丞韵",
        "author": "杨公远",
        "content": "来谒磵泉琴，都忘利与名。\n初闻心地爽，饱听耳根清。\n三峡流波势，九皋鸣鹤声。\n更期明月夜，共此畅幽情。",
        "dynasty": "宋",
        "collection_info": null
    },
    {
        "uuid": "c647bf6fb10cc88cd0a369080a6cb363",
        "title": "生朝",
        "author": "杨公远",
        "content": "初度今朝四二年，头颅堪笑尚依然。\n故庐仅有三间月，负郭曾无二顷田。\n雅淡生涯图画裏，清新吟思竹梅边。\n焚香只祝吾亲健，此外穷通付老天。",
        "dynasty": "宋",
        "collection_info": null
    },
    {
        "uuid": "5407987d26ed934ae3c4c0e847b9a2e5",
        "title": "清明后旬日不闻鹃",
        "author": "杨公远",
        "content": "过了清明又一旬，不闻杜宇免伤情。\n算渠会得羁人意，应向山林僻处鸣。",
        "dynasty": "宋",
        "collection_info": null
    },
    {
        "uuid": "2245ddd4c48f1db7f1e4485da86a67d7",
        "title": "次程斗山村居韵  其一",
        "author": "杨公远",
        "content": "隠迹深村裏，年今四十余。\n谩携三寸管，欠读几行书。\n爱竹和烟种，移梅带月锄。\n箪瓢还自乐，饭糗茹青蔬。",
        "dynasty": "宋",
        "collection_info": null
    },
    {
        "uuid": "9cb7b2066f07f5bbd84c24f88589de23",
        "title": "次程斗山村居韵  其二",
        "author": "杨公远",
        "content": "萧洒园池上，依然一故庐。\n苍苔封曲径，老鹤伴閒居。\n计拙身还逸，颜酡鬓任疎。\n日长无个事，穷达尽教渠。",
        "dynasty": "宋",
        "collection_info": null
    },
    {
        "uuid": "20cf32d8f8f0a70aa31a352aacc322be",
        "title": "次程斗山村居韵  其三",
        "author": "杨公远",
        "content": "山势主宾立，溪流泾渭分。\n景幽诗易得，兴逸酒难醺。\n有累营家燕，无心出岫云。\n若言朝市事，毫髮不曾闻。",
        "dynasty": "宋",
        "collection_info": null
    },
    {
        "uuid": "a883fd8e21e3a2068cc217fc972a7b8e",
        "title": "次程斗山村居韵  其四",
        "author": "杨公远",
        "content": "融和天气好，携杖作清游。\n景物自消长，禽言或去留。\n人登山际寺，花映水边楼。\n欲写归吟卷，敲推手不休。",
        "dynasty": "宋",
        "collection_info": null
    },
    {
        "uuid": "eb598e869e97b544b86d782a593b87b5",
        "title": "次程斗山村居韵  其五",
        "author": "杨公远",
        "content": "搔头无别想，得句但长吟。\n懒到风波地，坚存铁石心。\n人情从冷热，世态任浮沈。\n却喜虚檐外，清吹满竹林。",
        "dynasty": "宋",
        "collection_info": null
    },
    {
        "uuid": "35a5d4a313d558a0290969735e42a5e4",
        "title": "次程斗山村居韵  其六",
        "author": "杨公远",
        "content": "茅结两间月，白云分半间。\n利名俱拚舍，云月共清閒。\n来辙元无俗，论交頼有山。\n谢渠梁上燕，社后又飞还。",
        "dynasty": "宋",
        "collection_info": null
    },
    {
        "uuid": "a431e6b7aa52b0f045ac8987115f03da",
        "title": "次程斗山村居韵  其七",
        "author": "杨公远",
        "content": "山中閒宰相，日日有蜂衙。\n剑戟门前竹，枪棋鼎内茶。\n鶑歌喉宛转，蝶舞翅欹斜。\n只此堪娱乐，何消解语花。",
        "dynasty": "宋",
        "collection_info": null
    },
    {
        "uuid": "87b899d262a63bfb6985b897131675e5",
        "title": "次程斗山村居韵  其八",
        "author": "杨公远",
        "content": "村疃多幽趣，谁言景象稀。\n云欹山卸帽，苔长石添衣。\n一岁惊春老，千林觉绿肥。\n可怜双蛱蝶，又傍菜花飞。",
        "dynasty": "宋",
        "collection_info": null
    },
    {
        "uuid": "eead0799ed9dd7c1c16d5de245d57143",
        "title": "次程斗山村居韵  其九",
        "author": "杨公远",
        "content": "生来疎拙甚，怕与俗流同。\n颇识一丁字，宁牵两石弓。\n夜敲筛柳月，晓对落花风。\n但得身无事，何消效送穷。",
        "dynasty": "宋",
        "collection_info": null
    },
    {
        "uuid": "ab0e6c219f12025da572913efbf8a59f",
        "title": "次程斗山村居韵  其一○",
        "author": "杨公远",
        "content": "诗骨清臞甚，几如沈隠侯。\n自编篱象眼，为护笋猫头。\n日有丘园乐，身无世俗愁。\n怜渠名利客，汩汩几时休。",
        "dynasty": "宋",
        "collection_info": null
    },
    {
        "uuid": "5d2441d286b3198d1370d36cdaceb940",
        "title": "再用韵  其一",
        "author": "杨公远",
        "content": "非郭非山住，萧然乐有余。\n昼长延客话，夜静课儿书。\n药润晴时晒，畦硗雨后锄。\n近来生计好，新味富佳蔬。",
        "dynasty": "宋",
        "collection_info": null
    },
    {
        "uuid": "9c4136da5530e48335aade0981990529",
        "title": "再用韵  其二",
        "author": "杨公远",
        "content": "数椽欹欲压，髣髴玉川庐。\n不结市朝梦，惟便水竹居。\n静中谙世味，贫裏见亲疏。\n忽怪幽池涨，元通灌稻渠。",
        "dynasty": "宋",
        "collection_info": null
    },
    {
        "uuid": "1ea4e97d266b3310a9dcb88e315306b9",
        "title": "再用韵  其三",
        "author": "杨公远",
        "content": "村深林密处，路向小桥分。\n屋老诛茅葺，肠枯借酒醺。\n废兴随反掌，富贵等浮云。\n近更浇漓甚，伤怀不忍闻。",
        "dynasty": "宋",
        "collection_info": null
    },
    {
        "uuid": "4bce1612433dc59e3a75298ac0ea006d",
        "title": "再用韵  其四",
        "author": "杨公远",
        "content": "林塘幽復僻，俗士可曾游。\n景物因人胜，茶瓜为客留。\n纳凉寻密竹，凝眺倚层楼。\n浮世荣枯事，从今莫问休。",
        "dynasty": "宋",
        "collection_info": null
    },
    {
        "uuid": "b8e76f0108e9105a7c1893c35ad73764",
        "title": "再用韵  其五",
        "author": "杨公远",
        "content": "閒拂苍苔坐，新蝉伴我吟。\n有山堪着眼，无事可萦心。\n风细荷香度，池清鸟影沈。\n诗成惭句拙，那得落鸡林。",
        "dynasty": "宋",
        "collection_info": null
    },
    {
        "uuid": "53661b2740aebfb4b8e2fd730b2b5a61",
        "title": "再用韵  其六",
        "author": "杨公远",
        "content": "孤竹赤松子，定交泉石间。\n不关渠势利，落得自萧閒。\n画写景中景，云分山外山。\n兴来时散策，兴尽便知还。",
        "dynasty": "宋",
        "collection_info": null
    },
    {
        "uuid": "78f2e7b645a936d6b71a2d577dc860c9",
        "title": "再用韵  其七",
        "author": "杨公远",
        "content": "遶檐森竹木，环列类排衙。\n供客何消酒，论文只藉茶。\n禽声喧昼永，日影印窗斜。\n更有清虚事，凭栏看藕花。",
        "dynasty": "宋",
        "collection_info": null
    },
    {
        "uuid": "94b6f231a9fc5ec690c138c604570c50",
        "title": "再用韵  其八",
        "author": "杨公远",
        "content": "地僻人烟少，林深辙迹稀。\n折蕉当巨扇，裁葛作单衣。\n田绿秧初遍，梅红雨后肥。\n茅檐喧闹处，紫燕引雏飞。",
        "dynasty": "宋",
        "collection_info": null
    },
    {
        "uuid": "b6a5b4658d95736009a93c4ff5753ca4",
        "title": "再用韵  其九",
        "author": "杨公远",
        "content": "平生丘壑趣，閒雅更谁同。\n养竹苔三径，栽花地一弓。\n棋边消永日，琴上鼓熏风。\n静裏谋生计，优游道不穷。",
        "dynasty": "宋",
        "collection_info": null
    },
    {
        "uuid": "e512aa77be013403fa9d06e69d67d0bb",
        "title": "再用韵  其一○",
        "author": "杨公远",
        "content": "骨相寒如许，那封万户侯。\n红颜非藉酒，白雪未蒙头。\n事少浑无梦，身閒岂有愁。\n老天能覆我，饱暖四宜休。",
        "dynasty": "宋",
        "collection_info": null
    },
    {
        "uuid": "315f7b24d30af027d88035ac663b1f7d",
        "title": "三用韵  其一",
        "author": "杨公远",
        "content": "卜筑郊垧外，宽閒一亩余。\n汲泉朝灌菊，炙烛夜观书。\n酒熟邀朋酌，园荒课仆锄。\n喜尝红稻饭，旋荐晚菘蔬。",
        "dynasty": "宋",
        "collection_info": null
    },
    {
        "uuid": "3c0d61fdb5cb0700759d6c166e2fad79",
        "title": "三用韵  其二",
        "author": "杨公远",
        "content": "地不喧车马，萧然一草庐。\n曲通樵牧径，正合野人居。\n秋老欣禾熟，林寒觉叶疏。\n高歌仍鼓腹，世事岂关渠。",
        "dynasty": "宋",
        "collection_info": null
    },
    {
        "uuid": "f4ad8d2d0d372ae9c5c24ba42966ef7e",
        "title": "三用韵  其三",
        "author": "杨公远",
        "content": "屋头明月上，此夕又秋分。\n千里人俱共，三杯酒自醺。\n河清疑有水，夜永喜无云。\n桂树婆娑影，天香满世闻。",
        "dynasty": "宋",
        "collection_info": null
    },
    {
        "uuid": "79cb77df8c5b4806240e083e3acaf275",
        "title": "三用韵  其四",
        "author": "杨公远",
        "content": "人生期满百，有兴且追游。\n白髮来非约，青春去莫留。\n兔乌双转毂，今古一凭楼。\n莫问穷通事，从今付分休。",
        "dynasty": "宋",
        "collection_info": null
    },
    {
        "uuid": "ce74768ad92dfc1a8dbe3440247eeb76",
        "title": "三用韵  其五",
        "author": "杨公远",
        "content": "夜凉清似水，凄切只蛩吟。\n唤起离人思，催残懒妇心。\n敲梧风淅淅，筛竹月沈沈。\n颢气微茫裏，依稀见远林。",
        "dynasty": "宋",
        "collection_info": null
    },
    {
        "uuid": "a38cd8f6132b3a9fdb81f96004c0af57",
        "title": "三用韵  其六",
        "author": "杨公远",
        "content": "性野耽幽隠，茅茨一二间。\n身侔黄鹤瘦，心与白云閒。\n囊裏诗无俗，毫端画有山。\n忽惊时节换，塞鴈又南还。",
        "dynasty": "宋",
        "collection_info": null
    },
    {
        "uuid": "79534ed0de66f43cd96a6973a5418544",
        "title": "三用韵  其七",
        "author": "杨公远",
        "content": "不作皱眉事，何烦古押衙。\n且尝桑落酒，更瀹雨前茶。\n风锐霜初结，天寒日易斜。\n莫言秋色老，犹自有黄花。",
        "dynasty": "宋",
        "collection_info": null
    },
    {
        "uuid": "d9009c7168c43ae55f952193ff038acd",
        "title": "三用韵  其八",
        "author": "杨公远",
        "content": "陡觉秋萧索，林端叶渐稀。\n菊残堪作枕，荷老不成衣。\n着句愁诗俗，持螯喜蟹肥。\n晚来风色紧，吹起荻花飞。",
        "dynasty": "宋",
        "collection_info": null
    },
    {
        "uuid": "14950352a7d1d7fdf98d07bc865f57a8",
        "title": "三用韵  其九",
        "author": "杨公远",
        "content": "生计虽随分，年来迥不同。\n穷通槐国梦，得失楚人弓。\n世事埋云月，人情过耳风。\n但教强健在，佳况自无穷。",
        "dynasty": "宋",
        "collection_info": null
    },
    {
        "uuid": "b310715ef78ba9a93226ec222ff7e422",
        "title": "三用韵  其一○",
        "author": "杨公远",
        "content": "无官堪受禄，有橘当封侯。\n俗事退三舍，吟情出一头。\n策筇枝纵步，买竹叶浇愁。\n又是秋归去，推移不暂休。",
        "dynasty": "宋",
        "collection_info": null
    },
    {
        "uuid": "bd191a39e53790088979ef53c620ff2e",
        "title": "四用韵  其一",
        "author": "杨公远",
        "content": "探梅时节近，春小已秋余。\n饭足农家乐，年丰史笔书。\n篱隈眠茧栗，池浅立舂锄。\n对景閒吟句，风骚没笋蔬。",
        "dynasty": "宋",
        "collection_info": null
    },
    {
        "uuid": "afe53c21c1cd44cf4ff7ed1d185cee56",
        "title": "四用韵  其二",
        "author": "杨公远",
        "content": "朝市何曾梦，山林自结庐。\n清幽无俗事，萧洒类僧居。\n地锁苔痕润，池窥竹影疎。\n每番新雨过，门外水成渠。",
        "dynasty": "宋",
        "collection_info": null
    },
    {
        "uuid": "c3798d1211b8ce8dc661a42f6b6a9b2f",
        "title": "四用韵  其三",
        "author": "杨公远",
        "content": "朔风号万窍，冷色倍三分。\n榾柮炉偏暖，茅柴酒易醺。\n烘梅悭爱日，酿雪布彤云。\n今是丰年瑞，吾侬政乐闻。",
        "dynasty": "宋",
        "collection_info": null
    },
    {
        "uuid": "983ede06fa5d503312610538c61b84c1",
        "title": "四用韵  其四",
        "author": "杨公远",
        "content": "小醉初醒后，衝寒作兴游。\n宿云山顶散，残雪树根留。\n檐溜悬冰柱，风威冻玉楼。\n欲吟吟未稳，归拥地炉休。",
        "dynasty": "宋",
        "collection_info": null
    },
    {
        "uuid": "c88a47da185370cb27394086f303bb4c",
        "title": "四用韵  其五",
        "author": "杨公远",
        "content": "梦觉灯初烬，搔头谩短吟。\n人生随宿分，世虑莫萦心。\n霜结风声息，参横月影沈。\n此时朝市客，争似卧家林。",
        "dynasty": "宋",
        "collection_info": null
    },
    {
        "uuid": "603d3d628766e46a10629137d4e60d2b",
        "title": "四用韵  其六",
        "author": "杨公远",
        "content": "活计人知否，无声诗句间。\n高低烟树古，来往钓舟閒。\n练挂千寻瀑，屏围几座山。\n天涯无限景，只仗笔追还。",
        "dynasty": "宋",
        "collection_info": null
    },
    {
        "uuid": "071d3876de8a83a400f7b789a2fab907",
        "title": "四用韵  其七",
        "author": "杨公远",
        "content": "捲起黄紬被，何消道放衙。\n瓦盆常贮酒，雪水旋煎茶。\n但得诗联稳，从教竹屋斜。\n助侬高兴处，索笑共梅花。",
        "dynasty": "宋",
        "collection_info": null
    },
    {
        "uuid": "ecb30ec0d2d07b4e5d86bc06d93f1c0f",
        "title": "四用韵  其八",
        "author": "杨公远",
        "content": "六出新裁就，漫空密又稀。\n独行无鹤氅，冷卧有牛衣。\n竹顶千钧重，梅添十倍肥。\n品题输谢女，柳絮逐风飞。",
        "dynasty": "宋",
        "collection_info": null
    },
    {
        "uuid": "a6f2fb8f224ed3acf3694e9949c3fbfa",
        "title": "四用韵  其九",
        "author": "杨公远",
        "content": "爱梅能独立，不与众芳同。\n花贮香千斛，梢笼月一弓。\n倚松还傍竹，洗雨更梳风。\n和靖清吟后，题评愈不穷。",
        "dynasty": "宋",
        "collection_info": null
    },
    {
        "uuid": "32380987003fe8a07c5fbeb5fc0d19bd",
        "title": "四用韵  其一○",
        "author": "杨公远",
        "content": "因循身渐老，性懒谒王侯。\n尝到新蓝尾，翻余旧历头。\n春来虽可喜，岁去抑何愁。\n桃板书联句，三平二满休。",
        "dynasty": "宋",
        "collection_info": null
    },
    {
        "uuid": "33be37466d22605d185e1d55e4f0ce87",
        "title": "见远楼次敏斋陈先生韵",
        "author": "杨公远",
        "content": "目欲穷千里，楼头着意看。\n云横知岫远，野迥觉天宽。\n对景诗怀壮，乘风衣袂寒。\n主人还解事，容我恣凭阑。",
        "dynasty": "宋",
        "collection_info": null
    },
    {
        "uuid": "0cfc83236bdda37249f3f355512017c5",
        "title": "次汪制议梅岩韵",
        "author": "杨公远",
        "content": "梅倚幽岩顶，花开碧藓枝。\n了无脂粉态，惟有雪霜姿。\n一点香清远，千年树倔奇。\n和羹风味在，那许浪题诗。",
        "dynasty": "宋",
        "collection_info": null
    },
    {
        "uuid": "9ad8d578c68726125183141db5511a77",
        "title": "览镜",
        "author": "杨公远",
        "content": "览镜颜非昔，相将老态催。\n青春弹指去，白雪上头来。\n兴逸三杯酒，诗清百咏梅。\n襟期除此外，万事付悠哉。",
        "dynasty": "宋",
        "collection_info": null
    },
    {
        "uuid": "990bcbfa874b97ecbe7001bb2515500a",
        "title": "闰九日",
        "author": "杨公远",
        "content": "九日重逢恼肺肠，世情底事便炎凉。\n今朝有酒还堪醉，不信黄花不復香。",
        "dynasty": "宋",
        "collection_info": null
    },
    {
        "uuid": "10dfbd80c534adb4d4c1a82feffa57ce",
        "title": "喜晴",
        "author": "杨公远",
        "content": "厌听滴檐声，风回喜乍晴。\n润添新柳重，瘦损落花轻。\n山翠云初敛，溪浑水渐清。\n野人无别事，杖策又郊行。",
        "dynasty": "宋",
        "collection_info": null
    },
    {
        "uuid": "8c2ca1fa9857bebf37814f56952fd318",
        "title": "促织",
        "author": "杨公远",
        "content": "促人机杼意殊深，彻夜啾啾不绝吟。\n莫入五侯庭院去，青蛾红粉少知心。",
        "dynasty": "宋",
        "collection_info": null
    },
    {
        "uuid": "dad375b0bbf8d919d4caceb31c16b6d2",
        "title": "除夜",
        "author": "杨公远",
        "content": "老境渐相干，饶侬鬓未斑。\n岁华今夜换，天道此时还。\n累重家常俭，身轻心自閒。\n莫愁生计薄，笔底有青山。",
        "dynasty": "宋",
        "collection_info": null
    },
    {
        "uuid": "b7e6c4ae0e0e5b64e0c81893f99372c1",
        "title": "再谒紫极宫",
        "author": "杨公远",
        "content": "一去重来已十年，头颅堪笑尚依然。\n何当了却尘纷事，来结梅花纸帐缘。",
        "dynasty": "宋",
        "collection_info": null
    },
    {
        "uuid": "7de7b6160cce4270b755744b3d475483",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其一",
        "author": "杨公远",
        "content": "疎影横斜水清浅，冰容不比寻常见。\n若非采石谪仙魂，定是汨罗骚客面。\n鹤膝枝低俯镜奁，鸭头波静澄江练。\n凭谁说与老孤山，敢续君诗君莫厌。",
        "dynasty": "宋",
        "collection_info": null
    },
    {
        "uuid": "5735fe49557e7ebeddb1bcec749c9f8f",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其二",
        "author": "杨公远",
        "content": "暗香浮动月黄昏，斗转参横月闯门。\n香一线通清晓梦，影千枝写悄诗魂。\n荒寒老屋疎篱处，寂寞断桥流水村。\n青女横陈鸡唱彻，悬知烟雾暝云根。",
        "dynasty": "宋",
        "collection_info": null
    },
    {
        "uuid": "f1901451293298a3fe5e83dec621107c",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其三",
        "author": "杨公远",
        "content": "雪后园林纔半树，支筇细认孤山路。\n云顽未敛风更严，木冻且僵天欲莫。\n冷蕊依稀无处寻，清香髣髴暗中度。\n翻思立马老坡翁，月上黄昏方得句。",
        "dynasty": "宋",
        "collection_info": null
    },
    {
        "uuid": "a58c95611f147cd88371344df35b15c7",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其四",
        "author": "杨公远",
        "content": "水边篱落忽横枝，不受狂蜂浪蝶知。\n万紫千红俱寂寞，三花五蕊自新奇。\n风号浪涌连天起，雪作云凝拂地垂。\n此景此时难着脚，输渠耐冷立江湄。",
        "dynasty": "宋",
        "collection_info": null
    },
    {
        "uuid": "8da8acd5cb747cb5326347b26e0297b1",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其五",
        "author": "杨公远",
        "content": "池水倒窥疎影动，任渠羌管吹三弄。\n碧波清浅浄无痕，老榦槎牙坚耐冻。\n花放羞同桃李场，香来偏恼诗人梦。\n当年曾醉老师雄，翠羽双双疑作凤。",
        "dynasty": "宋",
        "collection_info": null
    },
    {
        "uuid": "b9d112d14560e6764a25b21902ce472f",
        "title": "江草塘袖诗言别次韵以饯",
        "author": "杨公远",
        "content": "数日君不来，欲赋莫云诗。\n今朝忽过我，欢然如先期。\n谈论已忘倦，坐卧犹忘机。\n正尔踌躇间，袖出言别诗。\n且知束锦囊，届途无多时。\n使我心为感，使我心为悲。\n此意竟何如，写作送行诗。\n君不鄙我句，喜色形鬚眉。\n明朝天一方，胥会知何时。",
        "dynasty": "宋",
        "collection_info": null
    },
    {
        "uuid": "4bb0785a5448fa8b9c445e20dbafee9f",
        "title": "次兰皋吴堂长晓起",
        "author": "杨公远",
        "content": "晓起披衣不奈寒，搔头自愧转疎顽。\n吟情冷淡梅花外，画思微茫烟雨间。\n有兴何妨终日醉，无求赢得此生閒。\n要知人事循环理，岁月推移去復还。",
        "dynasty": "宋",
        "collection_info": null
    }
]