[
    {
        "uuid": "97d36c2d68f4f767b3bd8f43e7a4b93a",
        "title": "题武关",
        "author": "李涉",
        "content": "来往悲欢万里心，多从此路计浮沈。\n皆缘不得空门要，舜葬苍梧直至今。",
        "dynasty": "唐",
        "collection_info": null
    },
    {
        "uuid": "59fb9075b58081362827c7e85992467a",
        "title": "题温泉",
        "author": "李涉",
        "content": "能使时平四十春，开元圣主得贤臣。\n当时姚宋幷燕许，尽是骊山从驾人。",
        "dynasty": "唐",
        "collection_info": null
    },
    {
        "uuid": "9ab740a332b45675a21be9d84c13ed91",
        "title": "经涢川馆寄使府羣公",
        "author": "李涉",
        "content": "涢川水竹十家余，渔艇蓬门对岸居。\n大胜尘中走鞍马，与他军府判文书。",
        "dynasty": "唐",
        "collection_info": null
    },
    {
        "uuid": "4ded4f0ff4939a243eac345d72da9341",
        "title": "葺夷陵幽居",
        "author": "李涉",
        "content": "负郭依山一径深，万竿如朿翠沈沈。\n从来爱物多成癖，辛苦移家为竹林。",
        "dynasty": "唐",
        "collection_info": null
    },
    {
        "uuid": "f23b67caae9c1e2f6c33d1951f71025b",
        "title": "再游头陀寺",
        "author": "李涉",
        "content": "无因暂泊鲁阳戈，白髮兼愁日日多。\n只恐雪晴花便尽，数来山寺亦无他。",
        "dynasty": "唐",
        "collection_info": null
    },
    {
        "uuid": "2d3b5ac270a4950b445b847d5cefe09a",
        "title": "看射柳枝",
        "author": "李涉",
        "content": "玉弝朱弦敕赐弓，新加二斗得秋风。\n万人齐看翻金勒，百步穿杨逐箭空。",
        "dynasty": "唐",
        "collection_info": null
    },
    {
        "uuid": "cecffc4c7a1c60a781fae61595b06bbd",
        "title": "寄峡州韦郎中",
        "author": "李涉",
        "content": "年过五十鬓如丝，不必前程更问师。\n幸得休耕乐尧化，楚山深处最相宜。",
        "dynasty": "唐",
        "collection_info": null
    },
    {
        "uuid": "0664debeca0a5e930fc78cecb0335eb2",
        "title": "赠田玉卿",
        "author": "李涉",
        "content": "长安里巷旧邻居，未解梳头五岁余。\n今朝嫁得风流壻，歌舞闲时看读书。",
        "dynasty": "唐",
        "collection_info": null
    },
    {
        "uuid": "7a1d04e33b9e3e9656b3cb27f388c392",
        "title": "题招隐寺即戴颙旧宅",
        "author": "李涉",
        "content": "两崖古树千般色，一井寒泉数丈冰。\n欲问前朝戴居士，野烟秋色是丘陵。",
        "dynasty": "唐",
        "collection_info": null
    },
    {
        "uuid": "ad2fa370ab855daf9d53f63368af827f",
        "title": "山居送僧",
        "author": "李涉",
        "content": "失意因休便买山，白云深处寄柴关。\n若逢城邑人相问，报道花时也不闲。",
        "dynasty": "唐",
        "collection_info": null
    },
    {
        "uuid": "f7e88d11d4369f93fb794913465a9d71",
        "title": "过襄阳上于司空頔",
        "author": "李涉",
        "content": "方城汉水旧城池，陵谷依然世自移。\n歇马独来寻故事，逢人唯说岘山碑。",
        "dynasty": "唐",
        "collection_info": null
    },
    {
        "uuid": "89aca813450e48b5aff6bf3feb27eb07",
        "title": "送魏简能东游二首 一",
        "author": "李涉",
        "content": "献赋论兵命未通，却乘羸马出关东。\n灞陵原上重回首，十载长安似梦中。",
        "dynasty": "唐",
        "collection_info": null
    },
    {
        "uuid": "9708582e5077a3773f7f3354ab39eef2",
        "title": "送魏简能东游二首 二",
        "author": "李涉",
        "content": "燕市悲歌又送君，目随征鴈过寒云。\n孤亭宿处时看劒，莫使尘埃蔽斗文。",
        "dynasty": "唐",
        "collection_info": null
    },
    {
        "uuid": "001e25ffa35dd96c74ea784663a51288",
        "title": "中秋夜君山台望月",
        "author": "李涉",
        "content": "大堤花裏锦江前，诗酒同游四十年。\n不料中秋最明夜，洞庭湖上见当天。",
        "dynasty": "唐",
        "collection_info": null
    },
    {
        "uuid": "9a634d53d95f9908ca808ee33448a990",
        "title": "酬彭伉",
        "author": "李涉",
        "content": "公孙阁裏见君初，衣锦南归二十余。\n莫叹屈声犹未展，同年今日在中书。",
        "dynasty": "唐",
        "collection_info": null
    },
    {
        "uuid": "6ccda4d82edf1a34df78593b2e4aea50",
        "title": "硖石遇赦",
        "author": "李涉",
        "content": "天网初开释楚囚，残骸已废自知休。\n荷簑不是人间事，归去沧江有钓舟。",
        "dynasty": "唐",
        "collection_info": null
    },
    {
        "uuid": "ae1a98f1bc9813414bf32cec8dd7d89a",
        "title": "赠龙泉洞尘上人",
        "author": "李涉",
        "content": "八十山僧眼未昏，独寻流水到穷源。\n自言共得龙神语，拟作茅庵住洞门。",
        "dynasty": "唐",
        "collection_info": null
    },
    {
        "uuid": "c757cae8d29587f828ff5c1fca7d34b7",
        "title": "题湖台",
        "author": "李涉",
        "content": "山有松门江有亭，不劳他处问青冥。\n有时带月床舁到，一阵风来酒尽醒。",
        "dynasty": "唐",
        "collection_info": null
    },
    {
        "uuid": "a9c9291e5d4d9cfd2cf0d29b81ad237e",
        "title": "送妻入道",
        "author": "李涉",
        "content": "人无回意似波澜，琴有离声为一弹。\n纵使空门再相见，还如秋月水中看。",
        "dynasty": "唐",
        "collection_info": null
    },
    {
        "uuid": "1ab614ae6e5ee36c41ba8e183cbdfa6d",
        "title": "遇湖州妓宋态宜二首 一",
        "author": "李涉",
        "content": "曾识云仙至小时，芙蓉头上绾青丝。\n当时惊觉高唐梦，唯有如今宋玉知。",
        "dynasty": "唐",
        "collection_info": null
    },
    {
        "uuid": "025c21c4cfb59b8c2cc1dc057df067cb",
        "title": "遇湖州妓宋态宜二首 二",
        "author": "李涉",
        "content": "陵阳夜会使君筵，解语花枝出眼前。\n一从明[月]西沉海，不见嫦娥二十年。",
        "dynasty": "唐",
        "collection_info": null
    },
    {
        "uuid": "65d5315e7d992ab38579dd01a04fc60b",
        "title": "逢旧二首 一",
        "author": "李涉",
        "content": "碧落高高云万重，当时孤鹤去无踪。\n不期陵谷迁朝市，今日辽东特地逢。",
        "dynasty": "唐",
        "collection_info": null
    },
    {
        "uuid": "100a1615ece1c334df91a23892637683",
        "title": "逢旧二首 二",
        "author": "李涉",
        "content": "将作乘槎去不还，便寻云海住三山。\n不知留得支机石，却逐黄河到世间。",
        "dynasty": "唐",
        "collection_info": null
    },
    {
        "uuid": "39688a46abe90484a520c22772f1b704",
        "title": "润州听暮角",
        "author": "李涉",
        "content": "江城吹角水茫茫，曲引边声怨思长。\n惊起暮天沙上鴈，海门斜去两三行。",
        "dynasty": "唐",
        "collection_info": null
    },
    {
        "uuid": "29da5d02eca28e480b34e1fda9feb352",
        "title": "头陀寺看竹",
        "author": "李涉",
        "content": "寺前新笋已成竿，策马重来独自看。\n可惜班皮空满地，无人解取作头冠。",
        "dynasty": "唐",
        "collection_info": null
    },
    {
        "uuid": "9945a5a35c977b0dc9e0889193fd2468",
        "title": "奉使京西",
        "author": "李涉",
        "content": "卢龙已復两河平，烽火楼边处处耕。\n何事书生走羸马，原州城下又添兵。",
        "dynasty": "唐",
        "collection_info": null
    },
    {
        "uuid": "94eb7d41218198a1c6cb170b5a13229f",
        "title": "题连云堡",
        "author": "李涉",
        "content": "由来天地有关扃，断壑连山接杳冥。\n一出纵知边上事，满朝谁信语堪听。",
        "dynasty": "唐",
        "collection_info": null
    },
    {
        "uuid": "16b4257b85bbf692e3996df6373814e1",
        "title": "再宿武关",
        "author": "李涉",
        "content": "远别秦城万里游，乱山高下出商州。\n关门不锁寒溪水，一夜潺湲送客愁。",
        "dynasty": "唐",
        "collection_info": null
    },
    {
        "uuid": "72b79e7f609abfbd08f0b72efd783306",
        "title": "长安闷作",
        "author": "李涉",
        "content": "宵分独坐到天明，又策羸骖信脚行。\n每日除书空满纸，不曾闻有介推名。",
        "dynasty": "唐",
        "collection_info": null
    },
    {
        "uuid": "381b8b181ba2dc33a676f2b845636b1c",
        "title": "和尚书舅见寄",
        "author": "李涉",
        "content": "欲随流水去幽栖，喜伴归云入虎溪。\n深谢陈蕃怜寂寞，远飞芳字警沉迷。",
        "dynasty": "唐",
        "collection_info": null
    },
    {
        "uuid": "0e2d4e75dced009c030f034e596b03a2",
        "title": "送王六觐巢县叔父二首 一",
        "author": "李涉",
        "content": "巢岸南分战鸟山，水云程尽到东关。\n弦歌自是君家事，莫怪今来一邑闲。",
        "dynasty": "唐",
        "collection_info": null
    },
    {
        "uuid": "fef5063633240a7c862de614243182ef",
        "title": "送王六觐巢县叔父二首 二",
        "author": "李涉",
        "content": "长忆山阴旧会时，王家兄弟尽相随。\n老来放逐潇湘路，泪滴秋风引献之。",
        "dynasty": "唐",
        "collection_info": null
    },
    {
        "uuid": "5eacaa0956b422a92c5eb1fb6b514b1f",
        "title": "偶怀",
        "author": "李涉",
        "content": "转知名宦是悠悠，分付空源始到头。\n待送妻儿下山了，便随云水一生休。",
        "dynasty": "唐",
        "collection_info": null
    },
    {
        "uuid": "251d588d924e900e6b2a2918c627c9b1",
        "title": "秋夜题夷陵水馆",
        "author": "李涉",
        "content": "凝碧初高海气秋，桂轮斜落到江楼。\n三更浦上巴歌歇，山影沉沉水不流。",
        "dynasty": "唐",
        "collection_info": null
    },
    {
        "uuid": "ec44c821dc9e3eafccc219708ce5aaaa",
        "title": "与梧州刘中丞",
        "author": "李涉",
        "content": "三代卢龙将相家，五分符竹到天涯。\n瘴山江上重相见，醉裏同看荳蔲花。",
        "dynasty": "唐",
        "collection_info": null
    },
    {
        "uuid": "760eb4358dc5dbb754e38151670cc89f",
        "title": "听多美唱歌",
        "author": "李涉",
        "content": "黄莺慢转引秋蝉，衝断行云直入天。\n一曲梁州听初了，为君别唱想夫怜。",
        "dynasty": "唐",
        "collection_info": null
    },
    {
        "uuid": "79859352b0de0cd55d82a7bdc234c896",
        "title": "题涧饮寺",
        "author": "李涉",
        "content": "百年如梦竟何成，白髮重来此地行。\n还似萧郎许玄度，再看庭石悟前生。",
        "dynasty": "唐",
        "collection_info": null
    },
    {
        "uuid": "4133981cf8a02f72f2757c4e2965f6c8",
        "title": "题苏仙宅枯松",
        "author": "李涉",
        "content": "几年苍翠在仙家，一旦枝枯类海槎。\n不如酸涩棠梨树，却占高城独放花。",
        "dynasty": "唐",
        "collection_info": null
    },
    {
        "uuid": "b49fff7d8248e929457cf44b5cb278c2",
        "title": "山居",
        "author": "李涉",
        "content": "一从身世两相遗，往往关门到午时。\n想得俗流应大笑，不知年老识便宜。",
        "dynasty": "唐",
        "collection_info": null
    },
    {
        "uuid": "248b5eae386defa6b5d7cc3f7df61c17",
        "title": "听邻女吟",
        "author": "李涉",
        "content": "含情遥夜几人知，闲咏风流小谢诗。\n还似霓旌下烟露，月边吹落上清词。",
        "dynasty": "唐",
        "collection_info": null
    },
    {
        "uuid": "bfe5a525aae508d6172a4750b0fcfd20",
        "title": "题宇文秀才樱桃",
        "author": "李涉",
        "content": "风光莫占少年家，白髮殷勤最恋花。\n今日颠狂任君笑，趂愁得醉眼麻茶。",
        "dynasty": "唐",
        "collection_info": null
    },
    {
        "uuid": "506e06517eba486c52c0f57434d1f82f",
        "title": "汉上偶题",
        "author": "李涉",
        "content": "谪仙唐世游兹郡，花下听歌醉眼迷。\n今日汉江烟树尽，更无人唱白铜鞮。",
        "dynasty": "唐",
        "collection_info": null
    },
    {
        "uuid": "4eb21a8c0538fbe30aeac2f58aaa36ee",
        "title": "送杨敬之倅湖南",
        "author": "李涉",
        "content": "久嗟尘匣掩青萍，见说除书试一听。\n闻君却作长沙傅，便逐秋风过洞庭。",
        "dynasty": "唐",
        "collection_info": null
    },
    {
        "uuid": "153f6882a3c74c78d890aec513e4e807",
        "title": "送孙尧夫赴举",
        "author": "李涉",
        "content": "自说轩皇息战威，万方无復事戎衣。\n却教孙子藏兵法，空把文章向礼闱。",
        "dynasty": "唐",
        "collection_info": null
    },
    {
        "uuid": "8f01c871d66a349d974b6e5225ea868a",
        "title": "题水月台",
        "author": "李涉",
        "content": "平流白日无人爱，桥上闲行若箇知。\n水似晴天天似水，两重星点碧琉璃。",
        "dynasty": "唐",
        "collection_info": null
    },
    {
        "uuid": "6eb5e9378dc94afecfb33e70305fe775",
        "title": "早春霁后发头陀寺寄院中",
        "author": "李涉",
        "content": "红楼金剎倚晴冈，雨雪初收望汉阳。\n草檄可中能有暇，迎春一醉也无妨。",
        "dynasty": "唐",
        "collection_info": null
    },
    {
        "uuid": "6d6a4bc95fb0a776c4c828fb0f95fdfe",
        "title": "哭田布",
        "author": "李涉",
        "content": "魏师临阵却抽营，谁管豺狼作信兵。\n纵使将军能伏劒，何人岛上哭田横。",
        "dynasty": "唐",
        "collection_info": null
    },
    {
        "uuid": "532431bbb947cb716bac7325dfe3c959",
        "title": "黄葵花",
        "author": "李涉",
        "content": "此花莫遣俗人看，新染鹅黄色未干。\n好逐秋风上天去，紫阳宫女要头冠。",
        "dynasty": "唐",
        "collection_info": null
    },
    {
        "uuid": "b2acb6314f04fe95c4a89cb355b38360",
        "title": "别南溪二首 一",
        "author": "李涉",
        "content": "如云不厌苍梧远，似鴈逢春又北飞。\n唯有隐山溪上月，年年相望两依依。",
        "dynasty": "唐",
        "collection_info": null
    },
    {
        "uuid": "6d5f43d26439b387225b8adba03980ce",
        "title": "井栏砂宿遇夜客",
        "author": "李涉",
        "content": "暮雨萧萧江上村，绿林豪客夜知闻。\n他时不用逃名姓，世上如今半是君。",
        "dynasty": "唐",
        "collection_info": null
    },
    {
        "uuid": "6fff5cafc265dff281dab5c0382d2d79",
        "title": "谢王连州送海阳图",
        "author": "李涉",
        "content": "谢家为郡实风流，画得青山寄楚囚。\n惊起草堂寒气晚，海阳潮水到床头。",
        "dynasty": "唐",
        "collection_info": null
    },
    {
        "uuid": "5c65bee60759a9921699e714edd95e37",
        "title": "再谪夷陵题长乐寺",
        "author": "李涉",
        "content": "当时谪宦向夷陵，愿得身闲便作僧。\n谁知渐渐因缘重，羞见长燃一盏灯。",
        "dynasty": "唐",
        "collection_info": null
    },
    {
        "uuid": "4528b3508bf67fd20257e091fb19c381",
        "title": "谴谪康州先寄弟渤",
        "author": "李涉",
        "content": "唯将直道信苍苍，可料无名抵宪章。\n阴隲却应先有谓，已交鸿鴈早随阳。",
        "dynasty": "唐",
        "collection_info": null
    },
    {
        "uuid": "6abbe54a80de297558f59fe29a3756b8",
        "title": "赠廖道士",
        "author": "李涉",
        "content": "膏已明煎信矣哉，二年人世不归来。\n庭前为报仙桃树，今岁花时好好开。",
        "dynasty": "唐",
        "collection_info": null
    },
    {
        "uuid": "3ceb4db6f2df9899c37cce6e60f150cb",
        "title": "山花",
        "author": "李涉",
        "content": "六出花开赤玉盘，当中红湿耐春寒。\n长安若在五侯宅，谁肯将钱买牡丹。",
        "dynasty": "唐",
        "collection_info": null
    },
    {
        "uuid": "74c4e52703ffc2112c8bcb812d3cad1c",
        "title": "听歌",
        "author": "李涉",
        "content": "飒飒先飞梁上尘，朱唇不动翠眉颦。\n愿得春风吹更远，直教愁杀满城人。",
        "dynasty": "唐",
        "collection_info": null
    },
    {
        "uuid": "e9bc9601d46ec107746fdbbd7f385418",
        "title": "送颜觉赴举",
        "author": "李涉",
        "content": "颜子将才应四科，料量时辈更谁过。\n居然一片荆山玉，可怕无人是卞和。",
        "dynasty": "唐",
        "collection_info": null
    },
    {
        "uuid": "5c2d5954baa53033ad1e9d729d91d96b",
        "title": "题五松驿",
        "author": "李涉",
        "content": "云木苍苍数万株，此中言命的应无。\n人生不得如松树，却遇秦封作大夫。",
        "dynasty": "唐",
        "collection_info": null
    },
    {
        "uuid": "f3e9f0615a66f0103029a00d5fc28411",
        "title": "湘妃庙",
        "author": "李涉",
        "content": "班竹林边有古祠，鸟啼花发尽堪悲。\n当时惆怅同今日，南北行人可得知。",
        "dynasty": "唐",
        "collection_info": null
    },
    {
        "uuid": "c1234f1bc1c83ebf4aa6d2f9d860421d",
        "title": "赠长安小主人",
        "author": "李涉",
        "content": "上清真子玉童颜，花态娇羞月思闲。\n仙路迷人应有术，桃源不必在深山。",
        "dynasty": "唐",
        "collection_info": null
    },
    {
        "uuid": "8df09c3cbf4c49da6fa3c7e365773780",
        "title": "邠州词献高尚书三首 一",
        "author": "李涉",
        "content": "单于都护再分疆，西引双旌出帝乡。\n朝日诏书添战马，即闻千骑取河湟。",
        "dynasty": "唐",
        "collection_info": null
    },
    {
        "uuid": "6aa2db16bce411ac2976399294853a3c",
        "title": "邠州词献高尚书三首 二",
        "author": "李涉",
        "content": "将家难立是威声，不见多传卫霍名。\n一自元和平蜀后，马头行处即长城。",
        "dynasty": "唐",
        "collection_info": null
    },
    {
        "uuid": "34e3ffc6be061742c1f4d2a0f2064648",
        "title": "邠州词献高尚书三首 三",
        "author": "李涉",
        "content": "朔方忠义旧来闲，尽是邠城父子军。\n今日兵符归上将，旄头不用更妖氛。",
        "dynasty": "唐",
        "collection_info": null
    },
    {
        "uuid": "aead5e9c10bbee576993e6e611101004",
        "title": "游西林寺",
        "author": "李涉",
        "content": "十地初心在此身，水能生月即离尘。\n如今再结林中社，可羡当年会裏人。",
        "dynasty": "唐",
        "collection_info": null
    },
    {
        "uuid": "c15900880b8bfbba5b63d5400e688cd3",
        "title": "题白鹿兰若",
        "author": "李涉",
        "content": "只去都门十里强，竹阴流水遶回廊。\n满城车马皆知有，每唤同游尽道忙。",
        "dynasty": "唐",
        "collection_info": null
    },
    {
        "uuid": "3aff12e2fad746ab505205ee9f99c642",
        "title": "寄赵准乞湘川山居",
        "author": "李涉",
        "content": "闲说班超有旧居，山横水曲占商于。\n知君不用磻溪石，乞取终年独钓鱼。",
        "dynasty": "唐",
        "collection_info": null
    },
    {
        "uuid": "aee4df5ef6e6de370c9e2af6cc802a8d",
        "title": "晓过函谷关",
        "author": "李涉",
        "content": "因韩为赵两游秦，十月冰霜渡孟津。\n纵使鸡鸣遇关吏，不知余也是何人。",
        "dynasty": "唐",
        "collection_info": null
    },
    {
        "uuid": "a1c325d675935dccddfebd3a82255443",
        "title": "奉和九弟渤见寄绝句",
        "author": "李涉",
        "content": "忽启新缄吟近诗，诗中韵出碧云词。\n且喜陟冈愁已散，登舟只恨渡江迟。",
        "dynasty": "唐",
        "collection_info": null
    },
    {
        "uuid": "26cda72d28d4ca5920b7fcf489a28bae",
        "title": "赠友人孩子",
        "author": "李涉",
        "content": "骊龙颔下亦生珠，便与人间众宝殊。\n他时若要追风日，须得君家万里驹。",
        "dynasty": "唐",
        "collection_info": null
    },
    {
        "uuid": "45967996864b8be4d7f06a68011e97e3",
        "title": "奉宣慰使鱼十四郎",
        "author": "李涉",
        "content": "年纔二十众知名，孤鹤仪容彻骨清。\n口传天语来人世，却逐祥云上玉京。",
        "dynasty": "唐",
        "collection_info": null
    },
    {
        "uuid": "8fd748e34e1a94407393fc5600b7f651",
        "title": "题善光寺",
        "author": "李涉",
        "content": "云门天竺旧姻缘，临老移家住玉泉。\n早到可中涢南寺，免得翻经住几年。",
        "dynasty": "唐",
        "collection_info": null
    },
    {
        "uuid": "95146d30934738754b5b0ebf72177fad",
        "title": "题宣化寺道光上人居",
        "author": "李涉",
        "content": "二十年前不繫身，草堂曾与雪为邻。\n常思和尚当时语，衣钵留将与此人。",
        "dynasty": "唐",
        "collection_info": null
    },
    {
        "uuid": "f7574b0847d9681e504ceb30e39c885b",
        "title": "柳枝词",
        "author": "李涉",
        "content": "锦池江上柳垂桥，风引蝉声送寂寥。\n不必如丝千万缕，只禁离恨两三条。",
        "dynasty": "唐",
        "collection_info": null
    },
    {
        "uuid": "a496bb71940f4bcf7c3b6b861dfbea41",
        "title": "竹枝词",
        "author": "李涉",
        "content": "十二山晴花尽开，楚宫双阙对阳台。\n细腰争舞君沈醉，白日秦兵天下来。",
        "dynasty": "唐",
        "collection_info": null
    },
    {
        "uuid": "f3fb721bd465964a13091c277c8e673d",
        "title": "竹裏",
        "author": "李涉",
        "content": "竹裏编茅倚石[根]，竹茎疎处见前村。\n闲眠尽日无人到，自有春风为扫门。",
        "dynasty": "唐",
        "collection_info": null
    },
    {
        "uuid": "a369507f5833795d7461de5cdb365577",
        "title": "失题",
        "author": "李涉",
        "content": "华表千年一鹤归，丹砂为顶雪为衣。\n泠泠仙语人听尽，却向五云翻翅飞。",
        "dynasty": "唐",
        "collection_info": null
    },
    {
        "uuid": "10410c2353f88a6baef45f1d7ac6b8d9",
        "title": "云安公主下降奉诏作催粧诗",
        "author": "陆畅",
        "content": "云安公主贵，出嫁五侯家。\n天母亲调粉，日兄怜赐花。\n催铺百子帐，待障七香车。\n借问妆成未，东方欲晓霞。",
        "dynasty": "唐",
        "collection_info": null
    },
    {
        "uuid": "fd4311a95f15fe744afe2bf58b576e0d",
        "title": "山出云",
        "author": "陆畅",
        "content": "灵山蓄云彩，纷郁出清晨。\n望树繁花白，看峰小雪新。\n映松张盖影，依涧布鱼鳞。\n高似从龙处，低如触石频。\n浓光藏半岫，浅色类飘尘。\n玉叶开天际，遥怜占早春。",
        "dynasty": "唐",
        "collection_info": null
    },
    {
        "uuid": "4be23189f59d20cb57afb8764e305de8",
        "title": "惊雪",
        "author": "陆畅",
        "content": "怪得北风急，前庭如月辉。\n天人宁许巧，翦水作花飞。",
        "dynasty": "唐",
        "collection_info": null
    },
    {
        "uuid": "4dd05c4301570931647eb386a04e6a64",
        "title": "闻早蝉",
        "author": "陆畅",
        "content": "落日早蝉急，客心闻更愁。\n一声来枕上，梦裏故园秋。",
        "dynasty": "唐",
        "collection_info": null
    },
    {
        "uuid": "4eec5bd4e1445237b6c912b9cc741bcc",
        "title": "别刘端公",
        "author": "陆畅",
        "content": "连骑出都门，秋蝉噪高柳。\n落日辞故人，自醉不关酒。",
        "dynasty": "唐",
        "collection_info": null
    },
    {
        "uuid": "65fb28c7d9ec2ce7bf3d8ae235c70aa4",
        "title": "新晴爱月",
        "author": "陆畅",
        "content": "野性平生惟爱月，新晴半夜覩婵娟。\n起来自擘纱窗破，恰漏清光落枕前。",
        "dynasty": "唐",
        "collection_info": null
    },
    {
        "uuid": "cd4a88d422831e363a83e2839fce60a3",
        "title": "云安公主出降杂咏催粧二首 一",
        "author": "陆畅",
        "content": "天上琼花不避秋，今宵织女嫁牵牛。\n万人惟待乘鸾出，乞巧齐登明月楼。",
        "dynasty": "唐",
        "collection_info": null
    },
    {
        "uuid": "09f4d5558875fbe38730d3b023573d07",
        "title": "云安公主出降杂咏催粧二首 二",
        "author": "陆畅",
        "content": "少粧银粉饰金钿，端正天花贵自然。\n闻道禁中时节异，九秋香满镜台前。",
        "dynasty": "唐",
        "collection_info": null
    },
    {
        "uuid": "29c5f6172e497f315ef2dde21f84bb36",
        "title": "坐障",
        "author": "陆畅",
        "content": "白玉为竿丁字成，黄金绣带短长轻。\n强遮天上花颜色，不隔云中语笑声。",
        "dynasty": "唐",
        "collection_info": null
    },
    {
        "uuid": "f2541e48008d7f00e8eba915d64b3016",
        "title": "帘",
        "author": "陆畅",
        "content": "劳将素手捲虾鬚，琼室流光更缀珠。\n玉漏报来过半夜，可怜潘岳立踟蹰。",
        "dynasty": "唐",
        "collection_info": null
    },
    {
        "uuid": "bc832e49562191178cf659341b1a2ddf",
        "title": "阶",
        "author": "陆畅",
        "content": "甃玉编金次第平，花纹隐起踏无声。\n几重便上华堂裏，得见天人吹凤笙。",
        "dynasty": "唐",
        "collection_info": null
    },
    {
        "uuid": "484dfbaf081d89c3f2bd84f8231e72b2",
        "title": "扇",
        "author": "陆畅",
        "content": "宝扇持来入禁宫，本教花下动香风。\n姮娥须逐彩云降，不可通宵在月中。",
        "dynasty": "唐",
        "collection_info": null
    },
    {
        "uuid": "e72de1df864de95a1778cc2fa941672d",
        "title": "解内人嘲",
        "author": "陆畅",
        "content": "粉面仙郎选圣朝，偶逢秦女学吹箫。\n须教翡翠闻王母，不奈乌鸢噪鹊桥。",
        "dynasty": "唐",
        "collection_info": null
    },
    {
        "uuid": "d55765feda9741de0ea8342656b81396",
        "title": "成都赠别席夔",
        "author": "陆畅",
        "content": "不值分流二江水，定应犹得且同行。\n三千里外情人别，更被子规啼数声。",
        "dynasty": "唐",
        "collection_info": null
    },
    {
        "uuid": "412ced451de4d7ccf4bd2913c63b5594",
        "title": "游城东王驸马亭",
        "author": "陆畅",
        "content": "城外无尘水间松，秋天木落见山容。\n共寻萧史江亭去，一望终南紫阁峰。",
        "dynasty": "唐",
        "collection_info": null
    },
    {
        "uuid": "d86308eab1ea03692f10f08c2e967026",
        "title": "望毛女峰",
        "author": "陆畅",
        "content": "我种东峰千叶莲，此峰毛女始求仙。\n今朝暗算当时事，已是人间七万年。",
        "dynasty": "唐",
        "collection_info": null
    },
    {
        "uuid": "70535718f8b409d35c520f6da2c06452",
        "title": "送李山人归山",
        "author": "陆畅",
        "content": "来从千山万山裏，归向千山万山去。\n山中白云千万重，却望人间不知处。",
        "dynasty": "唐",
        "collection_info": null
    },
    {
        "uuid": "cb9bf3640ba52b00cdf6d93743b9cc1f",
        "title": "长安新晴",
        "author": "陆畅",
        "content": "九重深浅人不知，金殿玉楼倚朝日。\n一夜城中新雨晴，御沟流得宫花出。",
        "dynasty": "唐",
        "collection_info": null
    },
    {
        "uuid": "43b26bba8f487e2b1a4a2728d2211954",
        "title": "出蓝田关寄董使君",
        "author": "陆畅",
        "content": "万里烟萝锦帐间，云迎水送度蓝关。\n七盘九折难行处，尽是龚黄界外山。",
        "dynasty": "唐",
        "collection_info": null
    },
    {
        "uuid": "738f4951cd462e06d05cfbb83b5efeed",
        "title": "题悟公禅室",
        "author": "陆畅",
        "content": "临坛付法十三春，家本长城若下人。\n芸阁少年应不识，南山钞主是前身。",
        "dynasty": "唐",
        "collection_info": null
    },
    {
        "uuid": "bda36d7cc21728b801ea31712029c17f",
        "title": "宿陕府北楼奉酬崔大夫二首 一",
        "author": "陆畅",
        "content": "楼压黄河山满坐，风清水凉谁忍卧。\n人定军州禁漏传，不妨秋月城头过。",
        "dynasty": "唐",
        "collection_info": null
    },
    {
        "uuid": "c2ca0fd728bb67aeccf379b20fd782c2",
        "title": "宿陕府北楼奉酬崔大夫二首 二",
        "author": "陆畅",
        "content": "一别朱门三四春，再来应笑尚风尘。\n昨宵唯有楼前月，识是谢公诗酒人。",
        "dynasty": "唐",
        "collection_info": null
    },
    {
        "uuid": "584375b3895c334cc57d3fec96e5dde7",
        "title": "陕州逢窦巩同宿寄江陵韦协律",
        "author": "陆畅",
        "content": "共出丘门岁九霜，相逢悽怆对离觞。\n荆南为报韦从事，一宿同眠御史床。",
        "dynasty": "唐",
        "collection_info": null
    },
    {
        "uuid": "2e820cfef60b0e681d8893e723563774",
        "title": "夜到泗州酬崔使君",
        "author": "陆畅",
        "content": "徐城洪尽到淮头，月裏山河见泗州。\n闻道泗滨清庙磬，雅声今在谢家楼。",
        "dynasty": "唐",
        "collection_info": null
    },
    {
        "uuid": "fc92b53b690b40e471589f3ce24cd32e",
        "title": "送崔员外使回入京金钩驿逢因赠",
        "author": "陆畅",
        "content": "六星宫裏一星归，行到金钩近紫微。\n侍史别来经岁月，今宵应梦护香衣。",
        "dynasty": "唐",
        "collection_info": null
    },
    {
        "uuid": "1ddea670535540df42e90946e34c9083",
        "title": "成都送别费冠卿",
        "author": "陆畅",
        "content": "红椒花落桂花开，万里同游俱未回。\n莫厌客中频送客，思乡独上望乡台。",
        "dynasty": "唐",
        "collection_info": null
    },
    {
        "uuid": "53f8aa65a0b17950c7a157383dedf9d3",
        "title": "题商山庙",
        "author": "陆畅",
        "content": "商洛秦时四老翁，人传羽化此山空。\n若无仙眼何由见，总在庙前花洞中。",
        "dynasty": "唐",
        "collection_info": null
    },
    {
        "uuid": "7888290fa61a1bb2fb6a899bc958ae01",
        "title": "题独孤少府园林",
        "author": "陆畅",
        "content": "四面青山是四隣，烟霞成伴草成茵。\n年年洞口桃花发，不记曾经迷几人。",
        "dynasty": "唐",
        "collection_info": null
    },
    {
        "uuid": "4a3e86d8b3026f38fee30f4bb89d837e",
        "title": "送独孤秀才下第归太白山",
        "author": "陆畅",
        "content": "逸翮暂时成落羽，将归太白赏灵踪。\n须寻最近碧霄处，拟倩和云买一峰。",
        "dynasty": "唐",
        "collection_info": null
    },
    {
        "uuid": "741b907d4feb6d942166d9024f167b1b",
        "title": "下第后病中",
        "author": "陆畅",
        "content": "献玉频年命未通，穷秋成病悟真空。\n笑看朝市趋名者，不病那知在病中。",
        "dynasty": "唐",
        "collection_info": null
    },
    {
        "uuid": "28d13063e9bbb22433b8f327058b6254",
        "title": "送深上人归江南",
        "author": "陆畅",
        "content": "留得莲花偈付谁，独携金策欲归时。\n江南无限萧家寺，曾与白云何处期。",
        "dynasty": "唐",
        "collection_info": null
    },
    {
        "uuid": "f3f73307017d2c831d93bca995640650",
        "title": "题自然观",
        "author": "陆畅",
        "content": "劒阁门西第一峰，道陵成道有高踪。\n行人若上升仙处，须拨白云三四重。",
        "dynasty": "唐",
        "collection_info": null
    },
    {
        "uuid": "4f0e8c78c391561d8bc241c2712c1ca5",
        "title": "疾愈步庭花",
        "author": "陆畅",
        "content": "桃红李白觉春归，强步闲庭力尚微。\n从困不扶灵寿杖，恐惊花裏早莺飞。",
        "dynasty": "唐",
        "collection_info": null
    },
    {
        "uuid": "cc113d141effedd0174d5f9ad710ad3c",
        "title": "筹笔店江亭",
        "author": "陆畅",
        "content": "九折岩边下马行，江亭暂歇听江声。\n白云绿树不关我，枉与樵人乐一生。",
        "dynasty": "唐",
        "collection_info": null
    },
    {
        "uuid": "b2739dc85696308d426f65c4046f260d",
        "title": "赠贺若少府",
        "author": "陆畅",
        "content": "十日广陵城裏住，听君花下抚金徽。\n新声指上怀中纸，莫怪潜偷数曲归。",
        "dynasty": "唐",
        "collection_info": null
    },
    {
        "uuid": "cd82c4323812d9618ec348975eeb5323",
        "title": "太子刘舍人邀看花",
        "author": "陆畅",
        "content": "年少风流七品官，朱衣白马冶游盘。\n负心不报春光主，几处偷看红牡丹。",
        "dynasty": "唐",
        "collection_info": null
    },
    {
        "uuid": "734f82b06ad64b53c61bcb93397f93c2",
        "title": "蔷薇花",
        "author": "陆畅",
        "content": "锦窠花朵灯业醉，翠叶眉稠裛露垂。\n莫引美人来架下，恐惊红片落燕支。",
        "dynasty": "唐",
        "collection_info": null
    },
    {
        "uuid": "507702455faf5454ada93839f2cd9d07",
        "title": "句",
        "author": "陆畅",
        "content": "蜀道易，易于履平地。\n蝉噪入云树，风开无主花。",
        "dynasty": "唐",
        "collection_info": null
    },
    {
        "uuid": "0af232a896abec2e02e824cd8945fb11",
        "title": "应制贺边军支春衣 一",
        "author": "柳公权",
        "content": "去岁虽无战，今年未得归。\n皇恩何以报，春日得春衣。",
        "dynasty": "唐",
        "collection_info": null
    },
    {
        "uuid": "0e7c70511c3ede03004bc2772f00a0c6",
        "title": "应制贺边军支春衣 二",
        "author": "柳公权",
        "content": "挟纩非真纩，分衣是假衣。\n从今貔武士，不惮戍金微。",
        "dynasty": "唐",
        "collection_info": null
    },
    {
        "uuid": "a9dbda35746fe135c0ffbd6b568dcd25",
        "title": "应制为宫嫔咏",
        "author": "柳公权",
        "content": "不分前时忤主恩，已甘寂寞守长门。\n今朝却得君王顾，重入椒房拭泪痕。",
        "dynasty": "唐",
        "collection_info": null
    },
    {
        "uuid": "e961811e846587b379b0fc18cb34811c",
        "title": "题朱审寺壁山水画",
        "author": "柳公权",
        "content": "朱审偏能视夕岚，洞边深墨写秋潭。\n与君一顾西墙画，从此看山不向南。",
        "dynasty": "唐",
        "collection_info": null
    },
    {
        "uuid": "51e3aebf4c38e128ac270773f1dda3f4",
        "title": "阊门即事",
        "author": "柳公权",
        "content": "耕夫占募逐楼船，春草青青万顷田。\n试上吴门看郡郭，清明几处有新烟。",
        "dynasty": "唐",
        "collection_info": null
    },
    {
        "uuid": "db15a52147783beb2b82e9e78016858d",
        "title": "贡院楼北新栽小松",
        "author": "吴武陵",
        "content": "拂槛爱贞容，移根自远峰。\n已曾经草没，终不任苔封。\n叶少初陵雪，鳞生欲化龙。\n乘春濯雨露，得地近垣墉。\n逐吹香微动，含烟色渐浓。\n时迴日月照，为谢小山松。",
        "dynasty": "唐",
        "collection_info": null
    },
    {
        "uuid": "0ffa6d953b24208682346e9b3a61a9fe",
        "title": "题路左佛堂",
        "author": "吴武陵",
        "content": "雀儿来逐扬风高，下视鹰鹯意气豪。\n自谓能生千里翼，黄昏依旧委蓬蒿。",
        "dynasty": "唐",
        "collection_info": null
    },
    {
        "uuid": "b639d5c461faa07e90f84900dc8e7225",
        "title": "盛山十二诗 隐月岫",
        "author": "韦处厚",
        "content": "初映钩如线，终衔镜似钩。\n远澄秋水色，高倚晓河流。",
        "dynasty": "唐",
        "collection_info": null
    },
    {
        "uuid": "a381621d189576639c5cf1c55419eb8a",
        "title": "盛山十二诗 流桮渠",
        "author": "韦处厚",
        "content": "激曲萦飞箭，浮沟泛满巵。\n将来山太守，早向习家池。",
        "dynasty": "唐",
        "collection_info": null
    },
    {
        "uuid": "17c33c600f06dbb5f6c2e2cfe30b917a",
        "title": "盛山十二诗 竹岩",
        "author": "韦处厚",
        "content": "不资冬日秀，为作暑天寒。\n先植诚非凤，来翔定是鸾。",
        "dynasty": "唐",
        "collection_info": null
    },
    {
        "uuid": "a51247989f12f7a13f7f2f0cd630b1b1",
        "title": "盛山十二诗 绣衣石榻",
        "author": "韦处厚",
        "content": "巉巉雪中峤，磊磊标方峭。\n勿为枕苍山，还当础清庙。",
        "dynasty": "唐",
        "collection_info": null
    },
    {
        "uuid": "3cfcf56e196cf58cf1ab68d83e47b109",
        "title": "盛山十二诗 宿云亭",
        "author": "韦处厚",
        "content": "雨合飞危砌，天开卷晓窗。\n齐平联郭柳，带绕抱城江。",
        "dynasty": "唐",
        "collection_info": null
    },
    {
        "uuid": "20544f5021f97f9633c5379d4379b337",
        "title": "盛山十二诗 梅溪",
        "author": "韦处厚",
        "content": "夹岸凝清素，交枝漾浅沦。\n味调方荐实，腊近又先春。",
        "dynasty": "唐",
        "collection_info": null
    },
    {
        "uuid": "3c75c8aeb615be51b75fd9a490cef882",
        "title": "盛山十二诗 桃坞",
        "author": "韦处厚",
        "content": "喷日舒红景，通蹊茂绿阴。\n终期王母摘，不羡武陵深。",
        "dynasty": "唐",
        "collection_info": null
    },
    {
        "uuid": "e012e9e1fa30fb11e5222e983cbb1f5b",
        "title": "盛山十二诗 胡卢沼",
        "author": "韦处厚",
        "content": "疏凿徒为巧，圆洼自可澄。\n倒花纷错秀，鑑月静涵冰。",
        "dynasty": "唐",
        "collection_info": null
    },
    {
        "uuid": "a92d9147b24bd6d96c42b2c136a70967",
        "title": "盛山十二诗 茶岭",
        "author": "韦处厚",
        "content": "顾渚吴商绝，蒙山蜀信稀。\n千丛因此始，含霞紫英肥。",
        "dynasty": "唐",
        "collection_info": null
    },
    {
        "uuid": "38cc74ded6b05fb2e7e6576c604dc9db",
        "title": "盛山十二诗 盘石磴",
        "author": "韦处厚",
        "content": "缭绕缘云上，璘玢甃玉联。\n高高曾几折，极目瞰秋鸢。",
        "dynasty": "唐",
        "collection_info": null
    },
    {
        "uuid": "54a0319c0476d96c6ee77536eb1470d8",
        "title": "盛山十二诗 琵琶台",
        "author": "韦处厚",
        "content": "褊地难层土，因厓遂削成。\n浅深岚嶂色，尽向此中呈。",
        "dynasty": "唐",
        "collection_info": null
    },
    {
        "uuid": "63c0b4d3719683e458c08a304249d9b2",
        "title": "盛山十二诗 上士缾泉",
        "author": "韦处厚",
        "content": "绠汲岂无井，颠崖贵非浚。\n愿洒尘垢余，一雨根茎润。",
        "dynasty": "唐",
        "collection_info": null
    },
    {
        "uuid": "8989c16a4ffe877b1f31a93a7171ffc8",
        "title": "客思吟",
        "author": "杨敬之",
        "content": "禾黍正离离，南园剪白芝。\n细腰沈赵女，高髻唱蛮姬。\n路愧前冈月，梳惭一颔丝。\n乡人不可语，独念畏人知。",
        "dynasty": "唐",
        "collection_info": null
    },
    {
        "uuid": "b8f7fbe0057ef25178db163556cacc2b",
        "title": "赠项斯",
        "author": "杨敬之",
        "content": "几度见诗诗总好，及观标格过于诗。\n平生不解藏人善，到处逢人说项斯。",
        "dynasty": "唐",
        "collection_info": null
    },
    {
        "uuid": "83b66b4ca7e1d45903a19f279bb0dd0f",
        "title": "句",
        "author": "杨敬之",
        "content": "霜树鸟栖夜，空街雀报明。\n碧山相倚暮，归鴈一行斜。",
        "dynasty": "唐",
        "collection_info": null
    },
    {
        "uuid": "8796114905f5ec2b395e073779199410",
        "title": "初日照凤楼",
        "author": "李虞仲",
        "content": "旭日烟云殿，朝阳烛帝居。\n断霞生峻宇，通阁丽晴虚。\n流彩连朱槛，腾辉照绮疏。\n曈昽晨景裏，明灭晓光初。\n户牖仙山近，轩楹凤翼舒。\n还如王母过，遥度五云车。",
        "dynasty": "唐",
        "collection_info": null
    },
    {
        "uuid": "170662022a776196087a83a27efd3f6e",
        "title": "郡斋三月下旬作",
        "author": "张又新",
        "content": "春事日已歇，池塘旷幽寻。\n残红披独坠，初绿间浅深。\n偃仰倦芳褥，顾步爱新阴。\n谋春未及竟，夏初遽见侵。",
        "dynasty": "唐",
        "collection_info": null
    },
    {
        "uuid": "fa81f6a22aea04396821599f9917ead2",
        "title": "五月水边柳",
        "author": "张又新",
        "content": "结根挺涯涘，垂影覆清浅。\n睡脸寒未开，懒腰晴更软。\n摇空条已重，拂水带方展。\n似醉烟景凝，如愁月露泫。\n丝长鱼悞恐，枝弱禽惊践。\n怅别几多情，含春任攀搴。",
        "dynasty": "唐",
        "collection_info": null
    },
    {
        "uuid": "925552b54c9c9a817e6ca0493887200d",
        "title": "三月五日陪大夫泛长沙东湖",
        "author": "张又新",
        "content": "上巳余风景，芳辰集远垧。\n綵舟浮泛荡，绣毂下娉婷。\n栖树迴葱蒨，笙歌转杳冥。\n湖光迷翡翠，草色醉蜻蜓。\n鸟弄桐花日，鱼飜谷雨萍。\n从今留胜会，谁看画兰亭。",
        "dynasty": "唐",
        "collection_info": null
    },
    {
        "uuid": "d0e6b07734ac5ad9a7d92fa5b9fb8b83",
        "title": "赠广陵妓",
        "author": "张又新",
        "content": "云雨分飞二十年，当时求梦不曾眠。\n今来头白重相见，还上襄王玳瑁筵。",
        "dynasty": "唐",
        "collection_info": null
    },
    {
        "uuid": "6315681a1569cb5ba28b957d78596b00",
        "title": "牡丹",
        "author": "张又新",
        "content": "牡丹一朵值千金，将谓从来色最深。\n今日满栏开似雪，一生辜负看花心。",
        "dynasty": "唐",
        "collection_info": null
    },
    {
        "uuid": "a4a9c9023d0a3f1cb007741d8a3ca9fa",
        "title": "游白鹤山",
        "author": "张又新",
        "content": "白鹤山边秋復春，张文宅畔少风尘。\n欲驱五马寻真隐，谁是当初□竹人。",
        "dynasty": "唐",
        "collection_info": null
    },
    {
        "uuid": "57adb5f77581c547a7eea1001b764cab",
        "title": "行田诗",
        "author": "张又新",
        "content": "白石岩前湖水春，湖边旧境有清尘。\n欲追谢守行田意，今古同忧是长人。",
        "dynasty": "唐",
        "collection_info": null
    },
    {
        "uuid": "e64352bfeab8b9bf255cd579ab421705",
        "title": "罗浮山",
        "author": "张又新",
        "content": "江北重峦积翠浓，绮霞遥映碧芙蓉。\n不知末后沧溟上，灭却瀛洲第几峰。",
        "dynasty": "唐",
        "collection_info": null
    },
    {
        "uuid": "2224649bb101403114c5664f7e3d9dbb",
        "title": "青障山",
        "author": "张又新",
        "content": "一派远光澄碧月，万株耸翠猎金飙。\n陶仙谩学长生术，暑往寒来更寂寥。",
        "dynasty": "唐",
        "collection_info": null
    },
    {
        "uuid": "1c81664ff605b5f5dbf595aa50989b01",
        "title": "中界山",
        "author": "张又新",
        "content": "瑟瑟峰头玉水流，晋时遗迹更堪愁。\n愁人到此劳长望，何处烟波是祖州。",
        "dynasty": "唐",
        "collection_info": null
    },
    {
        "uuid": "2152a833ad9b47c69be67f9241dee26b",
        "title": "帆游山",
        "author": "张又新",
        "content": "涨海尝从此地流，千帆飞过碧山头。\n君看深谷为陵后，翻覆人间未肯休。",
        "dynasty": "唐",
        "collection_info": null
    },
    {
        "uuid": "b2462d70e81d0dd9fe7a895a8beecef3",
        "title": "谢池",
        "author": "张又新",
        "content": "郡郭东南积谷山，谢公曾是此跻攀。\n今来惟有灵池月，犹是婵娟一水间。",
        "dynasty": "唐",
        "collection_info": null
    },
    {
        "uuid": "fbdd5eb8db8bfcb80ee29852917f34ff",
        "title": "华盖山",
        "author": "张又新",
        "content": "一岫坡陀凝绿草，千重虚翠透红霞。\n愁来始上消归思，见尽江城数百家。",
        "dynasty": "唐",
        "collection_info": null
    },
    {
        "uuid": "3eaaf086da207a90d5a86d017fd0ef57",
        "title": "吹台山",
        "author": "张又新",
        "content": "吹台山上綵烟凝，日落云收迭翠屏。\n应谓焦桐堪采斵，不知谁是柳吴兴。",
        "dynasty": "唐",
        "collection_info": null
    },
    {
        "uuid": "1844e600bc1c4319d92114657798675e",
        "title": "青㠗山",
        "author": "张又新",
        "content": "灵海泓澄匝翠峰，昔贤心赏已成空。\n今朝亭馆无遗制，积水沧浪一望中。",
        "dynasty": "唐",
        "collection_info": null
    },
    {
        "uuid": "4a7cca0522da047eeb0b5f18d2667caa",
        "title": "孤屿",
        "author": "张又新",
        "content": "碧水逶迤浮翠巘，绿萝蒙密媚晴江。\n不知谁与名孤屿，其实中川是一双。",
        "dynasty": "唐",
        "collection_info": null
    },
    {
        "uuid": "e870b5e7d8b726fc8cb0efbaa0e889a8",
        "title": "春草池",
        "author": "张又新",
        "content": "谢公梦草一差微，谪宦当时道不机。\n且谓飞霞游赏地，池塘烟柳亦依依。",
        "dynasty": "唐",
        "collection_info": null
    },
    {
        "uuid": "385cca83fb0701ce16b38ba42e893b8d",
        "title": "春色满皇州",
        "author": "封敖",
        "content": "帝里春光正，葱茏喜气浮。\n锦铺仙禁侧，镜写曲江头。\n红蕚开萧阁，黄丝拂御楼。\n千门歌吹动，九陌绮罗游。\n日近风先满，仁深泽共流。\n应非顦顇质，辛苦在神州。",
        "dynasty": "唐",
        "collection_info": null
    },
    {
        "uuid": "ac780d76ec3613cb24901ebb89f16240",
        "title": "题西隐寺",
        "author": "封敖",
        "content": "三年未到九华山，终日披图一室间。\n秋寺喜因晴后赏，灵峰看待足时还。\n猨从有性留僧坐，云霭无心伴客闲。\n胜事倘能销岁月，已𢬵名利不相关。",
        "dynasty": "唐",
        "collection_info": null
    },
    {
        "uuid": "5c467fd3a73a88a4d7922a1b9c6cdc09",
        "title": "奉和白敏中圣道和平致兹休运岁终功就合咏盛明呈上",
        "author": "马植",
        "content": "舜德尧仁化犬戎，许提河陇欵皇风。\n指挥貙武皆神算，恢拓干坤是圣功。\n四帅有征无汗马，七关虽戍已弢弓。\n天留此事还英主，不在他年在大中。",
        "dynasty": "唐",
        "collection_info": null
    },
    {
        "uuid": "cfb34c262ba10dd0c628c4e9c302aa23",
        "title": "夏日途中",
        "author": "李廓",
        "content": "树夹炎风路，行人正午稀。\n初蝉数声起，戏蝶一团飞。\n日色欺清镜，槐膏点白衣。\n无成归故里，自觉少光辉。",
        "dynasty": "唐",
        "collection_info": null
    },
    {
        "uuid": "3604c2a75b983eee3275d7288cd49afc",
        "title": "长安少年行 四",
        "author": "李廓",
        "content": "好胜耽长夜，天明烛满楼。\n留人看独脚，赌马换偏头。\n乐奏曾无歇，杯巡不暂休。\n时时遥冷笑，怪客有春愁。",
        "dynasty": "唐",
        "collection_info": null
    },
    {
        "uuid": "d4ffd0cb5255d2029ad496d694f7041c",
        "title": "长安少年行 五",
        "author": "李廓",
        "content": "遨游携艳妓，装束似男儿。\n杯酒逢花住，笙歌簇马吹。\n莺声催曲忽，春色送归迟。\n不以闻街鼓，华筵待月移。",
        "dynasty": "唐",
        "collection_info": null
    },
    {
        "uuid": "d46cb5deaee007b50f33ef89ba343735",
        "title": "长安少年行 六",
        "author": "李廓",
        "content": "赏春惟逐胜，大宅可曾归。\n不乐还逃席，多狂惯衩衣。\n歌人踏日起，语燕卷帘飞。\n妇好唯相妬，倡楼不醉稀。",
        "dynasty": "唐",
        "collection_info": null
    },
    {
        "uuid": "72a4c7e9aae3cb68cb050eac552e3f44",
        "title": "长安少年行 七",
        "author": "李廓",
        "content": "戟门连日闭，苦饮惜残春。\n开锁通新客，教姬屈醉人。\n倩歌牵白马，自舞踏红茵。\n时辈皆相许，平生不负身。",
        "dynasty": "唐",
        "collection_info": null
    },
    {
        "uuid": "a0f54cedd5c197508aa6bfe394d38ff5",
        "title": "长安少年行 八",
        "author": "李廓",
        "content": "新年高殿上，始见有光辉。\n玉雁排方带，金鹅立仗衣。\n酒深和椀赐，马疾打珂飞。\n朝下人争看，香街意气归。",
        "dynasty": "唐",
        "collection_info": null
    },
    {
        "uuid": "bceba8e87e7c1918192cef1e1dadab9b",
        "title": "长安少年行 九",
        "author": "李廓",
        "content": "游市慵骑马，随姬入坐车。\n楼边听歌吹，帘外见莺花。\n乐眼从人闹，归心畏日斜。\n苍头来去报，饮伴到倡家。",
        "dynasty": "唐",
        "collection_info": null
    },
    {
        "uuid": "4e87ae312eb516dc31f58cf8e682e295",
        "title": "长安少年行 十",
        "author": "李廓",
        "content": "小妇教鹦鹉，头边唤醉醒。\n犬娇眠玉簟，鹰掣撼金铃。\n碧地攅花障，红泥待客亭。\n虽然长按曲，不饮不曾听。",
        "dynasty": "唐",
        "collection_info": null
    },
    {
        "uuid": "22dc9e79ed7226542b1aba67c7ec4312",
        "title": "鸡鸣曲",
        "author": "李廓",
        "content": "星稀月没入五更，胶胶角角鸡初鸣。\n征人牵马出门立，辞妾欲向安西行。\n再鸣引颈檐头下，楼中角声催上马。\n纔分曙色第二鸣，旌斾红尘已出城。\n妇人上城乱招手，夫壻不闻遥哭声。\n长恨鸡鸣别时苦，不遣鸡栖近窗户。",
        "dynasty": "唐",
        "collection_info": null
    },
    {
        "uuid": "7561a13edb89078c37cead45556b8981",
        "title": "镜听词",
        "author": "李廓",
        "content": "匣中取镜辞竈王，罗衣掩尽明月光。\n昔时长着照容色，今夜潜将听消息。\n门前地黑人来稀，无人错道朝夕归。\n更深弱体冷如铁，绣带菱花怀裏热。\n铜片铜片如有灵，愿照得见行人千里形。",
        "dynasty": "唐",
        "collection_info": null
    },
    {
        "uuid": "721e6b9743fbbeaf9be561830e3d7c60",
        "title": "猛士行",
        "author": "李廓",
        "content": "战鼓惊沙恶天色，猛士虬髯眼前黑。\n单于衣锦日行兵，阵头走马生擒得。\n幽幷少年不敢轻，虎狼窟裏空手行。",
        "dynasty": "唐",
        "collection_info": null
    },
    {
        "uuid": "0bf666476dd740781e39e4dcd30e50da",
        "title": "送振武将军",
        "author": "李廓",
        "content": "叶叶归边骑，风头万里干。\n金装腰带重，铁缝耳衣寒。\n芦酒烧蓬暖，霜鸿捻箭看。\n黄河古戍道，秋雪白漫漫。",
        "dynasty": "唐",
        "collection_info": null
    },
    {
        "uuid": "189d374a27dd461e7e02c930b6f4bbe2",
        "title": "落第",
        "author": "李廓",
        "content": "牓前潜制泪，众裏自嫌身。\n气味如中酒，情怀似别人。\n暖风张乐席，晴日看花尘。\n尽是添愁处，深居乞过春。",
        "dynasty": "唐",
        "collection_info": null
    },
    {
        "uuid": "6aad5b0bbb72df19ff6ee5381b92ada4",
        "title": "赠商山东于岭僧",
        "author": "李廓",
        "content": "商岭东西路欲分，两间茅屋一溪云。\n师言耳重知师意，人是人非不欲闻。",
        "dynasty": "唐",
        "collection_info": null
    },
    {
        "uuid": "ba6c90e7a5fa23c85b050775da7796e3",
        "title": "上令狐舍人",
        "author": "李廓",
        "content": "名利生愁地，贫居岁月移。\n买书添架上，断酒过花时。\n宿客嫌吟苦，乖童恨睡迟。\n近来唯俭静，持此荅深知。",
        "dynasty": "唐",
        "collection_info": null
    },
    {
        "uuid": "81971550ffefb312165fd7a6565d112b",
        "title": "南梁行",
        "author": "李绅",
        "content": "江城郁郁春草长，悠悠汉水浮青光。\n杂英飞尽空昼景，绿杨重阴官舍静。\n此时醉客纵横书，公言可荐承明庐。\n青天诏下宠光至，颁籍金闺征石渠。\n秭归山路烟岚隔，山木幽深晚花拆。\n涧底红光夺火燃，摇风扇毒愁行客。\n杜鹃啼咽花亦殷，声悲绝艳连空山。\n斜阳瞥映浅深树，云雨翻迷崖谷间。\n山鸡锦质矜毛羽，透竹穿萝命俦侣。\n乔木幽溪上下同，雄雌不惑飞栖处。\n望秦峰迴过商颜，浪迭云堆万簇山。\n行尽杳冥青嶂外，九重钟漏紫霄间。\n元和列侍明光殿，谏草初焚市朝变。\n北阙趋承半隙尘，南梁笑客皆飞霰。\n追思感叹却昏迷，霜鬓愁吟到晓鸡。\n故箧岁深开断简，秋堂月曙掩遗题。\n呜呜晓角霞辉粲，抚劒当应一长叹。\n刍狗无由学圣贤，空持感激终昏旦。",
        "dynasty": "唐",
        "collection_info": null
    },
    {
        "uuid": "f8dfac708b267b060ecff9f8658697ff",
        "title": "趋翰苑遭诬构四十六韵",
        "author": "李绅",
        "content": "九五当干德，三千应瑞符。\n纂尧昌圣历，宗禹盛丕图。\n画象垂新令，消兵易旧谟。\n选贤方去智，招谏忽升愚。\n大乐调元气，神功运化垆。\n脱鳞超沆瀣，翻翼集蓬壶。\n捧日恩光别，抽毫顾问殊。\n凤形怜彩笔，龙颔借骊珠。\n掷地声名寡，摩天羽翮孤。\n洁身酬雨露，利口扇谗谀。\n碧海同宸眷，鸿毛比贱躯。\n辨疑分黑白，举直抵朋徒。\n庭兽方呈角，阶蓂始効莩。\n日倾乌掩魄，星落斗摧枢。\n坠劒悲乔岳，号弓泣鼎湖。\n乱羣逢害马，择肉纵狂貙。\n胆为隳肝竭，心因沥血枯。\n满帆摧骇浪，征棹折危途。\n燕客书方诈，尧门信未孚。\n谤兴金就铄，毁极玉生愈。\n砺吻矜先搏，张罗骋疾驱。\n地嫌稀魍魉，海恨止番禺。\n瘴岭衝蛇入，蒸池蹑虺趋。\n望天收雪涕，看镜揽霜鬚。\n草毒人惊剪，茅荒室未诛。\n火风晴处扇，山鬼雨中呼。\n穷老乡关远，羇愁骨肉无。\n鹊灵窥牖户，龟瑞出泥途。\n烟岛深千瘴，沧波淼四隅。\n海标传信使，江棹认妻孥。\n到接三冬暮，来经六月徂。\n暗滩朝不怒，惊濑夜无虞。\n俛首安羸业，齐眉慰病夫。\n涸鱼思雨润，僵燕望雷苏。\n诏下因颁朔，恩移讵省辜。\n诳天犹指鹿，依社尚凭狐。\n度岭瞻牛斗，浮江淬辘轳。\n未平人睚眦，谁惧鬼揶揄。\n盆浦潮通楚，匡山地接吴。\n庾楼清桂满，远寺素莲敷。\n髣髴皆停马，悲欢尽隙驹。\n旧交封宿草，衰鬓重生刍。\n万戟分梁苑，双旌寄鲁儒。\n骎骎移岁月，冉冉近桑榆。\n疲马愁千里，孤鸿念五湖。\n终当赋归去，那更学杨朱。",
        "dynasty": "唐",
        "collection_info": null
    },
    {
        "uuid": "927b5a4e1a85b1b9ccf82c1047b60196",
        "title": "忆春日太液池亭候对",
        "author": "李绅",
        "content": "宫莺报晓瑞烟开，三岛灵禽拂水迴。\n桥转彩虹当绮殿，舰浮花鹢近蓬莱。\n草承香辇王孙长，桃艳仙颜阿母栽。\n簪笔此时方侍从，却思金马笑邹枚。",
        "dynasty": "唐",
        "collection_info": null
    },
    {
        "uuid": "9e56accd295b5e9b4d18dbd2345577c9",
        "title": "忆夜直金銮殿承旨",
        "author": "李绅",
        "content": "月当银汉玉绳低，深听箫韶碧落齐。\n门压紫垣高绮树，阁连青琐近丹梯。\n墨宣外渥催飞诏，草布深恩促换题。\n明日独归花路远，可怜人世隔云霓。",
        "dynasty": "唐",
        "collection_info": null
    },
    {
        "uuid": "a1d546e7754e34bb088f85ae6b453f71",
        "title": "忆春日曲江宴后许至芙蓉园",
        "author": "李绅",
        "content": "春风上苑开桃李，诏许看花入御园。\n香径草中迴玉勒，凤皇池畔泛金樽。\n绿丝垂柳遮风暗，红药低丛拂砌繁。\n归绕曲江烟景晚，未央明月锁千门。",
        "dynasty": "唐",
        "collection_info": null
    },
    {
        "uuid": "3da06b324dfa7f39ffb9ce201bcfdfc6",
        "title": "新昌宅书堂前有药树一株今已盈拱前长庆中于翰林院内西轩药树下移得纔长一寸仆夫封一泥丸以归植今则长成名之天上树",
        "author": "李绅",
        "content": "白榆星底开红甲，珠树宫中长紫霄。\n丹彩结心纔辨质，碧枝抽叶乍成条。\n羽衣道士偷玄圃，金简真人护玉苗。\n长带九天余雨露，近来葱翠欲成乔。",
        "dynasty": "唐",
        "collection_info": null
    },
    {
        "uuid": "115792d8b8a0b96d59d511c62911a9d9",
        "title": "过荆门",
        "author": "李绅",
        "content": "荆江水阔烟波转，荆门路遶山葱蒨。\n帆势侵云灭又明，山程背日昏还见。\n青青麦陇啼飞鸦，寂寞野径棠梨花。\n行行驱马万里远，渐入烟岚危栈赊。\n林中有鸟飞出谷，月上千岩一声哭。\n肠断思归不可闻，人言恨魄来巴蜀。\n我听此鸟祝我魂，魂死莫学声衔冤。\n纵为羽族莫栖息，直上青云呼帝阍。\n此时山月如衔镜，嵒树参差互辉映。\n皎洁深看入涧泉，分明细见樵人径。\n阴森鬼庙当邮亭，鸡豚日宰闻膻腥。\n愚夫祸福自迷惑，魍魉凭何通百灵。\n月低山晓问行客，已酹椒浆拜荒陌。\n惆怅忠贞徒自持，谁祭山头望夫石。",
        "dynasty": "唐",
        "collection_info": null
    },
    {
        "uuid": "2a0b91b97e3f9cb1dcd0cee89a7bc755",
        "title": "涉沅潇",
        "author": "李绅",
        "content": "屈原死处潇湘阴，沧浪淼淼云沈沈。\n蛟龙长怒虎长啸，山木翛翛波浪深。\n烟横日落惊鸿起，山映余霞杳千里。\n鸿叫离离入暮天，霞消漠漠深云水。\n水灵江暗扬波涛，鼋鼍动荡风骚骚。\n行人愁望待明月，星汉沈浮𩳤鬼号。\n屈原尔为怀王没，水府通天化灵物。\n何不驱雷击电除奸邪，可怜空作沈泉骨。\n举杯沥酒招尔魂，月影滉漾开干坤。\n波白水黑山隐见，汨罗之上遥昏昏。\n风帆候晓看五两，戍鼓冬冬远山响。\n潮满江津猨鸟啼，荆夫楚语飞蛮桨。\n潇湘岛浦无人居，风惊水暗惟鲛鱼。\n行来击棹独长叹，问尔精魄何所如。",
        "dynasty": "唐",
        "collection_info": null
    },
    {
        "uuid": "6dadf2aebccf7cc1bb031d18958fae3f",
        "title": "逾岭峤止荒陬抵高要",
        "author": "李绅",
        "content": "天将南北分寒燠，北被羔裘南卉服。\n寒气凝为戎虏骄，炎蒸结作虫虺毒。\n周王止化惟荆蛮，汉武凿远通孱颜。\n南标铜柱限荒徼，五岭从兹穷险艰。\n衡山截断炎方北，迴雁峰南瘴烟黑。\n万壑奔伤溢作泷，湍飞浪激如绳直。\n千崖傍耸猨啸悲，丹蛇玄虺潜蜲蛇。\n泷夫拟檝劈高浪，瞥忽浮沈如电随。\n岭头刺竹蒙笼密，火拆红蕉焰烧日。\n岭上泉分南北流，行人照水愁肠骨。\n阴森石路盘萦纡，雨寒日暖常斯须。\n瘴云暂卷火山外，苍茫海气穷番禺。\n鹧鸪猿鸟声相续，椎髻晓呼同戚促。\n百处溪滩异雨晴，四时雷电迷昏旭。\n鱼肠雁足望缄封，地远三江岭万重。\n鱼跃岂通清远峡，雁飞难渡漳江东。\n云蒸地热无霜霰，桃李冬华匪时变。\n天际长垂饮涧虹，檐前不去衔泥燕。\n幸逢雷雨荡妖昏，提挈悲欢出海门。\n西日眼明看少长，北风身醒辨寒温。\n贾生谪去因前席，痛哭书成竟何益。\n物忌忠良表是非，朝驱绛灌为雠敌。\n明皇圣德异文皇，不使无辜困鬼方。\n汉日傅臣终委弃，如今衰叟重辉光。\n高明白日恩深海，齿髮虽残壮心在。\n空媿驽骀异一毛，无令朽骨惭千载。",
        "dynasty": "唐",
        "collection_info": null
    },
    {
        "uuid": "244943c560f4a92e7334a02b9204a8ed",
        "title": "移九江",
        "author": "李绅",
        "content": "秋波入白水，帆去侵空小。\n五两剧奔星，樯乌疾飞鸟。\n盆城依落日，盆浦看云眇。\n云眇更苍苍，匡山低夕阳。\n楚客喜风水，秦人悲异乡。\n异乡秋思苦，江皋月华吐。\n漾漾隐波亭，悠悠通月浦。\n津桥归候吏，竹巷开门户。\n容膝有匡床，及肩纔数堵。\n隙光非白驹，悬磬我无虞。\n体瘦寡行立，家肥安啜哺。\n天书怜谴谪，重作朱轓客。\n四座眼全青，一麾头半白。\n今来思往事，往事益悽然。\n风月同今昔，悲欢异目前。\n四时嗟阅水，一纪换流年。\n独有西庭鹤，孤鸣白露天。",
        "dynasty": "唐",
        "collection_info": null
    },
    {
        "uuid": "413d4c6ca11a8e77d517eeaaaa84bd6e",
        "title": "泛五湖",
        "author": "李绅",
        "content": "范子蜕冠履，扁舟逸霄汉。\n嗟予抱险艰，怵惕惊瀰漫。\n穷通泛滥劳，趣适殊昏旦。\n浴日荡层空，浮天淼无畔。\n依滩落叶聚，立浦惊鸿散。\n浪迭雪峰连，山孤翠崖断。\n风帆同巨壑，云矗成高岸。\n宇宙可东西，星辰沈粲烂。\n霞生[澒]洞远，月吐青荧乱。\n岂復问津迷，休为吕梁叹。\n漂沈自讵保，覆溺心长判。\n吴越郡异乡，婴童及为翫。\n依稀占井邑，嘹唳同鹅鹳。\n举棹未宵分，维舟方日旰。\n征斯济川力，若鼓凌风翰。\n易狎当悔游，临深罔知难。",
        "dynasty": "唐",
        "collection_info": null
    },
    {
        "uuid": "da0b73b052fba72da2fe3881e452d38f",
        "title": "过钟陵",
        "author": "李绅",
        "content": "龙沙江尾抱钟陵，水郭村桥晚景澄。\n江对楚山千里月，郭连渔浦万家灯。\n省抛双斾辞荣宠，遽落丹霄起爱憎。\n惆怅旧游同草露，却思恩顾一霑膺。",
        "dynasty": "唐",
        "collection_info": null
    },
    {
        "uuid": "4a017b62ba6b971dd3d032cfa76f565e",
        "title": "泝西江",
        "author": "李绅",
        "content": "江风不定半晴阴，愁对花时尽日吟。\n孤棹自迟从蹭蹬，乱帆争疾竞浮沈。\n一身累困怀千载，百口无虞贵万金。\n空阔远看波浪息，楚山安稳过云岑。",
        "dynasty": "唐",
        "collection_info": null
    },
    {
        "uuid": "e7b43ff9d6cfac38fc2a62213147a72f",
        "title": "早发",
        "author": "李绅",
        "content": "沙洲月落宿禽惊，潮起风微晓雾生。\n黄鹤浪明知上信，黑龙山暗避前程。\n火旗似辨吴门戍，水驿遥迷楚塞城。\n萧索更看江叶下，两乡俱是宦游情。",
        "dynasty": "唐",
        "collection_info": null
    },
    {
        "uuid": "fb0f436e8aee6ac4046ae7d86d9699d7",
        "title": "守滁阳深秋忆登郡城望琅琊",
        "author": "李绅",
        "content": "山城小阁临青嶂，红树莲宫接薜萝。\n斜日半岩开古殿，野烟浮水掩轻波。\n菊迎秋节西风急，雁引砧声北思多。\n深夜独吟还不寐，坐看凝露满庭莎。",
        "dynasty": "唐",
        "collection_info": null
    },
    {
        "uuid": "d4ed793155c58a503781e8174ebe3783",
        "title": "滁阳春日怀果园闲宴",
        "author": "李绅",
        "content": "西园到日栽桃李，红白低枝拂酒杯。\n繁艳只愁风处落，醉筵多就月中开。\n劝人莫折怜芳早，把烛频看畏晓催。\n闻道数年深草露，几株犹得近池台。",
        "dynasty": "唐",
        "collection_info": null
    },
    {
        "uuid": "80b491f5a56f94df837d108ce7cc3e49",
        "title": "悲善才",
        "author": "李绅",
        "content": "穆王夜幸蓬池曲，金銮殿开高秉烛。\n东头弟子曹善才，琵琶请进新翻曲。\n翠蛾列坐层城女，笙笛参差齐笑语。\n天颜静听朱丝弹，众乐寂然无敢举。\n衔花金凤当承拨，转腕拢弦促挥抹。\n花翻凤啸天上来，裴回满殿飞春雪。\n抽弦度曲新声发，金铃玉佩相瑳切。\n流莺子母飞上林，仙鹤雌雄唳明月。\n此时奉诏侍金銮，别殿承恩许召弹。\n三月曲江春草绿，九霄天乐下云端。\n紫髯供奉前屈膝，尽弹妙曲当春日。\n寒泉注射陇水开，胡雁翻飞向天没。\n日曛尘暗车马散，为惜新声有余叹。\n明年冠劒闭桥山，万里孤臣投海畔。\n笼禽铩翮尚还飞，白首生从五岭归。\n闻道善才成朽骨，空余弟子奉音徽。\n南谯寂寞三春晚，有客弹弦独凄怨。\n静听深奏楚月光，忆昔初闻曲江宴。\n心悲不觉泪阑干，更为调弦反覆弹。\n秋吹动摇神女佩，月珠敲击水晶盘。\n自怜淮海同泥滓，恨魄凝心未能死。\n惆怅追怀万事空，雍门感慨徒为尔。",
        "dynasty": "唐",
        "collection_info": null
    },
    {
        "uuid": "1dc8f955759fc7b6713fe9e769801b89",
        "title": "闻里谣效古歌",
        "author": "李绅",
        "content": "乡里儿，桑麻郁郁禾黍肥，冬有褴襦夏有絺。\n兄锄弟耨妻在机，夜犬不吠开蓬扉。\n乡里儿，醉还饱，浊醪初熟劝翁媪。\n鸣鸠拂羽知年好，齐和杨花踏春草。\n劝年少，乐耕桑。\n使君为我剪荆棘，使君为我驱豺狼。\n林中无虎山有鹿，水底无蛟鱼有鲂。\n父渔子猎日归暮，月明处处舂黄粱。\n乡里儿，东家父老为尔言，鼓腹那知生育恩。\n莫令太守驰朱轓，悬鼓一鸣卢鹊喧。\n恶声主吏噪尔门，唧唧力力烹鸡豚。\n乡里儿，莫悲咤。\n上有明王颁诏下，重选贤良恤孤寡。\n春日迟迟驱五马，留犊投钱以为谢。\n乡里儿，终尔词。\n我无工巧唯无私，举手一挥临路岐。",
        "dynasty": "唐",
        "collection_info": null
    },
    {
        "uuid": "9f34b3aa5074fdbf957f1528b27e3b85",
        "title": "转寿春守太和庚戌岁二月祗命寿阳时替裴五墉终殁因视壁题自墉而上或除名在边坐殿殁凡七子无一存焉寿人多寇盗好诉讦时谓讦时谓之凶郡犷俗特着蒙此处之顾余衰年甘蹑前患俾三月而寇静朞岁而人和虎不暴物姦吏屏窜三载復遭邪佞所恶授宾客分司东都或举其目或寄于风亦麤继诗人之末云",
        "author": "李绅",
        "content": "未登崖谷寻丹竈，且历轩窗看壁题。\n那遇八公生羽翼，空悲七子委尘泥。\n旧坛无復翔云鹤，废垒曾经振鼓鼙。\n点检遗编尽朝菌，应难求望一刀圭。",
        "dynasty": "唐",
        "collection_info": null
    },
    {
        "uuid": "234b18bb506ff3f2822e6ca26a28e04a",
        "title": "忆寿春废虎坑余以春二月至郡主吏举所职称霍山多虎每岁采茶为患择肉于人至春常修陷穽数十所勒猎者采其皮睛余悉除罢之是岁虎不復为害至余去郡三载",
        "author": "李绅",
        "content": "匪将履尾求兢惕，那效探雏所患争。\n当路绝羣尝诫暴，为猫驱狝亦先迎。\n每推至化宣余力，岂用潜机害尔生。\n休逐豺狼止贪戾，好为仁兽答皇明。",
        "dynasty": "唐",
        "collection_info": null
    },
    {
        "uuid": "ac3f40b912f4ffa893929b13c5172e28",
        "title": "寿阳罢郡日有诗十首与追怀不殊今编于后兼纪瑞物 肥河维舟阻冻袛待勅命 一",
        "author": "李绅",
        "content": "罢分符竹作闲官，舟冻肥河拟棹难。\n食蘗苦心甘处困，饮冰持操敢辞寒。\n夜灯空应渔家火，朝食还依雁宿滩。\n西奏血诚遥稽首，乞容归病老江干。",
        "dynasty": "唐",
        "collection_info": null
    },
    {
        "uuid": "cf31f702e89e5bafd6f620ec10f92920",
        "title": "寿阳罢郡日有诗十首与追怀不殊今编于后兼纪瑞物 肥河维舟阻冻袛待勅命 二",
        "author": "李绅",
        "content": "淮阳效理空多病，疎受辞荣岂恋班。\n陈力不任趋北阙，有家无处寄东山。\n疲骖岂念前程税，倦鸟安能待暮还。\n珍重八公山下叟，不劳重泪更追攀。",
        "dynasty": "唐",
        "collection_info": null
    },
    {
        "uuid": "8692b876e974db72ad55a266908a0f56",
        "title": "寿阳罢郡日有诗十首与追怀不殊今编于后兼纪瑞物",
        "author": "李绅",
        "content": "垂阴敢慕甘棠叶，附干将呈瑞木符。\n十步兰茶同秀彩，万年枝叶表皇图。\n芟夷不及知无患，雨露曾霑自不枯。\n好住孤根託桃李，莫令从此混樵苏。",
        "dynasty": "唐",
        "collection_info": null
    },
    {
        "uuid": "843fba2486a0317b6b31c8ecd53596da",
        "title": "寿阳罢郡日有诗十首与追怀不殊今编于后兼纪瑞物",
        "author": "李绅",
        "content": "南山白额同驯扰，亦变仁心去杀机。\n不竞牛甘令买患，免遭狐假妄凭威。\n渡河岂适他邦害，据谷终无暴物非。\n尔效驺虞护生草，岂徒柔伏在淮淝。",
        "dynasty": "唐",
        "collection_info": null
    },
    {
        "uuid": "34da5f63adb2d81e1400093036b94e38",
        "title": "寿阳罢郡日有诗十首与追怀不殊今编于后兼纪瑞物 发寿阳分司勅到又遇新正感怀书事",
        "author": "李绅",
        "content": "休为建隼临淝守，转作垂丝入洛人。\n罢阅旧林三载籍，又开新历四年春。\n云遮北雁愁行客，柳起东风慰病身。\n渐喜雪霜消解尽，得随风水到天津。",
        "dynasty": "唐",
        "collection_info": null
    },
    {
        "uuid": "b9e4083e77733d4b253f5898e993cb4d",
        "title": "寿阳罢郡日有诗十首与追怀不殊今编于后兼纪瑞物 初出淝口入淮",
        "author": "李绅",
        "content": "东风百里雪初晴，淝口冰开好濯缨。\n野老拥途知意重，病夫抛郡喜身轻。\n人心莫厌如弦直，淮水长怜似镜清。\n回首夕岚山翠远，楚郊烟树隐襄城。",
        "dynasty": "唐",
        "collection_info": null
    },
    {
        "uuid": "d38316aa81712c6c364d07d01eb9d9d9",
        "title": "寿阳罢郡日有诗十首与追怀不殊今编于后兼纪瑞物 入淮至盱眙",
        "author": "李绅",
        "content": "山凝翠黛孤峰迥，淮起银花五两高。\n天外绮霞迷海鹤，日边红树艳仙桃。\n岸惊目眩同奔马，浦溢心疑覩抃鳌。\n寄谢云帆疾飞鸟，莫夸迴雁卷轻毛。",
        "dynasty": "唐",
        "collection_info": null
    },
    {
        "uuid": "33f60a21edf4e83c4eeb4f575519352f",
        "title": "寿阳罢郡日有诗十首与追怀不殊今编于后兼纪瑞物 忆东湖",
        "author": "李绅",
        "content": "菱歌罢唱鹢舟迴，雪鹭银鸥左右来。\n霞散浦边云锦截，月昇湖面镜波开。\n鱼惊翠羽金鳞跃，莲脱红衣紫菂摧。\n淮口值春偏怅望，数株临水是寒梅。",
        "dynasty": "唐",
        "collection_info": null
    },
    {
        "uuid": "db241f75450cce0ede1ce4948cc28bc0",
        "title": "七年初到洛阳寓居宣教里时已春暮而四老俱在洛中分司",
        "author": "李绅",
        "content": "青莎满地无三径，白髮缘头忝四人。\n官职谬齐商岭客，姓名那重汉廷臣。\n圣朝寡罪容衰齿，愚叟多惭未退身。\n惟有门人怜钝拙，劝教沈醉洛阳春。",
        "dynasty": "唐",
        "collection_info": null
    },
    {
        "uuid": "2135d9540786e5959d6cf29db3591633",
        "title": "初秋忽奉诏除浙东观察使检校右貂",
        "author": "李绅",
        "content": "龙楼寄引簪裾客，凤阙陪趋朔望朝。\n疎受杜门期脱屣，买臣归邸忽乘轺。\n印封龟纽知颁爵，冠饰蝉緌更珥貂。\n飞诏宠荣欢里舍，岂徒斑白与垂髫。",
        "dynasty": "唐",
        "collection_info": null
    },
    {
        "uuid": "31ccce7f765df5984a2182c462520fca",
        "title": "忆至巩县河宿待家累追怀",
        "author": "李绅",
        "content": "巩树翻红秋日斜，水分伊洛照余霞。\n弓开后骑低初月，鹗驻前旌拂暮鸦。\n闺信坐迟青玉案，弄儿闲望白羊车。\n今来忆事凉风晚，烟浦空悲黄菊花。",
        "dynasty": "唐",
        "collection_info": null
    },
    {
        "uuid": "bc12e7480cded578d49e38c9026ba752",
        "title": "宿扬州",
        "author": "李绅",
        "content": "江横渡阔烟波晚，潮过金陵落叶秋。\n嘹唳塞鸿经楚泽，浅深红树见扬州。\n夜桥灯火连星汉，水郭帆樯近斗牛。\n今日市朝风俗变，不须开口问迷楼。",
        "dynasty": "唐",
        "collection_info": null
    },
    {
        "uuid": "4cb86429ab1436fa45765bee446932fa",
        "title": "忆被牛相留醉州中时无他宾牛公夜出真珠辈数人",
        "author": "李绅",
        "content": "严城画角三声闭，清宴金樽一夕同。\n银烛坐隅听子夜，宝筝筵上起春风。\n酒征旧对惭衰质，曲换新词感上宫。\n淮海一从云雨散，杳然俱是梦魂中。",
        "dynasty": "唐",
        "collection_info": null
    },
    {
        "uuid": "fb6e9caf35a2704910f3637557cce426",
        "title": "早渡扬子江",
        "author": "李绅",
        "content": "日衝海浪翻银屋，江转秋波走雪山。\n青嶂迥开蹲虎戍，碧流潜伏跃龙关。\n地分吴楚星辰内，水迫沧溟宇宙间。\n焚却戍船无战伐，使知风教被乌蛮。",
        "dynasty": "唐",
        "collection_info": null
    },
    {
        "uuid": "2caa1e153ccdd857d89161aa06c56d6e",
        "title": "忆过润州",
        "author": "李绅",
        "content": "昔年从宦干戈地，黄绶青春一鲁儒。\n弓犯控弦招武旅，劒当抽匣问狂夫。\n帛书投笔封鱼腹，玄髮衝冠捋虎鬚。\n谈笑谢金何所媿，不为偷买用兵符。",
        "dynasty": "唐",
        "collection_info": null
    },
    {
        "uuid": "dfe955e16dfe171784610172b0260113",
        "title": "忆登栖霞寺峰",
        "author": "李绅",
        "content": "香印烟火息，法堂钟磬余。\n纱灯耿晨焰，释子安禅居。\n林叶脱红影，竹烟含绮疎。\n星珠错落耀，月宇参差虚。\n顾眺匪恣适，旷襟怀卷舒。\n江海淼清荡，丘陵何所如。\n滔滔可问津，耕者非长沮。\n茅岭感仙客，萧园成古墟。\n移步下碧峰，涉涧更踌躇。\n乌噪啄秋果，翠惊衔素鱼。\n迴塘彩鹢来，落景标林箊。\n漾漾棹翻月，萧萧风袭裾。\n劳歌起旧思，戚叹竟难摅。\n却数共游者，凋落非里闾。",
        "dynasty": "唐",
        "collection_info": null
    },
    {
        "uuid": "5b21db65061fb72353201ecec4f7131e",
        "title": "忆万岁楼望金山",
        "author": "李绅",
        "content": "楼高雉堞千师垒，峰拔惊波万壑攒。\n山绝地维消虎踞，水浮天险尚龙盘。\n蜃嘘云拱飞江岛，鳌喷仙岩隔海澜。\n长对碧波临古渡，几经风月与悲欢。",
        "dynasty": "唐",
        "collection_info": null
    },
    {
        "uuid": "15ee5d7009554c10a49e6a71f4b25b00",
        "title": "过梅里七首  家于无锡四十载今敝庐数堵犹存今列题于后",
        "author": "李绅",
        "content": "上家山，家山依旧好。\n昔去松桂长，今来容鬚老。\n上家山，临古道。\n高低入云树，芜没连天草。\n草色绿萋萋，寒蛩徧草啼。\n噪鸦啼树远，行雁帖云齐。\n嵒光翻落日，僧火开经室。\n竹洞磬声长，松楼钟韵疾。\n苔阶泉溜鈌，石甃青莎密。\n旧径行处迷，前交坐中失。\n叹息整华冠，持杯强自欢。\n笑歌怜稚孺，弦竹纵吹弹。\n山明溪月上，酒满心聊放。\n丱髮此淹留，垂丝匪闲旷。\n青山不可上，昔事还惆怅。\n况復白头人，追怀空望望。",
        "dynasty": "唐",
        "collection_info": null
    },
    {
        "uuid": "0b42a1f48a574e161e845f1c2b465caa",
        "title": "过梅里七首  家于无锡四十载今敝庐数堵犹存今列题于后 忆东郭居",
        "author": "李绅",
        "content": "昔余过稚齿，从师昧知奥。\n徒怀利物心，不获藏身宝。\n曳娄一缝掖，出处劳昏早。\n醒醉迷啜哺，衣裳辨颠倒。\n忠诚贯白日，直己凭苍昊。\n卷舌堕谗谀，惊波息行潦。\n衰禽识旧木，疲马知归道。\n杨柳长庭柯，兰荃覆阶草。\n旌旄光里舍，骑服欢妻嫂。\n绿鬓绝新知，苍鬚稀旧老。\n冠緌身忝贵，斋沐心常祷。\n笙磬谅谐和，庭除还洒扫。\n栖迟还竹巷，物役浸江岛。\n倏忽变星霜，悲伤满衷抱。",
        "dynasty": "唐",
        "collection_info": null
    },
    {
        "uuid": "a42b2da0256a258b31570653a3aa2843",
        "title": "过梅里七首  家于无锡四十载今敝庐数堵犹存今列题于后 忆题惠山寺书堂",
        "author": "李绅",
        "content": "故山一别光阴改，秋露清风岁月多。\n松下壮心年少去，池边衰影老人过。\n白云生灭依岩岫，青桂荣枯託薜萝。\n惟有此身长是客，又驱旌斾寄烟波。",
        "dynasty": "唐",
        "collection_info": null
    },
    {
        "uuid": "2856c2c3b3b66fbf8b4f22cca2a7c6d1",
        "title": "过梅里七首  家于无锡四十载今敝庐数堵犹存今列题于后 忆西湖双鸂鶒",
        "author": "李绅",
        "content": "双鸂鶒，锦毛斓斑长比翼，戏绕莲藂迴锦臆。\n照灼花丛两相得，渔歌惊起飞南北。\n缭绕追随不迷惑，云间上下同栖息。\n不作惊禽远相忆，东家少妇机中语。\n剪断迴文泣机杼，徒嗟孔雀衔毛羽。\n一去东南别离苦，五里裴回竟何补。",
        "dynasty": "唐",
        "collection_info": null
    },
    {
        "uuid": "94e7365931c614ff73db79c84ded7215",
        "title": "过梅里七首  家于无锡四十载今敝庐数堵犹存今列题于后 早梅桥",
        "author": "李绅",
        "content": "早梅花，满枝发。\n东风报春春未彻，紫萼迎风玉珠裂。\n杨柳未黄莺结舌，委素飘香照新月。\n桥边一树伤离别，游荡行人莫攀折。\n不竞江南艳阳节，任落东风伴春雪。",
        "dynasty": "唐",
        "collection_info": null
    },
    {
        "uuid": "cd5910d7fdbf729c58291d117ac23c23",
        "title": "过梅里七首  家于无锡四十载今敝庐数堵犹存今列题于后 翡翠坞",
        "author": "李绅",
        "content": "翡翠飞飞绕莲坞，一啄嘉鱼一鸣舞。\n莲茎触散莲叶欹，露滴珠光似还浦。\n虞人掠水轻浮弋，翡翠惊飞飞不息。\n直上层空翠影高，还向云间双比翼。\n弹射莫及弋不得，日暮虞人空叹息。",
        "dynasty": "唐",
        "collection_info": null
    },
    {
        "uuid": "ed6afe6d23733ef22167e04a3bbd84cc",
        "title": "过梅里七首  家于无锡四十载今敝庐数堵犹存今列题于后",
        "author": "李绅",
        "content": "羽毛似雪无瑕点，顾影秋池舞白云。\n闲整素仪三岛近，迴飘清唳九霄闻。\n好风顺举应摩日，逸翮将成莫恋羣。\n凌励坐看空碧外，更怜凫鹭老江濆。",
        "dynasty": "唐",
        "collection_info": null
    },
    {
        "uuid": "b933337aa69e47b461bbd653104911a6",
        "title": "过吴门二十四韵",
        "author": "李绅",
        "content": "烟水吴都郭，阊门架碧流。\n绿杨深浅巷，青翰往来舟。\n朱户千家室，丹楹百处楼。\n水光摇极浦，草色辨长洲。\n忆作麻衣翠，曾为旅棹游。\n放歌随楚老，清宴奉诸侯。\n花寺听莺入，春湖看雁留。\n里吟传绮唱，乡语认歈讴。\n桥转攒虹饮，波通鬬鹢浮。\n竹扉梅圃静，水巷橘园幽。\n缝堵荒麋苑，穿岩破虎丘。\n旧风犹越鼓，余俗尚吴钩。\n故馆曾闲访，遗基亦徧搜。\n吹台山木尽，香径佛宫秋。\n帐殿菰蒲掩，云房露雾收。\n苎萝妖覆灭，荆棘鬼包羞。\n风月俄黄绶，经过半白头。\n重来冠盖客，非復别离愁。\n候火分通陌，前旌驻外邮。\n水风摇綵斾，堤柳引鸣驺。\n问吏儿孙隔，呼名礼敬修。\n顾瞻殊宿昔，语默过悲忧。\n义感心空在，容衰日易偷。\n还持沧海诏，从此布皇猷。",
        "dynasty": "唐",
        "collection_info": null
    },
    {
        "uuid": "c016266c011b9f49c2a57d883272a7c7",
        "title": "杭州天竺灵隐二寺顷岁亦布衣一游及赴镇会稽不敢以登临自适竟不復到寺寺多猨猱谓之孙团弥长其类因追思为诗二首 一",
        "author": "李绅",
        "content": "翠岩幽谷高低寺，十里松风碧嶂连。\n开尽春花芳草涧，徧通秋水月明泉。\n石文照日分霞壁，竹影侵云拂暮烟。\n时有猨猱扰钟磬，老僧无復得安禅。",
        "dynasty": "唐",
        "collection_info": null
    },
    {
        "uuid": "b2669f3b6efe9f9c16241b9e0e0edceb",
        "title": "杭州天竺灵隐二寺顷岁亦布衣一游及赴镇会稽不敢以登临自适竟不復到寺寺多猨猱谓之孙团弥长其类因追思为诗二首 二",
        "author": "李绅",
        "content": "人烟不隔江城近，水石虽清海气深。\n波动只观罗剎相，静居难识梵王心。\n鱼扃昼锁龙宫宝，雁塔高摩欲界金。\n近日尤闻重雕饰，世人遥礼二檀林。",
        "dynasty": "唐",
        "collection_info": null
    },
    {
        "uuid": "94ffb106edd5ac8483e006005838065e",
        "title": "渡西陵十六韵",
        "author": "李绅",
        "content": "雨送奔涛远，风收骇浪平。\n截流张斾影，分岸走鼙声。\n兽逐衔波涌，龟艨喷棹轻。\n海门凝雾暗，江渚湿云横。\n雁翼看舟子，鱼鳞辨水营。\n骑交遮戍合，戈簇拥沙明。\n谬履千夫长，将询百吏情。\n下车占黍稷，冬雨害粢盛。\n望祷依前圣，垂休翼厚生。\n半江犹惨澹，全野已澄清。\n爱景三辰朗，祥农万庾盈。\n浦程通曲屿，海色媚重城。\n弓日鞬櫜动，旗风虎豹争。\n及郊挥白羽，入里卷红旌。\n恺悌思陈力，端庄冀表诚。\n临人与安俗，非止奉师贞。",
        "dynasty": "唐",
        "collection_info": null
    },
    {
        "uuid": "55adb1ce96851b04bbf1d3ebad231dc2",
        "title": "新楼诗二十首 新楼",
        "author": "李绅",
        "content": "戎容罢引旌旗卷，朱户褰开雉堞高。\n山耸翠微连郡阁，地临沧海接灵鳌。\n坐疑许宅驱鸡犬，笑类樊妻化羽毛。\n惆怅桂枝零落促，莫思方朔种仙桃。",
        "dynasty": "唐",
        "collection_info": null
    },
    {
        "uuid": "d78f8d6255421e8775f8f39828d98ce9",
        "title": "新楼诗二十首 海榴亭",
        "author": "李绅",
        "content": "海榴亭早开繁蘂，光照晴霞破碧烟。\n高近紫霄疑菡萏，迥依江月半婵娟。\n怀芳不作翻风艳，别萼犹含泣露妍。\n摇落旧丛云水隔，不堪行坐数流年。",
        "dynasty": "唐",
        "collection_info": null
    },
    {
        "uuid": "37d10df614d0298fec90565b42b25c98",
        "title": "新楼诗二十首 望海亭",
        "author": "李绅",
        "content": "乌盈兔缺天涯迥，鹤背松梢拂槛低。\n湖镜坐隅看匣满，海涛生处辨云齐。\n夕岚明灭江帆小，烟树苍茫客思迷。\n萧索感心俱是梦，九天应共草萋萋。",
        "dynasty": "唐",
        "collection_info": null
    },
    {
        "uuid": "fd2f992281aef82cadb2af8471c8ab3d",
        "title": "新楼诗二十首",
        "author": "李绅",
        "content": "杜鹃如火千房拆，丹槛低看晚景中。\n繁艳向人啼宿露，落英飘砌怨春风。\n早梅昔待佳人折，好月谁将老子同。\n惟有此花随越鸟，一声啼处满山红。",
        "dynasty": "唐",
        "collection_info": null
    },
    {
        "uuid": "7f2c9f7755c87befda171d8e119662df",
        "title": "新楼诗二十首",
        "author": "李绅",
        "content": "为怜湖水通宵望，不学樊杨却月楼。\n惟待素规澄满镜，莫看纤魄挂如钩。\n卷帘方影侵红烛，绕竹斜晖透碧流。\n萧瑟晓风闻木落，此时何异洞庭秋。",
        "dynasty": "唐",
        "collection_info": null
    },
    {
        "uuid": "988cf943c0031394bb631d98e0c26ecd",
        "title": "新楼诗二十首",
        "author": "李绅",
        "content": "绿波春水湖光满，丹槛连楹碧嶂遥。\n兰鹢对飞渔棹急，彩虹翻影海旗摇。\n鬬疑斑虎归三岛，散作游龙上九霄。\n鼍鼓若雷争胜负，柳堤花岸万人招。",
        "dynasty": "唐",
        "collection_info": null
    },
    {
        "uuid": "5316a36b6475dc407321dce7122490ac",
        "title": "新楼诗二十首",
        "author": "李绅",
        "content": "银地溪边遇衲师，笑将花宇指潜知。\n定观玄度生前事，不道灵山别后期。\n真相有无因色界，化城兴灭在莲基。\n好令沧海龙宫子，长护金人旧浴池。",
        "dynasty": "唐",
        "collection_info": null
    },
    {
        "uuid": "39b0b2fd18ca26844b5c12184ae4ca95",
        "title": "新楼诗二十首 禹庙",
        "author": "李绅",
        "content": "削平水土穷沧海，畚锸东南尽会稽。\n山拥翠屏朝玉帛，穴通金阙架云霓。\n秘文镂石藏青壁，宝检封云化紫泥。\n清庙万年长血食，始知明德与天齐。",
        "dynasty": "唐",
        "collection_info": null
    },
    {
        "uuid": "e14d4298d8b1d9cdb0893369ee0f5663",
        "title": "新楼诗二十首",
        "author": "李绅",
        "content": "寺深松桂无尘事，地接荒郊带夕阳。\n啼鸟歇时山寂寂，野花残处月苍苍。\n绛纱凝焰开金像，清梵销声闭竹房。\n丘壠渐平连茂草，九原何处不心伤。",
        "dynasty": "唐",
        "collection_info": null
    },
    {
        "uuid": "0e6e34c507e06149580ae0791dfdc591",
        "title": "新楼诗二十首",
        "author": "李绅",
        "content": "一峰凝黛当明镜，十仞乔松倚翠屏。\n秋月满时侵兔魄，素波摇处动龟形。\n旧深崖谷藏仙岛，新结楼台起佛扃。\n不学大蛟凭水怪，等闲雪雨害生灵。",
        "dynasty": "唐",
        "collection_info": null
    },
    {
        "uuid": "19086aefdacc1195ff3e1962a9d9c26e",
        "title": "新楼诗二十首 重台莲",
        "author": "李绅",
        "content": "绿荷舒卷凉风晓，红萼开萦紫菂重。\n游女汉皋争笑脸，二妃湘浦并愁容。\n自含秋露贞姿结，不竞春妖冶态秾。\n终恐玉京仙子识，却将归种碧池峰。",
        "dynasty": "唐",
        "collection_info": null
    },
    {
        "uuid": "6f4812f3b323c9f8c2f02b6194ec9b35",
        "title": "新楼诗二十首 橘园",
        "author": "李绅",
        "content": "江城雾敛轻霜早，园橘千株欲变金。\n朱实摘时天路近，素英飘处海云深。\n惧同枳棘愁迁徙，每抱馨香委照临。\n怜尔结根能自保，不随寒暑换贞心。",
        "dynasty": "唐",
        "collection_info": null
    },
    {
        "uuid": "59970fb91ea8a2257ea4328071a9205e",
        "title": "新楼诗二十首",
        "author": "李绅",
        "content": "最深城郭在人烟，疑借壶中到梵天。\n岩树桂花开月殿，石楼风铎绕金仙。\n地无尘染多灵草，室鉴真空有定泉。\n应是法宫传觉路，使无烦恼见青莲。",
        "dynasty": "唐",
        "collection_info": null
    },
    {
        "uuid": "facfa89fab038985c5fac92a37db2727",
        "title": "新楼诗二十首 北楼樱桃花",
        "author": "李绅",
        "content": "开花占得春光早，雪缀云装万萼轻。\n凝艳拆时初照日，落英频处乍闻莺。\n舞空柔弱看无力，带月葱茏似有情。\n多事东风入闺闼，尽飘芳思委江城。",
        "dynasty": "唐",
        "collection_info": null
    },
    {
        "uuid": "c70b4ab2f6433406dadc07585cc4ae68",
        "title": "新楼诗二十首 城上蔷薇",
        "author": "李绅",
        "content": "蔷薇繁艳满城阴，烂熳开红次第深。\n新蘂度香翻宿蝶，密房飘影戏晨禽。\n窦闺织妇惭诗句，南国佳人怨锦衾。\n风月寂寥思往事，暮春空赋白头吟。",
        "dynasty": "唐",
        "collection_info": null
    },
    {
        "uuid": "8c3b02cabc8986cbb8c23e53a3d037b7",
        "title": "新楼诗二十首 南庭竹",
        "author": "李绅",
        "content": "东南旧美凌霜操，五月凝阴入坐寒。\n烟惹翠梢含玉露，粉开春箨耸琅玕。\n莫令戏马童儿见，试引为龙道士看。\n知尔结根香实在，凤皇终拟下云端。",
        "dynasty": "唐",
        "collection_info": null
    },
    {
        "uuid": "1cc842495cff819d5fd435b5e96a51e7",
        "title": "新楼诗二十首",
        "author": "李绅",
        "content": "石桥峰上栖玄鹤，碧阙岩边荫羽人。\n冰叶万条垂碧实，玉珠千日保青春。\n月中泣露应同浥，涧底侵云尚有尘。\n徒使茯苓成琥珀，不为松老化龙鳞。",
        "dynasty": "唐",
        "collection_info": null
    },
    {
        "uuid": "2b0092a2a5a152aee4cb95c214e14d00",
        "title": "新楼诗二十首 海棠",
        "author": "李绅",
        "content": "海边佳树生奇彩，知是仙山取得栽。\n琼蘂籍中闻阆苑，紫芝图上见蓬莱。\n浅深芳萼通宵换，委积红英报晓开。\n寄语春园百花道，莫争颜色泛金杯。",
        "dynasty": "唐",
        "collection_info": null
    },
    {
        "uuid": "57fbfab3bf7eb13e50f98a3e8a6d0d11",
        "title": "新楼诗二十首 水寺",
        "author": "李绅",
        "content": "烟波野寺经过处，水国苍茫梦想中。\n云散浦间江月迥，日曛洲渚海潮通。\n坐看鱼鸟沈浮远，静见楼台上下同。\n闻道化城方便喻，只应从此到龙宫。",
        "dynasty": "唐",
        "collection_info": null
    },
    {
        "uuid": "e8ff7aeedb3fed1192979b3cbbeb7d26",
        "title": "新楼诗二十首 灵汜桥",
        "author": "李绅",
        "content": "灵汜桥边多感伤，分明湖派绕迴塘。\n岸花前后闻幽鸟，湖月高低怨绿杨。\n能促岁阴惟白髮，巧乘风马是春光。\n何须化鹤归华表，却数凋零念越乡。",
        "dynasty": "唐",
        "collection_info": null
    },
    {
        "uuid": "bea7025d19efda2e0563aca3874aca59",
        "title": "若耶溪",
        "author": "李绅",
        "content": "岚光花影绕山阴，山转花稀到碧浔。\n倾国美人妖艳远，凿山良冶铸鑪深。\n凌波莫惜临妆面，莹锷当期出匣心。\n应是蛟龙长不去，若耶秋水尚沈沈。",
        "dynasty": "唐",
        "collection_info": null
    },
    {
        "uuid": "2793a6d0c21a04d0bcf1198e088b8069",
        "title": "登禹庙迴降雪五言二十韵",
        "author": "李绅",
        "content": "金奏云坛毕，同云拂雪来。\n玉田千亩合，琼室万家开。\n湖暗冰封镜，山明树变梅。\n裂缯分井陌，连璧混楼台。\n麻引诗人兴，盐牵谢女才。\n细疑歌响尽，旋作舞腰迴。\n着水鹅毛失，铺松鹤羽摧。\n半崖云掩映，当砌月裴回。\n遇物纤能状，随方巧若裁。\n玉花全缀萼，珠蚌尽呈胎。\n志士书频照，鲛人杼正催。\n妬妆凌粉匣，欺酒上琼杯。\n海使迷奔辙，江涛认暗雷。\n疾飘风作驭，轻集霰为媒。\n劒客休矜利，农师正念摧。\n瑞彰知有感，灵贶表无灾。\n尧历占新庆，虞阶想旧陪。\n粉凝鸾阁下，银结凤池隈。\n鸡树花惊笑，龙池絮欲猜。\n劳歌会稽守，遥祝永康哉。",
        "dynasty": "唐",
        "collection_info": null
    },
    {
        "uuid": "c618f1c2ec9e5b038da0dcc5e862a288",
        "title": "题法华寺五言二十韵",
        "author": "李绅",
        "content": "花界无生地，慈宫有相天。\n化娥腾宝像，留影閟金仙。\n殿涌全身塔，池开半月泉。\n十峰排碧落，双涧合清涟。\n药草经行徧，香灯次第燃。\n戒珠高腊护，心印祖僧传。\n瓶识先罗汉，衣存旧福田。\n幻身观火宅，昏眼照青莲。\n住觉超真境，依游渡法船。\n化城珠百亿，灵迹冠三千。\n萧壁将沈影，梁薪尚缀烟。\n色尘知有数，劫烬岂无年。\n龙喷疑通海，鲸吞想漏川。\n磬疎闻启梵，钟息见安禅。\n指喻三车觉，开迷五阴缠。\n教通方便入，心达是非诠。\n见叶千花藏，檀林万宝篇。\n坐严狮子迅，幢饰网珠悬。\n极乐知无碍，分明应有缘。\n还将意功德，留偈法王前。",
        "dynasty": "唐",
        "collection_info": null
    },
    {
        "uuid": "7055456bfabe69f6aa398aa0e4e0fa40",
        "title": "宿越州天王寺",
        "author": "李绅",
        "content": "海隅布政惭期月，江上霑巾媿万人。\n休按簿书惩黠吏，未齐风俗昧良臣。\n壶冰自洁中无玷，镜水非求下见鳞。\n清夜佛宫观色相，却归前老更前身。",
        "dynasty": "唐",
        "collection_info": null
    },
    {
        "uuid": "eb609476953cd55ec0ae9c28fad8d969",
        "title": "却渡西陵别越中父老",
        "author": "李绅",
        "content": "海潮晚上江风急，津吏篙师语默齐。\n倾手奉觞看故老，拥流争拜见孩提。\n惭非杜母临襄岘，自鄙朱翁别会稽。\n渐举云帆烟水阔，杳然凫雁各东西。",
        "dynasty": "唐",
        "collection_info": null
    },
    {
        "uuid": "1eb533b3f1af1663a0f72997a6184346",
        "title": "却到浙西",
        "author": "李绅",
        "content": "临平水竭蒹葭死，里社萧条旅馆秋。\n尝叹晋郊无乞籴，岂忘吴俗共分忧。\n野悲扬目称嗟食，林极翳桑顾所求。\n苛政尚存犹惕息，老人偷拜拥前舟。",
        "dynasty": "唐",
        "collection_info": null
    },
    {
        "uuid": "4b4fb55e28d25a1de56a932d054f8d7f",
        "title": "苏州不住遥望武丘报恩两寺",
        "author": "李绅",
        "content": "秋山古寺东西远，竹院松门怅望同。\n幽鸟静时侵径月，野烟消处满林风。\n塔分朱雁余霞外，剎对金螭落照中。\n官备散寮身却累，往来惭谢二莲宫。",
        "dynasty": "唐",
        "collection_info": null
    },
    {
        "uuid": "aaacca89ae6fdbbb2aaf0ee1c1ccc4c9",
        "title": "迴望馆娃故宫",
        "author": "李绅",
        "content": "江云断续草绵连，云隔秋波树覆烟。\n飘雪荻花铺涨渚，变霜枫叶卷平田。\n雀愁化水喧斜日，鸿怨惊风叫暮天。\n因问馆娃何所恨，破吴红脸尚开莲。",
        "dynasty": "唐",
        "collection_info": null
    },
    {
        "uuid": "2dbc544ac54c3c33d4a39f05095ea73e",
        "title": "姑苏台杂句",
        "author": "李绅",
        "content": "越王巧破夫差国，来献黄金重雕刻。\n西施醉舞花艳倾，妬月娇娥恣妖惑。\n姑苏百尺晓铺开，楼楣尽化黄金台。\n歌清管咽欢未极，越师戈甲浮江来。\n伍胥抉目看吴灭，范蠡全身霸西越。\n寂莫千年尽古墟，萧条两地皆明月。\n灵岩香径掩禅扉，秋草荒凉徧落晖。\n江浦迴看鸥鸟没，碧峰斜见鹭鸶飞。\n如今白髮星星满，却作闲官不闲散。\n野寺经过惧悔尤，公程迫蹙悲秋馆。\n吴乡越国旧淹留，草树烟霞昔徧游。\n云木梦迴多感欢，不惟惆怅至长洲。",
        "dynasty": "唐",
        "collection_info": null
    },
    {
        "uuid": "d0cafe35e865726d94b6d7041d0df5d0",
        "title": "开元寺",
        "author": "李绅",
        "content": "十层花宇真毫相，数仞峰峦閟月扉。\n攒立宝山中色界，散周香海小轮围。\n坐隅咫尺窥岩壑，窗外高低辨翠微。\n难保尔形终不转，莫令偷拂六铢衣。",
        "dynasty": "唐",
        "collection_info": null
    },
    {
        "uuid": "a5205da188c257d6a64656f160bbfe0d",
        "title": "皋桥",
        "author": "李绅",
        "content": "伯鸾憔悴甘飘寓，非向嚣尘隐姓名。\n鸿鹄羽毛终有志，素丝琴瑟自谐声。\n故桥秋月无家照，古井寒泉见底清。\n犹有余风未磨灭，至今乡里重和鸣。",
        "dynasty": "唐",
        "collection_info": null
    },
    {
        "uuid": "d3e008fbc05a0f4505ee134f0c5f5120",
        "title": "真娘墓",
        "author": "李绅",
        "content": "一株繁艳春城尽，双树慈门忍草生。\n愁态自随风烛灭，爱心难逐雨花轻。\n黛消波月空蟾影，歌息梁尘有梵声。\n还似钱塘苏小小，祗应迴首是卿卿。",
        "dynasty": "唐",
        "collection_info": null
    },
    {
        "uuid": "8d6d8fa56f578a547599c534479a3d96",
        "title": "却望无锡芙蓉湖 一",
        "author": "李绅",
        "content": "水宽山远烟岚迥，柳岸萦迴在碧流。\n清昼不风凫雁少，却疑初梦镜湖秋。",
        "dynasty": "唐",
        "collection_info": null
    },
    {
        "uuid": "252785728ffb04ceaeaa56faa0ce183d",
        "title": "却望无锡芙蓉湖 二",
        "author": "李绅",
        "content": "丹橘村边独火微，碧流明处雁初飞。\n萧条落叶垂杨岸，隔水寥寥闻捣衣。",
        "dynasty": "唐",
        "collection_info": null
    },
    {
        "uuid": "a3f3da1a48e0053b50b120bc53583741",
        "title": "却望无锡芙蓉湖 三",
        "author": "李绅",
        "content": "逐波云影参差远，背日岚光隐见深。\n犹似望中连海树，月生湖上是山阴。",
        "dynasty": "唐",
        "collection_info": null
    },
    {
        "uuid": "f7bfd61d56fe6f73daaafdec812526b2",
        "title": "却望无锡芙蓉湖 四",
        "author": "李绅",
        "content": "旧山认得烟岚近，湖水平铺碧岫间。\n喜见云泉还怅望，自惭山叟不归山。",
        "dynasty": "唐",
        "collection_info": null
    },
    {
        "uuid": "8076a4c1842887525918e6d6d301c9dd",
        "title": "却望无锡芙蓉湖 五",
        "author": "李绅",
        "content": "翠崖幽谷分明处，倦鸟归云在眼前。\n惆怅白头为四老，远随尘土去伊川。",
        "dynasty": "唐",
        "collection_info": null
    },
    {
        "uuid": "6207384aaf6d62ec6c7fbd2888c1d1e3",
        "title": "重到惠山",
        "author": "李绅",
        "content": "碧峰依旧松筠老，重得经过已白头。\n俱是海天黄叶信，两逢霜节菊花秋。\n望中白鹤怜归翼，行处青苔恨昔游。\n还向窗间名姓下，数行添记别离愁。",
        "dynasty": "唐",
        "collection_info": null
    },
    {
        "uuid": "334a4c3a8142c62790ac0c3c4856c640",
        "title": "鉴玄影堂",
        "author": "李绅",
        "content": "香灯寂莫网尘中，烦恼身须色界空。\n龙钵已倾无法雨，虎床犹在有悲风。\n定心池上浮泡没，招手岩边梦幻通。\n深夜月明松子落，俨然听法侍生公。",
        "dynasty": "唐",
        "collection_info": null
    },
    {
        "uuid": "4989a98864a25e481de9f4cd51f076c9",
        "title": "别石泉",
        "author": "李绅",
        "content": "素沙见底空无色，青石潜流暗有声。\n微渡竹风涵淅沥，细浮松月透轻明。\n桂凝秋露添灵液，茗折香芽泛玉英。\n应是梵宫连洞府，浴池今化醒泉清。",
        "dynasty": "唐",
        "collection_info": null
    },
    {
        "uuid": "7973d36dd5cec65fc7fb801e5c6573de",
        "title": "别双温树",
        "author": "李绅",
        "content": "翠条盈尺怜孤秀，植向西窗待月轩。\n轻剪绿丝秋叶暗，密扶纤干夏阴繁。\n故山手种空怀想，温室心知不敢言。\n看尔拂云今得地，莫随陵谷改深根。",
        "dynasty": "唐",
        "collection_info": null
    },
    {
        "uuid": "0add7c067a96612f37f3d7a7dc9cc7be",
        "title": "重别西湖",
        "author": "李绅",
        "content": "浦边梅叶看凋落，波上双禽去寂寥。\n吹管曲传花易失，织文机学羽难飘。\n雪欺春早摧芳蕚，隼励秋深拂翠翘。\n繁艳彩毛无处所，尽成愁叹别溪桥。",
        "dynasty": "唐",
        "collection_info": null
    },
    {
        "uuid": "e6834cf3a4758f7b95d9d25458862607",
        "title": "毘陵东山",
        "author": "李绅",
        "content": "昔人别馆淹留处，卜筑东山学谢家。\n业桂半空摧枳棘，曲池平尽隔烟霞。\n重开渔浦连天月，更种春园满地花。\n依旧秋风还寂莫，数行衰柳宿啼鸦。",
        "dynasty": "唐",
        "collection_info": null
    },
    {
        "uuid": "4943136c4b3feaf3323d07ea5b0b9630",
        "title": "建元寺",
        "author": "李绅",
        "content": "江城物候伤心地，远寺经过禁火辰。\n芳草壠边迴首客，野花丛裏断肠人。\n紫荆繁艳空门昼，红药深开古殿春。\n叹息光阴催白髮，莫悲风月独霑巾。",
        "dynasty": "唐",
        "collection_info": null
    },
    {
        "uuid": "4937b89d30a9fe3b94a8b09c201f9092",
        "title": "却到金陵登北固亭",
        "author": "李绅",
        "content": "龙形江影隔云深，虎势山光入浪沈。\n潮蹙海风驱万里，日浮天堑洞千寻。\n众峰作限横空碧，一柱中维彻底金。\n还叱檝师看五两，莫令辜负济川心。",
        "dynasty": "唐",
        "collection_info": null
    },
    {
        "uuid": "bd852b6abc6da4521f0e18ace268b9fb",
        "title": "望鹤林寺",
        "author": "李绅",
        "content": "鹤栖峰下青莲宇，花发江城世界春。\n红照日高殷夺火，紫凝霞曙莹销尘。\n每思载酒悲前事，欲问题诗想旧身。\n自叹秋风劳物役，白头拘束一闲人。",
        "dynasty": "唐",
        "collection_info": null
    },
    {
        "uuid": "38063abf8df280a21494e0bd95f31a7b",
        "title": "宿瓜州",
        "author": "李绅",
        "content": "烟昏水郭津亭晚，迴望金陵若动摇。\n衝浦迴风翻宿浪，照沙低月敛残潮。\n柳经寒露看萧索，人改衰容自寂寥。\n官冷旧谙唯旅馆，岁阴轻薄是凉飙。",
        "dynasty": "唐",
        "collection_info": null
    },
    {
        "uuid": "ff8c0e349ec1df0d5e7da1bfaa3413e5",
        "title": "入扬州郭",
        "author": "李绅",
        "content": "菊芳沙渚残花少，柳过秋风坠叶疎。\n堤绕门津喧井市，路交村陌混樵渔。\n畏衝生客呼童仆，欲指潮痕问里闾。\n非为掩身羞白髮，自缘多病喜肩舆。",
        "dynasty": "唐",
        "collection_info": null
    },
    {
        "uuid": "c71d1883ecf217ee7eb47f8f5edca605",
        "title": "宿扬州水馆",
        "author": "李绅",
        "content": "舟依浅岸参差合，桥映晴虹上下连。\n轻檝过时摇水月，远灯繁处隔秋烟。\n却思海峤还悽叹，近涉江涛更凛然。\n闲凭栏干指星汉，尚疑轩盖在楼船。",
        "dynasty": "唐",
        "collection_info": null
    },
    {
        "uuid": "712e17845feb076010fce31afbc11f8d",
        "title": "州中小饮便别牛相",
        "author": "李绅",
        "content": "笙歌罢曲辞宾侣，庭竹移阴就小斋。\n愁不解颜徒满酌，病非伤肺为忧怀。\n耻矜学步贻身患，岂慕醒狂蹑祸阶。\n从此别离长酩酊，洛阳狂狷任椎埋。",
        "dynasty": "唐",
        "collection_info": null
    },
    {
        "uuid": "ea8aab7c75d70ffc58674031c6473286",
        "title": "却过淮阴吊韩信庙",
        "author": "李绅",
        "content": "功高自弃汉元臣，遗庙阴森楚水滨。\n英主任贤增虎翼，假王徼福犯龙鳞。\n贱能忍耻卑狂少，贵乏怀忠近佞人。\n徒用千金酬一饭，不知明哲重防身。",
        "dynasty": "唐",
        "collection_info": null
    },
    {
        "uuid": "b594adb93380af49c2cc4513fcfde8d7",
        "title": "却入泗口",
        "author": "李绅",
        "content": "洪河一派清淮接，堤草芦花万里秋。\n烟树寂寥分楚泽，海云明灭满扬州。\n望深江汉连天远，思起乡闾满眼愁。\n惆怅路岐真此处，夕阳西没水东流。",
        "dynasty": "唐",
        "collection_info": null
    },
    {
        "uuid": "4682d3b95911af22201e34d3297067a6",
        "title": "重入洛阳东门",
        "author": "李绅",
        "content": "商颜重命伊川叟，时事知非入洛人。\n连野碧流通御苑，满阶秋草过天津。\n每惭清秩容衰齿，犹有华簪寄病身。\n驱马独归寻里巷，日斜行处旧红尘。",
        "dynasty": "唐",
        "collection_info": null
    },
    {
        "uuid": "832531bbceb0d30f9cd45347f76f64c2",
        "title": "拜三川守",
        "author": "李绅",
        "content": "恭承宠诏临伊洛，静守朝章化比闾。\n风变市儿惊偃草，雨晴郊薮谬随车。\n改张琴瑟移胶柱，止息笙篁辨鲁鱼。\n唯有从容期一德，使齐文教奉皇居。",
        "dynasty": "唐",
        "collection_info": null
    },
    {
        "uuid": "60bdb424bf59e6356e034dfeccbef833",
        "title": "庆云见",
        "author": "李绅",
        "content": "礼成中岳陈金册，祥报卿云冠玉峰。\n轻未透林疑待凤，细非行雨讵从龙。\n卷风变彩霏微薄，照日笼光映隐重。\n还入九霄成沆瀣，夕岚生处鹤归松。",
        "dynasty": "唐",
        "collection_info": null
    },
    {
        "uuid": "97bf3baa059ac956e2c9cf1a5108b214",
        "title": "灵蛇见少林寺",
        "author": "李绅",
        "content": "琐文结绶灵蛇降，蠖屈螭盘顾视闲。\n鳞蹙翠光抽璀璨，腹连金彩动弯环。\n已应蜕骨风雷后，岂効衔珠草莽间。\n知尔全身护昆阆，不矜挥尾在常山。",
        "dynasty": "唐",
        "collection_info": null
    },
    {
        "uuid": "dfe84172f1616149e8cf4c7e8a43ab94",
        "title": "拜宣武军节度使",
        "author": "李绅",
        "content": "油幢并入虎旗开，锦橐从天凤诏来。\n星应魏师新鼓角，地嫌梁苑旧池台。\n日晖红斾分如电，人拥青门动若雷。\n伊洛镜清迴首处，是非纷杂任尘埃。",
        "dynasty": "唐",
        "collection_info": null
    },
    {
        "uuid": "87e67e14ac47412213bf21d35dfd837f",
        "title": "到宣武三十韵",
        "author": "李绅",
        "content": "七月趋梁苑，三年谢尹京。\n旧风除物蠹，新律奉师贞。\n龙节双油重，蛇矛百练明。\n跃鱼连后斾，腾虎耀前旌。\n路转金神并，川开铁马横。\n拥旄差白羽，分辔引红缨。\n在浚风烟接，维嵩巩洛清。\n贯鱼奔骑疾，连雁卷行轻。\n烟垒风调角，秋原雨洗兵。\n宿云看布甲，疎柳见分营。\n鼓彻通宵警，和门候晓晴。\n虎符三校列，鱼胄万夫迎。\n弄马猨猱健，奔车角抵呈。\n驾肩傍隘道，张幕内连楹。\n森戟承三令，攒戈退一声。\n及郊知雨过，观俗辨风行。\n望宋怜思女，游梁念客卿。\n义夫留感激，公子播英名。\n泽广豚鱼洽，恩宣岂弟生。\n善师忘任智，中略在推诚。\n式宴歌钟合，陈筵绮绣并。\n戏鼙千卒跃，均酒百壶倾。\n乐与师徒共，欢从井邑盈。\n教通因渐染，人悦尚和平。\n授钺惭分阃，登坛荷列城。\n虚裘朝独坐，雄劒夜孤鸣。\n白髮侵霜变，丹心捧日惊。\n卫青终保志，潘岳未忘情。\n期月终迷化，三年讵有成。\n惟看波海动，天外斩长鲸。",
        "dynasty": "唐",
        "collection_info": null
    },
    {
        "uuid": "332491af28fb810d0d1acb58f60dc8f4",
        "title": "江南暮春寄家",
        "author": "李绅",
        "content": "雒阳城见梅迎雪，鱼口桥逢雪送梅。\n劒水寺前芳草合，镜湖亭上野花开。\n江鸿断续翻云去，海燕差池拂水回。\n想得心知近寒食，潜听喜鹊望归来。",
        "dynasty": "唐",
        "collection_info": null
    },
    {
        "uuid": "dbda2c6002815afe16a42f72bf1411ff",
        "title": "奉酬乐天立秋夕有怀见寄",
        "author": "李绅",
        "content": "深夜星汉静，秋风初报凉。\n阶篁淅沥响，露叶参差光。\n冰兔半升魄，铜壶微滴长。\n薄帷乍飘卷，襟带轻摇扬。\n此际昏梦清，斜月满轩房。\n屣履步前楹，劒戟森在行。\n重城宵正分，号鼓互相望。\n独坐有所思，夫君鸾凤章。\n天津落星河，一苇安可航。\n龙泉白玉首，鱼服黄金装。\n报国未知効，惟鹈徒在梁。\n裴回顾戎旃，颢气生东方。\n衰叶满栏草，斑毛盈镜霜。\n羸牛未脱辕，老马强腾骧。\n吟君白雪唱，惭媿巴人肠。",
        "dynasty": "唐",
        "collection_info": null
    },
    {
        "uuid": "fc5f95f47f05345292cd20bf7108619f",
        "title": "山出云",
        "author": "李绅",
        "content": "杳霭祥云起，飘扬翠岭新。\n萦峰开石秀，吐叶间松春。\n林静翻空少，山明度岭频。\n迴崖时掩鹤，幽涧或随人。\n姑射朝凝雪，阳台晚伴神。\n悠悠九霄上，应坐玉京宾。",
        "dynasty": "唐",
        "collection_info": null
    },
    {
        "uuid": "b5dde5bbcf823ec17872d88997daa730",
        "title": "上党奏庆云见",
        "author": "李绅",
        "content": "飞龙久驭宇，真气尚兴云。\n五色传嘉瑞，千龄表圣君。\n从风忽萧索，依汉更氛氲。\n影彻天初霁，光鲜日未曛。\n表祥近自远，垂化聚还分。\n宁作无依者，空传陶令文。",
        "dynasty": "唐",
        "collection_info": null
    },
    {
        "uuid": "bdb0d471581765f42b2ca2feded80bf7",
        "title": "华山庆云见",
        "author": "李绅",
        "content": "圣主祠名岳，高峰发庆云。\n金柯初缭绕，玉叶渐氛氲。\n气色含珠日，晴光吐翠雰。\n依稀来鹤态，髣髴列仙羣。\n万树流光影，千潭写锦文。\n苍生欣有望，祥瑞在吾君。",
        "dynasty": "唐",
        "collection_info": null
    },
    {
        "uuid": "179159a391e165ffe4f4b6caff3878b6",
        "title": "欲到西陵寄王行周",
        "author": "李绅",
        "content": "西陵沙岸回流急，船底黏沙去岸遥。\n驿吏递呼催下缆，棹郎闲立道齐桡。\n犹瞻伍相青山庙，未见双童白鹤桥。\n欲责舟人无次第，自知贪酒过春潮。",
        "dynasty": "唐",
        "collection_info": null
    },
    {
        "uuid": "43e34d46efb992b9a9535e03e0684840",
        "title": "华顶",
        "author": "李绅",
        "content": "欲向仙峰炼九丹，独瞻华顶礼仙坛。\n石标琪树凌空碧，水挂银河映月寒。\n天外鹤声随绛节，洞中云气隐琅玕。\n浮生未有从师地，空诵仙经想羽翰。",
        "dynasty": "唐",
        "collection_info": null
    },
    {
        "uuid": "0da6ac1bc7162990482a7a4861058563",
        "title": "莺莺歌",
        "author": "李绅",
        "content": "伯劳飞迟燕飞疾，垂杨绽金花笑日。\n绿窗娇女字莺莺，金雀娅鬟年十七。\n黄姑上天阿母在，寂莫霜姿素莲质。\n门掩重关萧寺中，芳草花时不曾出。",
        "dynasty": "唐",
        "collection_info": null
    },
    {
        "uuid": "892f5b08dee79b8c3658db1f2f64ba9f",
        "title": "赠毛仙翁",
        "author": "李绅",
        "content": "忆昔我祖神仙主，玄元皇帝周柱史。\n曾师轩黄友尧汤，混迹和光佐周武。\n周之天子无仙气，成武康昭都瞥尔。\n穆王麤识神仙事，八极轮蹄方逞志。\n鹤髮韬真世不知，日月星辰几回死。\n金鼎作丹丹化碧，三万六千神入宅。\n仙兄受术几千年，已是当时驾鸿客。\n海光悠容天路长，春风玉女开宫院。\n紫笔亲教书姓名，玉皇诏刻青金简。\n桂窗一别三千春，秦妃镜裏娥眉新。\n忽控香虬天上去，海隅劫石霄花尘。\n一从仙驾辞中土，顽日昏风老无主。\n九州争夺无时休，八骏垂头避豺虎。\n我亦玄元千世孙，眼穿望断苍烟根。\n花麟白凤竟冥寞，飞春走月劳神昏。\n百年命促奔马疾，愁肠盘结心摧崪。\n今朝稽首拜仙兄，愿赠丹砂化秋骨。",
        "dynasty": "唐",
        "collection_info": null
    },
    {
        "uuid": "4ec449a59163bd2e6b70e7480646c86f",
        "title": "和晋公三首 一",
        "author": "李绅",
        "content": "凤仪常欲附，蚊力自知微。\n愿假罇罍末，膺门自此依。",
        "dynasty": "唐",
        "collection_info": null
    },
    {
        "uuid": "1cecec4aba50112738df5f08a5333d29",
        "title": "和晋公三首 二",
        "author": "李绅",
        "content": "貂蝉公独步，鸳鹭我同羣。\n插羽先飞酒，交锋便着文。",
        "dynasty": "唐",
        "collection_info": null
    },
    {
        "uuid": "03157be54b0d46f36a2213469d2e7d7b",
        "title": "和晋公三首 三",
        "author": "李绅",
        "content": "穷阴初莽苍，离思渐氛氲。\n残雪午桥岸，斜阳伊水滨。",
        "dynasty": "唐",
        "collection_info": null
    },
    {
        "uuid": "87f10c6230298b465d948fad20eccc97",
        "title": "古风二首 一",
        "author": "李绅",
        "content": "春种一粒粟，秋成万颗子。\n四海无闲田，农夫犹饿死。",
        "dynasty": "唐",
        "collection_info": null
    },
    {
        "uuid": "cf92216040cd38fd702f89098c4a8cf8",
        "title": "古风二首 二",
        "author": "李绅",
        "content": "锄禾日当午，汗滴禾下土。\n谁知盘中餐，粒粒皆辛苦。",
        "dynasty": "唐",
        "collection_info": null
    },
    {
        "uuid": "a6301a756856acdd9429f6175517f54d",
        "title": "柳二首 一",
        "author": "李绅",
        "content": "陶令门前罥接篱，亚夫营裏拂朱旗。\n人事推移无旧物，年年春至绿垂丝。",
        "dynasty": "唐",
        "collection_info": null
    },
    {
        "uuid": "0f3bf5f84a9652087c63a46a9d318029",
        "title": "柳二首 二",
        "author": "李绅",
        "content": "千条垂柳拂金丝，日暖牵风叶学眉。\n愁见花飞狂不定，还同轻薄五陵儿。",
        "dynasty": "唐",
        "collection_info": null
    },
    {
        "uuid": "18f5f0c688b0bb42b7a277b7a0de77c9",
        "title": "题白乐天文集",
        "author": "李绅",
        "content": "寄玉莲花藏，缄珠贝叶扃。\n院闲容客读，讲倦许僧听。\n部列雕金榜，题存刻石铭。\n永添鸿宝集，莫杂小乘经。",
        "dynasty": "唐",
        "collection_info": null
    },
    {
        "uuid": "e0fb33cdb0339dd5d5f2b438637f639f",
        "title": "答章孝标",
        "author": "李绅",
        "content": "假金方用真金镀，若是真金不镀金。\n十载长安得一第，何须空腹用高心。",
        "dynasty": "唐",
        "collection_info": null
    },
    {
        "uuid": "65e9a9cd4df6e0b48ff8faf2499d4192",
        "title": "朱槿花",
        "author": "李绅",
        "content": "瘴烟长暖无霜雪，槿艳繁花满树红。\n每叹芳菲四时厌，不知开落有春风。",
        "dynasty": "唐",
        "collection_info": null
    },
    {
        "uuid": "ed01e0fb9f400326f73eb6754127e339",
        "title": "至潭州闻猿",
        "author": "李绅",
        "content": "昔陪天上三清客，今作端州万里人。\n湘浦更闻猿夜啸，断肠无泪可霑巾。",
        "dynasty": "唐",
        "collection_info": null
    },
    {
        "uuid": "c7e399c90bcbf8346494c38ef2984e5b",
        "title": "江亭",
        "author": "李绅",
        "content": "瘴江昏雾连天合，欲作家书更断肠。\n今日病身悲状候，岂能埋骨向炎荒。",
        "dynasty": "唐",
        "collection_info": null
    },
    {
        "uuid": "539279f2f24dd0ffe475715b83e118cf",
        "title": "红蕉花",
        "author": "李绅",
        "content": "红蕉花样炎方识，瘴水溪边色最深。\n叶满丛深殷似火，不唯烧眼更烧心。",
        "dynasty": "唐",
        "collection_info": null
    },
    {
        "uuid": "d1ac0842ca074a36cab7e139623f668d",
        "title": "忆汉月",
        "author": "李绅",
        "content": "花开花落无时节，春去春来有底凭。\n燕子不藏雷不蛰，烛烟昏雾暗腾腾。",
        "dynasty": "唐",
        "collection_info": null
    },
    {
        "uuid": "5524757845236d2745bf9e2c1babde1f",
        "title": "端州江亭得家书二首 一",
        "author": "李绅",
        "content": "雨中鹊语喧江树，风处蛛丝扬水浔。\n开拆远书何事喜，数行家信抵千金。",
        "dynasty": "唐",
        "collection_info": null
    },
    {
        "uuid": "778071066d1d1abc3cafa442145bce1a",
        "title": "端州江亭得家书二首 二",
        "author": "李绅",
        "content": "长安别日春风早，岭外今来白露秋。\n莫道淮南悲木叶，不闻摇落更堪愁。",
        "dynasty": "唐",
        "collection_info": null
    },
    {
        "uuid": "5034ecf914d700791b7c3121f80d8386",
        "title": "闻猨",
        "author": "李绅",
        "content": "见说三声巴峡深，此时行者尽沾襟。\n端州江口连云处，始信哀猨伤客心。",
        "dynasty": "唐",
        "collection_info": null
    },
    {
        "uuid": "464ece562f9c0cc03d80d8e0fdc06fe1",
        "title": "赠韦金吾",
        "author": "李绅",
        "content": "自报金吾主禁兵，腰间宝劒重横行。\n接舆也是狂歌客，更就将军乞一声。",
        "dynasty": "唐",
        "collection_info": null
    },
    {
        "uuid": "fff1d8d5f1f8e9d98a9501a4bb720df0",
        "title": "长门怨",
        "author": "李绅",
        "content": "宫殿沈沈晓欲分，昭阳更漏不堪闻。\n珊瑚枕上千行泪，不是思君是恨君。",
        "dynasty": "唐",
        "collection_info": null
    },
    {
        "uuid": "747467e24d046674e06c3b8625fca952",
        "title": "龟山寺鱼池 一",
        "author": "李绅",
        "content": "汲水添池活白莲，十千鬐鬣尽生天。\n凡庸不识慈悲意，自葬江鱼入九泉。",
        "dynasty": "唐",
        "collection_info": null
    },
    {
        "uuid": "d8bfe8412a0d0289c5f5c583099e0618",
        "title": "龟山寺鱼池 二",
        "author": "李绅",
        "content": "剃髮多缘是代耕，好闻人死恶人生。\n祇园说法无高下，尔辈何劳尚世情。",
        "dynasty": "唐",
        "collection_info": null
    },
    {
        "uuid": "c667256cea840d3e890b452041bd0a9d",
        "title": "赋月",
        "author": "李绅",
        "content": "月，光辉，皎洁。\n耀干坤，静空阔。\n圆满中秋，玩争诗哲。\n玉兔镝难穿，桂枝人共折。\n万象照乃无私，琼台岂遮君谒。\n抱琴对弹别鹤声，不得知音声不切。",
        "dynasty": "唐",
        "collection_info": null
    },
    {
        "uuid": "fc24adab12c95378656e1eaddd30f8c4",
        "title": "句",
        "author": "李绅",
        "content": "君咏风月夕，余当童稚年。\n闲窗读书罢，偷咏左司篇。",
        "dynasty": "唐",
        "collection_info": null
    },
    {
        "uuid": "27fd4a07d94fca1c06c1cc52c618eab8",
        "title": "和太原张相公山亭怀古",
        "author": "崔公信",
        "content": "迭石状崖巘，翠含城上楼。\n前移庐霍峰，远带沅湘流。\n潇洒主人静，夤缘芳径幽。\n清辉在昏旦，岂异东山游。",
        "dynasty": "唐",
        "collection_info": null
    },
    {
        "uuid": "a3b39fe04842ceedf1ad9474493f72a0",
        "title": "过小妓英英墓",
        "author": "杨虞卿",
        "content": "萧晨骑马出皇都，闻说埋冤在路隅。\n别我已为泉下土，思君犹似掌中珠。\n四弦品柱声初绝，三尺孤坟草已枯。\n兰质蕙心何所在，焉知过者是狂夫。",
        "dynasty": "唐",
        "collection_info": null
    },
    {
        "uuid": "e16ac2922e948f0fffb0de634cfa8212",
        "title": "句",
        "author": "杨虞卿",
        "content": "河势昆崙远，山形菡萏秋。",
        "dynasty": "唐",
        "collection_info": null
    },
    {
        "uuid": "bc5f40276a28d23f05644050a01368aa",
        "title": "和段相公登武担寺西台",
        "author": "杨汝士",
        "content": "清净此道宫，层台復倚空。\n偶时三伏外，列席九霄中。\n平视云端路，高临树杪风。\n自怜荣末座，前日别池笼。",
        "dynasty": "唐",
        "collection_info": null
    },
    {
        "uuid": "4deb126f0c763fccc4c6a5db2f7f44b8",
        "title": "和段相公夏登张仪楼",
        "author": "杨汝士",
        "content": "从公城上来，秋近绝纤埃。\n楼古秦规在，江分蜀望开。\n远山标宿雪，末席本寒灰。\n陪赏今为忝，临欢敢诉杯。",
        "dynasty": "唐",
        "collection_info": null
    },
    {
        "uuid": "0cd5a3bf07da3f9def1a986e9b628469",
        "title": "和宗人尚书嗣復祠祭武侯毕题临淮公旧碑",
        "author": "杨汝士",
        "content": "古栢森然地，修严蜀相祠。\n一过荣异代，三顾盛当时。\n功德流何远，馨香荐未衰。\n敬名探国志，饰像慰甿思。\n昔谒从征盖，今闻拥信旗。\n固宜光宠下，有泪刻前碑。",
        "dynasty": "唐",
        "collection_info": null
    },
    {
        "uuid": "f9f5ea14da5f068969189fc16b133409",
        "title": "宴杨仆射新昌里第",
        "author": "杨汝士",
        "content": "隔坐应须赐御屏，尽将仙翰入高冥。\n文章旧价留鸾掖，桃李新阴在鲤庭。\n再岁生徒陈贺宴，一时良史尽传馨。\n当时疏广虽云盛，讵有兹筵醉绿醽。",
        "dynasty": "唐",
        "collection_info": null
    },
    {
        "uuid": "add460e07c95553888a6e4af7d1f1949",
        "title": "建节后偶作",
        "author": "杨汝士",
        "content": "抛却弓刀上砌台，上方台榭与云开。\n山僧见我衣裳窄，知道新从战地来。",
        "dynasty": "唐",
        "collection_info": null
    },
    {
        "uuid": "ae2e00e1db8f061caf278d6f114c72a0",
        "title": "题画山水",
        "author": "杨汝士",
        "content": "太华峰前是故乡，路人遥指读书堂。\n如今老大骑官马，羞向关西道姓杨。",
        "dynasty": "唐",
        "collection_info": null
    },
    {
        "uuid": "a58f9d0f4272bce7c00dbc2b720eb53e",
        "title": "贺筵占赠营妓",
        "author": "杨汝士",
        "content": "郎君得意及青春，蜀国将军又不贫。\n一曲高歌红一疋，两头娘子谢夫人。",
        "dynasty": "唐",
        "collection_info": null
    },
    {
        "uuid": "c97fffd234805d3f22a57de3f67ae781",
        "title": "句",
        "author": "杨汝士",
        "content": "昔日兰亭无艳质，此时金谷有高人。",
        "dynasty": "唐",
        "collection_info": null
    },
    {
        "uuid": "65021050e571f8f7e6bc6736747890a4",
        "title": "赋得芙蓉出水",
        "author": "陈至",
        "content": "菡萏迎秋吐，夭摇映水滨。\n剑芒开宝匣，峰影写蒲津。\n下覆差参荇，高辞苒弱苹。\n自当巢翠甲，非止戏頳鳞。\n莫以时先后，而言色故新。\n芳香正堪翫，谁报涉江人。",
        "dynasty": "唐",
        "collection_info": null
    },
    {
        "uuid": "2dd4c666d3c2cb1250a28cadfbe2b0a2",
        "title": "荐冰",
        "author": "陈至",
        "content": "凌寒开涸冱，寝庙致精诚。\n色静澄三酒，光寒肃两楹。\n形盐非近进，玉豆为潜英。\n礼自春分展，坚从北陆成。\n藉茅心共结，出鑑水渐明。\n幸得来观荐，灵台一小生。",
        "dynasty": "唐",
        "collection_info": null
    },
    {
        "uuid": "f9d1ec4dcbe194392619743aefbc0bc3",
        "title": "句",
        "author": "陈至",
        "content": "藻井尚寒龙迹在，红楼初施日光通。",
        "dynasty": "唐",
        "collection_info": null
    },
    {
        "uuid": "f89f65024ec7cd927dfb942bca9d334b",
        "title": "荐冰",
        "author": "赵蕃",
        "content": "仲月开凌室，斋心感圣情。\n寒姿分玉坐，皓彩发丹楹。\n积素因风壮，虚空向日明。\n遥涵牕户冷，近映冕旒清。\n在掌光逾澈，当轩质自轻。\n良辰方可致，由此表精诚。",
        "dynasty": "唐",
        "collection_info": null
    },
    {
        "uuid": "9a7c0813ad1d5b7acd7f2ac9ef3fef61",
        "title": "老人星",
        "author": "赵蕃",
        "content": "大史占南极，秋分见寿星。\n增辉延宝历，发曜起祥经。\n灼烁依狼地，昭彰近帝庭。\n高悬方杳杳，孤白乍荧荧。\n应见光新吐，休征德自形。\n既能符圣柞，从此表遐龄。",
        "dynasty": "唐",
        "collection_info": null
    },
    {
        "uuid": "458ebdcd95a6b691dbb9fa711032b55b",
        "title": "古意",
        "author": "鲍溶",
        "content": "女萝寄青松，绿蔓花绵绵。\n三五定君婚，结髮早移天。\n肃肃羔鴈礼，泠泠琴瑟篇。\n恭承采蘩祀，敢効同车贤。\n皎日不留景，良辰如逝川。\n愁心忽移爱，花貌无归妍。\n翠袖皓珠粉，碧阶封绿钱。\n新人易如玉，废瑟难为弦。\n寄谢蕣华木，荣君香阁前。\n岂无摇落苦，贵与根蒂连。\n希君旧光景，照妾薄暮年。",
        "dynasty": "唐",
        "collection_info": null
    },
    {
        "uuid": "deac54b7a8ef2b2e2f6ed09bdbb6f94e",
        "title": "萧史图歌",
        "author": "鲍溶",
        "content": "霜绡数幅八月天，綵龙引凤堂堂然。\n小载萧僊穆公女，随仙上归玉京去。\n仙路迢遥烟几重，女衣清净云三素。\n胡髯毵珊云髻光，翠蕤皎洁琼华凉。\n露痕烟迹渍红貌，疑别秦宫初断肠。\n此天每在西北上，紫霄洞客晓烟望。",
        "dynasty": "唐",
        "collection_info": null
    },
    {
        "uuid": "ce410687f3123c0bdb06c4d94aae2cac",
        "title": "会仙歌",
        "author": "鲍溶",
        "content": "轻轻蒙蒙，龙言凤语何从容。\n耳有响兮目无踪，杳杳默默。\n花张锦织，王[母]初自昆崙来。\n茅盈王方平在侧，青毛仙鸟衔锦符。\n谨上阿环起居王母书，始知僊事亦多故。\n一隔绛河千岁余，详玉字。\n多喜气，瑶台明月来堕地。\n冠劒低昂蹈舞频，礼容尽若君臣事。\n愿言小仙艺，姓名许飞琼。\n洞阴玉磬敲天声，乐王[母]，一送玉杯长命酒。\n碧花醉，灵扬扬，笑赐二子长生方。\n二子未及伸拜谢，苍苍上兮皇皇下。",
        "dynasty": "唐",
        "collection_info": null
    },
    {
        "uuid": "c50d1980abe558c115a4c57004a7d6c3",
        "title": "李夫人歌",
        "author": "鲍溶",
        "content": "璇闺羽帐华烛陈，方士夜降夫人神。\n葳蕤半露芙蓉色，窈窕将期环佩身。\n丽如三五月，可望难亲近。\n嚬黛含犀竟不言，春思秋怨谁能问。\n欲求巧笑如生时，歌尘在空瑟衔丝。\n神来未及梦相见，帝比初亡心更悲。\n爱之欲其生又死，东流万代无迴水。\n宫漏丁丁夜向晨，烟消雾散愁方士。",
        "dynasty": "唐",
        "collection_info": null
    },
    {
        "uuid": "f29061c654a6f2e8e46f39a403a5aa1f",
        "title": "水殿采菱歌",
        "author": "鲍溶",
        "content": "宫鸦叫赤光，潮声入宫宫影凉。\n火华啼露卷横塘，金堤四合宛柔扬。\n美人荷裙芙蓉妆，柔荑萦雾棹龙航。\n采莲一声歌态长，青丝结眼捕鸳鸯。",
        "dynasty": "唐",
        "collection_info": null
    },
    {
        "uuid": "c1db6316e1fc4f41a341278681d517ca",
        "title": "周先生画洞庭歌",
        "author": "鲍溶",
        "content": "江南客，水为乡，舟为宅，能以笔锋知地脉。\n闲分楚水入丹青，不下此堂临洞庭。\n水文不浪烟不动，木末棱棱山碧重。\n帝子应哀窈窕云，客人似得婵娟梦。\n六月火光衣上生，斋心寂听潺湲声。\n林冰摇镜水拂簟，尽日独卧秋风清。",
        "dynasty": "唐",
        "collection_info": null
    },
    {
        "uuid": "55b7e69e19b39d67e9eecca1c74b3e46",
        "title": "霓裳羽衣歌",
        "author": "鲍溶",
        "content": "玉烟生窗午轻凝，晨华左耀鲜相凌。\n人言天孙机上亲手迹，有时怨别无所惜。\n遂令武帝厌云韶，金针天丝缀飘飘。\n五声写出心中见，拊石喧金栢梁殿。\n此衣春日赐何人，秦女腰肢轻若燕。\n香风间旋众彩随，联联珍珠贯长丝。\n眼前意是三清客，星宿离离遶身白。\n鸾凤有声不见身，出宫入征随伶人。\n神仙如月只可望，瑶华池头几惆怅。\n乔山一闭曲未终，鼎湖秋惊白头浪。",
        "dynasty": "唐",
        "collection_info": null
    },
    {
        "uuid": "6f08064d48e999c2664cbe66906cb41a",
        "title": "寓兴",
        "author": "鲍溶",
        "content": "念来若望神，追往如话梦。\n梦神不无迹，谁使烦心用。\n鲁圣虚泣鳞，楚狂浪歌凤。\n那言阮家子，更作穷途恸。",
        "dynasty": "唐",
        "collection_info": null
    },
    {
        "uuid": "1a2454317287d0db96222542446a616d",
        "title": "游山",
        "author": "鲍溶",
        "content": "白道行深云，云高路弥细。\n时时天上客，遗路人间世。\n烟花最深处，井臼得空刺。\n天寒鹤巢林，石长泉脉闭。\n神化万灵集，心期一朝契。\n不见金板书，谁知阮家裔。\n终期太古人，问取松柏岁。",
        "dynasty": "唐",
        "collection_info": null
    },
    {
        "uuid": "0f01d0f665ea65e73799568564f72b53",
        "title": "隋宫",
        "author": "鲍溶",
        "content": "御街多行客，行客悲春风。\n楚老几代人，种田炀帝宫。\n零落池台势，高低禾黍中。",
        "dynasty": "唐",
        "collection_info": null
    },
    {
        "uuid": "957391d479e85838b4a9559946f3bf55",
        "title": "怀仙二首 一",
        "author": "鲍溶",
        "content": "昆崙九层台，台上宫城峻。\n西母持地图，东来献虞舜。\n虞宫礼成后，迴驾仙风顺。\n十二楼上人，笙歌沸天引。\n裴迴扶桑路，白日生离恨。\n青鸟更不来，麻姑断书信。\n乃知东海水，清浅谁能问。",
        "dynasty": "唐",
        "collection_info": null
    },
    {
        "uuid": "4a19ecd55b622eda8f873464b96dab96",
        "title": "怀仙二首 二",
        "author": "鲍溶",
        "content": "阆峰绮阁几千丈，瑶水西流十二城。\n曾见周灵王太子，碧桃花下自吹笙。",
        "dynasty": "唐",
        "collection_info": null
    },
    {
        "uuid": "024437f8f93c883ed04cd19be4acac64",
        "title": "怀远人",
        "author": "鲍溶",
        "content": "远道在天际，客行如浮云。\n浮云不知归，似我长望君。\n秋至汉水高，南音何时闻？瑶草难远寄，西风气氤氲。\n常恐山岳游，不反鸾凤羣。\n无厌坐迟人，风雨惊斯文。",
        "dynasty": "唐",
        "collection_info": null
    },
    {
        "uuid": "3f5d0e8ae874ae09d7b926adb12d2fbd",
        "title": "怀尹真人",
        "author": "鲍溶",
        "content": "万里迭嶂翠，一心浮云闲。\n羽人杏花发，倚树红琼颜。\n流水杳冥外，女萝阴荫间。\n却思人间世，多恐不可还。\n青鸟飞难远，春云晴不闲。\n但恐五云车，山上復有山。",
        "dynasty": "唐",
        "collection_info": null
    },
    {
        "uuid": "edda5cb02363d04b4b787000e9a5508c",
        "title": "秋晚铜山道中宿隐者",
        "author": "鲍溶",
        "content": "我乡山川遥，秋晚空景促。\n天明共云散，日落依鸟宿。\n主人逃名子，鹤髮卧空谷。\n野言得真风，山貌宜古服。\n喜于无声地，暂傲羲皇俗。\n秋窗照疎萤，寒犬吠落木。\n朝隐留此处，一点天边宿。\n今忆见此时，添悲览止足。\n迟迟清夜昼，幽路出深竹。\n笑谢万户侯，余将耻干禄。",
        "dynasty": "唐",
        "collection_info": null
    },
    {
        "uuid": "a8301e40aba866edd2f12a8c8598c30a",
        "title": "感怀",
        "author": "鲍溶",
        "content": "宿心不觉远，事去劳追忆。\n旷古川上怀，东流几时息。\n门前青山路，眼见归不得。\n晓梦云月光，过秋兰蕙色。",
        "dynasty": "唐",
        "collection_info": null
    },
    {
        "uuid": "c41cfdf1e5c693f752924d526e66f888",
        "title": "经秦皇墓",
        "author": "鲍溶",
        "content": "左岗青虬盘，右坂白虎踞。\n谁识此中陵，祖龙藏身处。\n别为一天地，下入三泉路。\n珠华翔青鸟，玉影耀白兔。\n山河一易姓，万事随人去。\n白昼盗开陵，玄冬火焚树。\n哀哉送死厚，乃为弃身具。\n死者不復知，回看汉文墓。",
        "dynasty": "唐",
        "collection_info": null
    },
    {
        "uuid": "30f1e3e4436e5cbc820d962d6079f838",
        "title": "将归旧山留别孟郊",
        "author": "鲍溶",
        "content": "择木无利刃，羡鱼无巧纶。\n如何不量力，自取中路贫。\n前者不厌耕，一日不离亲。\n今来千里外，我心不在身。\n悠悠慈母心，惟愿才如人。\n蚕桑能几许，衣服常着新。\n一饭吐尺丝，谁见此殷勤。\n别君归耕去，持火烧车轮。",
        "dynasty": "唐",
        "collection_info": null
    },
    {
        "uuid": "269f66453528a6fcdbda5c034021ae67",
        "title": "留辞杜员外式方",
        "author": "鲍溶",
        "content": "东风吹旅怀，乡梦无夜无。\n惭见君子堂，贫思上归途。\n海岳泛念深，涓尘復何须。\n婆娑不在本，屈曲无弦弧。\n恻恻奉离尊，承欢独向隅。\n时当凤来日，孰用鸡鸣夫。\n迴首九仙门，皇家在玉壶。\n惭非海人别，泪下不成珠。",
        "dynasty": "唐",
        "collection_info": null
    },
    {
        "uuid": "a7d0362aae2553cc23ea2d80468145ba",
        "title": "长城",
        "author": "鲍溶",
        "content": "蒙公虏生人，北筑秦氏冤。\n祸兴萧墙内，万里防祸根。\n城成六国亡，宫阙启千门。\n生人半为土，何用空中原。\n奈何家天下，骨肉尚无恩。\n投沙拥海水，安得久不翻。\n乘高惨人魂，寒日易黄昏。\n枯骨贯朽铁，砂中如有言。\n万古骊山下，徒悲野火燔。",
        "dynasty": "唐",
        "collection_info": null
    },
    {
        "uuid": "50df061be53de491b3af96a8c904f7bb",
        "title": "蔡平喜遇河阳马判官宽话别",
        "author": "鲍溶",
        "content": "从事东军正四年，相逢且喜偃兵前。\n看寻狡兔翻三窟，见射妖星落九天。\n江上柳营迴鼓角，河阳花府望神仙。\n秋风萧飒醉中别，白马嘶霜鴈叫烟。",
        "dynasty": "唐",
        "collection_info": null
    },
    {
        "uuid": "2a99cd9000f5e4212d94863700ec4600",
        "title": "寄福州从事殷尧藩",
        "author": "鲍溶",
        "content": "越岭寒轻物象殊，海城台阁似蓬壶。\n几迴入市鲛绡女，终岁啼花山鹧鸪。\n雷令劒龙知去未，虎夷云鹤亦来无。\n就中静事冥宵话，何惜双轮访病夫。",
        "dynasty": "唐",
        "collection_info": null
    },
    {
        "uuid": "594cbafac6ca15d663c53810946762f9",
        "title": "壮士行",
        "author": "鲍溶",
        "content": "西方太白高，壮士羞病死。\n心知报恩处，对酒歌易水。\n沙鸿嘷天末，横劒别妻子。\n苏武执节归，班超束书起。\n山河不足重，重在遇知己。",
        "dynasty": "唐",
        "collection_info": null
    },
    {
        "uuid": "59cce9e84e7af9ae900462f85729edb9",
        "title": "章华宫行",
        "author": "鲍溶",
        "content": "烟渚南鸿呼晓羣，章华宫娥怨行云。\n十二巫峯仰天禄，金车何处邀云宿。\n小腰婑堕三千人，宫衣水碧颜青春。\n岂无一人似神女，忍使黛蛾常不伸。\n黛蛾不伸犹自可，春朝诸处门常鏁。",
        "dynasty": "唐",
        "collection_info": null
    },
    {
        "uuid": "5c90e407d456805e1f17ff5ded602a2e",
        "title": "倚瑟行",
        "author": "鲍溶",
        "content": "金舆传惊灞浐水，龙旗参天行殿巍。\n左文皇帝右慎姬，北面侍臣张释之。\n因高知处邯郸道，寿陵已见生秋草。\n万世何人不此归，一言出口堪生老。\n高歌倚瑟流清悲，徐乐哀生知为谁。\n臣惊欢叹不可放，愿赐一言释名妄。\n明珠为日红亭亭，水银为河玉为星。\n泉宫一闭秦国丧，牧童弄火骊山上。\n与世无情在速贫，弃尸于野由斯葬。\n生死茫茫不可知，视不一姓君莫悲。\n始皇有训二世哲，君独何人至于斯。\n灞陵一代无发毁，俭风本是张廷尉。",
        "dynasty": "唐",
        "collection_info": null
    },
    {
        "uuid": "50f59f68f2f603ecdaf1565ea834dd56",
        "title": "辞辇行",
        "author": "鲍溶",
        "content": "汉家代久淳风薄，帝重微行极荒乐。\n青娥三千奉一人，班女不以色事君。\n朝停玉辇诏同载，三十六宫皆眄睐。\n不惊六马缓天仪，从容鸣环前致辞。\n君恩如海深难竭，妾命如丝轻易绝。\n愿陪阿[母]同小星，敢使太阳齐万物。\n周末幽王不可宗，妾闻上圣遗休风。\n五更三老待白日，八十一女居深宫。\n愿将辇内有余席，迴赐忠臣妾恩泽。",
        "dynasty": "唐",
        "collection_info": null
    },
    {
        "uuid": "ed21b4c95684c3ea9f64c8e88df22658",
        "title": "巢乌行",
        "author": "鲍溶",
        "content": "乌生几子林萧条，雄乌求食雌守巢。\n夜愁风雨巢倾覆，常见一乌巢下宿。\n日长雏饥雄未迴，雌鸟下巢去哀哀。\n野田春尽少遗谷，寻食不得饥飞来。\n黄雀亦引数青雀，雀飞未远乌惊落。\n既分青雀噉尔雏，尔雏虽长心何如。\n将飞不飞犹未忍，古瑟写哀哀不尽。",
        "dynasty": "唐",
        "collection_info": null
    },
    {
        "uuid": "d77cd237b86beb4ed71726c8d1806955",
        "title": "姑苏宫行",
        "author": "鲍溶",
        "content": "姑苏宫，九层金台半虚空。\n雕楹璇题鬬皎洁，中有妖姬似明月。\n西见洞庭秋镜开，水华百里盘宫来。\n越王采女能水戏，仙舟如龙旌曳翠。\n羽盖晴翻橘柚香，玉笙夜送芙蓉醉。\n归帆平静君无劳，还从下下上高高。",
        "dynasty": "唐",
        "collection_info": null
    },
    {
        "uuid": "f664186db17115b015c6cc22ba4cb7a8",
        "title": "悲哉行",
        "author": "鲍溶",
        "content": "促促晨復昏，死生同一源。\n贵年不惧老，贱老伤久存。\n朗朗哭前歌，绛旌引幽魂。\n来为千金子，去卧百草根。\n黄土塞生路，悲风送回辕。\n金鞍旧良马，四顾不入门。\n生结千岁念，荣华及百孙。\n黄金买性命，白刃酬一言。\n宁知北山下，松柏侵田园。",
        "dynasty": "唐",
        "collection_info": null
    },
    {
        "uuid": "06754b9c134a81f93284f4e4e17f96c3",
        "title": "元日早朝行",
        "author": "鲍溶",
        "content": "干元发生春为宗，盛德在天斗建东。\n东方岁星大明宫，南山喜气摇晴空。\n望云五等舞万玉，献寿一声出千峯。\n文章垂彩礼乐正，太白下直旌旗红。\n旌旗不断春风前，直如朱绳非尔妍。",
        "dynasty": "唐",
        "collection_info": null
    },
    {
        "uuid": "6b2db34102f0d5908afd87e1bfa85d3c",
        "title": "秋怀五首 一",
        "author": "鲍溶",
        "content": "促促生有涯，营营意无限。\n无限意未申，有涯生已晚。\n恩荣不可恃，天道归寸管。\n老如影随人，时若车下坂。\n行者归期尽，居人心更远。\n凉风日萧条，亲戚长在眼。\n多忧知无奈，圣贤莫能免。\n客鸟投本枝，生生復深浅。",
        "dynasty": "唐",
        "collection_info": null
    },
    {
        "uuid": "a63d0004429f481a6b612f4335562a09",
        "title": "秋怀五首 二",
        "author": "鲍溶",
        "content": "秋晓客迢迢，月清风楚楚。\n草虫夜侵我，唧唧床下语。\n流年白日驰，微愿不我与。\n心如缫丝纶，展转多头绪。\n凭觞散烦襟，援瑟清夜拊。\n迴感帝子心，空堂有烟雨。\n丝减悲不减，器新声更古。\n一弦有余哀，何况二十五。",
        "dynasty": "唐",
        "collection_info": null
    },
    {
        "uuid": "3306afc45e2ff906f670ee17349bbd0b",
        "title": "秋怀五首 三",
        "author": "鲍溶",
        "content": "九月夜如年，幽房劳别梦。\n不知别日远，夜夜犹相送。\n玉床暗虫响，锦席寒泪冻。\n明镜失旧人，空林误归凤。\n新年堪爱惜，锦字亦珍重。\n一念皎皎时，幽襟非所用。",
        "dynasty": "唐",
        "collection_info": null
    },
    {
        "uuid": "878bf7dee678355c6096b4cd6e6b00c6",
        "title": "秋怀五首 四",
        "author": "鲍溶",
        "content": "金气白日来，疎黄满河关。\n平居乏愉悦，况復身险艰。\n一忆故乡居，一望客人还。\n两心四海中，谁不伤朱颜。\n双燕不巢树，浮萍不出山。\n性命君由天，安得易其间。\n休悲砌虫苦，此日无人闲。",
        "dynasty": "唐",
        "collection_info": null
    },
    {
        "uuid": "3412ed85ab1976342ca6fa9bd6288042",
        "title": "秋怀五首 五",
        "author": "鲍溶",
        "content": "龙荒变露色，燕鴈南为客。\n游子声影中，涕零念离析。\n四时如车马，转此今与昔。\n往叹在空中，存事委幽迹。\n翩翩日敛照，朗朗月繫夕。\n物生春不留，年壮老还迫。\n天机杳何为，长寿与松柏。",
        "dynasty": "唐",
        "collection_info": null
    },
    {
        "uuid": "ca4e968ae5aa8b133c00774362d2c1b9",
        "title": "秋夜对月怀李正封",
        "author": "鲍溶",
        "content": "援琴怅独立，高月对秋堂。\n美人远于月，徒望空景光。\n坐忆执手时，七弦起凄凉。\n平生知音少，君子安可忘。\n客意如梦寐，路岐遍四方。\n日远迷所之，满天心暗伤。\n主奉二鲤鱼，中含五文章。\n惜无千金荅，愁思盈中肠。\n此夕临风叹，零露霑衣裳。",
        "dynasty": "唐",
        "collection_info": null
    },
    {
        "uuid": "baf2efeb7223766d0937acccd9f81f7c",
        "title": "庐山石镜",
        "author": "鲍溶",
        "content": "东岩采薇人，岩际朝见月。\n怪堕幽萝间，非时更澄彻。\n绿萝就玉兔，再与高鸟歇。\n清光照掌中，始悟石上发。\n谁传阴阳火，铸此天地物。\n深影藏半山，虚轮带凝雪。\n早迴谢公赏，今遇樵夫说。\n白日乘綵霞，翩翩对容髮。\n我图辨鬼魅，信美留烟阙。\n形神乍相逢，竟夕难取别。\n如其终身照，可化黄金骨。",
        "dynasty": "唐",
        "collection_info": null
    },
    {
        "uuid": "5dc5c10f1ec107492b3fa5a8fb23f25b",
        "title": "与峨眉山道士期尽日不至",
        "author": "鲍溶",
        "content": "倾景安再中，人生有何常。\n胡为少君别，风驭峨眉阳。\n结我千日期，青山故人堂。\n期尽师不至，望云空烧香。\n顾惭有限身，易老白日光。\n怀君屡惊叹，支体安能强。\n往闻清修箓，未究服食方。\n瑶田有灵芝，眼见不得尝。\n玉壶贮天地，岁月亦已长。\n若用壶中景，东溟又堪伤。\n寄言赤玉箫，夜夜吹清商。",
        "dynasty": "唐",
        "collection_info": null
    },
    {
        "uuid": "0efaf5dfa3179c65566becb915b3b224",
        "title": "述德上太原严尚书绶",
        "author": "鲍溶",
        "content": "帝命河岳神，降灵翼轩辕。\n天王委管籥，开闭秦门北。\n顶戴日月光，口宣雨露言。\n甲马不及汗，天骄自亡魂。\n清冢入内地，黄河穷本源。\n风云寝气象，鸟兽翔旗旛。\n军人歌无胡，长劒倚昆崙。\n终古鞭血地，到今耕稼繁。\n樵客天一畔，何由拜旌轩。\n愿请执御臣，为公动朱轓。\n岂令羣荒外，尚有辜帝恩。\n愿陈田舍歌，暂息四坐喧。\n条桑去附枝，薙草绝本根。\n可惜汉公主，哀哀嫁乌孙。",
        "dynasty": "唐",
        "collection_info": null
    },
    {
        "uuid": "17a0ea5272348f55ac9d15d0892b80da",
        "title": "山中怀刘修",
        "author": "鲍溶",
        "content": "松老秋意孤，夜凉吟风水。\n山人在远道，相忆中夜起。\n春光如不至，幽兰含香死。\n响象离鹤情，念来一相似。\n月斜掩扉卧，又在梦魂裏。",
        "dynasty": "唐",
        "collection_info": null
    },
    {
        "uuid": "fd790a6674df926d7d4f99812b375f1f",
        "title": "塞下",
        "author": "鲍溶",
        "content": "北风号蓟门，杀气日夜兴。\n咸阳三千里，驿马如饥鹰。\n行子久去乡，逢山不敢登。\n寒日惨大野，虏云若飞鹏。\n西北防秋军，麾幢宿层层。\n匈奴天未丧，战鼓长登登。\n汉卒马上老，繁缨空丝绳。\n诚知天所骄，欲罢又不能。",
        "dynasty": "唐",
        "collection_info": null
    },
    {
        "uuid": "c09dcce040839b81f05acbc2ba777974",
        "title": "送僧南游",
        "author": "鲍溶",
        "content": "且攀隋宫柳，莫忆江南春。\n师有怀乡志，未为无事人。",
        "dynasty": "唐",
        "collection_info": null
    },
    {
        "uuid": "c2908e51d8fcb0d6a502f9681d1cd135",
        "title": "行路难",
        "author": "鲍溶",
        "content": "玉堂向夕如无人，丝竹俨然宫商死。\n细人何言入君耳，尘生金罇酒如水。\n君今不念岁蹉跎，鴈天明明凉露多。\n华灯清凝久照夜，綵僮窈窕虚垂萝。\n入宫见妒君不察，暮入此地生风波。\n此时不乐早休息，女颜易老君如何。",
        "dynasty": "唐",
        "collection_info": null
    },
    {
        "uuid": "b467283dc82979e6dac2cee7370696f6",
        "title": "子规",
        "author": "鲍溶",
        "content": "中林子规啼，云是古蜀帝。\n蜀帝胡为鸟，惊急如罪戾。\n一啼艳阳节，春色亦可替。\n再啼孟夏林，密叶堪委翳。\n三啼凉秋晓，百卉无生意。\n四啼玄冥冬，云物惨不霁。\n芸黄壮士髮，沾洒妖姬袂。\n悲深寒乌雏，哀掩病鹤翅。\n胡为託幽命，庇质无完毳。\n戚戚含至冤，卑卑忌羣势。\n吾闻凤皇长，羽族皆受制。\n盍分翡翠毛，使学鹦鹉慧。\n敌怨不在弦，一哀尚能继。\n那令不知休，泣血经世世。\n古风失中和，衰代因郑卫。\n三叹尚淫哀，向渴嘻流涕。\n如因异声感，乐与中肠契。\n至教一昏芜，生人遂危脆。\n古意叹通近，如上青天际。\n荼蓼久已甘，空劳菫葵惠。\n谁闻子规苦，思与正声计。",
        "dynasty": "唐",
        "collection_info": null
    },
    {
        "uuid": "f35ca8f669a0ff786af209aa917980b7",
        "title": "秋夜闻郑山人弹楚妃怨",
        "author": "鲍溶",
        "content": "明月摇落夜，深堂清净弦。\n中间楚妃奏，十指哀婵娟。\n寥寥夜含风，荡荡意如泉。\n寂寞物无象，依稀语空烟。\n旅人多西望，客鴈难南前。\n由来感神事，岂为无情传。\n容华能几时，不再来者年。\n此夕河汉上，双星含凄然。",
        "dynasty": "唐",
        "collection_info": null
    },
    {
        "uuid": "929fa9c2e20e8490a080424b12c656c0",
        "title": "忆旧游",
        "author": "鲍溶",
        "content": "忆求无何乡，了在赤谷村。\n仙人居其中，将往问所存。\n日入蒙汜宿，石烟抱山门。\n明月久不下，半峯照啼猨。\n堂上白鹤翁，神清心无烦。\n斋心侍席前，跪请长生恩。\n云昔崆峒老，何词受轩辕。\n从星使变化，任日张干坤。\n若到旧乡里，宛如曾讨论。\n风移嵓花气，珠贯金经言。\n凉夜惜易尽，青烟谢晨喧。\n自唯腥膻体，难久留其藩。\n几世身在梦，百年云无根。\n悠悠竟何事，愚智相忧冤。\n叹息几晚寤，蒙师招其魂。\n至今瑶华心，每想清水源。",
        "dynasty": "唐",
        "collection_info": null
    },
    {
        "uuid": "21ae08cd72a962ef42e57ecbb4915657",
        "title": "白露",
        "author": "鲍溶",
        "content": "清蝉暂休响，丰露还移色。\n金飙爽晨华，玉壶增夜刻。\n已低疎萤燄，稍减哀蝉力。\n迎社促燕心，助风劳鴈翼。\n一悲纨扇情，再想清浅忆。\n高高拜月归，轧轧挑灯织。\n盈盈玉盘泪，何处无消息。",
        "dynasty": "唐",
        "collection_info": null
    },
    {
        "uuid": "6a2606f27329a2c603a6fb170aa775f4",
        "title": "经隐叟",
        "author": "鲍溶",
        "content": "行蹋门外泉，坐披床上云。\n谁将许由事，万古留与君。\n虚洞闭金鏁，蠹简藏鸟文。\n萝景深的的，蕙风闲熏熏。\n余有世上心，此来未及羣。\n殷勤讳姓名，莫遣樵客闻。",
        "dynasty": "唐",
        "collection_info": null
    },
    {
        "uuid": "b64fa4b9d49a64b28cde6ba661b39748",
        "title": "秋暮山中怀李端公益",
        "author": "鲍溶",
        "content": "旧事与日远，秋花仍旧香。\n前年绣衣客，此节过此堂。\n侍臣不自高，笑脱绣衣裳。\n眠云有余态，入鸟不乱行。\n我恐云岚色，损君鞍马光。\n君言此何言，且共覆前觞。\n古人重一笑，买日轻金装。\n日尽秉烛游，千年不能忘。\n君言此何言，明日皆异乡。\n明日非今日，山下道路长。\n一从山下来，天地再炎凉。\n此中会难得，梦君马玄黄。",
        "dynasty": "唐",
        "collection_info": null
    },
    {
        "uuid": "e3504efa26909a05b57f2a7a12bfa333",
        "title": "苦哉远征人",
        "author": "鲍溶",
        "content": "征人歌古曲，携手上河梁。\n李陵死别处，窅杳玄冥乡。\n忆昔从此路，连年征鬼方。\n久行迷汉历，三死氊衣裳。\n百战身且在，微功信难忘。\n远承云台议，非势孰敢当。\n落日弔李广，白首过河阳。\n闲弓失月影，劳劒无龙光。\n去日始束髮，今来髮成霜。\n虚名乃闲事，生见父母乡。\n掩抑大风歌，裴回少年场。\n诚哉古人言，鸟尽良弓藏。",
        "dynasty": "唐",
        "collection_info": null
    },
    {
        "uuid": "2cb071a93e317ff1f1f51eaa2a05de18",
        "title": "悼豆卢策先辈",
        "author": "鲍溶",
        "content": "丧车出东门，生时马无力。\n何处入黄泉，嵩高山西北。\n室人万里外，久望君官职。\n今与牵衣儿，翻号死消息。\n平生江海上，我不空相识。\n远客迷畏途，孤鸿伤一翼。\n行将鸡黍祭，已是乌鸢食。\n劝酒执御郎，行人有哀色。\n先悲三尺土，经岁哭不得。\n眼前双双流，故袂安可拭。\n一拜隔千里，生人意何极。\n唯有阳春曲，永播清玉德。",
        "dynasty": "唐",
        "collection_info": null
    },
    {
        "uuid": "a5b93c6b637ec08fe8a8640370fbc5b0",
        "title": "首夏",
        "author": "鲍溶",
        "content": "昨日青春去，晚峯尚含妍。\n虽留有余态，脉脉防忧煎。\n幽人惜时节，对此感流年。",
        "dynasty": "唐",
        "collection_info": null
    },
    {
        "uuid": "88453ed24aba20e1fdaa3d63ac9f9bc4",
        "title": "寄天台准公",
        "author": "鲍溶",
        "content": "赤城桥东见月夜，佛壠寺边行月僧。\n闲蹋莓苔绕琪树，海光清净对心灯。",
        "dynasty": "唐",
        "collection_info": null
    },
    {
        "uuid": "9f89fa270f0caaffd3603de54b86f46b",
        "title": "送僧东游",
        "author": "鲍溶",
        "content": "风流东晋后，外学入僧家。\n独唱郢中雪，还游天际霞。\n云村共香饭，水月喻秋花。\n景物添新致，前程讵可涯。",
        "dynasty": "唐",
        "collection_info": null
    },
    {
        "uuid": "a97073cabd04586ada82919e97c8cd77",
        "title": "送僧之宣城",
        "author": "鲍溶",
        "content": "昔从谢太守，宾客宛陵城。\n有日持斋戒，高僧识姓名。\n秋风送客去，安得尽忘情。",
        "dynasty": "唐",
        "collection_info": null
    },
    {
        "uuid": "a6547e1ef8aec800e1cbee843fee3525",
        "title": "宣城北楼昔从顺阳公会于此",
        "author": "鲍溶",
        "content": "诗楼郡城北，窗牖敬亭山。\n几步尘埃隔，终朝世界闲。\n凭师看粉壁，名姓在其间。",
        "dynasty": "唐",
        "collection_info": null
    },
    {
        "uuid": "b0c4cb41ae64cb49168794b221cdd447",
        "title": "东高峯",
        "author": "鲍溶",
        "content": "东亭最高峙，春树绕山腰。\n画裏青鸾客，云中碧玉箫。\n秋风若西望，为我一长谣。",
        "dynasty": "唐",
        "collection_info": null
    },
    {
        "uuid": "1b71702aa3904951d06de22df170501c",
        "title": "禅定寺经院",
        "author": "鲍溶",
        "content": "莲华不朽寺，雕刻满山根。\n石汗知天雨，金泥落圣言。\n思量施金客，千古独消魂。",
        "dynasty": "唐",
        "collection_info": null
    },
    {
        "uuid": "e627ae6059bcb1b081302b4d57cf005e",
        "title": "范真传侍御累有寄因奉酬十首 一",
        "author": "鲍溶",
        "content": "昨日新花红满眼，今朝美酒绿留人。\n更宜明月含芳露，凭仗萧郎夜赏春。",
        "dynasty": "唐",
        "collection_info": null
    },
    {
        "uuid": "0c67134ff913faf3bf54a46582abc0a2",
        "title": "范真传侍御累有寄因奉酬十首 二",
        "author": "鲍溶",
        "content": "白雪翦花朱蜡蒂，折花传笑惜春人。\n请君白日留明日，一醉春风莫厌频。",
        "dynasty": "唐",
        "collection_info": null
    },
    {
        "uuid": "5c0f1a812d4cc9895ddcb01d5c957831",
        "title": "范真传侍御累有寄因奉酬十首 三",
        "author": "鲍溶",
        "content": "云髻凤文细，对君歌少年。\n万金酬一顾，可惜十千钱。",
        "dynasty": "唐",
        "collection_info": null
    },
    {
        "uuid": "acfb8588aaa1baf0447a4e02a925a0c3",
        "title": "范真传侍御累有寄因奉酬十首 四",
        "author": "鲍溶",
        "content": "玉管倾杯乐，春园鬬草情。\n野花无限意，处处逐人行。",
        "dynasty": "唐",
        "collection_info": null
    },
    {
        "uuid": "7d3916d325f8cc255fd1a207fa64035a",
        "title": "范真传侍御累有寄因奉酬十首 五",
        "author": "鲍溶",
        "content": "闻道中山酒，一杯千日醒。\n黄莺似传语，劝酒太叮咛。",
        "dynasty": "唐",
        "collection_info": null
    },
    {
        "uuid": "745c60695654d6a07b0d0cc825e833bf",
        "title": "范真传侍御累有寄因奉酬十首 六",
        "author": "鲍溶",
        "content": "红袂歌声起，因君始得闻。\n黄昏小垂手，与我驻浮云。",
        "dynasty": "唐",
        "collection_info": null
    },
    {
        "uuid": "82faf11147c854a474ca55bbec8241e8",
        "title": "范真传侍御累有寄因奉酬十首 七",
        "author": "鲍溶",
        "content": "相劝醉年华，莫醒春日斜。\n春风宛陵道，万里晋阳花。",
        "dynasty": "唐",
        "collection_info": null
    },
    {
        "uuid": "903f85d55fb403aa1500d316ccbe0e56",
        "title": "范真传侍御累有寄因奉酬十首 八",
        "author": "鲍溶",
        "content": "碧绿草萦堤，红蓝花满溪。\n愿君常践蹋，莫使暗萋萋。",
        "dynasty": "唐",
        "collection_info": null
    },
    {
        "uuid": "a7945094c4f4cca105b612afe324501e",
        "title": "范真传侍御累有寄因奉酬十首 九",
        "author": "鲍溶",
        "content": "萋萋巫峡云，楚客莫留恩。\n岁久晋阳道，谁能向太原。",
        "dynasty": "唐",
        "collection_info": null
    },
    {
        "uuid": "12197881d741610ca51ef0e1cf0d2199",
        "title": "范真传侍御累有寄因奉酬十首 十",
        "author": "鲍溶",
        "content": "岁酒劝屠苏，楚声山鹧鸪。\n春风入君意，千日不须臾。",
        "dynasty": "唐",
        "collection_info": null
    },
    {
        "uuid": "e3236d223e5e07249a595c0b7377e451",
        "title": "越女词",
        "author": "鲍溶",
        "content": "越女芙蓉妆，浣纱清浅水。\n忽惊春心晓，不敢思君子。\n君子纵我思，宁来浣溪裏。",
        "dynasty": "唐",
        "collection_info": null
    },
    {
        "uuid": "48c3fb5db7dbfe1195862caab980705e",
        "title": "弄玉词二首 一",
        "author": "鲍溶",
        "content": "素女结念飞天行，白玉参差凤皇声，天仙借女双翅猛。\n五灯绕身生，入烟去无影。",
        "dynasty": "唐",
        "collection_info": null
    },
    {
        "uuid": "e704e9e7a28128538a6a635460d14737",
        "title": "弄玉词二首 二",
        "author": "鲍溶",
        "content": "三清弄玉秦公女，嫁得天上人。\n琼箫碧月唤朱雀，携手上谒玉晨君。\n夫妻同寿，万万青春。",
        "dynasty": "唐",
        "collection_info": null
    },
    {
        "uuid": "f423d00f8b85301ec301cadc583a4cef",
        "title": "山行经樵翁",
        "author": "鲍溶",
        "content": "我心劳我身，远道谁与论。\n心如木中火，忧至常自燔。\n披访结恩地，世人轻报恩。\n女无良媒识，知入何人门。\n寒日行深山，路由谷中村。\n田翁樵采熟，男女讴吟喧。\n借问身命谋，上言媿干坤。\n时清公赋薄，力勤地利繁。\n下念草木年，坐家见重孙。\n举案馈宾客，糟浆盈陶尊。\n醉闲鹿裘煗，白髮舞轩轩。\n仰羡太古人，余将破行辕。\n遑遑问身事，师友难为言。\n离歌又行去，落日低寒泉。",
        "dynasty": "唐",
        "collection_info": null
    },
    {
        "uuid": "ed0cb4c9f2ea93e59f6233ea57c6f234",
        "title": "途中旅思二首 一",
        "author": "鲍溶",
        "content": "喔喔鸡鸣晓，萧萧马辞枥。\n草草名利区，居人少于客。\n生期三万日，童耄半虚掷。\n修短命半中，忧欢復相敌。\n朝提黄金爵，暮造青松宅。\n来往日相悲，北邙田土窄。\n峨峨西天岳，锦绣明翠壁。\n中有不死乡，千年无人迹。\n心期周太子，下马拜虚碧。\n鹤驾如可从，他年执烟策。",
        "dynasty": "唐",
        "collection_info": null
    },
    {
        "uuid": "85c031893da1b38a6ffe5762a8d0a286",
        "title": "途中旅思二首 二",
        "author": "鲍溶",
        "content": "星出方问宿，睡眼始朦胧。\n天光见地色，上路车幢幢。\n时物既老大，众山何枯空。\n青冥见古栢，寥朗闻疎鸿。\n独步天地间，无因为君忠。\n白毛寻人忧，生此头髮中。\n跃马非壮岁，报恩无高功。\n斯言化为火，日夜焚深衷。",
        "dynasty": "唐",
        "collection_info": null
    },
    {
        "uuid": "511d020cde5def98ea12e295c2d5187d",
        "title": "旧镜",
        "author": "鲍溶",
        "content": "婵娟本家镜，与妾归君子。\n每忆并照时，相逢明月裏。\n春风忽分影，白日难依倚。\n珠粉不结花，玉珰宁辉耳。\n心期不可见，不保长如此。\n华髮一欺人，青铜化为鬼。\n良人有归日，肯学妖桃李。\n瑶匣若浮云，冥冥藏玉水。\n侍儿不遣照，恐学孤鸾死。",
        "dynasty": "唐",
        "collection_info": null
    },
    {
        "uuid": "3b102f42d2836cfce5f47045793828b0",
        "title": "宿悟空寺赠僧",
        "author": "鲍溶",
        "content": "劳者谣烛蛾，致身何营营。\n雪山本师在，心地如镜清。\n往与本师别，人间买浮名。\n朝光畏不久，内火烧人情。\n迷路喜为远，宿留化人城。\n前心宛如此，了了随静生。\n维持薝卜花，却与前心行。",
        "dynasty": "唐",
        "collection_info": null
    },
    {
        "uuid": "c703422578a158399ac4167c73de59fd",
        "title": "感兴",
        "author": "鲍溶",
        "content": "幽人无近迹，别易会则稀。\n黄鹤亦姓丁，寥寥何处飞？时见海上山，绕云心依依。\n谅无驭风术，中路愁虚归。\n童髮慕道心，壮年堕尘机。\n白日不饶我，如今事皆非。\n羣羊化石尽，双凫与我违。\n□岳黄金富，轩辕晓霞衣。\n谁令日在眼，容色烟云微。",
        "dynasty": "唐",
        "collection_info": null
    },
    {
        "uuid": "28e3c635166b7458879ec7a0288d6950",
        "title": "秋思",
        "author": "鲍溶",
        "content": "楚客秋更悲，皇皇无声地。\n时无无事人，我命与身异。\n良时如飞鸟，回掌成故事。\n蹉跎秋定还，凝冽坚冰至。\n人生不期老，华髮谁能避。\n感此惜壮年，壮年少为贵。\n我生虽努力，荣途难自致。\n徒为击角歌，且惭雕劒字。\n吾师罕言命，感激潜伤思。",
        "dynasty": "唐",
        "collection_info": null
    },
    {
        "uuid": "d0bbef1787cbbfce94c55e51160ef567",
        "title": "客途逢乡人旋别",
        "author": "鲍溶",
        "content": "惊鸿一断行，天远会无因。\n无因忽相会，感叹若有神。\n我乡路三千，百里一主人。\n一宿独何恋，何况旧乡邻。\n牢落岁华晏，相怜客中贫。\n迎霜君衣暖，与我同一身。\n谁在天日下，此生能不勤。\n青萍寄流水，安得长相亲。\n明发更远道，山河重苦辛。",
        "dynasty": "唐",
        "collection_info": null
    },
    {
        "uuid": "9fd06133ab321b08ddf6d5316378a37f",
        "title": "隋帝陵下",
        "author": "鲍溶",
        "content": "白露沾衣隋主宫，云亭月馆楚淮东。\n盘龙楼舰浮冤水，雕锦帆幢使乱风。\n长夜应怜桀何罪，告成合笑禹无功。\n伤心近似骊山路，陵树无根秋草中。",
        "dynasty": "唐",
        "collection_info": null
    },
    {
        "uuid": "e55e5d7b46535f4064487776d80403f1",
        "title": "洛阳春望",
        "author": "鲍溶",
        "content": "五凤楼南望洛阳，龙门迴合抱苍苍。\n受朝前殿云霞煗，封岳行宫草木香。\n四海为家知德盛，二京有宅卜年长。\n东人犹忆时巡礼，愿觐元和日月光。",
        "dynasty": "唐",
        "collection_info": null
    },
    {
        "uuid": "1546183a6eb8ab366f735260e6450cfb",
        "title": "始见二毛",
        "author": "鲍溶",
        "content": "玄髮迎忧光色阑，衰华因镜强相看。\n百川赴海返潮易，一叶报秋归树难。\n初弄藕丝牵欲断，又惊机素翦仍残。\n颜生岂是光阴晚，余亦何人不自宽。",
        "dynasty": "唐",
        "collection_info": null
    },
    {
        "uuid": "93718a169f6149364a352ec526ac0424",
        "title": "巫山怀古",
        "author": "鲍溶",
        "content": "十二峯峦鬬翠微，石烟花雾犯容辉。\n青春楚女妒云老，白日神人入梦稀。\n银箭暗凋歌夜烛，珠泉频点舞时衣。\n谁伤宋玉千年后，留得青山辨是非。",
        "dynasty": "唐",
        "collection_info": null
    },
    {
        "uuid": "77bcc426895bb9ba0c706942ec99e496",
        "title": "郊天迴",
        "author": "鲍溶",
        "content": "日动萧烟上泰坛，帝从黄道整和銮。\n风前貔武迴雕仗，云裏神龙起画竿。\n金鸟赦书鸣九夜，玉山寿酒舞千官。\n始知报本终朝礼，旧典时巡只自难。",
        "dynasty": "唐",
        "collection_info": null
    },
    {
        "uuid": "795e639ee0b672921a94bf2391f08985",
        "title": "温泉宫",
        "author": "鲍溶",
        "content": "忆昔开元天地平，武皇十月幸华清。\n山蒸阴火云三素，日落温泉鸡一鸣。\n綵羽鸟仙歌不死，翠霓童妾舞长生。\n仍闻老叟垂黄髮，犹说龙髯缥缈情。",
        "dynasty": "唐",
        "collection_info": null
    },
    {
        "uuid": "b5848742f7952f4b96ddad353a5d1602",
        "title": "寄归",
        "author": "鲍溶",
        "content": "塞草黄来见鴈稀，陇云白后少人归。\n新丝强入未衰鬓，别泪应沾独宿衣。\n几夕精诚拜初月，每秋河汉对空机。\n更看出猎相思苦，不射秋田朝雉飞。",
        "dynasty": "唐",
        "collection_info": null
    },
    {
        "uuid": "294972708321c0e3439bf6138e5e329d",
        "title": "赠远",
        "author": "鲍溶",
        "content": "辛苦关西车骑官，几年旌节客河兰。\n金泥舞虎精神暗，银缕交龙气色寒。\n欲和古诗成窦锦，倍悲秋扇损齐纨。\n莫劳鴈足传书信，愿向凌烟阁上看。",
        "dynasty": "唐",
        "collection_info": null
    },
    {
        "uuid": "591a130f9d6d10fe6b898f286d458d15",
        "title": "九日与友人登高",
        "author": "鲍溶",
        "content": "云木疎黄秋满川，茱萸风裏一尊前。\n几迴为客逢佳节，曾见何人再少年。\n霜报征衣冷针指，雁惊幽梦泪婵娟。\n古来醉乐皆难得，留取穷通付上天。",
        "dynasty": "唐",
        "collection_info": null
    },
    {
        "uuid": "443a174aae334527355180a9be556ab6",
        "title": "赠杨炼师",
        "author": "鲍溶",
        "content": "紫烟衣上绣春云，清隐山书小篆文。\n明月在天将凤管，夜深吹向玉晨君。",
        "dynasty": "唐",
        "collection_info": null
    },
    {
        "uuid": "ecc738a98ce6f590e86c1780a0979e32",
        "title": "玉清坛",
        "author": "鲍溶",
        "content": "上阳宫裏女，玉色楚人多。\n西信无因得，东游奈乐何。",
        "dynasty": "唐",
        "collection_info": null
    },
    {
        "uuid": "3c6079cfd29e30636ad03afe6c2dbe5b",
        "title": "荅客",
        "author": "鲍溶",
        "content": "竹间深路马惊嘶，独入蓬门半似迷。\n劳问圃人终岁事，桔槔声裏雨春畦。",
        "dynasty": "唐",
        "collection_info": null
    },
    {
        "uuid": "6ae7320ca5100db09ccab07028b8ce6e",
        "title": "隋宫",
        "author": "鲍溶",
        "content": "柳塘烟起日西斜，竹浦风迴鴈弄沙。\n炀帝春游古城在，坏宫芳草满人家。",
        "dynasty": "唐",
        "collection_info": null
    },
    {
        "uuid": "02bb542acfa64b8f63383424ba106d33",
        "title": "送僧文江",
        "author": "鲍溶",
        "content": "吴王劒池上，禅子石房深。\n久慕白云性，忽劳青玉音。\n孤高知胜鹤，清雅似闻琴。\n此韵书珍重，烦师出定吟。",
        "dynasty": "唐",
        "collection_info": null
    },
    {
        "uuid": "996c678b3b72a9f0526390a7974e2a13",
        "title": "古意",
        "author": "鲍溶",
        "content": "重锦化为泥，翦刀误人事。\n夜裁远道书，翦破相思字。\n妾心不自信，远道终难寄。\n客心固多疑，肯信非人意。\n万里不言远，归书长相次。\n可即由此书，空房□忌讳。",
        "dynasty": "唐",
        "collection_info": null
    },
    {
        "uuid": "6d7aae573c1ba88777300c4902377a75",
        "title": "山中冬思二首 一",
        "author": "鲍溶",
        "content": "山深先冬寒，败叶与林齐。\n门巷非世路，何人念穷栖。\n哀风破山起，夕雪误鸣鸡。\n巢鸟侵旦出，饥猨无声啼。\n晨兴动烟火，开云伐冰溪。\n老木寒更瘦，阴云晴亦低。\n我贫自求力，颜色常低迷。\n时思灵台下，游子正悽悽。",
        "dynasty": "唐",
        "collection_info": null
    },
    {
        "uuid": "44d35cd4b0ea38e441887e3111abac56",
        "title": "山中冬思二首 二",
        "author": "鲍溶",
        "content": "雪壮冰亦坚，冻涧如平地。\n幽人毛褐暖，笑就糟床醉。\n唤人空谷应，开火寒猨至。\n拾薪煮秋栗，看鼎书古字。\n忽忆南涧游，衣巾多云气。\n露脚寻逸僧，咨量意中事。",
        "dynasty": "唐",
        "collection_info": null
    },
    {
        "uuid": "5c42197b0528a7c43a19cf299ef34562",
        "title": "读史",
        "author": "鲍溶",
        "content": "鬼书报秦亡，天地亦云闭。\n赤龙吟大野，老[母]哭白帝。\n苍苍无白日，项氏徒先济。\n六合已姓刘，鸿门事难制。\n坑降嬴政在，衣锦人望替。\n宿昔见汉兵，龙蛇满旌棨。\n始矜山可拔，终叹骓不逝。\n区区亚父心，未究天人际。\n萧张马无汗，盛业垂千世。",
        "dynasty": "唐",
        "collection_info": null
    },
    {
        "uuid": "55ab821af90f4cab34cf66f3eb72e6b2",
        "title": "冬夜荅客",
        "author": "鲍溶",
        "content": "冬日诚可爱，不如夜漏多。\n幸君霜露裏，车马犯寒过。\n学耕不逢年，稂莠败黍禾。\n岂唯亲宾散，鸟鼠移巢窠。\n独见青松心，凌霜庇柔萝。\n壮日贱若此，留恩意如何。\n因忆古丈夫，一言重山河。\n临风弹楚劒，为子奏燕歌。",
        "dynasty": "唐",
        "collection_info": null
    },
    {
        "uuid": "e2ac5a2686a85265fbc6163310554fa7",
        "title": "宿吴兴道中苕村",
        "author": "鲍溶",
        "content": "浮客倦长道，秋深夜如年。\n久行惜日月，常起鸡鸣前。\n夕计今日程，息车在苕川。\n霜中水南寺，金磬泠泠然。\n畴昔此林下，归心巢顶禅。\n身依寤昏寐，智月生虚圆。\n羁旅违我程，去留难双全。\n观身话往事，如梦游青天。\n明发止宾从，寄声琴上弦。\n聊书越人意，此曲名思仙。",
        "dynasty": "唐",
        "collection_info": null
    },
    {
        "uuid": "3e82a0d97b042dcef065c4da94cab3e8",
        "title": "代楚老酬主人",
        "author": "鲍溶",
        "content": "流水为我乡，扁舟为我宅。\n二毛去天远，几日人间客。\n曈曈衔山景，渺渺翔云迹。\n从时无定心，病处不暖席。\n烦君问岐路，为我生悽慽。\n百年衣食身，未死皆有役。\n曾伤无遗嗣，纵有復何益。\n终古北邙山，樵人卖松栢。",
        "dynasty": "唐",
        "collection_info": null
    },
    {
        "uuid": "3d3e3a263331f306fad953c86d368216",
        "title": "沛中怀古",
        "author": "鲍溶",
        "content": "烟芜歌风台，此是赤帝乡。\n赤帝今已矣，大风邈凄凉。\n惟昔仗孤劒，十年朝八荒。\n人言生处乐，万乘巡东方。\n高台何巍巍，行殿起中央。\n兴言万代事，四坐沾衣裳。\n我为异代臣，酌水祀先王。\n抚事復怀昔，临风独彷徨。",
        "dynasty": "唐",
        "collection_info": null
    },
    {
        "uuid": "45479377d1e2f6a5665c512898388c3a",
        "title": "夏日华山别韩博士愈",
        "author": "鲍溶",
        "content": "别地泰华阴，孤亭潼关口。\n夏日可畏时，望山易迟久。\n暂因车马倦，一逐云先后。\n碧霞气争寒，黄鸟相语诱。\n三峰多异态，逈举仙人手。\n天晴捧日轮，月夕弄星斗。\n幽疑白帝近，明见黄河走。\n远心不期来，真境非吾有。\n鸟鸣草木下，日息天地右。\n踯躅因风松，青冥谢仙叟。\n不知无声泪，中感一颜厚。\n青霄上何阶，别劒空朗扣。\n故乡此关外，身与名相守。\n迹比断根蓬，忧如长饮酒。\n生离抱多恨，方寸安可受。\n咫尺岐路分，苍烟蔽回首。",
        "dynasty": "唐",
        "collection_info": null
    },
    {
        "uuid": "f091f1974c9fdc366e927dc981159b87",
        "title": "春日言怀",
        "author": "鲍溶",
        "content": "湛湛琴前酒，期自赏青春。\n胡为缄笑语，深念不思身。\n寂寂花舞多，嘤嘤鸟言频。\n心悲兄弟远，愿见相似人。\n江界田土卑，竞来东作勤。\n岁寒虚尽力，家外无强亲。\n杳窅青云望，无途同苦辛。",
        "dynasty": "唐",
        "collection_info": null
    },
    {
        "uuid": "359b0f2257d29d939bc571b56f06c259",
        "title": "题吴征君岩居",
        "author": "鲍溶",
        "content": "尧泽润天下，许由心不知。\n真风存绵绵，常与达者期。\n有道吾不仕，有生吾不欺。\n澹然灵府中，独见太古时。\n地脉发醴泉，岩根生灵芝。\n天文若通会，星影应离离。\n亭亭傅氏岩，何独万古思。",
        "dynasty": "唐",
        "collection_info": null
    },
    {
        "uuid": "3e8790daa24a90677e1aa0e0b09196c1",
        "title": "云溪竹园翁",
        "author": "鲍溶",
        "content": "硠硠云溪裏，翠竹和云生。\n古泉积涧深，竦竦如刻成。\n楚客卧云老，世间无姓名。\n因兹千亩业，以代双牛耕。\n乱林不可留，寸茎不可轻。\n风暖鬬出地，仰齐故年茎。\n幽室结白茅，密叶罗众清。\n照水寒澹荡，对山绿峥嵘。\n苍松含古貌，秋桂俨白英。\n相看受天风，深夜戛击声。",
        "dynasty": "唐",
        "collection_info": null
    },
    {
        "uuid": "bcb31053b1bdaddbdcdfcd34e4943a8e",
        "title": "窃览都官李郎中和李舍人益酬张舍人弘静夏夜寓直思闻雅琴见寄",
        "author": "鲍溶",
        "content": "朝草天子奏，夜语思忧琴。\n因声含香气，其韵流水音。\n仙乐朱凤意，灵芝紫鸾心。\n翻然远求友，岂独双归林。\n松吹暑中冷，星花池上深。\n倘俾有声乐，请以丝和金。",
        "dynasty": "唐",
        "collection_info": null
    },
    {
        "uuid": "b6fb6c14db7dce418455ea11d904bd6a",
        "title": "长安言怀",
        "author": "鲍溶",
        "content": "殷殷生念厚，戚戚劳者多。\n二时昼夜等，百岁讵几何。\n日下文翰苑，侧身识经过。\n千虑恐一失，翔阳已蹉跎。\n临觞翦众忧，静寄丝桐歌。\n思归绕十指，五声不相和。\n暮天还巢翼，明日陨叶柯。\n高谢岩谷人，鹿衣带女萝。\n生不去亲爱，浮名若风波。\n谁令不及此，亲爱隔山河。",
        "dynasty": "唐",
        "collection_info": null
    },
    {
        "uuid": "6aa643a5e05fb05278de1226d31336dd",
        "title": "秋思三首 一",
        "author": "鲍溶",
        "content": "胡风吹鴈翼，远别无人乡。\n君近鴈来处，几迴断君肠。\n昔奉千日书，抚心怨星霜。\n无书又千日，世路重茫茫。\n燕国有佳丽，蛾眉富春光。\n自然君归晚，花落君空堂。\n君其若不然，岁晚双鸳鸯。",
        "dynasty": "唐",
        "collection_info": null
    },
    {
        "uuid": "1cd77f31a909ffef80bafd963ba1b432",
        "title": "秋思三首 二",
        "author": "鲍溶",
        "content": "顾兔蚀残月，幽光不如星。\n女儿晚事夫，颜色同秋萤。\n秋日边马思，武夫不遑宁。\n燕歌易水怨，劒舞蛟龙腥。\n风折连枝树，水翻无蔕萍。\n立身多门户，何必燕山铭。\n生世不如鸟，双双比翼翎。",
        "dynasty": "唐",
        "collection_info": null
    },
    {
        "uuid": "2e85192e127ad366a9ebd8db1176595a",
        "title": "归鴈",
        "author": "鲍溶",
        "content": "南国春早暖，渚蒲正月生。\n东风吹鴈心，上下和乐声。\n绕水半空去，拂云偕相迎。\n如防失羣怨，预有侵夜惊。\n渺邈天外影，支离塞中莺。\n自顾摧颓羽，偏感南北情。\n乍甘烟雾劳，不顾龙沙荣。\n虽乐未归意，终不能自鸣。\n喜去春月满，归来秋风清。\n啼余碧窗梦，望断阴山行。\n不及瑶𥯅燕，寄身金宫楹。",
        "dynasty": "唐",
        "collection_info": null
    },
    {
        "uuid": "6a21f4f4d9578a2f6228d15e9cc84b80",
        "title": "悲湘灵",
        "author": "鲍溶",
        "content": "山上凉云收，日斜川风止。\n娥皇五十弦，秋深汉江水。\n初因无象外，牵感百忧裏。\n霜露结瑶华，烟波劳玉指。\n将随落叶去，又绕疎苹起。\n哀响云合来，清余桐半死。\n女颜万岁后，岂復婵娟子。\n不道神无悲，那能久如此。\n魂魄无不之，九山徒相似。\n没没竟不从，唯伤远人耳。\n斑斑泪篁下，恐有学瑟鬼。",
        "dynasty": "唐",
        "collection_info": null
    },
    {
        "uuid": "fdfe4a28ea8595aadd708ce1c68bd415",
        "title": "闻蝉",
        "author": "鲍溶",
        "content": "高蝉旦夕唳，景物浮凉气。\n木叶渐惊年，锦字因络纬。\n稍断当窗梦，更悽临水意。\n清香笋蒂风，晓露莲花泪。\n余引未全歇，凝悲寻迥至。\n星井欲望河，月扇看藏笥。\n谁念因声感，放歌写人事。",
        "dynasty": "唐",
        "collection_info": null
    },
    {
        "uuid": "2cd332b7972a596f06d7351aecbb5ee6",
        "title": "怀幽期",
        "author": "鲍溶",
        "content": "清砧击霜天外发，楚僧期到石上月。\n寒峯深虚独遶尽，夜水浅急不可越。\n窅机冥智难思量，无尽性月如空王。\n眼界行处不着我，天花下来惟有香。",
        "dynasty": "唐",
        "collection_info": null
    },
    {
        "uuid": "59966a643f8e85b376bd7b3a2e8640fd",
        "title": "思琴高",
        "author": "鲍溶",
        "content": "琴仙人，得仙去。\n万古钓龙空有处，我持曲钩思白鱼。\n仙溪绿尽含空虚，天钧踪迹无遗余。\n烧香寄影在岩树，东礼海日鸡鸣初。",
        "dynasty": "唐",
        "collection_info": null
    },
    {
        "uuid": "466acaa6098fbdc43fedbc10cb400111",
        "title": "得储道士书",
        "author": "鲍溶",
        "content": "婵娟春尽暮心秋，邻里同年半白头。\n为问蓬莱近消息，海波平静好东游。",
        "dynasty": "唐",
        "collection_info": null
    },
    {
        "uuid": "eb9f40baa58d9dcb953ba230d870839c",
        "title": "寒夜吟",
        "author": "鲍溶",
        "content": "九衢金吾夜行行，上宫玉漏遥分明。\n霜飙乘阴扫地起，旅鸿迷雪遶枕声。\n远人归梦既不成，留家惜夜欢心发。\n罗幕画堂深皎洁，兰烟对酒客几人。\n兽火扬光二三月，细腰楚姬丝竹间。\n白纻长袖歌闲闲，岂识苦寒损朱颜。",
        "dynasty": "唐",
        "collection_info": null
    },
    {
        "uuid": "9dffe1dcd8cec57de960ced5c14b70d6",
        "title": "采莲曲二首 二",
        "author": "鲍溶",
        "content": "采莲朅来水无风，莲潭如鑑松如龙。\n夏衫短袖交斜红，艳歌笑鬬新芙蓉。",
        "dynasty": "唐",
        "collection_info": null
    },
    {
        "uuid": "b9fd093b552e2291414025ad7a489904",
        "title": "玉山谣奉送王隐者",
        "author": "鲍溶",
        "content": "凤皇城南玉山高，石脚耸立争雄豪。\n攒峯胎玉气色润，百泉透云流不尽。\n万古分明对眼开，五烟窈窕呈祥近。\n有客师事金身仙，用金买得山中田。\n闲开玉水灌芝草，静醉天酒松间眠。\n心期南溟万里外，出山几遇光阴改。\n水玉丁东不可闻，冰华皎洁应如待。\n秋风引吾歌去来，玉山綵翠遥相催。\n殷勤千树玉山顶，碧洞寥寥寒锦苔。",
        "dynasty": "唐",
        "collection_info": null
    },
    {
        "uuid": "409c600a9bddb392f6dda09ac3699840",
        "title": "岐路",
        "author": "鲍溶",
        "content": "北风送微寒，徒侣勤远征。\n忧人席不暖，残月马上明。\n飘飘岐路间，长见日初生。\n重嶂晓色浅，疎猨寒啼清。\n人间多岐路，常恐终身行。\n回见四方人，车轮无留声。\n空谷亦堪隐，下田非懒耕。\n古人有遗训，饱食非亲荣。\n我生礼义乡，少小见太平。\n圣贤犹羁旅，况復非其名。",
        "dynasty": "唐",
        "collection_info": null
    },
    {
        "uuid": "f0cb21a6d1de0ad6efb8ee6352714039",
        "title": "沙上月",
        "author": "鲍溶",
        "content": "黄昏潮落南沙明，月光涵沙秋雪清。\n水文不上烟不荡，平平玉田冷空旷。",
        "dynasty": "唐",
        "collection_info": null
    },
    {
        "uuid": "eaecceb0c4882bf05045fc07a7ea4301",
        "title": "赠李黯将军",
        "author": "鲍溶",
        "content": "细柳连营石壍牢，平安狼火赤星高。\n岩云入角雕龙爽，寒日摇旗画兽豪。\n搜伏雄儿欺魍魉，射声游骑怯分毫。\n圣人唯有河[湟]恨，寰海无虞在一劳。",
        "dynasty": "唐",
        "collection_info": null
    },
    {
        "uuid": "d1338636230812a45f7d4534061c2aa5",
        "title": "人日陪宣州范中丞传正与范侍御宴",
        "author": "鲍溶",
        "content": "人日春风绽早梅，谢家兄弟看花来。\n吴姬对客歌千曲，秦女留人酒百杯。\n丝柳向空轻婉转，玉山看日渐裴回。\n流光易去欢难得，莫厌频频上此台。",
        "dynasty": "唐",
        "collection_info": null
    },
    {
        "uuid": "a9613dabb392561c139b9dd2a8b8540f",
        "title": "古鑑",
        "author": "鲍溶",
        "content": "古鑑含灵气象和，蛟龙盘鼻护金波。\n隐山道士未曾识，负局先生不敢磨。\n曾向春窗分绰约，误迴秋水照蹉跎。\n世间纵有应难比，十斛明珠酬未多。",
        "dynasty": "唐",
        "collection_info": null
    },
    {
        "uuid": "e2453db982d1977bd6d0a8f73da5e715",
        "title": "送王炼师",
        "author": "鲍溶",
        "content": "圣母祠堂药树香，邑君承命荐椒浆。\n风云大感精神地，雷雨频过父母乡。\n尽日一川侵草绿，迴车二麦遶山黄。\n野人久会神仙事，敢奏歌钟庆万箱。",
        "dynasty": "唐",
        "collection_info": null
    },
    {
        "uuid": "0b5b041e27270ea8e563bdeb288d15fb",
        "title": "寄张十七校书李仁行秀才",
        "author": "鲍溶",
        "content": "去年八月此佳辰，池上闲闲四五人。\n久行月影愁迷梦，误入华光笑认春。\n一与清风上芸阁，再期秋雨过龙津。\n今年此日何由见，蓬户萧条对病身。",
        "dynasty": "唐",
        "collection_info": null
    },
    {
        "uuid": "072df23f6bdd37fcb4ab5b9a3a3289d6",
        "title": "送王损之秀才赴举",
        "author": "鲍溶",
        "content": "青门佩兰客，淮水誓风流。\n名在乡书贡，心期月殿游。\n平沙大河急，细雨二陵秋。\n感此添离恨，年光不少留。",
        "dynasty": "唐",
        "collection_info": null
    },
    {
        "uuid": "ef669495a516c09beedf85f01e905706",
        "title": "旧镜",
        "author": "鲍溶",
        "content": "团团铜镜似潭水，心爱玉颜私自亲。\n一经离别少年改，难与清光相见新。",
        "dynasty": "唐",
        "collection_info": null
    },
    {
        "uuid": "0689689582a54e4e93aa0e19cd721538",
        "title": "忆郊天",
        "author": "鲍溶",
        "content": "忆向郊坛望武皇，九军旗帐下南方。\n六龙日驭天行健，神母呈图地道光。\n浓暖气中生历草，是非烟裏爱瑶浆。\n至今满耳箫韶曲，徒羡瑶池舞凤皇。",
        "dynasty": "唐",
        "collection_info": null
    },
    {
        "uuid": "2a177d6b0d645c99249a508112bc98ae",
        "title": "期尽",
        "author": "鲍溶",
        "content": "鱼鏁生衣门不开，玉筐金月共尘埃。\n青山石妇千年望，雷雨曾知来不来。",
        "dynasty": "唐",
        "collection_info": null
    },
    {
        "uuid": "5a7ebdcbf1d6c028cb582f53aed911ae",
        "title": "晚山蝉",
        "author": "鲍溶",
        "content": "山蝉秋晚妨人语，客子惊心马亦嘶。\n能阅几时新碧树，不知何日寂金闺。\n若逢海月明千里，莫忘何郎寄一题。",
        "dynasty": "唐",
        "collection_info": null
    },
    {
        "uuid": "d9a7ad30392780bb7811e33717707669",
        "title": "秋暮送裴垍员外刺婺州",
        "author": "鲍溶",
        "content": "婺女星边气不秋，金华山水似瀛州。\n含香太守心清净，去与神仙日日游。",
        "dynasty": "唐",
        "collection_info": null
    },
    {
        "uuid": "5809065755d9088aa58049ba7db31cc2",
        "title": "寄薛膺昆季",
        "author": "鲍溶",
        "content": "楚山清洛两无期，梦裏春风玉树枝。\n何况芙蓉楼上客，海门江月亦相思。",
        "dynasty": "唐",
        "collection_info": null
    },
    {
        "uuid": "ac3e08d4b16c2386de76d0c4e2456216",
        "title": "杨真人箓中像",
        "author": "鲍溶",
        "content": "画中留得清虚质，人世难逢白鹤身。\n应见茅盈哀老弟，为持金箓救生人。",
        "dynasty": "唐",
        "collection_info": null
    },
    {
        "uuid": "aa9a6e7657f6957c8d0b7f686a9176fa",
        "title": "寄卢给事汀吴员外丹",
        "author": "鲍溶",
        "content": "姓丁黄鹤辽东去，客倩仙翁海上人。\n闻道姓名多改变，只今偕是圣朝臣。",
        "dynasty": "唐",
        "collection_info": null
    },
    {
        "uuid": "3159b3cd93ec79adf81fc6c39429fe26",
        "title": "怀王直秀才",
        "author": "鲍溶",
        "content": "乡无竹圃为三径，贫寄邻家已二年。\n惟有素风身未坠，世间开口不言钱。",
        "dynasty": "唐",
        "collection_info": null
    },
    {
        "uuid": "2ab8928511686ede01fc556284e7c332",
        "title": "赠真公影堂",
        "author": "鲍溶",
        "content": "旧房西壁画支公，昨暮今晨色不同。\n远客闲心无处所，独添香火望虚空。",
        "dynasty": "唐",
        "collection_info": null
    },
    {
        "uuid": "160a54c4decac287c7a7e78585fe9acd",
        "title": "赠僧戒休",
        "author": "鲍溶",
        "content": "风行露宿不知贫，明月为心又是身。\n欲问月中无我法，无人无我问何人。",
        "dynasty": "唐",
        "collection_info": null
    },
    {
        "uuid": "95afd3afbde2b8e58c384e7352261cfe",
        "title": "秋夜怀紫阁峯僧",
        "author": "鲍溶",
        "content": "满山雨色应难见，隔涧经声又不闻。\n紫阁夜深多入定，石台谁为扫秋云。",
        "dynasty": "唐",
        "collection_info": null
    },
    {
        "uuid": "b185b8b474433b218c8eec51a124db10",
        "title": "酬江公见寄",
        "author": "鲍溶",
        "content": "曾荅鴈门偈，为怜同社人。\n多惭惠休句，偕得此阳春。",
        "dynasty": "唐",
        "collection_info": null
    },
    {
        "uuid": "7fc969a804fb1155578290b06020b5ce",
        "title": "送罗侍御归西台",
        "author": "鲍溶",
        "content": "归台新柱史，辞府旧英髦。\n劝酒莲幕贵，望尘骢马高。\n诗情分绣段，劒彩拂霜毫。\n此举关风化，谁云别恨劳。",
        "dynasty": "唐",
        "collection_info": null
    },
    {
        "uuid": "df7baa9b9a1173ae1f2e3a6fedeea523",
        "title": "宿水亭",
        "author": "鲍溶",
        "content": "雕楹綵槛压通波，鱼鳞碧幕衔曲玉。\n夜深星月伴芙蓉，如在广寒宫裏宿。",
        "dynasty": "唐",
        "collection_info": null
    },
    {
        "uuid": "b6932d31939d1fa025d9c77eee522880",
        "title": "寄峨嵋山杨炼师",
        "author": "鲍溶",
        "content": "道士夜诵蘂珠经，白鹤下遶香烟听。\n夜移经尽人上鹤，仙风吹入秋冥冥。",
        "dynasty": "唐",
        "collection_info": null
    },
    {
        "uuid": "93bbd99aabfc174aa61359607de5ed48",
        "title": "寄海陵韩长官",
        "author": "鲍溶",
        "content": "吏散重门印不开，玉琴招鹤舞裴回。\n野人为此多东望，云雨仍从海上来。",
        "dynasty": "唐",
        "collection_info": null
    },
    {
        "uuid": "bdf1585b6c8b4c365a74252b9e77e948",
        "title": "淮南卧病感路羣侍御访别",
        "author": "鲍溶",
        "content": "西台御史重难言，落木疎篱遶病魂。\n一望青云感骢马，欵行黄草出柴门。",
        "dynasty": "唐",
        "collection_info": null
    },
    {
        "uuid": "67133817f8dcf4d7150be75f601dcaba",
        "title": "题禅定寺集公竹院",
        "author": "鲍溶",
        "content": "公门得休静，禅寺少逢迎。\n任客看花醉，随僧入竹行。\n归时常犯夜，云裏有经声。",
        "dynasty": "唐",
        "collection_info": null
    },
    {
        "uuid": "dc8638bf91f5c7bb84e6151d348b38fa",
        "title": "风筝",
        "author": "鲍溶",
        "content": "何响与天通，瑶筝挂望中。\n彩弦非触指，锦瑟忽闻风。\n鴈柱虚连势，鸾歌且坠空。\n夜和霜击磬，晴引凤归桐。\n幽咽谁生怨，清泠自匪躬。\n秦姬收宝匣，搔首不成功。",
        "dynasty": "唐",
        "collection_info": null
    },
    {
        "uuid": "370b06e887ea792e59cd6f959809fee6",
        "title": "经旧游",
        "author": "鲍溶",
        "content": "游鱼怀故池，倦鸟怀故窠。\n故山繫归念，行坐青巍峨。\n羸马经旧途，此乡喜重过。\n居人无故老，倍感别日多。\n但见野中坟，纍纍如青螺。\n凉风日摇落，桑下松婆娑。\n叹息追古人，临风伤逝波。\n古人无不死，叹息欲如何。\n朅来遂远心，默默存天和。",
        "dynasty": "唐",
        "collection_info": null
    },
    {
        "uuid": "bd4b91d1b79c98d749279f2dce89767a",
        "title": "过薛舍人旧隐",
        "author": "鲍溶",
        "content": "寝门来哭夜，此月小祥初。\n风意犹忆瑟，萤光乍近书。\n墙蒿藏宿鸟，池月上钩鱼。\n徒引相思泪，涓涓东逝余。",
        "dynasty": "唐",
        "collection_info": null
    },
    {
        "uuid": "c398bd7744ed90fb23e65c0c678b1eae",
        "title": "山居",
        "author": "鲍溶",
        "content": "窈窕垂涧萝，蒙茸黄葛花。\n鸳鸯怜碧水，照影舞金沙。",
        "dynasty": "唐",
        "collection_info": null
    },
    {
        "uuid": "84b0685ab44b28be4e22467082fafe74",
        "title": "暮秋与裴居晦宴因见采菊花之作",
        "author": "鲍溶",
        "content": "菊花低色过重阳，似忆王孙白玉觞。\n今日王孙好收采，高天已下两迴霜。",
        "dynasty": "唐",
        "collection_info": null
    },
    {
        "uuid": "4e91eb8f444e1d32e8c573274ff3e7ca",
        "title": "望麻姑山",
        "author": "鲍溶",
        "content": "幽人往往怀麻姑，浮世悠悠仙景殊。\n自从青鸟不堪使，更得蓬莱消息无。",
        "dynasty": "唐",
        "collection_info": null
    },
    {
        "uuid": "b0375aca559c84c62aeecc3b98020ad8",
        "title": "湖上望月",
        "author": "鲍溶",
        "content": "湖上清凉月更好，天边旅人犹未归。\n几见金波满还破，草虫声畔露沾衣。",
        "dynasty": "唐",
        "collection_info": null
    },
    {
        "uuid": "013d0cda6499426839fcf364af2cbb04",
        "title": "襄阳怀古",
        "author": "鲍溶",
        "content": "襄阳太守沈碑意，身后身前几年事。\n湘江千岁未为陵，水底鱼龙应识字。",
        "dynasty": "唐",
        "collection_info": null
    },
    {
        "uuid": "bd2876b72b2eb886b448758e2ad4858c",
        "title": "秋夜对月寄僧特",
        "author": "鲍溶",
        "content": "忆见特公赏秋处，凉溪看月清光寒。\n今夕深溪又相映，特公何处共团圆。",
        "dynasty": "唐",
        "collection_info": null
    },
    {
        "uuid": "4e2a7cabd20666f58f4b45b0d2a01074",
        "title": "望江中金山寺",
        "author": "鲍溶",
        "content": "一朵蓬莱在世间，梵王宫阙翠云间。\n近南溪水更清浅，闻道游人未忍还。",
        "dynasty": "唐",
        "collection_info": null
    },
    {
        "uuid": "a7b168f808af0c8857bceda9c2f0d98b",
        "title": "宿青牛谷梁炼师仙居",
        "author": "鲍溶",
        "content": "随云步入青牛谷，青牛道士留我宿。\n可怜夜久月中行，惟有坛边一枝竹。",
        "dynasty": "唐",
        "collection_info": null
    },
    {
        "uuid": "43c2b4b72101db803526cc19b42aa1ec",
        "title": "得僧书",
        "author": "鲍溶",
        "content": "身归紫霄岭，书下白云来。\n翦笋发寒字，烧花芳夜雷。\n想随香驭至，不假定钟催。",
        "dynasty": "唐",
        "collection_info": null
    },
    {
        "uuid": "2255d1958e85a6ae6f51e2424e613286",
        "title": "见袁德师侍御说江南有仙檀花因以戏赠",
        "author": "鲍溶",
        "content": "闻说天坛花耐凉，笑风含露对秋光。\n欲求御史更分别，何似衣花岁岁香。",
        "dynasty": "唐",
        "collection_info": null
    },
    {
        "uuid": "71be23cf91d137fad993bdeb9670ffc1",
        "title": "和王璠侍御酬友人赠白角冠",
        "author": "鲍溶",
        "content": "芙蓉寒艳镂冰姿，天朗灯深拔豸时。\n好见吹笙伊洛上，紫烟丹凤亦相随。",
        "dynasty": "唐",
        "collection_info": null
    },
    {
        "uuid": "3413117b472d9c56fcff57815e5fa4e5",
        "title": "送僧择栖游天台二首 一",
        "author": "鲍溶",
        "content": "身非居士常多病，心爱空王稍觉闲。\n师问寄禅何处所，浙东青翠沃洲山。",
        "dynasty": "唐",
        "collection_info": null
    },
    {
        "uuid": "730e289e37376a42736922f54a978db4",
        "title": "送僧择栖游天台二首 二",
        "author": "鲍溶",
        "content": "金岭雪晴僧独归，水文霞彩衲禅衣。\n可怜石室烧香夜，江月对心无是非。",
        "dynasty": "唐",
        "collection_info": null
    },
    {
        "uuid": "ef731c6621e06378a577ff4b00e81cc1",
        "title": "暮春戏赠樊宗宪",
        "author": "鲍溶",
        "content": "羌笛胡琴春调长，美人何处乐年芳。\n野船弄酒鸳鸯醉，官路攀花騕褭狂。\n应和朝云垂手语，肯嫌夜色断刀光。",
        "dynasty": "唐",
        "collection_info": null
    },
    {
        "uuid": "20dd666942d1cb19cca966194cf1caed",
        "title": "酬王侍御",
        "author": "鲍溶",
        "content": "惭非青玉制，故以赠仙郎。\n希翼留书閤，提携在笔床。\n讵能辉绣服，安得似芸香。\n所报何珍重，清明胜夜光。",
        "dynasty": "唐",
        "collection_info": null
    },
    {
        "uuid": "75652fcef1ce01273799c470f6edc698",
        "title": "寄宋申锡评事时从李少师移军回归",
        "author": "鲍溶",
        "content": "君逐元侯静虏归，虎旗龙节驻春晖。\n欲求岱岳燔柴礼，已锡鲁人缝掖衣。\n长劒一时天外倚，五云多遶日边飞。\n心期共贺太平世，去去故乡亲食薇。",
        "dynasty": "唐",
        "collection_info": null
    },
    {
        "uuid": "127460dac40db4e4f81f7b5b2f77c589",
        "title": "夏日怀杜悰驸马",
        "author": "鲍溶",
        "content": "五月清凉萧史家，瑶池分水种菱花。\n迴文地簟龙鳞浪，交鏁天窗蝉翼纱。\n闲遣青琴飞小雪，自看碧玉破甘瓜。\n仍闻圣主知书癖，凤阁烧香对五车。",
        "dynasty": "唐",
        "collection_info": null
    },
    {
        "uuid": "e6de91280dbf4898487ed6f556740a6c",
        "title": "莺雏",
        "author": "鲍溶",
        "content": "双莺衔野蝶，枝上教雏飞。\n避日花阴语，愁风竹裏啼。\n须防美人赏，为尔好毛衣。",
        "dynasty": "唐",
        "collection_info": null
    },
    {
        "uuid": "3bced412f89457182352b15de3377579",
        "title": "上阳宫月",
        "author": "鲍溶",
        "content": "水北宫城夜柝严，宫西新月影纤纤。\n受环花幌小开镜，移烛瑶房皆捲帘。\n学织机边娥影静，拜新衣上露华沾。\n合裁班扇思行幸，愿託凉风箧笥嫌。",
        "dynasty": "唐",
        "collection_info": null
    },
    {
        "uuid": "e04bd32e37510eac99790f2b000159bd",
        "title": "淮南卧病闻李相夷简移军山阳以靖东寇感激之下因抒长句",
        "author": "鲍溶",
        "content": "太白星前龙虎符，元臣出将顺天诛。\n教闻清净萧丞相，计立安危范大夫。\n玉帐黄昏大刁斗，月营寒晓小单于。\n鲁连未必蹈沧海，应见麒麟新画图。",
        "dynasty": "唐",
        "collection_info": null
    },
    {
        "uuid": "8f76fec9c266b1140a75c4be9e433f5b",
        "title": "读淮南李相行营至楚州诗",
        "author": "鲍溶",
        "content": "阃外建牙威不宾，古来戡难忆忠臣。\n已分舟楫归元老，更使熊罴属丈人。\n玄象合教沧海晏，青龙喜应太山春。\n来年二月登封礼，去望台星扈日轮。",
        "dynasty": "唐",
        "collection_info": null
    },
    {
        "uuid": "588d806cf180938bc0ee25bfffbe98d6",
        "title": "读李相心中乐",
        "author": "鲍溶",
        "content": "负海狂鲸纵巨鳞，四朝天子阻时巡。\n谁将侯玉乖南面，几使戎军殷左轮。\n久作妖星虚费日，终□天洞亦何人。\n果闻丞相心中乐，上赞陶唐一万春。",
        "dynasty": "唐",
        "collection_info": null
    },
    {
        "uuid": "a2fa65807e290532727aa031d69a9371",
        "title": "闻国家将行封禅聊抒臣情",
        "author": "鲍溶",
        "content": "云雨由来随六龙，玉泥瑶检不干封。\n山知槱柞新烟火，臣望箫韶旧鼓钟。\n清跸间过素王庙，翠华高映大夫松。\n旅中病客谙尧曲，身贱何由奏九重。",
        "dynasty": "唐",
        "collection_info": null
    },
    {
        "uuid": "849cce2aaef4fb1b01927d55a0e5248c",
        "title": "和淮南李相公夷简喜平淄青迴军之作",
        "author": "鲍溶",
        "content": "横笛临吹发晓军，元戎幢节拂寒云。\n搜山羽骑乘风引，下濑楼船背水分。\n天际兽旗摇火燄，日前鱼甲动金文。\n马毛不汗东方靖，行见萧何第一勋。",
        "dynasty": "唐",
        "collection_info": null
    },
    {
        "uuid": "c2214dbdf78956e9e3df36f21562ce8c",
        "title": "秋暮八月十五夜与王璠侍御赏月因怆远离聊以奉寄",
        "author": "鲍溶",
        "content": "前月月明夜，美人同远光。\n清尘一以间，今夕坐相忘。\n风落芙蓉露，凝余绣服香。",
        "dynasty": "唐",
        "collection_info": null
    },
    {
        "uuid": "590870eec30d40b779a5149115328a87",
        "title": "送萧世秀才",
        "author": "鲍溶",
        "content": "心交别我西京去，愁满春魂不易醒。\n从此无人访穷病，马蹄车辙草青青。",
        "dynasty": "唐",
        "collection_info": null
    },
    {
        "uuid": "94537fcbd5a19c81b06d6125ed2429ea",
        "title": "怀惠明禅师",
        "author": "鲍溶",
        "content": "秋天欲霜夜无风，我意不在天地中。\n雪山世界此凉夜，宝月独照琉璃宫。\n解空长老莲花手，曾以佛书亲指授。\n雪岭无人又问来，十年夏腊平安否。",
        "dynasty": "唐",
        "collection_info": null
    },
    {
        "uuid": "bbdeaf619c3b6492dfcc88adcffae6be",
        "title": "吴中夜别",
        "author": "鲍溶",
        "content": "楚客秋思着黄叶，吴姬夜歌停碧云。\n声尽灯前各流泪，水天凉冷鴈离羣。",
        "dynasty": "唐",
        "collection_info": null
    },
    {
        "uuid": "ad982246e5038d5b00fc1a69ac635efd",
        "title": "隋家井",
        "author": "鲍溶",
        "content": "玉钩栏下寒泉水，金辘轳边影照人。\n此水今为九泉路，数枝花照数堆尘。",
        "dynasty": "唐",
        "collection_info": null
    },
    {
        "uuid": "b5bd2bc41048b12554d747e2fb91c58d",
        "title": "寄王璠侍御求蜀笺",
        "author": "鲍溶",
        "content": "蜀川笺纸綵云初，闻说王家最有余。\n野客思将池上学，石楠红叶不堪书。",
        "dynasty": "唐",
        "collection_info": null
    },
    {
        "uuid": "1dd5f794dce56a8f09e3cc88934c2e10",
        "title": "湘妃列女操",
        "author": "鲍溶",
        "content": "有虞夫人哭虞后，淑女何事又伤离，竹上泪迹生不尽。\n寄哀云和五十丝，云和终奏钧天曲。\n乍听宝琴遥嗣续，三湘测测流急绿。\n秋夜露寒蜀帝飞，枫林月斜楚臣宿。\n更疑川宫日黄昏，闇携女手殷勤言。\n环佩玲珑有无间，终疑既远双悄悄。\n苍梧旧云岂难召，老猨心寒不可啸。\n目眄眄兮意蹉跎，魂腾腾兮惊秋波。\n曲一尽兮忆再奏，众弦不声且如何。",
        "dynasty": "唐",
        "collection_info": null
    },
    {
        "uuid": "57e28d2f81adad45517e6d46f616fc6b",
        "title": "鸣鴈行",
        "author": "鲍溶",
        "content": "七月朔方鴈心苦，联影翻空落南土。\n八月江南阴復晴，浮云绕天难夜行。\n羽翼劳痛心虚惊，一声相呼百处鸣。\n楚童夜宿烟波侧，沙上布罗连草色。\n月闇风悲欲下天，不知何处容栖息？楚童胡为伤我神，尔不曾作远行人。\n江南羽族本不少，宁得网罗此客鸟。",
        "dynasty": "唐",
        "collection_info": null
    },
    {
        "uuid": "3d75baa9cfde329a87d6c58ff50f6a74",
        "title": "织妇词",
        "author": "鲍溶",
        "content": "百日织綵丝，一朝停杼机。\n机中有双凤，化作天边衣。\n使人马如风，诚不阻音徽。\n影响随羽翼，双双绕君飞。\n行人岂愿行，不怨不知归。\n所怨天尽处，何人见光辉。",
        "dynasty": "唐",
        "collection_info": null
    },
    {
        "uuid": "c625fdd85379ed9de8344fe2834c3be9",
        "title": "塞上行",
        "author": "鲍溶",
        "content": "西风应时筋角坚，承露牧马水草冷。\n可怜黄河九曲尽，毡馆牢落胡无影。",
        "dynasty": "唐",
        "collection_info": null
    },
    {
        "uuid": "0384bd333d245654dd9ff874994cfeaf",
        "title": "采珠行",
        "author": "鲍溶",
        "content": "东方暮空海面平，骊龙弄珠烧月明。\n海人惊窥水底火，百宝错落随龙行。\n浮心一夜生姦见，月质龙躯看几遍。\n擘波下去忘此身，迢迢谓海无灵神。\n海宫正当龙睡重，昨夜孤光今得弄。\n河伯空忧水府贫，天吴不敢相惊动。\n一团冰容掌上清，四面人入光中行。\n腾华乍摇白日影，铜镜万古羞为灵。\n海边老翁怨狂子，抱珠哭向无底水。\n一富何须龙颔前，千金几葬鱼腹裏。\n鳞虫变化为阴阳，填海破山无景光。\n拊心髣髴失珠意，此土为尔离农桑。\n饮风衣日亦饱暖，老翁掷却荆鸡卵。",
        "dynasty": "唐",
        "collection_info": null
    },
    {
        "uuid": "51db66f3689e076b408d6aafd3687137",
        "title": "采葛行",
        "author": "鲍溶",
        "content": "春溪几回葛花黄，黄麝引子山山香。\n蛮女不惜手足损，钩刀一一牵柔长。\n葛丝茸茸春雪体，深涧择泉清处洗。\n殷勤十指蚕吐丝，当窗袅袅声高机。\n织成一尺无一两，供进天子五月衣。\n水精夏殿开凉户，冰山绕座犹难御。\n衣亲玉体又何如，杳然独对秋风曙。\n镜湖女儿嫁鲛人，鲛绡逼肖也不分。\n吴中角簟泛清水，摇曳胜被三素云。\n自兹贡荐无人惜，那敢更争龙手迹。\n蛮女将来海市头，卖与岭南贫估客。",
        "dynasty": "唐",
        "collection_info": null
    },
    {
        "uuid": "6f6c323ee052e570257ad1324144c751",
        "title": "南塘二首 一",
        "author": "鲍溶",
        "content": "南塘旅舍秋浅清，夜深绿苹风不生。\n莲花受露重如睡，斜月起动鸳鸯声。",
        "dynasty": "唐",
        "collection_info": null
    },
    {
        "uuid": "15c1f42db04e6b2b34ea732398f01e0e",
        "title": "南塘二首 二",
        "author": "鲍溶",
        "content": "塘东白日驻红雾，早鱼翻光落碧浔。\n画舟兰棹欲破浪，恐畏惊动莲花心。",
        "dynasty": "唐",
        "collection_info": null
    },
    {
        "uuid": "4a07012d9bc36c3e8d14a205d904e707",
        "title": "东邻女",
        "author": "鲍溶",
        "content": "双飞鹧鸪春影斜，美人盘金衣上花。\n身为父母几时客，一生知向何人家。",
        "dynasty": "唐",
        "collection_info": null
    },
    {
        "uuid": "733e002f410fbb3881a93b2ff4416e28",
        "title": "寄李都护",
        "author": "鲍溶",
        "content": "去年河上送行人，万里弓旌一武臣。\n闻道玉关烽火灭，犬戎知有外家亲。",
        "dynasty": "唐",
        "collection_info": null
    },
    {
        "uuid": "3404f0ffecfc266fd5744aef7a3fa11e",
        "title": "长安旅舍怀旧山",
        "author": "鲍溶",
        "content": "昨夜清凉梦本山，眠云唤鹤有惭颜。\n青莲道士长堪羡，身外无名至老闲。",
        "dynasty": "唐",
        "collection_info": null
    },
    {
        "uuid": "90bb9accc754deb7ea8bdb21ab5bd4d8",
        "title": "汉宫词二首 一",
        "author": "鲍溶",
        "content": "栢梁宸居清窈窕，东方先生夜待诏。\n夜久月当承露盘，内人吹笙舞凤鸾。",
        "dynasty": "唐",
        "collection_info": null
    },
    {
        "uuid": "07a6370f70b26786921b4655b5d77005",
        "title": "汉宫词二首 二",
        "author": "鲍溶",
        "content": "月映东窗似玉轮，未央前殿绝声尘。\n宫槐花落西风起，鹦鹉惊寒夜唤人。",
        "dynasty": "唐",
        "collection_info": null
    },
    {
        "uuid": "e49c282f6aa1b902543fe6056da452fb",
        "title": "荐冰",
        "author": "鲍溶",
        "content": "西陵宜先启，春寒寝庙清。\n历官分气候，天子荐精诚。\n已辨瑶池色，如和玉佩鸣。\n礼余神转肃，曙后月残明。\n雅合霜容洁，非同雪体轻。\n空怜一掬水，珍重此时情。",
        "dynasty": "唐",
        "collection_info": null
    },
    {
        "uuid": "dfec8a29f120f5115c64ccf259bac327",
        "title": "送薛补阙入朝",
        "author": "鲍溶",
        "content": "平原门下十余人，独受恩多未杀身。\n每叹陆家兄弟少，更怜杨氏子孙贫。\n柴门已断施行马，鲁酒那能醉近臣。\n赖有军中遗令在，犹将谈笑对风尘。",
        "dynasty": "唐",
        "collection_info": null
    },
    {
        "uuid": "46aa5bde2483fe1caa4497f79635e013",
        "title": "句",
        "author": "鲍溶",
        "content": "万里岐路多，一身天地窄。",
        "dynasty": "唐",
        "collection_info": null
    },
    {
        "uuid": "a8950b75ff85ea5b7ae5554f77a5cb60",
        "title": "荐冰",
        "author": "卢钧",
        "content": "荐冰朝日后，闢庙晓光清。\n不改晶荧质，能彰语露情。\n且无霜共洁，岂与水均明。\n在捧摇寒色，当呈表素诚。\n凝姿陈俎豆，浮彩映牕楹。\n皎皎盘盂侧，棱棱严气生。",
        "dynasty": "唐",
        "collection_info": null
    },
    {
        "uuid": "cec448852089ad6fe124c5e931d47c43",
        "title": "荐冰",
        "author": "范传质",
        "content": "乘春方启闭，羞献有常程。\n洁朗寒光彻，辉华素彩明。\n色凝霜雪净，影照冕旒清。\n肃肃将崇礼，兢兢示捧盈。\n方圆陈玉座，小大表精诚。\n朝觌当西陆，桃弧每共行。",
        "dynasty": "唐",
        "collection_info": null
    },
    {
        "uuid": "bfc13d77b1de4d26057b47f2ce42ea1f",
        "title": "赋得芙蓉出水",
        "author": "贾謩",
        "content": "的皪舒芳艳，红姿映绿苹。\n摇风开细浪，出沼媚清晨。\n翻影初迎日，流香暗袭人。\n独披千叶浅，不竞百花春。\n鱼戏参差动，龟游次第新。\n涉江如可采，从此免迷津。",
        "dynasty": "唐",
        "collection_info": null
    },
    {
        "uuid": "23bb89e625ce2c65eae23bc201120c70",
        "title": "恩赐魏文贞公诸孙旧第以𨗳直臣",
        "author": "陈彦博",
        "content": "阿衡随逝水，池馆主他人。\n天意能酬德，云孙喜庇身。\n生前由直道，殁后振芳尘。\n雨露新恩日，芝兰旧里春。\n勋庸留十代，光彩映诸邻。\n共贺升平日，从兹得谏臣。",
        "dynasty": "唐",
        "collection_info": null
    },
    {
        "uuid": "c02e7b73ef09d41c92ec61a2e1d7076c",
        "title": "使南海道长沙题道林岳麓寺",
        "author": "唐扶",
        "content": "道林岳麓仲与昆，卓荦请从先后论。\n松根踏云二千步，始见大屋开三门。\n泉清或戏蛟龙窟，殿豁数尽高帆掀。\n即今异鸟声不断，闻道看花春更繁。\n从容一衲分若有，萧瑟两鬓吾能髠。\n逢迎侯伯转觉贵，膜拜佛像心加尊。\n稍揖皇英颒浓泪，试与屈贾招清魂。\n荒唐大树悉楠桂，细碎枯草多兰荪。\n沙弥去学五印字，静女来悬千尺幡。\n主人念我尘眼昏，半夜号令期至暾。\n迟回难得上白舫，羁泄不敢言绿尊。\n两祠物色采拾尽，壁间杜甫真少恩。\n晚来光彩更腾射，笔锋正健如可吞。",
        "dynasty": "唐",
        "collection_info": null
    },
    {
        "uuid": "78bb5a44e59a577b53de5ee50afc9c77",
        "title": "和兵部郑侍郎省中四松诗",
        "author": "唐扶",
        "content": "幽抱应无语，贞松遂自栽。\n寄怀丞相业，因擢大夫材。\n日射苍鳞动，尘迎翠箒迴。\n嫩茸含细粉，初叶泛新桮。\n偶圣为舟去，逢时与鹤来。\n寒声连晓竹，静气结阴苔。\n赫奕鸣驺至，荧煌洞户开。\n良辰一临眺，憩树几裴回。\n恨发风期阻，诗从绮思裁。\n还闻旧凋契，凡在此中培。",
        "dynasty": "唐",
        "collection_info": null
    },
    {
        "uuid": "e78178e6e648b7bdf1462f445cb6ee18",
        "title": "和兵部郑侍郎省中四松诗",
        "author": "陶雍",
        "content": "右相历兵署，四松皆手栽。\n斸时惊鹤去，移处带云来。\n根倍双桐植，花分八桂开。\n生成造化力，长作栋梁材。\n岂羡兰依省，犹嫌柏占台。\n出楼终百尺，入梦已三台。\n幽韵和宫漏，余香度酒杯。\n拂冠枝上雪，染履影中苔。\n高位相承地，新诗寡和才。\n何由比萝蔓，攀附在条枚。",
        "dynasty": "唐",
        "collection_info": null
    },
    {
        "uuid": "f4f42134ab84fc8abbe831c8715a606b",
        "title": "谭子池",
        "author": "郭周藩",
        "content": "澄水一百步，世名谭子池。\n余诘陵阳叟，此池当因谁。\n父老谓余说，本郡谭叔皮。\n开元末年中，生子字阿宜。\n坠地便能语，九岁多鬚眉。\n不饮亦不食，未尝言渴饥。\n十五锐行走，快马不能追。\n二十入山林，一去无还期。\n父母忆念深，乡闾为立祠。\n大历元年春，此儿忽来归。\n头冠簪凤皇，身着霞裳衣。\n普遍拯疲俗，丁宁告亲知。\n余为神仙官，下界不可祈。\n恐为妖魅假，不如早平夷。\n此有黄金藏，镇在兹庙基。\n发掘散生聚，可以救贫羸。\n金出继灵泉，湛若清琉璃。\n泓澄表符瑞，水旱无竭时。\n言讫辞冲虚，杳霭上玄微。\n凡情留不得，攀望众号悲。\n寻禀神仙诫，彻庙斸开窥。\n果获无穷宝，均融霑困危。\n巨源出岭顶，喷涌世间稀。\n异境流千古，终年福四维。",
        "dynasty": "唐",
        "collection_info": null
    },
    {
        "uuid": "9692b92bc3f20d97825e1f63abf12b66",
        "title": "金谷园花发怀古",
        "author": "侯冽",
        "content": "金谷千年后，春花发满园。\n红芳徒笑日，秾艳尚迎轩。\n雨湿轻光软，风摇碎影翻。\n犹疑施锦帐，堪叹罢朱纨。\n愁态莺吟涩，啼容露缀繁。\n慇懃问前事，桃李竟无言。",
        "dynasty": "唐",
        "collection_info": null
    },
    {
        "uuid": "00ecaea8f7ac3f00b731914798d76be3",
        "title": "花发上林",
        "author": "侯冽",
        "content": "花发三阳盛，香飘五柞深。\n素晖云积苑，红彩绣张林。\n落水随鱼戏，摇风映鸟吟。\n琼楼出高艳，玉辇驻浓阴。\n乱蝶枝开影，繁蜂蘂上音。\n鲜芳盈禁籞，布泽荷天心。",
        "dynasty": "唐",
        "collection_info": null
    },
    {
        "uuid": "30916666f1ea3691267c6d3c356a826a",
        "title": "金谷园花发怀古",
        "author": "王质",
        "content": "寂寥金谷涧，花发旧时园。\n人事空怀古，烟霞此独存。\n管弦非上客，歌舞少王孙。\n繁蘂风惊散，轻红鸟乍翻。\n山川终不改，桃李自无言。\n今日经尘路，凄凉讵可论。",
        "dynasty": "唐",
        "collection_info": null
    },
    {
        "uuid": "9e9c2f273d7fbbe32c411d3eb2851627",
        "title": "和太原张相公山亭怀古",
        "author": "高铢",
        "content": "鬬石类岩巘，飞流泻潺湲。\n远壑檐宇际，孤峦雉堞间。\n何必到海岳，境幽机自闲。\n兹焉得高趣，高步谢东山。",
        "dynasty": "唐",
        "collection_info": null
    },
    {
        "uuid": "0ca2acd32888911fd94aadbc7f5a4ae6",
        "title": "八月五日中部官舍读唐历天宝已来追怆故事",
        "author": "舒元舆",
        "content": "将寻国朝事，静读柳芳历。\n八月日之五，开卷忽感激。\n正当天宝末，抚事坐追惜。\n仰思圣明帝，贻祸在肘腋。\n杨李盗吏权，贪残日狼籍。\n燕戎伺其便，百万奋长戟。\n两河连烟尘，二京成瓦砾。\n生人死欲尽，揳业犹不息。\n肃宗传宝图，寇难连年击。\n天地方开泰，铸鼎成继述。\n万国哭龙衮，悲思动蛮[貊]。\n自此千秋节，不復动金石。\n悲风扬霜天，繐帷冷尘席。\n零落太平老，东西乱离客。\n往往为余言，呜咽泪双滴。\n况当近塞地，哀吹起边笛。\n抚几观陈文，使我心不怿。\n花萼笑繁华，温泉树容碧。\n霓裳烟云尽，梨园风雨隔。\n露囊与金镜，东逝惊波溺。\n昔闻欢娱事，今日成惨戚。\n神仙不可求，劒玺苔文积。\n万古长恨端，萧萧泰陵陌。",
        "dynasty": "唐",
        "collection_info": null
    },
    {
        "uuid": "0adc94d958fe6bada976a0b754f52973",
        "title": "坊州按狱",
        "author": "舒元舆",
        "content": "中部接戎塞，顽山四周遭。\n风冷木长瘦，石硗人亦劳。\n牧守苟怀仁，痒之时为搔。\n其爱如赤子，始得无啼号。\n奈何贪狼心，润屋沈脂膏。\n攫搏如猛虎，吞噬若狂獒。\n山秃逾高采，水穷益深捞。\n龟鱼即绝迹，鹿兔无遗毛。\n氓苦税外缗，吏忧笑中刀。\n大君明四目，烛之洞秋毫。\n眷兹一州命，虑齐坠波涛。\n临轩诏小臣，汝往穷贪饕。\n分明举公法，为我缓穷骚。\n小臣诚小心，奉命如煎熬。\n饮冰不待夕，驱马凌晨皋。\n及此督簿书，游词出狴牢。\n门墙见狼狈，案牍闻腥臊。\n探情与之言，变态如姦猱。\n真非既巧饰，僞意乃深韬。\n去恶犹农夫，稂莠须耘耨。\n恢恢布疎网，罪者何由逃。\n自顾孱钝姿，利器非能操。\n六旬始归奏，霜落秋原蒿。\n寄谢守土臣，努力清郡曹。\n须知听甚卑，勿谓天之高。",
        "dynasty": "唐",
        "collection_info": null
    },
    {
        "uuid": "09d4a08831dd699dcc540645c919098f",
        "title": "桥山怀古",
        "author": "舒元舆",
        "content": "轩辕厌代千万秋，渌波浩荡东南流。\n今来古往无不死，独有天地长悠悠。\n我乘驿骑到中部，古闻此地为渠搜。\n桥山突兀在其左，荒榛交鏁寒风愁。\n神仙天下亦如此，况我戚促同蜉蝣。\n谁言衣冠葬其下，不见弓劒何人收。\n哀喧呌笑牧童戏，阴天月落狐狸游。\n却思皇坟立人极，车轮马迹无不周。\n洞庭张乐降玄鹤，涿鹿大战摧蚩尤。\n知勇神天不自大，风后力牧输长筹。\n襄城迷路问童子，帝乡归去无人留。\n崆峒求道失遗迹，荆山铸鼎余荒丘。\n君不见黄龙飞去山下路，断髯成草风飕飕。",
        "dynasty": "唐",
        "collection_info": null
    },
    {
        "uuid": "6fca3f012cd46d2a09ad319681d6b494",
        "title": "坊州按狱苏氏庄记室二贤自鄜州走马相访留连数日发后独坐寂寞因成诗寄之",
        "author": "舒元舆",
        "content": "十年一相见，世俗信多岐。\n云雨易分散，山川长间之。\n我衔凤阙恩，按狱桥山陲。\n君在龙骧府，掌奏羽檄词。\n相去百余里，魂梦自相驰。\n形容在胸臆，书札通相思。\n烦君爱我深，轻车忽载脂。\n塞门秋色老，霜气方凝姿。\n此地少平川，冈阜相参差。\n谁知路非远，行者多云疲。\n君能犯劲风，信宿凌欹危。\n情亲不自倦，下马开双眉。\n相对坐沉吟，屈指惊岁时。\n万事且莫问，一杯欣共持。\n阳乌忽西倾，明蟾挂高枝。\n卷帘引瑶玉，灭烛临霜墀。\n中庭有疎芦，淅淅闻风吹。\n长河卷云色，凝碧无瑕疵。\n一言开我怀，旷然澹希夷。\n悠悠夜方永，冷思偏相宜。\n眉睫无他人，与君闲解题。\n陶然叩寂寞，更请吟清诗。\n得意且忘言，何况竹与丝。\n顷刻过三夕，起坐轻四肢。\n明朝告行去，惨然还别离。\n出门送君去，君马扬金羁。\n迴来坐空堂，寂寞无人知。",
        "dynasty": "唐",
        "collection_info": null
    },
    {
        "uuid": "3f7344ec54c173263f4b6d1c07634def",
        "title": "履春冰",
        "author": "舒元舆",
        "content": "投迹清冰上，凝光动早春。\n兢兢愁陷履，步步怯移身。\n鸟照微生水，狐听或过人。\n细迁形外影，轻蹑镜中轮。\n咫尺忧偏远，危疑惧已频。\n愿坚容足分，莫使独惊神。",
        "dynasty": "唐",
        "collection_info": null
    },
    {
        "uuid": "b041d1008d3e7be22e4c74cf177c808e",
        "title": "赠李翱",
        "author": "舒元舆",
        "content": "湘江舞罢忽成悲，便脱蛮靴出绛帷。\n谁是蔡邕琴酒客，魏公怀旧嫁文姬。",
        "dynasty": "唐",
        "collection_info": null
    },
    {
        "uuid": "c4d3f936d498c20b1f2acc0d3a072d02",
        "title": "登长安慈恩寺塔",
        "author": "卢宗回",
        "content": "东方晓日上翔鸾，西转苍龙拂露盘。\n渭水寒光摇藻井，玉峰晴色上朱阑。\n九重宫阙参差见，百二山河表裏观。\n蹔辍去蓬悲不定，一凭金界望长安。",
        "dynasty": "唐",
        "collection_info": null
    },
    {
        "uuid": "3d0a053322eb416c2e44558949aee223",
        "title": "古镜歌",
        "author": "周匡物",
        "content": "轩辕铸镜谁将去，曾被良工泻金取。\n明月心中桂不生，轻冰面上菱初吐。\n蛟龙久无雷雨声，鸾凤空踏莓苔舞。\n欲向高台对晓开，不知谁是孤光主。",
        "dynasty": "唐",
        "collection_info": null
    },
    {
        "uuid": "b06935f037ff62c9464d9e89f0b0fb23",
        "title": "及第谣",
        "author": "周匡物",
        "content": "水国寒消春日长，燕莺催促花枝忙。\n风吹金榜落凡世，三十三人名字香。\n遥望龙墀新得意，九天勅下多狂醉。\n骅骝一百三十蹄，踏破蓬莱五云地。\n物经千载出尘埃，从此便为天下瑞。",
        "dynasty": "唐",
        "collection_info": null
    },
    {
        "uuid": "e86e964141738403138acc7bc0af0fba",
        "title": "及第后谢座主",
        "author": "周匡物",
        "content": "一纵东越入西秦，十度闻莺不见春。\n试向昆山投瓦砾，便容灵沼濯埃尘。\n悲欢暗负风云力，感激潜生草木身。\n中夜自将形影语，古来吞炭是何人。",
        "dynasty": "唐",
        "collection_info": null
    },
    {
        "uuid": "016b1a5b99d27285f46c50d30df6b9e1",
        "title": "自题读书堂",
        "author": "周匡物",
        "content": "窗外捲帘侵碧落，槛前敲竹嚮青冥。\n黄昏不欲留人宿，云起风生龙虎醒。",
        "dynasty": "唐",
        "collection_info": null
    },
    {
        "uuid": "5696f30a2a1da69e1886b16cfa84fc03",
        "title": "应举题钱塘公馆",
        "author": "周匡物",
        "content": "万里茫茫天堑遥，秦皇底事不安桥。\n钱塘江口无钱过，又阻西陵两信潮。",
        "dynasty": "唐",
        "collection_info": null
    },
    {
        "uuid": "b464cfa4ef30747ace488f7c1d9af89f",
        "title": "题旅榇",
        "author": "廖有方",
        "content": "嗟君没世委空囊，几度劳心翰墨场。",
        "dynasty": "唐",
        "collection_info": null
    },
    {
        "uuid": "ac1dcef1b4af3926d70bd5d44692f3c0",
        "title": "立春日呈宫傅侍郎",
        "author": "皇甫曙",
        "content": "朝旦微风吹晓霞，散为和气满家家。\n不知容貌潜消落，且喜春光动物华。\n出问池冰犹塞岸，归寻园柳未生芽。\n摩娑酒瓮重封闭，待入新年共赏花。",
        "dynasty": "唐",
        "collection_info": null
    },
    {
        "uuid": "c716915322a080bbc3964fbde50b8168",
        "title": "赋得玉声如乐",
        "author": "潘存实",
        "content": "表质自坚贞，因人一扣鸣。\n静将金并响，妙与乐同声。\n杳杳疑风送，泠泠似曲成。\n韵含湘瑟切，音带舜弦清。\n不独藏虹气，犹能畅物情。\n后夔如为听，从此振琮琤。",
        "dynasty": "唐",
        "collection_info": null
    },
    {
        "uuid": "75f1692cefa10b79875bfc9ea6eb70ed",
        "title": "送林刺史简言之漳州",
        "author": "陈去疾",
        "content": "江树欲含曛，清歌一送君。\n征骖辞荔浦，别袂暗松云。\n路狭横柯度，山深坠叶闻。\n明朝宿何处，未忍醉中分。",
        "dynasty": "唐",
        "collection_info": null
    },
    {
        "uuid": "87bd45edba217148b189a745cb1295b6",
        "title": "忆山中",
        "author": "陈去疾",
        "content": "长吟重悒然，为忆山中年。\n清瑟泛遥夜，乱花随暮烟。\n珠林余露气，乳窦滴香泉。\n迹远尘埃外，花开绮藻前。\n岩罗云貌逸，竹抱水容妍。\n蕙磴飞英遶，萍潭片影悬。\n林藏诸曲胜，台擅一峰偏。\n会可标真寄，焚香对石筵。",
        "dynasty": "唐",
        "collection_info": null
    },
    {
        "uuid": "d0476d2bdfd40768fb2c7aacf641fad1",
        "title": "元夕京城和欧阳衮",
        "author": "陈去疾",
        "content": "兰焰芳芬彻晓开，珠光新霭映人来。\n歌迎甲夜催银管，影动繁星缀玉台。\n别有朱门春澹荡，不妨芝火翠崔嵬。",
        "dynasty": "唐",
        "collection_info": null
    },
    {
        "uuid": "97b260016a518d1b8866c70b3f460754",
        "title": "送韩将军之鴈门",
        "author": "陈去疾",
        "content": "荒塞峰烟百道驰，鴈门风色暗旌旗。\n破围铁骑长驱疾，饮血将军转战危。\n画角吹开边月静，缦缨不信虏尘窥。\n归来长揖功成后，黄石当年故有期。",
        "dynasty": "唐",
        "collection_info": null
    },
    {
        "uuid": "94566f4715f2f28ffcb1fb1951a7ff96",
        "title": "赋得骐骥长鸣",
        "author": "陈去疾",
        "content": "骐骥忻知己，嘶鸣忽异常。\n积悲摅怨抑，一举彻穹苍。\n迹类三年鸟，心驰五达庄。\n何言从蹇踬，今日逐腾骧。\n牛皁休维絷，天衢恣陆梁。\n向非逢伯乐，谁足见其长。",
        "dynasty": "唐",
        "collection_info": null
    },
    {
        "uuid": "aeada0eb6f25d9bab485e5166e608bf0",
        "title": "偶题",
        "author": "陈去疾",
        "content": "魂梦天南垂，宿昔万里道。\n池台花气深，到处生春草。",
        "dynasty": "唐",
        "collection_info": null
    },
    {
        "uuid": "422b373a9178192fb02af7afe8cb4964",
        "title": "春宫曲",
        "author": "陈去疾",
        "content": "流莺春晓唤樱桃，花外传呼殿影高。\n抱裏琵琶最承宠，君王勅赐玉檀槽。",
        "dynasty": "唐",
        "collection_info": null
    },
    {
        "uuid": "f9f0367d1574fb0868c00b3cbd70c644",
        "title": "采莲曲",
        "author": "陈去疾",
        "content": "粉光花色叶中开，荷气衣香水上来。\n棹响清潭见斜领，双鸳何事亦相猜。",
        "dynasty": "唐",
        "collection_info": null
    },
    {
        "uuid": "0e6ab5072e4f4ef8d4e13dd5a36d7724",
        "title": "踏歌行 一",
        "author": "陈去疾",
        "content": "鸳鸯楼下万花新，翡翠宫前百戏陈。\n夭矫翔龙衔火树，飞来瑞凤散芳春。",
        "dynasty": "唐",
        "collection_info": null
    },
    {
        "uuid": "09429b03b291afb3ec4d4c794917d043",
        "title": "踏歌行 二",
        "author": "陈去疾",
        "content": "仙跸初传紫禁香，瑞云开处夜花芳。\n繁弦促管升平调，绮缀丹莲借月光。",
        "dynasty": "唐",
        "collection_info": null
    },
    {
        "uuid": "48150e00c920eba1803fe1385acfff2f",
        "title": "塞下曲",
        "author": "陈去疾",
        "content": "春至金河雪似花，萧条玉塞但胡沙。\n晓来重上关城望，惟见惊尘不见家。",
        "dynasty": "唐",
        "collection_info": null
    },
    {
        "uuid": "e3ae1cb113e48547d9fd5d3b247b1356",
        "title": "送人谪幽州",
        "author": "陈去疾",
        "content": "临路深怀放废惭，梦中犹自忆江南。\n莫言塞北春风少，还胜炎荒入瘴岚。",
        "dynasty": "唐",
        "collection_info": null
    },
    {
        "uuid": "abdde7d80e626735e75bfb1a6ad78d09",
        "title": "西上辞母坟",
        "author": "陈去疾",
        "content": "高盖山头日影微，黄昏独立宿禽稀。\n林间滴酒空垂泪，不见丁宁嘱早归。",
        "dynasty": "唐",
        "collection_info": null
    },
    {
        "uuid": "823f8c4f334bdf3d0813baedee3c745a",
        "title": "履春冰",
        "author": "张萧远",
        "content": "一步一愁新，轻轻恐陷人。\n薄光全透日，残影半销春。\n蝉想行时翼，鱼惊蹋处鳞。\n底虚难驻足，岸阔怯迴身。\n岂暇踟蹰久，宁辞顾盼频。\n愿将兢慎意，从此赴通津。",
        "dynasty": "唐",
        "collection_info": null
    },
    {
        "uuid": "ee7b2ebea6c087d51906e3a3232a2c78",
        "title": "观灯",
        "author": "张萧远",
        "content": "十万人家火烛光，门门开处见红妆。\n歌钟喧夜更漏暗，罗绮满街尘土香。\n星宿别从天畔出，莲花不向水中芳。\n宝钗骤马多遗落，依旧明朝在路傍。",
        "dynasty": "唐",
        "collection_info": null
    },
    {
        "uuid": "2c1120ecec7280b5e5c80690440aea5e",
        "title": "送宫人入道",
        "author": "张萧远",
        "content": "舍宠求仙畏色衰，辞天素面立阶墀。\n金丹拟驻千年貌，玉指休匀八字眉。\n师主与收珠翠后，君王看戴角冠时。\n从来宫女皆相妬，闻向瑶台尽泪垂。",
        "dynasty": "唐",
        "collection_info": null
    },
    {
        "uuid": "7ba20227d4bf32c5b3a1bffebc93b585",
        "title": "句",
        "author": "张萧远",
        "content": "秦云寂寂僧还定，尽日无人鹿遶床。\n日暮风吹官渡柳，白鵶飞出石头墙。\n双双白燕入词堂。",
        "dynasty": "唐",
        "collection_info": null
    },
    {
        "uuid": "6b15639adc69b982872928746d2b7e41",
        "title": "见志",
        "author": "李播",
        "content": "去岁买琴不与价，今年沽酒未还钱。\n门前债主雁行立，屋裏醉人鱼贯眠。",
        "dynasty": "唐",
        "collection_info": null
    },
    {
        "uuid": "4056c092997cb910dc1e4e25494b80dc",
        "title": "鱼上冰",
        "author": "王季则",
        "content": "北陆收寒尽，东风解冻初。\n冰消通浅溜，气变跃潜鱼。\n应节似知化，扬鬐任所如。\n浮沈非乐藻，沿泝异传书。\n结网时空久，临川意有余。\n为龙将可望，今日媿才虚。",
        "dynasty": "唐",
        "collection_info": null
    },
    {
        "uuid": "df5bc6a9485a8608ed27c4cdd668073b",
        "title": "鱼上冰",
        "author": "纪元皋",
        "content": "春生寒气灭，稍动伏泉鱼。\n乍喜东风至，来观曲浦初。\n近冰朱鬣见，望日锦鳞舒。\n渐觉流澌退，还忻掉尾余。\n噞喁情自乐，沿泝意宁疎。\n傥得随鲲化，终能戾太虚。",
        "dynasty": "唐",
        "collection_info": null
    },
    {
        "uuid": "a346009735673fca73be70586a1d47f2",
        "title": "鱼上冰",
        "author": "吴晃",
        "content": "春水潜鳞发，寒潭旧藻疎。\n扬鬐顺气后，振鬣上冰初。\n戏广怜空洁，浮清媚景虚。\n戒贪还避饵，思达每怀书。\n湿映流澌薄，狂游触浪余。\n终希泮涣泽，为化北溟鱼。",
        "dynasty": "唐",
        "collection_info": null
    },
    {
        "uuid": "73d49c451fbbc6f10364516d6efd34ad",
        "title": "赠柳氏妓",
        "author": "郑还古",
        "content": "冶艳出神仙，歌声胜管弦。\n词轻白纻曲，歌遏碧云天。\n未拟生裴秀，如何乞郑玄。\n不堪金谷水，横过坠楼前。",
        "dynasty": "唐",
        "collection_info": null
    },
    {
        "uuid": "8bc9cbda7fa397c6fb6c386bc6603f5a",
        "title": "吉州道中",
        "author": "郑还古",
        "content": "吉州新置掾，驰驿到条山。\n薏苡殊非谤，羊肠未是艰。\n自惭多白髮，争敢竞朱颜。\n若有前生债，今朝不懊还。",
        "dynasty": "唐",
        "collection_info": null
    },
    {
        "uuid": "fe59a0189c62eeaaf2d8f77382a6840b",
        "title": "望思台",
        "author": "郑还古",
        "content": "谗语能令骨肉离，姦情难测事堪悲。\n何因掘得江充骨，捣作微尘祭望思。",
        "dynasty": "唐",
        "collection_info": null
    },
    {
        "uuid": "073cdc0d71371bc59b2aefa2c3b483ba",
        "title": "日南长至",
        "author": "独孤铉",
        "content": "玉历颁新律，凝阴发一阳。\n轮辉犹惜短，圭影此偏长。\n晷度经南斗，流晶尽北堂。\n乍疑周户耀，可爱逗林光。\n积雪销微照，初萌动早芒。\n更升台上望，云物已昭彰。",
        "dynasty": "唐",
        "collection_info": null
    },
    {
        "uuid": "549ac38730a7458bdf45d2db91749ba8",
        "title": "延平天庆观",
        "author": "王初",
        "content": "劒化江边绿构新，层台不染玉梯尘。\n千章隐篆标龙简，一曲空歌降凤钧。\n岚气湿衣云叶晚，天香飘户月枝春。\n盟经早晚闻仙语，学种三芝伴羽人。",
        "dynasty": "唐",
        "collection_info": null
    },
    {
        "uuid": "746fe7f4a9859a57c5bc1e044b8bd84d",
        "title": "送叶秀才",
        "author": "王初",
        "content": "快骑璁珑刻玉羁，河梁返照上征衣。\n层冰春近蟠龙起，九泽云闲独鹤飞。\n行想北山清梦断，重游西洛故人稀。\n汉庭狗监深知己，有日前驱负弩归。",
        "dynasty": "唐",
        "collection_info": null
    },
    {
        "uuid": "6f9e97a82d746314d3d09e27a383c67d",
        "title": "送王秀才谒池州吴都督",
        "author": "王初",
        "content": "池阳去去跃雕鞍，十里长亭百草干。\n衣袂障风金镂细，劒光横雪玉龙寒。\n晴郊别岸乡魂断，晓树啼乌客梦残。\n南馆星郎东道主，摇鞭休问路行难。",
        "dynasty": "唐",
        "collection_info": null
    },
    {
        "uuid": "08e75ea256f0e86c20ff663365dd75ad",
        "title": "青帝",
        "author": "王初",
        "content": "青帝邀春隔岁还，月娥孀独夜漫漫。\n韩凭舞羽身犹在，素女商弦调未残。\n终古兰岩栖偶鹤，从来玉谷有离鸾。\n几时幽恨飘然断，共待天池一水干。",
        "dynasty": "唐",
        "collection_info": null
    },
    {
        "uuid": "d8f0ef4c8aa768e53fd5fa92fc3151ca",
        "title": "银河",
        "author": "王初",
        "content": "阊阖疎云漏绛津，桥头秋夜鹊飞频。\n犹残仙媛湔帬水，几见星妃度袜尘。\n历历素榆飘玉叶，涓涓清月湿冰轮。\n年来若有乘槎客，为弔波灵是楚臣。",
        "dynasty": "唐",
        "collection_info": null
    },
    {
        "uuid": "2066cf0a72c781bb1fba40cf1e6ff296",
        "title": "书秋",
        "author": "王初",
        "content": "千里南云度塞鸿，秋容无迹淡平空。\n人间玉岭清宵月，天上银河白昼风。\n潘赋登山魂易断，楚歌遗佩怨何穷。\n往来未若奇张翰，欲鲙霜鲸碧海东。",
        "dynasty": "唐",
        "collection_info": null
    },
    {
        "uuid": "07b7207393a6937d9772fb8c30258f9a",
        "title": "自和书秋",
        "author": "王初",
        "content": "陇首斜飞避弋鸿，颓云萧索见层空。\n汉宫夜结双茎露，阊阖凉生六幕风。\n湘女怨弦愁不禁，鄂君香被梦难穷。\n江边两桨连歌渡，惊散游鱼莲叶东。",
        "dynasty": "唐",
        "collection_info": null
    },
    {
        "uuid": "501b83960373e5d54803f7bff5283e11",
        "title": "立春后作",
        "author": "王初",
        "content": "东君珂佩响珊珊，青驭多时下九关。\n方信玉霄千万里，春风犹未到人间。",
        "dynasty": "唐",
        "collection_info": null
    },
    {
        "uuid": "48be23607f87370e6fd16fba5af3d856",
        "title": "梅花二首 一",
        "author": "王初",
        "content": "应为阳春信未传，固将青艳属残年。\n东君欲待寻佳约，剩寄衣香与粉绵。",
        "dynasty": "唐",
        "collection_info": null
    },
    {
        "uuid": "cd7633cb55b79e4fdc41090c4933a9d5",
        "title": "梅花二首 二",
        "author": "王初",
        "content": "迎春雪艳飘零极，度夕蟾华掩映多。\n欲托清香传远信，一枝无计奈愁何。",
        "dynasty": "唐",
        "collection_info": null
    },
    {
        "uuid": "5cc6060ceb9f36b3b21add5f0d270e6f",
        "title": "春日咏梅花二首 一",
        "author": "王初",
        "content": "靓妆纔罢粉痕新，递晓风回散玉尘。\n若遣有情应怅望，已兼残雪又兼春。",
        "dynasty": "唐",
        "collection_info": null
    },
    {
        "uuid": "f98e093aa88d19108db9e9f2603d7bd3",
        "title": "春日咏梅花二首 二",
        "author": "王初",
        "content": "青帝来时值远芳，残花残雪尚交光。\n隔年拟待春消息，得见春风已断肠。",
        "dynasty": "唐",
        "collection_info": null
    },
    {
        "uuid": "6770f74fdc2f3051adb5ba0bf957d3ec",
        "title": "即夕",
        "author": "王初",
        "content": "榆叶飘零碧汉流，玉蟾珠露两清秋。\n僊家若有单栖恨，莫向银台半夜游。",
        "dynasty": "唐",
        "collection_info": null
    },
    {
        "uuid": "c7665dea7118eb8b2fc07c5aba5bdbf1",
        "title": "送陈校勘入宿",
        "author": "王初",
        "content": "日落风回卷碧霓，芳蓬一夜拆龙泥。\n银台级级连清汉，桂子香浓月杵低。",
        "dynasty": "唐",
        "collection_info": null
    },
    {
        "uuid": "2086e55366dded22e1e1c5d1878996df",
        "title": "即夕",
        "author": "王初",
        "content": "风幌凉生白袷衣，星榆纔乱绛河低。\n月明休近相思树，恐有韩凭一处栖。",
        "dynasty": "唐",
        "collection_info": null
    },
    {
        "uuid": "5791a81399c3884a62fa61773529b1c8",
        "title": "早春咏雪",
        "author": "王初",
        "content": "句芒宫树已先开，珠蘂琼花鬬剪裁。\n散作上林今夜雪，送教春色一时来。",
        "dynasty": "唐",
        "collection_info": null
    },
    {
        "uuid": "8ba9cf8ba89722e27799b4b4f9075481",
        "title": "望雪",
        "author": "王初",
        "content": "银花珠树晓来看，宿醉初醒一倍寒。\n已似王恭披鹤氅，凭栏仍是玉栏干。",
        "dynasty": "唐",
        "collection_info": null
    },
    {
        "uuid": "f16554f07aa64e8a0ff6bc597d96152a",
        "title": "雪霁",
        "author": "王初",
        "content": "星榆叶叶昼离披，云粉千重凝不飞。\n昆玉楼台珠树密，夜来谁向月中归。",
        "dynasty": "唐",
        "collection_info": null
    },
    {
        "uuid": "71e54e3e18ebff7a5addc961a751680c",
        "title": "舟次汴堤",
        "author": "王初",
        "content": "曲岸兰丛雁飞起，野客维舟碧烟裏。\n竿头五两转天风，白日杨花满流水。",
        "dynasty": "唐",
        "collection_info": null
    },
    {
        "uuid": "920738fe6b9da70617a72bb767971a7c",
        "title": "玉声如乐",
        "author": "刘轲",
        "content": "玉叩能旋止，人言与乐并。\n繁音忽已阕，雅韵诎然清。\n佩想停仙步，泉疑咽夜声。\n曲终无异听，响极有余情。\n特达知难拟，玲珑岂易名。\n昆山如可得，一片伫为荣。",
        "dynasty": "唐",
        "collection_info": null
    },
    {
        "uuid": "2dd37c2b760949fa4795255b68009007",
        "title": "喜陈懿老示新制",
        "author": "朱昼",
        "content": "一别一千日，一日十二忆。\n苦心无闲时，今夕见玉色。\n玉色復何异，弘明含羣德。\n有文如星宿，飞入我胷臆。\n忧愁方破坏，欢喜重补塞。\n使我心貌全，且非黄金力。\n将攀下风手，愿假仙鸾翼。",
        "dynasty": "唐",
        "collection_info": null
    },
    {
        "uuid": "a9508ed4c9d8a08b0c438e3ff3884e69",
        "title": "赠友人古镜",
        "author": "朱昼",
        "content": "我有古时镜，初自坏陵得。\n蛟龙犹泥蟠，魑魅幸月蚀。\n摩久见菱蘂，青于蓝水色。\n赠君将照色，无使心受惑。",
        "dynasty": "唐",
        "collection_info": null
    },
    {
        "uuid": "3ca5427f17117b7d914bdbefd1fe1325",
        "title": "赋得花藤药合寄颕阴故人",
        "author": "朱昼",
        "content": "藤生南海滨，引蔓青且长。\n剪削为花枝，何人无文章。\n非才亦有心，割骨闻余芳。\n繁叶落何处，孤贞在中央。\n愿盛黄金膏，寄与青眼郎。\n路远莫知意，水深天苍苍。",
        "dynasty": "唐",
        "collection_info": null
    },
    {
        "uuid": "1f1a1bf9289be513281f354db585daac",
        "title": "春色满皇州",
        "author": "滕迈",
        "content": "蔼蔼復悠悠，春归十二楼。\n最明云裏阙，先满日边州。\n色媚青门外，光摇紫陌头。\n上林荣旧树，太液镜新流。\n暧带祥烟起，清添瑞景浮。\n阳和如启蛰，从此事芳游。",
        "dynasty": "唐",
        "collection_info": null
    },
    {
        "uuid": "89a346c2480db500099394f39c72dd13",
        "title": "杨柳枝词",
        "author": "滕迈",
        "content": "三条陌上拂金羁，万里桥边映酒旗。\n此日令人肠欲断，不堪将入笛中吹。",
        "dynasty": "唐",
        "collection_info": null
    },
    {
        "uuid": "42f8f5d62b456dd67efdd9b47fa85ac7",
        "title": "句",
        "author": "滕迈",
        "content": "陶令门前罥接䍦，亚夫营裏拂朱旗。",
        "dynasty": "唐",
        "collection_info": null
    },
    {
        "uuid": "dcaf73b6a606762211b47f2c5a01f89d",
        "title": "留别吉州太守宗人迈",
        "author": "滕倪",
        "content": "秋初江上别旌旗，故国无家泪欲垂。\n千里未知投足处，前程便是听猨时。\n误攻文字身空老，却返渔樵计已迟。\n羽翼雕零飞不得，丹霄无路接差池。",
        "dynasty": "唐",
        "collection_info": null
    },
    {
        "uuid": "3400380fa8421b0d06d311828a566ed7",
        "title": "句",
        "author": "滕倪",
        "content": "映水有深意，见人无惧心。\n白髮不能容相国，也同闲客满头生。",
        "dynasty": "唐",
        "collection_info": null
    },
    {
        "uuid": "d549d3b99de50025c1be8d2af5ccf3eb",
        "title": "吴宫",
        "author": "殷尧藩",
        "content": "吴王爱歌舞，夜夜醉婵娟。\n见日吹红烛，和尘扫翠钿。\n徒令句践霸，不信子胥贤。\n莫问长洲草，荒凉无限年。",
        "dynasty": "唐",
        "collection_info": null
    },
    {
        "uuid": "e2c540521e0577689ae56f97575001c2",
        "title": "久雨",
        "author": "殷尧藩",
        "content": "云影蔽遥空，无端淡復浓。\n两旬绵密雨，二月似深冬。\n诗酒从教数，帘帏一任重。\n孰知春有地，微露小桃红。",
        "dynasty": "唐",
        "collection_info": null
    },
    {
        "uuid": "071a5249d05c03fa409b909a3458efd7",
        "title": "郊行逢社日",
        "author": "殷尧藩",
        "content": "酒熟送迎便，村村庆有年。\n妻孥亲稼穑，老稚効渔畋。\n红树青林外，黄芦白鸟边。\n稔看风景美，宁不羡归田。",
        "dynasty": "唐",
        "collection_info": null
    },
    {
        "uuid": "e20988122709102e984571c5fc4294aa",
        "title": "过友人幽居",
        "author": "殷尧藩",
        "content": "身坐众香国，蒲团诗思新。\n一贫曾累我，此兴未输人。\n陋巷谁为俗，寒窗不染尘。\n石斋盟四友，年下顿生春。",
        "dynasty": "唐",
        "collection_info": null
    },
    {
        "uuid": "54b2f810dd14febbf442ef6aa4893637",
        "title": "过雍陶博士邸中饮",
        "author": "殷尧藩",
        "content": "落叶下萧萧，幽居远市朝。\n偶成投辖饮，不待致书招。\n塞鴈衝寒过，山云傍槛飘。\n此身何所似，天地一渔樵。",
        "dynasty": "唐",
        "collection_info": null
    },
    {
        "uuid": "d957404ea096266625e9109d79b8d8d6",
        "title": "游王羽士山房",
        "author": "殷尧藩",
        "content": "落日半楼明，琳宫事事清。\n山横万古色，鹤带九皋声。\n易作神仙侣，难忘父子情。\n道人应识我，未肯说长生。",
        "dynasty": "唐",
        "collection_info": null
    },
    {
        "uuid": "7c04ff2bb984c9c396739680dac786fb",
        "title": "署中答武功姚合",
        "author": "殷尧藩",
        "content": "原中多阴雨，惟留一室明。\n自宜居静者，谁得问先生。\n深井泉香出，危沙药更荣。\n全家笑无辱，曾不见戈兵。",
        "dynasty": "唐",
        "collection_info": null
    },
    {
        "uuid": "73f0d37dbec1c4b8452501fd9596375f",
        "title": "赠龙阳尉马戴",
        "author": "殷尧藩",
        "content": "早学全身术，惟令耕近田。\n自输官税后，常卧晚云边。\n细草沿阶长，高萝出石悬。\n向来名姓茂，空被外情牵。",
        "dynasty": "唐",
        "collection_info": null
    },
    {
        "uuid": "4ebad4a5937254d56467a0be05ccfa32",
        "title": "上巳日赠都上人 一",
        "author": "殷尧藩",
        "content": "三月初三日，千家与万家。\n蝶飞秦地草，莺入汉宫花。\n鞍马皆争丽，笙歌尽鬬奢。\n吾师无所愿，惟愿老烟霞。",
        "dynasty": "唐",
        "collection_info": null
    },
    {
        "uuid": "5a261de32b601d920ba66c2231d2ac95",
        "title": "上巳日赠都上人 二",
        "author": "殷尧藩",
        "content": "曲水公卿宴，香尘尽满街。\n无心修禊事，独步到禅斋。\n细草萦愁目，繁花逆旅怀。\n绮罗人走马，遗落凤皇钗。",
        "dynasty": "唐",
        "collection_info": null
    },
    {
        "uuid": "7f8b46b0f71c00ac2f25ff43e4ca4e4b",
        "title": "送沈亚之尉南康",
        "author": "殷尧藩",
        "content": "行迈南康路，客心离怨多。\n暮烟葵叶屋，秋月竹枝歌。\n孤鹤唳残梦，惊猨啸薜萝。\n对江翘首望，愁泪迭如波。",
        "dynasty": "唐",
        "collection_info": null
    },
    {
        "uuid": "e5e07d8b5b0d2e205b7e9d1beef635e2",
        "title": "奉送刘使君王屋山隐居",
        "author": "殷尧藩",
        "content": "散髮风檐下，沈沈日渐曛。\n鹰拳擒野雀，蛛网猎飞蚊。\n羣动能归计，吾生亦谩勤。\n尘缘难着眼，晚兴寄青云。",
        "dynasty": "唐",
        "collection_info": null
    },
    {
        "uuid": "f425577776cf37d9f1a76501b665dd25",
        "title": "寄许浑秀才",
        "author": "殷尧藩",
        "content": "文字饥难煮，为农策最良。\n兴来鉏晓月，倦后卧斜阳。\n秋稼连千顷，春花醉几场。\n任他名利客，车马闹康庄。",
        "dynasty": "唐",
        "collection_info": null
    },
    {
        "uuid": "92b398d17137992b9919ab8f91d6185c",
        "title": "送客游吴",
        "author": "殷尧藩",
        "content": "吴国水中央，波涛白渺茫。\n衣逢梅雨渍，船入稻花香。\n海戍通盐竈，山村带蜜房。\n欲知苏小小，君试到钱塘。",
        "dynasty": "唐",
        "collection_info": null
    },
    {
        "uuid": "636551e932f00bc7a13f2ffecbbc3eca",
        "title": "陆丞相故宅",
        "author": "殷尧藩",
        "content": "衣冠零落久，今日事堪伤。\n厨起青烟薄，门开白日长。\n残梅欹古道，名石卧颓墙。\n山色依然好，兴衰未可量。",
        "dynasty": "唐",
        "collection_info": null
    },
    {
        "uuid": "2ba686d7f20d957a9e7dde5b12dcc873",
        "title": "中元日观诸道士步虚",
        "author": "殷尧藩",
        "content": "玄都开秘箓，白石礼先生。\n上界秋光净，中元夜气清。\n星辰朝帝处，鸾鹤步虚声。\n玉洞花长发，珠宫月最明。\n扫坛天地肃，投简鬼神惊。\n傥赐刀圭药，还留不死名。",
        "dynasty": "唐",
        "collection_info": null
    },
    {
        "uuid": "4323eabf425016e62cce115d820dadca",
        "title": "醉赠刘十二",
        "author": "殷尧藩",
        "content": "春草正凄凄，知君过恶溪。\n莺将吉了语，猿共猓然啼。\n别路魂先断，还家梦几迷。\n定寻雷令劒，应识越王笄。\n树色多于北，潮声少向西。\n椰花好为酒，谁伴醉如泥。",
        "dynasty": "唐",
        "collection_info": null
    },
    {
        "uuid": "3a4f49509d7999988ab00fd3a7db40e0",
        "title": "早朝",
        "author": "殷尧藩",
        "content": "曙钟催入紫宸朝，列炬流虹映绛绡。\n天近鰲头花簇杖，风低豹尾乐鸣韶。\n衣冠一变无夷俗，律令重颁有正条。\n昨日钟山甘露降，玻璃满赐出宫瓢。",
        "dynasty": "唐",
        "collection_info": null
    },
    {
        "uuid": "9987acf2a52aa6e7752648a128bf27eb",
        "title": "帝京二首 一",
        "author": "殷尧藩",
        "content": "列郡征才起俊髦，万机独使圣躬劳。\n开藩上相颁龙节，破虏将军展豹韬。\n地入黄图三辅壮，天垂华盖七星高。\n迎春别赐瑶池宴，捧进金盘五色桃。",
        "dynasty": "唐",
        "collection_info": null
    },
    {
        "uuid": "fed6c25a2d85978c9d15c3288c059154",
        "title": "帝京二首 二",
        "author": "殷尧藩",
        "content": "龙虎山河御气通，遥瞻帝阙五云红。\n英雄尽入江东籍，将相多收蓟北功。\n礼乐日稽三代盛，梯航岁贡万方同。\n都将俭德熙文治，淳俗应还太古风。",
        "dynasty": "唐",
        "collection_info": null
    },
    {
        "uuid": "2cce078114dde5fab0154a3d64ec8862",
        "title": "宫词",
        "author": "殷尧藩",
        "content": "悄悄深宫不见人，倚阑惟见石麒麟。\n芙蓉帐冷愁长夜，翡翠帘垂隔小春。\n天远难通青鸟信，风寒欲动锦花茵。\n夜深怕有羊车过，自起笼灯看雪纹。",
        "dynasty": "唐",
        "collection_info": null
    },
    {
        "uuid": "fb357482633db8ad8e22661147ef9d16",
        "title": "郊居作",
        "author": "殷尧藩",
        "content": "碧树浓阴护短垣，苍江春暖渚凫喧。\n买鱼试唤鸣榔艇，寻鹤因行隔壠村。\n生理何凭文是业，世情纵遣酒盈樽。\n相逢谓我迂疎甚，欲辨还憎恐失言。",
        "dynasty": "唐",
        "collection_info": null
    },
    {
        "uuid": "403475f026ad34c1a12e0904d5dc519c",
        "title": "闲居",
        "author": "殷尧藩",
        "content": "茂苑闲居木石同，旋开小径翦蒿蓬。\n虚游心在鸿蒙外，穴处身疑培塿中。\n花影一阑吟夜月，松声半榻卧秋风。\n百年寄傲聊容膝，何必高车驷马通。",
        "dynasty": "唐",
        "collection_info": null
    },
    {
        "uuid": "c9001c87f9e0954f7c3934322d1b3640",
        "title": "暮春述怀",
        "author": "殷尧藩",
        "content": "为客山南二十年，愁来怳近落花天。\n阴云带雨连山脊，湿气成岚滴树巅。\n隣屋有声敲石火，野禽无语避茶烟。\n此时若遇孙阳顾，肯服盐车不受鞭。",
        "dynasty": "唐",
        "collection_info": null
    },
    {
        "uuid": "341a065cc32493fe93ff8b41d4bdc4d9",
        "title": "端午日",
        "author": "殷尧藩",
        "content": "少年佳节倍多情，老去谁知感慨生。\n不効艾符趋习俗，但祈蒲酒话昇平。\n鬓丝日日添头白，榴锦年年照眼明。\n千载贤愚同瞬息，几人湮没几垂名。",
        "dynasty": "唐",
        "collection_info": null
    },
    {
        "uuid": "25176e4376de7d9286354ecd66a440ea",
        "title": "九日",
        "author": "殷尧藩",
        "content": "万里飘零十二秋，不堪今倚夕阳楼。\n壮怀空掷班超笔，久客谁怜季子裘。\n瘴雨蛮烟朝暮景，平芜野草古今愁。\n酣歌欲尽登高兴，强把黄花插满头。",
        "dynasty": "唐",
        "collection_info": null
    },
    {
        "uuid": "e56a59dd2b3736cb7be599411a05cd2f",
        "title": "九日病起",
        "author": "殷尧藩",
        "content": "重阳开满菊花金，病起榰床惜赏心。\n紫蟹霜肥秋纵好，绿醅蚁滑晚慵斟。\n眼窥薄雾行殊倦，身怯寒风坐未禁。\n沈醉又成来岁约，遣怀聊作记时吟。",
        "dynasty": "唐",
        "collection_info": null
    },
    {
        "uuid": "ac8a0a32bd9b62be3be136ef2f5de02f",
        "title": "寒夜",
        "author": "殷尧藩",
        "content": "云冷江空岁暮时，竹阴梅影月参差。\n鸡催梦枕司晨早，更咽寒城报点迟。\n人事纷华潜动息，天心静默运推移。\n凭谁荡涤穷残候，入眼东风喜在期。",
        "dynasty": "唐",
        "collection_info": null
    },
    {
        "uuid": "de902e275075f79d9ad3099cc6678faa",
        "title": "喜雨",
        "author": "殷尧藩",
        "content": "临岐终日自裴回，干我茅斋半亩苔。\n山上乱云随手变，淛东飞雨过江来。\n一元和气归中正，百怪苍渊起蛰雷。\n千里稻花应秀色，酒樽风月醉亭台。",
        "dynasty": "唐",
        "collection_info": null
    },
    {
        "uuid": "ffdf298e5185b9ae085dcd83a0c9bca8",
        "title": "春游",
        "author": "殷尧藩",
        "content": "明日城东看杏花，叮咛童子蚤将车。\n路从丹凤楼前过，酒向金鱼馆裏赊。\n绿水满沟生杜若，暖云将雨湿泥沙。\n绝胜羊傅襄阳道，车骑西风拥鼓笳。",
        "dynasty": "唐",
        "collection_info": null
    },
    {
        "uuid": "3fc3cfe5712e0d4bd363a4bce0147356",
        "title": "夜酌溪楼",
        "author": "殷尧藩",
        "content": "楼居溪上凉生早，坐对城头起暮笳。\n打鼓泊船何处客，捣衣隔竹是谁家。\n玉绳低转宵初迥，银烛高烧月近斜。\n得意引杯须痛饮，好怀那许负年华。",
        "dynasty": "唐",
        "collection_info": null
    },
    {
        "uuid": "e3340fdcd278f5e56da74e7404d88013",
        "title": "旅行",
        "author": "殷尧藩",
        "content": "烟树寒林半有无，野人行李更萧疎。\n堠长堠短逢官马，山北山南闻鹧鸪。\n万里关河成传舍，五更风雨忆呼卢。\n寂寥一点寒灯在，酒熟隣家许夜沽。",
        "dynasty": "唐",
        "collection_info": null
    },
    {
        "uuid": "09261a92c9e674f87c6bee30809803b3",
        "title": "下第东归作",
        "author": "殷尧藩",
        "content": "十载驱驰倦荷锄，三年生计鬓萧疎。\n辛勤几逐英雄后，乙榜犹然姓氏虚。\n欲射狼星把弓箭，休将萤火读诗书。\n身贱自惭贫骨相，朗啸东归学钓鱼。",
        "dynasty": "唐",
        "collection_info": null
    },
    {
        "uuid": "63407ad632e61c664efb96b01115589c",
        "title": "还京口",
        "author": "殷尧藩",
        "content": "黄鹤山头雪未消，行人归计在今朝。\n城高铁瓮江山壮，地接金陵草木雕。\n北府市楼闻旧酒，南桥官柳识归桡。\n吏民莫见参军面，水宿风餐鬓髮焦。",
        "dynasty": "唐",
        "collection_info": null
    },
    {
        "uuid": "dcb1baf909fc1f572abbe0fd5def1d12",
        "title": "襄口阻风",
        "author": "殷尧藩",
        "content": "雪浪排空接海门，孤舟三日阻龙津。\n曹瞒曾堕周郎计，王导难遮庚亮尘。\n鸥散白云沈远浦，花飞红雨送残春。\n篙师整缆候明发，仍谒荒祠问鬼神。",
        "dynasty": "唐",
        "collection_info": null
    },
    {
        "uuid": "55962a4677399058c9ed93fd7615e2ba",
        "title": "潭州独步",
        "author": "殷尧藩",
        "content": "鹤髮垂肩懒着巾，晚凉独步楚江滨。\n一帆暝色鸥边雨，数尺筇枝物外身。\n习巧未逢医拙手，闻歌先识采莲人。\n笑看斥鷃飞翔去，乐处蓬莱便有春。",
        "dynasty": "唐",
        "collection_info": null
    },
    {
        "uuid": "b2b95d1c6d7edf9f1046e2eafbfe7515",
        "title": "金陵怀古",
        "author": "殷尧藩",
        "content": "黄道天清拥佩珂，东南王气秣陵多。\n江吞彭蠡来三蜀，地接昆崙带九河。\n凤阙晓霞红散绮，龙池春水绿生波。\n华夷混一归真主，端拱无为乐太和。",
        "dynasty": "唐",
        "collection_info": null
    },
    {
        "uuid": "37dd0e08894a34e8f41a1f1df109b0f8",
        "title": "登凤凰台二首 一",
        "author": "殷尧藩",
        "content": "凤凰台上望长安，五色宫袍照水寒。\n綵笔十年留翰墨，银河一夜卧阑干。\n三山飞鸟江天暮，六代离宫草树残。\n始信人生如一梦，壮怀莫使酒杯干。",
        "dynasty": "唐",
        "collection_info": null
    },
    {
        "uuid": "8cae568709f7f8ea0eb70195fa0eb694",
        "title": "登凤凰台二首 二",
        "author": "殷尧藩",
        "content": "梧桐叶落秋风老，人去台空凤不来。\n梁武台成芳草合，吴王宫殿野花开。\n石头城下春生水，燕子堂前雨长苔。\n莫问人间兴废事，百年相遇且衔杯。",
        "dynasty": "唐",
        "collection_info": null
    },
    {
        "uuid": "bb55d626b443393fefa8b272ff78d65f",
        "title": "韩信庙",
        "author": "殷尧藩",
        "content": "长空鸟尽将军死，无復中原入马蹄。\n身向九泉还属汉，功超诸将合封齐。\n荒凉古庙惟松柏，咫尺长陵又鹿麋。\n此日深怜萧相国，竟无一语到金闺。",
        "dynasty": "唐",
        "collection_info": null
    },
    {
        "uuid": "de73e8a3f24d61f155d118a2f7c39585",
        "title": "访许浑",
        "author": "殷尧藩",
        "content": "去郭来寻隐者居，柳阴假步小篮舆。\n每期会面初偿约，却计论心旧得书。\n浅绿垣墙绵薜荔，淡红池沼映芙蕖。\n为言肯共留连饮，涧有青芹罟有鱼。",
        "dynasty": "唐",
        "collection_info": null
    },
    {
        "uuid": "ffd93d751be22e81b86a5d1fea554521",
        "title": "李舍人席上感遇",
        "author": "殷尧藩",
        "content": "微云敛雨天气清，松声出树秋泠泠。\n窗户长含碧萝色，溪流时带蛟龙腥。\n一官到手不可避，万事役我徒劳形。\n飘然曳杖出门去，无数好山江上横。",
        "dynasty": "唐",
        "collection_info": null
    },
    {
        "uuid": "7c3857c757f8ed08912b52db6b9733e3",
        "title": "和赵相公登鹳雀楼",
        "author": "殷尧藩",
        "content": "危楼高架泬寥天，上相闲登立綵旃。\n树色到京三百里，河流归汉几千年。\n晴峰耸日当周道，秋谷垂花满舜田。\n云路何人见高志，最看西面赤阑前。",
        "dynasty": "唐",
        "collection_info": null
    },
    {
        "uuid": "78bf503b383cc37be38cc2ff79f0cefd",
        "title": "冬至酬刘使君",
        "author": "殷尧藩",
        "content": "异乡冬至又今朝，回首家山入梦遥。\n渐喜一阳从地復，却怜羣沴逐冰消。\n梅含露蘂知迎腊，柳拂宫袍忆候朝。\n多少故人承宴赏，五云堆裏听箫韶。",
        "dynasty": "唐",
        "collection_info": null
    },
    {
        "uuid": "cd0317ac95bf7e875df3700bcdd48d72",
        "title": "李节度平虏诗",
        "author": "殷尧藩",
        "content": "百万王师下日边，将军雄略可图全。\n元勋未论封茅异，捷势应知破竹然。\n燕警无烽清朔漠，秦文有宝进蓝田。\n太平从此销兵甲，记取红羊换劫年。",
        "dynasty": "唐",
        "collection_info": null
    },
    {
        "uuid": "d68fd70e9757275865f37ac6d736bc42",
        "title": "金陵上李公垂侍郎",
        "author": "殷尧藩",
        "content": "海国微茫散晓暾，郁葱佳气满干坤。\n六朝空据长江险，一统今归圣代尊。\n西北诸峰连朔漠，东南众水合昆崙。\n愿从吾道禧文运，再使河清俗化淳。",
        "dynasty": "唐",
        "collection_info": null
    },
    {
        "uuid": "348baea628e90a700112175ad763b4d6",
        "title": "赠惟俨师",
        "author": "殷尧藩",
        "content": "焕然文采照青春，一策江湖自在身。\n云锁木龛聊息影，雪香纸袄不生尘。\n谈禅早续灯无尽，护法重编论有神。\n拟扫绿阴浮佛寺，桫椤高树结为隣。",
        "dynasty": "唐",
        "collection_info": null
    },
    {
        "uuid": "8e4db7fae33784e74205890c09e9dffa",
        "title": "寄许浑秀才",
        "author": "殷尧藩",
        "content": "万木惊秋叶渐稀，静探造化见玄机。\n眼前谁悟先天理，去后还知今日非。\n树拥秣陵千嶂合，云开萧寺一僧归。\n汉廷累下征贤诏，未许严陵老钓矶。",
        "dynasty": "唐",
        "collection_info": null
    },
    {
        "uuid": "a4149277fa02f13b0776d544fa93a61e",
        "title": "送白舍人渡江",
        "author": "殷尧藩",
        "content": "晓发龙江第一程，诸公同济似登瀛。\n海门日上千峰出，桃叶波平一棹轻。\n横锁已沈王浚筏，投鞭难阻谢玄兵。\n片时喜得东风便，回首钟声隔凤城。",
        "dynasty": "唐",
        "collection_info": null
    },
    {
        "uuid": "2441518b3115d1d36f8f46cbc434041a",
        "title": "送刘禹锡侍御出刺连州",
        "author": "殷尧藩",
        "content": "遐荒迢遰五羊城，归兴浓消客裏情。\n家近似忘山路险，土甘殊觉瘴烟轻。\n梅花清入罗浮梦，荔子红分广海程。\n此去定知偿隐趣，石田春雨读书耕。",
        "dynasty": "唐",
        "collection_info": null
    },
    {
        "uuid": "d72618f4dd7b6700abd90c553bf41858",
        "title": "送韦侍御报使西蕃",
        "author": "殷尧藩",
        "content": "归奏圣朝行万里，却衔天诏报蕃臣。\n本是诸生守文墨，今将匹马静烟尘。\n旅宿关河逢暮雨，春耕亭障识遗民。\n此去多应收故地，宁辞沙塞往来频。",
        "dynasty": "唐",
        "collection_info": null
    },
    {
        "uuid": "dff5eb1b68df686ffdc99418ec5c83bd",
        "title": "寒食城南即事因访蓝田韦明府",
        "author": "殷尧藩",
        "content": "闲出城南禁火天，路傍骑马独摇鞭。\n青松古墓伤碑碣，红杏春园羡管弦。\n徒说鸊鹈膏玉劒，漫夸蚨血点铜钱。\n世间尽是悠悠事，且饮韦家冷酒眠。",
        "dynasty": "唐",
        "collection_info": null
    },
    {
        "uuid": "7d5d1c1a65ea27ce66359b664239f2a6",
        "title": "送源中丞使新罗",
        "author": "殷尧藩",
        "content": "赤墀奉命使殊方，官重霜台紫绶光。\n玉节在船清海怪，金函开诏抚夷王。\n云晴渐觉山川异，风便宁知道路长。\n谁得似君将雨露，海东万里洒扶桑。",
        "dynasty": "唐",
        "collection_info": null
    },
    {
        "uuid": "d848d7daba753a43d09892015899831f",
        "title": "送景玄上人还山",
        "author": "殷尧藩",
        "content": "嵩阳听罢讲经钟，远访庭闱锡度空。\n蒲履谩从归后织，衲衣犹记别时缝。\n地横龙朔连沙暝，山入乌桓碧树重。\n梵宇传来金贝叶，花前拜捧慰亲容。",
        "dynasty": "唐",
        "collection_info": null
    },
    {
        "uuid": "398a45cdd838711d0bea85e7940d0fe3",
        "title": "宫人入道",
        "author": "殷尧藩",
        "content": "卸却宫妆锦绣衣，黄冠素服制相宜。\n锡名近奉君王旨，佩箓新参老氏师。\n白昼无情趋玉陛，清宵有梦步瑶池。\n绿鬟女伴含愁别，释尽当年妬宠私。",
        "dynasty": "唐",
        "collection_info": null
    },
    {
        "uuid": "7efc97e55a7d909f7a4c21e9ec763979",
        "title": "友人山中梅花",
        "author": "殷尧藩",
        "content": "南国看花动远情，沈郎诗苦瘦容生。\n铁心自儗山中赋，玉笛谁将月下横。\n临水一枝春占早，照人千树雪同清。\n好风吹醒罗浮梦，莫听空林翠羽声。",
        "dynasty": "唐",
        "collection_info": null
    },
    {
        "uuid": "fd0e31c9e8535c94a3b36f5e90e39953",
        "title": "客中有感",
        "author": "殷尧藩",
        "content": "天地一身在，头颅五十过。\n流年消壮志，空使泪成河。",
        "dynasty": "唐",
        "collection_info": null
    },
    {
        "uuid": "5c93d024294a49f1ccc0a68c8c04f959",
        "title": "忆家二首 一",
        "author": "殷尧藩",
        "content": "新霁扬林初，苹花贴岸舒。\n故乡今夜月，犹得照孤庐。",
        "dynasty": "唐",
        "collection_info": null
    },
    {
        "uuid": "40a67cc975fa72b5337c0c74ca09b4c6",
        "title": "忆家二首 二",
        "author": "殷尧藩",
        "content": "树拥溪边阁，山浮雨后岚。\n白头归未得，梦裏望江南。",
        "dynasty": "唐",
        "collection_info": null
    },
    {
        "uuid": "bd3cee0ece8ad73f60959d92660d7ecf",
        "title": "江行二首 一",
        "author": "殷尧藩",
        "content": "暝色沧州迥，秋声玉峡长。\n只因江上月，不觉过浔阳。",
        "dynasty": "唐",
        "collection_info": null
    },
    {
        "uuid": "5415b428584c89ef7e6721903a0f5990",
        "title": "江行二首 二",
        "author": "殷尧藩",
        "content": "晚泊长江口，寒沙白似霜。\n年光流不尽，东去水声长。",
        "dynasty": "唐",
        "collection_info": null
    },
    {
        "uuid": "10aef3bd0bd39c414a7bc08e98ca877f",
        "title": "偶题",
        "author": "殷尧藩",
        "content": "越女收龙眼，蛮儿拾象牙。\n长安千万里，走马送谁家。",
        "dynasty": "唐",
        "collection_info": null
    },
    {
        "uuid": "5cc876ff12a874d15c2ba1bc17fc0aed",
        "title": "关中伤乱后",
        "author": "殷尧藩",
        "content": "去岁干戈险，今年蝗旱忧。\n关西归战马，海内卖耕牛。",
        "dynasty": "唐",
        "collection_info": null
    },
    {
        "uuid": "99fd8d9cc2c9917fdea4f541f7a18f95",
        "title": "楚江怀古",
        "author": "殷尧藩",
        "content": "骚灵不可见，楚些竟谁闻。\n欲采苹花去，沧州隔暮云。",
        "dynasty": "唐",
        "collection_info": null
    },
    {
        "uuid": "978c8c2e443c03aec8ea9040314d1708",
        "title": "张飞庙",
        "author": "殷尧藩",
        "content": "威名垂万古，勇力冠当时。\n回首三分国，何人赋黍离。",
        "dynasty": "唐",
        "collection_info": null
    },
    {
        "uuid": "857881649b8d446a1669fe734d1ba2f9",
        "title": "生公讲台",
        "author": "殷尧藩",
        "content": "暝色护楼台，阴云昼未开。\n一尘无处着，花雨遍苍苔。",
        "dynasty": "唐",
        "collection_info": null
    },
    {
        "uuid": "9f5badfb19650ff8c937d8fe33a58c24",
        "title": "席上听琴",
        "author": "殷尧藩",
        "content": "高堂流月明，万籁不到耳。\n一听清心魂，飞絮春纷起。",
        "dynasty": "唐",
        "collection_info": null
    },
    {
        "uuid": "5cd7e03fa4bd3ddd3f11e2f4aaf70ec4",
        "title": "酬雍秀才二首 一",
        "author": "殷尧藩",
        "content": "晚市人烟合，归帆带夕阳。\n栖迟未归客，犹着锦衣裳。",
        "dynasty": "唐",
        "collection_info": null
    },
    {
        "uuid": "a84d0e35ff7ec73082421a64915024c0",
        "title": "酬雍秀才二首 二",
        "author": "殷尧藩",
        "content": "卧病茅窗下，惊闻两月过。\n兴来聊赋咏，清婉逼阴何。",
        "dynasty": "唐",
        "collection_info": null
    },
    {
        "uuid": "f11fedce5f5a0b2aeb4a995076e56aa4",
        "title": "竹",
        "author": "殷尧藩",
        "content": "窗户尽萧森，空阶凝碧阴。\n不缘冰雪裏，为识岁寒心。",
        "dynasty": "唐",
        "collection_info": null
    },
    {
        "uuid": "e27647b7277042e08419ece8d5623c36",
        "title": "春怨",
        "author": "殷尧藩",
        "content": "柳花扑帘春欲尽，绿阴障林莺乱啼。\n秖愁明日送春去，落日满园啼竹鸡。",
        "dynasty": "唐",
        "collection_info": null
    },
    {
        "uuid": "942c3ab2a8d5ed7d2e6055c6eaadf9a7",
        "title": "馆娃宫",
        "author": "殷尧藩",
        "content": "宫女三千去不回，真珠翠羽是尘埃。\n夫差旧国久破碎，红燕自归花自开。",
        "dynasty": "唐",
        "collection_info": null
    },
    {
        "uuid": "fcb052c72a72458f04b9b7f18bbbcaa7",
        "title": "汉宫词三首 一",
        "author": "殷尧藩",
        "content": "成帝夫人泪满怀，璧宫相趁落空阶。\n可怜玉貌花前死，惟有君恩白燕钗。",
        "dynasty": "唐",
        "collection_info": null
    },
    {
        "uuid": "e99b3634fb9809d577f6da7c4bd9a8fc",
        "title": "汉宫词三首 二",
        "author": "殷尧藩",
        "content": "霍家有女字成君，年少教人着绣裙。\n枉杀宫中许皇后，椒房恩泽是浮云。",
        "dynasty": "唐",
        "collection_info": null
    },
    {
        "uuid": "9063770e0459fac12bf8ba130bfcf17d",
        "title": "汉宫词三首 三",
        "author": "殷尧藩",
        "content": "骏马金鞍白玉鞭，宫中来取李延年。\n承恩直日鸳鸯殿，一曲清歌在九天。",
        "dynasty": "唐",
        "collection_info": null
    },
    {
        "uuid": "b54b4f84c3e32d2292f6f606291972cf",
        "title": "同州端午",
        "author": "殷尧藩",
        "content": "鹤髮垂肩尺许长，离家三十五端阳。\n儿童见说深惊讶，却问何方是故乡。",
        "dynasty": "唐",
        "collection_info": null
    },
    {
        "uuid": "5762e193f9b51d3728b111ce7cbe5d82",
        "title": "夜过洞庭",
        "author": "殷尧藩",
        "content": "笙歌只解闹花天，谁是敲冰掉小船。\n为觅潇湘幽隐处，夜深载月听鸣泉。",
        "dynasty": "唐",
        "collection_info": null
    },
    {
        "uuid": "e93a591a734dbe36031b754ed99d06fd",
        "title": "游山南寺二首 一",
        "author": "殷尧藩",
        "content": "山中尽日无人到，竹外交加百鸟鸣。\n昨日小楼微雨过，樱桃花落晚风晴。",
        "dynasty": "唐",
        "collection_info": null
    },
    {
        "uuid": "1f28cd0652f634671ca3a8ac57868ba4",
        "title": "游山南寺二首 二",
        "author": "殷尧藩",
        "content": "踏碎羊山黄叶堆，天飞细雨隐轻雷。\n朗陵莫讶来何晚，不忍听君话别杯。",
        "dynasty": "唐",
        "collection_info": null
    },
    {
        "uuid": "379a50c389d266d92e273015f5e00e5c",
        "title": "寄太仆田卿二首 一",
        "author": "殷尧藩",
        "content": "客窗强饮太怱怱，急雨寒风意万重。\n蓦上心来消未得，梦回又听五更钟。",
        "dynasty": "唐",
        "collection_info": null
    },
    {
        "uuid": "187f474beea3db3be025dc3cc97dc6fb",
        "title": "寄太仆田卿二首 二",
        "author": "殷尧藩",
        "content": "一阳纔动伏羣阴，万物于今寓太音。\n若喜长生添线日，微微消息识天心。",
        "dynasty": "唐",
        "collection_info": null
    },
    {
        "uuid": "6663b1686b10c9ba76aff2e372aec798",
        "title": "新昌井",
        "author": "殷尧藩",
        "content": "辘轳千转劳筋力，待得甘泉渴杀人。\n且共山麋同饮涧，玉沙铺底浅磷磷。",
        "dynasty": "唐",
        "collection_info": null
    },
    {
        "uuid": "a69121b4bd33813ece8f49299e03ad85",
        "title": "经靖安里",
        "author": "殷尧藩",
        "content": "巷底萧萧绝市尘，供愁疎雨打黄昏。\n悠然一曲泉明调，浅立闲愁轻闭门。",
        "dynasty": "唐",
        "collection_info": null
    },
    {
        "uuid": "136d6e05f40993f858b538691e00bcf8",
        "title": "闻筝歌",
        "author": "殷尧藩",
        "content": "凄凄切切断肠声，指滑音柔万种情。\n花影深沈遮不住，度帏穿幕又残更。",
        "dynasty": "唐",
        "collection_info": null
    },
    {
        "uuid": "f5014a61cd62a1db93098b4b48e6c1fb",
        "title": "吹笙歌",
        "author": "殷尧藩",
        "content": "伶儿竹声愁绕空，秦女泪湿燕支红。\n玉桃花片落不住，三十六簧能唤风。",
        "dynasty": "唐",
        "collection_info": null
    },
    {
        "uuid": "b56e0b753bc2293d904cb89577e7a663",
        "title": "赠歌人郭婉二首 一",
        "author": "殷尧藩",
        "content": "石家金谷旧歌人，起唱花筵泪满巾。\n红粉少年诸弟子，一时惆怅望梁尘。",
        "dynasty": "唐",
        "collection_info": null
    },
    {
        "uuid": "72654d1259a5131db26052da48405cbd",
        "title": "赠歌人郭婉二首 二",
        "author": "殷尧藩",
        "content": "云满衣裳月满身，轻盈归步过流尘。\n五更无限留连意，常恐风花又一春。",
        "dynasty": "唐",
        "collection_info": null
    },
    {
        "uuid": "d437e4284c910c227415593b4c025415",
        "title": "潭州席上赠舞柘枝妓",
        "author": "殷尧藩",
        "content": "姑苏太守青娥女，流落长沙舞柘枝。\n坐满绣衣皆不识，可怜红脸泪双垂。",
        "dynasty": "唐",
        "collection_info": null
    },
    {
        "uuid": "aba36335846a7c1bfeeb3ecee007d8a5",
        "title": "句",
        "author": "殷尧藩",
        "content": "瘴雨出虹蝀，蛮烟渡江急。\n尝闻岛夷俗，犀象满城邑。",
        "dynasty": "唐",
        "collection_info": null
    },
    {
        "uuid": "02648847e88869ad45f86fa996fe58d7",
        "title": "虎丘山真娘墓",
        "author": "沈亚之",
        "content": "金钗沦劒壑，兹地似花台。\n油壁何人值，钱塘度曲哀。\n翠余长染柳，香重欲熏梅。\n但道行云去，应随魂梦来。",
        "dynasty": "唐",
        "collection_info": null
    },
    {
        "uuid": "686d6b4de6046c8b2906358a1f0ac4dd",
        "title": "荅殷尧藩赠罢泾源记室",
        "author": "沈亚之",
        "content": "劳君辍雅话，听说事疆场。\n提笔从征虏，飞书始伏羌。\n河流辞马岭，节卧听龙骧。\n孤负平生劒，空怜射斗光。",
        "dynasty": "唐",
        "collection_info": null
    },
    {
        "uuid": "de0fbc97b29c61e1d435c37bc73620a4",
        "title": "五月六日发石头城步望前船示舍弟兼寄侯郎",
        "author": "沈亚之",
        "content": "客子去淮阳，逶迤别梦长。\n水关开夜锁，雾棹起晨凉。\n烟月期同赏，风波勿异行。\n隐山曾撼橹，转濑指遥樯。\n蒲叶吴刀绿，筠筒楚粽香。\n因书报惠远，为我忆檀郎。",
        "dynasty": "唐",
        "collection_info": null
    },
    {
        "uuid": "f0132feca3b456dbbcf04800880594de",
        "title": "别庞子肃",
        "author": "沈亚之",
        "content": "自为应仙才，丹砂炼几迴。\n山秋梦桂树，月晓忆瑶台。\n雨雪依岩避，烟云逐步开。\n今朝龙杖去，早晚鹤书来。",
        "dynasty": "唐",
        "collection_info": null
    },
    {
        "uuid": "9a747f3529ce3eab0f3882f919f38c63",
        "title": "春色满皇州",
        "author": "沈亚之",
        "content": "何处春辉好，偏宜在雍州。\n花明夹城道，柳暗曲江头。\n风软游丝重，光融瑞气浮。\n鬬鸡怜短草，乳燕傍高楼。\n绣毂盈香陌，新泉溢御沟。\n迴看日欲暮，还骑似川流。",
        "dynasty": "唐",
        "collection_info": null
    },
    {
        "uuid": "0139edf62ab97c37c8ac8adf0e36aab0",
        "title": "宿白马津寄寇立",
        "author": "沈亚之",
        "content": "客思听蛩嗟，秋怀似乱砂。\n劒头悬日影，蝇鼻落灯花。\n天外归鸿断，漳南别路赊。\n闻君同旅舍，几得梦还家。",
        "dynasty": "唐",
        "collection_info": null
    },
    {
        "uuid": "dca119be8a0fb5511b43672c2221096f",
        "title": "汴州船行赋岸傍所见",
        "author": "沈亚之",
        "content": "古木晓苍苍，秋林拂岸香。\n露珠虫网细，金缕兔丝长。\n秋浪时迴沫，惊鳞乍触航。\n蓬烟拈绿线，棘实缀红囊。\n乱穗摇鼯尾，出根挂凤肠。\n聊持一濯足，谁道比沧浪。",
        "dynasty": "唐",
        "collection_info": null
    },
    {
        "uuid": "ec73a346b72cc8e30478466714bbac2a",
        "title": "送文颕上人游天台",
        "author": "沈亚之",
        "content": "露花浮翠瓦，鲜思起芳丛。\n此际断客梦，况復别志公。\n既历天台去，言过赤城东。\n莫说人间事，崎岖尘土中。",
        "dynasty": "唐",
        "collection_info": null
    },
    {
        "uuid": "01c1ad28cd0d4754129a82b8b2d4ca54",
        "title": "宿后自华阳行次昭应寄王直方",
        "author": "沈亚之",
        "content": "重归能几日，物意早如春。\n暖色先骊岫，寒声别鴈羣。\n川光如戏劒，帆态似翔云。\n为报东园蝶，南枝日已曛。",
        "dynasty": "唐",
        "collection_info": null
    },
    {
        "uuid": "5c7d10aea4bbc3f69b5f057cedc285be",
        "title": "题海榴树呈八叔大人",
        "author": "沈亚之",
        "content": "曾在蓬壶伴众仙，文章枝叶五云边。\n几时奉宴瑶台下，何日移荣玉砌前。\n染日裁霞深雨露，凌寒送暖占风烟。\n应笑强如河畔柳，逢波逐浪送张骞。",
        "dynasty": "唐",
        "collection_info": null
    },
    {
        "uuid": "8c8fc1aaf033ec0d52ae0fcec3cf256a",
        "title": "西蕃请谒庙",
        "author": "沈亚之",
        "content": "肃肃层城裏，巍巍祖庙清。\n圣恩覃布濩，异域献精诚。\n冠盖分行列，戎夷辨姓名。\n礼终齐百拜，心洁表忠贞。\n瑞气千重色，箫韶九奏声。\n杖移迎日转，旌动逐风轻。\n休运威仪正，年推俎豆盈。\n不才惭圣泽，空此望华缨。",
        "dynasty": "唐",
        "collection_info": null
    },
    {
        "uuid": "423a99254da6226256302e0cfb92d9c2",
        "title": "劝政楼下观百官献寿",
        "author": "沈亚之",
        "content": "御气黄花节，临轩紫陌头。\n早阳生彩杖，霁色入仙楼。\n献寿皆鸳鹭，瞻天在冕旒。\n菊尊开九日，凤历启千秋。\n乐阕祥烟起，杯酣瑞影收。\n年年歌舞夕，此地庆皇休。",
        "dynasty": "唐",
        "collection_info": null
    },
    {
        "uuid": "e3d07acd56dd470f73605fcb1fa4e72c",
        "title": "山出云",
        "author": "沈亚之",
        "content": "片云朝出岫，孤色逈难亲。\n盖小辞山早，根轻触石新。\n飘扬经绿野，明丽照青春。\n拂树疑舒叶，临江似结鳞。\n从龙方有感，捧日岂无因。\n看助为霖去，恩沾雨露均。",
        "dynasty": "唐",
        "collection_info": null
    },
    {
        "uuid": "242c015ae7f733122bc7ecf7ac81f0f6",
        "title": "曲江亭望慈恩杏花发",
        "author": "沈亚之",
        "content": "曲台晴好望，近接梵王家。\n十亩开金地，千株发杏花。\n带云犹误雪，映日欲欺霞。\n紫陌传香远，红泉落影斜。\n园中春尚早，亭上路非赊。\n芳景偏堪赏，其如积岁华。",
        "dynasty": "唐",
        "collection_info": null
    },
    {
        "uuid": "1b77583331042869ce2c3d14631a37f2",
        "title": "村居",
        "author": "沈亚之",
        "content": "有树巢宿鸟，无酒共客醉。\n月上蝉韵残，梧桐阴绕地。\n独出村舍门，吟剧微风起。\n萧萧芦荻丛，呌啸如山鬼。\n应缘我憔悴，为我哭秋思。",
        "dynasty": "唐",
        "collection_info": null
    },
    {
        "uuid": "a6662106b6cd6ba0a4f4b7a4a1e7b924",
        "title": "春词酬元微之",
        "author": "沈亚之",
        "content": "黄莺啼时春日高，红芳发尽井边桃。\n美人手暖裁衣易，片片轻花落翦刀。",
        "dynasty": "唐",
        "collection_info": null
    },
    {
        "uuid": "cc471ddb4e0ea90e3f9324a7cab3de03",
        "title": "题侯仙亭",
        "author": "沈亚之",
        "content": "新创仙亭覆石坛，雕梁峻宇入云端。\n岭北啸猨高枕听，湖南山色捲帘看。",
        "dynasty": "唐",
        "collection_info": null
    },
    {
        "uuid": "d8574e04c9d995c6e8f36a4ec71f2c75",
        "title": "送庞子肃",
        "author": "沈亚之",
        "content": "三年游宦也迷津，马困长安九陌尘。\n都作无成不归去，古来妻嫂笑苏秦。",
        "dynasty": "唐",
        "collection_info": null
    },
    {
        "uuid": "91055ab7de0868b18d0a96d79d54f24e",
        "title": "梦輓秦弄玉",
        "author": "沈亚之",
        "content": "泣葬一枝红，生同死不同。\n金钿坠芳草，香绣满春风。\n旧日闻箫处，高楼当月中。\n梨花寒食夜，深闭翠微宫。",
        "dynasty": "唐",
        "collection_info": null
    },
    {
        "uuid": "fb4463cd46b7d4549ef02c864356daf3",
        "title": "梦别秦穆公",
        "author": "沈亚之",
        "content": "击髆舞，恨满烟光无处所。\n泪如雨，欲拟着辞不成语。\n金凤衔红旧绣衣，几度宫中同看舞。\n人间春日正欢乐，日暮东风何处去。",
        "dynasty": "唐",
        "collection_info": null
    },
    {
        "uuid": "7c7dc0d65bddfb8cd9d33fb70463ac0b",
        "title": "梦游秦宫",
        "author": "沈亚之",
        "content": "君王多感放东归，从此秦宫不復期。\n春景似伤秦丧主，落花如雨泪臙脂。",
        "dynasty": "唐",
        "collection_info": null
    },
    {
        "uuid": "f1d35628228988fe6ec4310b2f086c8c",
        "title": "湘中怨 一",
        "author": "沈亚之",
        "content": "隆佳秀兮昭盛时，播熏绿兮淑华归。\n顾室荑与处蕚兮，潜重房以饰姿。\n见稚态之韶羞兮，蒙长霭以为帏。\n醉融光兮渺渺瀰瀰，迷千里兮涵烟眉。\n晨陶陶兮暮熙熙，舞婑那之秾条兮。\n骋盈盈以披迟，酡游颜兮倡蔓卉縠，流蒨霓兮石髮髓旎。",
        "dynasty": "唐",
        "collection_info": null
    },
    {
        "uuid": "42a3c069efa3c7346d696ea2eceeb553",
        "title": "湘中怨 二",
        "author": "沈亚之",
        "content": "泝青山兮江之隅，拖湘波兮褭绿裾。\n荷拳拳兮未舒，匪同归兮将焉[如]。",
        "dynasty": "唐",
        "collection_info": null
    },
    {
        "uuid": "c65b32711d1371874d6d1fc3cf8fd8be",
        "title": "文祝延二阕 一",
        "author": "沈亚之",
        "content": "闽山之杭杭兮水堋堋，吞荒抱大兮香迭层。\n腾气清浑兮朝昏，神生其中兮宅幽凝。\n居如山兮惠如水，处端卓兮赴下而忘鄙。\n集人之祈兮从人之所市，攀清明兮叩髣髴。\n我民清兮期吉日，愿听诚兮陈所当。\n侯临我兮恩如光，照导兮天覆。\n惠流吾兮乐且康，恭闻侯兮饮食失常。\n民萦忧兮心苦疮，饱我之饥兮侯由有谷。\n神有泽兮宜荫沃，脱侯之恙兮归侯之多福。\n羣卑勤之恭洁兮，鉴贞盟乎山竹。",
        "dynasty": "唐",
        "collection_info": null
    },
    {
        "uuid": "d474bfebbf2447d685d8cd477f0e244e",
        "title": "文祝延二阕 二",
        "author": "沈亚之",
        "content": "兕载吹兮音咿咿，铜铙呶兮睋呼𪾤睢。\n樟之盖兮麓下，云垂幄兮为帷。\n合吾民兮将安，维吾侯之康兮乐欣。\n肴盘列兮荅神，神摆渔篁兮降拂窣窣。\n右持妓兮左夫人，态修邃兮佻眇。\n调丹含琼兮瑳佳笑，馨炮羶燔兮溢按豆。\n爵盎无虚兮菓摭杂佑，秋云清醉兮流融光。\n巫裾旋兮觋袖翔，瞪虚凝兮览迴杨。\n语神欢兮酒云央，望吾侯兮遵赏事。\n朝马驾兮搦宝辔，千弭函弦兮森道骑。\n吾何乐兮神轩，维侯之康兮居游自遂。",
        "dynasty": "唐",
        "collection_info": null
    },
    {
        "uuid": "4bc809fd953f4984f8c9c1ee6807861f",
        "title": "及第后过杨子江",
        "author": "施肩吾",
        "content": "忆昔将贡年，抱愁此江边。\n鱼龙互闪烁，黑浪高于天。\n今日步春草，復来经此道。\n江神也世情，为我风色好。",
        "dynasty": "唐",
        "collection_info": null
    },
    {
        "uuid": "2bee73defe9db5985ecd52e56a7b9848",
        "title": "夜宴曲",
        "author": "施肩吾",
        "content": "兰缸如昼晓不眠，玉堂夜起沈香烟。\n青娥一行十二仙，欲笑不笑桃花然。\n碧窗弄娇梳洗晚，户外不知银汉转。\n被郎嗔罚琉璃盏，酒入四肢红玉软。",
        "dynasty": "唐",
        "collection_info": null
    },
    {
        "uuid": "642315cc865c934673cb8636e8775760",
        "title": "効古兴",
        "author": "施肩吾",
        "content": "金雀无旧钗，缃绮无旧裾。\n唯有一寸心，长贮万里夫。\n南轩夜虫织已促，北牖飞蛾遶残烛。\n祗言众口铄千金，谁信独愁销片玉。\n不知岁晚归不归，又将啼眼缝征衣。",
        "dynasty": "唐",
        "collection_info": null
    },
    {
        "uuid": "b3f2c8a862372d8040ae29fa6a4bb8ed",
        "title": "古别离二首 二",
        "author": "施肩吾",
        "content": "老母别爱子，少妻送征郎。\n血流既四面，乃一断二肠。\n不愁寒无衣，不怕饥无粮。\n惟恐征战不还乡，母化为鬼妻为孀。",
        "dynasty": "唐",
        "collection_info": null
    },
    {
        "uuid": "d103df2d39ea7fb5229c6d6051ef645a",
        "title": "壮士行",
        "author": "施肩吾",
        "content": "一斗之胆撑臟腑，如磥之筋碍臂骨。\n有时悞入千人丛，自觉一身横突兀。\n当今四海无烟尘，胸襟被压不得伸。\n冻枭残虿我不取，汚我匣裏青蛇鳞。",
        "dynasty": "唐",
        "collection_info": null
    },
    {
        "uuid": "d2bef3a4125515ae1dff9fc74396bd62",
        "title": "代征妇怨",
        "author": "施肩吾",
        "content": "寒窗羞见影相随，嫁得五陵轻薄儿。\n长短艳歌君自解，浅深更漏妾偏知。\n画裙多泪鸳鸯湿，云鬓慵梳玳瑁垂。\n何事不看霜雪裏，坚贞惟有古松枝。",
        "dynasty": "唐",
        "collection_info": null
    },
    {
        "uuid": "2641dfe1bdf8a1a67c0bcf5d45e74c70",
        "title": "送人南游",
        "author": "施肩吾",
        "content": "见说南行偏不易，中途莫忘寄书频。\n凌空瘴气堕飞鸟，解语山魈恼病人。\n闽县绿娥能引客，泉州乌药好防身。\n异花奇竹分明看，待汝归来画取真。",
        "dynasty": "唐",
        "collection_info": null
    },
    {
        "uuid": "45d2eee2fb065245a895183850ec12cd",
        "title": "赠边将",
        "author": "施肩吾",
        "content": "轻生奉国不为难，战苦身多旧箭瘢。\n玉匣锁龙鳞甲冷，金铃衬鹘羽毛寒。\n皂貂拥出花当背，白马骑来月在鞍。\n犹恐犬戎临虏塞，柳营时把阵图看。",
        "dynasty": "唐",
        "collection_info": null
    },
    {
        "uuid": "2e1dbadceb26d2a38c60b0a34a8279e4",
        "title": "上礼部侍郎陈情",
        "author": "施肩吾",
        "content": "九重城裏无亲识，八百人中独姓施。\n弱羽飞时攒箭险，蹇驴行处薄冰危。\n晴天欲照盆难反，贫女如花镜不知。\n却向从来受恩地，再求青律变寒枝。",
        "dynasty": "唐",
        "collection_info": null
    },
    {
        "uuid": "20b7c0ced9ca1371ae1772bd8560c28d",
        "title": "早春残雪",
        "author": "施肩吾",
        "content": "春景照林峦，玲珑雪影残。\n井泉添碧甃，药圃洗朱栏。\n云路迷初醒，书堂映渐难。\n花分梅岭色，尘减玉阶寒。\n远称栖松鹤，高宜点露盘。\n伫逢春律后，阴谷始堪看。",
        "dynasty": "唐",
        "collection_info": null
    },
    {
        "uuid": "312f48813f9c7e01735fd95edd08a070",
        "title": "送端上人游天台",
        "author": "施肩吾",
        "content": "师今欲向天台去，来说天台意最真。\n溪过石桥为险处，路逢毛褐是真人。\n云边望字钟声远，雪裏寻僧脚迹新。\n只可且论经夏别，莫教琪树两迴春。",
        "dynasty": "唐",
        "collection_info": null
    },
    {
        "uuid": "8636b741eb410e117a1643ba72de9257",
        "title": "惜花",
        "author": "施肩吾",
        "content": "落尽万株红，无人解繫风。\n今朝芳径裏，惆怅锦机空。",
        "dynasty": "唐",
        "collection_info": null
    },
    {
        "uuid": "33817faecdd85928cc1a02bac3e8a9aa",
        "title": "衝夜行",
        "author": "施肩吾",
        "content": "夜行无月时，古路多荒榛。\n山鬼摇把火，自照不照人。",
        "dynasty": "唐",
        "collection_info": null
    },
    {
        "uuid": "a28918ebb254f2d8359948c210b15c19",
        "title": "夜愁曲",
        "author": "施肩吾",
        "content": "歌者歌未绝，愁人愁转增。\n空把琅玕枝，强挑无心灯。",
        "dynasty": "唐",
        "collection_info": null
    },
    {
        "uuid": "fcc0b95e40984b26b41746942b890f60",
        "title": "杂古词五首 二",
        "author": "施肩吾",
        "content": "郎为七上香，妾作笼下灰。\n归时即暖热，去罢生尘埃。",
        "dynasty": "唐",
        "collection_info": null
    },
    {
        "uuid": "e21e45c40584eff47b22e32372c101be",
        "title": "杂古词五首 四",
        "author": "施肩吾",
        "content": "怜时鱼得水，怨罢商与参。\n不如山栀子，却能结同心。",
        "dynasty": "唐",
        "collection_info": null
    },
    {
        "uuid": "d9c3475be91e67c38d5da02060d7ca34",
        "title": "杂古词五首 五",
        "author": "施肩吾",
        "content": "红颜感暮花，白日同流水。\n思君若孤灯，一夜一心死。",
        "dynasty": "唐",
        "collection_info": null
    },
    {
        "uuid": "a793eaa5c7a251de11ee79d2d50de7fa",
        "title": "幼女词",
        "author": "施肩吾",
        "content": "幼女纔六岁，未知巧与拙。\n向夜在堂前，学人拜新月。",
        "dynasty": "唐",
        "collection_info": null
    },
    {
        "uuid": "781f522ac658dd753aaa2e0cd887b6b3",
        "title": "买地词",
        "author": "施肩吾",
        "content": "买地不惜钱，为多芳桂丛。\n所期在清凉，坐起闻香风。",
        "dynasty": "唐",
        "collection_info": null
    },
    {
        "uuid": "c9ba124365867edd4f14cd62a43d2085",
        "title": "弋阳访古",
        "author": "施肩吾",
        "content": "行逢葛溪水，不见葛仙人。\n空抛青竹杖，呪作葛陂神。",
        "dynasty": "唐",
        "collection_info": null
    },
    {
        "uuid": "b4e46c85e273fe26c85a32a863e68204",
        "title": "幽居乐",
        "author": "施肩吾",
        "content": "万籁不在耳，寂寥心境清。\n无妨数茎竹，时有萧萧声。",
        "dynasty": "唐",
        "collection_info": null
    },
    {
        "uuid": "6d9c0871d5dcc416ef72cd9ccf5173d6",
        "title": "湘川怀古",
        "author": "施肩吾",
        "content": "湘水终日流，湘妃昔时哭。\n美色已成尘，泪痕犹在竹。",
        "dynasty": "唐",
        "collection_info": null
    },
    {
        "uuid": "e61a48ece716e30bb38d2c5d5e17bb12",
        "title": "秋山吟",
        "author": "施肩吾",
        "content": "夜吟秋山上，褭褭秋风归。\n月色清且[冷]，桂香落人衣。",
        "dynasty": "唐",
        "collection_info": null
    },
    {
        "uuid": "ece6bcbba7b691e116dfcd4469170abe",
        "title": "寒夜",
        "author": "施肩吾",
        "content": "三復招隐吟，不知寒夜深。\n看看西来月，移到青天心。",
        "dynasty": "唐",
        "collection_info": null
    },
    {
        "uuid": "bc7a211f276a9052260b1d1160caa3a3",
        "title": "湘竹词",
        "author": "施肩吾",
        "content": "万古湘江竹，无穷奈怨何。\n年年长春笋，只是泪痕多。",
        "dynasty": "唐",
        "collection_info": null
    },
    {
        "uuid": "a8760654ca9666e1f305ac9a135d97ca",
        "title": "观花后游慈恩寺",
        "author": "施肩吾",
        "content": "世事知难了，应须问苦空。\n羞将看花眼，来入梵王宫。",
        "dynasty": "唐",
        "collection_info": null
    },
    {
        "uuid": "f9fd023cbe219557c4eda86671bfccbd",
        "title": "乞巧词",
        "author": "施肩吾",
        "content": "乞巧望星河，双双并绮罗。\n不嫌针眼小，只道月明多。",
        "dynasty": "唐",
        "collection_info": null
    },
    {
        "uuid": "edf099c602aa49a0940f18e0ae0ad671",
        "title": "不见来词",
        "author": "施肩吾",
        "content": "乌鹊语千回，黄昏不见来。\n漫教脂粉匣，闭了又重开。",
        "dynasty": "唐",
        "collection_info": null
    },
    {
        "uuid": "a5843d3133faf08a46d84d72b41bde0f",
        "title": "夜起来",
        "author": "施肩吾",
        "content": "香销连理带，尘覆合欢桮。\n懒卧相思枕，愁吟夜起来。",
        "dynasty": "唐",
        "collection_info": null
    },
    {
        "uuid": "ab5442c343b3d937cee2f5ba8bf74294",
        "title": "笑卿卿词",
        "author": "施肩吾",
        "content": "笑向卿卿道，躭书夜夜多。\n出来看玉兔，又欲过银河。",
        "dynasty": "唐",
        "collection_info": null
    },
    {
        "uuid": "1da7de8fb7f6af7dcef12e021754b451",
        "title": "感遇词",
        "author": "施肩吾",
        "content": "一种貌如仙，人情要自偏。\n罗敷有底好，最得使君怜。",
        "dynasty": "唐",
        "collection_info": null
    },
    {
        "uuid": "757e431d2595d61347061e50a116df7c",
        "title": "及第后夜访月仙子",
        "author": "施肩吾",
        "content": "自喜寻幽夜，新当及第年。\n还将天上桂，来访月中仙。",
        "dynasty": "唐",
        "collection_info": null
    },
    {
        "uuid": "a753e6015dd0f355f02ea5615c3db2f9",
        "title": "定情乐 一",
        "author": "施肩吾",
        "content": "敢嗟君不怜，自是命不谐。\n着破三条裙，却还双股钗。",
        "dynasty": "唐",
        "collection_info": null
    },
    {
        "uuid": "30afe15dd5a5aec6903e94dc48804c29",
        "title": "定情乐 二",
        "author": "施肩吾",
        "content": "感郎双条脱，新破八幅绡。\n不惜榆荚钱，买人金步摇。",
        "dynasty": "唐",
        "collection_info": null
    },
    {
        "uuid": "20618eb4207190793b1e26e1c08b0e1e",
        "title": "宿南一上人山房",
        "author": "施肩吾",
        "content": "窗牖月色多，坐卧禅心静。\n青鬼来试人，夜深弄灯影。",
        "dynasty": "唐",
        "collection_info": null
    },
    {
        "uuid": "d6e881eaf4506f512aac15c738578f86",
        "title": "兰渚泊",
        "author": "施肩吾",
        "content": "家在洞水西，身作兰渚客。\n天昼无纤云，独坐空江碧。",
        "dynasty": "唐",
        "collection_info": null
    },
    {
        "uuid": "b062fccb169603bc0f0587fda08a1db6",
        "title": "经吴真君旧宅",
        "author": "施肩吾",
        "content": "古仙炼丹处，不测何岁年。\n至今空宅基，时有五色烟。",
        "dynasty": "唐",
        "collection_info": null
    },
    {
        "uuid": "4b4fd3c0c13bc9bcd730379520e54d63",
        "title": "古相思",
        "author": "施肩吾",
        "content": "十访九不见，甚于菖蒲花。\n可怜云中月，今夜堕我家。",
        "dynasty": "唐",
        "collection_info": null
    },
    {
        "uuid": "478ce3203ff3975d19a70110ce26d5dc",
        "title": "瀑布",
        "author": "施肩吾",
        "content": "豁开青冥颠，写出万丈泉。\n如裁一条素，白日悬秋天。",
        "dynasty": "唐",
        "collection_info": null
    },
    {
        "uuid": "8b166f0092a9a7876fc7ff2ac88c51f6",
        "title": "金尺石",
        "author": "施肩吾",
        "content": "丹砂画顽石，黄金横一尺。\n人世较短长，仙家爱平直。",
        "dynasty": "唐",
        "collection_info": null
    },
    {
        "uuid": "81d947e9aebd4d0054d384b968c0d7e5",
        "title": "秋洞宿",
        "author": "施肩吾",
        "content": "夜深秋洞裏，风雨报龙归。\n何事触人睡，不教胡蝶飞。",
        "dynasty": "唐",
        "collection_info": null
    },
    {
        "uuid": "800167f5cda4c6eb762645d07f0f9c16",
        "title": "效古词",
        "author": "施肩吾",
        "content": "姊妹无多兄弟少，举家钟爱年最小。\n有时绕树山鹊飞，贪看不待画眉了。",
        "dynasty": "唐",
        "collection_info": null
    },
    {
        "uuid": "e849ce32975d69abb993af052ac2b74b",
        "title": "山中得刘秀才京书",
        "author": "施肩吾",
        "content": "自笑家贫客到疎，满庭烟草不能锄。\n今朝谁料三千里，忽得刘京一纸书。",
        "dynasty": "唐",
        "collection_info": null
    },
    {
        "uuid": "661d299fdd07c5acf2dfe259e450f940",
        "title": "望夫词",
        "author": "施肩吾",
        "content": "手爇寒灯向影频，回文机上暗生尘。\n自家夫壻无消息，却恨桥头卖卜人。",
        "dynasty": "唐",
        "collection_info": null
    },
    {
        "uuid": "3792eb90b931d4262f44838029004d15",
        "title": "忆四明山泉",
        "author": "施肩吾",
        "content": "爱彼山中石泉水，幽深夜夜落空裏。\n至今忆得卧云时，犹自涓涓在人耳。",
        "dynasty": "唐",
        "collection_info": null
    },
    {
        "uuid": "8d439dd9c58f644642017da4ae909095",
        "title": "西山静中吟",
        "author": "施肩吾",
        "content": "重重道气结成神，玉阙金堂逐日新。\n若数西山得道者，连予便是十三人。",
        "dynasty": "唐",
        "collection_info": null
    },
    {
        "uuid": "7ca241136f68a00c42f108f7c8a044f2",
        "title": "天柱山赠峨嵋田道士",
        "author": "施肩吾",
        "content": "古称天柱连九天，峨嵋道士栖其巅。\n近闻教得玄鹤舞，试凭驱出青芝田。",
        "dynasty": "唐",
        "collection_info": null
    },
    {
        "uuid": "858f982d7d8af4c9e98e56c5d6a7ca50",
        "title": "夜岩谣",
        "author": "施肩吾",
        "content": "夜上幽岩踏灵草，松枝已疎桂枝老。\n新诗几度惜不吟，此处一声风月好。",
        "dynasty": "唐",
        "collection_info": null
    },
    {
        "uuid": "2825a224ceb1929905714fcb5e64b248",
        "title": "岛夷行",
        "author": "施肩吾",
        "content": "腥臊海边多鬼市，岛夷居处无乡里。\n黑皮少年学采珠，手把生犀照咸水。",
        "dynasty": "唐",
        "collection_info": null
    },
    {
        "uuid": "a06801d378da10a23ddbc7579ad6e086",
        "title": "帝宫词",
        "author": "施肩吾",
        "content": "自得居王宠爱时，敢言春色上寒枝。\n十年宫裏无人问，一日承恩天下知。",
        "dynasty": "唐",
        "collection_info": null
    },
    {
        "uuid": "ddb46ff49de9d63cd9a6b0cd73745700",
        "title": "叹花词",
        "author": "施肩吾",
        "content": "前日满林红锦遍，今日遶林看不见。\n空余古岸泥土中，零落臙脂两三片。",
        "dynasty": "唐",
        "collection_info": null
    },
    {
        "uuid": "627c01af7db366bc5e7a4640249ad134",
        "title": "杜鹃花词",
        "author": "施肩吾",
        "content": "杜鹃花时夭艳然，所恨帝城人不识。\n丁宁莫遣春风吹，留与佳人比颜色。",
        "dynasty": "唐",
        "collection_info": null
    },
    {
        "uuid": "4668926bccad7806152eb1fd7a351f05",
        "title": "晓光词",
        "author": "施肩吾",
        "content": "日轮浮动羲和推，东方一轧天门开。\n风神为我扫烟雾，四海荡荡无尘埃。",
        "dynasty": "唐",
        "collection_info": null
    },
    {
        "uuid": "4836462909a5e25fefddc6b911b3449a",
        "title": "望晓词",
        "author": "施肩吾",
        "content": "揽衣起兮望秋河，蒙蒙远雾飞轻罗。\n蟠桃树上日欲出，白榆枝畔星无多。",
        "dynasty": "唐",
        "collection_info": null
    },
    {
        "uuid": "ba09c4daf55748e5911a9c6cc0f7a335",
        "title": "海边远望",
        "author": "施肩吾",
        "content": "扶桑枝边红皎皎，天鸡一声四溟晓。\n偶看仙女上青天，鸾鹤无多采云少。",
        "dynasty": "唐",
        "collection_info": null
    },
    {
        "uuid": "a282050771d0c40f07565c7e5a648350",
        "title": "听南僧说偈词",
        "author": "施肩吾",
        "content": "师子座中香已发，西方佛偈南僧说。\n惠风吹尽六条尘，清净水中初见月。",
        "dynasty": "唐",
        "collection_info": null
    },
    {
        "uuid": "189392174c9b7d8af69c5a09488c6843",
        "title": "春日美新绿词",
        "author": "施肩吾",
        "content": "前日萌芽小于粟，今朝草树色已足。\n天公不语能运为，驱遣羲和染新绿。",
        "dynasty": "唐",
        "collection_info": null
    },
    {
        "uuid": "67e1933cfbb51d22a50ecf6560f6bd96",
        "title": "对月忆嵩阳故人",
        "author": "施肩吾",
        "content": "团团月光照西壁，嵩阳故人千里隔。\n不知三十六峰前，定为何处峰前客。",
        "dynasty": "唐",
        "collection_info": null
    },
    {
        "uuid": "c2bb03fd06fd8b1c61e42839c4774999",
        "title": "赠莎地道士",
        "author": "施肩吾",
        "content": "莎地阴森古莲叶，游龟暗老青苔甲。\n池边道士夸眼明，夜取蟭螟摘蚊睫。",
        "dynasty": "唐",
        "collection_info": null
    },
    {
        "uuid": "0ee30157efbd6ff1f46848a7dc635a44",
        "title": "效古词",
        "author": "施肩吾",
        "content": "莫愁新得年十六，如蛾双眉长带绿。\n初学箜篌四五人，莫愁独自声前足。",
        "dynasty": "唐",
        "collection_info": null
    },
    {
        "uuid": "6fdad8c1851791bfccfc547d5eefc14e",
        "title": "冬日观早朝",
        "author": "施肩吾",
        "content": "紫烟捧日炉香动，万马千车踏新冻。\n绣衣年少朝欲归，美人犹在青楼梦。",
        "dynasty": "唐",
        "collection_info": null
    },
    {
        "uuid": "e3fda9191fac1d8fd0d70e0ecfde1e2e",
        "title": "观吴偃画松",
        "author": "施肩吾",
        "content": "君有绝艺终身宝，方寸巧心通万造。\n忽然写出涧底松，笔下看看一枝老。",
        "dynasty": "唐",
        "collection_info": null
    },
    {
        "uuid": "1d95c3812eb1ece0a2b718db1c389179",
        "title": "题山僧水阁",
        "author": "施肩吾",
        "content": "山房水阁连空翠，沈沈下有蛟龙睡。\n老僧趺坐入定时，不知花落黄金地。",
        "dynasty": "唐",
        "collection_info": null
    },
    {
        "uuid": "139bc3039809591097e534b9ade66fa4",
        "title": "登岘亭怀孟生",
        "author": "施肩吾",
        "content": "岘山自高水自绿，后辈词人心眼俗。\n鹿门才子不再生，怪景幽奇无管属。",
        "dynasty": "唐",
        "collection_info": null
    },
    {
        "uuid": "184505c45698dd566e69590820aacb33",
        "title": "吴中代蜀客吟",
        "author": "施肩吾",
        "content": "身狎吴儿客在蜀，春深屡唱思乡曲。\n峨眉风景无主人，锦江悠悠为谁绿。",
        "dynasty": "唐",
        "collection_info": null
    },
    {
        "uuid": "1f93b2adc40947a54e4114561218b876",
        "title": "戏咏榆荚",
        "author": "施肩吾",
        "content": "风吹榆钱落如雨，绕林绕屋来不住。\n知尔不堪还酒家，漫教夷甫无行处。",
        "dynasty": "唐",
        "collection_info": null
    },
    {
        "uuid": "966b40a4cd9f2563bc37dadaf692690c",
        "title": "寄李补阙",
        "author": "施肩吾",
        "content": "苍生应怪君起迟，蒲轮重辗嵩阳道。\n功成名遂来不来，三十六峰仙鹤老。",
        "dynasty": "唐",
        "collection_info": null
    },
    {
        "uuid": "30ecefa851d610f69c4f4682b90d2e82",
        "title": "贫客吟",
        "author": "施肩吾",
        "content": "𣰦毯敝衣无处结，寸心耿耿如刀切。\n今朝欲泣泉客珠，及到盘中却成血。",
        "dynasty": "唐",
        "collection_info": null
    },
    {
        "uuid": "dcf5468f6d482a76246cc9c1631b17d2",
        "title": "诮山中叟",
        "author": "施肩吾",
        "content": "老人今年八十几，口中零落残牙齿。\n天阴伛偻带嗽行，犹向岩前种松子。",
        "dynasty": "唐",
        "collection_info": null
    },
    {
        "uuid": "e7642f1a11125e2cbcb4ae694ee28e88",
        "title": "闻山中步虚声",
        "author": "施肩吾",
        "content": "何人步虚南峰顶，鹤唳九天霜月冷。\n仙词偶逐东风来，误飘数声落尘境。",
        "dynasty": "唐",
        "collection_info": null
    },
    {
        "uuid": "5357f18592d3beeeee4454ff68547fa9",
        "title": "题龙池山人",
        "author": "施肩吾",
        "content": "主人家在龙池侧，水中有鱼不敢食。\n终朝采药供仙厨，却笑桃花少颜色。",
        "dynasty": "唐",
        "collection_info": null
    },
    {
        "uuid": "04babd460d8e132134f3489d7eba2ab9",
        "title": "翫新桃花",
        "author": "施肩吾",
        "content": "几叹红桃开未得，忽惊造化新装饰。\n一种同霑荣盛时，偏荷清光借颜色。",
        "dynasty": "唐",
        "collection_info": null
    },
    {
        "uuid": "8aae0e2793a312c24bc70ae0d28cde1b",
        "title": "山石榴花",
        "author": "施肩吾",
        "content": "深色臙脂碎剪红，巧能攒合是天公。\n莫言无物堪相比，妖艳西施春驿中。",
        "dynasty": "唐",
        "collection_info": null
    },
    {
        "uuid": "c099ea369a37a1a09160d6abec4dc90d",
        "title": "翫友人庭竹",
        "author": "施肩吾",
        "content": "曾去玄洲看种玉，那似君家满庭竹。\n客来不用呼清风，此处挂冠凉自足。",
        "dynasty": "唐",
        "collection_info": null
    },
    {
        "uuid": "e69dcfff14c55fcaef5e7d03d3fa7785",
        "title": "秋夜山居二首 一",
        "author": "施肩吾",
        "content": "幽居正想飡霞客，夜久月寒珠露滴。\n千年独鹤两三声，飞下岩前一枝柏。",
        "dynasty": "唐",
        "collection_info": null
    },
    {
        "uuid": "eb7ffd01aa18504657c2eadc2b0a8571",
        "title": "秋夜山居二首 二",
        "author": "施肩吾",
        "content": "去鴈声遥人语绝，谁家素机织新雪。\n秋山野客醉醒时，百尺老松衔半月。",
        "dynasty": "唐",
        "collection_info": null
    },
    {
        "uuid": "f5713b706901ea88abaed9c91b27f9e2",
        "title": "秋夜山中别友人",
        "author": "施肩吾",
        "content": "独鹤孤云两难说，明朝又作东西别。\n知君少壮无几年，莫爱闲吟老松月。",
        "dynasty": "唐",
        "collection_info": null
    },
    {
        "uuid": "9d0bc41285e067ab9d68396254b6f3c5",
        "title": "赠别王炼师往罗浮",
        "author": "施肩吾",
        "content": "道俗骈阗留不住，罗浮山上有心期。\n却愁仙处人难到，别后音书寄与谁。",
        "dynasty": "唐",
        "collection_info": null
    },
    {
        "uuid": "1a3d937004f93cbab879d82cc870469f",
        "title": "春日飡霞阁",
        "author": "施肩吾",
        "content": "洒水初晴物候新，飡霞阁上最宜春。\n山花四面风吹入，为我铺床作锦茵。",
        "dynasty": "唐",
        "collection_info": null
    },
    {
        "uuid": "39db49e3697265ba32230e08dfc96c1c",
        "title": "喜友再相逢",
        "author": "施肩吾",
        "content": "三十年前与君别，可怜容色夺花红。\n谁知日月相催促，此度见君成老翁。",
        "dynasty": "唐",
        "collection_info": null
    },
    {
        "uuid": "e3b9d82d0bb2cb6ee029fc8f9f1e9728",
        "title": "候仙词",
        "author": "施肩吾",
        "content": "西归公子何时降，南岳先生早晚来。\n巡历世间犹未遍，乞求鸾鹤且裴回。",
        "dynasty": "唐",
        "collection_info": null
    },
    {
        "uuid": "bbe7699d47d6ff2029cd8bc6176a3d23",
        "title": "修仙词",
        "author": "施肩吾",
        "content": "丹田自种留年药，玄谷长生续命芝。\n世上漫忙兼漫走，不知求己更求谁。",
        "dynasty": "唐",
        "collection_info": null
    },
    {
        "uuid": "2eb22aa64e96075f78b5db6278485c88",
        "title": "夏日题方师院",
        "author": "施肩吾",
        "content": "火天无处买清风，闷发时来入梵宫。\n只向方师小廊下，回看门外是樊笼。",
        "dynasty": "唐",
        "collection_info": null
    },
    {
        "uuid": "5775a061e9c58dc990aabc1a338887c5",
        "title": "仙客归乡词二首 一",
        "author": "施肩吾",
        "content": "六合八荒游未半，子孙零落暂归来。\n井边不认捎云树，多是门人在后栽。",
        "dynasty": "唐",
        "collection_info": null
    },
    {
        "uuid": "af27dd7e0be73bf9e8c919c1b7935d4e",
        "title": "仙客归乡词二首 二",
        "author": "施肩吾",
        "content": "洞中日月洞中仙，不算离家是几年。\n出郭始知人代变，又须抛却古时钱。",
        "dynasty": "唐",
        "collection_info": null
    },
    {
        "uuid": "0fd535c4ef0674473d607c65ef915fc3",
        "title": "云州饮席",
        "author": "施肩吾",
        "content": "酒肠虽满少欢情，身在云州望帝城。\n巡次合当谁令改，先须为我打还京。",
        "dynasty": "唐",
        "collection_info": null
    },
    {
        "uuid": "9ddd6863569a1bf79d776a890d55b985",
        "title": "戏赠李主簿",
        "author": "施肩吾",
        "content": "官罢江南客恨遥，二年空被酒中消。\n不知暗数春游处，偏忆扬州第几桥。",
        "dynasty": "唐",
        "collection_info": null
    },
    {
        "uuid": "40b6272fc1ac59b680eaa090863a4801",
        "title": "春词",
        "author": "施肩吾",
        "content": "黄鸟啼多春日高，红芳开尽井边桃。\n美人手暖裁衣易，片片轻云落剪刀。",
        "dynasty": "唐",
        "collection_info": null
    },
    {
        "uuid": "fd125ecdc045e2f4a6404f5cbb17e556",
        "title": "题景上人山门",
        "author": "施肩吾",
        "content": "水有青莲沙有金，老僧于此独观心。\n愁人欲寄中峰宿，只恐白猨啼夜深。",
        "dynasty": "唐",
        "collection_info": null
    },
    {
        "uuid": "ba0d376ca1ab45f1292c0526020f315f",
        "title": "妓人残粧词",
        "author": "施肩吾",
        "content": "云髻已收金凤皇，巧匀轻黛约残粧。\n不知昨夜新歌响，犹在谁家绕画梁。",
        "dynasty": "唐",
        "collection_info": null
    },
    {
        "uuid": "ea3d837f9c12592efe2c7864dbb7a3dc",
        "title": "临水亭",
        "author": "施肩吾",
        "content": "只怪素亭黏黛色，溪烟为我染莓苔。\n欲知源上春风起，看取桃花逐水来。",
        "dynasty": "唐",
        "collection_info": null
    },
    {
        "uuid": "0c70a46375a615098a4fc9c169a6788b",
        "title": "听范玄长吟",
        "author": "施肩吾",
        "content": "声声扣出碧琅玕，能使秋猨欲呌难。\n诗兴未穷心更远，手垂青拂向云看。",
        "dynasty": "唐",
        "collection_info": null
    },
    {
        "uuid": "0d9f5a5f00fa2c6ee6807e797118dcdb",
        "title": "观叶生画花",
        "author": "施肩吾",
        "content": "心窍玲珑貌亦奇，荣枯只在手中移。\n今朝故向霜天裏，点破繁花四五枝。",
        "dynasty": "唐",
        "collection_info": null
    },
    {
        "uuid": "079cf5855f40b99899b3dc0e58016703",
        "title": "洗丹沙词",
        "author": "施肩吾",
        "content": "千淘万洗紫光攒，夜火荧荧照玉盘。\n恐是麻姑残米粒，不曾将与世人看。",
        "dynasty": "唐",
        "collection_info": null
    },
    {
        "uuid": "a86c323a52fe3238cf18e0c326998ae6",
        "title": "长安春夜吟",
        "author": "施肩吾",
        "content": "露盘滴时河汉微，美人灯下裁春衣。\n蟾蜍东去鹊南飞，芸香省中郎不归。",
        "dynasty": "唐",
        "collection_info": null
    },
    {
        "uuid": "d3ad2df0e162d66a1805c2be61a1fd2b",
        "title": "自述",
        "author": "施肩吾",
        "content": "箧贮灵砂日日看，欲成仙法脱身难。\n不知谁向交州去，为谢罗浮葛长官。",
        "dynasty": "唐",
        "collection_info": null
    },
    {
        "uuid": "6bcba651f439baf1e9ee25fe3a5b2333",
        "title": "少年行",
        "author": "施肩吾",
        "content": "醉骑白马走空衢，恶少皆称电不如。\n五凤街头新勒辔，半垂衫袖揖金吾。",
        "dynasty": "唐",
        "collection_info": null
    },
    {
        "uuid": "330c4b9507a3f9f8bf6d5e5edbeb682e",
        "title": "越中遇寒食",
        "author": "施肩吾",
        "content": "去岁清明霅溪口，今朝寒食镜湖西。\n信知天地心不易，还有子规依旧啼。",
        "dynasty": "唐",
        "collection_info": null
    },
    {
        "uuid": "6faf8a2d1c3b56bc0c0bb0bb4dbf2aff",
        "title": "赠采药叟",
        "author": "施肩吾",
        "content": "老去唯将药裹行，无家无累一身轻。\n却教年少取书卷，小字灯前鬬眼明。",
        "dynasty": "唐",
        "collection_info": null
    },
    {
        "uuid": "740af31b57d8f831692820c192fc2d08",
        "title": "清夜忆仙宫子",
        "author": "施肩吾",
        "content": "夜静门深紫洞烟，孤行独坐忆神仙。\n三清宫裏月如昼，十二宫楼何处眠。",
        "dynasty": "唐",
        "collection_info": null
    },
    {
        "uuid": "3cc111bb869ce3d81b9fb49688248c73",
        "title": "江南怨",
        "author": "施肩吾",
        "content": "愁见桥边荇叶新，兰舟枕水楫生尘。\n从来不是无莲采，十顷莲塘卖与人。",
        "dynasty": "唐",
        "collection_info": null
    },
    {
        "uuid": "4d7466f56f2d23601379a377cf02edbf",
        "title": "送绝尘子归旧隐二首 一",
        "author": "施肩吾",
        "content": "云水千重绕洞门，独归何处是桃源？仙方不用随身去，留与人间老子孙。",
        "dynasty": "唐",
        "collection_info": null
    },
    {
        "uuid": "769355dc0f70f1bfd8ef9c9ef19940e1",
        "title": "送绝尘子归旧隐二首 二",
        "author": "施肩吾",
        "content": "班藤为杖草为衣，万壑千峰独自归。\n纵令相忆谁相报，桂树岩边人信稀。",
        "dynasty": "唐",
        "collection_info": null
    },
    {
        "uuid": "5f4a01a236d08cd097191d9be3186908",
        "title": "送裴秀才归淮南",
        "author": "施肩吾",
        "content": "怪来频起咏刀头，枫叶枝边一夕秋。\n又向江南别才子，却将风景过扬州。",
        "dynasty": "唐",
        "collection_info": null
    },
    {
        "uuid": "c9ca0486585130866a7725a6fb47208b",
        "title": "钱塘渡口",
        "author": "施肩吾",
        "content": "天堑茫茫连沃焦，秦皇何事不安桥。\n钱塘渡口无钱纳，已失西兴两信潮。",
        "dynasty": "唐",
        "collection_info": null
    },
    {
        "uuid": "1ca6d598c0d7bb52bcd229dee176651d",
        "title": "春日宴徐君池亭",
        "author": "施肩吾",
        "content": "暂凭春酒换愁颜，今日应须醉始还。\n池上有门君莫掩，从教野客见青山。",
        "dynasty": "唐",
        "collection_info": null
    },
    {
        "uuid": "9564ac0cc9dc99dcbfa110f76d590aba",
        "title": "山中送友人",
        "author": "施肩吾",
        "content": "欲折杨枝别恨生，一重枝上一啼莺。\n乱山重迭云相掩，君向乱山何处行。",
        "dynasty": "唐",
        "collection_info": null
    },
    {
        "uuid": "ccc93c0ca6904bfa149c7ae4a6659eeb",
        "title": "寄王少府",
        "author": "施肩吾",
        "content": "采松仙子徒销日，吃菜山僧枉过生。\n多谢蓝田王少府，人间诗酒最关情。",
        "dynasty": "唐",
        "collection_info": null
    },
    {
        "uuid": "1bdd998ccfbb9fc158984860ad497c2a",
        "title": "赠女道士郑玉华二首 一",
        "author": "施肩吾",
        "content": "玄髮新簪碧藕花，欲添肌雪饵红砂。\n世间风景那堪恋，长笑刘郎漫忆家。",
        "dynasty": "唐",
        "collection_info": null
    },
    {
        "uuid": "0184b56cec996539109f08036dcd3cf5",
        "title": "赠女道士郑玉华二首 二",
        "author": "施肩吾",
        "content": "明镜湖中休采莲，却师阿母学神仙。\n朱丝误落青囊裏，犹是箜篌第几弦。",
        "dynasty": "唐",
        "collection_info": null
    },
    {
        "uuid": "77a25df4be726e34acb3a08ddc3383ca",
        "title": "寄西台李侍御",
        "author": "施肩吾",
        "content": "二千余里采琼瓌，到处伤心瓦砾堆。\n唯有绣衣周柱史，独将珠玉挂西台。",
        "dynasty": "唐",
        "collection_info": null
    },
    {
        "uuid": "4ac3d12fb80656bba68efd0af27adc61",
        "title": "赠凌仙姥",
        "author": "施肩吾",
        "content": "阿母从天降几时，前朝惟有汉皇知。\n仙桃不啻三回熟，饱见东方一小儿。",
        "dynasty": "唐",
        "collection_info": null
    },
    {
        "uuid": "5b12ce28f7ad4d2f97af0451f1e04b1a",
        "title": "晚春送王秀才游剡川",
        "author": "施肩吾",
        "content": "越山花去剡藤新，才子风光不厌春。\n第一莫寻溪上路，可怜仙女爱迷人。",
        "dynasty": "唐",
        "collection_info": null
    },
    {
        "uuid": "5039d4bede9e70ee5903c0e3bfc71fdc",
        "title": "冯上人院",
        "author": "施肩吾",
        "content": "扰扰凡情逐水流，世间多喜復多忧。\n一回行到冯公院，便欲令人百事休。",
        "dynasty": "唐",
        "collection_info": null
    },
    {
        "uuid": "d126ce8e14ba4a97a7b7bf7dedfab69c",
        "title": "金吾词",
        "author": "施肩吾",
        "content": "行拥朱轮锦幨儿，望仙门外叱金羁。\n染鬚偷嫩无人觉，唯有平康小妇知。",
        "dynasty": "唐",
        "collection_info": null
    },
    {
        "uuid": "d40c31cce540ed48d56c00916f9a3291",
        "title": "观舞女",
        "author": "施肩吾",
        "content": "缠红结紫畏风吹，袅娜初回弱柳枝。\n买笑未知谁是主，万人心逐一人移。",
        "dynasty": "唐",
        "collection_info": null
    },
    {
        "uuid": "3ae4bec9f577a8ed7b3ef87ed4f321d2",
        "title": "鄠县村居",
        "author": "施肩吾",
        "content": "欲住村西日日慵，上山无水引高踪。\n谁能求得秦皇术，为我先驱紫阁峰。",
        "dynasty": "唐",
        "collection_info": null
    },
    {
        "uuid": "01457d0f1d8495a6f9eada802fe5e4b8",
        "title": "酬周秀才",
        "author": "施肩吾",
        "content": "三展蜀笺皆郢曲，我心珍重甚琼瑶。\n应缘水府龙神睡，偷得蛟人五色绡。",
        "dynasty": "唐",
        "collection_info": null
    },
    {
        "uuid": "b747dd1e8bf9cd60cca60491a60557ee",
        "title": "旅次文水县喜遇李少府",
        "author": "施肩吾",
        "content": "为君三日废行程，一县官人是酒朋。\n共忆襄阳同醉处，尚书坐上纳银觥。",
        "dynasty": "唐",
        "collection_info": null
    },
    {
        "uuid": "08c2b51f4567aa2fd791064308626ef6",
        "title": "夏雨后题青荷兰若",
        "author": "施肩吾",
        "content": "僧舍清凉竹树新，初经一雨洗诸尘。\n微风忽起吹莲叶，青玉盘中泻水银。",
        "dynasty": "唐",
        "collection_info": null
    },
    {
        "uuid": "66d2d78f0022af3a1c318d305171f31e",
        "title": "途中逢少女",
        "author": "施肩吾",
        "content": "身倚西门笑向东，牡丹初折一枝红。\n市头日卖千般镜，知落谁家新匣中。",
        "dynasty": "唐",
        "collection_info": null
    },
    {
        "uuid": "ad566a479f89780f36863509fa553ceb",
        "title": "山中翫白鹿",
        "author": "施肩吾",
        "content": "绕洞寻花日易销，人间无路得相招。\n呦呦白鹿毛如雪，踏我桃花过石桥。",
        "dynasty": "唐",
        "collection_info": null
    },
    {
        "uuid": "860da3ba808379e0efe0e01bf6ad8904",
        "title": "山居乐",
        "author": "施肩吾",
        "content": "鸾鹤每于松下见，笙歌常向坐中闻。\n手持十节龙头杖，不指虚空即指云。",
        "dynasty": "唐",
        "collection_info": null
    },
    {
        "uuid": "41d25319c362b18d01124c292764def8",
        "title": "襄阳曲",
        "author": "施肩吾",
        "content": "大堤女儿郎莫寻，三三五五结同心。\n清晨对镜理容色，意欲取郎千万金。",
        "dynasty": "唐",
        "collection_info": null
    },
    {
        "uuid": "d01235759f91f269e619de03f6a74354",
        "title": "望夫词二首 一",
        "author": "施肩吾",
        "content": "看看北鴈又南飞，薄倖征夫久不归。\n蟢子到头无信处，凡经几度上人衣。",
        "dynasty": "唐",
        "collection_info": null
    },
    {
        "uuid": "a1600d041d5058103ce5a10557181ae8",
        "title": "望夫词二首 二",
        "author": "施肩吾",
        "content": "何事经年断书信，愁闻远客说风波。\n西家还有望夫伴，一种泪痕儿最多。",
        "dynasty": "唐",
        "collection_info": null
    },
    {
        "uuid": "a9867fd3663473aac52b432e9674bb6f",
        "title": "少妇游春词",
        "author": "施肩吾",
        "content": "簇锦攒花鬬胜游，万人行处最风流。\n无端自向春园裏，笑摘青梅呌阿侯。",
        "dynasty": "唐",
        "collection_info": null
    },
    {
        "uuid": "a51ed60e228d4fd1e69c1dfd959efd56",
        "title": "折柳枝",
        "author": "施肩吾",
        "content": "伤见路边杨柳春，一重折尽一重新。\n今年还折去年处，不送去年离别人。",
        "dynasty": "唐",
        "collection_info": null
    },
    {
        "uuid": "aae35c1f2fbd5629723d26b9a8a7435f",
        "title": "归将吟",
        "author": "施肩吾",
        "content": "百战放归成老翁，余生得出死人中。\n今朝授敕三回舞，两赐青娥又拜公。",
        "dynasty": "唐",
        "collection_info": null
    },
    {
        "uuid": "24f068fce8c97c63b24b0999dfe0cfa3",
        "title": "惜花词",
        "author": "施肩吾",
        "content": "千树繁红遶碧泉，正宜尊酒对芳年。\n明朝欲饮还来此，只怕春风却在前。",
        "dynasty": "唐",
        "collection_info": null
    },
    {
        "uuid": "0c8ac6f2f17f751899ee68958afc2d3b",
        "title": "抛缠头词",
        "author": "施肩吾",
        "content": "翠娥初罢绕梁词，又见双鬟对舞时。\n一抱红罗分不足，参差裂破凤皇儿。",
        "dynasty": "唐",
        "collection_info": null
    },
    {
        "uuid": "5a59c61daa1fefd5617564c540ad53c8",
        "title": "望骑马郎",
        "author": "施肩吾",
        "content": "碧蹄新压步初成，玉色郎君弄影行。\n赚杀唱歌楼上女，伊州误作石州声。",
        "dynasty": "唐",
        "collection_info": null
    },
    {
        "uuid": "1e249c60ac2ace7e42b0ee7ac9dd20a2",
        "title": "春日钱塘杂兴二首 一",
        "author": "施肩吾",
        "content": "酒姥溪头桑褭褭，钱塘郭外柳𣯶𣯶。\n路逢邻妇遥相问，小小如今学养蚕。",
        "dynasty": "唐",
        "collection_info": null
    },
    {
        "uuid": "93c95388ef18de80ed58bd82e964fc6b",
        "title": "春日钱塘杂兴二首 二",
        "author": "施肩吾",
        "content": "西邻年少问东邻，柳岸花堤几处新。\n昨夜雨多春水阔，隔江桃叶唤何人。",
        "dynasty": "唐",
        "collection_info": null
    },
    {
        "uuid": "3a5b3a671f0ab6fe9ca07a266b87b5b0",
        "title": "翫手植松",
        "author": "施肩吾",
        "content": "却思毫末栽松处，青翠纔将众草分。\n今日散材遮不得，看看气色欲凌云。",
        "dynasty": "唐",
        "collection_info": null
    },
    {
        "uuid": "5a7f928673a38b4a8d02cf51ee555de4",
        "title": "夜笛词",
        "author": "施肩吾",
        "content": "皎洁西楼月未斜，笛声寥亮入东家。\n却令灯下裁衣妇，误翦同心一半花。",
        "dynasty": "唐",
        "collection_info": null
    },
    {
        "uuid": "6ac1870a6aeb887be1c9c238dd0b783e",
        "title": "赠郑伦吹凤管",
        "author": "施肩吾",
        "content": "喃喃解语凤皇儿，曾听棃园竹裏吹。\n谁谓五陵年少子，还将此曲暗相随。",
        "dynasty": "唐",
        "collection_info": null
    },
    {
        "uuid": "6de915e72331da8e9199d59ce12751d5",
        "title": "蜀茗词",
        "author": "施肩吾",
        "content": "越椀初盛蜀茗新，薄烟轻处搅来匀。\n山僧问我将何比，欲道琼浆却畏嗔。",
        "dynasty": "唐",
        "collection_info": null
    },
    {
        "uuid": "6bcaae2de72d275502b625ac25e0547e",
        "title": "春霁",
        "author": "施肩吾",
        "content": "煎茶水裏花千片，候客亭中酒一樽。\n独对春光还寂寞，罗浮道士忽敲门。",
        "dynasty": "唐",
        "collection_info": null
    },
    {
        "uuid": "4f2a57082a4abd30505af512ee589241",
        "title": "讽山云",
        "author": "施肩吾",
        "content": "闲云生叶不生根，常被重重蔽石门。\n赖有风帘能埽荡，满山晴日照干坤。",
        "dynasty": "唐",
        "collection_info": null
    },
    {
        "uuid": "e6d4a32e7c27a932a34f9d7d5cc3c5cc",
        "title": "日晚归山词",
        "author": "施肩吾",
        "content": "虎迹新逢雨后泥，无人家处洞边溪。\n独行归客晚山裏，赖有鹧鸪临路岐。",
        "dynasty": "唐",
        "collection_info": null
    },
    {
        "uuid": "19db855c60ecb2dd35765656fd8b315b",
        "title": "翫花词",
        "author": "施肩吾",
        "content": "今朝造化使春风，开拆西施面上红。\n竟日眼前犹不足，数株舁入寸心中。",
        "dynasty": "唐",
        "collection_info": null
    },
    {
        "uuid": "957176337df37a7ace626ce06c17360e",
        "title": "长安早春",
        "author": "施肩吾",
        "content": "报花消息是春风，未见先教何处红。\n想得芳园十余日，万家身在画屏中。",
        "dynasty": "唐",
        "collection_info": null
    },
    {
        "uuid": "1a79bece62ac8bbf90abc85b37aacc4c",
        "title": "再酬李先辈",
        "author": "施肩吾",
        "content": "清辞再发郢人家，字字新移锦上花。\n能使龙宫买绡女，低回不敢织轻霞。",
        "dynasty": "唐",
        "collection_info": null
    },
    {
        "uuid": "19c2668ce7643e8a4532b37b59114fab",
        "title": "寄隐者",
        "author": "施肩吾",
        "content": "路绝空林无处问，幽奇山水不知名。\n松门拾得一片屐，知是高人向此行。",
        "dynasty": "唐",
        "collection_info": null
    },
    {
        "uuid": "c8b16d33cb433bff1d75061fa11353d4",
        "title": "寄四明山子",
        "author": "施肩吾",
        "content": "高栖只在千峰裏，尘世望君那得知。\n长忆去年风雨夜，向君窗下听猨时。",
        "dynasty": "唐",
        "collection_info": null
    },
    {
        "uuid": "c1357df49426f8c1596ce82138048b89",
        "title": "观美人",
        "author": "施肩吾",
        "content": "漆点双眸鬓绕蝉，长留白雪占胸前。\n爱将红袖遮娇笑，往往偷开水上莲。",
        "dynasty": "唐",
        "collection_info": null
    },
    {
        "uuid": "77d697b3076a1af1d86632fd1c3f7bb2",
        "title": "收妆词",
        "author": "施肩吾",
        "content": "斜月胧胧照半床，茕茕孤妾懒收妆。\n灯前再览青铜镜，枉插金钗十二行。",
        "dynasty": "唐",
        "collection_info": null
    },
    {
        "uuid": "d3c6e07b33c2fd27278c1130f3787112",
        "title": "仙女词",
        "author": "施肩吾",
        "content": "仙女羣中名最高，曾看王母种仙桃。\n手题金简非凡笔，道是天边玉兔毛。",
        "dynasty": "唐",
        "collection_info": null
    },
    {
        "uuid": "b1d5d8f634a2e443f1873a152b2d0018",
        "title": "仙翁词",
        "author": "施肩吾",
        "content": "世间无远可为游，六合朝行夕已周。\n坛上夜深风雨静，小仙乘月繫苍虬。",
        "dynasty": "唐",
        "collection_info": null
    },
    {
        "uuid": "f8668de52d525cb19231f70c6c2923e9",
        "title": "遇李山人",
        "author": "施肩吾",
        "content": "游山游水几千重，二十年中一度逢。\n别易会难君且住，莫交青竹化为龙。",
        "dynasty": "唐",
        "collection_info": null
    },
    {
        "uuid": "644862da0029a2ebeae60d18b499a185",
        "title": "同张炼师溪行",
        "author": "施肩吾",
        "content": "青溪道士紫霞巾，洞裏仙家旧是邻。\n每见桃花逐流水，无回不忆武陵人。",
        "dynasty": "唐",
        "collection_info": null
    },
    {
        "uuid": "431cf75f5d0f860af7878ff825b72a54",
        "title": "桃源词二首 一",
        "author": "施肩吾",
        "content": "夭夭花裏千家住，总为当时隐暴秦。\n归去不论无旧识，子孙今亦是他人。",
        "dynasty": "唐",
        "collection_info": null
    },
    {
        "uuid": "abf7cf6737ea246015e8936a9592fb9e",
        "title": "桃源词二首 二",
        "author": "施肩吾",
        "content": "秦世老翁归汉世，还同白鹤返辽城。\n纵令记得山川路，莫问当时州县名。",
        "dynasty": "唐",
        "collection_info": null
    },
    {
        "uuid": "94cd33ee70d75b53e47e1330c84df67a",
        "title": "送道友游山",
        "author": "施肩吾",
        "content": "欲驻如今未老形，万重山上九芝清。\n君今若问采芝路，踏水踏云攀杳冥。",
        "dynasty": "唐",
        "collection_info": null
    },
    {
        "uuid": "3cf55381b5ad822e36acf536156dbc0d",
        "title": "赠王屋刘道士",
        "author": "施肩吾",
        "content": "小有洞中长住客，大罗天下后来仙。\n出门即是寻常处，未可还它跨鹤鞭。",
        "dynasty": "唐",
        "collection_info": null
    },
    {
        "uuid": "fe010b9caecf284302de3304b9cf49e5",
        "title": "谢自然升仙",
        "author": "施肩吾",
        "content": "分明得道谢自然，古来漫说尸解仙。\n如花年少一女子，身骑白鹤游青天。",
        "dynasty": "唐",
        "collection_info": null
    },
    {
        "uuid": "fa70f8a34323f73ba1b29fdfdf4907a5",
        "title": "秋吟献李舍人",
        "author": "施肩吾",
        "content": "肠结愁根酒不消，新惊白髮长愁苗。\n主司傥许题名姓，笔下看成度海桥。",
        "dynasty": "唐",
        "collection_info": null
    },
    {
        "uuid": "d22e7708de8bbede9f8139ed40f9f189",
        "title": "山中喜静和子见访",
        "author": "施肩吾",
        "content": "绝壁深溪无四邻，每逢猨鹤即相亲。\n小奴惊出垂藤下，山犬今朝吠一人。",
        "dynasty": "唐",
        "collection_info": null
    },
    {
        "uuid": "4de7bde71239bbb9d150e78731fc2af2",
        "title": "春日题罗处士山舍",
        "author": "施肩吾",
        "content": "乱迭千峰掩翠微，高人爱此自忘机。\n春风若埽阶前地，便是山花带锦飞。",
        "dynasty": "唐",
        "collection_info": null
    },
    {
        "uuid": "5f1e703f340fea2a5084341f76730936",
        "title": "访松岭徐炼师",
        "author": "施肩吾",
        "content": "千仞峰头一谪仙，何时种玉已成田？开经犹在松阴裏，读到南华第几篇。",
        "dynasty": "唐",
        "collection_info": null
    },
    {
        "uuid": "dc975b87e8bdbabba783b447f31732a8",
        "title": "江南织绫词",
        "author": "施肩吾",
        "content": "卿卿买得越人丝，贪弄金梭懒画眉。\n女伴能来看新𥷨，鸳鸯正欲上花枝。",
        "dynasty": "唐",
        "collection_info": null
    },
    {
        "uuid": "61847114f40f58bceeaebc2f94b6e2c6",
        "title": "宿兰若",
        "author": "施肩吾",
        "content": "听钟投宿入孤烟，岩下病僧犹坐禅。\n独夜客心何处是，秋云影裏一灯然。",
        "dynasty": "唐",
        "collection_info": null
    },
    {
        "uuid": "7e0163194ec6e8191256d0951a0343fe",
        "title": "题禅僧院",
        "author": "施肩吾",
        "content": "栖禅枝畔数花新，飞作琉璃池上尘。\n谷鸟自啼猨自呌，不能愁得定中人。",
        "dynasty": "唐",
        "collection_info": null
    },
    {
        "uuid": "799da347a82979977298a2cbfc88e692",
        "title": "送绝粒僧",
        "author": "施肩吾",
        "content": "碧洞青萝不畏深，免将饥渴累禅心。\n若期野客来相访，一室无烟何处寻。",
        "dynasty": "唐",
        "collection_info": null
    },
    {
        "uuid": "6df1b6c5eb0111c4c1edb5fa1eeeb302",
        "title": "早春游曲江",
        "author": "施肩吾",
        "content": "芳处亦将枯槁同，应缘遭化未施功。\n羲和若拟动鑪鞴，先铸曲江千树红。",
        "dynasty": "唐",
        "collection_info": null
    },
    {
        "uuid": "89e3aa8a708445a6a51c9ba15318788f",
        "title": "佳人览镜",
        "author": "施肩吾",
        "content": "每坐台前见玉容，今朝不与昨朝同。\n良人一夜出门宿，减却桃花一半红。",
        "dynasty": "唐",
        "collection_info": null
    },
    {
        "uuid": "b9a43cf0e3ae08f7a342aad3ebf1dad4",
        "title": "遇王山人",
        "author": "施肩吾",
        "content": "每欲寻君千万峰，岂知人世也相逢。\n一瓢遗却在何处，应挂天台最老松。",
        "dynasty": "唐",
        "collection_info": null
    },
    {
        "uuid": "729445f8984e10da60867d92e85ff6df",
        "title": "遇醉道士",
        "author": "施肩吾",
        "content": "霞帔寻常带酒眠，路傍疑是酒中仙。\n醉来不住人家宿，多向远山松月边。",
        "dynasty": "唐",
        "collection_info": null
    },
    {
        "uuid": "54ecfc3c1a9f079e2adccb052b4819f1",
        "title": "送人归台州",
        "author": "施肩吾",
        "content": "莫驱归骑且徘徊，更遣离情四五桮。\n醉后不忧迷客路，遥看瀑布识天台。",
        "dynasty": "唐",
        "collection_info": null
    },
    {
        "uuid": "7bb7568ebe275dde20c6b00c02f25fb2",
        "title": "赠施仙姑",
        "author": "施肩吾",
        "content": "缥缈吾家一女仙，冰容虽小不知年。\n有时频夜看明月，心在嫦娥几案边。",
        "dynasty": "唐",
        "collection_info": null
    },
    {
        "uuid": "a2212374749f128c5358d3dfb9a2109b",
        "title": "山院观花",
        "author": "施肩吾",
        "content": "初来唯见空树枝，今朝满院花如雪。\n门前为报诸少年，明日来迟不堪折。",
        "dynasty": "唐",
        "collection_info": null
    },
    {
        "uuid": "f485026e8164202a0d7423423ea38fa5",
        "title": "经桃花夫人庙",
        "author": "施肩吾",
        "content": "谁能枉驾入荒榛，随例形相土木身。\n不及连山种桃树，花开犹得识夫人。",
        "dynasty": "唐",
        "collection_info": null
    },
    {
        "uuid": "13ad3643e941d7b5b94b7de118adc8e5",
        "title": "代农叟吟",
        "author": "施肩吾",
        "content": "且将一笑悦丰年，渐老那能日日眠。\n引客特来山地上，坐看秋水落红莲。",
        "dynasty": "唐",
        "collection_info": null
    },
    {
        "uuid": "404d6192d5ae91647b51a4dca6181104",
        "title": "下第春游",
        "author": "施肩吾",
        "content": "羁情含蘖復含辛，泪眼看花只似尘。\n天遣春风领春色，不教分付与愁人。",
        "dynasty": "唐",
        "collection_info": null
    },
    {
        "uuid": "3f0db9e728f280b7cc90dee9a51292e6",
        "title": "送僧游越",
        "author": "施肩吾",
        "content": "麻衣年少雪为颜，却笑孤云未是闲。\n此去若逢花柳月，栖禅莫向苎萝山。",
        "dynasty": "唐",
        "collection_info": null
    },
    {
        "uuid": "d76d3898bc694970dc740fd11e8f5dab",
        "title": "遇越州贺仲宣",
        "author": "施肩吾",
        "content": "君在镜湖西畔住，四明山下莫经春。\n门前几箇采莲女，欲泊莲舟无主人。",
        "dynasty": "唐",
        "collection_info": null
    },
    {
        "uuid": "419a28b0cac54c4ed14283349595def3",
        "title": "江南积雨叹",
        "author": "施肩吾",
        "content": "人厌为霖水毁溪，床边生菌路成泥。\n雨师一日三回到，栋裏闲云岂得栖。",
        "dynasty": "唐",
        "collection_info": null
    },
    {
        "uuid": "f431012278d7a9d5fd6311f4969463db",
        "title": "云中道上作",
        "author": "施肩吾",
        "content": "羊马羣中觅人道，鴈门关外绝人家。\n昔时闻有云中郡，今日无云空见沙。",
        "dynasty": "唐",
        "collection_info": null
    },
    {
        "uuid": "307fb66fbec3ab0d4a65ff301577afab",
        "title": "同诸隐者夜登四明山",
        "author": "施肩吾",
        "content": "半夜寻幽上四明，手攀松桂触云行。\n相呼已到无人境，何处玉箫吹一声。",
        "dynasty": "唐",
        "collection_info": null
    },
    {
        "uuid": "fd66225323ecaba9c189fa5a95728e0f",
        "title": "戏郑申府",
        "author": "施肩吾",
        "content": "年少郑郎那解愁，春来闲卧酒家楼。\n胡姬若拟邀他宿，挂却金鞭繫紫骝。",
        "dynasty": "唐",
        "collection_info": null
    },
    {
        "uuid": "3ff2c0cc95216ef9c4a34014ca84d1bf",
        "title": "宿干越亭",
        "author": "施肩吾",
        "content": "琵琶洲上人行绝，干越亭中客思多。\n月满秋江山冷落，不知谁问夜如何。",
        "dynasty": "唐",
        "collection_info": null
    },
    {
        "uuid": "f0982df23c5852af82c439464cd288e6",
        "title": "少女词二首 一",
        "author": "施肩吾",
        "content": "娇羞不肯点新黄，踏过金钿出绣床。\n信物无端寄谁去，等闲裁破锦鸳鸯。",
        "dynasty": "唐",
        "collection_info": null
    },
    {
        "uuid": "1e5b0510fbfad716df830eb0559129a6",
        "title": "少女词二首 二",
        "author": "施肩吾",
        "content": "同心带裏脱金钱，买取头花翠羽连。\n手执木兰犹未惯，今朝初上采菱船。",
        "dynasty": "唐",
        "collection_info": null
    },
    {
        "uuid": "ca9c20cb0f63f80fdc84fb93e5eddeb3",
        "title": "冬词",
        "author": "施肩吾",
        "content": "锦绣堆中卧初起，芙蓉面上粉犹残。\n台前也欲梳云髻，只怕盘龙手捻难。",
        "dynasty": "唐",
        "collection_info": null
    },
    {
        "uuid": "eaed24016aedd82c1a63e2891bdde526",
        "title": "昭君怨",
        "author": "施肩吾",
        "content": "马上徒劳别恨深，总缘如玉不输金。\n已知贱妾无归日，空荷君王有悔心。",
        "dynasty": "唐",
        "collection_info": null
    },
    {
        "uuid": "98e5da236f157a18b655fa184a2d11c7",
        "title": "赠仙子",
        "author": "施肩吾",
        "content": "欲令雪貌带红芳，更取金瓶泻玉浆。\n凤管鹤声来未足，懒眠秋月忆萧郎。",
        "dynasty": "唐",
        "collection_info": null
    },
    {
        "uuid": "a0b57532716c26911bc47e35911fb013",
        "title": "越溪怀古",
        "author": "施肩吾",
        "content": "忆昔西施人未求，浣纱曾向此溪头。\n一朝得侍君王侧，不见玉颜空水流。",
        "dynasty": "唐",
        "collection_info": null
    },
    {
        "uuid": "aec33fd5862edeb0b9c99a16ab4dac03",
        "title": "秋夜山中赠别友人",
        "author": "施肩吾",
        "content": "何处邀君话别情，寒山木落月华清。\n莫愁今夜无诗思，已听秋猨第一声。",
        "dynasty": "唐",
        "collection_info": null
    },
    {
        "uuid": "ab5597b384ff60f17e99a105004b8a7a",
        "title": "大堤新咏",
        "author": "施肩吾",
        "content": "行路少年知不知，襄阳全欠旧来时。\n宜城贾客载钱出，始觉大堤无女儿。",
        "dynasty": "唐",
        "collection_info": null
    },
    {
        "uuid": "a6526237d7f74fc62d028816896c231d",
        "title": "宿四明山",
        "author": "施肩吾",
        "content": "黎洲老人命余宿，杳然高顶浮云平。\n下视不知几千仞，欲晓不晓天鸡声。",
        "dynasty": "唐",
        "collection_info": null
    },
    {
        "uuid": "806210028c4555b605a84de855ca2c56",
        "title": "禁中新柳",
        "author": "施肩吾",
        "content": "万条金线带春烟，深染青丝不直钱。\n又免生当离别地，宫鵶啼处禁门前。",
        "dynasty": "唐",
        "collection_info": null
    },
    {
        "uuid": "bf34c381a303c0bdb2b7397364d0ae57",
        "title": "酬张明府",
        "author": "施肩吾",
        "content": "潘令新诗忽寄来，分明绣段对花开。\n此时欲醉红楼裏，正被歌人劝一桮。",
        "dynasty": "唐",
        "collection_info": null
    },
    {
        "uuid": "c009763c64b9824676b9f19fcb77e84d",
        "title": "安吉天宁寺闻磬",
        "author": "施肩吾",
        "content": "玉磬敲时清夜分，老龙吟断碧天云。\n隣房逢见广州客，曾向罗浮山裏闻。",
        "dynasty": "唐",
        "collection_info": null
    },
    {
        "uuid": "78b279e70169da62b9b986943f46db64",
        "title": "句",
        "author": "施肩吾",
        "content": "年来如抛梭，不老应不得。\n花眼绽红斟酒看，药心抽绿带烟锄。\n颠狂楚客歌成雪，媚赖吴娘笑是盐。\n荷翻紫盖摇波面，蒲莹青刀插水湄。\n烟黏薜荔龙鬚软，雨压芭蕉凤翅垂。\n茶为涤烦子，酒为忘忧君。\n锄药顾老叟，焚香呼小青。\n遗却白鸡呼喌喌。\n五通本是佛家奴，身着青衣一足无。\n天边有仙药，为我补三关。\n世人谁不爱年长，所欲皆非保命方。\n但看日及花，惟是朝可怜。\n池塘已长鸡头叶，篱落初开狗脊花。\n出路船为脚，供官本是奴。\n一言感着热铁心，为人剑下偷青娥。\n青鬓丈人不识愁。",
        "dynasty": "唐",
        "collection_info": null
    },
    {
        "uuid": "3b2ce55c17798de75dacd8f337263a41",
        "title": "不赴拾遗召",
        "author": "费冠卿",
        "content": "君亲同是先王道，何如骨肉一处老。\n也知臣子合佐时，自古荣华谁可保。",
        "dynasty": "唐",
        "collection_info": null
    },
    {
        "uuid": "2b6f445fa3a6ba3ed9667c3b857bbab4",
        "title": "闲居即事",
        "author": "费冠卿",
        "content": "生计唯将三尺僮，学他贤者隐墙东。\n照眠夜后多因月，扫地春来祗藉风。\n几处红旗驱战士，一园青草伴衰翁。\n子房仙去孔明死，更有何人解指踪。",
        "dynasty": "唐",
        "collection_info": null
    },
    {
        "uuid": "bb491124c1b932ec2f051c4852c0c2d4",
        "title": "酬范中丞见",
        "author": "费冠卿",
        "content": "花宫柳陌正从行，紫袂金鞍问姓名。\n战国方须礼干木，康时何必重侯嬴。\n捧将束帛山僮喜，传示银钩邑客惊。\n直为云泥相去远，一言知己杀身轻。",
        "dynasty": "唐",
        "collection_info": null
    },
    {
        "uuid": "742758ea3867d345fd962a2772c49736",
        "title": "秋日与冷然上人寺庄观稼",
        "author": "费冠卿",
        "content": "世人从扰扰，独自爱身闲。\n美景当新霁，随僧过远山。\n村桥出秋稼，空翠落澄湾。\n唯有中林犬，犹应望我还。",
        "dynasty": "唐",
        "collection_info": null
    },
    {
        "uuid": "3eddd06bd5f39dc6fd179cdb6ef445bd",
        "title": "题中峰",
        "author": "费冠卿",
        "content": "中峰高拄泬寥天，上有茅庵与石泉。\n晴景猎人曾望见，青蓝色裏一僧禅。",
        "dynasty": "唐",
        "collection_info": null
    },
    {
        "uuid": "16b82fdc42b613bb1fcb0f3cc16788bc",
        "title": "蒙召拜拾遗书情二首 一",
        "author": "费冠卿",
        "content": "拾遗帝侧知难得，官紧才微恐不胜。\n好是中朝绝亲友，九华山下诏来征。",
        "dynasty": "唐",
        "collection_info": null
    },
    {
        "uuid": "331318cb1cb1bfc356458b127cc5ce94",
        "title": "蒙召拜拾遗书情二首 二",
        "author": "费冠卿",
        "content": "三千里外一微臣，二十年来任运身。\n今日忽蒙天子召，自惭惊动国中人。",
        "dynasty": "唐",
        "collection_info": null
    },
    {
        "uuid": "5231f1e62f2453eac8e735f24c1501ba",
        "title": "挂树藤",
        "author": "费冠卿",
        "content": "本为独立难，寄彼高树枝。\n蔓衍数条远，溟蒙千朵垂。\n向日助成阴，当风藉持危。\n谁言柔可屈，坐见蟠蛟螭。",
        "dynasty": "唐",
        "collection_info": null
    },
    {
        "uuid": "d6152d3e5012496f714a2cf85b8fe45b",
        "title": "枕流石",
        "author": "费冠卿",
        "content": "不为幽岸隐，古色涵空出。\n愿以清泚流，鉴此坚贞质。\n傍临玉光润，时泻苔花密。\n往往惊游鳞，尚疑垂钓日。",
        "dynasty": "唐",
        "collection_info": null
    },
    {
        "uuid": "e5b58db68609e1e4a846076779ab074c",
        "title": "久居京师感怀诗",
        "author": "费冠卿",
        "content": "茕独不为苦，求名始辛酸。\n上国无交亲，请谒多少难。\n九月风到面，羞汗成冰片。\n求名俟公道，名与公道远。\n力尽得一名，他喜我且轻。\n家书十年绝，归去知谁荣。\n马嘶渭桥柳，特地起秋声。",
        "dynasty": "唐",
        "collection_info": null
    },
    {
        "uuid": "c0ddec3ad087c2710374cb0a42ef23ba",
        "title": "答萧建",
        "author": "费冠卿",
        "content": "自地上青峰，悬崖一万重。\n践危频侧足，登堑半齐胸。\n飞狖啼攀桂，游人喘倚松。\n入林寒㾕㾕，近瀑雨蒙蒙。\n径滑石棱上，寺开山掌中。\n幡花扑净地，台殿印晴空。\n胜境层层别，高僧院院逢。\n泉鱼候洗钵，老玃戏撞钟。\n外户凭云掩，中厨课水舂。\n搜泥时和面，拾橡半添穜。\n渡壑缘槎险，持灯入洞穷。\n夹天开壁峭，透石蹙波雄。\n涧蔼清无土，潭深碧有龙。\n畬田一片净，谷树万株浓。\n野客登临惯，山房幽寂同。\n寒炉树根火，夏牖竹稍风。\n边鄙筹贤相，黔黎託圣躬。\n君能弃名利，岁[晏]一相从。",
        "dynasty": "唐",
        "collection_info": null
    },
    {
        "uuid": "84406951e581d4a9d2d4b7e8a164a7d7",
        "title": "代书问费征君九华亭",
        "author": "萧建",
        "content": "见说九华峰上寺，日宫犹在下方开。\n其中幽境客难到，请为诗中图画来。",
        "dynasty": "唐",
        "collection_info": null
    },
    {
        "uuid": "f9300f457641e1166d7bb7b24bcbadbb",
        "title": "献主文",
        "author": "刘虚白",
        "content": "二十年前此夜中，一般灯烛一般风。\n不知岁月能多少，犹着麻衣待至公。",
        "dynasty": "唐",
        "collection_info": null
    },
    {
        "uuid": "e1eabef716ebc96ba2ac9f02ac871f6d",
        "title": "句",
        "author": "刘虚白",
        "content": "知道醉乡无户税，任他荒却下丹田。",
        "dynasty": "唐",
        "collection_info": null
    },
    {
        "uuid": "1ee5f4280a51b8d17b75ca8532ccfa60",
        "title": "山出云",
        "author": "张復",
        "content": "山静云初吐，霏微触石新。\n无心离碧岫，有叶占青春。\n散类如虹气，轻同不让尘。\n凌空还似翼，映涧欲成鳞。\n异起临汾鼎，疑随出峡神。\n为霖终济旱，非独降贤人。",
        "dynasty": "唐",
        "collection_info": null
    },
    {
        "uuid": "25c62322dc3d1536b1c8ef5eceb9c806",
        "title": "山出云",
        "author": "张胜之",
        "content": "片云初出岫，孤迥色难亲。\n盖小辞山近，根轻触石新。\n飘飖经绿野，明丽照晴春。\n拂树疑舒叶，临流似结鳞。\n从龙方有感，捧日岂无因。\n看取为霖去，恩霑雨露均。",
        "dynasty": "唐",
        "collection_info": null
    },
    {
        "uuid": "30b9ce9e4a32baeb9df0e67f47a976ce",
        "title": "送狄尚书镇太原",
        "author": "姚合",
        "content": "授钺儒生贵，倾朝赴饯筵。\n麾幢官在省，礼乐将临边。\n代马龙相杂，汾河海暗连。\n远戎移帐幕，高鸟避旌旃。\n天下屯兵处，皇威破虏年。\n防秋嫌垒近，入塞必身先。\n中外恩重迭，科名岁接连。\n散材无所用，老向琐闱眠。",
        "dynasty": "唐",
        "collection_info": null
    },
    {
        "uuid": "4f67c6bf7e31107fbdda40805e53e90e",
        "title": "送杨尚书祭西岳",
        "author": "姚合",
        "content": "报功严祀典，宠诏下明庭。\n酒气飘林岭，香烟入杳冥。\n乐清三奏备，词直百神听。\n衣拂云霞湿，诗通水石灵。\n何因逐驺骑，暂得到岩扃。",
        "dynasty": "唐",
        "collection_info": null
    },
    {
        "uuid": "5faffb42c5d4354839e0ed259f599488",
        "title": "送李侍御过夏州",
        "author": "姚合",
        "content": "酬恩不顾名，走马觉身轻。\n迢递河边路，苍茫塞上城。\n沙寒无宿雁，虏近少闲兵。\n饮罢挥鞭去，旁人意气生。",
        "dynasty": "唐",
        "collection_info": null
    },
    {
        "uuid": "6f25d94ab9300211844ee30a45a9c9e3",
        "title": "送李起居赴池州",
        "author": "姚合",
        "content": "天子念疲民，分忧辍侍臣。\n红旗高起焰，绿野静无尘。\n阙下亲知别，江南惠化新。\n朝昏即千里，且愿话逡巡。",
        "dynasty": "唐",
        "collection_info": null
    },
    {
        "uuid": "501a24327fadc319fc1c38297a675786",
        "title": "送刘詹事赴寿州",
        "author": "姚合",
        "content": "慇懃莫遽起，四坐悉同袍。\n世上诗难得，林中酒更高。\n隋堤傍杨柳，楚驿在波涛。\n别后书频寄，无辞费笔毫。",
        "dynasty": "唐",
        "collection_info": null
    },
    {
        "uuid": "2a04449cb59ff086ec8cc5095cb7bab6",
        "title": "送裴大夫赴亳州",
        "author": "姚合",
        "content": "杭人遮道路，垂泣浙江前。\n谯国迎舟舰，行歌汴水边。\n周旋君量远，交代我才偏。\n寒日严旌戟，晴风出管弦。\n一桮诚淡薄，四坐愿留连。\n异政承殊泽，应为天下先。",
        "dynasty": "唐",
        "collection_info": null
    },
    {
        "uuid": "f64a24f9f054c7fc394a3da5600ec95a",
        "title": "送徐州韦仅行军",
        "author": "姚合",
        "content": "饯幕俨征轩，行军归大藩。\n山程度函谷，水驿到夷门。\n晓日诗情远，春风酒色浑。\n逡巡何足贵，所贵尽残罇。",
        "dynasty": "唐",
        "collection_info": null
    },
    {
        "uuid": "d4a6c4a0d970fe75132c362c89934f9e",
        "title": "送刘禹锡郎中赴苏州 一",
        "author": "姚合",
        "content": "三十年来天下名，衔恩东守阖闾城。\n初经咸谷眠山驿，渐入梁园问水程。\n霁日满江寒浪静，春风遶郭白苹生。\n虎丘野寺吴中少，谁伴吟诗月裏行。",
        "dynasty": "唐",
        "collection_info": null
    },
    {
        "uuid": "db44450403d233412544cf17cabe27fd",
        "title": "送刘禹锡郎中赴苏州 二",
        "author": "姚合",
        "content": "州城全是故吴宫，香径难寻古藓中。\n云水计程千里远，轩车送别九衢空。\n鹤声高下听无尽，潮色朝昏望不同。\n太守吟诗人自理，小斋闲卧白苹风。",
        "dynasty": "唐",
        "collection_info": null
    },
    {
        "uuid": "187a2dcd9308b89b5778ed6094e8c535",
        "title": "送贾謩赴共城营田",
        "author": "姚合",
        "content": "上国羞长选，戎装贵所从。\n山田依法种，兵食及时供。\n水气诗书软，岚烟笔砚浓。\n几时无事扰，相见得从容。",
        "dynasty": "唐",
        "collection_info": null
    },
    {
        "uuid": "ca6be4bff22cfa5dc8f068e9e9b80f32",
        "title": "送裴宰君",
        "author": "姚合",
        "content": "见说为官处，烟霞思不穷。\n夜猿啼户外，瀑水落厨中。\n名药人难识，仙山路易通。\n还应施静化，谁復与君同。",
        "dynasty": "唐",
        "collection_info": null
    },
    {
        "uuid": "ec66fe3f11c2ee3a7c19fd4dff60f429",
        "title": "送顾非熊下第归越",
        "author": "姚合",
        "content": "失意寻归路，亲知不復过。\n家山去城远，日月在船多。\n楚塞数逢雁，浙江长有波。\n秋风别乡老，还听鹿鸣歌。",
        "dynasty": "唐",
        "collection_info": null
    },
    {
        "uuid": "b0056b54d73dfda1060980be5f045a30",
        "title": "送雍陶游蜀",
        "author": "姚合",
        "content": "春色三千里，愁人意未开。\n木梢穿栈出，雨势隔江来。\n荒馆因花宿，深山羡客迴。\n相如何物在，应只有琴台。",
        "dynasty": "唐",
        "collection_info": null
    },
    {
        "uuid": "7143620ca02213e0b5548b6e39e21515",
        "title": "送崔约下第归扬州",
        "author": "姚合",
        "content": "满座诗人吟送酒，离城此会亦应稀。\n春风下第时称屈，秋卷呈亲自束归。\n日晚山花当马落，天阴水鸟傍船飞。\n江边道路多苔藓，尘土无由得上衣。",
        "dynasty": "唐",
        "collection_info": null
    },
    {
        "uuid": "b23869983206f5067fc08060d04ea18d",
        "title": "送李廓侍御赴西川行营",
        "author": "姚合",
        "content": "不道弓箭字，罢官唯醉眠。\n何人荐筹策，走马逐旌旃。\n阵变孤虚外，功成语笑前。\n从今巂州路，无復有烽烟。",
        "dynasty": "唐",
        "collection_info": null
    },
    {
        "uuid": "5170dc0f0dc8e602fcaed9055c881d5a",
        "title": "送杨尚书赴东川",
        "author": "姚合",
        "content": "郄縠诗书将，衔恩赴梓州。\n遶身垂印绶，护马执戈矛。\n劒阁和铭峭，巴江带字流。\n从来皆惜别，此别復何愁。",
        "dynasty": "唐",
        "collection_info": null
    },
    {
        "uuid": "c030507d76294944d8431e41922800a5",
        "title": "送邢郎中赴太原",
        "author": "姚合",
        "content": "上将得良策，恩威作长城。\n如今幷州北，不见有胡兵。\n晋野雨初足，汾河波亦清。\n所从古无比，意气送君行。",
        "dynasty": "唐",
        "collection_info": null
    },
    {
        "uuid": "bad4eb060b108ba8fb22d6431321ef25",
        "title": "送裴中丞赴华州",
        "author": "姚合",
        "content": "我梦何曾应，看君渡浐川。\n自无仙掌分，非是圣心偏。\n径草多生药，庭花半落泉。\n人间有此郡，况在凤城边。",
        "dynasty": "唐",
        "collection_info": null
    },
    {
        "uuid": "bdd4c65b0150a2b68fba6ed80b87feb7",
        "title": "送徐员外赴河中从事",
        "author": "姚合",
        "content": "赤府从军美，儒衣结束轻。\n凉飙下山寺，晓浪满关城。\n闲坐饶诗景，高眠长道情。\n将军不战术，计日立功名。",
        "dynasty": "唐",
        "collection_info": null
    },
    {
        "uuid": "aee64855869c485f7824df9a85b56f92",
        "title": "送殷尧藩侍御赴同州",
        "author": "姚合",
        "content": "吟诗掷酒船，仙掌白楼前。\n从事关中贵，主人天下贤。\n此生无了日，终岁踏离筵。\n何计因归去，深山恣意眠。",
        "dynasty": "唐",
        "collection_info": null
    },
    {
        "uuid": "96579e7c821a1b171f0d570c0078299c",
        "title": "送崔中丞赴郑州",
        "author": "姚合",
        "content": "仆射陂前郡，清高越四隣。\n丹霄凤诏下，太守虎符新。\n雾湿关城月，花香驿路尘。\n连枝相庭树，岁岁一家春。",
        "dynasty": "唐",
        "collection_info": null
    },
    {
        "uuid": "b36059007954bc5909a5f0370a0be21e",
        "title": "送丁端公赴河阴",
        "author": "姚合",
        "content": "炎天木叶焦，晓夕绝凉飙。\n念子独归县，何人不在朝。\n市连风浪动，帆彻海门遥。\n饮尽樽中酒，同年同寂寥。",
        "dynasty": "唐",
        "collection_info": null
    },
    {
        "uuid": "71d9c1366a64e98eeb72bc223e1e0867",
        "title": "送郑尚书赴兴元",
        "author": "姚合",
        "content": "儒有登坛贵，何人得此功。\n红旗烧密雪，白马踏长风。\n斧钺来天上，诗书理汉中。\n方知百胜略，应不在弯弓。",
        "dynasty": "唐",
        "collection_info": null
    },
    {
        "uuid": "7bca93b3b843f0db4004bac8b441366e",
        "title": "送田使君赴蔡州",
        "author": "姚合",
        "content": "长年离别情，百盏酒须倾。\n诗外应无思，人间半是行。\n路遥嘶白马，林断出红旌。\n功业今应立，淮西有劲兵。",
        "dynasty": "唐",
        "collection_info": null
    },
    {
        "uuid": "1895698ef7ac2a228f6ee18432cab8df",
        "title": "送无可上人游边",
        "author": "姚合",
        "content": "一钵与三衣，经行远近随。\n出家还养母，持律復能诗。\n春雪离京厚，晨钟近塞迟。\n亦知莲府客，夜坐喜同师。",
        "dynasty": "唐",
        "collection_info": null
    },
    {
        "uuid": "92ecd4e9f446b4ea75f6231dc867ce14",
        "title": "送僧 一",
        "author": "姚合",
        "content": "人间扰扰唯闲事，自见高人只有诗。\n寂寞嵩峰云外寺，常多梦裏过斋时。",
        "dynasty": "唐",
        "collection_info": null
    },
    {
        "uuid": "21cc8554307317bb69c983c5aabf6e2a",
        "title": "送僧 二",
        "author": "姚合",
        "content": "城中听得新经论，却过关东说向人。\n旧国门徒终日望，见时应是见真身。",
        "dynasty": "唐",
        "collection_info": null
    },
    {
        "uuid": "27b42c08b40df6db6cad24d55235418c",
        "title": "送宋慎言",
        "author": "姚合",
        "content": "童穉便知闻，如今祗有君。\n百篇诗尽和，一盏酒须分。\n驿路多连水，州城半在云。\n离情同落叶，向晚更纷纷。",
        "dynasty": "唐",
        "collection_info": null
    },
    {
        "uuid": "9f0681dbfa9c975b8d692c0ac07cc8d8",
        "title": "送家兄赴任昭义",
        "author": "姚合",
        "content": "早得白眉名，之官濠上城。\n别离浮世事，迢遰长年情。\n广陌垂花影，遥林起雨声。\n出关春草长，过汴夏云生。\n黠吏先潜去，疲人相次迎。\n宴余和酒拜，魂梦共东行。",
        "dynasty": "唐",
        "collection_info": null
    },
    {
        "uuid": "7373fcca342bc979665f755e964fdc1a",
        "title": "送崔玄亮赴果州冬夜宴韩卿宅",
        "author": "姚合",
        "content": "兰烛照重茵，飞杯復几分。\n主人寒不寐，上客晓离羣。\n骑吏缘青壁，旌旗度白云。\n劒铭生藓色，巴字迭冰文。\n华省思僊侣，疲民爱使君。\n泠泠唯自适，郡邸有谁闻。",
        "dynasty": "唐",
        "collection_info": null
    },
    {
        "uuid": "f71c5ae000c4d6d5be9ed149e2c99c2d",
        "title": "送喻凫校书归毘陵",
        "author": "姚合",
        "content": "主人庭叶黑，诗稿更谁书。\n阙下科名出，乡中赋籍除。\n山春烟树众，江远晚帆疎。\n吾亦家吴者，无因到弊庐。",
        "dynasty": "唐",
        "collection_info": null
    },
    {
        "uuid": "c7430b783adcbeac7c6ec908f62cc63a",
        "title": "送董正字武归常州觐亲",
        "author": "姚合",
        "content": "路岐知不尽，离别自无穷。\n行客心方切，主人罇未空。\n楚樯收月下，江树在潮中。\n人各还家去，还家庆不同。",
        "dynasty": "唐",
        "collection_info": null
    },
    {
        "uuid": "a9d185004277ad6b5b4989aa2a445061",
        "title": "送萧正字往蔡州贺裴相淮西平",
        "author": "姚合",
        "content": "相府旌旄重，还邀上客行。\n今朝郭门路，初彻蔡州城。\n从马唯提酒，防身不要兵。\n从来皆作使，君去是时平。",
        "dynasty": "唐",
        "collection_info": null
    },
    {
        "uuid": "751397c85f2108c29ecd6f07028f1dbd",
        "title": "送进士田卓入华山",
        "author": "姚合",
        "content": "何物随身去，六经与一琴。\n辞家计已久，入谷住应深。\n偶坐僧同石，闲书叶满林。\n业成须谒帝，无贮白云心。",
        "dynasty": "唐",
        "collection_info": null
    },
    {
        "uuid": "45d114ed8a02a8f98812ab390ead3dad",
        "title": "送右司薛员外赴处州",
        "author": "姚合",
        "content": "怀中天子书，腰下使君鱼。\n瀑布和云落，仙都与世疎。\n远程兼水陆，半岁在舟车。\n相送难相别，南风入夏初。",
        "dynasty": "唐",
        "collection_info": null
    },
    {
        "uuid": "9b92e3596694d5d6c9bc5b1a572efba7",
        "title": "送王建秘书往渭南庄",
        "author": "姚合",
        "content": "白鬚芸阁吏，羸马月中行。\n庄僻难寻路，官闲易出城。\n看山多失饭，过寺故题名。\n秋日田家作，唯添集卷成。",
        "dynasty": "唐",
        "collection_info": null
    },
    {
        "uuid": "5dc6fc3d734d12c061fa1a0474fdb7b6",
        "title": "送殷尧藩侍御游山南",
        "author": "姚合",
        "content": "诗境西南好，秋深昼夜蛩。\n人家连水影，驿路在山峰。\n谷静云生石，天寒雪覆松。\n我为公府繫，不得此相从。",
        "dynasty": "唐",
        "collection_info": null
    },
    {
        "uuid": "388eb6e23b2ff14c6bf1ecdaa9c6450d",
        "title": "送李植侍御",
        "author": "姚合",
        "content": "圣代无邪触，空林獬豸归。\n谁知陇山鸟，长绕玉楼飞。\n风雨依山急，云泉入郭微。\n无同昔年别，别后寄书稀。",
        "dynasty": "唐",
        "collection_info": null
    },
    {
        "uuid": "17cacd846637ae37a5deafc8eab229ec",
        "title": "送王澹",
        "author": "姚合",
        "content": "常省为官处，门前数树松。\n寻山屐费齿，书石笔无锋。\n果熟猿偷乱，花繁鸟语重。\n今来为客去，惜取最高峰。",
        "dynasty": "唐",
        "collection_info": null
    },
    {
        "uuid": "a89d94b214fc7dd6f278d0bc2e9e7e30",
        "title": "送崔之仁",
        "author": "姚合",
        "content": "欲出还成住，前程甚谪迁。\n佯眠随客醉，愁坐似僧禅。\n旧国归何处，春山买欠钱。\n几时无一事，长在故人边。",
        "dynasty": "唐",
        "collection_info": null
    },
    {
        "uuid": "4b15e539f9f78b85f540148d29d8469a",
        "title": "送孙山人",
        "author": "姚合",
        "content": "山翁来帝里，不肯住多时。\n尘土衣裳重，腥羶仆隶饥。\n林中愁不到，城外老应迟。\n喧寂一为别，相逢未有期。",
        "dynasty": "唐",
        "collection_info": null
    },
    {
        "uuid": "a58bfe98277c9b5f41c8de70c5a75c56",
        "title": "送费骧",
        "author": "姚合",
        "content": "兄寒弟亦饥，力学少闲时。\n何路免为客，无门卖得诗。\n几人携酒送，独我入山迟。\n少小同居止，今朝始别离。",
        "dynasty": "唐",
        "collection_info": null
    },
    {
        "uuid": "7c394cf9f58074a1c4fa35b37eba6b44",
        "title": "送河中杨少府宴崔驸马宅",
        "author": "姚合",
        "content": "凤凰楼下醉醺醺，晚出东门蝉渐闻。\n不使乡人治驿路，却将家累宿山云。\n闲时采药随僧去，每月请钱共客分。\n县吏若非三载满，自知无计更寻君。",
        "dynasty": "唐",
        "collection_info": null
    },
    {
        "uuid": "2a67bb86c87083d8221cae0a78b407ae",
        "title": "送文着上人游越",
        "author": "姚合",
        "content": "水石随缘岂计程，东吴相遇别西京。\n夜禅月下袈裟湿，晓上山巅锡杖鸣。\n念我为官应易老，羡师依佛学无生。\n越中多有前朝寺，处处铁钟石磬声。",
        "dynasty": "唐",
        "collection_info": null
    },
    {
        "uuid": "47f4ba3b4b90be096455aafbb13477ea",
        "title": "送无可上人游越",
        "author": "姚合",
        "content": "清晨相访立门前，麻履方袍一少年。\n懒读经文求作佛，愿攻诗句觅昇仙。\n芳春山影花连寺，独夜潮声月满船。\n今日送行偏惜别，共师文字有因缘。",
        "dynasty": "唐",
        "collection_info": null
    },
    {
        "uuid": "06bd3afaf5867e9e62b4f3f8e1cea36b",
        "title": "送洛阳张员外",
        "author": "姚合",
        "content": "饯客未归城，东来驺骑迎。\n千山嵩岳峭，百县洛阳清。\n朔雁和云度，川风吹雨晴。\n藓庭公事暇，应祗独吟行。",
        "dynasty": "唐",
        "collection_info": null
    },
    {
        "uuid": "3e392b119f2e6e4a0e2f6aaf259763e8",
        "title": "送少府田中丞入西藩",
        "author": "姚合",
        "content": "萧关路绝久，石堠亦为尘。\n护塞空兵帐，和戎在使臣。\n风沙去国远，雨雪换衣频。\n若问凉州事，凉州多汉人。",
        "dynasty": "唐",
        "collection_info": null
    },
    {
        "uuid": "6810790640d1f5c0ca4e91872ce5c414",
        "title": "送王龟处士",
        "author": "姚合",
        "content": "送客客为谁，朱门处士稀。\n唯修曾子行，不着老莱衣。\n古寺随僧饭，空林共鸟归。\n壶中驻年药，烧得献庭闱。",
        "dynasty": "唐",
        "collection_info": null
    },
    {
        "uuid": "7d1152d9457c7f2f7fff4177a9e4c0f3",
        "title": "送崔郎中赴常州",
        "author": "姚合",
        "content": "贵是鸰原在紫微，荣逢知己领黄扉。\n人间盛事今全得，江上政声復欲归。\n风起满城山果落，雨余穿宅水禽飞。\n昔年尝作毘陵客，石峭泉清天下稀。",
        "dynasty": "唐",
        "collection_info": null
    },
    {
        "uuid": "488b02aa68e6e237193779f15cdd9631",
        "title": "送林使君赴邵州",
        "author": "姚合",
        "content": "诏书飞下五云间，才子分符不等闲。\n驿路算程多是水，州图管地少于山。\n江头斑竹寻应遍，洞裏丹砂自采还。\n清净化人人自理，终朝无事更相关。",
        "dynasty": "唐",
        "collection_info": null
    },
    {
        "uuid": "b9e8c812ed962a61d2e7123378e52421",
        "title": "送别友人",
        "author": "姚合",
        "content": "独向山中觅紫芝，山人勾引住多时。\n摘花浸酒春愁尽，烧竹煎茶夜卧迟。\n泉落林梢多碎滴，松生石底足旁枝。\n明朝却欲归城市，问我来期总不知。",
        "dynasty": "唐",
        "collection_info": null
    },
    {
        "uuid": "2b08dece071729934caa545d383c2036",
        "title": "送李琮归灵州觐省",
        "author": "姚合",
        "content": "饯席离人起，贪程醉不眠。\n风沙移道路，仆马识山川。\n塞树花开小，关城雪下偏。\n胡尘今已尽，应便促朝天。",
        "dynasty": "唐",
        "collection_info": null
    },
    {
        "uuid": "4d81e01eb472ac55531794cf110cf51d",
        "title": "送任畹评事赴沂海",
        "author": "姚合",
        "content": "掷笔不作尉，戎衣从嫖姚。\n严冬入都门，仆马气益豪。\n沂州右镇雄，士勇旌旗高。\n洛东无忧虞，半夜开虎牢。\n丈夫贵功勋，不贵爵禄饶。\n仰眠作书生，衣食何由销。\n任生非常才，临事胆不摇。\n必当展长画，逆波斩鲸鳌。\n九陌尘土黑，话别立远郊。\n孟坚勒燕然，岂独在汉朝。",
        "dynasty": "唐",
        "collection_info": null
    },
    {
        "uuid": "f4a584a6422f41ff1201d9282f56270a",
        "title": "送李余及第归蜀",
        "author": "姚合",
        "content": "蜀山高岧嶤，蜀客无平才。\n日饮锦江水，文章盈其怀。\n十年作贡宾，九年多邅迴。\n春来登高科，升天得梯阶。\n手持冬集书，还家献庭闱。\n人生此为荣，得如君者稀。\n李白蜀道难，羞为无成归。\n子今称意行，所历安觉危。\n与子久相从，今朝忽乖离。\n风飘海中船，会合难自期。\n长安米价高，伊我常渴饥。\n临岐歌送子，无声但陈词。\n义交外不亲，利交内相违。\n勉子慎其道，急若食与衣。\n苦爇道路赤，行人念前驰。\n一杯不可轻，远别方自兹。",
        "dynasty": "唐",
        "collection_info": null
    },
    {
        "uuid": "a7b222bde197587fd18a393aa51f401a",
        "title": "送饶州张使君",
        "author": "姚合",
        "content": "鄱阳胜事闻难比，千里连连是稻畦。\n山寺去时通水路，郡图开处是诗题。\n化行应免农人困，庭静惟多野鹤栖。\n饮罢春明门外别，萧条驿路夕阳低。",
        "dynasty": "唐",
        "collection_info": null
    },
    {
        "uuid": "a51593b332ac6a2c292c9e1b95f388b5",
        "title": "送张宗原",
        "author": "姚合",
        "content": "东门送客道，春色如死灰。\n一客失意行，十客颜色低。\n住者既无家，去者又非归。\n穷愁一成疾，百药不可治。\n子贤我且愚，命分不合齐。\n谁开蹇踬门，日日同游栖。\n子行何所之，切切食与衣。\n谁能买仁义，令子无寒饥。\n野田不生草，四向生路岐。\n士人甚商贾，终日须东西。\n鸿雁春北去，秋风復南飞。\n勉君向前路，无失相见期。",
        "dynasty": "唐",
        "collection_info": null
    },
    {
        "uuid": "41d5b29ae865bb24edb7ea39ac317cbb",
        "title": "送王求",
        "author": "姚合",
        "content": "士有经世筹，自无活身策。\n求食道路间，劳困甚徒役。\n我身与子同，日被饥寒迫。\n侧望卿相门，难入坚如石。\n为农昧耕耘，作商迷贸易。\n空把书卷行，投人买罪责。\n六月南风多，苦旱土色赤。\n坐家心尚焦，况乃远作客。\n羸马出郭门，饯饮晓连夕。\n愿君似醉肠，莫谩生忧戚。",
        "dynasty": "唐",
        "collection_info": null
    },
    {
        "uuid": "c543aec1fcafeafee41c31c566989ac7",
        "title": "送朱庆余及第后归越",
        "author": "姚合",
        "content": "劝君缓上车，乡里有吾庐。\n未得同归去，空令相见疎。\n山晴栖鹤起，天晓落潮初。\n此庆将谁比，献亲冬集书。",
        "dynasty": "唐",
        "collection_info": null
    },
    {
        "uuid": "84a7d312bfc087d2666df6bd8d50d312",
        "title": "送朱庆余越州归觐",
        "author": "姚合",
        "content": "乡书落姓名，太守拜亲荣。\n访我波涛郡，还家雾雨城。\n海山窗外近，镜水世间清。\n何计随君去，邻墙过此生。",
        "dynasty": "唐",
        "collection_info": null
    },
    {
        "uuid": "6e52442bc4ef6b8d7569d12c8be1f2a3",
        "title": "送任尊师归蜀觐亲",
        "author": "姚合",
        "content": "白云修道者，归去春风前。\n玉简通仙籍，金丹驻母年。\n锦文江一色，酒气雨相连。\n众说君平死，真师易义全。",
        "dynasty": "唐",
        "collection_info": null
    },
    {
        "uuid": "1b30e66f05ebc53244a8a3263e965d20",
        "title": "送友人游蜀",
        "author": "姚合",
        "content": "送君一壶酒，相别野庭边。\n马上过秋色，舟中到锦川。\n峡猿啼夜雨，蜀鸟噪晨烟。\n莫便不迴首，风光促几年。",
        "dynasty": "唐",
        "collection_info": null
    },
    {
        "uuid": "b2845ee542ff3718dd04b4ecb088f7de",
        "title": "送杜立归蜀",
        "author": "姚合",
        "content": "迢递三千里，西南是去程。\n杜陵家已尽，蜀国客重行。\n雪照巴江色，风吹栈阁声。\n马嘶山稍暖，人语店初明。\n旅梦心多感，孤吟气不平。\n谁为李白后，为访锦官城。",
        "dynasty": "唐",
        "collection_info": null
    },
    {
        "uuid": "b8ef9991a0eb2d895bdfc36359cd58a6",
        "title": "送韩湘赴江西从事",
        "author": "姚合",
        "content": "年少登科客，从军诏命新。\n行装有兵器，祖席尽诗人。\n细雨湘城暮，微风楚水春。\n浔阳应足雁，梦泽岂无尘。\n猿叫来山顶，潮痕在树身。\n从容多暇日，佳句寄须频。",
        "dynasty": "唐",
        "collection_info": null
    },
    {
        "uuid": "dfb050b1d04284ae6b6cc08be63817ee",
        "title": "送潘传秀才归宣州",
        "author": "姚合",
        "content": "李白坟三尺，嵯峨万古名。\n因君还故里，为我弔先生。\n晴日移虹影，空山出鹤声。\n老郎闲未得，无计此中行。",
        "dynasty": "唐",
        "collection_info": null
    },
    {
        "uuid": "3665f6844393778fa161509baa3030ed",
        "title": "送僧默然",
        "author": "姚合",
        "content": "出家侍母前，至孝自通禅。\n伏日江头别，秋风樯下眠。\n鸟声猿更促，石色树相连。\n此路多如此，师行亦有缘。",
        "dynasty": "唐",
        "collection_info": null
    },
    {
        "uuid": "a244401771885c78d47863ff709051ba",
        "title": "送陟遐上人游天台",
        "author": "姚合",
        "content": "万迭赤城路，终年游客稀。\n朝来送师去，自觉有家非。\n石净山光远，云深海色微。\n此诗成亦鄙，为我写岩扉。",
        "dynasty": "唐",
        "collection_info": null
    },
    {
        "uuid": "acc03815d292a640ec7a92df4a683f78",
        "title": "送盛秀才赴举",
        "author": "姚合",
        "content": "重重吴越浙江潮，刺史何门始得消。\n五字州人唯有此，四邻风景合相饶。\n橘村篱落香潜度，竹寺虚空翠自飘。\n君去九衢须说我，病成疎懒懒趋朝。",
        "dynasty": "唐",
        "collection_info": null
    },
    {
        "uuid": "243feca40a3510a10a2a9a3cfefa7114",
        "title": "送僧贞实归杭州天竺",
        "author": "姚合",
        "content": "石桥寺裏最清凉，闻说茆庵寄上方。\n林外猿声连院磬，月中潮色到禅床。\n他生念我身何在，此世唯师性亦忘。\n九陌相逢千里别，青山重迭树苍苍。",
        "dynasty": "唐",
        "collection_info": null
    },
    {
        "uuid": "0616224e636cee53eafcea8d58055a3b",
        "title": "送卢二弟茂才罢举游洛谒新相",
        "author": "姚合",
        "content": "踏碎作赋笔，驱车出上京。\n离筵俯岐路，四坐半公卿。\n守命贫难掷，忧身梦数惊。\n今朝赴知己，休咏苦辛行。",
        "dynasty": "唐",
        "collection_info": null
    },
    {
        "uuid": "4d16dbb4b7d4000025f6a59afb251455",
        "title": "送任畹及第归蜀中觐亲",
        "author": "姚合",
        "content": "子规啼欲死，君听固无愁。\n阙下声名出，乡中意气游。\n东川横劒阁，南斗近刀州。\n神圣题前字，千人看不休。",
        "dynasty": "唐",
        "collection_info": null
    },
    {
        "uuid": "b3033abf560a7066e53d5e5ef3083698",
        "title": "送杜观罢举东游",
        "author": "姚合",
        "content": "秋风离九陌，心事岂云安。\n曾是求名苦，当知此去难。\n辛勤程自远，寂寞夜多寒。\n诗句无人识，应须把劒看。",
        "dynasty": "唐",
        "collection_info": null
    },
    {
        "uuid": "0027ab907cfe8605a6f6a7a441457378",
        "title": "送狄兼謩下第归故山",
        "author": "姚合",
        "content": "慈恩塔上名，昨日败垂成。\n赁舍应无直，居山岂钓声。\n半年犹小隐，数日得闲行。\n映竹窥猿剧，寻云探鹤情。\n爱花高酒户，煮药污茶铛。\n莫便多时住，烟霄路在城。",
        "dynasty": "唐",
        "collection_info": null
    },
    {
        "uuid": "1c5fc52d5f122e486f72c066b28df72b",
        "title": "送源中丞赴新罗",
        "author": "姚合",
        "content": "赤墀赐对使殊方，官重霜台紫绶光。\n玉节在船清海怪，金函开诏拜夷王。\n云晴渐觉山川异，风便那知道路长。\n谁得似君将雨露，海东万里洒扶桑。",
        "dynasty": "唐",
        "collection_info": null
    },
    {
        "uuid": "d4d4d6138df738ae9c9985ca2316540f",
        "title": "送陈倜赴江陵从事",
        "author": "姚合",
        "content": "荆州胜事众皆闻，幕下今朝又得君。\n才子何须藉科第，男儿终久要功勋。\n江村竹树多于草，山路尘埃半是云。\n新什定知饶景思，不应一向赋从军。",
        "dynasty": "唐",
        "collection_info": null
    },
    {
        "uuid": "74c783669689c0039b32debd41942b1d",
        "title": "送张郎中副使赴泽潞",
        "author": "姚合",
        "content": "晓陌事戎装，风流粉署郎。\n机筹通变化，除拜出寻常。\n地冷饶霜气，山高碍雁行。\n应无离别恨，车马自生光。",
        "dynasty": "唐",
        "collection_info": null
    }
]