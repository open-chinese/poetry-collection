[
    {
        "title": "答景亮",
        "author": "刘跂",
        "content": "十札新诗忽见投，笔端高兴不能休。\n愿将筋力如公比，安得耽书到白头。",
        "dynasty": "宋",
        "collection_info": null
    },
    {
        "title": "以茶寄安国",
        "author": "刘跂",
        "content": "苦茗枪旗诚鄙甚，密云龙凤太高生。\n一瓯为寄忘年友，此味应须识此情。",
        "dynasty": "宋",
        "collection_info": null
    },
    {
        "title": "阙题",
        "author": "刘跂",
        "content": "君家十亩春苍筤，犀株解箨冰玉香。\n山东麦饭藜羹客，有底诗情合得尝。",
        "dynasty": "宋",
        "collection_info": null
    },
    {
        "title": "先寄左军语道",
        "author": "刘跂",
        "content": "已喜仲容连骑去，更思小陆度山来。\n赋槐白士愁颜甚，唤取溪傍一笑开。",
        "dynasty": "宋",
        "collection_info": null
    },
    {
        "title": "咏吕步舒诗",
        "author": "刘跂",
        "content": "先生卵翼计平生，针芥相睽祸欲成。\n自是挥斤非妙手，郢人为质却无情。",
        "dynasty": "宋",
        "collection_info": null
    },
    {
        "title": "翻书见舍弟去年自寿归郓道中诗怅然怀想久不作诗因集句为答用渭城体可歌也  其一",
        "author": "刘跂",
        "content": "春深逐客一浮萍，何处淹留白髮生。\n山城过雨百花尽，野渡无人舟自横。",
        "dynasty": "宋",
        "collection_info": null
    },
    {
        "title": "翻书见舍弟去年自寿归郓道中诗怅然怀想久不作诗因集句为答用渭城体可歌也  其二",
        "author": "刘跂",
        "content": "青春白日坐消难，须着人间比梦间。\n八公山下清淮水，明月何时照我还。",
        "dynasty": "宋",
        "collection_info": null
    },
    {
        "title": "翻书见舍弟去年自寿归郓道中诗怅然怀想久不作诗因集句为答用渭城体可歌也  其三",
        "author": "刘跂",
        "content": "汶阳归客泪沾巾，莫厌伤多酒入唇。\n暂时相见还相送，水远山长愁杀人。",
        "dynasty": "宋",
        "collection_info": null
    },
    {
        "title": "翻书见舍弟去年自寿归郓道中诗怅然怀想久不作诗因集句为答用渭城体可歌也  其四",
        "author": "刘跂",
        "content": "荒山野水照斜晖，绿浄春深好染衣。\n请君问取东流水，来岁如今归未归。",
        "dynasty": "宋",
        "collection_info": null
    },
    {
        "title": "翻书见舍弟去年自寿归郓道中诗怅然怀想久不作诗因集句为答用渭城体可歌也  其五",
        "author": "刘跂",
        "content": "寻思百计不如閒，塞马重来事偶然。\n皇恩若许归田去，头白昏昏只醉眠。",
        "dynasty": "宋",
        "collection_info": null
    },
    {
        "title": "翻书见舍弟去年自寿归郓道中诗怅然怀想久不作诗因集句为答用渭城体可歌也  其六",
        "author": "刘跂",
        "content": "诗成吟咏转凄凉，独宿空帘归梦长。\n长年事事皆抛尽，惟到尊前是故乡。",
        "dynasty": "宋",
        "collection_info": null
    },
    {
        "title": "重送成都漕",
        "author": "刘跂",
        "content": "曾游淮上爱清流，况子官为郡督邮。\n可贺吕虔贤太守，佩刀应得不须求。",
        "dynasty": "宋",
        "collection_info": null
    },
    {
        "title": "口号  其一",
        "author": "刘跂",
        "content": "孟仲争秋毒热新，自今三指算归旬。\n已判明月隔千里，可对茱萸少一人。",
        "dynasty": "宋",
        "collection_info": null
    },
    {
        "title": "口号  其二",
        "author": "刘跂",
        "content": "面目已凭诗寄去，笑谈须待自将来。\n香泉不煮双金榼，候取归人趁菊开。",
        "dynasty": "宋",
        "collection_info": null
    },
    {
        "title": "阙题",
        "author": "刘跂",
        "content": "北堂手种蓝田玉，采斸不随姜芋畴。\n迩来留得花为佩，付与吴侬可疗愁。",
        "dynasty": "宋",
        "collection_info": null
    },
    {
        "title": "又景亮惠藜杖赋绝句以谢  其一",
        "author": "刘跂",
        "content": "藜根矫矫似枯松，扶我蹒跚病力穷。\n置几赐餐非所重，康宁愿学乐全翁。",
        "dynasty": "宋",
        "collection_info": null
    },
    {
        "title": "又景亮惠藜杖赋绝句以谢  其二",
        "author": "刘跂",
        "content": "银角桃枝空有赋，铁根藜杖可无诗。\n从今客到迎门待，还我维摩未病时。",
        "dynasty": "宋",
        "collection_info": null
    },
    {
        "title": "张辟疆",
        "author": "刘跂",
        "content": "老画骎骎不可攀，风流依约片言还。\n小儿若悟他年事，肯使生心涕泪间。",
        "dynasty": "宋",
        "collection_info": null
    },
    {
        "title": "觅竹示子勉",
        "author": "刘跂",
        "content": "为觅新篁雪后移，殷勤都莫遣根知。\n道人要作骑龙杖，与子相从到葛陂。",
        "dynasty": "宋",
        "collection_info": null
    },
    {
        "title": "和公度",
        "author": "刘跂",
        "content": "多情佳客送春来，雉尾猫头次第栽。\n从此庭前共苍翠，夭桃繁杏不须开。",
        "dynasty": "宋",
        "collection_info": null
    },
    {
        "title": "松石  其一",
        "author": "刘跂",
        "content": "笔端陶冶不无神，纸面流沙秋后云。\n点破沙痕便成水，一溪松石浪沄沄。",
        "dynasty": "宋",
        "collection_info": null
    },
    {
        "title": "松石  其二",
        "author": "刘跂",
        "content": "向来爱鼎已成癖，今日还书真是痴。\n不分多求董威辇，只应重老李咸熙。",
        "dynasty": "宋",
        "collection_info": null
    },
    {
        "title": "恩赦放还集句先寄乡中弟侄三首  其一",
        "author": "刘跂",
        "content": "去年当日别东都，鱼鸟犹疑畏简书。\n诏恩许逐阳和至，只向长沙住岁余。",
        "dynasty": "宋",
        "collection_info": null
    },
    {
        "title": "恩赦放还集句先寄乡中弟侄三首  其二",
        "author": "刘跂",
        "content": "橹声衝雨似鸣机，终日思归此日归。\n自为野客寻幽惯，不用登临叹落晖。",
        "dynasty": "宋",
        "collection_info": null
    },
    {
        "title": "恩赦放还集句先寄乡中弟侄三首  其三",
        "author": "刘跂",
        "content": "閒思往事似前身，羞见黄花无数新。\n我家孤侄在海浦，遍插茱萸少一人。",
        "dynasty": "宋",
        "collection_info": null
    },
    {
        "title": "李氏绣佛赞  其一",
        "author": "刘跂",
        "content": "稽首慈悲父，相好光明藏。\n应现行愿力，针缕妙措成。\n我观因缘空，亦非自然性。\n种种皆心造，是心非造者。\n佛子不思议，炽然一念生。\n诸圣所加持，具足千百亿。\n我愿如是故，造作及见闻。\n遇见未来等，同承佛记莂。",
        "dynasty": "宋",
        "collection_info": null
    },
    {
        "title": "李氏绣佛赞  其二",
        "author": "刘跂",
        "content": "巍巍堂堂，妙庄严聚。\n一念现前，非针非缕。\n文闻已彰，何妨金露。\n满月当空，谁知在处。",
        "dynasty": "宋",
        "collection_info": null
    },
    {
        "title": "古器图赞",
        "author": "刘跂",
        "content": "想古之人，悠哉邈乎。\n我获其器，赋象在图。\n有客见之，笑此展转。\n阅斯勤斯，其人云远。\n我欲晓客，耿不能言。\n退观古人，恍独如存。\n千载寥寥，不在图外。\n谓不信者，取器以对。",
        "dynasty": "宋",
        "collection_info": null
    },
    {
        "title": "虏中作四首  其一",
        "author": "刘跂",
        "content": "文物燕人士，衣冠汉典仪。\n举知缯絮好，深厌血毛非。\n形势今犹古，规模夏变夷。\n谁言无上策，会是有天时。",
        "dynasty": "宋",
        "collection_info": null
    },
    {
        "title": "虏中作四首  其二",
        "author": "刘跂",
        "content": "甘作河南犬，休为燕地人。\n举能羞石晋，谁復怨嬴秦。\n地扼辽东海，星占析木津。\n悲伤此邦旧，会遣一朝新。",
        "dynasty": "宋",
        "collection_info": null
    },
    {
        "title": "虏中作四首  其三",
        "author": "刘跂",
        "content": "人物分多种，迁流不见经。\n已无燕代色，但有犬羊腥。\n海马生难驭，山苗煮始青。\n舜韶方九奏，异类合来庭。",
        "dynasty": "宋",
        "collection_info": null
    },
    {
        "title": "虏中作四首  其四",
        "author": "刘跂",
        "content": "闻有官军士，生存仍宦胡。\n羞言陇西李，忍对杜陵苏。\n椎髻心何似，环刀意岂无。\n陈汤那復得，卫律不胜诛。",
        "dynasty": "宋",
        "collection_info": null
    },
    {
        "title": "吴江长桥",
        "author": "刘跂",
        "content": "路隔银潢鸟倦飞，行人恐犯女星机。\n长虹出浪无冬夏，老蜃浮空半是非。\n两岸履声云内合，三州帆影月边归。\n栏干独立秋风早，岂待鲈鱼始拂衣。",
        "dynasty": "宋",
        "collection_info": null
    },
    {
        "title": "句",
        "author": "刘跂",
        "content": "急雨欲来先暑气，凉风过后却秋声。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "周谌",
        "content": "公应夙世作词臣，文采飘飘入眼新。\n画烛排空滕阁夜，红旌照海越台春。\n新篇锦绣盈南国，旧德鹓鸿缀北辰。\n白髮会稽还卧镇，直将生理付陶钧。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "周谌",
        "content": "风烟初别武王台，更向金河握节回。\n日月违颜天缥缈，尘沙吹面玉摧颓。\n试看紫府骖鸾去，又见长安驷马催。\n欲作东州遗爱录，自惭词笔乏邹枚。",
        "dynasty": "宋",
        "collection_info": null
    },
    {
        "title": "句",
        "author": "陈瑊",
        "content": "自是古今无变异，岂因霜雪有枯荣。",
        "dynasty": "宋",
        "collection_info": null
    },
    {
        "title": "诗一首",
        "author": "孙子实",
        "content": "薛宣欲吏云，季氏或招闵。\n此分冒中秋，万物既收稛。\n卖药偶知名，草玄非近准。\n才难不易得，志大略细谨。\n士生要弘毅，天地如盖轸。\n骥令盐车骖，井下知绠引。\n难甘吁尔食，聊寄粲然冁。\n谁能借前筹，还妇用束藴。\n吾闻调羹鼎，异味及粉槿。\n岂其供王羞，而弃会稽笋。",
        "dynasty": "宋",
        "collection_info": null
    },
    {
        "title": "与同舍诸公饮王诜都尉家有侍儿辈侍香求诗求字者以烟浓近侍香为韵",
        "author": "曾诚",
        "content": "俯仰家人看墨踪，和研亲炷宝熏浓。\n诗情过笔当千里，妙思凝香欲万重。\n山盎泄云倾白酒，越罗霑露浥黄封。\n从来粉黛宜灯烛，妙手凭谁写醉容。",
        "dynasty": "宋",
        "collection_info": null
    },
    {
        "title": "七夕王都尉邀同舍置酒听琵琶",
        "author": "曾诚",
        "content": "宝槛凌云结绮高，小奁争巧暮分曹。\n春葱细捻龙香拨，秀颈偏明逻逤槽。\n牛既写形呈粔籹，马军驰酒送蒲萄。\n泪珠散作人间露，最觉更阑润锦绦。",
        "dynasty": "宋",
        "collection_info": null
    },
    {
        "title": "雪",
        "author": "曾诚",
        "content": "瞥看尘砚忽生冰，试出疏门雪已平。\n栖鸟乱争寒栱闹，晚鸡微傍冻枢鸣。\n风花半结干尤重，云叶初黄暗未晴。\n书罢拥衾浑不寐，夜长惟听洒窗明。",
        "dynasty": "宋",
        "collection_info": null
    },
    {
        "title": "句  其一",
        "author": "曾诚",
        "content": "从来钓竿手，不解叩黄扉。",
        "dynasty": "宋",
        "collection_info": null
    },
    {
        "title": "句  其二",
        "author": "曾诚",
        "content": "椎冰小鲤应堪鲙，扫岸疏梅未放花。",
        "dynasty": "宋",
        "collection_info": null
    },
    {
        "title": "句  其三",
        "author": "曾诚",
        "content": "年衰髮种种。",
        "dynasty": "宋",
        "collection_info": null
    },
    {
        "title": "句  其四",
        "author": "曾诚",
        "content": "幽襟失所从。",
        "dynasty": "宋",
        "collection_info": null
    },
    {
        "title": "句  其五",
        "author": "曾诚",
        "content": "侵岸疏梅已放花。",
        "dynasty": "宋",
        "collection_info": null
    },
    {
        "title": "木香",
        "author": "范周",
        "content": "暖风吹麝入铅华，不肯随春到谢家。\n半夜粉寒香泣露，也应和月怨梨花。",
        "dynasty": "宋",
        "collection_info": null
    },
    {
        "title": "题监簿石存中园亭壁",
        "author": "范周",
        "content": "范周来谒石存中，未必存中似石崇。\n可惜南山焦尾虎，低头拜狗作乌龙。",
        "dynasty": "宋",
        "collection_info": null
    },
    {
        "title": "与府庠诸坐巡夜",
        "author": "范周",
        "content": "自古轻儒孰若秦，山河社稷付他人。\n而今重士如周室，忍使书生作夜巡。",
        "dynasty": "宋",
        "collection_info": null
    },
    {
        "title": "昆山",
        "author": "范周",
        "content": "万迭青峦压巨昆，四垂空阔水天分。\n夜光寒带三江月，春色阴连百里云。\n桂子鹤惊空半落，天香僧出定中闻。\n不将此境凭张益，三百年来属老文。",
        "dynasty": "宋",
        "collection_info": null
    },
    {
        "title": "句",
        "author": "范周",
        "content": "一瓢有道泰山重，五鼎不义鸿毛轻。",
        "dynasty": "宋",
        "collection_info": null
    },
    {
        "title": "上方翫月",
        "author": "蒋晞颜",
        "content": "明月自当千里共，如何独得占婵娟。\n只应飞阁侵天半，此外谁能近月边。",
        "dynasty": "宋",
        "collection_info": null
    },
    {
        "title": "赵康州徐夫子庙",
        "author": "苗仲渊",
        "content": "世惟忠与孝，训俗知所止。\n杀身赵康州，锡类徐夫子。\n虽非萃一门，死葬同闾里。",
        "dynasty": "宋",
        "collection_info": null
    },
    {
        "title": "颂",
        "author": "慈观长老",
        "content": "龙牙答话只苏嚧，借问诸方会也无。\n昨夜虚空开口笑，祝融吞却洞庭湖。",
        "dynasty": "宋",
        "collection_info": null
    },
    {
        "title": "寒食上冢至澜洄庄追思祖烈感而为诗",
        "author": "司马康",
        "content": "祖学当年向此勤，子孙今日继清芬。\n贤能自过高阳里，尊宠无惭万石君。\n花满一川红蕊乱，渠环千顷翠波分。\n高门驷马流余庆，当见吾家世有闻。",
        "dynasty": "宋",
        "collection_info": null
    },
    {
        "title": "示居士张戒二首  其一",
        "author": "释系南",
        "content": "汝到庐山山到汝，更谁别我庐山去。\n出门问取岭头风，大道腾腾无本据。",
        "dynasty": "宋",
        "collection_info": null
    },
    {
        "title": "示居士张戒二首  其二",
        "author": "释系南",
        "content": "头戴乌巾着白襕，山房借汝一年閒。\n出门为说来时路，家在黄陂翠霭间。",
        "dynasty": "宋",
        "collection_info": null
    },
    {
        "title": "偈",
        "author": "释系南",
        "content": "禅不禅，道不道，三寸舌头胡乱扫。\n昨夜日轮飘桂花，今朝月窟生芝草。\n呵呵呵，万两黄金无处讨。\n一句绝思量，诸法不相到。",
        "dynasty": "宋",
        "collection_info": null
    },
    {
        "title": "临终偈",
        "author": "释系南",
        "content": "罗汉今日，倒骑铁马，逆上须弥。\n踏破虚空，不留朕迹。",
        "dynasty": "宋",
        "collection_info": null
    },
    {
        "title": "别柳将军庙",
        "author": "蒋静",
        "content": "梦事虽非实，将军默有灵。\n旧祠从此焕，古桧蔚然青。\n甲马宵中见，琴堂卧正冥。\n留诗非志怪，三五扣神扃。",
        "dynasty": "宋",
        "collection_info": null
    },
    {
        "title": "翠光亭",
        "author": "蒋静",
        "content": "君山堆翠出危尖，练水浮光照短檐。\n夜鹤晓猿同冷淡，胡床麈尾独安恬。\n云来画栋休遮眼，月到澄溪任透帘。\n还似弃官陶靖节，北窗高卧怕谁嫌。",
        "dynasty": "宋",
        "collection_info": null
    },
    {
        "title": "题蒋帝庙二首  其一",
        "author": "蒋静",
        "content": "青骨沈埋恨未休，寒烟深锁旧山愁。\n悲风力扫欃枪日，勇气平吞泽国秋。\n身殒一朝心报国，功褒千古首凝旒。\n当年白羽云头扇，还许仍来得见不。",
        "dynasty": "宋",
        "collection_info": null
    },
    {
        "title": "题蒋帝庙二首  其二",
        "author": "蒋静",
        "content": "钟阜巍巍插太虚，祠堂高拱此山墟。\n谁言荒草埋青骨，时有僊风扫旧庐。",
        "dynasty": "宋",
        "collection_info": null
    },
    {
        "title": "游白龙山",
        "author": "蒋静",
        "content": "驻马白龙山，拂石青松下。\n云从潭底生，风向松枝洒。\n风云了无心，聊随白龙化。\n勿谓风云扰，中含闲暇者。",
        "dynasty": "宋",
        "collection_info": null
    },
    {
        "title": "题毗山",
        "author": "蒋静",
        "content": "四十年前掉臂游，寺庭荒落易悲秋。\n重来气象浑非昔，满院松杉翠欲流。\n方外故人惟白骨，壁间陈迹独银鈎。\n青春祗道堪行乐，独倚僧窗万斛愁。",
        "dynasty": "宋",
        "collection_info": null
    },
    {
        "title": "洗心亭睡起偶题",
        "author": "蒋静",
        "content": "黄粱未熟酒犹醲，一梦南柯事已空。\n水绿山青无限好，今来古往不知穷。\n龙吟竹笛秋江面，雪糁芦花夜月中。\n清景阿谁偏占得，白头波上钓鱼翁。",
        "dynasty": "宋",
        "collection_info": null
    },
    {
        "title": "句  其一",
        "author": "蒋静",
        "content": "行艺已书丞相笔，姓名还结裕陵知。",
        "dynasty": "宋",
        "collection_info": null
    },
    {
        "title": "句  其二",
        "author": "蒋静",
        "content": "他日如寻隠君子，女山深处一孤坟。",
        "dynasty": "宋",
        "collection_info": null
    },
    {
        "title": "金精山",
        "author": "孙勰",
        "content": "多病厌凡垢，思欲求道真。\n金精古福地，中有超世人。\n驾言从之游，洗我千劫尘。\n洞门无扃锁，松竹四时春。\n泉声散风韵，珩佩若有闻。\n九微何耀煜，百和方氤氲。\n稽首愿乞灵，缥缈如相亲。\n至妙非言说，萧然清吾神。\n大道本自然，一悟不在勤。\n逍遥此岩下，当自观其身。",
        "dynasty": "宋",
        "collection_info": null
    },
    {
        "title": "句",
        "author": "孙勰",
        "content": "端溪紫玉试自涤，磨动玄云驱霹雳。",
        "dynasty": "宋",
        "collection_info": null
    },
    {
        "title": "秋宵",
        "author": "钱遹",
        "content": "南邻灯火冷，三叹愁夜永。\n北里歌未终，已惊初日红。\n不知昼夜谁拘管，一等秋宵有长短。",
        "dynasty": "宋",
        "collection_info": null
    },
    {
        "title": "留题九龙岩",
        "author": "刘温",
        "content": "绣岭如屏倚梵宫，九龙畴昔隠岩空。\n湖壖胜概嬉游遍，名宦劳生西復东。",
        "dynasty": "宋",
        "collection_info": null
    },
    {
        "title": "题共乐堂",
        "author": "姚舜谐",
        "content": "秀气清阴日满前，仙瀛蓬阆景都全。\n綵舟画楫鱼喷浪，绮席金炉麝吐烟。\n懽胜更思明月夜，饮酣惟恐夕阳天。\n主人报政荣涂近，淮浙重游路接连。",
        "dynasty": "宋",
        "collection_info": null
    },
    {
        "title": "题东掖山承天院",
        "author": "姚舜谐",
        "content": "面势崔嵬插斗牛，东分一掖镇丹丘。\n玉毫金相祖师会，宝帙琅函海藏流。\n苍桧茂林常荫映，白莲香社共熏修。\n红尘断处人难到，俗驾经年始此游。",
        "dynasty": "宋",
        "collection_info": null
    },
    {
        "title": "崇庆寺",
        "author": "宋景瞻",
        "content": "峭壁青连古院松，疏林声渡晚风钟。\n地擎鰲背中分势，僧住天宫第几重。\n泉落断崖悬素练，树蟠危石挂苍龙。\n登临远与红尘隔，疑在三山最上峰。",
        "dynasty": "宋",
        "collection_info": null
    },
    {
        "title": "句",
        "author": "宋景瞻",
        "content": "可怜万里南飞翼，肯向霜林借一枝。",
        "dynasty": "宋",
        "collection_info": null
    },
    {
        "title": "陪诸公观稼",
        "author": "张庄",
        "content": "山甫遄归有诏期，省耕聊復辉幢麾。\n翠岑恰似千旗密，绿野何妨万马驰。\n雕鹗精神元老贵，鼎彝功业太平时。\n自惟晚进诚天幸，偶附台躔每处随。",
        "dynasty": "宋",
        "collection_info": null
    },
    {
        "title": "题南龛寺  其一",
        "author": "家彬",
        "content": "岩下楩楠秋復春，当年觞咏悉名臣。\n旧游已去成陈迹，佳句还如见古人。",
        "dynasty": "宋",
        "collection_info": null
    },
    {
        "title": "题南龛寺  其二",
        "author": "家彬",
        "content": "极目江山依夕照，回头城市隔嚣尘。\n登临未久还西去，堪愧芸夫每问津。",
        "dynasty": "宋",
        "collection_info": null
    },
    {
        "title": "春日有怀",
        "author": "林敏功",
        "content": "风高收雨急，日薄过窗微。\n梅萼初迎腊，春溪欲染衣。\n形容今日是，游衍昔人非。\n节物关愁者，归鸿正北飞。",
        "dynasty": "宋",
        "collection_info": null
    },
    {
        "title": "书吴熙老醉杜甫像",
        "author": "林敏功",
        "content": "清晨出寻酒家门，蹇馿破帽衣悬鹑。\n年年碧鸡坊下路，野梅官柳惯寻春。\n酒钱有无俱醉倒，改罢新诗留腹稿。\n儿童拍手遮路衢，拾遗笑倩旁人扶。\n百年风雅前无古，沈宋曹刘安足数。\n后来一字人难补，君莫笑渠作诗苦。",
        "dynasty": "宋",
        "collection_info": null
    },
    {
        "title": "题薛彦海墨竹",
        "author": "林敏功",
        "content": "修竹尝连林，谁復访清秀。\n妙手拂素壁，直节乃一□。\n□□别孤芳，妙舞欺长袖。\n隻影媚澄潭，清风在中溜。\n山中岁言迈，慰我聊邂逅。\n臃肿门前樗，软弱常□茂。\n固无斧斤厄，每犯霜雪叩。\n谁知彼樗肥，不如此君瘦。",
        "dynasty": "宋",
        "collection_info": null
    },
    {
        "title": "子瞻画扇",
        "author": "林敏功",
        "content": "夫子江湖客，毫端託渺茫。\n攒峰埋暮雨，古树困天霜。\n偪侧余僧舍，溟蒙失雁行。\n生死随化尽，此意独难忘。",
        "dynasty": "宋",
        "collection_info": null
    },
    {
        "title": "绝句",
        "author": "林敏功",
        "content": "君心恨不走天涯，不比衰翁只恋家。\n最是横塘黄叶路，今年无伴折梅花。",
        "dynasty": "宋",
        "collection_info": null
    },
    {
        "title": "德章寺",
        "author": "林敏功",
        "content": "我行蕲州城，东望黄梅山。\n谓言一驿地，何时可跻攀。\n今日復何日，篮舆到山间。\n林开德章寺，岫幌青云关。",
        "dynasty": "宋",
        "collection_info": null
    },
    {
        "title": "与刘羲仲检讨别后有怀",
        "author": "林敏功",
        "content": "檠灯耿夜窗，夜雨欲达晨。\n寒鸡催晓色，结束征车轮。\n车行马上霜，送子西入秦。\n二年绝廪禄，此去当通津。\n人生萍托水，相遇即相亲。\n况我与夫子，恩意踰天伦。\n屈指十日别，今君千里人。\n关山行役劳，欲雪风怒嗔。\n投身声利区，纳足冠盖尘。\n铜墨不须叹，君心知爱民。\n岁晚勿滞留，归及江南春。",
        "dynasty": "宋",
        "collection_info": null
    },
    {
        "title": "赠赵正之",
        "author": "林敏功",
        "content": "君为稻田官，君非力田科。\n我令耕田夫，为君奏田歌。\n南亩茨粱稼，东郊烟雨蓑。\n田家不作苦，奈此岁暮何。\n悯悯望有年，一失成蹉跎。\n立苗非不疏，稊稗常苦多。\n小人剥良善，蓬蒿贱嘉禾。\n去恶藉老农，芟夷戒骈罗。\n夫君邦之彦，妙年加切磋。\n治国与治身，此道终靡他。\n人心不相远，如以斧伐柯。\n愿君日显荣，吾言期不磨。",
        "dynasty": "宋",
        "collection_info": null
    },
    {
        "title": "句  其一",
        "author": "林敏功",
        "content": "尝忆他年接绪余，饶三落托我迂疏。\n溪桥几换风前柳，僧壁今留醉后书。",
        "dynasty": "宋",
        "collection_info": null
    },
    {
        "title": "句  其二",
        "author": "林敏功",
        "content": "心逐片云闲。",
        "dynasty": "宋",
        "collection_info": null
    },
    {
        "title": "句  其三",
        "author": "林敏功",
        "content": "路寻流水远。",
        "dynasty": "宋",
        "collection_info": null
    },
    {
        "title": "句  其四",
        "author": "林敏功",
        "content": "竹閒初折半斜枝。",
        "dynasty": "宋",
        "collection_info": null
    },
    {
        "title": "句  其五",
        "author": "林敏功",
        "content": "近方薝卜黄，远比茉莉小。",
        "dynasty": "宋",
        "collection_info": null
    },
    {
        "title": "无题",
        "author": "林敏功",
        "content": "琵琶起舞换新声，总是关山旧客情。\n撩乱边愁弹不尽，高高秋月照长城。",
        "dynasty": "宋",
        "collection_info": null
    },
    {
        "title": "竹溪",
        "author": "林敏修",
        "content": "幽闲古城阴，结屋清溪曲。\n溪流湛回映，上有青青竹。\n漫郎欣得之，绿髮咏空谷。\n高风及前修，胜趣随远瞩。\n恶客徒扰人，立谈非我欲。\n麾去宁汝嗔，真意聊自足。\n或言不当尔，往往相谤讟。\n答云岂吾私，恐作林泉辱。\n源流别泾渭，臭味同草木。\n肯当百事胜，容此一物俗。\n独余嵇阮辈，荡桨戒臣仆。\n浊醪浇古胸，日没还秉烛。\n仆忝瓜葛后，意气颇相属。\n平生几两屐，共老三径菊。\n行年事无定，此计诺已宿。\n径须买牛衣，儿亦荷书簏。\n从子竹间游，溪鱼剁寒玉。",
        "dynasty": "宋",
        "collection_info": null
    },
    {
        "title": "阎立本画醉道士图",
        "author": "林敏修",
        "content": "破除万事无过酒，有客何须计升斗。\n解将富贵等浮云，醉乡即是无何有。\n昔人绘事亦有神，丹青写出画天真。\n尊罍未耻月渐倾，更待晓出扶桑暾。\n餐霞服气浪自苦，自厌神仙足官府。\n脱巾解带衣淋漓，眼花错莫谁宾主。\n君不见炙手可热唯权门，欲观佳丽遭怒嗔。\n何如衔杯乐圣藉地饮，安用醉吐丞相茵。",
        "dynasty": "宋",
        "collection_info": null
    },
    {
        "title": "文湖州作山水横轴吴希全家藏其子诚伯求苏养直赋诗语特奇妙遂用其韵同赋",
        "author": "林敏修",
        "content": "明窗十日復五日，出此湖光与山色。\n前身画师语不妄，文侯乃是金门客。\n乍从云际辨远岫，争数乔林夸眼力。\n没漂菰米岁事空，水滨柱下南飞鸿。\n欲投晓渡唤舟子，急桨已入昏烟中。\n径思天边问归路，错认江乡旧洲渚。\n能传万里在尺素，豪夺应防卷寒雨。",
        "dynasty": "宋",
        "collection_info": null
    },
    {
        "title": "观刘格非画",
        "author": "林敏修",
        "content": "人言画师非俗士，小技不妨聊戏耳。\n欲搜万象入诗句，未若丹青易盈纸。\n坐令晚景下鸿雁，力夺春工发红紫。\n明眸破笑不作难，顷刻冰纨出西子。\n信能自适亦自累，好事终为人所使。\n曷不穷年自写真，奋髯箕踞走百鬼。",
        "dynasty": "宋",
        "collection_info": null
    },
    {
        "title": "歙砚",
        "author": "林敏修",
        "content": "瑟瑟方池雾縠纹，麝烟初散墨花春。\n晴窗昼静桐阴转，笔下云生字入神。",
        "dynasty": "宋",
        "collection_info": null
    },
    {
        "title": "送刘羲仲检讨",
        "author": "林敏修",
        "content": "二年食贫儿女煎，大寒客居衣裏穿。\n闭门穷巷气不屈，谁问过午无炊烟。\n腹中万卷自得饱，冷热不假世人怜。\n思归一日止旧隠，墙垣荆棘荒三椽。\n青山不肯埋妙器，幅巾却作康庐仙。\n今年再渡江北船，旋买走马趋日边。\n即今日月九天上，陛下旰食思求贤。\n结交老苍半台阁，亨衢插翼看翩翩。\n朱颜谁无起家念，壮志输君先着鞭。\n我今憔悴类蟠木，斧斤不到终天年。\n病身无用聊自惜，对榻犹堪雨夜眠。",
        "dynasty": "宋",
        "collection_info": null
    },
    {
        "title": "次韵寄检讨",
        "author": "林敏修",
        "content": "济北淮南梦到稀，牢愁犹頼酒来微。\n欲知饭颗诗人瘦，政忆长鬚主簿肥。\n应世君方持手板，畏人我已着山衣。\n春来消息甚疏阔，徙倚高原惜寸晖。",
        "dynasty": "宋",
        "collection_info": null
    },
    {
        "title": "喜到竹斋书事呈无位居士",
        "author": "林敏修",
        "content": "岭上小梅初破萼，同云作寒雪花落。\n千里南还喜见君，一杯相属宁辞数。\n楚狂小子笑孔丘，杖屦谩学名山游。\n二年胜景览欲尽，赢得颜髮先惊秋。\n却归竹下寻诗句，追讲前欢秃千兔。\n竹间已有嗣宗狂，吟醉何妨陪杖屦。",
        "dynasty": "宋",
        "collection_info": null
    },
    {
        "title": "莲子",
        "author": "林敏修",
        "content": "落尽红裳翠的生，甘泉金铸马蹄轻。\n中心有意君知否，半是湘妃泪点成。",
        "dynasty": "宋",
        "collection_info": null
    },
    {
        "title": "句",
        "author": "林敏修",
        "content": "岁寒羣物惨无光。",
        "dynasty": "宋",
        "collection_info": null
    },
    {
        "title": "句",
        "author": "林肤",
        "content": "延平阁想张华剑，宝婺楼观沈约诗。",
        "dynasty": "宋",
        "collection_info": null
    },
    {
        "title": "落花",
        "author": "李陶子",
        "content": "流水难穷目，斜阳易断肠。\n谁同砑光帽，一曲舞山香。",
        "dynasty": "宋",
        "collection_info": null
    },
    {
        "title": "访王主簿同泛菊茶",
        "author": "孙勴",
        "content": "妍暖春风荡物华，初回午梦颇思茶。\n难寻北苑浮香雪，且就东篱撷嫩芽。",
        "dynasty": "宋",
        "collection_info": null
    },
    {
        "title": "题靖节祠  其一",
        "author": "孙勴",
        "content": "先生拂衣归柴桑，视时富贵犹粃糠。\n义心耻食易代粟，督邮于我何低昂。",
        "dynasty": "宋",
        "collection_info": null
    },
    {
        "title": "题靖节祠  其二",
        "author": "孙勴",
        "content": "五字高吟酒一瓢，庐山千载想风标。\n至今门外青青柳，似向东风懒折腰。",
        "dynasty": "宋",
        "collection_info": null
    },
    {
        "title": "玉枕石",
        "author": "杨槱",
        "content": "栈道险復险，客怀愁更愁。\n万山俱绝壁，一水不通舟。",
        "dynasty": "宋",
        "collection_info": null
    },
    {
        "title": "题宝鸡县",
        "author": "陶应",
        "content": "雪楼当月动清寒，渭水梁山鸟外看。\n闻说德宗曾到此，吟诗不敢倚栏干。",
        "dynasty": "宋",
        "collection_info": null
    },
    {
        "title": "三德院",
        "author": "岑硕",
        "content": "齐朝立兰若，曾废会昌初。\n佛法灭不得，僧徒还此居。\n无碑传古昔，有树老扶疏。\n门外涤尘水，寒光浸太虚。",
        "dynasty": "宋",
        "collection_info": null
    },
    {
        "title": "句  其一",
        "author": "岑硕",
        "content": "金屋暖犹积，玉关寒更深。",
        "dynasty": "宋",
        "collection_info": null
    },
    {
        "title": "句  其二",
        "author": "岑硕",
        "content": "伯噽肆谗吻，夫差失霸图。",
        "dynasty": "宋",
        "collection_info": null
    },
    {
        "title": "句  其三",
        "author": "岑硕",
        "content": "极目又芳草，捲帘非故山。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释祖瑃",
        "content": "道无定乱，法离见知。\n言句相投，都无定义。\n自古龙门无宿客，至今鸟道绝行踪。\n欲会箇中端的意，火裏蝍蟟吞大虫。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释祖瑃",
        "content": "雨下阶头湿，晴干水不流。\n鸟巢沧海底，鱼跃石山头。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释祖瑃",
        "content": "祗见石磊磊，不见玉落落。\n若见玉落落，方知道宽廓。",
        "dynasty": "宋",
        "collection_info": null
    },
    {
        "title": "偈",
        "author": "释闻一",
        "content": "拈花微笑虚劳力，立雪齐腰枉用功。\n争似老卢无用处，却传衣钵振真风。",
        "dynasty": "宋",
        "collection_info": null
    },
    {
        "title": "偈",
        "author": "释惟爽",
        "content": "今朝六月旦，一年已过半。\n奉报参玄人，识取娘生面。\n娘生面，荐不荐。\n鹭鸶飞入碧波中，抖擞一团银绣线。",
        "dynasty": "宋",
        "collection_info": null
    },
    {
        "title": "偈",
        "author": "念禅师",
        "content": "往復无际，动静一源。\n含有德以还空，越无私而迥出。\n昔日日，今日日，照无两明。\n昔日风，今日风，鼓无两动。\n昔日雨，今日雨，泽无两润。",
        "dynasty": "宋",
        "collection_info": null
    },
    {
        "title": "颂三首  其一",
        "author": "念禅师",
        "content": "元正一，古佛家风从此出。\n不劳向上用工夫，历劫何曾异今日。",
        "dynasty": "宋",
        "collection_info": null
    },
    {
        "title": "颂三首  其二",
        "author": "念禅师",
        "content": "元正二，寂寥冷淡无滋味。\n赵州相唤吃茶来，剔起眉毛须瞥地。",
        "dynasty": "宋",
        "collection_info": null
    },
    {
        "title": "颂三首  其三",
        "author": "念禅师",
        "content": "元正三，上来稽首各和南。\n若问香山山裏事，灵源一派碧如蓝。",
        "dynasty": "宋",
        "collection_info": null
    },
    {
        "title": "颂",
        "author": "什庵主",
        "content": "我有一柄拂子，用处别无调度。\n有时挂在松枝，任他头垂角露。",
        "dynasty": "宋",
        "collection_info": null
    },
    {
        "title": "赞法如禅师",
        "author": "释圆极",
        "content": "生铁面皮难凑泊，等閒举步动干坤。\n戏拈十智同真话，不负黄龙嫡骨孙。",
        "dynasty": "宋",
        "collection_info": null
    },
    {
        "title": "颂",
        "author": "张戒",
        "content": "天不戴兮地不知，谁言南北与东西。\n身眠大海须弥枕，石笋抽条也大奇。",
        "dynasty": "宋",
        "collection_info": null
    },
    {
        "title": "西归",
        "author": "晁端中",
        "content": "安得龙山潮，驾迴马河水。\n水从楼前来，中有美人泪。",
        "dynasty": "宋",
        "collection_info": null
    },
    {
        "title": "资圣院",
        "author": "孙谔",
        "content": "四山藏一寺，方丈压诸峰。\n回首坐禅处，白云深几重。",
        "dynasty": "宋",
        "collection_info": null
    },
    {
        "title": "题江滨驿",
        "author": "孙谔",
        "content": "渡江始至长江县，返照雨余村落明。\n此地曾经诗客到，九秋风月至今清。",
        "dynasty": "宋",
        "collection_info": null
    },
    {
        "title": "文州",
        "author": "孙谔",
        "content": "烟笼合处日华明，龙女山横拥郡城。\n番马远随流水至，边人高入白云耕。",
        "dynasty": "宋",
        "collection_info": null
    },
    {
        "title": "句",
        "author": "孙谔",
        "content": "秋空独见周王庙，夜月犹悬蜀将营。",
        "dynasty": "宋",
        "collection_info": null
    },
    {
        "title": "题清芬阁",
        "author": "臧询",
        "content": "旧隠固潇洒，先生偏苦吟。\n俗情随水落，雅趣与山深。\n白日自朝暮，清风无古今。\n远孙簪组盛，终有爱闲心。",
        "dynasty": "宋",
        "collection_info": null
    },
    {
        "title": "自涟漪寄薛绍彭",
        "author": "米芾",
        "content": "老来书兴独未忘，颇得薛老同徜徉。\n天下有识推鉴定，龙宫无术疗膏肓。\n淮风吹戟稀讼牒，典客闭阁闲壶浆。\n吟树对山风景聚，墨池濯砚龟鱼藏。\n珠台宝气每贯日，月观桂实时飘香。\n银淮烛天限织女，烟海括地生灵光。\n儁儿乃是翰墨侣，侠竹不使舆卫将。\n象管钿轴映瑞锦，玉鳞棐几铺云肪。\n依依烟华动勃鬰，矫矫龙蛇起混茫。\n持此以为风月伴，四时之乐乐未央。\n部刺不纠翰墨病，圣恩养在林泉乡。\n风沙涨天乌帽客，胡不东来从北荒。",
        "dynasty": "宋",
        "collection_info": null
    },
    {
        "title": "寄薛绍彭",
        "author": "米芾",
        "content": "欧怪褚妍不自持，犹能半蹈古人规。\n公权丑怪恶札祖，从兹古法荡无遗。\n张颠与柳颇同罪，鼓吹俗子起乱离。\n怀素猲獠小解事，仅趋平淡如盲医。\n可怜智永研空臼，去本一步呈千媸。\n已矣此生为此困，有口能说手不随。\n谁云心存乃笔到，天工自是秘精微。\n二王之前有高古，有志欲购无高赀。\n殷勤分付薛绍彭，散金购取重跋题。",
        "dynasty": "宋",
        "collection_info": null
    },
    {
        "title": "寄题薛绍彭新收钱氏子敬帖",
        "author": "米芾",
        "content": "萧李騃子弟，不收慰问帖。\n妙迹固通神，水火土更劫。\n所存慰问者，班班在箱笈。\n使恶乃神护，不然无寸札。\n自此趣画相，后人眼徒眨。",
        "dynasty": "宋",
        "collection_info": null
    },
    {
        "title": "硾越竹学书作诗寄薛绍彭刘泾",
        "author": "米芾",
        "content": "越筠万杵如金版，安用杭油与池茧。\n高压巴郡乌丝栏，平欺泽国清华练。\n老无他物适心目，天使残年同笔砚。\n图书满室翰墨香，刘薛何时眼中见。",
        "dynasty": "宋",
        "collection_info": null
    },
    {
        "title": "刘泾收得子鸾字帖云是右军余恐是陈子鸾薛绍彭亦云六朝书又得像余时在涟漪答以诗云",
        "author": "米芾",
        "content": "刘郎收画早甚卑，折枝花草首徐熙。\n十年之后始闻道，取吾韩戴为神奇。\n迩来白首进道奥，学者信有髓与皮。\n始知什袭但遮壁，牛马便可裹敝帷。\n峨峨太平老寺主，白纱帽首无冠蕤。\n武士后列肃大剑，宫女旁侍颦修眉。\n神清眸子知寡慾，齿露唇反法定饥。\n世人见服似摩诘，不知六朝居士衣。\n后人勿辄乱唐突，梁人笔法了可知。\n道子见之必再拜，曹卢何物望藩篱。\n本当第一品天下，却缘顾笔在涟漪。",
        "dynasty": "宋",
        "collection_info": null
    },
    {
        "title": "刘泾新收唐绢本兰亭作诗询之",
        "author": "米芾",
        "content": "刘郎无物可萦心，沉迷蠹缣与断简。\n求新不获狂时发，自谓下取且谩眼。\n猗嗟斯人今实尠，我欲从之官有限。\n何时大叫刘子前，跽阅墨皇三復返。",
        "dynasty": "宋",
        "collection_info": null
    },
    {
        "title": "题苏中令家故物薛稷鹤",
        "author": "米芾",
        "content": "辽海来稀顾蝼蚁，仰霄孤唳留清耳。\n从容雅步在庭除，浩荡閒心存万里。\n乘轩未失入佳谈，写真不妄传诗史。\n好艺心灵自不凡，臭秽功名皆一戏。\n武功中令应天人，束髮辽阳侍帝宸。\n连城照乘不称宝，黄图孔诰悉珍真。\n百龄生我欲公起，九原萧萧松薿薿。\n得公遗物非不多，赏物怀贤心不已。",
        "dynasty": "宋",
        "collection_info": null
    },
    {
        "title": "题子敬范新妇唐摹帖三首  其一",
        "author": "米芾",
        "content": "贞观款书丈二纸，不许儿奇专父美。\n何为寥寥宝是似，遭乱真归火兼水。\n千年谁人能继趾，不自名家殊未智。\n嗟尔方来眼须洗，玉躞金题半归米。",
        "dynasty": "宋",
        "collection_info": null
    },
    {
        "title": "题子敬范新妇唐摹帖三首  其二",
        "author": "米芾",
        "content": "云物龙蛇惨动纸，父子王家真济美。\n庾翼小儿宁近似，沧溟浩对蹄涔水。\n腾蛇无足蜈多趾，以假移真信用智。\n龟澼虽多手屡洗，卷不生毛谁似米。",
        "dynasty": "宋",
        "collection_info": null
    },
    {
        "title": "题子敬范新妇唐摹帖三首  其三",
        "author": "米芾",
        "content": "直裂纹匀真古纸，跋印多时俗眼美。\n诚悬尚復误疑似，有渭方能辨泾水。\n真僞头面摸趺趾，久假中分辨愚智。\n宝轴时开心一洗，百氏何人传至米。",
        "dynasty": "宋",
        "collection_info": null
    },
    {
        "title": "萧閒堂诗",
        "author": "米芾",
        "content": "谁起萧閒堂，图赞凡丑质。\n昧昧起我思，有怀斯士吉。\n吾生终不逢，二陵已相失。\n苟养走四方，公卿更绝迹。\n向老交渐稀，背憎十六七。\n丰吾九畹兰，任汝满地棘。\n我岂萧閒人，偶然得空壁。\n美哉何方彦，精绝入妙笔。\n君不愧顾长康，取媚桓温图九锡。\n我不愧孟浩然，缓策京山遇摩诘。\n前此交道久不康，纷纷白头多不卒。\n呜呼纷纷白头多不卒，回首此君应辟易。",
        "dynasty": "宋",
        "collection_info": null
    },
    {
        "title": "甘露歌上呈留守门下侍郎",
        "author": "米芾",
        "content": "太微渊默严不动，斗为其车运中央。\n四序回旋变造化，一杓直指无偏傍。\n柄臣比之号八柱，一柱难阙各有当。\n绍圣元年图旧德，更公玉麟使过国。\n屹然山立天子重，列作八柱扶天极。\n天极尊严物有道，不减不溢常不忒。\n均劳于外天阙柱，至今朝廷虚衮舄。\n皇皇辟君明如日，安用动威偃禾木，表以甘露太和液。\n饮太液，亲寿益，公难老，归致太平万物好。",
        "dynasty": "宋",
        "collection_info": null
    },
    {
        "title": "某顿首今日去国之官谨成拙诗上献相公汲公钧席下执某顿首上",
        "author": "米芾",
        "content": "百尺青琅玕，浸以万丈澜。\n我欲撷柯梗，一蠡酌知难。\n屡亦为世有，岂不诘其端。\n嶷嶷吕汲公，捧日当碧天。\n简直抱一气，代理夫何言。\n有志隆宋业，无心崇党偏。\n透璞辨珉玉，披蓁刈兰荪。\n腐儒自束髮，口诵六艺言。\n治乱甚白着，用舍岂一贤。\n明时贵知用，自古迟暮年。\n敢陈必尧舜，况时值娲轩。\n岂徒琢空文，文姦笼羣顽。\n汩没俗眼顺，妬嫉儿女谖。\n窃取为利路，死弃等草菅。\n朝哦不求和，暮吟不揭竿。\n不叹岁不与，惟恐枉所存。\n愿披向龟鑑，大叫出肺肝。\n精诚露皎皎，洞彻金石坚。\n康济有次第，沿革自贯穿。\n删除救灾法，下民不弃田。\n剔抉经费壅，源源如流泉。\n思豫近习隙，不紊出纳专。\n正姓以明本，捐赏以运边。\n改弊贵无迹，移风当有筌。\n窃邑饱妻子，封豕所并肩。\n法令若薪束，不息不敢剸。\n亦不叹折腰，所叹志不宣。\n时乎恍易失，髮白怅刚悁。\n迟迟竟去国，浼浼临长川。\n此志苟不遂，江湖终浩然。",
        "dynasty": "宋",
        "collection_info": null
    },
    {
        "title": "元佑辛未上元后一日同周文之刘瑞迈章纵矩游浮玉",
        "author": "米芾",
        "content": "近臈昔夹衣，入春今重裘。\n天运亦已广，四序或不周。\n张灯儿戏歇，发兴在沧洲。\n兹山通玄府，瑶坛帝曾游。\n荷衣可荐藻，神清不沉牛。\n厌俗入喧乱，风波屡为忧。\n昨夕浄名天，结客涌不留。\n一唈寄心契，江澄客漾舟。\n冰磴若见拒，寒荄如有愁。\n大块欲动蛰，阴壑尚潜虬。\n重赏定谁与，春光会和柔。\n临旷摄北若，持坏结东流。\n卧石带白云，勒崖託千秋。\n焦公心赏佳，扫迹愿相投。\n分山飞鸟争，划水游鳞雠。\n借我一锡地，为公瓢挂头。",
        "dynasty": "宋",
        "collection_info": null
    },
    {
        "title": "题永徽中所橅兰亭叙",
        "author": "米芾",
        "content": "永和九年暮春月，内史山阴幽兴发。\n羣贤题咏无足珍，叙引抽毫取奇札。\n好之写来终不如，神助留为后世法。\n二十八行三百字，模写虽多谁定似。\n昭陵竟发不知归，尚有异形终可秘。\n彦远记模不记褚，要录班班有名氏。\n后生有得苦求高，俗说纷纷那有是。",
        "dynasty": "宋",
        "collection_info": null
    },
    {
        "title": "太师行寄王太史彦舟",
        "author": "米芾",
        "content": "太师天源环赐第，自榜回鸾鸦雀避。\n好宾嗜古富图书，玉轴牙籤捧珠翠。\n歌舞陈前慰俗人，不倾玉沥发银縢。\n王郎十八魁天下，招客同延贵客星。\n末出东晋十三帖，此第十一石藴琼。\n绢标间是褚公写，误以右军标作谢。\n我时指出一座惊，精神焕起光相射。\n磨墨要余定等差，谢公鬰勃冠烟华。\n当时倾笈换不得，归来呕血目生花。\n十五年间两到国，朱门如旧无高牙。\n帖归翰长以姻媾，忽然陈前兴健嗟。\n开元玺封寻復出，永存珍秘相王涯。\n翰林印着建中岁，王谢炎灵传更贵。\n副车侍中王贻永，出征不货收文艺。\n太常借模真却还，郗愔入版余皆弃。\n芳林鬻第书有行，次入太师重姓李。\n我识翰长自布衣，论文写字不相非。\n知己酷好辍己好，惠然发箧手见归。\n谢安谈笑康江左，物外人标没两大。\n子敬合书只后批，天才物望都无那。\n治乱悠悠八百年，人隆偶聚散亦遄。\n兵火水土不随劫，端使米老铺案间。\n我生辛卯两丙运，今岁步辛月亦然。\n丙申时宜辛丑日，此帖忽至庸非天。\n临风浩思王仲宝，江南宰相只谢安。",
        "dynasty": "宋",
        "collection_info": null
    },
    {
        "title": "天鸡",
        "author": "米芾",
        "content": "天鸡一叫凡鸡和，戢戢万灵惊起坐。\n智驱慾使心机大，狗苟蝇营冀人堕。\n沉沉夜色还东起，身伏毡莞机暂止。\n昧昧万殊俱默契，穷达于君宁智理。",
        "dynasty": "宋",
        "collection_info": null
    },
    {
        "title": "晋陵龙挂行",
        "author": "米芾",
        "content": "万声齐呼一声吓，东望苍旻两龙挂。\n浩浩随云百川倒，隠隠雷车千两驾。\n疲农望天手加颡，怕歉求丰心惘惘。\n老龙甲坼血流莽，取水虽多旱弥广。\n暴尪囚魃精诚微，赫赫炎曦一轮榜。",
        "dynasty": "宋",
        "collection_info": null
    },
    {
        "title": "题巨然海野图",
        "author": "米芾",
        "content": "江郊海野坡陀阔，林远烟疏淡天末。\n枰分蓁町暮潮生，星列渔乡夜梁活。\n关荆大图矜秀拔，取巧施工不真绝。\n意全万象无不括，维摩老手巨然夺。\n桥防忽觉来人物，接䍦肯更图牛羯。\n渊渟浪洑开龙阅，汩入瀣翻下鲸吷。\n楠盘疑是少陵宅，芦深恐有詹何客。\n黄尘蔽天归兴浩，时向虚斋一开涤。",
        "dynasty": "宋",
        "collection_info": null
    },
    {
        "title": "砚山",
        "author": "米芾",
        "content": "九江有奇石，趺岱而嵩头。\n巨灵藐一擘，嶕峣忆三休。\n屹嶪禀异质，嶒崚谁刻镂。\n百迭天巧尽，九盘猿未愁。\n阳壁宜产芝，阴崖谅潜虬。\n危颠方坛结，玉秘金泥修。\n垂手探杲日，朱轮运沧洲。\n一尘具一界，妙喜非难求。\n心欲蹑赤霄，八极皆部娄。\n况兹对众物，其致一揆收。\n啑啑分别子，交戈舂其喉。",
        "dynasty": "宋",
        "collection_info": null
    },
    {
        "title": "发润州",
        "author": "米芾",
        "content": "气就蛇须角，暌通豕负涂。\n解衣同俗裸，酌水合狂夫。\n探社新铭禹，经韶旧弔虞。\n据鞍休示壮，寡要悔为儒。\n为弔忠游楚，因崇让过虞。\n要离葬终近，严子钓行须。\n御晏妻知辱，歆膺客自愚。\n诚修日难掩，酰在蚋还趋。\n和寡方声越，知稀觉道腴。\n命齐都将相，义拙落江湖。\n南梦应随雁，西风却背鲈。\n弓旌今正歇，多少定同鳬。",
        "dynasty": "宋",
        "collection_info": null
    },
    {
        "title": "读杜甫集",
        "author": "米芾",
        "content": "少陵平生饥，乃以醉饱死。\n惜哉斯人穷，四海无寄趾。\n后传水仙召，牛渚花相比。\n神怪反爱才，时人乃封豕。\n遗文何崛奇，岱舆载屃赑。\n贯穿破九流，突兀撑一气。\n自嘆万古名，寂寞身后事。\n此老遑遑心，悬鹑破无裏。\n我行自嘉禾，卧欹一蓬底。\n烈曦畏俄中，开卷为磨洗。",
        "dynasty": "宋",
        "collection_info": null
    },
    {
        "title": "东坡居士作水陆于金山相招足疮不能往作此以寄之",
        "author": "米芾",
        "content": "久阴障夺佳山川，长澜四溢鱼龙渊。\n众看李郭渡浮玉，晴风扫出清明天。\n颇闻妙力开大施，足病不列诸方仙。\n想应苍壁有垂露，照水百怪愁寒烟。",
        "dynasty": "宋",
        "collection_info": null
    },
    {
        "title": "栖云阁",
        "author": "米芾",
        "content": "云出救世旱，泽浃云寻归。\n入石了不见，丰功已如遗。\n龙骞荐復起，抱石明幽姿。\n云乎无定所，隠者当何栖。",
        "dynasty": "宋",
        "collection_info": null
    },
    {
        "title": "过虎关",
        "author": "米芾",
        "content": "凭轼下虎关，扬舲下清洛。\n川神秘幽姿，灵介破大朴。\n壮哉河山固，皆是大禹凿。\n舟人歌大禹，水怪不敢作。\n功宣欲万祀，人望只如昨。\n短哦復长咏，豪举亦哀噱。\n梦寐三川胜，使事少行乐。\n无雨洗嵩少，春烟淡寥廓。",
        "dynasty": "宋",
        "collection_info": null
    },
    {
        "title": "答绍彭书来论晋帖误字",
        "author": "米芾",
        "content": "何必识难字，辛苦笑扬雄。\n自古写字人，用字或不通。\n要之皆一戏，不当问拙工。\n意足我自足，放笔一戏空。",
        "dynasty": "宋",
        "collection_info": null
    },
    {
        "title": "甘露寺悼古",
        "author": "米芾",
        "content": "色改重重构，春归户户岚。\n槎浮龙委骨，画失兽遗耽。\n神护卫公塔，天留米老庵。\n栢梁终厌胜，会副越人谈。",
        "dynasty": "宋",
        "collection_info": null
    },
    {
        "title": "题麟凤碑",
        "author": "米芾",
        "content": "非篆非科璞已雕，形容振振与萧萧。\n曾因忠厚方周德，坐想吁谟览舜韶。\n汉德已衰还应孽，鲁邦既弱不为妖。\n虚斋自是惊人玩，不胜雄狐逐怒鵰。",
        "dynasty": "宋",
        "collection_info": null
    },
    {
        "title": "题南昌县君临偃竹",
        "author": "米芾",
        "content": "偃蹇宜如季，挥毫已逼翁。\n卫书无曲妙，琰慧有遗工。\n乍睹虬如物，初披飒有风。\n顾藏维谨钥，化去或难穷。",
        "dynasty": "宋",
        "collection_info": null
    },
    {
        "title": "诗送吴丈宾州使君元丰乙未长沙掾舍真禧道馆书",
        "author": "米芾",
        "content": "万里相分又一时，怜君身世半差池。\n老来犹得安城守，夜召尚淹宣室思。\n越岭寒横迎吏谒，荆云暮合燕归迟。\n江湖还送天涯客，憔悴江湖更别离。",
        "dynasty": "宋",
        "collection_info": null
    },
    {
        "title": "送大夫孙公镇东阳",
        "author": "米芾",
        "content": "照地干旄十丈长，大皇孙子守东阳。\n吴涛卷海银为幔，郢雪飞英锦作章。\n无事笙箫开客馆，有情山水聚衙床。\n楼中恶语须磨铲，尽把新题换沈郎。",
        "dynasty": "宋",
        "collection_info": null
    },
    {
        "title": "苏东坡輓诗五首  其一",
        "author": "米芾",
        "content": "方瞳正碧貌如圭，六月相逢万里归。\n口不谈时经噩梦，心常怀蜀俟秋衣。\n可怜众热偏能舍，自是登真限莫违。\n书到乡人望还舍，晋陵玄鹤已孤飞。",
        "dynasty": "宋",
        "collection_info": null
    },
    {
        "title": "苏东坡輓诗五首  其二",
        "author": "米芾",
        "content": "淋漓十幅草兼真，玉立如山老健身。\n梦裏赤猿真月纪，兴前白凤似年辰。\n将寻贺监船虚返，欲近要离烈可亲。\n忍死来还天有意，免称圣代杀文人。",
        "dynasty": "宋",
        "collection_info": null
    },
    {
        "title": "苏东坡輓诗五首  其三",
        "author": "米芾",
        "content": "小冠白㲲步东园，原是青城欲度仙。\n六合着名犹似窄，八周御魅讫能旋。\n道如韩子频离世，文比欧公復并年。\n我不衔恩畏清议，束刍难致泪潸然。",
        "dynasty": "宋",
        "collection_info": null
    },
    {
        "title": "苏东坡輓诗五首  其四",
        "author": "米芾",
        "content": "平生出处不同尘，末路相知太息频。\n力疾来辞如永诀，古书跋赞许犹新。\n荆州既失三遗老，碧落新添几侍晨。\n若诵子虚真异世，酒佣尸佞是何人。",
        "dynasty": "宋",
        "collection_info": null
    },
    {
        "title": "苏东坡輓诗五首  其五",
        "author": "米芾",
        "content": "招魂听我楚人歌，人命由天天奈何。\n昔感松醪聊堕睫，今看麦饭发悲哦。\n长沙论直终何就，北海伤豪忤更多。\n曾藉南窗逃藴暑，西山松竹不堪过。",
        "dynasty": "宋",
        "collection_info": null
    },
    {
        "title": "奉陪洞霄内阁拉殊师利宿穹窿本公故寺绝类岳麓感之而作",
        "author": "米芾",
        "content": "湘西衣冷榻留云，此夕还如入梦魂。\n六月薜萝嗟我欲，一生林壑与心论。\n吴王旧赏今何有，惠可余光宛若存。\n对榻深堂清话歇，长风快雨洗松门。",
        "dynasty": "宋",
        "collection_info": null
    },
    {
        "title": "浮玉亭",
        "author": "米芾",
        "content": "石赤表雄名，三辰出浊清。\n江澄天上见，鰲负水中行。\n瑞像浮溟海，殊香下玉京。\n神灵礼金碧，梵力度幽明。\n揭榜讹浮玉，庄严是化城。\n壮哉夜潮落，入枕百川声。",
        "dynasty": "宋",
        "collection_info": null
    },
    {
        "title": "绍圣二年八月十八日观潮于浙江亭书",
        "author": "米芾",
        "content": "怒势豪声迸海门，州人传是子胥魂。\n天排云阵千雷震，地捲银山万马奔。\n高与月轮参朔望，信如壶漏报朝昏。\n吴争越战成何事，一曲渔歌过远村。",
        "dynasty": "宋",
        "collection_info": null
    },
    {
        "title": "山林堂",
        "author": "米芾",
        "content": "洗竹延清景，培松卫岁芳。\n好峰多漾翠，嘉卉袭人香。\n犀玉开书札，龙蛇起混茫。\n微风北窗卧，真可上羲皇。",
        "dynasty": "宋",
        "collection_info": null
    },
    {
        "title": "浄名二首  其一",
        "author": "米芾",
        "content": "山晚烟栖树，渔收鹭宿沙。\n曲生初月魄，远淡满川霞。\n依静家如寺，游频寺是家。\n何须传大士，芰制着袈裟。",
        "dynasty": "宋",
        "collection_info": null
    },
    {
        "title": "浄名二首  其二",
        "author": "米芾",
        "content": "纵目天容旷，披襟海共开。\n山形当槛走，云影度江来。\n世界惭双足，生涯付一杯。\n横风多景梦，壶领酌泉迴。",
        "dynasty": "宋",
        "collection_info": null
    },
    {
        "title": "除书学博士呈时宰",
        "author": "米芾",
        "content": "半生湖海看青山，惯佩笭箵揽辔艰。\n晓起初驰朱雀路，霜华惭缀紫宸班。\n百寮卑处瞻丹陛，五色光中望玉颜。\n浪说书名落人世，非公那解彻天关。",
        "dynasty": "宋",
        "collection_info": null
    },
    {
        "title": "送沂州使君纳政荣归",
        "author": "米芾",
        "content": "神强体健颊犹朱，犀虎轻抛忆旧庐。\n明月满船常伴画，素风传世莫非书。\n涌金门外秋长老，有美堂前锦不如。\n预想容观春色好，灵龟舞鹤引安车。",
        "dynasty": "宋",
        "collection_info": null
    },
    {
        "title": "送水丘先生入都",
        "author": "米芾",
        "content": "垂虹秋色醉题诗，径及银涛濯酒巵。\n雅谑高谈倾国士，英风侠气吓吴儿。\n五侯倒屣重前席，三岁专经却下帷。\n早作黄金买嵩少，西湖逸客有心期。",
        "dynasty": "宋",
        "collection_info": null
    },
    {
        "title": "送潘景纯",
        "author": "米芾",
        "content": "五年相遇一行频，笑佩笭箵望塞云。\n曼倩未应徒为米，仲宣何事乐从军。\n开尊共喜身强健，秣马还惊岁杪分。\n此别固应尤作恶，天涯老去与谁羣。",
        "dynasty": "宋",
        "collection_info": null
    },
    {
        "title": "登栖灵塔",
        "author": "米芾",
        "content": "清露湿衣裳，心遐拉大荒。\n想雷云上见，觉蚁蔀中藏。\n地献山川秘，天开日月光。\n太阿常耿介，未敢暂彷徨。",
        "dynasty": "宋",
        "collection_info": null
    },
    {
        "title": "将行戏呈彦楚彦昭彦舟",
        "author": "米芾",
        "content": "沉沉静境在人寰，楼殿苍峦指顾间。\n弃汝又成朝北阙，杜门安得老西山。\n朱金有命趋时拙，穷达忘怀枉道难。\n主相圣贤公路启，长裾重曳旧青毡。",
        "dynasty": "宋",
        "collection_info": null
    },
    {
        "title": "游山光寺",
        "author": "米芾",
        "content": "竹围杉径晚风清，又入山光寺裏行。\n一一过僧谈旧事，迟迟绕壁认题名。\n仙来石伴怀灰劫，鹤语池边劝后生。\n三十年间成底事，坐叨閒禄是身荣。",
        "dynasty": "宋",
        "collection_info": null
    },
    {
        "title": "江皋晚望",
        "author": "米芾",
        "content": "柳外舣舟晚，醉余双眼醒。\n水光涵一气，星彩动圆灵。\n炯炯月初上，翛翛风更泠。\n远山横秀碧，淡墨说吾经。",
        "dynasty": "宋",
        "collection_info": null
    },
    {
        "title": "和王彦舟",
        "author": "米芾",
        "content": "混尘慵走俗，陟巘喜非期。\n漠漠江雨歇，溶深春水时。\n陶潜那寄傲，惠远更能诗。\n吏自成稀阔，言归心尚迟。",
        "dynasty": "宋",
        "collection_info": null
    },
    {
        "title": "扬州作",
        "author": "米芾",
        "content": "春风何索寞，带雪入扬州。\n尚想遗钗雀，曾观上玉鈎。\n真同一梦觉，坐想十年游。\n邂逅逢孙楚，酣歌慰滞留。",
        "dynasty": "宋",
        "collection_info": null
    },
    {
        "title": "湖守林子中同游道场",
        "author": "米芾",
        "content": "宝剎触南箕，林幽石磴危。\n云霞随履舄，魍魉避旌旗。\n遐寓乘新兴，深寻据古诗。\n漥尊勿置酒，沆瀣已盈巵。",
        "dynasty": "宋",
        "collection_info": null
    },
    {
        "title": "呈王彦舟",
        "author": "米芾",
        "content": "吏日虽云冗，逢休乐有余。\n山林三面胜，图史一斋虚。\n炼药惊衰早，逢人话索居。\n倾囊收剡楮，待着鹿门书。",
        "dynasty": "宋",
        "collection_info": null
    },
    {
        "title": "奉酬仲微见寄之作",
        "author": "米芾",
        "content": "倦游湖海老侵寻，去就何情适契心。\n一境山林资我懒，半年风月为君吟。\n闢开暗室成三果，选出香峦敌万金。\n千里寄声怀惠好，西风正隔洞庭深。",
        "dynasty": "宋",
        "collection_info": null
    },
    {
        "title": "杂咏三首  其一",
        "author": "米芾",
        "content": "侠少场中酒作雠，不胜杯勺鬓今秋。\n道言禅语须蔬食，作意丹阳十日留。",
        "dynasty": "宋",
        "collection_info": null
    },
    {
        "title": "杂咏三首  其二",
        "author": "米芾",
        "content": "逶迤一水出苕丛，碧底无沙冷照容。\n独倚溪桥看风月，西山紫翠暮千重。",
        "dynasty": "宋",
        "collection_info": null
    },
    {
        "title": "杂咏三首  其三",
        "author": "米芾",
        "content": "霜雪迷西极，云涛隔阆风。\n平生会心趣，都在浄名中。",
        "dynasty": "宋",
        "collection_info": null
    },
    {
        "title": "垂虹亭",
        "author": "米芾",
        "content": "断云一片洞庭帆，玉破鲈鱼金破柑。\n好作新诗吟景物，垂虹秋色满东南。",
        "dynasty": "宋",
        "collection_info": null
    },
    {
        "title": "去涟水",
        "author": "米芾",
        "content": "长日开閒境，春风美鼻雷。\n黄紬依旧暖，牙鼓莫相催。",
        "dynasty": "宋",
        "collection_info": null
    },
    {
        "title": "频于梦中作宫词何也漫成一首",
        "author": "米芾",
        "content": "满院红芳减復添，清微风细入重帘。\n秾香不使朝醒快，竟日蛮沉拥绣衫。",
        "dynasty": "宋",
        "collection_info": null
    },
    {
        "title": "别吴方回弟",
        "author": "米芾",
        "content": "客星熠熠滑稽雄，爱着青衫自作穷。\n泽国三年哭不死，又拖长袖揖王公。",
        "dynasty": "宋",
        "collection_info": null
    },
    {
        "title": "题李成画",
        "author": "米芾",
        "content": "画号为真理或然，悠悠觉梦本同筌。\n殷勤封向青山去，要识江东李谪仙。",
        "dynasty": "宋",
        "collection_info": null
    },
    {
        "title": "赏心亭晚望",
        "author": "米芾",
        "content": "晴新山色黛，风纵芦花白。\n尽日依栏干，寒宵低细月。",
        "dynasty": "宋",
        "collection_info": null
    },
    {
        "title": "萧堂书壁",
        "author": "米芾",
        "content": "插云台榭压西兴，笑语风生溽暑清。\n谁为决云开皓月，练翻雪捲看潮生。",
        "dynasty": "宋",
        "collection_info": null
    },
    {
        "title": "题泗滨南山石壁曰第一山",
        "author": "米芾",
        "content": "京洛风沙千里还，船头出汴翠屏间。\n莫论衡霍衝星斗，且是东南第一山。",
        "dynasty": "宋",
        "collection_info": null
    },
    {
        "title": "书淮岸舣舟馆秀野亭",
        "author": "米芾",
        "content": "青葱秀野挟银淮，谁把丹楹此地开。\n我欲临风取清旷，寄声鱼鸟莫相猜。",
        "dynasty": "宋",
        "collection_info": null
    },
    {
        "title": "宝应道中",
        "author": "米芾",
        "content": "蒸云大泽斗蛟龙，五日顽无一点风。\n十幅快帆飞野水，此生亦是小时通。",
        "dynasty": "宋",
        "collection_info": null
    },
    {
        "title": "高邮即事二首  其一",
        "author": "米芾",
        "content": "高沙风快走苍云，小艇供鲈摘紫莼。\n野泊终朝爱清景，不辜閒禄太平身。",
        "dynasty": "宋",
        "collection_info": null
    },
    {
        "title": "高邮即事二首  其二",
        "author": "米芾",
        "content": "华胥台上欲临风，万籁无声雾鬰空。\n南北二龙乘障起，威音烂色正争雄。",
        "dynasty": "宋",
        "collection_info": null
    },
    {
        "title": "过浯溪",
        "author": "米芾",
        "content": "胡羯自干纪，唐纲竟不维。\n可怜德业浅，有愧此碑词。",
        "dynasty": "宋",
        "collection_info": null
    },
    {
        "title": "杂咏  其一",
        "author": "米芾",
        "content": "得官尘土古扬州，好客常稀俗客稠。\n掩簿叱胥无慁我，冒风踏雪作清游。",
        "dynasty": "宋",
        "collection_info": null
    },
    {
        "title": "杂咏  其二",
        "author": "米芾",
        "content": "竹西桑柘暮鸦盘，特地霜风满倦颜。\n不用使君相料理，都缘尘土少青山。",
        "dynasty": "宋",
        "collection_info": null
    },
    {
        "title": "杂咏  其三",
        "author": "米芾",
        "content": "赠我白毫笔，报以木兰酒。\n我书将示谁，汝笔称我手。",
        "dynasty": "宋",
        "collection_info": null
    },
    {
        "title": "瓜州百川浦",
        "author": "米芾",
        "content": "西瞻山逾缅，东望水正茫。\n楚人投饵处，吾肯扣鸣桹。",
        "dynasty": "宋",
        "collection_info": null
    },
    {
        "title": "致爽轩四首  其一",
        "author": "米芾",
        "content": "西北瞻云异，东南走贡珍。\n川华开日月，林岭暗松筠。",
        "dynasty": "宋",
        "collection_info": null
    },
    {
        "title": "致爽轩四首  其二",
        "author": "米芾",
        "content": "北固轻绡外，西山淡素中。\n一天烟雨好，未独爱霜空。",
        "dynasty": "宋",
        "collection_info": null
    },
    {
        "title": "致爽轩四首  其三",
        "author": "米芾",
        "content": "玉斧初骑御，通明暂住居。\n翛翛轻吹度，洒落碧华珠。",
        "dynasty": "宋",
        "collection_info": null
    },
    {
        "title": "致爽轩四首  其四",
        "author": "米芾",
        "content": "阿氏金为屋，姮家玉作台。\n岱舆凭海立，兜率跨云开。",
        "dynasty": "宋",
        "collection_info": null
    },
    {
        "title": "浄名  其一",
        "author": "米芾",
        "content": "厌市衝烟入，忘怀对客迟。\n吟看飞鸟没，坐到夕阳时。",
        "dynasty": "宋",
        "collection_info": null
    },
    {
        "title": "浄名  其二",
        "author": "米芾",
        "content": "旧对湘西雪，迟迟忆故关。\n水云资老景，吟引谢江山。",
        "dynasty": "宋",
        "collection_info": null
    },
    {
        "title": "又",
        "author": "米芾",
        "content": "晨入云随步，宵还月共舆。\n清传供佛饭，寒燎隔江渔。\n市响昏鸦乱，林穿列曜疏。\n殷勤顾景物，为尔老南徐。",
        "dynasty": "宋",
        "collection_info": null
    },
    {
        "title": "题嗣濮王芦雁二首  其一",
        "author": "米芾",
        "content": "偃蹇汀眠雁，萧梢风触芦。\n京尘方满眼，速为唤花奴。",
        "dynasty": "宋",
        "collection_info": null
    },
    {
        "title": "题嗣濮王芦雁二首  其二",
        "author": "米芾",
        "content": "野趣分苕水，凤光剪鑑湖。\n尘中不作恶，为有邺公图。",
        "dynasty": "宋",
        "collection_info": null
    },
    {
        "title": "题所得蒋氏帖",
        "author": "米芾",
        "content": "棐几延毛子，明窗馆墨卿。\n功名皆一戏，未觉负平生。",
        "dynasty": "宋",
        "collection_info": null
    },
    {
        "title": "答薛绍彭寄书",
        "author": "米芾",
        "content": "世言米薛或薛米，犹言弟兄与兄弟。\n四海论年我不卑，品定多应定如是。",
        "dynasty": "宋",
        "collection_info": null
    },
    {
        "title": "答刘泾书",
        "author": "米芾",
        "content": "唐满书奁晋不收，却缘自不信双眸。\n发狂为报豢龙子，不怕人称米薛刘。",
        "dynasty": "宋",
        "collection_info": null
    },
    {
        "title": "庖丁解牛刀",
        "author": "米芾",
        "content": "庖丁解牛刀，无厚入有间。\n以此交世故，了不见后患。\n奈何触褊心，忿气益滋蔓。\n是非错相干，恶成那及谏。\n智者善持己，颇觉操修辨。\n此道固不远，可约可以散。\n黄帝本斋心，斯民即晏粲。",
        "dynasty": "宋",
        "collection_info": null
    },
    {
        "title": "明月歌二首  其一",
        "author": "米芾",
        "content": "高高凝碧夜色卷，八荒更无纤云屯。\n冰轮直压巨鳌首，东海万里齐崩奔。\n仰观左右毛骨竦，徐扫澄烟摄羣动。\n寥泬初疑玉兔跳，银潢更恐金波涌。\n儿童争指桂枝好，游人不厌嫦娥老。\n苦留清景拂疏星，要与羲和接昏晓。\n光到长门知不知，犹胜关山人未归。\n清风着我生双翼，来作蟾宫变化飞。",
        "dynasty": "宋",
        "collection_info": null
    },
    {
        "title": "明月歌二首  其二",
        "author": "米芾",
        "content": "姮娥窃药为飞仙，夜食丹霞凌紫烟。\n瞥开银碧排翠钿，信手拂掠新妆妍。\n蛾眉点出争婵娟，皎然娇额临风前。\n佳人再拜心拳拳，多生端有好姻缘。\n掀云直指乌号悬，下射万顷杨花毡。\n南飞惊鹊殊可怜，北堂人冷空无眠。\n彩霞欲掣舞衣揎，水精梳插笼鬓蝉。\n方诸滴沥生流泉，老蚌呼吸凝芳鲜。\n谁家破镜飞上天，满林玉玦相勾连。\n多情应照载花船，无穷解趁寻春鞭。\n蓂荚自与桂华偏，驹隙谁争白兔先。\n斯须几望抟清圆，白毫宛转吞大千。\n纤埃不隔知无边，蘂宫可掬疑深穿。\n琼华随步翻绣筵，琉璃倒海倾长川。\n买来曾不用一钱，笙歌醉赏须年年。",
        "dynasty": "宋",
        "collection_info": null
    },
    {
        "title": "菱溪石",
        "author": "米芾",
        "content": "长虹潜贯幽岩窟，绿烟更染秋波骨。\n不容俗眼觇神功，只向菱溪作灵物。\n少室仙人领一麾，至诚发遍山中奇。\n雄雌亭亭两挺出，宛若碧玉含春漪。\n朱栏碧甃拱山麓，翠雾彤霞掩幽谷。\n能将肤寸起清泉，几见峰前春雨足。\n迩来新饰紫微宫，奇诡搜索林泉空。\n五色磊磊可补缺，三品往往惭收功。\n紫衣使者御天敕，肯教閟此苍苔色。\n菱溪脱迹飞上天，迴看幽谷空云烟。",
        "dynasty": "宋",
        "collection_info": null
    },
    {
        "title": "僧舍假山",
        "author": "米芾",
        "content": "玉峰高爱搀天碧，过眼云关无处觅。\n纔将呀豁向疏窗，已见峰棱翻瘦脊。\n明月照出溪中水，清风扫遍岩边石。\n悬崖绝磴疑可擥，白露苍烟俱咫尺。\n天阴未彻山阴寒，雨声欲绝泉声干。\n须知物理有真妄，岂识道眼无殊观。\n万象森严掌握内，大块俯仰毫芒间。\n抽身更洗清浄足，探历幽深非所难。\n山僧作山真有以，诗人吟诗从此始。\n意教妙手发天悭，戏取神功当众美。\n君不见浣花野老深结庐，白盐赤甲龙虎趋。\n清吟醉赏左右足，当时应笑秦鞭驱。",
        "dynasty": "宋",
        "collection_info": null
    },
    {
        "title": "智衲草书",
        "author": "米芾",
        "content": "人爱老张书已颠，我知醉素心通天。\n笔锋卷起三峡水，墨色染徧万壑泉。\n兴来飒飒吼风雨，落纸往往翻云烟。\n怒蛟狂虺忽惊走，满手黑电争回旋。\n人间一日醉梦觉，物外万态涵无边。\n使人壮观不知已，脱身直恐凌飞仙。\n弃笔为山傥无苦，洗墨成池何足数。\n其来精绝自凝神，不在公孙浑脱舞。",
        "dynasty": "宋",
        "collection_info": null
    },
    {
        "title": "吴侍禁绿野亭",
        "author": "米芾",
        "content": "楚江倒水天上来，吴山削玉青崔嵬。\n飞流欲截众峰险，挥手可擘烟云开。\n危亭据此揭佳丽，斲出榱桷超层台。\n凭空直喜纵高举，下瞰愈觉心悠哉。\n旷野万顷正入眼，清风四坐无纤埃。\n浅黛低泼弱柳色，红粉正抹秋莲腮。\n好音终日自多兴，美景变态谁能裁。\n主人与客穷新赏，罗榼更掷神仙杯。\n歌珠舞雪不知已，何妨邀月聊徘徊。\n时来孰肯趣真隠，寄语沮溺无嫌猜。",
        "dynasty": "宋",
        "collection_info": null
    },
    {
        "title": "溪莲行",
        "author": "米芾",
        "content": "广寒宫女贪游戏，莹滑琉璃光照地。\n嫩云纔捧出纤腰，无数鲛绡拥娇翠。\n仙葩姿逞天姿秾，只爱临溪梳洗慵。\n太真艷色禁不得，含羞微笑迎秋风。\n秋风苦恼秋露泣，的皪珠玑时泻入。\n红凝朱粉绿参差，尽溅裙襦烟不湿。\n初惊王母来瑶池，酡颜更醉流霞巵。\n三千佳丽已罗列，争先鸾鑑匀娥眉。\n俄见洛神归洛浦，波卷靴纹翠蛟舞。\n羽车云盖空纷披，碧迭巫峰生暮雨。\n坐怜吟倚风灵香，多情先断何人肠。\n不及鸳鸯与鸂鶒，恣穿薄影眠池塘。",
        "dynasty": "宋",
        "collection_info": null
    },
    {
        "title": "答郭纯老秘校赠笏",
        "author": "米芾",
        "content": "银蟾倒挂摇清辉，当中桂子初低垂。\n飞空已历万古尽，下照不使秋毫欺。\n转盼冰轮涌东海，长天一派成琉璃。\n栽培不畏雪霜苦，剪拂岂容刀斧为。\n明河无声驾飞叶，紫府有陌驰修枝。\n姮娥爱惜日已久，玉阶亦贵秋风吹。\n宁论匠石可斲削，还恐风雷堪出治。\n列真洞府秘不得，紫微宫阙藏其私。\n金童来授玉女捧，投之宝箧那能窥。\n每当方士脱凡骨，赐予一根朝帝墀。\n入手既觉袨服羽，照人端不羞朝曦。\n乃知不是风尘物，握出风尘真所宜。\n迩来地不爱此宝，名喧东鲁夸珍奇。\n千金欲易不可得，横纹错落青丝披。\n胡为夫子远寄我，意以华豪惊绛帷。\n低头拜赐亦已厚，我欲效报君须知。\n三年大聘猎英俊，扪膺吐气生虹蜺。\n揉蓝綵服俯可取，携将直上青云梯。\n翱翔欢呼起拜舞，仰瞻日彩生尧眉。\n鸡人忽报洞天晓，看取飞升变化时。",
        "dynasty": "宋",
        "collection_info": null
    },
    {
        "title": "揽秀亭",
        "author": "米芾",
        "content": "羣峰矫矫蛟龙颠，衝波鼓鬣方迴旋。\n排空刻削万仞碧，秀色直上干云天。\n地形天巧世莫测，插出怪变知何年。\n傍惊列翠不入手，拟将瘦脊束差肩。\n何人高致得入手，择奇结构当其前。\n丹甍绣桷丽朝日，绮疏藻井摇非烟。\n葱苍数里拂巾被，蓊鬰众木临书筵。\n开扉割得晓光莹，绕榻飞来佳气鲜。\n乘閒超忽不知已，徒觉四顾清无边。\n毫眉主人曳芒履，策杖欲作商宫仙。\n犀尊荡漾泻醇醴，招宾集醉秋风莲。\n莲华菡萏翠的皪，皎月照耀争婵娟。\n金丝锵戛乱两耳，醉倒三百黄金船。\n风流不见谢太守，昭亭朗赋磨新镌。\n放傲岂如王逸少，兰亭草圣窥天全。\n才华墨妙古已远，只今唯有空山川。\n孰若开编乐教子，坐使发策惊前贤。\n还当操笔俯栏楯，试与采掇供诗篇。",
        "dynasty": "宋",
        "collection_info": null
    },
    {
        "title": "涟漪瑞墨堂书",
        "author": "米芾",
        "content": "陟巘不自期，孤云挂松顶。\n一揖不相期，飞云无留影。\n云已去，泉更长。\n云泉毕世友，相得每相忘。",
        "dynasty": "宋",
        "collection_info": null
    },
    {
        "title": "杂咏  其一",
        "author": "米芾",
        "content": "水月光华动不风，寒增绿柳露滋松。\n西山夜色无人唤，直透疏帘翠一重。",
        "dynasty": "宋",
        "collection_info": null
    },
    {
        "title": "杂咏  其二",
        "author": "米芾",
        "content": "巨舰横江稳不摇，顺浮溟涨午时潮。\n江南晴色山无翳，乞与閒人取次描。",
        "dynasty": "宋",
        "collection_info": null
    },
    {
        "title": "送大郎应举",
        "author": "米芾",
        "content": "天下英才米大郎，朝来跨马入文场。\n绪余惊世须魁选，归带蟾宫桂子香。",
        "dynasty": "宋",
        "collection_info": null
    },
    {
        "title": "奉呈彦昭使君陪壮观之赏",
        "author": "米芾",
        "content": "邀宾壮观不辞寒，玉立风神气上干。\n欲识谢公清兴处，千山万岭雪漫漫。",
        "dynasty": "宋",
        "collection_info": null
    },
    {
        "title": "寄吴诗客",
        "author": "米芾",
        "content": "江上迟留臈破春，好诗时见贾参军。\n年来鉴远多新句，难附江风与海云。",
        "dynasty": "宋",
        "collection_info": null
    },
    {
        "title": "奉诏书御屏",
        "author": "米芾",
        "content": "目炫五光开，云蒸步起雷。\n不知天近远，亲见玉皇来。",
        "dynasty": "宋",
        "collection_info": null
    },
    {
        "title": "咏梅二首  其一",
        "author": "米芾",
        "content": "姑射真人自少羣，要亲高节许交君。\n一台二妙逢清赏，甘逊佳名得致荣。",
        "dynasty": "宋",
        "collection_info": null
    },
    {
        "title": "咏梅二首  其二",
        "author": "米芾",
        "content": "江头尽醉似泥何，管领仙姿酒醟多。\n烟艇两三横岸处，惜花伫立想凌波。",
        "dynasty": "宋",
        "collection_info": null
    },
    {
        "title": "宿紫极宫",
        "author": "米芾",
        "content": "重柯交荫动尘容，蓬阆仙家住水宫。\n道士神升金阙下，天君光降玉虚中。\n朱鬃笔定超凡箓，碧简书传避世翁。\n三夕临风醒病骨，钧天冉冉梦魂通。",
        "dynasty": "宋",
        "collection_info": null
    },
    {
        "title": "道林",
        "author": "米芾",
        "content": "楼阁明丹垩，杉松振老髯。\n僧迎方拥帚，茶细旋探檐。",
        "dynasty": "宋",
        "collection_info": null
    },
    {
        "title": "法华台",
        "author": "米芾",
        "content": "坱圠有同色，雪深云未开。\n终南晴夜月，彷佛似登台。",
        "dynasty": "宋",
        "collection_info": null
    },
    {
        "title": "笔",
        "author": "米芾",
        "content": "摹画由来妙手知，彩笺落处直疑飞。\n寸心用尽终何补，赢得霜毫秃后归。",
        "dynasty": "宋",
        "collection_info": null
    },
    {
        "title": "墨",
        "author": "米芾",
        "content": "百炼经来老更奇，暗中光价自然飞。\n锦囊手迹长颜色，曾是君王乞得归。",
        "dynasty": "宋",
        "collection_info": null
    },
    {
        "title": "纸",
        "author": "米芾",
        "content": "陶泓毛颖陈玄辈，同日声名四海飞。\n独有先生索高价，谁人献赋洛阳归。",
        "dynasty": "宋",
        "collection_info": null
    },
    {
        "title": "砚",
        "author": "米芾",
        "content": "金井寒生一水池，读书窗纸照萤飞。\n悲欢穷泰寻常共，掷破还须匣取归。",
        "dynasty": "宋",
        "collection_info": null
    },
    {
        "title": "今日献祝寿纪庆生申诗辄录呈某顿首再拜",
        "author": "米芾",
        "content": "祥云蔼蔼拥华筵，玉府蓬山见上仙。\n琼杯潋滟祈眉算，永荐生申寿八千。",
        "dynasty": "宋",
        "collection_info": null
    },
    {
        "title": "周氏园居",
        "author": "米芾",
        "content": "高花落落照轩明，沼水涓涓遶砌声。\n静裏闻香醒倦思，雨中无事见閒情。",
        "dynasty": "宋",
        "collection_info": null
    },
    {
        "title": "登米老庵呈天启学士",
        "author": "米芾",
        "content": "我居为江山，亦不为像法。\n劫火色相空，未觉眼界乏。\n屹然留西庵，使我老境惬。\n卫公精爽在，千古对岌嶪。\n公来不可作，登临浩相接。",
        "dynasty": "宋",
        "collection_info": null
    },
    {
        "title": "同官送鲈二首  其一",
        "author": "米芾",
        "content": "斑鳞拧鬣玉为肌，梦入松江自可疑。\n𨁝跳金盘催脍手，西风正是忆鲈时。",
        "dynasty": "宋",
        "collection_info": null
    },
    {
        "title": "同官送鲈二首  其二",
        "author": "米芾",
        "content": "虀黄鲤赤太凡生，莼紫枨青道不行。\n暂喜满盘堆玉臛，误教陈粟傲香粳。",
        "dynasty": "宋",
        "collection_info": null
    },
    {
        "title": "观雪",
        "author": "米芾",
        "content": "月姊封银界，龙君幻玉壶。\n江南三尺雪，人道十年无。",
        "dynasty": "宋",
        "collection_info": null
    },
    {
        "title": "新沼未有水",
        "author": "米芾",
        "content": "排槛花争媚，环林石斗苍。\n何时潴渌浄，吾欲借籐床。",
        "dynasty": "宋",
        "collection_info": null
    },
    {
        "title": "浄名作",
        "author": "米芾",
        "content": "大球三尺美无臕，素业清风合立朝。\n此别何言赠君子，谠言忠论好裨尧。",
        "dynasty": "宋",
        "collection_info": null
    },
    {
        "title": "游湖州",
        "author": "米芾",
        "content": "泛泛五湖霜气清，漫漫不辨水天形。\n虽无织女支机石，且对姮娥称客星。",
        "dynasty": "宋",
        "collection_info": null
    },
    {
        "title": "新主簿沈机惠棋局",
        "author": "米芾",
        "content": "纵横世路久无猜，布劫争先岂繫怀。\n与我一枰撩万绪，操戈信是逐生来。",
        "dynasty": "宋",
        "collection_info": null
    },
    {
        "title": "求监庙作",
        "author": "米芾",
        "content": "窃禄江湖事不撄，微祠旧足代深耕。\n敢为野史摅幽愤，待广由庚颂太平。",
        "dynasty": "宋",
        "collection_info": null
    },
    {
        "title": "元佑己巳岁维扬后斋为亳州使君蒋公写二首  其一",
        "author": "米芾",
        "content": "水竹风清一梦苏，涛生月破紫瓯须。\n满堂爱客谈书画，且展宣王扇暍图。",
        "dynasty": "宋",
        "collection_info": null
    },
    {
        "title": "元佑己巳岁维扬后斋为亳州使君蒋公写二首  其二",
        "author": "米芾",
        "content": "小疾翻令吏日閒，明窗尽展古书看。\n何须新句能消暑，满腹风云六月寒。",
        "dynasty": "宋",
        "collection_info": null
    },
    {
        "title": "赠人",
        "author": "米芾",
        "content": "平时语我密须移，我是商丘内不欺。\n时节因缘翻异论，助他笑我见阿弥。",
        "dynasty": "宋",
        "collection_info": null
    },
    {
        "title": "题砂步三首  其一",
        "author": "米芾",
        "content": "一株怪石数茎筠，明月清风不繫身。\n石月无痕竹无韵，寓轩消息与君陈。",
        "dynasty": "宋",
        "collection_info": null
    },
    {
        "title": "题砂步三首  其二",
        "author": "米芾",
        "content": "砂步漫皆合，松门若抱桴。\n悠悠摇艇子，真似剡溪图。",
        "dynasty": "宋",
        "collection_info": null
    },
    {
        "title": "题砂步三首  其三",
        "author": "米芾",
        "content": "已有扁舟兴，曾看过剡图。\n翻思名手尽，谁復费工夫。",
        "dynasty": "宋",
        "collection_info": null
    },
    {
        "title": "题壁间  其一",
        "author": "米芾",
        "content": "归来湖上寺，顿觉清有余。\n月色何太白，照人心腑纾。",
        "dynasty": "宋",
        "collection_info": null
    },
    {
        "title": "题壁间  其二",
        "author": "米芾",
        "content": "水月虚怀，烟霞浪迹。\n但莫憎爱，洞然明白。",
        "dynasty": "宋",
        "collection_info": null
    },
    {
        "title": "鄙诗上呈通判朝奉大夫  其一",
        "author": "米芾",
        "content": "不是通侯贵，还应贡禹弹。\n只应好形制，自己愧雕残。",
        "dynasty": "宋",
        "collection_info": null
    },
    {
        "title": "鄙诗上呈通判朝奉大夫  其二",
        "author": "米芾",
        "content": "簪玳尚谁继，风云那可看。\n自曾许持送，谈笑未尝干。",
        "dynasty": "宋",
        "collection_info": null
    },
    {
        "title": "文殊",
        "author": "米芾",
        "content": "见闻如翳幻，三界若空花。\n闻復翳根除，尘销觉圆浄。",
        "dynasty": "宋",
        "collection_info": null
    },
    {
        "title": "致爽轩  其一",
        "author": "米芾",
        "content": "水口痴云散，林梢爱景还。\n朝寒无物御，拥鼻对西山。",
        "dynasty": "宋",
        "collection_info": null
    },
    {
        "title": "致爽轩  其二",
        "author": "米芾",
        "content": "夕紫堆香豆，朝岚映墨池。\n客来不须报，正是学书时。",
        "dynasty": "宋",
        "collection_info": null
    },
    {
        "title": "长寿庵咏梅",
        "author": "米芾",
        "content": "沉檀应在骨，龙麝自熏心。\n千载吟蕲竹，清雅少知音。",
        "dynasty": "宋",
        "collection_info": null
    },
    {
        "title": "壮观",
        "author": "米芾",
        "content": "临南山猗陟北岵，抚壮胜猗遗万古。\n漫漫苍苍穹无所，奕奕嶪嶪踪奇度。\n逶迤猗前征，盘礴猗后驻。\n奋迅猗奔驶，却约猗畔顾。\n环旋猗抱卷，引伸猗就旅。\n雾释猗离掩，云乘猗平举。\n瞭瞭猗蟾辉，悒悒猗蒸雨。\n鬰鬰猗阳春，莽莽猗玉露。\n爚爚猗午停，翳翳猗酉去。\n领吾侪猗并舆步，却飞仙猗不遐慕，癯其形猗久何苦。\n便莫便猗遵坦路，适莫适猗破心阻。\n乐莫乐猗频会遇，莫莞藤猗撷芳藇。",
        "dynasty": "宋",
        "collection_info": null
    },
    {
        "title": "王略帖赞",
        "author": "米芾",
        "content": "昭回于天垂英光，跨颉历籀化大荒。\n烟华淡浓动彷徉，一噫万古称天章。\n鸾夸虬引鹄序翔，洞天九九通辽阳。\n茫茫十二小劫长，玺完神诃命黻藏。",
        "dynasty": "宋",
        "collection_info": null
    },
    {
        "title": "王献之苏氏宝帖赞",
        "author": "米芾",
        "content": "猗太宰，秀当代。\n灵襟疏，冲韵迈。\n一笔落，两行带。\n云龙廷，走百怪。\n惊电掣，断兕快。\n盘偃蹇，意无在。\n藐百川，会百海。\n人那知，冠千载。",
        "dynasty": "宋",
        "collection_info": null
    },
    {
        "title": "王右军穉恭帖赞",
        "author": "米芾",
        "content": "混沌破，龙蛇出。\n大荒子，鼓神物。\n纵变怪，造怳忽。\n起洪水，稽天骨。\n大道惊，戮狂勃。\n时蛰引，无惮率。\n神禹符，镇罅窟。",
        "dynasty": "宋",
        "collection_info": null
    },
    {
        "title": "书法赞",
        "author": "米芾",
        "content": "去颜肉，增褚骨。\n发天秀，助神物。\n敢窃议，增骨突。",
        "dynasty": "宋",
        "collection_info": null
    },
    {
        "title": "十八罗汉赞",
        "author": "米芾",
        "content": "巍巍释能儒，十八大果士。\n每于垢浊世，见此无相身。\n追貌自楚工，磷玉妙吴匠。\n种种出道韵，二幻与佛同。\n在处为道场，五浊化浄土。",
        "dynasty": "宋",
        "collection_info": null
    },
    {
        "title": "晦堂心如来真赞",
        "author": "米芾",
        "content": "此是晦堂，更无佛祖。\n百尺竿头，谁敢进步。\n无限众生，为此老误。\n误不误，陕府铁牛跳出土，两脚搥胸叫冤苦。",
        "dynasty": "宋",
        "collection_info": null
    },
    {
        "title": "临化偈",
        "author": "米芾",
        "content": "众香国中来，众香国中去。\n人欲识去来，去来事如许。\n天下老和尚，错入轮迴路。",
        "dynasty": "宋",
        "collection_info": null
    },
    {
        "title": "焦山普济禅院碑赞",
        "author": "米芾",
        "content": "古佛留法度大心，种种威摄现胜相。\n大心众生摄威德，求度倾身及众宝。\n冥阳咸会精诚通，正法是归大缘集。\n我今稽首佛陀僧，永奠海山作津筏。\n我今稽首明应公，永护宝车炳威德。\n悉化大心依浄住，一世咸如今佛日。\n三光不愆四序调，主圣臣忠载万亿。\n五谷蕃生土地肥，万灵常跻仁寿域。",
        "dynasty": "宋",
        "collection_info": null
    },
    {
        "title": "露筋之碑赞",
        "author": "米芾",
        "content": "王化焕猗盛江汉，叔运煽猗人伦乱。\n一德彦猗昭世典，情莫转猗天质善。\n楚泽湎猗云木偃，炜斯囝猗日星建。",
        "dynasty": "宋",
        "collection_info": null
    },
    {
        "title": "天衣怀禅师碑赞",
        "author": "米芾",
        "content": "稽首归依无上尊，清浄圆满千亿化。\n三身俱现立法祖，一法不立即如来。\n示现有渐缘慈悲，慈悲本不为佛祖。\n佛祖不立无归依，所以三身开后觉。\n寥寥千古古佛远，堂堂此身即古佛。\n众生不昧本来心，此是古佛行住处。",
        "dynasty": "宋",
        "collection_info": null
    },
    {
        "title": "甘露作呈夷旷",
        "author": "米芾",
        "content": "欲雨气不透，庭梧有栖烟。\n迴首望北固，云藏浄名天。\n呼童速具舆，凭高览山川。\n隠见岂不好，开霁景固全。\n须臾刚风流，湛湛清露圆。\n归途知有伴，华月上丹渊。",
        "dynasty": "宋",
        "collection_info": null
    },
    {
        "title": "夜登鑑远观江南野烧作",
        "author": "米芾",
        "content": "君不见红旗一卷无奔北，龙骧将军初下蜀。\n又不见天兵十万领藩曹，百丈灵旗照江国。\n高楼夜登有鉴赏，江南野烧深山谷。\n烈势已觉逼南辰，龙蛇膏血如爆竹。\n故应玉石俱被焚，老樵拾炭投斧斤。\n长松巨梓中大厦，一随烈焰同尘埃。\n人言木自为风戛，木中生火自焚爇。\n欲知利害日相磨，此火害人尤惨热。",
        "dynasty": "宋",
        "collection_info": null
    },
    {
        "title": "不应武康清溪之檄端居即事呈淮阳建昌二太守辰溪监郡三公",
        "author": "米芾",
        "content": "秘箧大开千古到，雪图小挂满堂寒。\n墨浓员峤峰孤起，枕冷燕山玉一团。\n圆扇古人蝉雀意，清风四海弟兄欢。\n闭关不谢勤来客，畏暑非缘懒作官。\n鳬胫欲长宁可益，蜩枝求足已能胖。\n有时惊觉神瀵梦，北里新声舞翠鸾。",
        "dynasty": "宋",
        "collection_info": null
    },
    {
        "title": "狱空行上献府公朝奉麾下涟水令米芾皇恐",
        "author": "米芾",
        "content": "楚州五邑口百万，扰静尽繫太守公。\n政由吏人民乃扰，政由太守民气通。\n安土乐生善民欲，恶民惟欲与吏同。\n太守无能不戢吏，精力不给吏乃庸。\n两狱百间塞有罪，有耳未闻一日空。\n晋昌唐公名世后，清风素节为时宗。\n五更三点运精思，众人安寝吏计穷。\n百姓小妄赦不罪，庶几小屈能自致。\n五邑来者初亦彙，久而官悚吏皆畏，虽欲呼之亦不至。\n乃知狱空空有理，百万无冤无枉吏。\n来者迎刃无留滞，赦来两狱久无事。\n太守政声既如此，廉车旁午目所备。\n胡不剡章上天子，追风早来促公起。\n去入省闱或使指，吏皆欲去民欲留。\n我祝公去岂同吏，长坂大车程万里。",
        "dynasty": "宋",
        "collection_info": null
    },
    {
        "title": "壮观二首  其一",
        "author": "米芾",
        "content": "无涯小智壮营营，昔昔浮生梦数惊。\n重到白沙登壮观，江湖醉眼暂揩明。",
        "dynasty": "宋",
        "collection_info": null
    },
    {
        "title": "壮观二首  其二",
        "author": "米芾",
        "content": "梦寐中间得鹿时，孔轩如在定能知。\n江山胜处频倾酒，我是当年谢客儿。",
        "dynasty": "宋",
        "collection_info": null
    },
    {
        "title": "壮观后诗同二公游壮观上呈府公工部",
        "author": "米芾",
        "content": "壮观不到俄四期，叮咛老思模雄奇。\n羣山势活各奔走，大川气敛合众离。\n苍嵚留雪玉刻巧，碧落静滑红轮驰。\n寒潮不生九泽冻，行胶与子约再来。",
        "dynasty": "宋",
        "collection_info": null
    },
    {
        "title": "龙真行为天章待制林公跋书云秘府右军书一卷有一龙形真字印故作",
        "author": "米芾",
        "content": "龙形真字芸香裏，伏日道山聊一启。\n媪来鹅去已千年，莫像痴儿收蜡纸。\n萧衍老翁食无肉，锦质绣章能独侈。\n不知劫火付冤家，却误顽仙求令史。\n文皇有金无鉴目，頼取穹官齐押尾。\n徐生小黠辨茅檐，不道天真难力致。\n晚薄功名归一戏，一奁尤胜三公贵。\n牡丹不语人能醉，墨光觉胜朱铅媚。\n与身俱生无术治，又染膏肓刘巨济。",
        "dynasty": "宋",
        "collection_info": null
    },
    {
        "title": "催租",
        "author": "米芾",
        "content": "一司日日下赈济，一司旦旦催租税。\n单状请出且抄纳，百姓眼中聊一视。\n白头县令受薄禄，不敢鞭笞怒上帝。\n救民无术告朝廷，监庙东归早相乞。",
        "dynasty": "宋",
        "collection_info": null
    },
    {
        "title": "海岳庵杂诗",
        "author": "米芾",
        "content": "仲若呼不闻，孝然叫不应。\n东海滚底浪，南山入云径。\n西南嵯峨者，起復巧相竞。\n火轮激刚风，倒化紫金境。\n枕石不知冷，鼓腹歌更迥。",
        "dynasty": "宋",
        "collection_info": null
    },
    {
        "title": "书寿阳楼柱",
        "author": "米芾",
        "content": "披豁雄风至，欹眠一梦迟。\n豪骑八公马，醉撷五香芝。\n廉老心徒勇，梅生语不卑。\n青冈何处是，犹壮谢家儿。",
        "dynasty": "宋",
        "collection_info": null
    },
    {
        "title": "太常二绝  其一",
        "author": "米芾",
        "content": "尘埃彻脑老侵寻，悞入清流听八音。\n鱼鸟难驯湖海志，岸沙汀竹忆山林。",
        "dynasty": "宋",
        "collection_info": null
    },
    {
        "title": "太常二绝  其二",
        "author": "米芾",
        "content": "竹前竹后太常斋，风度箫韶识舜谐。\n博士拥书方彻卷，相公上马报当阶。",
        "dynasty": "宋",
        "collection_info": null
    },
    {
        "title": "青山",
        "author": "米芾",
        "content": "一园松竹冷阴森，犹得桓公叹可临。\n却叵刘琨看左传，玉壶徒缺误雄心。",
        "dynasty": "宋",
        "collection_info": null
    },
    {
        "title": "过当涂",
        "author": "米芾",
        "content": "鸥鹭依寒水，蒹葭静晚风。\n烟光秋雨细，树色碧山重。",
        "dynasty": "宋",
        "collection_info": null
    },
    {
        "title": "鑑远楼",
        "author": "米芾",
        "content": "赏心亭上羣山雪，三夕丹渊借月华。\n吟尽江南清绝趣，亟行归觐紫皇家。",
        "dynasty": "宋",
        "collection_info": null
    },
    {
        "title": "拜书学博士作",
        "author": "米芾",
        "content": "昔梦浮生定是非，家山且喜隔年归。\n扁舟又出栏潮闸，出处初心老更违。",
        "dynasty": "宋",
        "collection_info": null
    },
    {
        "title": "研山诗",
        "author": "米芾",
        "content": "山研云初抱，奁书客不传。\n北窗多异气，正对浄名天。",
        "dynasty": "宋",
        "collection_info": null
    },
    {
        "title": "宝月观",
        "author": "米芾",
        "content": "浊尽尘难掩，光分逐露圆。\n香清得桂子，珠莹坠花钿。",
        "dynasty": "宋",
        "collection_info": null
    },
    {
        "title": "槐竹",
        "author": "米芾",
        "content": "槐前竹后午阴繁，壶岭华胥屡往还。\n雅兴欲为十客具，人和端使一身閒。",
        "dynasty": "宋",
        "collection_info": null
    },
    {
        "title": "万籁",
        "author": "米芾",
        "content": "万籁寒空响，羣山隠映开。\n迟迟暮钟裏，且唤竹舆来。",
        "dynasty": "宋",
        "collection_info": null
    },
    {
        "title": "杉径",
        "author": "米芾",
        "content": "万槊森然老更成，要将余韵斗僧清。\n道傍谁识凌云操，只有诗人着眼明。",
        "dynasty": "宋",
        "collection_info": null
    },
    {
        "title": "早来堂",
        "author": "米芾",
        "content": "山聚诗增思，洋宽墨有池。\n紫金化夕境，岚翠发朝曦。\n兜率当铜槛，蓬壶对蕙帷。\n平生会心趣，归计岂应迟。",
        "dynasty": "宋",
        "collection_info": null
    },
    {
        "title": "黄龙真赞",
        "author": "米芾",
        "content": "的的曹溪一点开，从兹馿足踏尘埃。\n黄龙若不三玄接，争得东林八转来。",
        "dynasty": "宋",
        "collection_info": null
    },
    {
        "title": "拟古  其一",
        "author": "米芾",
        "content": "青松劲挺姿，凌霄耻屈盘。\n种种出枝叶，牵连上松端。\n秋花起绛烟，旖旎云锦殷。\n不羞不自立，舒光射丸丸。\n柏见吐子效，鹤疑缩颈还。\n青松本无华，安得保岁寒。",
        "dynasty": "宋",
        "collection_info": null
    },
    {
        "title": "拟古  其二",
        "author": "米芾",
        "content": "龟鹤年寿齐，羽介所託殊。\n种种是灵物，相得忘形躯。\n鹤有冲霄心，龟厌曳尾居。\n以竹两附口，相将上云衢。\n报汝慎勿语，一语堕泥涂。",
        "dynasty": "宋",
        "collection_info": null
    },
    {
        "title": "入境寄集贤林舍人",
        "author": "米芾",
        "content": "扬帆载月远相过，佳气葱葱听诵歌。\n路不拾遗知政肃，野多滞穗是时和。\n天分秋暑资吟兴，晴献溪山入醉哦。\n便捉蟾蜍共研墨，綵笺书尽翦江波。",
        "dynasty": "宋",
        "collection_info": null
    },
    {
        "title": "重九会郡楼",
        "author": "米芾",
        "content": "山清气爽九秋天，黄菊红茱满泛船。\n千里结言宁有后，羣贤毕至猥居前。\n杜郎闲客今焉是，谢守风流古所传。\n独把秋英缘底事，老来情味向诗偏。",
        "dynasty": "宋",
        "collection_info": null
    },
    {
        "title": "和林公岘山之作",
        "author": "米芾",
        "content": "皎皎中天月，团团径千里。\n震泽乃一水，所占已过二。\n娑罗即岘山，谬云形大地。\n地惟东吴偏，山水古佳丽。\n中有皎皎人，琼衣玉为饵。\n位维列仙长，学与千年对。\n幽操人独处，迢迢愿招类。\n金飔带秋威，欻逐云樯至。\n朝隮舆驭飙，暮返光浮袂。\n云盲有风驱，蟾餮有刀利。\n亭亭太阴宫，无乃瞻星气。\n兴深夷险一，理洞轩裳僞。\n纷纷夸俗劳，坦坦忘怀易。\n浩浩将我行，蠢蠢须公起。",
        "dynasty": "宋",
        "collection_info": null
    },
    {
        "title": "送王涣之彦舟",
        "author": "米芾",
        "content": "集英春殿鸣鞘歇，神武天临光下澈。\n鸿胪初唱第一声，白面王郎年十八。\n神武乐育天下造，不使敲抨使传道。\n衣锦东南第一州，棘璧湖山两清照。\n襄阳野老渔竿客，不爱纷华爱泉石。\n相逢不约约无逆，舆握古书同岸帻。\n淫朋嬖党初相慕，濯髮洒心求易虑。\n翩翩辽鹤云中侣，土苴尪鸱那一顾。\n迩来器业何深至，湛湛具区无底沚。\n可怜一点终不易，枉驾殷勤寻漫仕。\n漫仕平生四方走，多与英才并肩肘。\n少有俳辞能駡鬼，老学鸱夷漫存口。\n一官聊具三径资，取舍殊涂莫迴首。",
        "dynasty": "宋",
        "collection_info": null
    },
    {
        "title": "为政",
        "author": "米芾",
        "content": "美人为政本忘机，服药求仙事不违。\n叶县已泥丹竈毕，瀛洲当伴赤松归。\n先师有诀神将助，大圣无心火自飞。\n九转但能生羽翼，双鳬忽去定何依。",
        "dynasty": "宋",
        "collection_info": null
    },
    {
        "title": "戏成呈司谏台坐",
        "author": "米芾",
        "content": "我思岳麓抱黄阁，飞泉元在天半落。\n石鲸吐出湔一里，赤日雾起阴纷薄。\n我曾坐石浸足眠，肘项抵水洗背肩。\n客时效我病欲死，一夜转筋着艾燃。\n如今病渴拥炉坐，安得缩却三十年。\n呜呼安得缩却三十年，重往坐石浸足眠。",
        "dynasty": "宋",
        "collection_info": null
    },
    {
        "title": "将之苕溪戏作呈诸友  其一",
        "author": "米芾",
        "content": "松竹留因夏，溪山去为秋。\n久赓白雪咏，更度采菱讴。\n缕玉鲈堆案，团金橘满洲。\n水宫无限景，载与谢公游。",
        "dynasty": "宋",
        "collection_info": null
    },
    {
        "title": "将之苕溪戏作呈诸友  其二",
        "author": "米芾",
        "content": "半岁依修竹，三时看好花。\n懒倾惠泉酒，点尽壑源茶。\n主席多同好，羣峰伴不譁。\n朝来还蠹简，便起故巢嗟。",
        "dynasty": "宋",
        "collection_info": null
    },
    {
        "title": "将之苕溪戏作呈诸友  其三",
        "author": "米芾",
        "content": "好懒难辞友，知穷岂念通。\n贫非理生拙，病觉养心功。\n小圃能留客，青冥不厌鸿。\n秋帆寻贺老，载酒过江东。",
        "dynasty": "宋",
        "collection_info": null
    },
    {
        "title": "将之苕溪戏作呈诸友  其四",
        "author": "米芾",
        "content": "仕倦成流落，游频惯转蓬。\n热来随意住，凉至逐缘东。\n入境亲疏集，他乡彼此同。\n暖衣兼饱食，但觉愧梁鸿。",
        "dynasty": "宋",
        "collection_info": null
    },
    {
        "title": "将之苕溪戏作呈诸友  其五",
        "author": "米芾",
        "content": "旅食缘交住，浮家为兴来。\n句留荆水话，襟抱卞峰开。\n过剡如寻戴，游梁定赋枚。\n渔歌堪画处，又有鲁公陪。",
        "dynasty": "宋",
        "collection_info": null
    },
    {
        "title": "将之苕溪戏作呈诸友  其六",
        "author": "米芾",
        "content": "密友从春拆，红薇过夏荣。\n团枝殊自得，顾我若含情。\n漫有兰随色，宁无石对声。\n却怜皎皎月，依旧满船行。",
        "dynasty": "宋",
        "collection_info": null
    },
    {
        "title": "拜中岳命作  其一",
        "author": "米芾",
        "content": "云水心常结，风尘面久卢。\n重寻钓鳌客，初入选仙图。\n鼠雀真官耗，龙蛇与众俱。\n却怀闲禄厚，不敢着潜夫。",
        "dynasty": "宋",
        "collection_info": null
    },
    {
        "title": "拜中岳命作  其二",
        "author": "米芾",
        "content": "常贫须漫仕，闲禄是身荣。\n不託先生第，终成俗吏名。\n重缄议法口，静洗看山睛。\n夷惠中何有，图书老此生。",
        "dynasty": "宋",
        "collection_info": null
    },
    {
        "title": "谨以鄙诗送提举通直使江西",
        "author": "米芾",
        "content": "三吴有丈夫，气欲吞海水。\n开口论世事，借箸对天子。\n瑞节高如松，一岁几繁使。\n秋水浮湘月，罇酒屡觏止。\n言别不可攀，寥虚看云驶。",
        "dynasty": "宋",
        "collection_info": null
    },
    {
        "title": "秋山",
        "author": "米芾",
        "content": "淡墨秋林画远天，暮霞还照紫添烟。\n故人好在重携手，不到平山漫五年。",
        "dynasty": "宋",
        "collection_info": null
    },
    {
        "title": "穰侯出关",
        "author": "米芾",
        "content": "穰侯去国缓驱车，蔡泽还来取范睢。\n恶客只应真可厌，怪他汉相馆邱虚。",
        "dynasty": "宋",
        "collection_info": null
    },
    {
        "title": "中秋登海岱楼作",
        "author": "米芾",
        "content": "目穷淮海两如银，万道虹光育蚌珍。\n天上若无修月户，桂枝撑损向西轮。",
        "dynasty": "宋",
        "collection_info": null
    },
    {
        "title": "壮观",
        "author": "米芾",
        "content": "君谟登壮观，要我赋新诗。\n鬓逐年光老，词缘大作奇。\n江山一世断，风雅六朝卑。\n对酒劝不饮，操怀谁与知。",
        "dynasty": "宋",
        "collection_info": null
    },
    {
        "title": "次韵魏见寄",
        "author": "米芾",
        "content": "山椒卜筑瞰江波，千里常怀楚制荷。\n旧怜俊气閒羁马，老厌奴书不玩鹅。\n真逸岂因明主弃，圣时长和野民歌。\n一自扣舷惊夏统，洛川云物至今多。",
        "dynasty": "宋",
        "collection_info": null
    },
    {
        "title": "和陈建州觉民  其一",
        "author": "米芾",
        "content": "七年乌帽抗黄尘，昼锦归来世又新。\n若过武夷山下看，人间不太敝精神。",
        "dynasty": "宋",
        "collection_info": null
    },
    {
        "title": "和陈建州觉民  其二",
        "author": "米芾",
        "content": "白头何慕久京华，静洗黄尘眼界花。\n万宝精神在风月，好诗追取不须赊。",
        "dynasty": "宋",
        "collection_info": null
    },
    {
        "title": "收张僧繇天王上有薛稷题阎二物乐老处元直取得又收景涣问礼图亦六朝画珊瑚一枝",
        "author": "米芾",
        "content": "三枝朱草出金沙，来自天支节相家。\n当日蒙恩预名表，愧无五色笔头花。",
        "dynasty": "宋",
        "collection_info": null
    },
    {
        "title": "一生",
        "author": "米芾",
        "content": "一生吏案发人狂，重入承明马齿长。\n书画不贤仓庾氏，便于赁舍植秋芳。",
        "dynasty": "宋",
        "collection_info": null
    },
    {
        "title": "张长史今岁仍得见于越上长史遂出此展之可爱成佳物也主者宝之",
        "author": "米芾",
        "content": "吴人善砧理，恶楮化为美。\n其他亦仿此，第未知之耳。",
        "dynasty": "宋",
        "collection_info": null
    },
    {
        "title": "奉酬山甫",
        "author": "米芾",
        "content": "每登鑑远楼，下视皇天荡。\n思挹落落人，凭栏揽万象。\n忽逢西浦士，谈彩何萧旷。\n养成谷口名，行见青藜杖。\n山色且淡浓，沤鹭翩下上。\n渔舟何者子，伫目看烟浪。",
        "dynasty": "宋",
        "collection_info": null
    },
    {
        "title": "过姑孰作",
        "author": "米芾",
        "content": "下舆照涧数星星，一世还如隔世经。\n不见山东李十二，青山山色只青青。",
        "dynasty": "宋",
        "collection_info": null
    },
    {
        "title": "皇太后挽辞  其一",
        "author": "米芾",
        "content": "余庆源真相，求贤佐裕陵。\n知几捲箔早，戡变叱龙升。\n静德羣邪震，清心后世矜。\n大恩知欲报，圣孝已踰曾。",
        "dynasty": "宋",
        "collection_info": null
    },
    {
        "title": "皇太后挽辞  其二",
        "author": "米芾",
        "content": "温厚同光献，刚廉法宝慈。\n拥扶乐推圣，照彻托公欺。\n南纪归忠魄，东朝足素规。\n仁明存旧幄，常似补天时。",
        "dynasty": "宋",
        "collection_info": null
    },
    {
        "title": "都梁十景诗 龟山寺晚钟",
        "author": "米芾",
        "content": "龟峰高耸接云楼，撞月钟声吼铁牛。\n一百八声俱听彻，夜行犹自不知休。",
        "dynasty": "宋",
        "collection_info": null
    },
    {
        "title": "都梁十景诗 五塔寺归云",
        "author": "米芾",
        "content": "塔边云影任高低，閒逐清风自在飞。\n四海望遥人久渴，不成霖雨又空归。",
        "dynasty": "宋",
        "collection_info": null
    },
    {
        "title": "都梁十景诗 瑞岩庵清眺",
        "author": "米芾",
        "content": "西山月落楚天低，不放红尘点翠微。\n鹤唳一声松露滴，水晶寒湿道人衣。",
        "dynasty": "宋",
        "collection_info": null
    },
    {
        "title": "都梁十景诗 清风山闻笛",
        "author": "米芾",
        "content": "铁笛谁吹一曲哀，清风约我上层台。\n悠扬正到堪听处，怕惹閒愁却下来。",
        "dynasty": "宋",
        "collection_info": null
    },
    {
        "title": "都梁十景诗 八仙台招隠",
        "author": "米芾",
        "content": "山径重重锁绿苔，松花曾见几番开。\n羣仙费尽招呼力，那得休官一箇来。",
        "dynasty": "宋",
        "collection_info": null
    },
    {
        "title": "都梁十景诗 杏花园春昼",
        "author": "米芾",
        "content": "风轻云淡午天春，花外游人载酒樽。\n不是山屏遮隔断，牧童错指是孤村。",
        "dynasty": "宋",
        "collection_info": null
    },
    {
        "title": "都梁十景诗 玻瓈泉浸月",
        "author": "米芾",
        "content": "半山亭下老苔钱，凿破玻瓈引碧泉。\n一片玉蟾留不住，夜深飞入镜中天。",
        "dynasty": "宋",
        "collection_info": null
    },
    {
        "title": "都梁十景诗 会景亭陈迹",
        "author": "米芾",
        "content": "自是韶光不耐秋，水光山色一时休。\n细将瓦砾分明看，片片飞来落叶愁。",
        "dynasty": "宋",
        "collection_info": null
    },
    {
        "title": "都梁十景诗 宝接山落照",
        "author": "米芾",
        "content": "怪石纍纍玉作堆，登临晚景更徘徊。\n夕阳无限堪停好，莫到奇山空自迴。",
        "dynasty": "宋",
        "collection_info": null
    },
    {
        "title": "望海楼",
        "author": "米芾",
        "content": "云间铁瓮近青天，缥缈飞楼百尺连。\n三峡江声流笔底，六朝帆影落尊前。\n几番画角催红日，无事沧洲起白烟。\n忽忆赏心何处是，春风秋月两茫然。",
        "dynasty": "宋",
        "collection_info": null
    },
    {
        "title": "甘露寺",
        "author": "米芾",
        "content": "六代萧萧木叶稀，楼高北固落残晖。\n两州城郭青烟起，千里江山白鹭飞。\n海近云涛惊夜梦，天低月露湿秋衣。\n使君肯负时平乐，长倒金钟尽醉归。",
        "dynasty": "宋",
        "collection_info": null
    },
    {
        "title": "杂咏",
        "author": "米芾",
        "content": "扬清歌，发皓齿，北方佳人东邻子。\n且吟白纻停绿水，长袖拂面为君起。\n寒云夜卷霜海空，胡风吹天飘塞鸿。\n玉颜满堂乐未终，馆娃日落歌吹浓。\n弦歌兴罢拂衣还，弃米何尝有俸钱。\n恩自大钧能逐物，只应访药是优贤。",
        "dynasty": "宋",
        "collection_info": null
    },
    {
        "title": "阊门舟中戏作呈伯原志东  其一",
        "author": "米芾",
        "content": "苹风忽起吹舟悍，雨打图书藏裹乱。\n阊门咫尺不安流，何况盟津与江汉。\n非无轻檝并长槹，逆风流水适相遭。\n须臾风迴水流顺，星宿浮槎问月高。",
        "dynasty": "宋",
        "collection_info": null
    },
    {
        "title": "阊门舟中戏作呈伯原志东  其二",
        "author": "米芾",
        "content": "吴王故苑古长洲，潮汐池边一伫留。\n秀蕙芳兰无处所，荒莞丛苇满清流。",
        "dynasty": "宋",
        "collection_info": null
    },
    {
        "title": "观音岩",
        "author": "米芾",
        "content": "秦驱禹凿已寥寥，却为高人得姓焦。\n鲍饵有时邀楚钓，海云常觉护山樵。\n岩多阴雾龙藏角，虹絓苍林玉露臕。\n浊气不侵灵贶下，方坛曾驻紫清飙。",
        "dynasty": "宋",
        "collection_info": null
    },
    {
        "title": "贞娘墓歌",
        "author": "米芾",
        "content": "何不学仙冢纍纍，白杨西郭阴风悲。\n虎邱一叩贞娘墓，薜荔援墙委兰露。\n千岁蒙茸几树花，夜飘鬼火晓啼鸦。\n向怜挟瑟弹清月，犹忆吹箫乘彩霞。\n吴阊少年往来道，黛蛾钗燕谁能好。\n酒滴春云梦不消，泉声幽咽钟声老。\n陌上行游缓缓归，昨日红颜今日非。\n东望阖闾穿葬处，玉鳬将化湛卢飞。",
        "dynasty": "宋",
        "collection_info": null
    },
    {
        "title": "不集南山",
        "author": "米芾",
        "content": "山翁茗艼葛彊随，庭下青春鸾雀飞。\n幕府惯为方外客，风前懒易道家衣。",
        "dynasty": "宋",
        "collection_info": null
    },
    {
        "title": "弈棋图歌",
        "author": "米芾",
        "content": "神仙缥缈何年别，忽此逢迎山石裂。\n前溪练瀑派玉帘，更后云林雾痕缺。\n聚头磕额方外人，担肩抱蟾骨法新。\n棋枰对弈环座看，谁信樵斧忘青春。\n我今髮雪三千丈，尚要昆崙撑顶上。\n炉心且养九转丹，拂却铢衣记无恙。",
        "dynasty": "宋",
        "collection_info": null
    },
    {
        "title": "龙团歌",
        "author": "米芾",
        "content": "瀛帅谢公之所惠，大如车轮轻如纸。\n磨而试之墨过漆，元非本约重违意，寒雀比之立憔悴。\n道宁万一归于彼，不督芙蓉乃恕耳。\n三木模研理固异，耿墨比此天与地。\n开匣付介惊欲坠，惜之不得几下泪。\n君匣{犭噩}州便可碎，只留承晏使执侍。",
        "dynasty": "宋",
        "collection_info": null
    },
    {
        "title": "瀑布诗",
        "author": "米芾",
        "content": "吾有瀑布诗，古今赛不得。\n最好是一条，界破青山色。",
        "dynasty": "宋",
        "collection_info": null
    },
    {
        "title": "尧山",
        "author": "米芾",
        "content": "信美此山高，穹窿远朝市。\n暑水结苍阴，飞泉落晴翠。",
        "dynasty": "宋",
        "collection_info": null
    },
    {
        "title": "和严道培书院韵  其一",
        "author": "米芾",
        "content": "城头山脚旧图开，华构凌云亦壮哉。\n谈席昔人文献地，升堂此日豫章材。\n弦歌化裏清风动，麟凤天南紫气来。\n独奈岩阿丛桂冷，幽栖不是伟长才。",
        "dynasty": "宋",
        "collection_info": null
    },
    {
        "title": "和严道培书院韵  其二",
        "author": "米芾",
        "content": "高馆搴帷万象开，西山翠入气佳哉。\n六经重振南方学，千里还征上驾材。\n鸾鹤遶庭翔更集，云霞拂栋去还来。\n古今同被弦歌化，林卧其如老不才。",
        "dynasty": "宋",
        "collection_info": null
    },
    {
        "title": "题宝珠阁",
        "author": "米芾",
        "content": "对槛青山露，羣仙捧宝珠。\n求遗如起定，象罔是文殊。",
        "dynasty": "宋",
        "collection_info": null
    },
    {
        "title": "虹县旧题二首  其一",
        "author": "米芾",
        "content": "快霁一天清洲气，健帆千里碧榆风。\n满船书画同明月，十日随风窈窕中。",
        "dynasty": "宋",
        "collection_info": null
    },
    {
        "title": "虹县旧题二首  其二",
        "author": "米芾",
        "content": "碧榆绿柳旧游中，华髮苍颜未退翁。\n天使残年司笔砚，圣知小学是家风。\n长安又到人徒老，吾道何时定復东。\n题柱扁舟真老矣，竟无事业奏肤公。",
        "dynasty": "宋",
        "collection_info": null
    },
    {
        "title": "秋暑憩多景楼",
        "author": "米芾",
        "content": "纵目天容旷，披襟海共开。\n山光随眦到，云景渡江来。\n世界惭双足，生涯付一杯。\n横风多景梦，应似穆王台。",
        "dynasty": "宋",
        "collection_info": null
    },
    {
        "title": "题董北苑画",
        "author": "米芾",
        "content": "千峰突兀插空立，万木萧疏拥涧阴。\n日暮草堂犹未掩，从知尘土远山林。",
        "dynasty": "宋",
        "collection_info": null
    },
    {
        "title": "琴诗",
        "author": "米芾",
        "content": "澹乎无味中，指下清音发。\n□□□□□，空山堕凉月。",
        "dynasty": "宋",
        "collection_info": null
    },
    {
        "title": "开先寺观瀑布",
        "author": "米芾",
        "content": "度挟扪青玉，临深坐绿苔。\n水从双剑下，山挟两龙来。\n春暖花惊雪，林空石迸雷。\n尘缨聊此濯，欲去首重回。",
        "dynasty": "宋",
        "collection_info": null
    },
    {
        "title": "诗二首  其一",
        "author": "米芾",
        "content": "水势临阶转，峰形对路开。\n槎从天上得，石是海边来。\n瑞草分丛种，祥花间竹栽。\n旧传辞赋客，唯见有邹枚。",
        "dynasty": "宋",
        "collection_info": null
    },
    {
        "title": "诗二首  其二",
        "author": "米芾",
        "content": "携琴遶碧沙，摇苇弄青霞。\n杜若幽庭草，芙蓉曲沼花。\n宴游来野客，形胜得山家。\n往往留仙步，登攀日易斜。",
        "dynasty": "宋",
        "collection_info": null
    },
    {
        "title": "诗三首  其一",
        "author": "米芾",
        "content": "三闾宰国议，相如造承明。\n莫教朝廷上，不及为郡名。",
        "dynasty": "宋",
        "collection_info": null
    },
    {
        "title": "诗三首  其二",
        "author": "米芾",
        "content": "几时越五湖，行行遂所适。\n之子方乐天，众累焉能迫。",
        "dynasty": "宋",
        "collection_info": null
    },
    {
        "title": "诗三首  其三",
        "author": "米芾",
        "content": "閒中无所事，得意思同论。\n约月升崇观，校射出平原。",
        "dynasty": "宋",
        "collection_info": null
    },
    {
        "title": "大臣荐对诗",
        "author": "米芾",
        "content": "笏引上天梯，鞘鸣奋地雷。\n谁云天尺五，亲见玉皇来。",
        "dynasty": "宋",
        "collection_info": null
    },
    {
        "title": "驱蝗虫诗",
        "author": "米芾",
        "content": "蝗虫本是天灾，不由人力挤排。\n若是敝邑遣去，却烦贵县发来。",
        "dynasty": "宋",
        "collection_info": null
    },
    {
        "title": "谢吴安中留宿",
        "author": "米芾",
        "content": "肉眼通神四十年，侯门拖袖气如烟。\n符离经过无行李，西入皇都索相钱。",
        "dynasty": "宋",
        "collection_info": null
    },
    {
        "title": "寄题开福院白莲堂  其一",
        "author": "米芾",
        "content": "二林消息已千年，戏向池中种白莲。\n昨夜秋香逐霜雪，又看莲子藕如船。",
        "dynasty": "宋",
        "collection_info": null
    },
    {
        "title": "寄题开福院白莲堂  其二",
        "author": "米芾",
        "content": "旧多社客谈因果，新向禅林问祖风。\n归去万缘无不了，这回洗钵听斋钟。",
        "dynasty": "宋",
        "collection_info": null
    },
    {
        "title": "干越亭",
        "author": "米芾",
        "content": "长卿骨已朽，延陵得兹亭。\n延平廖明略，大句题轩楹。\n遂令干越俗，擅此今古名。\n高咏刘廖句，白云穿石屏。\n琵琶洲无弦，我弹君能听。\n弹罢共一笑，白云归玉京。",
        "dynasty": "宋",
        "collection_info": null
    },
    {
        "title": "题李伯时山阴图许元度王逸少谢安石支道林四像二首  其一",
        "author": "米芾",
        "content": "一幅轻绡三尺阔，百岁丹青半鹿脱。\n谁将光景写吴绫，神采森然动毫末。",
        "dynasty": "宋",
        "collection_info": null
    },
    {
        "title": "题李伯时山阴图许元度王逸少谢安石支道林四像二首  其二",
        "author": "米芾",
        "content": "临卷嘆张芝，笔格入妙思。\n疏眉映朗目，白玉无泥滓。\n堂堂伟且长，想见坦腹姿。",
        "dynasty": "宋",
        "collection_info": null
    },
    {
        "title": "龙井延恩衍庆院",
        "author": "米芾",
        "content": "竹径随泉上，山云触石生。\n宝栖弹指处，的的是分明。",
        "dynasty": "宋",
        "collection_info": null
    },
    {
        "title": "怀南唐研山",
        "author": "米芾",
        "content": "研山不復见，哦诗徒嘆息。\n唯有玉蟾蜍，向余频唳滴。",
        "dynasty": "宋",
        "collection_info": null
    },
    {
        "title": "题越人王修竹所藏雪窦禅师真迹",
        "author": "米芾",
        "content": "一幅昏昏半已空，何人重出自为工。\n从兹万偈并千颂，扰乱春风卒未穷。",
        "dynasty": "宋",
        "collection_info": null
    },
    {
        "title": "鷄黍",
        "author": "米芾",
        "content": "鷄黍招要意已真，后堂许到转相亲。\n巧裁花竹岂多地，浄扫轩窗无一尘。\n倾倒不知情话密，衰隤深畏酒行频。\n落花一夜成疏迹，风雨还增客恨新。",
        "dynasty": "宋",
        "collection_info": null
    },
    {
        "title": "题马远作四皓弈棋图横卷",
        "author": "米芾",
        "content": "落落四皓翁，山林养其静。\n羞为汉家臣，若辟秦苛政。\n商颜高峨峨，坐待天下定。\n欻起佐储皇，上前启名姓。\n堪怜羽翼成，难将口舌争。\n无语及扶苏，空歌紫芝咏。",
        "dynasty": "宋",
        "collection_info": null
    },
    {
        "title": "题定武兰亭古本",
        "author": "米芾",
        "content": "翰墨风流冠古今，鹅池谁不赏山阴。\n此书虽向昭陵朽，刻石犹能易黄金。",
        "dynasty": "宋",
        "collection_info": null
    },
    {
        "title": "题禅堂壁间",
        "author": "米芾",
        "content": "水石相搏，风竹相吞。\n炉烟方袅，草木自欣。",
        "dynasty": "宋",
        "collection_info": null
    },
    {
        "title": "壮观亭",
        "author": "米芾",
        "content": "扶筇上瑶台，一笑领清绝。\n如何夜来风，独下前村雪。",
        "dynasty": "宋",
        "collection_info": null
    },
    {
        "title": "题仙掌石",
        "author": "米芾",
        "content": "碧海出蜃阁，青空起夏云。\n瑰奇□怪石，错落动干文。",
        "dynasty": "宋",
        "collection_info": null
    },
    {
        "title": "送端臣桂林先生兼简信叔老兄帅坐",
        "author": "米芾",
        "content": "骖鸾碧玉林，琢句白琼瑶。\n人间埃𡏖尽，青罗数分毫。\n程老列仙长，磊落粹露臕。\n玉沥发太和，得君同逍遥。\n刻岩栖乌鸦，陟巘透紫霄。\n南风勿赋鵩，即是登云轺。",
        "dynasty": "宋",
        "collection_info": null
    },
    {
        "title": "太白江油尉厅诗",
        "author": "米芾",
        "content": "岚光深院裏，傍砌水泠泠。\n野燕巢官舍，溪云入古厅。\n日斜孤吏过，帘捲乱峰青。\n五色神仙尉，焚香读道经。",
        "dynasty": "宋",
        "collection_info": null
    },
    {
        "title": "题多景楼",
        "author": "米芾",
        "content": "华胥兜率梦曾游，天下江山第一楼。\n冉冉明廷万灵入，迢迢溟海六鰲愁。\n指分坱圠方舆露，顶矗昭回列纬浮。\n衲子来时多泛钵，汉星归未觉经牛。\n云移怒翼搏千里，气霁刚风御九秋。\n康乐平生追壮观，未知席上极沧洲。",
        "dynasty": "宋",
        "collection_info": null
    },
    {
        "title": "吴江舟中作",
        "author": "米芾",
        "content": "昨风起西北，万艘皆乘便。\n今风转而东，我舟十五縴。\n力乏更雇夫，百金尚嫌贱。\n船工怒斗语，夫坐视而怨。\n添槔亦復车，黄胶生口嚥。\n河泥若佑夫，粘底更不转。\n添金工不怒，意满怨亦散。\n一曳如风车，叫啖如临战。\n傍观鶑窦湖，渺渺无涯岸。\n一滴不可汲，况彼西江远。\n万事须乘时，汝来一何晚。",
        "dynasty": "宋",
        "collection_info": null
    },
    {
        "title": "题苏东坡木石图",
        "author": "米芾",
        "content": "四十谁云是，三年不制衣。\n贫知世路险，老觉道心微。\n已是致身晚，何妨知我□。\n欣逢风雅伴，岁晏未言归。",
        "dynasty": "宋",
        "collection_info": null
    },
    {
        "title": "从天竺归隠溪之南冈诗",
        "author": "米芾",
        "content": "昔年访月寒溪头，霜高酒劣棱生裘。\n溪僧辍寝从吾幽，共移不繫渔人舟。\n断崖老木纷金乱，又如苹藻𣶬清流。\n鹤骨浸烦风露忧，妙语满地无人收。",
        "dynasty": "宋",
        "collection_info": null
    },
    {
        "title": "句  其一",
        "author": "米芾",
        "content": "清明去郡则得郡，安用作业解洗业。",
        "dynasty": "宋",
        "collection_info": null
    },
    {
        "title": "句  其二",
        "author": "米芾",
        "content": "中间有一萧閒伯，学道登仙初应格。\n朝元明日拜五光，玉皇应怪鬚眉白。",
        "dynasty": "宋",
        "collection_info": null
    },
    {
        "title": "句  其三",
        "author": "米芾",
        "content": "金山醉归江月出，瓜洲汹涌寒潮入。",
        "dynasty": "宋",
        "collection_info": null
    },
    {
        "title": "句  其四",
        "author": "米芾",
        "content": "饭白云留子，茶甘露有兄。",
        "dynasty": "宋",
        "collection_info": null
    },
    {
        "title": "句  其五",
        "author": "米芾",
        "content": "人是西方无量佛，寿如南极老人星。",
        "dynasty": "宋",
        "collection_info": null
    },
    {
        "title": "句  其六",
        "author": "米芾",
        "content": "手摩一丈石，读尽上元碑。",
        "dynasty": "宋",
        "collection_info": null
    },
    {
        "title": "句  其七",
        "author": "米芾",
        "content": "甘泉如惠泉。",
        "dynasty": "宋",
        "collection_info": null
    },
    {
        "title": "句  其八",
        "author": "米芾",
        "content": "孤屿水中圆，遥空海边阔。",
        "dynasty": "宋",
        "collection_info": null
    },
    {
        "title": "句  其九",
        "author": "米芾",
        "content": "如来髓，释迦骨。\n人不识，弥勒佛。",
        "dynasty": "宋",
        "collection_info": null
    },
    {
        "title": "神功盛德诗  其一",
        "author": "华镇",
        "content": "茫茫神州，有疆有理。\n歼殄豺虎，翦夷荆杞。\n人可以羣，神获其祀，惟宣祖是畀。",
        "dynasty": "宋",
        "collection_info": null
    },
    {
        "title": "神功盛德诗  其二",
        "author": "华镇",
        "content": "道有伦极，克建克叙。\n不丧厥猷，物有其纪。\n既污者隆，何千万年。\n施于孙子，惟宣祖所畀。",
        "dynasty": "宋",
        "collection_info": null
    },
    {
        "title": "神功盛德诗  其三",
        "author": "华镇",
        "content": "其畀惟何，笃生真人。\n作之孔武，敏则有神。\n乃圣嗣德，益之以文。\n庆既令矣，克成厥勋。",
        "dynasty": "宋",
        "collection_info": null
    },
    {
        "title": "神功盛德诗  其四",
        "author": "华镇",
        "content": "于皇武王，帝锡其猷。\n克奋神武，应天之求。\n维睠乃顾，申命用休。\n狱讼讴歌，旁来不谋。\n高视虞夏，嗣于有周。",
        "dynasty": "宋",
        "collection_info": null
    },
    {
        "title": "神功盛德诗  其五",
        "author": "华镇",
        "content": "蠢尔小腆，昧天之灵。\n弗念厥显，首干我经。\n龙旗东指，淮海惟清。\n西狩三城，泽潞以平。\n皇皇天声，如雷如霆，罔不震惊。",
        "dynasty": "宋",
        "collection_info": null
    },
    {
        "title": "神功盛德诗  其六",
        "author": "华镇",
        "content": "偏师四指，露檄旁招。\n负固衔璧，知几造朝。\n凌江绝岭，曾不崇朝。\n蜀道失险，关烽聿销。",
        "dynasty": "宋",
        "collection_info": null
    },
    {
        "title": "神功盛德诗  其七",
        "author": "华镇",
        "content": "恢恢皇纲，周汉之后。\n唐嗣不武，实弛其纽。\n自我维之，律此羣丑。\n式相上帝，以奠九有。",
        "dynasty": "宋",
        "collection_info": null
    },
    {
        "title": "神功盛德诗  其八",
        "author": "华镇",
        "content": "瞻彼亨龙，应时而作。\n维云维雷，以引以翼。\n大人有徽音，物被其泽。\n德馨孔昭，休命爰锡。",
        "dynasty": "宋",
        "collection_info": null
    },
    {
        "title": "神功盛德诗  其九",
        "author": "华镇",
        "content": "蕞尔汾晋，秽我王路。\n天诛久稽，爰赫斯怒。\n大明继昭，晞彼朝露。\n文轨攸同，平平天步。",
        "dynasty": "宋",
        "collection_info": null
    },
    {
        "title": "神功盛德诗  其一○",
        "author": "华镇",
        "content": "朱干琱戈，包以虎皮。\n脱剑解胄，敦说书诗。\n钟鼓喤喤，俎豆仪仪。\n相我斯成，以永丕基。",
        "dynasty": "宋",
        "collection_info": null
    },
    {
        "title": "神功盛德诗  其一一",
        "author": "华镇",
        "content": "猗欤道真，厥心希微。\n我则道之，万物纷错，我摄之以无为。\n股肱良矣，心膂则奇。\n荡荡妙用，民莫之知。\n既绥寰中，亦静四夷。\n承休垂裕，维君维师。",
        "dynasty": "宋",
        "collection_info": null
    },
    {
        "title": "神功盛德诗  其一二",
        "author": "华镇",
        "content": "雍雍和声，召彼协气。\n散为丰年，凝为嘉瑞。\n三脊之茅，四海之美，惟帝王是致。",
        "dynasty": "宋",
        "collection_info": null
    },
    {
        "title": "神功盛德诗  其一三",
        "author": "华镇",
        "content": "岩岩太山，升于天中。\n鸾舆戾止，玉检金封。\n汾脽千里，亲飞六龙。\n上下昭报，神明以通。",
        "dynasty": "宋",
        "collection_info": null
    },
    {
        "title": "神功盛德诗  其一四",
        "author": "华镇",
        "content": "在昔图书，出于河洛。\n有龙有龟，前圣之作。\n惟天无亲，德侔斯格。\n我躬受之，宝符神筴。",
        "dynasty": "宋",
        "collection_info": null
    },
    {
        "title": "神功盛德诗  其一五",
        "author": "华镇",
        "content": "上天之载，引之惟逸。\n原民之生，天子之职。\n我安其止，弗扰弗刻。\n厥德罔愆，宜符帝则。",
        "dynasty": "宋",
        "collection_info": null
    },
    {
        "title": "神功盛德诗  其一六",
        "author": "华镇",
        "content": "我征既宽，我役不烦。\n息我干矛，审尔刑冤。\n井饮田食，日舒以闲。\n鸿化何为，淳风载还。",
        "dynasty": "宋",
        "collection_info": null
    },
    {
        "title": "神功盛德诗  其一七",
        "author": "华镇",
        "content": "俾尔息而庶，俾尔厚而富。\n黄髮稚齿，既仁且寿。\n帝歆其馨，介我纯佑。",
        "dynasty": "宋",
        "collection_info": null
    },
    {
        "title": "神功盛德诗  其一八",
        "author": "华镇",
        "content": "其佑维何，如商之戊。\n天地其行，既长且久。\n宠绥下民，克念厥后。\n取我元良，锡之九有。\n不失其传，益羡三后。\n惟尧舜为难，惟我则不。",
        "dynasty": "宋",
        "collection_info": null
    },
    {
        "title": "神功盛德诗  其一九",
        "author": "华镇",
        "content": "世德之渊，庆流瀰瀰。\n笃生哲后，在宗之子。\n其积弥新，有闻不已。\n文考受之，以肖以似。\n人之攸归，天命爰止。",
        "dynasty": "宋",
        "collection_info": null
    },
    {
        "title": "神功盛德诗  其二○",
        "author": "华镇",
        "content": "天命靡常，惟德惟功。\n神圣有作，历数在躬。\n正位东朝，遂成大宗。\n协和万邦，万邦以雍。",
        "dynasty": "宋",
        "collection_info": null
    },
    {
        "title": "神功盛德诗  其二一",
        "author": "华镇",
        "content": "沈沈神机，其动其时。\n和柔以刚，克爱以威。\n肃之振之，俾无或隳。\n功则未既，思有宏规。",
        "dynasty": "宋",
        "collection_info": null
    },
    {
        "title": "神功盛德诗  其二二",
        "author": "华镇",
        "content": "皇有大猷，其成落落。\n文武不世，千载无作。\n圣人勃兴，积厚施博。\n作之新之，以底远略。",
        "dynasty": "宋",
        "collection_info": null
    },
    {
        "title": "神功盛德诗  其二三",
        "author": "华镇",
        "content": "既发我明，既达我聪。\n合变体经，神化无穷。\n长毓儒雅，蓄砺兵戎。\n无思不服，物有其容。\n夙夜不怠，济我丰功。",
        "dynasty": "宋",
        "collection_info": null
    },
    {
        "title": "神功盛德诗  其二四",
        "author": "华镇",
        "content": "济济朝廷，有名有实。\n多士在服，百工励翼。\n礼乐兴矣，刑政既达。\n郁乎有文，绍周之则。",
        "dynasty": "宋",
        "collection_info": null
    },
    {
        "title": "神功盛德诗  其二五",
        "author": "华镇",
        "content": "绵绵句丽，莽莽河湟。\n绝彼东海，逸于西疆。\n或翦或怀，德威孔扬。\n列我郡县，袭我衣裳，于前人有光。",
        "dynasty": "宋",
        "collection_info": null
    },
    {
        "title": "咏古十六首  其一",
        "author": "华镇",
        "content": "衮衣自美好，无能被猿猱。\n鶢鶋巢鲁门，恻怆临九牢。\n此物乃异类，珍华宜见逃。\n颍阳本无人，嗜好非羽毛。\n执心一何苦，用形一何劳。\n采薇代刍豢，刍豢气膻臊。\n饮水宁手掬，飘风声怒号。\n不慕黄屋尊，遗之如秋毫。\n道真固所重，无乃太嚣嚣。\n达士各有心，非志斯鬰陶。\n饮河已盈腹，河流自滔滔。\n一枝傥可栖，云构如蓬蒿。\n适外皆长物，逐物非吾曹。\n如何市朝人，捐生竞锥刀。\n颓川无回波，始觉素风高。",
        "dynasty": "宋",
        "collection_info": null
    },
    {
        "title": "咏古十六首  其二",
        "author": "华镇",
        "content": "穆王有天下，王纲正齐肃。\n玉帛来万邦，明堂覆重屋。\n珠金严器皿，龙章粲华服。\n玉戚副朱干，英茎荐清曲。\n窈窕备嫔御，芳颜美如玉。\n文章穷制作，采色已繁缛。\n晚与化人游，清都暂经目。\n梦回顾人世，怆恨情不足。\n九重深且严，视若窘羁束。\n腐朽视玉石，膻恶生膏沐。\n倏起驾八骏，凌飞厉黄鹄。\n远寻西王母，高宴昆山麓。\n归来九庙荒，日暮歌黄竹。",
        "dynasty": "宋",
        "collection_info": null
    },
    {
        "title": "咏古十六首  其三",
        "author": "华镇",
        "content": "黄河天上来，一曲一千里。\n冯夷值海若，反顾忘秋水。\n通川不足多，支流宁復纪。\n大朴久已丧，羣言乱如麻。\n儒墨及刑名，交流自名家。\n曲士殉所察，纷纷摘其华。\n伯阳究宗本，为言天地初。\n蟪蛄惊春秋，格言落玄虚。\n华颠困章句，强识家人书。",
        "dynasty": "宋",
        "collection_info": null
    },
    {
        "title": "咏古十六首  其四",
        "author": "华镇",
        "content": "长剑寄宝匣，往往夜鸣吼。\n芒针补弊履，虽贱不为丑。\n藏器贵有施，斯人自吾偶。\n汲汲出疆贽，皇皇丧家狗。\n无愧三宿行，未多沮溺耦。\n营丘执羔客，乃是射鈎手。\n解缚履文陛，低颜亦含垢。\n鲁堂品藻中，茂实帝王后。\n君子当际会，所学问行否。\n南阳三顾日，不羡商岩叟。\n相期等钓璜，兹为兆熊后。\n宿将轻少年，前席亦何有。\n恢恢王景略，落落秦关右。\n周旋二十年，初心了无负。\n何必逐桓温，联翩东南走。\n松栢傥莫依，嵩岱皆培塿。",
        "dynasty": "宋",
        "collection_info": null
    },
    {
        "title": "咏古十六首  其五",
        "author": "华镇",
        "content": "昔在战国时，吴生固多奇。\n弱鲁偶以将，彊齐不能支。\n聿来守西河，纵横各有施。\n黔首乐无贰，财用日以滋。\n士卒思致命，官事咸允釐。\n韩赵既来宾，秦人怯东窥。\n魏郊昔多垒，中外安且熙。\n当时计其功，谁復相等夷。\n盛德乃不器，中智各有宜。\n由来秉国钧，不类提军绥。\n论列谩纷错，至当难重违。\n桓桓盖世气，低徊下卑辞。",
        "dynasty": "宋",
        "collection_info": null
    },
    {
        "title": "咏古十六首  其六",
        "author": "华镇",
        "content": "风云起幽朔，霜雪雕松桂。\n修竹实不华，猗梧惨憔悴。\n江汉凝以冱，醴泉更蒙蔽。\n鸾凤何所归，增击真良计。\n岐山尽禾黍，九成困惉懘。\n鸣矣后佳期，来仪爽幽契。\n乌鸢竞腐鼠，仰视惊高逝。\n众羽亦可怀，云飞屡回睨。\n猗嗟鲁先生，生后唐虞际。\n高华虽韡韡，硕果终幽翳。\n幅纸下聊城，片言挫秦锐。\n铦铓释纷难，未足论明哲。\n况復历下谈，微端本柔脆。\n时无豪杰士，横议喧鶗鴂。\n春冰薄轻绡，可耐秋阳熭。",
        "dynasty": "宋",
        "collection_info": null
    },
    {
        "title": "咏古十六首  其七",
        "author": "华镇",
        "content": "黍稷无恶种，方苞藉良农。\n淳化混无外，殊疆蔼同风。\n海滨昔未洽，盗弄潢池中。\n胜残无善政，矧日劳兵戎。\n龚叟达事变，嘉言契清衷。\n鈇锧何所施，钩鉏日成功。\n鷄豚被封域，桑麻翳垣墉。\n天子念循良，召对明光宫。\n醉客雅轻事，临歧愿追从。\n厚意难重违，归轩相与同。\n终藉哲人语，清风傃渊冲。\n小人徇其末，所得竟无庸。\n君子喻其大，道义在所攻。\n联裾治水衡，迟暮何从容。",
        "dynasty": "宋",
        "collection_info": null
    },
    {
        "title": "咏古十六首  其八",
        "author": "华镇",
        "content": "鲋鱼在涸辙，所志斗升水。\n斗升不可得，安望长江鲤。\n朝登禹门浪，回首风雷起。\n高才忽细行，脱略外讥毁。\n乡闾不见容，县令邈难迩。\n悠然挹斗酒，西游咸阳市。\n一言悟时主，倾注超园绮。\n献纳无间言，经纶有余美。\n平步蹑云汉，瞬息致千里。\n贾生终如遗，资用岂不伟。",
        "dynasty": "宋",
        "collection_info": null
    },
    {
        "title": "咏古十六首  其九",
        "author": "华镇",
        "content": "三圣赞拔茅，拔茅有连茹。\n四始咏鸣鹿，鸣鹿啸其类。\n性理傥可赏，微物在所贵。\n矧伊人伦秀，德輶自勤致。\n昔在世宗时，炎刘正昌炽。\n蒲轮聘枚叟，异人始麕至。\n郑生何慷慨，称荐天下士。\n嘉言美且闲，咀之有余味。\n当朝尚趋和，浮沈在承意。\n囊括未足多，似忝司农位。\n独以推毂贤，千秋仰高义。\n周公亲吐握，事与田窦异。\n如何大将军，碌碌无所誉。\n功业虽可名，风流固多愧。",
        "dynasty": "宋",
        "collection_info": null
    },
    {
        "title": "咏古十六首  其一○",
        "author": "华镇",
        "content": "吾爱袁东阳，才华自天性。\n注射溢飞泉，玲珑韵鸣磬。\n微吟傍牛渚，倾写江州听。\n珠联麟野韵，响答临歧赠。\n仓卒宣城辞，颠沛长沙咏。\n辞林骋高步，声华既明盛。\n不为桓公屈，高风更严劲。\n荣路何足论，清衷自如莹。",
        "dynasty": "宋",
        "collection_info": null
    },
    {
        "title": "咏古十六首  其一一",
        "author": "华镇",
        "content": "兴平昔丧乱，射狼恣吞攫。\n雄才卧南阳，盘桓寄云壑。\n良玉沽善价，高情无适莫。\n风云时会合，约束非纆索。\n萧公镇关中，守固惟筦钥。\n韩彭冒鸣镝，阃内非所度。\n成都偪仄地，草昧事参错。\n顾盼干坤静，谈笑风霆作。\n东连紫髯公，北设渭滨略。\n灵源挹愈盈，英风际寥廓。\n明知不自假，高谈贵无怍。\n宿昔何所侔，夷吾暨燕乐。",
        "dynasty": "宋",
        "collection_info": null
    },
    {
        "title": "咏古十六首  其一二",
        "author": "华镇",
        "content": "窫窳当九门，西山宝驺虞。\n鸱鸮集上林，丹穴巢鹓雏。\n姦雄始基构，哲人晦良图。\n步兵偶叔末，整辔登蓬壶。\n身世委杯酒，不以礼法拘。\n长啸引鸣凤，新诗缀骊珠。\n慷慨临广武，感激恸穷途。\n所志岂方外，林下薄踟蹰。\n恢恢大雅人，矫矫真龙驹。\n宁愧苏门士，临刑据槁梧。",
        "dynasty": "宋",
        "collection_info": null
    },
    {
        "title": "咏古十六首  其一三",
        "author": "华镇",
        "content": "秋阳铄金石，康庄昼如焚。\n乘轩及负荷，累足朝市门。\n挥汗散凌雨，腾埃播长云。\n隋珠弹黄雀，贵贱谁復论。\n安知北窗下，乃有羲皇人。\n高卧挹清风，翛然远世纷。\n绿琴寂繁奏，白醅漉纶巾。\n井水患甘旨，膏兰困明芬。\n何用结庐地，喧填走车轮。",
        "dynasty": "宋",
        "collection_info": null
    },
    {
        "title": "咏古十六首  其一四",
        "author": "华镇",
        "content": "唐昔先天后，天步復清平。\n君王图治定，槐棘来羣英。\n渭水亦投竿，莘原犹弃耕。\n丈夫敦志尚，不为轩冕轻。\n矫矫同州守，素风独峥嵘。\n慷慨论十事，激切观王明。\n献纳无迕言，始来歆大烹。\n富贵岂不念，直道思有行。\n驭者信所学，不为嬖奚更。\n况当秉国钧，见利难自倾。\n行己或可枉，乘轩何所荣。\n风虎既相从，云雷底光亨。\n开元及贞观，当日乃悬衡。\n至今夸毗人，闻风心骨惊。",
        "dynasty": "宋",
        "collection_info": null
    },
    {
        "title": "咏古十六首  其一五",
        "author": "华镇",
        "content": "高柳何葱蒨，袅袅章台端。\n眉叶荫紫极，条丝拂朱栏。\n何以谢松竹，挠弱惭岁寒。\n既乏贞固姿，枝叶何足观。\n小人殉利慾，俛仰如转丸。\n苟非社稷臣，祸患宁肯干。\n蒲山已归觐，黎阳尚盘桓。\n当时方寸地，明明赤如丹。\n飙举冠凌烟，腾芳臭如兰。\n一言失其所，功名两雕残。\n高帝论平阳，刘氏终以安。\n英公负文皇，武氏为世患。\n无忌问赵相，侯嬴起长叹。\n白首不可保，知人良独难。",
        "dynasty": "宋",
        "collection_info": null
    },
    {
        "title": "咏古十六首  其一六",
        "author": "华镇",
        "content": "兰芷生幽薄，浥露搴华姿。\n芙容隔秋江，扁舟满江湄。\n丈夫抱材用，但愿君王知。\n宁生击牛角，载歌南山词。\n词终脱裋褐，缨佩暮萎蕤。\n人事非有定，斯言或难持。\n翩翩李将军，鸣弦压由基。\n余威震戎虏，谈笑静边陲。\n桃李曾无言，嘉声满黄扉。\n心知堪万户，乃谓生匪时。\n烽火照甘泉，未能包虎皮。\n目视汉飞将，弃弃轻如遗。\n颇牧已黄土，忉忉勤缅思。\n如何中林士，坐视青云期。",
        "dynasty": "宋",
        "collection_info": null
    },
    {
        "title": "古风",
        "author": "华镇",
        "content": "瞻彼南山下，沟塍蔚相续。\n泉流既清美，土壤膏且沃。\n岩壑云气多，时雨常霑足。\n苦乏知人术，所寄非良淑。\n树艺本未工，营私一何速。\n铫鎒不及时，终然废穜稑。\n尝恐岁云暮，蟋蟀鸣我屋。\n良苗不可见，何以望嘉谷。",
        "dynasty": "宋",
        "collection_info": null
    },
    {
        "title": "读孟东野懊恼诗",
        "author": "华镇",
        "content": "东野不解事，强为懊恼词。\n恶诗皆得官，举世不及嗤。\n好诗空抱山，寂寞无人知。\n诗自有好恶，得官不在诗。\n白面无伎能，青云多路歧。\n君无一囊钱，姻娅復为谁。\n且保珪玉质，无使伤磷缁。\n文章古所贵，恐非涉世资。\n羽翼圣道术，收拾古佚遗。\n此外不可倚，倚文谅多奇。",
        "dynasty": "宋",
        "collection_info": null
    },
    {
        "title": "小院",
        "author": "华镇",
        "content": "小院无经过，虚庭窈深幽。\n高堂昼晴永，朱箔上银鈎。\n文砌桐花落，碧瓦烟光流。\n交疏静丹绮，飞梁架青虬。\n流鶑自睍睆，好音暂迟留。",
        "dynasty": "宋",
        "collection_info": null
    },
    {
        "title": "早发芜湖风便舟中有感",
        "author": "华镇",
        "content": "长波西南骛，高风激江流。\n挂席向浦溆，凌虚驾轻舟。\n洲渚乱挥霍，蒹葭飒飕飗。\n重山捷飞过，迭浪纷悠悠。\n鳬鹜不及辨，频咤越飞鸥。\n舟人击鼓吹，谑浪相赓酬。\n调笑西来人，掩泪寒沙头。\n人闻此语乐，我闻此言忧。\n尔速非尔巧，彼淹岂其尤。\n淹速偶所值，矜笑徒自偷。\n况余涉世途，泰稀否常稠。\n此日虽偶驶，来日恐或不。\n驭也傥可矜，留滞还增羞。\n天道雅无常，非分非所求。\n但愿日日行，行路无阻修。",
        "dynasty": "宋",
        "collection_info": null
    },
    {
        "title": "泛舟",
        "author": "华镇",
        "content": "泛舟涉长川，舟巨川且广。\n操榜无良师，东西逐波荡。\n左之蕉苇多，右之洲渚枉。\n中有安流道，可以诣所往。\n不习昧其从，终日劳荡桨。\n荡桨劳尚可，所忧波涛长。\n黑云蔽白日，惊飈摧五两。\n沈浮何足道，形生在反掌。\n岂无觞深人，疏绝不得赏。",
        "dynasty": "宋",
        "collection_info": null
    },
    {
        "title": "题竹轩诗",
        "author": "华镇",
        "content": "岁寒青松青，落落惟修竹。\n烟叶舒青翠，风茎戛苍玉。\n高标契嘉士，暂挹情已足。\n况復清阴中，耽耽有华屋。\n屋下富经史，埙篪韵方睦。\n啄食日已肥，文綵更繁缛。\n侧聆箫韶奏，联翩赴清曲。\n秋色正萧疏，庭宇清以肃。\n且復遶修林，采采黄金菊。\n莫学山阳客，颠倒困醽醁。",
        "dynasty": "宋",
        "collection_info": null
    },
    {
        "title": "赠别新渭府机宜蔡二同年",
        "author": "华镇",
        "content": "贾生流落处，寒日照山郭。\n江湖行欲尽，客意正寂寞。\n毂击逢蔡侯，旧交宛不若。\n立谈露底裏，贞意销垠堮。\n握手笑登舟，杯盘已纷错。\n初言叙交契，次问何漂泊。\n苦道行路长，舂陵亦硗埆。\n仲冬纔薄寒，秋水虽已落。\n湘山尚重迭，湘水亦浩漠。\n水深莫暮止，路远宜晨作。\n委曲话津途，纤悉指栖托。\n前修共科名，分义曾不薄。\n此道久沦替，后生多落寞。\n颂君古人风，不为一杯酌。\n我舟尚南迈，君马方西跃。\n各指天一涯，何以慰离索。\n平凉古名镇，扼控开戎幕。\n绿髮照青衫，从容预经略。\n从军古所贵，清世尤多乐。\n已见六翮修，行看上辽廓。",
        "dynasty": "宋",
        "collection_info": null
    },
    {
        "title": "宿道林寺诗",
        "author": "华镇",
        "content": "钲鼓远轰填，旌旗近凌乱。\n兰棹截波舣，肩舆傍山转。\n白羽映尘举，乌纱倚风岸。\n揆才非阿都，託乘陪中散。\n暝投萧寺迥，路入修林蒨。\n清谈曾未既，长夜已踰半。\n周旋仰陂量，眄睐惭沟断。\n欲倚青云披，轻歌白石烂。\n高风生夜壑，长松响幽涧。\n秉烛访陈迹，辞墨迭壮观。\n缨蕤虽未濯，心目欣已浣。\n文奇楚招些，迹异元郎漫。\n初惊冰玉违，已见珠玑璨。\n临池名草圣，天台得才冠。\n兼资古所稀，荐遇世尤愿。\n琳琅鼓余韵，蛟虬走芳翰。\n诣绝雅无伦，神变敏如幻。\n规为到古始，气槩起消懦。\n须知赵璧贵，祗借秦人玩。\n吟想情有余，言终屡增叹。",
        "dynasty": "宋",
        "collection_info": null
    },
    {
        "title": "汲水诗",
        "author": "华镇",
        "content": "汲水苦绠短，低回就清浅。\n绠短傥有续，重渊良不远。\n清浅本无源，其涸易见睍。\n重渊酌愈出，流波被沟畎。\n膏肓苟愿治，会须好俞扁。\n所之在万里，庸可策驽蹇。\n白茅满原隰，刈之何不勉。\n缉索绠乃长，单极恣舒卷。\n寄声汲引者，功微利亦鲜。",
        "dynasty": "宋",
        "collection_info": null
    },
    {
        "title": "虚室",
        "author": "华镇",
        "content": "轩前列羣山，轩后得虚室。\n宛若成都居，枵然惟四壁。\n清明照窗牖，不待秋月色。\n万籁悄无声，终年饱岑寂。",
        "dynasty": "宋",
        "collection_info": null
    },
    {
        "title": "颐轩诗",
        "author": "华镇",
        "content": "土木谢琱华，结构趣闲敞。\n四座来风月，中庭容几杖。\n庭喧海潮至，窗暝山云上。\n萧散寄官曹，欣兹会清赏。",
        "dynasty": "宋",
        "collection_info": null
    },
    {
        "title": "宝墨堂",
        "author": "华镇",
        "content": "堂有颜公石，辞墨真世宝。\n圆润屈银鈎，淳华掞春藻。\n忠义昔所服，文艺久弥好。\n至今有识人，抚卷惜元老。",
        "dynasty": "宋",
        "collection_info": null
    },
    {
        "title": "广述二首  其一",
        "author": "华镇",
        "content": "茫茫太行道，日侧啸雕虎。\n天明落槛穽，迥失山林阻。\n摇尾仰视人，意态已如鼠。\n乌鹊竟何为，俛咮噪而聚。\n高明人共畏，鳏寡世所侮。\n丈夫气如霜，所贵摧强御。\n埋轮斥豺狼，不待梁冀死。\n长孺戒李息，张汤方遇主。\n古人耻低徊，吐茹两不武。\n真节一朝奋，千载羞莽卤。\n兹人不可见，兹事乃近古。\n三復清风诗，永怀仲山甫。",
        "dynasty": "宋",
        "collection_info": null
    },
    {
        "title": "广述二首  其二",
        "author": "华镇",
        "content": "飘风入阊阖，九陌起黄埃。\n馺沓振鸣珂，驰驱东西来。\n侧足凑高明，珠箔为褰开。\n附会崇岳友，沮誉牛李侪。\n倾侧竞姿媚，谈笑足诙谐。\n朝为道旁客，暮为廊庙才。\n如何首阳人，怅望黄金台。\n所得竟斗筲，回首良可哀。\n安见郑子真，谷口日徘徊。\n嘉声满朝野，何用苦自媒。",
        "dynasty": "宋",
        "collection_info": null
    },
    {
        "title": "春日杂兴十五首  其一",
        "author": "华镇",
        "content": "季冬岁云暮，玄冥肃寒威。\n浓云蔽白日，朔风戾天飞。\n霜华昼不消，木冰粲琼枝。\n河汉凝以冱，松竹惨萎蕤。\n豺虎有饥色，况乃狐兔微。\n朝阳泛春光，黄雀鸣华榱。",
        "dynasty": "宋",
        "collection_info": null
    },
    {
        "title": "春日杂兴十五首  其二",
        "author": "华镇",
        "content": "鸣禽断残梦，寒衾有余温。\n褰帷览东窗，朝阳泛晴暾。\n晨兴不知倦，摄衣步南轩。\n碧瓦无寒霜，芳露浥兰荪。\n东风苦未竞，愁见阴云屯。\n登高远四望，极目际郊原。",
        "dynasty": "宋",
        "collection_info": null
    },
    {
        "title": "春日杂兴十五首  其三",
        "author": "华镇",
        "content": "三眠愁夜久，夙兴坐高堂。\n是时大火中，启明在东方。\n晓月俯前楹，列星掩微芒。\n和风从东来，草木有流芳。\n栏花浥零露，密影森低昂。\n咸池浴朝日，照耀上扶桑。\n轻烟霭帘栊，盈盈敛余光。",
        "dynasty": "宋",
        "collection_info": null
    },
    {
        "title": "春日杂兴十五首  其四",
        "author": "华镇",
        "content": "韶光入南园，芳树啭珍禽。\n弄月晓烟际，吟风夕阳林。\n间关调巧言，玲珑韵鸣琴。\n密传青帝意，说尽阳和心。\n采之芳林幽，置之华堂深。\n愿言几席间，时听林中音。\n朝餐屑昆玉，雕笼饰南金。\n引盼结绮疏，弄影高梧阴。\n三旬春欲暮，写此如簧吟。",
        "dynasty": "宋",
        "collection_info": null
    },
    {
        "title": "春日杂兴十五首  其五",
        "author": "华镇",
        "content": "缓步出东门，徘徊高城隅。\n芳郊晓烟霁，极目眺平湖。\n迟日暖潜鱼，东风泛菰蒲。\n阳和着万物，动植皆昭苏。\n行乐贵及时，流光易云徂。\n五陵少年客，燕赵倾城姝。\n憧憧满金堤，盈盈杂簪裾。\n华龙俨上驷，冰雪莹肤腴。\n帷花启芳筵，藉草罗樽壶。\n搴条密相遗，巧笑情有余。\n溱洧宛未妍，桑中良不如。",
        "dynasty": "宋",
        "collection_info": null
    },
    {
        "title": "春日杂兴十五首  其六",
        "author": "华镇",
        "content": "东风入九门，细草有余绿。\n长杨散金缕，缭乱青楼曲。\n缃桃美于锦，素馨纯如玉。\n名园搜未尽，春华已盈目。\n兰蕙有天香，乃在山之麓。\n不与东风发，谁知顾中谷。",
        "dynasty": "宋",
        "collection_info": null
    },
    {
        "title": "春日杂兴十五首  其七",
        "author": "华镇",
        "content": "姜庸晓相携，采桑高城东。\n新妆竞姚冶，危鬟较栊松。\n袿襦无旧制，组绣有余工。\n穿林逐流鶑，遵渚学惊鸿。\n密叶朝露晞，远扬戾东风。\n日昃蚕已饥，采采不盈笼。",
        "dynasty": "宋",
        "collection_info": null
    },
    {
        "title": "春日杂兴十五首  其八",
        "author": "华镇",
        "content": "虚怀湛秋水，拳石枕寒沙。\n上栽九节蒲，依倚復欹斜。\n寄怀曲几稳，发秀终年嘉。\n细根散苍髯，巨柢蟠青蛇。\n玉篦莹故叶，剑铓长新芽。\n融怡谢阳光，滋泽非露华。\n洁贞宛相适，吹嘘曾不赊。\n乃知元气游，脗合大道涯。\n生生无间断，在在均迩遐。\n阴骘有异禀，朗应无尔差。\n故兹灵药材，见重长年家。\n宁如溱洧赠，復异洛阳花。\n臭腐荐高腴，夭冶扬芬葩。\n栽培剧雕楮，徂谢迅飞霞。\n韶光瞬息移，不得延豪奢。",
        "dynasty": "宋",
        "collection_info": null
    },
    {
        "title": "春日杂兴十五首  其九",
        "author": "华镇",
        "content": "东郊接南陌，芳树缭修堤。\n疏雨敛轻埃，十里平如坻。\n云日弄晴阴，烟花淡低迷。\n往来多騕褭，踯躅赴东西。\n紫骝连钱花，青骢碧玉蹄。\n轩头剥秋兔，阔臆竦鸣鸡。\n金镳响玲珑，玉校光高低。\n促缰合组绣，修策琢玻瓈。\n顾影敛逸足，迎风鬰长嘶。\n不逢王武子，与解锦障泥。",
        "dynasty": "宋",
        "collection_info": null
    },
    {
        "title": "春日杂兴十五首  其一○",
        "author": "华镇",
        "content": "晴春厌密处，驾言出林垧。\n舍车步蘅皋，缓带遵兰汀。\n长林合葱蒨，绿阴透虚明。\n上有迁谷鶑，下闻求友声。\n风和簧舌稳，薄暮耳犹倾。\n归辀俯俄景，修路尚安行。\n华铺闭深院，嘉树列前庭。\n高梧荫绮窗，媚柳拂朱甍。\n安得谷中侣，晨昏此飞鸣。",
        "dynasty": "宋",
        "collection_info": null
    },
    {
        "title": "春日杂兴十五首  其一一",
        "author": "华镇",
        "content": "迢递长江表，崎岖青障间。\n瑞草杂野卉，吐秀莫穷看。\n馥鬰谁与奇，细碎如等閒。\n荆榛共荣悴，樵牧几摧残。\n殊乡采嘉声，千里辏名园。\n轻舟走雕槛，文砌荐朱栏。\n芳华未盈枝，倾都已酡颜。\n疏丛乏葱蒨，薄采媿朱殷。\n珍赏占芳时，野客更旧观。\n试问蜂和蝶，何如蕙与兰。",
        "dynasty": "宋",
        "collection_info": null
    },
    {
        "title": "春日杂兴十五首  其一二",
        "author": "华镇",
        "content": "江梅灿瑶琨，绪风未成和。\n红药簇云锦，韶光已蹉跎。\n腊寒苦难任，秋阳暴如何。\n宁知桃李树，乘春蔚婆娑。\n二月艷阳天，两京佳丽多。\n五陵浮瑞气，三州翻绿波。\n宫槐出华阙，御柳夹银河。\n玄鸟杂飞舞，黄鹂竞鸣歌。\n芳蹊展平练，繁艷簇香罗。\n浥露笑金谷，迎风媚铜驼。\n落英纵纷纷，珍实已峨峨。\n莫讶潘河阳，盈城意靡他。",
        "dynasty": "宋",
        "collection_info": null
    },
    {
        "title": "春日杂兴十五首  其一三",
        "author": "华镇",
        "content": "纤纤兰蕙甲，青青杨柳丝。\n草木有春华，园林竞芳时。\n妆点贵铨次，高下有推移。\n连畛已端修，茅蹊尽平治。\n雕栏被丹雘，文甃合瑠璃。\n穿薄启萦迂，拍堤泛涟漪。\n安排红药树，映带牡丹枝。\n蔓草既诛锄，秋荣亦芟夷。\n碧芦断修干，丹蓼剪芳蕤。\n苞杞散不收，丛菊弃如遗。\n芦蓼尚云可，杞菊或未宜。\n神功着西河，嘉声蔼东篱。\n朱实照金鼎，黄华登玉巵。\n暄凉虽异序，荣秀各有期。\n商飙掠春丛，摧折谁能支。",
        "dynasty": "宋",
        "collection_info": null
    },
    {
        "title": "春日杂兴十五首  其一四",
        "author": "华镇",
        "content": "春华杂丹素，芳心馥椒兰。\n蝴蝶采其荣，交飞密为团。\n轻鬚卷丝绪，弱翅剪冰纨。\n栩栩婉有容，飞飞闲可观。\n深丛密依倚，曲径恣盘桓。\n日昃芳气消，露晞黄粉干。\n繁华未零落，幽意已阑珊。",
        "dynasty": "宋",
        "collection_info": null
    },
    {
        "title": "春日杂兴十五首  其一五",
        "author": "华镇",
        "content": "中和嘉会日，名都肆广筵。\n华榱荫簪裙，樽俎森盈前。\n主宾兴方谐，威仪曾未愆。\n凤箫密银簧，瑶琴掩朱弦。\n众优凑广庭，跰𨇤飒回旋。\n被服偭古制，咿呜操方言。\n钲鼙杂鸣击，促数竞喧填。\n歌舞养心耳，心耳今烦悁。\n恐非君子音，不足延永年。",
        "dynasty": "宋",
        "collection_info": null
    },
    {
        "title": "和孙秀才醉中二首  其一",
        "author": "华镇",
        "content": "封人祝多子，患寡不患小。\n林虑行且歌，自喜身已老。\n五月日可畏，不践门前道。\n北窗足虚闲，清风飒然到。\n况有樽中物，玉山恣倾倒。\n黄河或可断，世事未云了。",
        "dynasty": "宋",
        "collection_info": null
    },
    {
        "title": "和孙秀才醉中二首  其二",
        "author": "华镇",
        "content": "吾邻有达士，时得问话言。\n寄身杯酒间，万事不復论。\n大嚼青精饭，高岸白纶巾。\n愧非伯伦伴，辜此羲轩民。",
        "dynasty": "宋",
        "collection_info": null
    },
    {
        "title": "瀑布",
        "author": "华镇",
        "content": "苍崖入青冥，飞泉下岩顶。\n薄风春雷怒，照月秋练迥。\n清润冷书幌，轻柔媚茶鼎。\n挥弄自忘归，赏心意谁并。",
        "dynasty": "宋",
        "collection_info": null
    },
    {
        "title": "横山",
        "author": "华镇",
        "content": "户外片山横，长蛇势缭绕。\n林疏无鸷兽，海近多鸥鸟。\n云气弄晴阴，烟光媚昏晓。\n坐中见樵采，隠隠下林杪。",
        "dynasty": "宋",
        "collection_info": null
    },
    {
        "title": "怀嵩亭",
        "author": "华镇",
        "content": "嵩高维神岳，峻极上霄汉。\n临登信舍地，庶入朝夕观。\n垂檐碧云低，带户前山乱。\n何日见愚公，神栖梦轻断。",
        "dynasty": "宋",
        "collection_info": null
    },
    {
        "title": "适南亭",
        "author": "华镇",
        "content": "子真埋照地，千载委榛莽。\n知音久未会，遗踪寂谁赏。\n华堂始基构，皂盖日来往。\n高风邈已远，兹焉竞长想。",
        "dynasty": "宋",
        "collection_info": null
    },
    {
        "title": "湖南运使柯少卿用广西提刑曹司勋游岳麓寺韵送广西行俾令同赋",
        "author": "华镇",
        "content": "昔闻湘西寺，梦想投双脚。\n身境隔楚越，攘臂无由攫。\n此日陪胜集，当年意弥廓。\n山环秀色远，地胜真兴託。\n赤日朗泥金，彤霞焕涂雘。\n追随得后乘，登顿闲芒屩。\n穷幽际高深，历险遵厓堮。\n北斗近在手，南溟消一酌。\n天风韵球琳，世味羶醴酪。\n蹑屐想王谢，登舟成李郭。\n欣戚起参差，去住同纷错。\n常时惜聚散，灵襟费恢拓。\n契理在相忘，言志亦盍各。\n无然结惆怅，聊用聆谈噱。\n况当拥斧绣，不类居榛壑。\n金石虽欲流，风云正相薄。\n蕣华夕则陨，蜡味淡可嚼。\n照坐兰玉明，挥翰珠玑落。\n青嶂缭云构，红纱罗蜡爝。\n景胜语难工，柔毫几频阁。",
        "dynasty": "宋",
        "collection_info": null
    },
    {
        "title": "早发京口舟中",
        "author": "华镇",
        "content": "解维去北固，挂席指西湘。\n秋江迥以朗，物色见毫芒。\n篷窗列远岫，天际插连樯。\n鸥鹭簇寒沙，蒹葭肃初霜。\n千里伊此始，扁舟前路长。\n路长念行迟，家远情难忘。\n回首东南引，朝阳泛沧凉。\n稽山不可见，况復梓与桑。\n日月无停晷，星汉迭回光。\n人生天宇间，安得恋故乡。\n徒劳非所愿，薄言奉高堂。\n念昔楚与越，相望若参商。\n山川有分守，出入多讥防。\n道泰共家国，路夷闢关梁。\n勉从四方事，及此筋力强。\n羁宦真飞蓬，飘飖随风翔。\n远近不自我，东西竟何常。\n君子贵知命，世路各有方。",
        "dynasty": "宋",
        "collection_info": null
    },
    {
        "title": "巫山神女诗",
        "author": "华镇",
        "content": "巫娥美无度，绰约姑射伦。\n冰雪照肌骨，被服丹霞裙。\n兰膏皆臭腐，天香有清芬。\n手提瑶华枝，乘鸾弄氤氲。\n缅邈相光彩，杳然丧尘纷。\n楚王梦见之，三岁情如醺。\n伊人竟何许，宛在阳台下。\n宋生未见称，朝暮自云雨。",
        "dynasty": "宋",
        "collection_info": null
    },
    {
        "title": "襄阳道中望鹿门山",
        "author": "华镇",
        "content": "庞公昔避世，全家入翠微。\n空遣山下路，不知今是非。\n高风久寂寥，世路谁与归。\n山头日欲落，搔首重依依。",
        "dynasty": "宋",
        "collection_info": null
    },
    {
        "title": "采石",
        "author": "华镇",
        "content": "夜暗枭狐响，天明蛟蜃伏。\n君子贵知几，乘时介多福。\n中原昔不竞，淮海波涛蹙。\n高视孙仲谋，雄心冀前躅。\n大明将昇腾，氛祲先驱逐。\n周师东南指，淮澨归亭毒。\n遗烬倚江流，荧荧怯风烛。\n真人方远略，坠绪劳君续。\n后至祇取羞，先迷庶能復。\n时雨动民望，远猷走辰告。\n密算结浮梁，长驱践平陆。\n敌气沮飞渡，军势乘破竹。\n鳞羽不及张，巢窟骇倾覆。\n百年厓石棱，镌刻犹在目。\n风涛杳不作，水落秋山足。\n留与钓鱼舟，穿维宛相属。\n由来一带水，未胜长城曲。\n道梗叛或易，时清去还速。\n何必凿秦淮，佳气自消缩。",
        "dynasty": "宋",
        "collection_info": null
    },
    {
        "title": "铜陵阻风",
        "author": "华镇",
        "content": "常言秋冬交，泝江便风多。\n我行已旬余，有风不生波。\n直道不敢往，曲港伤逶迤。\n昨日始张帆，腾凌越盘涡。\n修途驿未历，寒日景已俄。\n夜半转巨橐，惊涛拥蛟鼍。\n天明更雄厉，寻尺不得过。\n密雨喜初霁，整衣起婆娑。\n倚樯玩轻鸥，遵渚踏寒莎。\n羡望东行舟，飞帆峭嵯峨。\n回数挽引日，多少唯与阿。\n行止风在天，天为谓之何。\n欲叹翻自笑，聊为阻风歌。\n来日如未已，且用资吟哦。",
        "dynasty": "宋",
        "collection_info": null
    },
    {
        "title": "书李西台诗帖",
        "author": "华镇",
        "content": "古来论书如论马，不看皮毛看筋骨。\n赤骥虽瘦神彩骏，骨筋强奇气突兀。\n点画筋骨生笔端，昔人小伎不自忽。\n用笔临纸如用兵，敌阵深攻横驰突。\n水墨淋漓无顾藉，锋毫来往轻陵捽。\n皂鵰苍隼搏秋天，老蜃长蛟结幽窟。\n李唐末年天下乱，剑戟纵横文艺缺。\n钟王遗法散不传，二百年来更芜没。\n卧豪侧管不到纸，狐渡春冰轻窸窣。\n寻踪貌影见形似，坐拟前人已超越。\n秃尽南山千兔毫，妙绝曾无一毛髮。\n西台老李得古意，挥洒工夫通怳惚。\n昔闻已觉心思启，今见顿使蒙蔽发。\n缥襮欲卷更復开，明发临风到华月。",
        "dynasty": "宋",
        "collection_info": null
    },
    {
        "title": "次韵和湖南运判司勋曹公衡山行",
        "author": "华镇",
        "content": "大山隠隠横如衡，北与常岳当天经。\n发奇吐怪无时停，旦暮生气凝紫青。\n隆隆翠光照南溟，是为朱陵赤帝庭。\n奇峰八九罗明星，真仙宴集通层城。\n飞楼迭阁到绝顶，环回照映真云屏。\n流泉夜逐银河倾，危石上与搘机撑。\n轻舆飞盖不知峻，来往常见林梢盈。\n炳灵弥世动宸扆，仪物严奉侔朝廷。\n天章国宝萃神异，金华墨彩光峥嵘。\n提封奄有神仙宅，星轺部按经云扃。\n传经俯可拾青紫，摛华早合登蓬瀛。\n肯跨苏耽岭头鹤，轻逐浮丘吹玉笙。\n暂将胜具拟玄度，行与大帝调六英。\n汉庭已当思汲黯，紫坦归次光晶荧。\n寻源况曾到鸡足，根尘洗尽丹台灵。\n宰官应世通有诚，飞云何意超鸿冥。\n玄珠不独罔象得，白雪一点洪鑪生。\n诗豪墨妙天许并，云崖苏壁增新铭。\n紫虚羽盖飘竛竮，湘源宝瑟鸣兰汀。\n蛾眉旋顾若自失，霜威一肃春华零。\n琴高睥睨不敢请，遗鲤失步奔长鲸。\n平反犴狱成虚囹，姦豪敛衽无辜宁。\n随车霭霭留余馨，千里卷尽重云暝。\n威形不习西门豹，襟风远析湘人酲。\n自怜匏繫致身误，迟日坐费三春晴。\n况无氛翳动精祲，照乘惟有仙花明。\n日边应许留姓名，云车未间相逢迎。\n花源深处寻遗氓，枕泉潄石穷幽清。\n拂掠朱鸾毛羽轻，朗听日毂声鍧鍧。\n谁知信舍远千里，胸中浩气高难平。\n翰林一想天姥起，当年飞梦三更成。\n便欲登临云顶寺，俯看练带潇湘横。\n惊闻佳句得交佩，传写宝秘胜韦籝。\n清新自是文章伯，飞誉高华由妙龄。\n美如时雨恣飞洒，有声着物皆欣听。\n河流万里势不息，曲折细可为章程。\n大匠斤斧何经营，良贾厚藏非力耕。\n锋铓铦利新发硎，文彩繁缛森华缨。\n洗心吟玩曾未再，已觉两腋生羽翎。\n千岩万壑句中尽，此身如在衡山行。",
        "dynasty": "宋",
        "collection_info": null
    },
    {
        "title": "云溪行",
        "author": "华镇",
        "content": "云溪发源自云门，千古流注越山根。\n城金河玉虽已远，南来波浪长崩奔。\n苍崖峭壁三十里，翠烟紫雾笼寒水。\n往来鸥鹭逐波头，出没鱼龙穿石齿。\n清时有客寄扁舟，长啸日来溪上游。\n缓教霜翮追清曲，漫引轻丝下碧流。\n有时醉卧閒双桨，不知船逐樵风上。\n挹尽千岩晓气清，听我万壑寒泉响。\n无端侧耳凤凰鸣，却跨青鸾上玉京。\n流连丹桂三秋色，辜负寒松半夜声。\n十年南北何扰扰，咫尺溪头不成到。\n几回魂梦似当时，梦觉尚疑云满抱。\n今日羁縻江海曲，折腰翻为斗升粟。\n山头日落见云归，自怪此身何局促。\n皂雕万里在一飞，蛟龙未必藉沟池。\n风月好时心似水，啸歌聊可解人颐。",
        "dynasty": "宋",
        "collection_info": null
    },
    {
        "title": "梅花",
        "author": "华镇",
        "content": "当年杜老对梅花，曾忆何郎淮海作。\n今日江城岁云暮，还思杜老歌东阁。\n春风冬雪三百年，中间梅花岁岁妍。\n清才一往不可见，惟有凌寒晓妆面。",
        "dynasty": "宋",
        "collection_info": null
    },
    {
        "title": "灯",
        "author": "华镇",
        "content": "细风吹雨霑疏幕，夜久灯青寒尽落。\n未言金椀沃龙膏，且免邻墙旋雕凿。\n淄川老翁牙齿疏，四十始欲披儒衣。\n况是双鬓青丝好，不应便作衡门老。\n他年清切许雄飞，人间万事随动颐。\n不独千枝照罗幕，廐溷蜡泪当成堆。\n吾乡先达少陵后，功名争光皋与伊。\n虚斋一盏半明灭，宾主清谈到明发。",
        "dynasty": "宋",
        "collection_info": null
    },
    {
        "title": "丛玉山",
        "author": "华镇",
        "content": "石城深沈有神椟，苍璧青圭森矗矗。\n榛芜未薙见圆石，沆瀣初披得丛玉。\n寒流喷薄洗烦虑，翠光敛舒莹人目。\n两岩神化琐烟霞，一径天成徧厓谷。\n朝阳杲杲亘东岭，夕阳亭亭载西陆。\n拄天峻极天为低，交云拔起云常簇。\n风箕雨毕列华藻，木客云娥俨仪服。\n应真示相契空门，洪厓脱身度尘躅。\n露天池寒星斗簇，合岩石暖莓苔绿。\n石台登眺多舂容，金柜缄封富奇蓄。\n幽窦悬泉岁清浅，碧岚如云日纷鬰。\n莲花风度夏香深，芙蓉露裛秋华肃。\n灵龟戏游物自寿，师子雄腾谁与逐。\n金鱼熻吓待时雨，石鳌赑屃依苍麓。\n满川云起老龙吟，虚谷风清雕虎伏。\n主人天与经纶器，才名早在神仙箓。\n清时北阙方我须，雅兴东山难自速。\n修途未许顿长辔，胜地何妨揭华屋。\n双岩挹秀左右逢，快览凭高心眼足。\n夜邀秋月得丹桂，晓迓冬曦看若木。\n飞梁续径压苍矶，投隙团茅缭修竹。\n云轩芝盖俯可揖，水色天光浓溢掬。\n绿野篇章惜未多，辋川图画今能续。\n披图已觉思超越，过眼应忘身跼束。\n华编今日许联诗，芳径何年容秉烛。\n因嗟轻别五云隠，长思起效三闾卜。\n分知方外学屠龙，不及人间谋刻鹄。\n鲁国也欣三釜粟，梁园倦游还忆蜀。\n葛洪平昔志丹鼎，子房雅意捐嘉谷。\n愿登天路青云梯，长听仙翁紫芝曲。",
        "dynasty": "宋",
        "collection_info": null
    },
    {
        "title": "徐元立出示李父龙角水壁诗邀予继作因成长篇",
        "author": "华镇",
        "content": "龙德神变通盈虚，孕育乃与鲦鲿俱。\n被鳞戴角形非无，飞潜食息皆时须。\n太上道德体未刳，神物咸萃天王都。\n垧林苑囿驯驺虞，宫中高阁鸣鹓雏。\n玄龟负卦洛水隅，戴因之兽游广途。\n此时应龙如鸥鳬，翔泳宫沼何舒于。\n庖牺正位膺干符，是出德水呈神图。\n彝伦九叙时纷敷，苍白纪官各有呼。\n皇风绵邈虽已徂，下至虞舜成帝谟。\n豢御世守职未渝，节时饮食如哺乌。\n玄冥失职水正芜，物乃坻伏潜天区。\n耳目接识非朝晡，疑无惊有无智愚。\n叶公好尚俄有孚，真物来止还惊吁。\n遗鳞脱角时可俘，世俗往往疑见诬。\n淮上乃有桑门徒，曾见得之青草湖。\n绀鳞两叶角一跗，坳漥犹见藏泥涂。\n坚质温润如荆瑜，冷光凌乱侵琨珸。\n我疑仙客催盘盂，乘兴击破鸳鸯壶。\n又似石尉矜豪麤，醉中敲折青珊瑚。\n此物殊观惟可娱，得名非似齐人竽。\n但恨不见真形躯，冥飞杳渺何能拘。\n昔人市骨求骏驹，毋在文驷交驰驱。\n灵德况与魑魅殊，沈潜非为禹鼎模。\n乔岑十迭穷崎岖，鲸波万里不可逾。\n骧腾此地聊踟蹰，有时亦肯游潢污。\n悠悠自非真丈夫，无能驾驭登云衢。\n时注甘雨苏焦枯，六月不用商人雩。\n陂杖一掷生头颅，壁梭亦与风雷趋。\n洛浦鸣琴致绡姝，洞庭吹玉来寸珠。\n岂如螮蝀无肌肤，雨余成象才须臾。\n当知鳞角非怪迂，闻语无用空揶揄。",
        "dynasty": "宋",
        "collection_info": null
    },
    {
        "title": "次韵刘三秀才瑞香二首  其一",
        "author": "华镇",
        "content": "南枝碎玉飘溟蒙，春光次第海天东。\n紫囊夜发香中瑞，芳蹊不用夭桃红。\n开谢忍从风日下，形容聊寄笺毫中。\n珠玉交辉色璀璨，埙篪迭奏声和同。\n园林光价远莫拟，造化机权疑未公。\n会须折向玉峰去，追随鸣佩摇天风。",
        "dynasty": "宋",
        "collection_info": null
    },
    {
        "title": "次韵刘三秀才瑞香二首  其二",
        "author": "华镇",
        "content": "玄机冥运依鸿蒙，执规岁岁来司东。\n乘时剪裁驭大巧，梢头几度铺青红。\n匡庐幽香谁见赏，直须为瑞芳华中。\n余寒未尽已烂缦，似领千花修会同。\n贵名旧尊木芍药，第品应许居上公。\n愿分灵根徧四海，充塞天地皆香风。",
        "dynasty": "宋",
        "collection_info": null
    },
    {
        "title": "道守董公重成寇公楼集宴僚属因赋长句",
        "author": "华镇",
        "content": "九峰翠滴天光晓，日射三川波浩溔。\n朱门画戟古城西，岑楼新驾长林杪。\n飞栾迭楶横纷错，重覆交疏深䆗窱。\n幕开碧落四垂低，屏列好山千迭遶。\n卧听羲驭转轣辘，坐看星车回缥缈。\n啸歌微动薄寥虚，樽俎平铺俯萝茑。\n耳前燕语得其所，目外鹏图莫之夭。\n帘翻江日酒霞鲜，窗度天风香穗袅。\n平昔莱公此栖止，目穷佳丽真明瞭。\n云归自惜故乡非，日低谁念长安杳。\n帝居阊阖深难叫，世路风波古瀰渺。\n饥乌得食吓鹓雏，嫫母在宫憎窈窕。\n干将莫耶不惜折，威凤麒麟耻羁扰。\n北瞻曾冠拱辰星，南飞却过随阳乌。\n彭殇滔滔不足问，荣悴冥冥未宜了。\n沐猴缨弁竟非真，明玉在尘终自皦。\n百年同气姤贤守，抉隠搜遗思远绍。\n网罗胜赏得偏多，怀想高风情不少。\n鲵蟠陈迹久寂寞，虹揭画梁重夭矫。\n已知青竹播馨香，更看华牓延光皎。\n自怜值遇分濩落，重此登临思悽悄。\n举目频惊五岭明，回头却顾长沙藐。\n局促可能参庾亮，清平岂是依刘表。\n楚天不断故关迷，危栏倚徧前山小。",
        "dynasty": "宋",
        "collection_info": null
    },
    {
        "title": "新开河",
        "author": "华镇",
        "content": "淮山畎浍奔东海，注作陂池地形改。\n浊水曾无五尺深，惊涛便欲千寻骇。\n人鱼漏网逞胸臆，老蚌乘阴弄光彩。\n东风吹断西来流，见尔枯虚当可待。",
        "dynasty": "宋",
        "collection_info": null
    },
    {
        "title": "如意院井诗二首  其一",
        "author": "华镇",
        "content": "太平兴国古佛剎，小院得名如意轮。\n何人默识原地脉，凿井正会甘泉津。\n阔容三尺白银罋，深可二丈青丝缗。\n夏凉未觉冰雪冷，味美不啻醍醐珍。\n寺僧知爱不忍惜，汲引无间都城人。\n鸣钟声歇更漏促，天鸡初报扶桑晨。\n侧肩接足负担者，排闼争凑苍苔唇。\n丝瓶上下掉孔急，语笑嘈杂春雷振。\n永日迢迢既云暮，健夫噏噏皆嚬呻。\n万人已喜用周给，一泓依旧清奫沦。",
        "dynasty": "宋",
        "collection_info": null
    },
    {
        "title": "如意院井诗二首  其二",
        "author": "华镇",
        "content": "井德本来无得丧，居迁乃见井有仁。\n深穿阔甃世不少，闻名索实多非真。\n潢污方集已登干，骄阳未久先飞尘。\n盈虚既与阴晴变，安用华屋床雕银。\n崇宁元年五六月，僦居偶在寺井滨。\n曾经畏日曝累朔，亦见霖雨倾弥旬。\n碧痕澄澄古甃上，消长不改苍龙鳞。\n莫嫌营置近阛阓，莫厌资取多纷纶。\n深院无人辘轳静，焉知此井常清新。",
        "dynasty": "宋",
        "collection_info": null
    },
    {
        "title": "李光道见过赠诗",
        "author": "华镇",
        "content": "高槐上拂青天面，枝疏不得惊禽恋。\n槐下官曹何冷落，去马来牛色多倦。\n春风绿杨暗虚室，秋雨苍苔锁深院。\n三见墙头梅子花，一字不画尘侵砚。\n宛如太古两相忘，况復飞盖追游宴。\n有时独咏西园诗，想像清风情眷眷。\n门前忽报华轩过，邂逅开怀如昔见。\n目击便嗟相得晚，更仆清谈尽黄卷。\n顾我迂疏何所取，似君秀颖乃可羡。\n少壮应须努力时，人间岁月如流电。",
        "dynasty": "宋",
        "collection_info": null
    },
    {
        "title": "寄赠永嘉郑先生",
        "author": "华镇",
        "content": "荥阳人物世仍有，文雅风流传巳久。\n广文独步天宝年，才名曾在诸公右。\n新诗高陪屈宋游，神翰远与钟王偶。\n更觉丹青到微妙，独将造化争妍丑。\n一封入奏蓬莱宫，三绝题自君王手。\n当时盛事虽云远，今日高风曾未朽。\n亲逢夫子沧海头，重起清芬百年后。\n倦游不肯依梁苑，尚德自甘耕谷口。\n方外聪明已木鸡，人间事变皆刍狗。\n子云寂寞守儋石，靖节轩昂遗五斗。\n不试惟令曲艺工，久幽更觉机神厚。\n诗情渺与江湘迥，画笔能教鬼神走。\n论工子建已知亲，较胜长康未应负。\n所嗟藻鉴阔楚越，犹使佳名在林薮。\n邂逅虽知近岩壑，栖迟尚苦拘尘垢。\n明明冰玉长在怀，望望烟霞屡骧首。\n何日倾心听诵诗，他时洗眼看挥帚。\n狂歌且寄草堂客，佳句终惭杜陵叟。",
        "dynasty": "宋",
        "collection_info": null
    },
    {
        "title": "陪和守宴城楼罢留望江山怀古",
        "author": "华镇",
        "content": "历阳城楼多好风，南来和雨飞溟蒙。\n齐纨四座寂不动，六月酒面鱼鳞红。\n铃斋无讼日多暇，时引大旆摩晴空。\n宾来不问礼数隔，披襟倚槛欣迎逢。\n平芜不断楚天阔，无数好山来望中。\n伊昔重瞳顾寰宇，八千西渡皆貔虎。\n叱咤风云五六年，盖世拔山宁不武。\n力尽江头已萧瑟，秋风未央亦禾黍。\n乱世英雄气颇麤，当时还羡紫髯夫。\n箭重舟偏徐转柁，舟中宾主亦欢呼。\n龙骧露桡下三峡，春草不合临平湖。\n衣带萦迂宁足倚，桃叶渡之胜一苇。\n三阁香消春梦残，空传玉树江南女。\n人间万事无妍丑，过眼纷纷尽刍狗。\n祗有江山似旧时，从来却落渔樵手。\n怀春悲秋徒自苦，浮云去来我何有。\n鸣丝案竹閒清唱，当轩更有盈樽酒。\n清时胜日临高明，未愧黄金垂六钮。",
        "dynasty": "宋",
        "collection_info": null
    },
    {
        "title": "永嘉巡检张侍禁廨舍闢洞名黄石",
        "author": "华镇",
        "content": "下邳逋客赤松侣，兴薄云天寄廛市。\n五世鸣钟不自矜，肯向人前进遗履。\n素灵将倾赤精奋，羽翼当资天下士。\n夜半殷勤授素书，历历商郊阪泉旨。\n西过陈留得沛公，云蒸龙跃相因倚。\n剪嬴倾项成帝业，庙谋胜算皆予起。\n汉家明堂穷壮观，楹栋能收真杞梓。\n清尘独步千载上，名实谁可继其美。\n君家绪系出南阳，世服戎衣登禄仕。\n凤毛益使家声振，新以七书见天子。\n君居无事若山居，退食小斋日经始。\n茨茅涂土完且洁，栽花接果盈阶戺。\n风月江山散不收，标题黄石宁虚尔。\n应怀祖武日自砺，功名将使旗常纪。\n今日中原久太平，颂声交作干戈止。\n南过铜标束带方，玉帛梯航余万里。\n惟有祁连及贺兰，朝廷未欲知疆理。\n傥推汉幄从衡术，定远将军何可拟。",
        "dynasty": "宋",
        "collection_info": null
    },
    {
        "title": "南岳僧仲仁墨画梅花",
        "author": "华镇",
        "content": "世人画梅赋丹粉，山僧画梅匀水墨。\n浅笼深染起高低，烟胶翻在瑶华色。\n寒枝鳞皴节目老，似战高风声淅沥。\n三苞两朵笔不烦，全开半函如向日。\n疏点粉黄危欲动，纵扫香须轻有力。\n不待孤根暖气回，分明写出春消息。\n大空声色本无有，宫征青黄随世识。\n达人玄览彻根源，耳观目听纵横得。\n禅家会见此中意，戏弄柔毫移白黑。\n佳句殷勤致两番，深情邂逅高双璧。\n不愁开谢逐东风，全胜当年陇头驿。",
        "dynasty": "宋",
        "collection_info": null
    },
    {
        "title": "咏西施",
        "author": "华镇",
        "content": "浣纱溪上浣纱女，野服山花照寒水。\n含嚬惨淡不胜愁，犹使东邻骇西里。\n山鸟渊鱼无定识，俯见潜逃仰惊起。\n矜花睠月春復秋，长恐朱颜成暮齿。\n君王抡选入吴宫，吴宫寂寞无桃李。\n芙容一笑君意倾，宰嚭言行子胥死。\n姑苏台榭游麋鹿，阖闾城阙生荆杞。\n蛾眉倩盼应自成，筑宫教习胡能美。\n当时掩抑无人顾，今日为君除国耻。\n君莫怪騄骥盐车弭耳时，谁人不作驽骀比。",
        "dynasty": "宋",
        "collection_info": null
    },
    {
        "title": "次韵和刘五秀才重阳不见菊诗",
        "author": "华镇",
        "content": "黄花长泛重阳酒，今日重阳花未有。\n莫伤节物此时非，少陵已叹移栽后。\n江梅满枝春未来，红药开时春却归。\n春前春后各自得，化工无私人莫测。\n明日篱边金蘂黄，未应埋没随风霜。\n高堂满泛黄金盏，相陪何用茱萸囊。",
        "dynasty": "宋",
        "collection_info": null
    },
    {
        "title": "赠别越帅蔡侍郎五十韵",
        "author": "华镇",
        "content": "飞廉鼓橐开氛雺，玉龙盘礴堆苍岫。\n云崖左壁出高墉，环回占尽东南秀。\n高瞻牛女提封阔，下瞰闾阎烟火富。\n紫青岩壑敞屏帏，金碧楼台错纹绣。\n城西半规日欲落，天东一缕云如镂。\n人间未觉桂华昇，林梢先见金波溜。\n冰轮冉冉经箕斗，碧落沈沈失星宿。\n清光不断万象呈，目极尘寰了无覆。\n扶桑欲晓天鸡唱，玉佩丁东咽残漏。\n西南松桂碧参差，寒金碎玉高低透。\n春和二月融青宙，红紫千花簇繁囿。\n香洁蜂蝶夜不知，暗和清影凝罗袖。\n暑雨晚随虹影断，炎威夜逼余辉逗。\n南湖拂拂起轻飔，鑑光千里冰纨皱。\n星流一叶高梧下，玉刻千峰晚山瘦。\n桂子香凝零露漙，兔毫冷咽飞泉潄。\n六花舞绝平川壤，万树玲珑缀莹琇。\n冻云收尽一轮寒，光华上下清交斗。\n明眸朗鉴古难偶，许谢登临亦虚觏。\n胜地埋藏祗自奇，千年林下输猿狖。\n儒家宗主中郎裔，早掞春华甲英彀。\n量阔难穷渤澥远，德馨未羡椒兰臭。\n青云有路早徊翔，要津策足频驰骤。\n旒扆倾衷聆玉振，经纶溢耳摐金奏。\n暂虚法从牧远民，大旆高牙会稽首。\n庖刃从容经肯綮，鹄卵无劳鲁鸡伏。\n探幽索隠有余工，逸胜遗奇落精究。\n意匠经营谁与相，壶中风物真天授。\n霜斧晨开蔽日林，虹梁晚结飞云构。\n轩窗四闢洞无物，林岭旁来远如走。\n佳名一字既惟新，宝墨八法曾非旧。\n鹊返鸾徊美无度，龙跳虎卧雄相凑。\n何地通宵得佳致，谁人忘寝临觞豆。\n西园物色难重逢，秉烛诗词漫三復。\n华堂有月终年好，月下樽罍溢醇酎。\n坐令越绝山水佳，日添光价高难贸。\n五云溪上纶竿手，误指王圻揽缨绶。\n画虎年多愧未成，屠龙伎巧伤难售。\n清时支离逐斗粟，乐国凄凉寄圭窦。\n结巢未忍息南枝，倚辀何计登华厩。\n片帆随牒西南迈，尘满儒衣色多垢。\n文丽难忘反楚骚，魂交尚冀亲南狩。\n昔人富贵志已得，越吟清切伤微疚。\n今人徒劳情若何，玉壶慷慨临风叩。\n飞盖早容陪后乘，曳裾屡许登文甃。\n烟波满眼始凭凌，谈笑回头难邂逅。\n吴会他年见桑梓，荆湘数稔包霜柚。\n鸣珂应在白沙堤，茇舍徒瞻碧棠茂。\n萍迹漂漂渺难繫，蓬心慅慅纷奚就。\n九疑三五夜晴时，为想堂前皎如昼。",
        "dynasty": "宋",
        "collection_info": null
    },
    {
        "title": "田园四时 春 其一",
        "author": "华镇",
        "content": "晓来风信从东转，风中春气生微暖。\n陇头残雪已全销，麦苗渐见青青满。\n土脉膏疏日舒缓，锄犁但觉塍畦短。\n桑叶生阴布谷鸣，可使流光容易晚。",
        "dynasty": "宋",
        "collection_info": null
    },
    {
        "title": "田园四时 春 其二",
        "author": "华镇",
        "content": "细风吹尽桑黄紫，绿暗柔条添旖旎。\n晚来逐伴望林梢，三星便欲当辰巳。\n节过清明未云远，碎髮新蚕已盈纸。\n迟日融融暖有余，早晚应须候眠起。",
        "dynasty": "宋",
        "collection_info": null
    },
    {
        "title": "田园四时 秋 其一",
        "author": "华镇",
        "content": "万顷秋来云叶黄，瓜田起尽筑新场。\n茅檐昨夜微霜下，天高气爽风日强。\n明星未上腰镰去，归路不辞乘月光。\n陇头薄暮片云起，明日晴阴未可量。",
        "dynasty": "宋",
        "collection_info": null
    },
    {
        "title": "田园四时 秋 其二",
        "author": "华镇",
        "content": "阶头露草珠盈缕，门前促织分明语。\n日午帘帷气已清，香肌暗喜消残暑。\n蚊蚋无声灯火冷，已将纨扇归巾褚。\n更长便合促鸣机，月白何妨弄砧杵。",
        "dynasty": "宋",
        "collection_info": null
    },
    {
        "title": "田园四时 冬 其一",
        "author": "华镇",
        "content": "田家岁事霜飞后，五种收成十分有。\n征输早了吏不来，柴荆昼掩閒鸡狗。\n儿童饱暖欢呼走，堂上樽罍湛春酒。\n力耕岁晚足余欢，五陵裘马真游手。",
        "dynasty": "宋",
        "collection_info": null
    },
    {
        "title": "田园四时 冬 其二",
        "author": "华镇",
        "content": "朔风吹水成冰坚，风壮冰坚白于练。\n霰雪还随密雨来，转眼纷纷满沟垾。\n陈根冻烂还为土，土落田中肥一半。\n霜镰去手即须耕，敢望东风待冰泮。",
        "dynasty": "宋",
        "collection_info": null
    },
    {
        "title": "田园四时 冬 其三",
        "author": "华镇",
        "content": "粉蜡梅梢妆蓓蕾，雪晴乌鹊声零碎。\n兰堂昼暖浴蚕天，百果流芳喷寒水。\n春事望春须准拟，临风不惜呵纤指。\n寒日频添绣线长，百五光阴已无几。",
        "dynasty": "宋",
        "collection_info": null
    },
    {
        "title": "题桃源图",
        "author": "华镇",
        "content": "枝头巧语声高低，波光葱蒨深柔荑。\n烘爖日暖金鳞动，渔舟荡漾沿芳堤。\n淡红片玉满流水，中有谁家桃李蹊。\n刺棹沿洄忘远近，山重水转迷东西。\n金豪瞥见林中犬，玉羽旋闻陇上鸡。\n相逢巾屦如图画，惊闻有客争邀携。\n穿花行到花尽处，华铺昼敞同攀跻。\n帘栊炫熀斗金碧，楼阁玲珑凝紫霓。\n琼杯石髓甘如醍，碧桃莹腻堆玻瓈。\n殷勤历问尘寰事，闻说兴替声如嘶。\n自言畴昔避闾左，乡邻负抱谋岩栖。\n入山惟忧山路浅，穿云涉水随麏麛。\n山深遂与人境绝，回首但见云萋萋。\n年年桃花又桃实，不闻刘项鸣钲鼙。\n当时祇恨弃桑梓，此日却悟凌丹梯。\n酒阑历览烟霞外，天风淅淅鹓雏啼。\n尘羁世网远心目，年龄便可干坤齐。\n俗缘如瑕涤不去，荆布还念糟糠妻。\n思家欲归归却悔，忆路重来来已迷。\n碧砌朱栏无处觅，溪长烟草寒凄凄。\n玉京云路今何在，千年图写传缯缇。\n高堂众客一经目，尽愿乘景骑狻猊。\n祖龙虐政猛于虎，疗饥消渴资黔黎。\n霜髯黄口不相保，四海惨戚如牢狴。\n当时人世无居处，往往云壑为中闺。\n窜身幽侧宁所乐，骨肉苟免资尘泥。\n种桃为食不如黍，岂恶刍豢忘烹刲。\n全家邂逅登金箓，此事渺忽无端倪。\n清时汪濊下膏泽，浸润生齿如孩提。\n日长不使餔糠秕，饭炊雕胡胾駃騠。\n岁寒岂独完裋褐，雾縠衣裘云锦袿。\n翦除败类毓良淑，宛若嘉谷纯无稊。\n干羽雍容绝征戍，春来处处操锄犁。\n今人不似秦人苦，寄身何用武陵溪。",
        "dynasty": "宋",
        "collection_info": null
    },
    {
        "title": "失题",
        "author": "华镇",
        "content": "蜂鬚萎蕤花脱萼，粉蝶流鶑何处着。\n暖融密卷玉为椽，一点明星坐中落。\n猩唇血重鲛绡薄，百出宝莲金钿错。\n蕙兰不断起长烟，余香随风度罗幕。\n天阶漫激鸣籤响，壶中不夜春常若。\n何人天外引长绳，刚愁日下西山脚。",
        "dynasty": "宋",
        "collection_info": null
    },
    {
        "title": "岳麓寺",
        "author": "华镇",
        "content": "衡岳到江尽，招提岳秀中。\n飞楼上乔木，清梵俯冥鸿。\n鹤去泉犹在，台存法更雄。\n望终三楚胜，清兴迥无穷。",
        "dynasty": "宋",
        "collection_info": null
    },
    {
        "title": "道林寺",
        "author": "华镇",
        "content": "疏钟到城市，台殿隠修林。\n访古多陈迹，探幽惬赏心。\n夜声寒溜碎，晓色翠烟深。\n自愧縻尘鞅，骊驹又见寻。",
        "dynasty": "宋",
        "collection_info": null
    },
    {
        "title": "齐无己书堂",
        "author": "华镇",
        "content": "骚客高吟地，山僧指旧基。\n虚堂非昔构，清景是当时。\n石甃流泉漫，松轩度日迟。\n鯈鱼有余乐，池上竟谁知。",
        "dynasty": "宋",
        "collection_info": null
    },
    {
        "title": "湘江二妃庙",
        "author": "华镇",
        "content": "帝子灵祠古，秋风更寂寥。\n门临湘水迥，路指舜陵遥。\n宝瑟知何在，英魂不可招。\n年年添泪竹，遗恨未应消。",
        "dynasty": "宋",
        "collection_info": null
    },
    {
        "title": "长沙王庙",
        "author": "华镇",
        "content": "秦吏方摇毒，君王独得名。\n国虽为地小，忠亦自天成。\n秘殿仪容粹，玄堂草木荣。\n兴亡何足道，青竹有嘉声。",
        "dynasty": "宋",
        "collection_info": null
    },
    {
        "title": "贾太傅庙",
        "author": "华镇",
        "content": "夫子生何代，漂流正所宜。\n长鸣那易赏，合抱固难施。\n碧藓封遗井，丹枫落旧祠。\n日斜飞鵩过，依约赋成时。",
        "dynasty": "宋",
        "collection_info": null
    },
    {
        "title": "画眉铺",
        "author": "华镇",
        "content": "湘楚穷愁地，何名得画眉。\n不因啼鸟目，应记剪灯诗。\n逐客伤憔悴，征人困别离。\n风流京兆尹，宁復此飞驰。",
        "dynasty": "宋",
        "collection_info": null
    },
    {
        "title": "愚溪",
        "author": "华镇",
        "content": "潇湘同泻处，一水亦东倾。\n屈曲游龙势，玲珑戛玉声。\n傍城无暂浊，当暑有余清。\n楚俗真怀古，犹传梦客名。",
        "dynasty": "宋",
        "collection_info": null
    },
    {
        "title": "无生庵",
        "author": "华镇",
        "content": "大士今何在，空山旧隠存。\n百年闲藓径，终日敞尘阍。\n砌暖晴添草，窗寒暝叫猿。\n当时团坐客，相顾竟何言。",
        "dynasty": "宋",
        "collection_info": null
    },
    {
        "title": "杂咏",
        "author": "华镇",
        "content": "上下契如如，忘机示有为。\n室虚窗洁素，尘尽地平夷。\n社燕添新土，春花发旧枝。\n此中君莫问，自有海鸥知。",
        "dynasty": "宋",
        "collection_info": null
    },
    {
        "title": "永嘉巡检厅奇竹",
        "author": "华镇",
        "content": "修竹趁春阳，猗猗出画堂。\n孤根穿密甃，高干倚飞梁。\n色润窗纱绿，烟和印篆香。\n传闻尤异处，清夜露瀼瀼。",
        "dynasty": "宋",
        "collection_info": null
    },
    {
        "title": "和孙秀才与弟醉饮",
        "author": "华镇",
        "content": "醺酣归至乐，曲糵古来贤。\n荆树同株日，萧斋欲雪天。\n倾颓叔夜玉，臬兀季真船。\n熟览新诗意，依稀识道筌。",
        "dynasty": "宋",
        "collection_info": null
    },
    {
        "title": "题黄主簿足轩",
        "author": "华镇",
        "content": "枳棘久栖迟，新斋乐有余。\n寻垣栽草木，疏沼引龟鱼。\n外曲游尘世，情高适太虚。\n纷纷簿领退，满目尽琴书。",
        "dynasty": "宋",
        "collection_info": null
    },
    {
        "title": "东海",
        "author": "华镇",
        "content": "谁谓沧溟远，吾家曲槛东。\n灵潮随月长，积水与天通。\n白鸟长沙外，青峰薄雾中。\n星槎在何处，屈指待秋风。",
        "dynasty": "宋",
        "collection_info": null
    },
    {
        "title": "闻韶亭",
        "author": "华镇",
        "content": "重华祠宇下，危构压山椒。\n壁石因天设，茨茆得旧条。\n云山排笋簴，风竹度笙箫。\n想见来仪羽，飞飞下泬寥。",
        "dynasty": "宋",
        "collection_info": null
    },
    {
        "title": "会景亭",
        "author": "华镇",
        "content": "此亭会清景，登眺适襟灵。\n烟濑鸣瑶佩，云峰迭翠屏。\n渔樵分杳霭，鸥鹭上青冥。\n□□□□□，□□□□□。",
        "dynasty": "宋",
        "collection_info": null
    },
    {
        "title": "翠微亭",
        "author": "华镇",
        "content": "虚阁俯苍麓，飞甍倚碧岑。\n鲜英环坐密，青霭抱楹深。\n秀远开尘目，清明契夙心。\n带星宜所慕，聊此叩徽音。",
        "dynasty": "宋",
        "collection_info": null
    },
    {
        "title": "栖云阁",
        "author": "华镇",
        "content": "高阁倚苍岫，山云且暮栖。\n冷凝半榻稳，浓拂远灯迷。\n户转星枢直，窗移日脚低。\n登临人莫厌，寻取上天梯。",
        "dynasty": "宋",
        "collection_info": null
    },
    {
        "title": "秦淮",
        "author": "华镇",
        "content": "渺渺方山道，江流一派通。\n寒沙翘白鹭，夕霭暝丹枫。\n平截埋金地，虚涵建邺宫。\n六朝乘王气，疏凿竟无功。",
        "dynasty": "宋",
        "collection_info": null
    },
    {
        "title": "澄澜阁",
        "author": "华镇",
        "content": "飞栏跨乔木，危柱枕苍矶。\n石潄溪声碎，林分日影稀。\n正宜逃暑气，聊用解征衣。\n欲去重回首，清风满翠微。",
        "dynasty": "宋",
        "collection_info": null
    },
    {
        "title": "元佑六年秋夜泊震泽时涨潦未尽牵道断毁仍阻风",
        "author": "华镇",
        "content": "四顾水天平，扁舟竟日撑。\n孤村聊可舣，薄暮不成行。\n云重鱼龙起，风高波浪惊。\n无心就衾枕，坐看月华生。",
        "dynasty": "宋",
        "collection_info": null
    },
    {
        "title": "君山",
        "author": "华镇",
        "content": "特秀起平湖，秋空照日孤。\n无尘接南楚，有路到东吴。\n聚翠时浓淡，长林半有无。\n未能寻胜赏，飞梦遶烟芜。",
        "dynasty": "宋",
        "collection_info": null
    },
    {
        "title": "狼山",
        "author": "华镇",
        "content": "长江到海处，独秀峙江干。\n平野根虽阔，惊涛迹未残。\n高环僧剎稳，翠入郡楼寒。\n千里吴王国，临窗仔细看。",
        "dynasty": "宋",
        "collection_info": null
    },
    {
        "title": "洞庭",
        "author": "华镇",
        "content": "险固三苗左，茫洋七泽西。\n山光千迭小，天碧四垂低。\n风便修途近，波惊跬步迷。\n谁知鱼鸟乐，不復待鼗鞞。",
        "dynasty": "宋",
        "collection_info": null
    },
    {
        "title": "李仙姑旧隠",
        "author": "华镇",
        "content": "云卧人犹近，团茆迹已空。\n秀岩孤海外，修竹冷江风。\n笙鹤今谁赏，星河旧隠通。\n何当见金碧，华采照淮东。",
        "dynasty": "宋",
        "collection_info": null
    },
    {
        "title": "密雨",
        "author": "华镇",
        "content": "昨夜好风月，须明陟路岐。\n阴云生陇上，密雨满天涯。\n岂患泥涂恶，难堪仆马疲。\n却愁期会失，心绪乱如丝。",
        "dynasty": "宋",
        "collection_info": null
    },
    {
        "title": "桃竹",
        "author": "华镇",
        "content": "栽竹不栽桃，非关阆苑遥。\n桃花半春落，竹叶无时凋。\n照水静苍翠，吟风冷飘萧。\n岁寒筠更绿，雨雪谩瀌瀌。",
        "dynasty": "宋",
        "collection_info": null
    },
    {
        "title": "早梅花二首  其一",
        "author": "华镇",
        "content": "早岁越溪上，茆斋欲雪辰。\n虽无十日饮，常得一枝春。\n不识霄汉路，空缁京洛尘。\n遥怜远岩壑，芳秀为谁新。",
        "dynasty": "宋",
        "collection_info": null
    },
    {
        "title": "早梅花二首  其二",
        "author": "华镇",
        "content": "毕竟成何事，无端走四方。\n年年思素质，岁岁失幽香。\n东国溪云好，南枝海日长。\n何时一杯酒，相对浅清傍。",
        "dynasty": "宋",
        "collection_info": null
    },
    {
        "title": "次韵酬刘处道",
        "author": "华镇",
        "content": "漂泊人间世，几邻耳顺年。\n心愚颛直道，步蹇失英躔。\n星列真虚忝，仙枝亦偶然。\n雄飞君未晚，何歉续韦编。",
        "dynasty": "宋",
        "collection_info": null
    },
    {
        "title": "千瓣二色桃花",
        "author": "华镇",
        "content": "迥出成蹊类，尤深造物功。\n细攒重迭瓣，匀赋浅深红。\n艷质平分异，香心一点同。\n武陵溪上树，虚占好春风。",
        "dynasty": "宋",
        "collection_info": null
    },
    {
        "title": "庆亲堂和湖南运使程大卿韵",
        "author": "华镇",
        "content": "轮奂非谋己，标题庆有亲。\n盈庖欣釜粟，照座得言纶。\n集富称觞客，宽容戏綵人。\n遥知映阶砌，丹桂及芳春。",
        "dynasty": "宋",
        "collection_info": null
    },
    {
        "title": "思归二首  其一",
        "author": "华镇",
        "content": "湖光清似鑑，山色翠于眉。\n投老身须逸，探幽计莫迟。\n河清不可待，头白已多时。\n谁谓茆茨陋，求安过一枝。",
        "dynasty": "宋",
        "collection_info": null
    },
    {
        "title": "思归二首  其二",
        "author": "华镇",
        "content": "二顷何时有，乡园且结庐。\n凭轩见岩壑，闭户得琴书。\n雪幌冬鑪暖，风窗夏簟虚。\n非才甘退缩，不是傲簪裾。",
        "dynasty": "宋",
        "collection_info": null
    },
    {
        "title": "送道守董朝散",
        "author": "华镇",
        "content": "史笔传遗直，经帷起世家。\n一麾分郡寄，千里蔼春华。\n鸣阪方睎骥，言时已及瓜。\n车尘杳难逐，飞梦遶天涯。",
        "dynasty": "宋",
        "collection_info": null
    },
    {
        "title": "挽兖守程大卿四首  其一",
        "author": "华镇",
        "content": "名实时方会，君臣德正同。\n剸裁周庶物，荐擢冠诸公。\n金口褒扬首，丹梯指顾中。\n荣途虽未既，寻尺自初终。",
        "dynasty": "宋",
        "collection_info": null
    },
    {
        "title": "挽兖守程大卿四首  其二",
        "author": "华镇",
        "content": "徊翔卿寺棘，转漕楚江舟。\n忠厚临人大，勤劳结课优。\n丹枝方习庆，梁木忽惊秋。\n天意宁无在，于门必有侯。",
        "dynasty": "宋",
        "collection_info": null
    },
    {
        "title": "挽兖守程大卿四首  其三",
        "author": "华镇",
        "content": "交游敦久要，赏鉴谢先容。\n自愧非王粲，人惊得蔡邕。\n垩漫犹在刃，舟壑已遗踪。\n不见星躔处，空瞻马鬣封。",
        "dynasty": "宋",
        "collection_info": null
    },
    {
        "title": "挽兖守程大卿四首  其四",
        "author": "华镇",
        "content": "忆昨湘江上，追风送使帆。\n青云方满路，丹旐忽垂縿。\n燕舞难重见，霞杯不復衔。\n遥怜三径菊，冷落对双岩。",
        "dynasty": "宋",
        "collection_info": null
    },
    {
        "title": "寿蔡大资留守",
        "author": "华镇",
        "content": "四气成功月，三阳得数辰。\n昴星还辅汉，崧岳復生申。\n事业乘时会，心源体道真。\n燕来新赐第，相贺八千春。",
        "dynasty": "宋",
        "collection_info": null
    },
    {
        "title": "挽严四府君",
        "author": "华镇",
        "content": "岁事时无失，先畴手自耘。\n克家亲有养，投老意弥勤。\n方羡高年庆，旋惊白日曛。\n可怜坟上土，仍占壠头云。",
        "dynasty": "宋",
        "collection_info": null
    },
    {
        "title": "挽郑十一府君并夫人",
        "author": "华镇",
        "content": "君子言无玷，夫人德有邻。\n丝桐人世远，窀穸陇头新。\n粧閤闲明镜，吟窗积暗尘。\n西风原上路，鸣铎为悲辛。",
        "dynasty": "宋",
        "collection_info": null
    },
    {
        "title": "挽蒋尊师",
        "author": "华镇",
        "content": "少报羽人衣，年耆道更肥。\n未容青雀至，俄驾白云归。\n海上蟠桃熟，人间晚露稀。\n空留墨妙在，鸾鹤自翻飞。",
        "dynasty": "宋",
        "collection_info": null
    },
    {
        "title": "挽傅仲温",
        "author": "华镇",
        "content": "人是南州老，家传北地雄。\n忽骑箕尾去，不待大丹功。\n华屋闲歌席，长杨惨暮风。\n已符同穴契，宁復念孤桐。",
        "dynasty": "宋",
        "collection_info": null
    },
    {
        "title": "挽冯际道",
        "author": "华镇",
        "content": "令德称乡党，风流有自来。\n能仁曾益寿，善计亦丰财。\n凤羽弥增秀，车门既有开。\n祗怜原上路，松柏莫风哀。",
        "dynasty": "宋",
        "collection_info": null
    },
    {
        "title": "挽周祖文",
        "author": "华镇",
        "content": "蠲辰临远日，祖奠彻中楹。\n寒月铭旌影，霜风晚铎声。\n夜台无晓日，泉路断回程。\n已矣生前事，空劳问代耕。",
        "dynasty": "宋",
        "collection_info": null
    },
    {
        "title": "挽冯户曹",
        "author": "华镇",
        "content": "干禄名虽啬，承家实自肥。\n身全五福美，数过百年稀。\n有裕居清世，何嗟掩夜扉。\n芝兰更盈畹，指日见光辉。",
        "dynasty": "宋",
        "collection_info": null
    },
    {
        "title": "挽陈朝奉",
        "author": "华镇",
        "content": "畴昔乡评事，风流出后生。\n早联华萼秀，先得桂枝荣。\n守死尊文墨，持平御重轻。\n已焉休茹恨，三凤伫飞鸣。",
        "dynasty": "宋",
        "collection_info": null
    },
    {
        "title": "挽冯通直",
        "author": "华镇",
        "content": "功名早自期，策足有余赀。\n世路多荆棘，荣途失羽仪。\n素丝宁復理，青眼不胜悲。\n千古秦山路，霜风岁暮时。",
        "dynasty": "宋",
        "collection_info": null
    },
    {
        "title": "挽毛夫人",
        "author": "华镇",
        "content": "守义惟贤妇，夫人更妙年。\n纷华人自竞，始卒意弥坚。\n善庆曾无爽，家声既有传。\n秀眉归永夜，无愧及重泉。",
        "dynasty": "宋",
        "collection_info": null
    },
    {
        "title": "挽钟氏夫人",
        "author": "华镇",
        "content": "处号闺房秀，归称内助贤。\n丰华欢壮齿，甘旨庆高年。\n乡誉良人重，家声嗣子传。\n道傍多健羡，宁贵一潸然。",
        "dynasty": "宋",
        "collection_info": null
    },
    {
        "title": "挽陈氏夫人",
        "author": "华镇",
        "content": "纯贞谢琢磨，报施竟无讹。\n义守三从固，身膺五福多。\n有言贻綵服，无恨属颓波。\n行路惟称叹，宁悲薤露歌。",
        "dynasty": "宋",
        "collection_info": null
    },
    {
        "title": "和光道元日书事二首  其一",
        "author": "华镇",
        "content": "芜城池苑尽荒残，春到长思竞秀山。\n谷口风和鶑已出，天南日转雁初还。\n千家帘幕峰峦上，百里笙歌水竹间。\n记得当年行乐事，韶光不放片时閒。",
        "dynasty": "宋",
        "collection_info": null
    },
    {
        "title": "和光道元日书事二首  其二",
        "author": "华镇",
        "content": "急管妖弦朝暮闻，翠帘下应当垆君。\n叫呼枭卢一百万，砍削兕脯三千斤。\n孔座嘉客每日满，杨园细草何须耘。\n夜长秉烛可为乐，春色三分未一分。",
        "dynasty": "宋",
        "collection_info": null
    },
    {
        "title": "元丰六年正月二十九日季壬生徐元立以诗来贺用韵酬之",
        "author": "华镇",
        "content": "芳荆堂下两枝长，一本朝来产此旁。\n敢谓他年当似骥，且期今日得如冈。\n顾余已免重占虺，闻子还思待弄璋。\n多谢见贻真锦绣，归时应得衒吾乡。",
        "dynasty": "宋",
        "collection_info": null
    },
    {
        "title": "石笋",
        "author": "华镇",
        "content": "小窗西下碧溪隅，片石干云一笋麤。\n苍藓长时斑点露，老藤蟠处节痕纡。\n不须凡木装佳色，自有灵花入画图。\n为美又应胜竹箭，坚高元与众材殊。",
        "dynasty": "宋",
        "collection_info": null
    },
    {
        "title": "养竹诗",
        "author": "华镇",
        "content": "莫笑青青一两茎，春来次第满林生。\n露凝节目犹含粉，风过枝梢已有声。\n拂拭且看霜雪干，剪裁当见凤凰鸣。\n繁枝去尽生微径，几为清阴特地行。",
        "dynasty": "宋",
        "collection_info": null
    },
    {
        "title": "和光道春日雨寒",
        "author": "华镇",
        "content": "细风密雨冷相添，天右余寒势未歼。\n漠漠乱丝凝旷野，涓涓碎玉下重檐。\n凌晨预约阳光发，入夜先闻霰雪兼。\n蝶梦未成欹宝枕，铜壶声咽冻孤蟾。",
        "dynasty": "宋",
        "collection_info": null
    },
    {
        "title": "元丰六年二月检田凌塘中马上口占因简德器主簿",
        "author": "华镇",
        "content": "强半春光未足看，花心柳眼尚盘桓。\n景阳不放融怡色，密雨犹矜料峭寒。\n借问董工湮沮洳，何如骑马按冈峦。\n几番回首自惆怅，可借江南一钓竿。",
        "dynasty": "宋",
        "collection_info": null
    },
    {
        "title": "和陈尉见贻二首  其一",
        "author": "华镇",
        "content": "画栋尘惊燕子来，芳郊时雨敛轻埃。\n须怜好景分明在，为把愁颜勉强开。\n仙客有情深赏物，新诗劝我且持杯。\n更言留得花王住，忍放韶光取次回。",
        "dynasty": "宋",
        "collection_info": null
    },
    {
        "title": "和陈尉见贻二首  其二",
        "author": "华镇",
        "content": "燕语鶑啼次第新，柳绵花锦曲江滨。\n且将邂逅天涯客，共看芳妍海角春。\n须爱日添随日线，莫教花笑对花人。\n一杯随分休辞诉，况有清歌激绛唇。",
        "dynasty": "宋",
        "collection_info": null
    },
    {
        "title": "食樱桃思越中风俗",
        "author": "华镇",
        "content": "答答驱禽欲晓天，筠笼轻摘荐芳筵。\n檀唇深注胭脂紫，琪树匀排火齐圆。\n醇蜜冷和甘益重，小梅青近色增鲜。\n花时南国豪华甚，得尔杯盘更可怜。",
        "dynasty": "宋",
        "collection_info": null
    },
    {
        "title": "和陆彦则郊外初夏送客",
        "author": "华镇",
        "content": "红英落尽紫荷长，野岸阴阴暗绿杨。\n过眼芳菲浑似梦，感时情绪直如狂。\n江皋有客怀双佩，淮上逢人赋乘黄。\n顾我越吟方自苦，可堪别曲念江乡。",
        "dynasty": "宋",
        "collection_info": null
    },
    {
        "title": "槿篱",
        "author": "华镇",
        "content": "移栽野槿密参差，来束乘时作短篱。\n树立已教存大本，弥缝不使去纤枝。\n春残叶暗青云合，秋至花繁锦障垂。\n家似长卿惟壁立，不忧鼠窃夜潜窥。",
        "dynasty": "宋",
        "collection_info": null
    },
    {
        "title": "题共亭",
        "author": "华镇",
        "content": "驾鹤峰前山气佳，炼丹泉上石如排。\n高低檐宇依丛竹，屈曲梯桥跨断厓。\n仙客肯教人世得，贤侯还与郡民偕。\n春风日落歌声散，藓径时时有坠钗。",
        "dynasty": "宋",
        "collection_info": null
    },
    {
        "title": "元老十二丈教授就馆西城因以寄之",
        "author": "华镇",
        "content": "谁教蹇步蹑丹梯，曾是先生振所迷。\n始喜草庐依郡北，旋聆绛帐出城西。\n仪韶久合为虞凤，伏鹄犹劳似鲁鸡。\n却爱春风嘉树下，依然还见旧成蹊。",
        "dynasty": "宋",
        "collection_info": null
    },
    {
        "title": "和光道喜和叔得雨兼呈和叔知县乡兄",
        "author": "华镇",
        "content": "精诚一念格明神，时雨经宵即效珍。\n政属士龙真有誉，颂成吉甫更无伦。\n千畴土脉三冬起，百里根荄一日春。\n自古移风由美化，善良从此在吾民。",
        "dynasty": "宋",
        "collection_info": null
    },
    {
        "title": "送左司董郎中出知汾州三首  其一",
        "author": "华镇",
        "content": "策足年来据要津，渐分符竹寄兵民。\n双旌卷雾辉霜日，驷马骄风蹀路尘。\n魏晋河山元险固，陶唐风俗本深淳。\n铦锋爽鉴清夷旦，报政应须笑鲁人。",
        "dynasty": "宋",
        "collection_info": null
    },
    {
        "title": "送左司董郎中出知汾州三首  其二",
        "author": "华镇",
        "content": "少壮同看桂苑春，白头相顾等天伦。\n素风凛凛惊颓俗，高义翛翛媲古人。\n邂逅论情槐棘地，殷勤分袂雪霜晨。\n剖符自是诸侯贵，不学河梁话苦辛。",
        "dynasty": "宋",
        "collection_info": null
    },
    {
        "title": "送左司董郎中出知汾州三首  其三",
        "author": "华镇",
        "content": "养狙有感谁非是，塞马无因自去来。\n人见终军持汉节，世闻郭隗上燕台。\n九门天上云泥隔，三径山阴梦想开。\n青琐黄扉严密地，待看旌旆应时回。",
        "dynasty": "宋",
        "collection_info": null
    },
    {
        "title": "和李判官",
        "author": "华镇",
        "content": "卫玉清标未及门，先知和气袭人温。\n言高自有精醇味，手敏曾无洗削痕。\n一捧丝纶来幕府，两迂舟楫过江村。\n已惭无取叨交契，更辱新诗仔细论。",
        "dynasty": "宋",
        "collection_info": null
    },
    {
        "title": "杂咏三首  其一",
        "author": "华镇",
        "content": "相逢邂逅典文场，人世机心一笑忘。\n丽藻满籯堆锦绣，清谈终坐击琳琅。\n衣裘不羡公西胜，才术当知贾傅长。\n今日故园聊踯躅，他年要路看腾骧。",
        "dynasty": "宋",
        "collection_info": null
    },
    {
        "title": "杂咏三首  其二",
        "author": "华镇",
        "content": "风过依稀听步虚，穿林度水得清都。\n地灵自有烟霞胜，岁久何妨粉墨芜。\n双鹤未归晴昼永，片山长在白云孤。\n无端堑断灵源地，王气宁知属后湖。",
        "dynasty": "宋",
        "collection_info": null
    },
    {
        "title": "杂咏三首  其三",
        "author": "华镇",
        "content": "日曝山头土欲焦，全家冒日走岧峣。\n石泉绝涧阶千级，岭路穿云线一条。\n借问裹粮朝历险，何如坦腹夜吹箫。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "凤凰台",
        "author": "华镇",
        "content": "昔吟太白凤凰诗，此日登临认故墟。\n丹穴好音今寂寞，碧梧秋叶晚萧疏。\n访寻池苑无陈迹，指顾江山似旧书。\n流影逝波何足恨，且听天籁响虚徐。",
        "dynasty": "宋",
        "collection_info": null
    },
    {
        "title": "陪潭倅张朝散江皋观鱼",
        "author": "华镇",
        "content": "通守陈鱼许纵观，旋开芳宴俯江干。\n合围缓觉波心远，数获丰知网目宽。\n何必姬姜当脆板，自多鲂鲤荐琱盘。\n归舟清兴知何限，湘水无风夕月寒。",
        "dynasty": "宋",
        "collection_info": null
    },
    {
        "title": "送史道源往宛丘",
        "author": "华镇",
        "content": "与君身世本西东，一席虚斋邂逅同。\n张尉宽衷无巧诋，陶唐遗俗有淳风。\n座中未阁红瑶麈，门外还嘶白玉骢。\n来岁金科新榜上，当看名字冠诸公。",
        "dynasty": "宋",
        "collection_info": null
    },
    {
        "title": "和陈承事喜雨应祈见贺",
        "author": "华镇",
        "content": "空阶昨夜响淋漓，正是东皋渴雨时。\n蝼蚁未应能有感，干坤自是本无私。\n已知协气通三壤，想见嘉禾秀两岐。\n更待秋冬高廪后，与君同赋誉尧诗。",
        "dynasty": "宋",
        "collection_info": null
    },
    {
        "title": "送湖南提刑安学士  其一",
        "author": "华镇",
        "content": "洞庭六月暑风长，使者征帆挂短樯。\n汲引津途多肉食，追随行路有壶浆。\n南洲自恋涵濡德，北阙方思献纳良。\n更识高门延庆事，綵衣新有桂枝香。",
        "dynasty": "宋",
        "collection_info": null
    },
    {
        "title": "送湖南提刑安学士  其二",
        "author": "华镇",
        "content": "节遇中秋挟日余，哲人来契梦熊时。\n神澄晓露珠凝彩，气爽秋风桂有枝。\n歌袴始喧清赣曲，使星还照碧湘西。\n太平天子方求旧，但指松椿祝寿祺。",
        "dynasty": "宋",
        "collection_info": null
    },
    {
        "title": "龙窟寺",
        "author": "华镇",
        "content": "篮舆薄暮下禅扃，贪看松萝气象清。\n未与老僧张榻坐，且携稚子绕廊行。\n小堂烟重镫生晕，远壑风高水有声。\n寂寞卧龙无处问，数声山鸟自飞鸣。",
        "dynasty": "宋",
        "collection_info": null
    },
    {
        "title": "和纯翁新秋夜雨",
        "author": "华镇",
        "content": "西风吹雨下天涯，还见萧疏八月期。\n筠簟惊秋初冷后，兰缸凝晕未吹时。\n谁人击节悲秋夜，几处停针念所思。\n此景多情吟不尽，何郎底事最先知。",
        "dynasty": "宋",
        "collection_info": null
    },
    {
        "title": "秋日登戒珠寺",
        "author": "华镇",
        "content": "幽寻兰若已多欢，更踏崇山望远山。\n高阁路余心未惬，秀岩目尽兴初还。\n陇云凝素晴犹阔，篱菊分金暖尚悭。\n飞盖不须容易去，且偷閒暇笑谈间。",
        "dynasty": "宋",
        "collection_info": null
    },
    {
        "title": "重过高邮丁志高道路",
        "author": "华镇",
        "content": "扁舟平日此东西，屈指于今二十期。\n村落平田添栋宇，人家碧瓦焕茆茨。\n经过自觉风烟好，来往谁知岁月移。\n密柳高槐都似旧，行人双鬓渐成丝。",
        "dynasty": "宋",
        "collection_info": null
    },
    {
        "title": "寿顾侍郎",
        "author": "华镇",
        "content": "应钟司序两旬时，台座光凝照水湄。\n善庆远归三俊后，哲人来副半千期。\n澄波渺渺韬洪量，乔岳棱棱挺异姿。\n早晚钧衡调燮去，凤池当见老莲龟。",
        "dynasty": "宋",
        "collection_info": null
    },
    {
        "title": "送敏修赴官鉅鹿",
        "author": "华镇",
        "content": "蜩鷽悠悠祇可怜，抢榆控地已飘然。\n早闻达识无诸蔽，晚挹清风胜所传。\n会面已欣浑似旧，开怀还肯便忘年。\n渌波碧草芳春日，忍咏江生送别篇。",
        "dynasty": "宋",
        "collection_info": null
    },
    {
        "title": "题王氏清轩",
        "author": "华镇",
        "content": "开亭后圃号清轩，非逐豪华效兔园。\n入座馨香惟蕙草，照窗清浅只池源。\n暂来自怪尘埃远，竟日原无鸟雀喧。\n况是绕垣多翠竹，春风次第长龙孙。",
        "dynasty": "宋",
        "collection_info": null
    },
    {
        "title": "题明轩",
        "author": "华镇",
        "content": "两楹开处面纯离，题作明轩得事宜。\n计利已居人会地，征商还是日中时。\n平持刀尺无心用，高倚权衡莫我欺。\n达识主人元有大，谁知细故亦无遗。",
        "dynasty": "宋",
        "collection_info": null
    },
    {
        "title": "题海鹤",
        "author": "华镇",
        "content": "仙禽西过万年枝，人道飞鸣是路岐。\n几向静中陪振鹭，也曾高处见长离。\n共知天上闻声韵，直羡风前刷羽仪。\n好与便随行缀去，舞韶应自有嘉时。",
        "dynasty": "宋",
        "collection_info": null
    },
    {
        "title": "题西成轩",
        "author": "华镇",
        "content": "华轩闻在了溪东，轩号西成学老农。\n碧玉千峰终日好，黄云万顷几香浓。\n天低每接金仙语，夜迥时闻紫府钟。\n祇恐主人为吏去，春来三径绿苔封。",
        "dynasty": "宋",
        "collection_info": null
    },
    {
        "title": "用韵谢越帅程给事",
        "author": "华镇",
        "content": "大屏元侯重荐论，自惭蹇浅匪多闻。\n已当壮齿逢清世，敢向南山恋白云。\n宴以笙簧终永日，宠将珠玉焕新文。\n愿凭陶铸冲天去，黄阁门前拜使君。",
        "dynasty": "宋",
        "collection_info": null
    },
    {
        "title": "戏呈程民老",
        "author": "华镇",
        "content": "多才是处走华镳，问柳寻花九十朝。\n春去光阴祇恨晚，兴来行路莫知遥。\n谢安携妓情虽远，崔烈为公臭不消。\n应是醉魂伤骀荡，大歌楚些为君招。",
        "dynasty": "宋",
        "collection_info": null
    },
    {
        "title": "蒙云叟司户宠示佳篇若将以功名相勉者再用韵以呈  其一",
        "author": "华镇",
        "content": "来时春半忽惊秋，思虑关心欲破头。\n符竹徒劳乘绝障，舆图那忍望神州。\n未酬素志终难已，欲问皇天肯断休。\n樽酒且须浇垒块，不须更作畔牢愁。",
        "dynasty": "宋",
        "collection_info": null
    },
    {
        "title": "蒙云叟司户宠示佳篇若将以功名相勉者再用韵以呈  其二",
        "author": "华镇",
        "content": "直须富贵在何时，到手杯行且莫辞。\n未放沈酣千日醉，何妨酬唱百篇诗。\n喜看小雨生新润，要使閒愁破两眉。\n景物秋来尽佳句，濡毫会看墨成池。",
        "dynasty": "宋",
        "collection_info": null
    },
    {
        "title": "和都城春雪",
        "author": "华镇",
        "content": "六花飞压九街尘，应讶人间未觉春。\n天上楼台银作屋，云中车辂玉为轮。\n三秋狼戾盈仓兆，万国欢呼击壤辰。\n寂寞袁门烟火冷，未知谁是扣关人。",
        "dynasty": "宋",
        "collection_info": null
    },
    {
        "title": "病中闻梅已放就邻人求之",
        "author": "华镇",
        "content": "屈指新春只月余，园梅闻道已盈枝。\n暗香便欲朝三嗅，寒笛愁闻夜一吹。\n病眼未能临翠薄，幽怀还恐失霜枝。\n从君觅取春消息，莫使空吟寄驿诗。",
        "dynasty": "宋",
        "collection_info": null
    },
    {
        "title": "次韵和道守曾大夫堂前早梅花",
        "author": "华镇",
        "content": "画堂深处腊前开，应笑孤根庾岭隈。\n不比一枝随驿至，肯愁三弄逐风来。\n华繁素逼窗纱月，香重寒销印篆灰。\n贤守吟看多丽句，清新未羡宛陵梅。",
        "dynasty": "宋",
        "collection_info": null
    },
    {
        "title": "梅花一首",
        "author": "华镇",
        "content": "生来幽意酷怜梅，醉眼愁眉见即开。\n案上欲教终日在，林梢令折数枝来。\n轻匀素色欺鱼网，潇洒清香压麝煤。\n一嗅一观情一倍，熙熙不啻上春台。",
        "dynasty": "宋",
        "collection_info": null
    },
    {
        "title": "近日",
        "author": "华镇",
        "content": "近日英雄涉世疏，休言弹铗便乘舆。\n昼操板艇穿沟径，夜爇芦薪阅簿书。\n似此小心纡若绶，何如阔步曳长裾。\n江南若有扁舟便，不待秋风始忆鱼。",
        "dynasty": "宋",
        "collection_info": null
    },
    {
        "title": "列子观",
        "author": "华镇",
        "content": "日日鸡声马上闻，鑑中不是少年身。\n倦从客路长摇辔，喜得真祠暂拂尘。\n仙驭不归风自好，遗编长诵意弥亲。\n隋珠轻用弹黄雀，愧汝当年辞粟人。",
        "dynasty": "宋",
        "collection_info": null
    },
    {
        "title": "紫薇花",
        "author": "华镇",
        "content": "雨余庭下紫薇芳，帘幙风清发早凉。\n细叶密攒红縠皱，纤枝交曳彩霞长。\n清都旧许分星号，西掖曾容对省郎。\n怅望日边承露掌，何时相与照秋光。",
        "dynasty": "宋",
        "collection_info": null
    },
    {
        "title": "野岸白莲",
        "author": "华镇",
        "content": "越溪深处楚江湄，玉刻冰裁一两枝。\n天借明蟾滋秀色，云垂清露润丰肌。\n解知洁素风神远，始觉红鲜品格卑。\n何日曲池亭槛上，细看朝暮弄轻飔。",
        "dynasty": "宋",
        "collection_info": null
    },
    {
        "title": "高丽扇",
        "author": "华镇",
        "content": "排筠贴楮缀南金，舒卷乘时巧思深。\n何必月团裁尺素，自多清爽涤烦襟。\n挥来振鹭全开羽，迭去栟榈未展心。\n利用已宜勤赏重，更堪精制出鸡林。",
        "dynasty": "宋",
        "collection_info": null
    },
    {
        "title": "病起酬廷老傅十三丈",
        "author": "华镇",
        "content": "既有吾身似老聃，却无道术类苏耽。\n阴阳授气还非壮，湿燥因时岂易堪。\n动戒荒嬉情谩切，坐膺消渴理宜甘。\n见贻药石诚多愧，乡党无征只自惭。",
        "dynasty": "宋",
        "collection_info": null
    },
    {
        "title": "元佑三年八月初六日得报已有代者归期可数喜动于中载形歌咏",
        "author": "华镇",
        "content": "郡符朝下报新官，不觉津津喜见颜。\n但怪鹊声连日好，谁知鸿翼过年还。\n心游象魏三秋后，步入庭闱数月间。\n别去祇怜风月夜，不闻山溜响潺潺。",
        "dynasty": "宋",
        "collection_info": null
    },
    {
        "title": "送邦彦赴阙",
        "author": "华镇",
        "content": "士林休復叹栖鸾，已向青云刷羽翰。\n汉殿旧闻称锦绣，燕堂当见擢芝兰。\n张帆正值霜风劲，策马何辞晓月寒。\n解道此行须特达，倾囊却愧乏琅玕。",
        "dynasty": "宋",
        "collection_info": null
    },
    {
        "title": "和李子约户曹四纪权室",
        "author": "华镇",
        "content": "主人才术照几先，虚室端居宰利权。\n谁觉市征非往日，自知岁课埒当年。\n高梧六月生秋色，修竹三冬起紫烟。\n平日纷纷讥识地，不妨澄寂事经禅。",
        "dynasty": "宋",
        "collection_info": null
    },
    {
        "title": "和杨中行朝散别试日院中即事",
        "author": "华镇",
        "content": "多士分袍日造庭，谈经议法与论兵。\n不辞寒夜程文冗，喜见明时道化行。\n此日人怀平旦气，他时中有少年卿。\n凤毛已饱籯金术，伫听传家振大名。",
        "dynasty": "宋",
        "collection_info": null
    },
    {
        "title": "试院中闻初平别头预上舍选作诗二章以贻之  其一",
        "author": "华镇",
        "content": "拂晓文闱报捷音，传家始见胜籯金。\n不随门户炎凉异，须识胶庠德泽深。\n日月光华今际会，岁时风物莫侵寻。\n欲知报称君亲处，惟有忠嘉一片心。",
        "dynasty": "宋",
        "collection_info": null
    },
    {
        "title": "试院中闻初平别头预上舍选作诗二章以贻之  其二",
        "author": "华镇",
        "content": "龙头本是我青毡，寂寞风流数百年。\n素业久惭吾未振，遗芳今喜汝能传。\n九光瑞日纔披雾，千里修途要着鞭。\n竹素纪名男子事，莫令风味愧吾先。",
        "dynasty": "宋",
        "collection_info": null
    },
    {
        "title": "出院有日用前韵与诸公叙别",
        "author": "华镇",
        "content": "频年承乏选贤关，自惜生居黍谷寒。\n雠尽加三难自暇，听残敲五敢求安。\n蒙恩邂逅真多乐，已事分飞亦足欢。\n从此尘劳能脱否，待寻蜀客试占看。",
        "dynasty": "宋",
        "collection_info": null
    },
    {
        "title": "和林安圣承议别试所即事",
        "author": "华镇",
        "content": "骤阻文闱密密关，不堪霖雨作新寒。\n暂违尘鞅閒还好，喜得朋簪静可安。\n樽俎不陈无过举，笑谈相酢有余欢。\n共知佳节行相近，须把程文继日看。",
        "dynasty": "宋",
        "collection_info": null
    },
    {
        "title": "再和",
        "author": "华镇",
        "content": "陶家门户本常关，泽室肌肤雅耐寒。\n不惜春秋参贡举，况闻早晚报平安。\n款陪盛集无穷乐，细阅雄文有益欢。\n未必重阳虚过了，黄花十日尚堪看。",
        "dynasty": "宋",
        "collection_info": null
    },
    {
        "title": "欧阳叔向见余试院中诗卷作诗见誉次韵酬之",
        "author": "华镇",
        "content": "未历藩篱见少陵，索涂擿埴愧冥行。\n满怀骤获连城贶，溢耳惟闻中律鸣。\n思巧本惭雕楮手，心雄方怯弃繻生。\n十年世路师良贾，今日纔惊利有赢。",
        "dynasty": "宋",
        "collection_info": null
    },
    {
        "title": "再酬叔向见谢",
        "author": "华镇",
        "content": "词锋笔力势凭凌，高共飞云天上行。\n清夜几通康乐梦，嘉时还嗣孟郊鸣。\n人间雅道时无丧，海内才流世有生。\n欲识篇章精密处，搜奇抉隠语无赢。",
        "dynasty": "宋",
        "collection_info": null
    },
    {
        "title": "次韵酬叔向",
        "author": "华镇",
        "content": "卞玉尘多气已低，可能符采压虹霓。\n晋人自识三都丽，襄野谁教七圣迷。\n谩说违时清似水，且谋终日醉如泥。\n秦关自昔称天府，何事雄夸十二齐。",
        "dynasty": "宋",
        "collection_info": null
    },
    {
        "title": "寿潭帅李金部二首  其一",
        "author": "华镇",
        "content": "庆绪绵绵嗣伯阳，何时熊梦契嘉祥。\n月低蓂荚光犹满，风入林钟景正长。\n出去怀金参九列，归来画乃得三湘。\n遥知当日瞻佳气，还似兹辰赌寿香。",
        "dynasty": "宋",
        "collection_info": null
    },
    {
        "title": "寿潭帅李金部二首  其二",
        "author": "华镇",
        "content": "泛泛熏风入舜弦，西楼晚月十分圆。\n悬弧门下占祥日，仗节湘南出师年。\n善诵咏歌盈玉叶，寿觞频举倒金莲。\n紫泥褒诏知非晚，行看双旌上日边。",
        "dynasty": "宋",
        "collection_info": null
    },
    {
        "title": "渐堂",
        "author": "华镇",
        "content": "君家仲季乐天长，书史优游共一堂。\n雁序此时详进止，鸰原异日竟轩昂。\n阶前兰菊幽香远，座上埙篪逸韵长。\n肃穆清风在华榜，可令进躁坐销亡。",
        "dynasty": "宋",
        "collection_info": null
    },
    {
        "title": "舂陵闻雁",
        "author": "华镇",
        "content": "拥衾欹枕未成眠，历历鸿声到枕前。\n十月高风方永夜，三更疏雨欲寒天。\n衡阳亭榭真虚尔，颍水篇章是偶然。\n万里天南共为客，北书从此喜须传。",
        "dynasty": "宋",
        "collection_info": null
    },
    {
        "title": "和纯翁闻新雁",
        "author": "华镇",
        "content": "出门无绪看飞蓬，入夜还惊度早鸿。\n塞外长芦应已断，天涯尺素竟难通。\n青荧疏幌遮寒烬，窸窣高梧弄夕风。\n今夜只应欹枕后，梦魂随汝到江东。",
        "dynasty": "宋",
        "collection_info": null
    },
    {
        "title": "和都城腊日雪",
        "author": "华镇",
        "content": "同云为瑞上圆清，腊日飞花落帝城。\n双阙渐迷鸳瓦碧，九街匀罩曲尘轻。\n戴溪有月舟方远，袁巷无人路自平。\n却爱马卿词赋好，梁园一座尽知倾。",
        "dynasty": "宋",
        "collection_info": null
    },
    {
        "title": "和高邮监税李光道承务  其一",
        "author": "华镇",
        "content": "论交未必须白头，邂逅相逢辖屡投。\n识似方诸能鉴物，言非蘐草自忘忧。\n诗书已见勤追琢，筦库何妨暂滞留。\n但喜荒斋得佳咏，清风和气日休休。",
        "dynasty": "宋",
        "collection_info": null
    },
    {
        "title": "和高邮监税李光道承务  其二",
        "author": "华镇",
        "content": "兰玉才华夙有芳，撝谦高韵慕循墙。\n风流自与迂疏厚，澹泊应须气味长。\n屡见清谈能破的，行看素业骤成章。\n日生鞅掌虽无尽，投隙当来语大方。",
        "dynasty": "宋",
        "collection_info": null
    },
    {
        "title": "落帽山",
        "author": "华镇",
        "content": "落帽山头雨脚长，消愁还是感河阳。\n劳歌不解凄凉意，小饮难投酩酊乡。\n共恨今秋辜綵菊，相期来岁沃霞觞。\n须知四美人间少，一笑千金未易偿。",
        "dynasty": "宋",
        "collection_info": null
    },
    {
        "title": "寿蔡大资",
        "author": "华镇",
        "content": "岩岩巨镇瞻维岳，落落乔松栋干姿。\n物外风神时远鹤，几先识断世元龟。\n还逢周寝占熊旦，恰是商岩肖象时。\n愿醖东溟为寿酒，一年一献一瑶巵。",
        "dynasty": "宋",
        "collection_info": null
    },
    {
        "title": "项王庙",
        "author": "华镇",
        "content": "刘氏功名未足多，谩将带砺指山河。\n楚宫一夜虽虚垒，汉殿百年还艺禾。\n今日祠堂皆寂寞，当时江水自逶迤。\n有灵若忆生前事，应悔初为盖世歌。",
        "dynasty": "宋",
        "collection_info": null
    },
    {
        "title": "用韵赠陈县丞",
        "author": "华镇",
        "content": "明明真理与时纷，曾把清心仔细论。\n百虑已知归妙道，一尘无復寄灵根。\n时来或可纡蓝绶，兴尽还思杜席门。\n异日傥能追逸驾，相忘不必近林园。",
        "dynasty": "宋",
        "collection_info": null
    },
    {
        "title": "湖南运使程大卿寿",
        "author": "华镇",
        "content": "时来嘉会一阳新，庆属高门诞哲人。\n杞梓挺材周世用，珪璋含德足天纯。\n酒熏爱日凝和气，香触寒梅发早春。\n密运阴功方寸地，默增遐算有明神。",
        "dynasty": "宋",
        "collection_info": null
    },
    {
        "title": "崇宁元年五月十六日天汉桥月下閒步",
        "author": "华镇",
        "content": "閒来步月上银潢，天宇无尘夜色凉。\n双阙高寻佳气耸，三街平衬绿槐长。\n沈沈琳馆东西迥，褭褭珠楼左右光。\n归去不须寻蜀客，莫教知到斗牛傍。",
        "dynasty": "宋",
        "collection_info": null
    },
    {
        "title": "高邮张生出所得诗画一轴求余作诗因书",
        "author": "华镇",
        "content": "千岩秀处有扁舟，不驾樵风欲五秋。\n金咮未应甘腐鼠，霜翎时自下昆邱。\n尘埃漠漠长扃户，云月漫漫独倚楼。\n好事古来常恨少，碧霄清思为君搜。",
        "dynasty": "宋",
        "collection_info": null
    },
    {
        "title": "宿西禅寺诗",
        "author": "华镇",
        "content": "湖湘跋涉今犹近，淮海漂流昔早曾。\n扰扰未能逃鞅掌，星星祇见变鬅鬙。\n驱车旷野犹飞雪，税驾閒窗已上灯。\n瓶锡不移缘累息，须知人世尽输僧。",
        "dynasty": "宋",
        "collection_info": null
    },
    {
        "title": "送道守董朝散",
        "author": "华镇",
        "content": "香穗氤氲杂瑞烟，条风新转早春天。\n桑蓬庆集侯门日，铜竹荣居郡閤年。\n清晓十分圆玉兔，寒宵万斛照金莲。\n祝诗聊致官曹意，上古灵椿自八千。",
        "dynasty": "宋",
        "collection_info": null
    },
    {
        "title": "钱秀才索诗用韵酬之",
        "author": "华镇",
        "content": "新诗字字脱埃尘，几效中郎叹受辛。\n他日合为仙桂客，此时何愧布衣身。\n更无狐貉原非耻，直有箪瓢不是贫。\n雾豹南山饥不下，未惭尺蠖解求伸。",
        "dynasty": "宋",
        "collection_info": null
    },
    {
        "title": "次韵和潭州尹节推陪同年运使大卿知府安抚少卿知郡大夫饮会",
        "author": "华镇",
        "content": "一声浑化未来宫，当日联飞真乘龙。\n策足津途趋要切，掞庭华藻称纤秾。\n青云荣贯谁同得，白首朋樽此幸逢。\n乐事晚生曾未识，强赓佳句想形容。",
        "dynasty": "宋",
        "collection_info": null
    },
    {
        "title": "题朱中老宣德墓亭",
        "author": "华镇",
        "content": "不矜乡版早为宾，不叹恩纶晚及身。\n物识傥来忘世累，学随所遇泽吾民。\n鸿冥轻举閒刀刃，舟壑潜移冷隙尘。\n今日户庭皆似旧，共知君有克家人。",
        "dynasty": "宋",
        "collection_info": null
    },
    {
        "title": "赠孙纯臣居士",
        "author": "华镇",
        "content": "鼓腹酣歌七十余，卧龙山北寄蓬庐。\n满堂常见斑衣舞，填巷时来长者车。\n负郭稻田周岁计，还家兰圃足晨蔬。\n闲窗尽日无余事，时展青囊一卷书。",
        "dynasty": "宋",
        "collection_info": null
    },
    {
        "title": "上南都权府提刑孙大监二首  其一",
        "author": "华镇",
        "content": "声华籍籍冠诸公，三十年前淛水东。\n造次谈经皆振玉，从容遇事尽成风。\n心游迥出青尘外，名品横飞碧落中。\n留钥宪台虽重寄，方看平步入鹓鸿。",
        "dynasty": "宋",
        "collection_info": null
    },
    {
        "title": "上南都权府提刑孙大监二首  其二",
        "author": "华镇",
        "content": "抠衣平昔登门下，曾许横经近绛纱。\n江上一言冰玉远，天涯长叹水云赊。\n不才漫忝朱为绂，承学终惭髮已华。\n今日姓名犹见齿，尚因提奬得灵槎。",
        "dynasty": "宋",
        "collection_info": null
    },
    {
        "title": "舟中望金山寺",
        "author": "华镇",
        "content": "小山苍翠出江流，山上精庐望外幽。\n午影楼台连北固，夜声钟磬到扬州。\n客帆飞过朱栏角，沙鸟归栖碧瓦沟。\n南去北来长扰扰，画桡何日暂迟留。",
        "dynasty": "宋",
        "collection_info": null
    },
    {
        "title": "送德器移光州仙居令",
        "author": "华镇",
        "content": "邂逅旧惭无半面，追随今恨只三旬。\n高才锋颖凌长剑，和气舒迟压九春。\n百里莫言犹偪仄，三年亦可薄经纶。\n古丹应有遗方在，好使灵功被此民。",
        "dynasty": "宋",
        "collection_info": null
    },
    {
        "title": "奉酬刘令见怀",
        "author": "华镇",
        "content": "世路差池懒自嗟，眼前随分过年华。\n山中寻药援青嶂，海上将鸥踏浅沙。\n怀旧爱君交态厚，题诗寄我素封斜。\n争知节物随人冷，十月东篱未有花。",
        "dynasty": "宋",
        "collection_info": null
    },
    {
        "title": "腊后感怀和光道韵",
        "author": "华镇",
        "content": "达人蔑视千钟禄，曲士惊谈五石瓢。\n腊尽自怜春气近，月明谁念美人遥。\n铅华次第开梅萼，金色依稀着柳条。\n莫问阴山更阴处，数峰残雪未全销。",
        "dynasty": "宋",
        "collection_info": null
    },
    {
        "title": "过鲁太师庙",
        "author": "华镇",
        "content": "汉家循吏得民深，素业流风尚可寻。\n愧在盛时操短刃，远来邻壤效鸣琴。\n敢论异事追前事，所喜仁心契本心。\n振辔再经驯雉境，一瞻道庙想徽音。",
        "dynasty": "宋",
        "collection_info": null
    },
    {
        "title": "题普照寺",
        "author": "华镇",
        "content": "刚趁閒情逐队行，忽逢萧寺眼前明。\n修廊有荫僧趺坐，古殿无人雀啄声。\n咫尺都城尘不到，寻常林木境还清。\n凭君试问轮蹄客，过此如何不解惊。",
        "dynasty": "宋",
        "collection_info": null
    },
    {
        "title": "高风",
        "author": "华镇",
        "content": "一传肯来忘暑月，两旬轻举薄云霄。\n非关汉水鱼盈钓，不为宜城酒满瓢。\n方外采真欣淡泊，人间知足得逍遥。\n高风可是陶彭泽，归去田园为折腰。",
        "dynasty": "宋",
        "collection_info": null
    },
    {
        "title": "陆彦则索诗寄之四韵",
        "author": "华镇",
        "content": "解官才喜此身轻，忍以冥搜损性情。\n疏懒旧来高叔夜，虚閒今日似渊明。\n愿酬美意情虽切，强缀狂歌曲不成。\n应有朱侯偷笑我，壮年不解请长缨。",
        "dynasty": "宋",
        "collection_info": null
    },
    {
        "title": "寿柯运使  其一",
        "author": "华镇",
        "content": "九十韶光纔十九，高门曾是弄瑶璋。\n熊罴梦寐当时吉，龟鹤年龄此日长。\n刘晏已知丰外计，曹参行见趣归装。\n更看德善流芳处，济济斑衣满画堂。",
        "dynasty": "宋",
        "collection_info": null
    },
    {
        "title": "寿柯运使  其二",
        "author": "华镇",
        "content": "晓来迟日上高堂，珠箔玲珑锦席张。\n玉斝腾波行旨酒，金炉生穗起真香。\n融融喜气凝庭户，拂拂歌尘下栋梁。\n许步桃蹊无以报，但祈眉寿献篇章。",
        "dynasty": "宋",
        "collection_info": null
    },
    {
        "title": "赵防御新闢小斋诗以贻之",
        "author": "华镇",
        "content": "隠操真全不待山，小斋新闢户常关。\n窗延昼白明丹府，鑪养春和润玉颜。\n何必金丝喧晓夕，祇将槌拂伴虚闲。\n人间兴味元恬淡，不见轮飞倦后还。",
        "dynasty": "宋",
        "collection_info": null
    },
    {
        "title": "代湖南张运使贺蔡右丞",
        "author": "华镇",
        "content": "高步英躔恰妙龄，曙华相照有余荣。\n早逢周室遵儒雅，亲见文公迓太平。\n可但清标称玉润，共知具体得金声。\n庙堂方契千年会，侧听康哉语载赓。",
        "dynasty": "宋",
        "collection_info": null
    },
    {
        "title": "送傅彬老检讨赴宜兴簿",
        "author": "华镇",
        "content": "不是双翎羽未齐，天门欲到失云梯。\n眼前且看神仙府，身外休论枳棘栖。\n百草让茶先有味，一缾挹水近通携。\n扁舟邂逅须乘兴，细看东风罨画溪。",
        "dynasty": "宋",
        "collection_info": null
    },
    {
        "title": "次韵湖南张运判会春园新亭之什",
        "author": "华镇",
        "content": "落落长松满古园，沈沈碧水侵新轩。\n于今人物情虽别，平昔池台迹未昏。\n身外无尘红入座，眼前有酒绿盈樽。\n更将好乐无荒意，深入无生不二门。",
        "dynasty": "宋",
        "collection_info": null
    },
    {
        "title": "田家二首  其一",
        "author": "华镇",
        "content": "莫笑田家物象微，柴荆未肯愧朱扉。\n槿篱花发锦步障，莎径叶齐丝地衣。\n葭苇吟风环竹屋，鸳鸯浴水傍苔矶。\n藜羹黍酒有余味，笑看庭阴密又稀。",
        "dynasty": "宋",
        "collection_info": null
    },
    {
        "title": "田家二首  其二",
        "author": "华镇",
        "content": "绕舍澄沟玉色方，夹堤密树俨修廊。\n霜迟留得秾阴绿，秋冷全无潦水黄。\n独木短桥通别圃，攒芦新廪出高墙。\n终年饱暖人生足，何必崎岖走异乡。",
        "dynasty": "宋",
        "collection_info": null
    },
    {
        "title": "卜居",
        "author": "华镇",
        "content": "桑弧蓬矢是男儿，故国松楸亦重违。\n架构自知惟壁立，绸缪谁敢羡翚飞。\n桑麻地狭妻孥笑，堂庑檐低燕雀稀。\n清世薄才何所用，求田问舍未应非。",
        "dynasty": "宋",
        "collection_info": null
    },
    {
        "title": "诗酒六首  其一",
        "author": "华镇",
        "content": "大雅读书勤苦外，肯来文会盍簪中。\n诅盟吾欲出三物，续社君当图九翁。\n绿橘未题霜降颗，黄杨纔长闰余丛。\n后成若援兰亭例，金谷樽看谁罚空。",
        "dynasty": "宋",
        "collection_info": null
    },
    {
        "title": "诗酒六首  其二",
        "author": "华镇",
        "content": "文力尤能草上风，后生横槊斗诗中。\n诸君共利先登将，一我甘为左次翁。\n水至细流皆入海，材为直木必由丛。\n笔端衮衮淳于伙，未觅膏油炙毂空。",
        "dynasty": "宋",
        "collection_info": null
    },
    {
        "title": "诗酒六首  其三",
        "author": "华镇",
        "content": "辞宦各归千里外，满城不出数家中。\n得诗夜共嘲骚客，次韵时来寄子翁。\n已分鹭鸾垂翠葆，尚能鱼目斗珠丛。\n人生閒裏还无此，白首光阴过莫空。",
        "dynasty": "宋",
        "collection_info": null
    },
    {
        "title": "诗酒六首  其四",
        "author": "华镇",
        "content": "已在渊明归去后，只消长庆醉吟中。\n诗名未到出蓝者，酒德忘为垂白翁。\n刻烛分题喉每噤，挥杯多酌指如丛。\n拦街拍手儿童笑，十日醒无一日空。",
        "dynasty": "宋",
        "collection_info": null
    },
    {
        "title": "诗酒六首  其五",
        "author": "华镇",
        "content": "残醉偶思京辇下，戏言堪入和章中。\n词因公度李道可，印借梦卿成孺翁。\n荒怪定逾诗律外，风流谁笔笑林丛。\n张而不弛非文武，莞尔牛刀未可空。",
        "dynasty": "宋",
        "collection_info": null
    },
    {
        "title": "诗酒六首  其六",
        "author": "华镇",
        "content": "商搉文章论要公，切云千仞将坛中。\n诗人何地可安我，丑妇今朝纔拜翁。\n雕玉苦心为楮叶，绣衣谩眼束柴丛。\n南邻寄谢梁兵部，险韵无劳独断空。",
        "dynasty": "宋",
        "collection_info": null
    },
    {
        "title": "暖斋诗",
        "author": "华镇",
        "content": "至足无求触处同，小斋和气日冲融。\n几筵已得啸歌地，赤白何须绘画工。\n况有午檐容爱日，曾无北户召寒风。\n清心迥出尘埃外，讵见高堂数仞崇。",
        "dynasty": "宋",
        "collection_info": null
    },
    {
        "title": "雪中寄徐主簿",
        "author": "华镇",
        "content": "出门四幕云垂地，举目千花雪映天。\n况是光阴犹故腊，何妨时日在新年。\n不辞登顿行长道，但喜丰穰属大田。\n遥羡风流栖枳客，一焚檀篆达诚虔。",
        "dynasty": "宋",
        "collection_info": null
    },
    {
        "title": "次韵酬道州同官雪中召饮",
        "author": "华镇",
        "content": "千林腊雪缀玫瑰，为送丰年好信来。\n有客倚楼吹玉笛，何人立马傍银台。\n书斋喜白临窗纸，妆阁惊藏照脸梅。\n清景可怜佳句重，为君随分把金杯。",
        "dynasty": "宋",
        "collection_info": null
    },
    {
        "title": "和石太傅钱清僧舍围炉余时先往萧山不预其会",
        "author": "华镇",
        "content": "后进多年仰硕肤，相逢如恨日将晡。\n懽怀想不辞醇酎，高论应须出大鑪。\n丽藻旧钦梁上客，清风今识汉潜夫。\n初惭不预芝兰列，和得阳春愧已无。",
        "dynasty": "宋",
        "collection_info": null
    },
    {
        "title": "题画鹰",
        "author": "华镇",
        "content": "高飞远走可人情，上蔡东青旧有名。\n谁在华堂餍鼎俎，自甘平野掠柴荆。\n心忧狐兔纷难尽，眼看豺狼恣不平。\n莫倚丝绳金縼美，弓藏鸟尽汝须惊。",
        "dynasty": "宋",
        "collection_info": null
    },
    {
        "title": "失题  其一",
        "author": "华镇",
        "content": "暑往寒来春復秋，东西南北一萍浮。\n吴鈎越剑虽常淬，梁苑秦关祇浪游。\n场屋同盟多列鼎，乡闾小子亦封侯。\n十年窗下劳萤雪，今日明时漫白头。",
        "dynasty": "宋",
        "collection_info": null
    },
    {
        "title": "失题  其二",
        "author": "华镇",
        "content": "分宜浪迹学希夷，岂合将身涉事为。\n无外纵知皆是幻，有中宁免强随时。\n懒于中散人谁觉，贫过原思已自知。\n若有一廛容定省，肯将尘鞅自羁縻。",
        "dynasty": "宋",
        "collection_info": null
    },
    {
        "title": "挽张约之",
        "author": "华镇",
        "content": "盗跖有年颜子夭，千秋此理竟难昭。\n一枝仙果方成实，三叶阶兰已尽凋。\n壮志永违祇自恨，清魂一去更谁招。\n犹胜伯道终身后，应得幽冥慰寂寥。",
        "dynasty": "宋",
        "collection_info": null
    },
    {
        "title": "元夕",
        "author": "华镇",
        "content": "节物随时好，元宵兴味多。\n常年苦风雨，今夕偶晴和。\n天宇消氛翳，星华侵月波。\n六街纷合沓，两观迥嵯峨。\n平昔财多裕，欢心虑靡他。\n深沈闭阆苑，窈窕引巫娥。\n百斛澄瑶碧，千枝列芰荷。\n珠咽激清脆，霓袖竞婆娑。\n颉颃将雏态，绵蛮命友歌。\n涓涓催急箭，殷殷尚鸣鼍。\n缥缈飞华幰，丁东振宝珂。\n东西历登览，南北递经过。\n不惜云罍罄，祇看牛影俄。\n恨无夸父足，拟掷鲁阳戈。\n出入心忘计，晨昏用有那。\n佳时徒共乐，欢事不同科。\n牵率调弦管，安排具绮罗。\n有虞虚腹馁，那作醉颜酡。\n不见三千履，难逢十二梭。\n寂寥尘陌上，谁问夜如何。",
        "dynasty": "宋",
        "collection_info": null
    },
    {
        "title": "赠越倅胡郎中",
        "author": "华镇",
        "content": "天上元宵后，中阶瑞气豪。\n干坤扶睿哲，山岳孕英髦。\n识量东溟阔，才华北斗高。\n序迁登半刺，清选陟诸曹。\n庆旦回新律，邦人荐寿醪。\n椿龄祈永固，荣应吕虔刀。",
        "dynasty": "宋",
        "collection_info": null
    },
    {
        "title": "寄焦公泽",
        "author": "华镇",
        "content": "身世旋蓬转，年华激矢忙。\n漂流轻楚越，契阔易参商。\n窃预三千日，行几二十霜。\n金声留逸响，玉润有余光。\n仕路虽叨践，心蹊未敢荒。\n轩昂遗俗物，感激企前芳。\n燕雀惊鸿鹄，鸱鸢吓凤凰。\n倾都无孟子，通国毁匡章。\n曾席虽云远，韩门未见忘。\n铄金频减价，投杼几循墙。\n素履微难任，流言众觉强。\n箴言曾展转，攻鼓或相将。\n睠想周宾裔，来居禹计乡。\n一门如旅燕，三世寄飞梁。\n何地逢遗秉，谁垣有树桑。\n釜鱼时肖范，储石每矜扬。\n儒术资斑见，乡评假寸长。\n芹藜经伏腊，苹藻备烝尝。\n纻絮亏冬褐，丹铅薄晓妆。\n晚蝉无重翼，瀌雪有骄阳。\n唐彀虚曾入，齐飞宛未翔。\n十年劳俛仰，三釜足凄凉。\n怀刺终思重，车尘旧耻望。\n有惭猗顿富，徒效老莱装。\n曲表求端影，奔车倚怒螳。\n力微甘黾勉，道拙分摧藏。\n好恶乡人僻，风波世路常。\n棘薪今合重，瓜蔓昔还伤。\n颊舌知无补，丝桐或可量。\n未教轻割席，庶復许升堂。",
        "dynasty": "宋",
        "collection_info": null
    },
    {
        "title": "送湖南运判张朝散",
        "author": "华镇",
        "content": "幽野葽含秀，周朝麦荐新。\n祇园纔浴像，嵩岳復凝神。\n鹊印天休裔，书林世贵人。\n江山分秀气，珪璧粉天真。\n三箧传遗绪，前筹起逸尘。\n人间欣得瑞，席上蔼为珍。\n平步游英彀，长驱历要津。\n星轺聊按指，元鼎伫经纶。\n熊梦祥占日，斑衣色养辰。\n云鹏方万里，海鹤本千春。",
        "dynasty": "宋",
        "collection_info": null
    },
    {
        "title": "寿蔡大资",
        "author": "华镇",
        "content": "德绪先流庆，高门早诞贤。\n星杓方历次，羲驭欲周天。\n博大天殊禀，高明道有传。\n逢原从左右，中礼在周旋。\n网辖提携早，枢机委寄专。\n先猷重有作，庙筭远无前。\n避宠辞帷幄，分华出涧瀍。\n条流图外事，谈笑握中权。\n吏胆销精密，民心适静便。\n旆閒清洛日，牙耸碧嵩烟。\n世路观无迹，神机体善渊。\n弦歌随绛帐，笔削起韦编。\n已觉留司久，弥增注想坚。\n钧衡终所倚，衮绣伫来还。\n今日知祈祷，灵椿比大年。",
        "dynasty": "宋",
        "collection_info": null
    },
    {
        "title": "水壁",
        "author": "华镇",
        "content": "画手闻曹霸，伊人岂裔孙。\n穷神邈江海，遗迹在墙垣。\n发地惊涛起，扶椽迭浪翻。\n来非自胥怒，去不为鲸吞。\n咫尺重渊险，寻常万里奔。\n气疑烝宇宙，势欲浸干坤。\n但见挥长笔，谁能测巨源。\n汪洋须骇瞩，漥突几惊扪。\n湛湛将澄处，悠悠迭细痕。\n轻飔掠伊洛，阔岸漫湘沅。\n怒势功尤壮，飞澜地欲掀。\n沧溟拥神岛，穷髮运游鵾。\n槃礴应无顾，安排自有门。\n夙成参造化，无用契胚浑。\n岁久人虽远，尘侵墨未昏。\n依稀逢海若，彷佛弔湘魂。\n倦客萦多累，乘桴特未援。\n时来观浩荡，聊用涤尘烦。\n莫使蜗涎蠹，常令墨妙存。\n不劳浮渤澥，已似陟昆崙。",
        "dynasty": "宋",
        "collection_info": null
    },
    {
        "title": "送新广西提刑曹司勋",
        "author": "华镇",
        "content": "勋业平阳重，才华子建先。\n高风延世济，大笔得家传。\n事至皆游刃，辞新尽应弦。\n从容登桂籍，慷慨躐英躔。\n不下文弥蔚，曾磨质更坚。\n鹓鸿倾义路，旒扆赏辞编。\n善诱恢师范，良图悚幕莲。\n雄鸣声阔达，高举势腾骞。\n中外资裁制，交游喜荐延。\n入趋兰省秘，出拥绣衣鲜。\n封域三苗旧，江山五岭连。\n楚风轻有素，蛮俗混难铨。\n飞輓归丰羡，经营出静便。\n霜威严不试，镜照朗无前。\n玉石胸中判，龙蛇度外捐。\n冥心投至理，寓兴起新篇。\n不羡怀沙洁，羞称赋鵩贤。\n团茆方息驾，隠几欲忘筌。\n杯水澄朝彩，炉香炷久烟。\n有余论墨妙，无问及筳篿。\n华实湖湘外，声名日月边。\n泥封俄迅激，竹律未周旋。\n畏景明流石，熏飈穆泛弦。\n星车躔岭徼，虎节起湘川。\n雨露恩无外，干坤施不偏。\n远民伤侧陋，天子重生全。\n桂水秦开郡，璇玑舜继年。\n平反须利器，跋履屈华鞯。\n贱子曾昂首，清途想侧肩。\n希声元寂寞，坦履素蹁跹。\n世路谁为偶，台僚窃备员。\n机心宁及俗，直道尚侔天。\n宜幞为郎被，难加出将鞭。\n神栖南郭隠，心醉北窗眠。\n大匠微无弃，幽芳早见搴。\n斲轮惭妙手，倾盖胜华颠。\n莫叱王遵驭，空矜郭泰船。\n云移难就荫，蚁慕漫求羶。\n越峤暄凉异，周班旦莫联。\n行看践槐棘，应纪纫兰荃。",
        "dynasty": "宋",
        "collection_info": null
    },
    {
        "title": "鱼戏动新荷",
        "author": "华镇",
        "content": "风日向清和，游鱼水面多。\n逶迤浮巨壑，摇漾动新荷。\n密倚纤茄转，轻翻绿影俄。\n参差吹弱藻，潋滟起微波。\n跃跃同盈沼，洋洋类舞河。\n因知濠上意，不羡越溪歌。",
        "dynasty": "宋",
        "collection_info": null
    },
    {
        "title": "峄阳孤桐",
        "author": "华镇",
        "content": "大乐潜生气，徐方暗结融。\n峄阳钟异物，山木得孤桐。\n特干千寻耸，清阴十亩丰。\n夜声通渤澥，午影到崆峒。\n雨露偏垂德，阴阳曲致工。\n和音来象外，懿质孕区中。\n不羡樗无用，常卑桂有丛。\n人期瞻舜日，自信达尧聪。\n动植奚难感，神明庶可通。\n铿锵虽固有，翦拂未曾蒙。\n合梓纔知美，弦丝乃见功。\n名尝叨禹纪，材实待夔攻。\n埋没如邕爨，栽培异楚宫。\n山禽曾不识，丹凤每来同。\n沆瀣凝朝气，沧凉泛晓曈。\n发扬羞谷黍，疏散愧江枫。\n誓与箫韶并，宁随历草空。\n傥教承搏拊，焉敢避磨礲。\n功用施清庙，声华发大东。\n知音何以报，愿为奏南风。",
        "dynasty": "宋",
        "collection_info": null
    },
    {
        "title": "送越州佥判徐状元赴阙",
        "author": "华镇",
        "content": "彼美司刑士，言辞越幕宾。\n斑衣登彩舫，罗袖拥雕轮。\n重过千年会，轻捐万壑春。\n拂樯风习习，泛楫水鳞鳞。\n仰念当朝律，高还治古淳。\n嘉猷皆建置，弊法不因循。\n食餠无容画，观龙必贵真。\n进贤非积累，怀宝免湮沦。\n徒步升黄阁，元台出渭滨。\n昔年书旧史，今日在严宸。\n志士休歌凤，鸿儒罢泣麟。\n不愁长待价，祇恐未能仁。\n盛世当千士，明公第一人。\n词场无大敌，桂苑绝前尘。\n雅誉多材艺，雄居要路津。\n规为真大器，荐擢易常伦。\n绀髮年方壮，清光日向亲。\n横飞朝鼎鼐，跬步职丝纶。\n学问功无愧，经纶志必伸。\n善将兼海内，泽可下天民。\n既得风云便，应为柱石臣。\n已知材似杞，惟贵寿如椿。\n猥似卑凡质，同居晏粲辰。\n问年虽鲁卫，语士乃齐秦。\n敢谓苗堪揠，惟知竹有筠。\n毛公方喜檄，原宪不忧贫。\n春至宁栽柳，秋来未忆莼。\n况逢春眼见，何虑白头新。\n戮力尊贤轨，虚怀慕德邻。\n愿言登左右，无或弃轮囷。",
        "dynasty": "宋",
        "collection_info": null
    },
    {
        "title": "送越倅胡郎中入京",
        "author": "华镇",
        "content": "雄镇扬州域，前闻越绝灵。\n天文直牛女，地势压沧溟。\n霸业虽陈迹，王图乃旧经。\n遗风终朴素，弥世慎仪刑。\n纡绶皆英彀，乘轩尽德馨。\n迄今无僭滥，自古底安宁。\n硕德居华旦，清资应列星。\n司城新进秩，别乘旧扬軨。\n妙誉高藩翰，嘉名蔼阙廷。\n自堪剖符竹，犹此驾箳篂。\n裨替无遗恨，平反得所听。\n威仪严肃穆，文雅焕青荧。\n裁决真穿缟，经纶甚建瓴。\n属城尝乏守，茂绩可书屏。\n完士终何感，丹心独愿铭。\n沦埋脱吴阪，知赏谬柯亭。\n述业知晞骥，多闻媿识鼮。\n成风非匠石，合舞谢庖丁。\n滥拟窥场藿，叨曾食野苹。\n禹门俄暴鬣，陶梦辄摧翎。\n捧檄终堪喜，弹冠讵可停。\n未能餐沆瀣，安敢卧清泠。\n山薮容樗栎，川河纳渭泾。\n不教长在涧，还许预充庭。\n破竹期迎刃，提刀更发硎。\n有缘重奋迅，何虑復伶俜。\n稳步封崤底，长驱过井陉。\n旋瞻丹阙凤，密觏宝阶蓂。\n先哲犹嘲白，微才乃拾青。\n既霑新籍桂，无负故囊萤。\n寒谷逢阳律，幽姿得震霆。\n心诚期秉石，踪迹免如萍。\n矩范兹亲觌，徽音此窃聆。\n执鞭欣有自，整驾恨难扃。\n杯水遮琱辔，壶浆拥彩舲。\n鸣钲发兰沚，迭鼓起苹汀。\n庞骥虽云展，黄陂未易形。\n虔刀方电发，孔榻任尘冥。\n伫见宵人伏，行观病者醒。\n驰心逐旌旆，引领瞩郊垧。",
        "dynasty": "宋",
        "collection_info": null
    },
    {
        "title": "送湖南提举梁朝散",
        "author": "华镇",
        "content": "公族流芳远，侯门积庆长。\n玉田收地宝，兰畹毓天香。\n岐嶷英姿妙，魁梧德宇强。\n岳灵分秀气，昴宿注祥光。\n世济居弥厚，官成动有章。\n题舆高右陕，持节重西湘。\n二九朝阳永，中秋夕月凉。\n诞弥迎节至，嘉庆肆筵芳。\n檀篆金为鼎，榴花玉作觞。\n愿言齐鹤寿，平步冠鹓行。",
        "dynasty": "宋",
        "collection_info": null
    },
    {
        "title": "和通州李判官",
        "author": "华镇",
        "content": "忆昔元丰第二春，叨陪逸驾预官论。\n频烦州县徒劳职，未报君亲罔极恩。\n居与莞蒲依海角，出随雁鹜走江村。\n闲心祇合寻三径，倦翼宁堪憩九门。\n羊枣幸占如养志，莱衣欣有唤翁孙。\n他时未免烦陶铸，只就同年丐漆园。",
        "dynasty": "宋",
        "collection_info": null
    },
    {
        "title": "送越帅程给事赴诏",
        "author": "华镇",
        "content": "清华仙殿图书府，贵近东台侍从郎。\n宠被买臣荣遇绂，来临安石宴游乡。\n下车建设先条教，暖席施为尽纪纲。\n鑑物浄明齐上水，临机锋锐踰干将。\n威棱直为摧姦宄，德惠阴知佑善良。\n意匠经营真有趣，轴机裁处动非常。\n谨严庭讼情无失，检察民输弊已亡。\n坐使姦胥难用巧，默令雅俗尽知方。\n淳和只有兴廉逊，肃治应无敢寇攘。\n莲幕终朝閒笔削，圜扉经岁绝桁杨。\n精蓝振起都城美，新馆增延使者光。\n翦拂散材充大匠，吹嘘寒谷变春阳。\n三年治最腾歌颂，千里声和协雨旸。\n何但编氓称五袴，已令比屋有千箱。\n风流自得篇章乐，閒暇人惊日月长。\n彩舫有时罗绮绣，朱轓到处拥丝簧。\n寻穷万壑幽深趣，踏徧千岩紫翠芳。\n绝唱未饶元相国，遗风独揖贺知章。\n香山图画知尝预，魏阙心诚想未忘。\n下国可能留近侍，雄材自合在岩廊。\n祥光一夜生台座，优诏平明出未央。\n汉殿果深思董贾，越人那久得龚黄。\n丹书东下随秋雁，画鹢西征拂晓霜。\n不独飞章留去辙，况多扶老拥归艎。\n已知子翼终难借，犹拟曹侯且缓装。\n送目未能看竹马，倾思惟只咏甘棠。\n既当帝阙盐梅望，可恋吴门绣画堂。\n前席虚心方注想，据鞍壮气正康强。\n七城异绩虽云远，万室苍生伫有望。\n蹇步有心随轨辙，梦魂终夜倚门墙。",
        "dynasty": "宋",
        "collection_info": null
    },
    {
        "title": "次韵酬桂阳石知监怀乡见寄",
        "author": "华镇",
        "content": "南北周旋事屡更，剖符纔喜慰苍生。\n米盐无滞纲条密，雀鼠难欺狱讼平。\n樽俎有余今北海，篇章多暇古宣城。\n桃源善庆时难拟，金谷风流世有名。\n荣拥双旌忘自得，永怀三径念同情。\n乡闾分义千钧重，笔墨才华一座倾。\n官异微之惭未称，报殊平子愧非精。\n折腰寂寞将何遣，稔听龚黄布政声。",
        "dynasty": "宋",
        "collection_info": null
    },
    {
        "title": "湖南运使柯少卿寿",
        "author": "华镇",
        "content": "星杓旋指始回寅，迟日烘天欲再旬。\n安寝熊罴通吉梦，高门弧矢见成人。\n江山孕美宽为量，奎壁腾芒秀入神。\n学苑远穷三箧富，辞林荣占一枝春。\n分麾闽越閒余刃，赐笔中台播逸尘。\n棘寺入陪鹓列久，湘源来着绣衣新。\n笑谈已集金粮最，眄睐无遗玉石真。\n不惮高才亲远使，更将和气裕斯民。\n华资分合归无已，眉寿阴须付有仁。\n幕下晚生欣庇德，强歌精意指灵椿。",
        "dynasty": "宋",
        "collection_info": null
    },
    {
        "title": "用石桂阳韵谢左判官陈司理见寄",
        "author": "华镇",
        "content": "曾挹清谈仆屡更，解颐聊足慰平生。\n共观云物怀虞帝，为引渔翁问屈平。\n一逐晓风分客路，两逢春雨暗山城。\n寒林不见迁鶑语，古壁多逢逐客名。\n怀寄远随贤守句，爱忘深识故人情。\n参军笔力湘山峭，幕府辞源峡水倾。\n刻烛赋诗曾有意，临池扫帚未能精。\n强将西缶临风击，终逊玲珑戛玉声。",
        "dynasty": "宋",
        "collection_info": null
    },
    {
        "title": "挽宗岳张尊师",
        "author": "华镇",
        "content": "神仙去住本无家，此日人间漫叹嗟。\n华表旧传归白鹤，洞庭谁见袖青蛇。\n道山两拂谈经麈，沧海频乘犯斗槎。\n双玉佩沾天上露，五铢衣识洞中霞。\n林泉投老心犹壮，京国归来鬓未华。\n短制从今牵薜荔，杂耕依旧种胡麻。\n风生谢傅团团扇，花隠尧夫小小车。\n逸兴逍遥舟不繫，新诗妙绝玉无瑕。\n松边对酒依盘石，竹裏分泉洗落花。\n一自青冥餐沆瀣，更谁黄犊侣麏麚。\n丹初封鼎云犹湿，棋未收枰日已斜。\n每过竹轩深有恨，独怜溪阁静无譁。\n匣中不见龙三尺，画裏空余雪两髽。\n回首方蓬归路远，五云愁杀树交加。",
        "dynasty": "宋",
        "collection_info": null
    },
    {
        "title": "宫使蔡太师寿诗",
        "author": "华镇",
        "content": "天贻真宰赞重熙，何日来符命世期。\n五夜燕游元夕后，三阳交泰上春时。\n维师事业前无吕，先觉心灵世有伊。\n首斡化机熙帝载，暂休祠馆动民思。\n和羹终付盐梅手，仗节难稽柱石姿。\n华屋早开丞相第，衮衣新赋我公诗。\n缃桃满院光风转，素李成蹊淑景迟。\n鼎席具瞻何所愿，祝公眉寿等莲龟。",
        "dynasty": "宋",
        "collection_info": null
    },
    {
        "title": "谢成都杨汇秀才惠邛州竹杖二首  其一",
        "author": "华镇",
        "content": "临邛石上老龙孙，雪抱霜封有旧痕。\n耸削已知非俗物，更堪来自草玄门。",
        "dynasty": "宋",
        "collection_info": null
    },
    {
        "title": "谢成都杨汇秀才惠邛州竹杖二首  其二",
        "author": "华镇",
        "content": "邂逅相逢又别离，骤承佳贶意何其。\n应怜越绝闲云客，酷似临邛瘦竹枝。",
        "dynasty": "宋",
        "collection_info": null
    },
    {
        "title": "过涧",
        "author": "华镇",
        "content": "两山分处水横流，渡水登山趣更幽。\n却忆当年谢康乐，等閒羁束为封侯。",
        "dynasty": "宋",
        "collection_info": null
    },
    {
        "title": "河上",
        "author": "华镇",
        "content": "沙头两两飞归雁，水面茸茸长绿蒲。\n知是人间好时节，不妨河上弄泥涂。",
        "dynasty": "宋",
        "collection_info": null
    },
    {
        "title": "闻歌",
        "author": "华镇",
        "content": "来时梅萼粘残雪，归日桃花簇绛罗。\n农事不妨河事了，齐声连路踏春歌。",
        "dynasty": "宋",
        "collection_info": null
    },
    {
        "title": "秋风",
        "author": "华镇",
        "content": "秋风昨夜落前林，放出千岩秀色深。\n欲结草庐归未得，倚栏空负季鹰心。",
        "dynasty": "宋",
        "collection_info": null
    },
    {
        "title": "上顾侍郎诗",
        "author": "华镇",
        "content": "西汉风流古到今，油油巵酒待青襟。\n后堂不许闻歌舞，始觉先生见与深。",
        "dynasty": "宋",
        "collection_info": null
    },
    {
        "title": "渡岭",
        "author": "华镇",
        "content": "岭路林梢一线通，肩舆直上破林风。\n眼前遥见东山树，却顾青衫愧谢公。",
        "dynasty": "宋",
        "collection_info": null
    },
    {
        "title": "四海",
        "author": "华镇",
        "content": "四海田庐自有余，置锥无地欲尤谁。\n鹪鹩莫厌一枝少，更有寄巢无一枝。",
        "dynasty": "宋",
        "collection_info": null
    },
    {
        "title": "历阳道中",
        "author": "华镇",
        "content": "江北江南未定时，襟喉此地繫安危。\n颓营故垒皆芜没，日落寒生枫树枝。",
        "dynasty": "宋",
        "collection_info": null
    },
    {
        "title": "江南湖阳",
        "author": "华镇",
        "content": "末俗颓风正可悲，当时强项是男儿。\n君王不似南阳日，此事宁教女子知。",
        "dynasty": "宋",
        "collection_info": null
    },
    {
        "title": "石碛汉高帝庙",
        "author": "华镇",
        "content": "黄屋何曾驻未央，十年关外蹀寒霜。\n灵祠今日秋江上，门鏁丹枫似楚王。",
        "dynasty": "宋",
        "collection_info": null
    },
    {
        "title": "缑氏道中口占",
        "author": "华镇",
        "content": "人道自有上天梯，尘暗灵襟路却迷。\n不见吹笙王子晋，独乘玄鹤碧嵩西。",
        "dynasty": "宋",
        "collection_info": null
    },
    {
        "title": "立春日雪  其一",
        "author": "华镇",
        "content": "金丝未徧千门柳，玉叶纔分五岭梅。\n青帝似怜芳信少，更教春日六花开。",
        "dynasty": "宋",
        "collection_info": null
    },
    {
        "title": "立春日雪  其二",
        "author": "华镇",
        "content": "斜入芳筵沾綵胜，密铺幽径点兰芽。\n谢娘子细临看取，不是杨花是雪花。",
        "dynasty": "宋",
        "collection_info": null
    },
    {
        "title": "挽饶法主",
        "author": "华镇",
        "content": "缁服熏修九十春，法筵长为指通津。\n经窗未冷铜炉火，已作他方应化身。",
        "dynasty": "宋",
        "collection_info": null
    },
    {
        "title": "方城道中值雨",
        "author": "华镇",
        "content": "重云三日锁前山，麦陇泥涂尚未干。\n行路春光已𢬵弃，任从风雨作轻寒。",
        "dynasty": "宋",
        "collection_info": null
    },
    {
        "title": "和叔凭惜春  其一",
        "author": "华镇",
        "content": "无计可能留永日，有情何用惜芳春。\n明年还似今年好，𢬵作花前把酒人。",
        "dynasty": "宋",
        "collection_info": null
    },
    {
        "title": "和叔凭惜春  其二",
        "author": "华镇",
        "content": "柳暗晓鶑鸣树底，帘垂午燕簇楼头。\n东君暂去无多日，且放残红逐水流。",
        "dynasty": "宋",
        "collection_info": null
    },
    {
        "title": "登舟夜作",
        "author": "华镇",
        "content": "一揖天官籍姓名，半年归计杳难成。\n夜来梦觉篷窗冷，枕底惊闻汴水声。",
        "dynasty": "宋",
        "collection_info": null
    },
    {
        "title": "溪行",
        "author": "华镇",
        "content": "渌波漾漾日西来，波上鲂鱼拨剌回。\n乔木两堤连翠幄，春深谁復翦条枚。",
        "dynasty": "宋",
        "collection_info": null
    },
    {
        "title": "过牛头山",
        "author": "华镇",
        "content": "千岩秀处是家山，东望重江未可还。\n今日马头逢翠阜，且垂鞭袖一开颜。",
        "dynasty": "宋",
        "collection_info": null
    },
    {
        "title": "赠温幕张子常有诗见怀用韵因成五篇  其一",
        "author": "华镇",
        "content": "鸣玉琅琅振小舟，银鈎婉婉照清流。\n如何汉殿凌云笔，肯赋寒山水石幽。",
        "dynasty": "宋",
        "collection_info": null
    },
    {
        "title": "赠温幕张子常有诗见怀用韵因成五篇  其二",
        "author": "华镇",
        "content": "寂寥不见李膺舟，时倚西风叹逝流。\n小吏忽来传秀句，春容顿觉满山幽。",
        "dynasty": "宋",
        "collection_info": null
    },
    {
        "title": "赠温幕张子常有诗见怀用韵因成五篇  其三",
        "author": "华镇",
        "content": "一来海角舣扁舟，两见天南大火流。\n钟鼓不闻昏自晓，柴荆常闭冷还幽。",
        "dynasty": "宋",
        "collection_info": null
    },
    {
        "title": "赠温幕张子常有诗见怀用韵因成五篇  其四",
        "author": "华镇",
        "content": "怀才自是济川舟，术业曾非西北流。\n禁掖言归应不晚，海山未去且寻幽。",
        "dynasty": "宋",
        "collection_info": null
    },
    {
        "title": "赠温幕张子常有诗见怀用韵因成五篇  其五",
        "author": "华镇",
        "content": "曾乘碧海驭风舟，几挹苍崖喷雪流。\n想得更当和鼎重，也应须记赏心幽。",
        "dynasty": "宋",
        "collection_info": null
    },
    {
        "title": "和河南府倅程朝散缑氏僧舍题壁",
        "author": "华镇",
        "content": "尘机不动有余清，逸静孤飞在杳冥。\n想得马头无限思，碧云随处见瑶屏。",
        "dynasty": "宋",
        "collection_info": null
    },
    {
        "title": "弦月",
        "author": "华镇",
        "content": "人间离别最堪怜，天上嫦娥恐亦然。\n昨夜广寒分破镜，半奁飞上九重天。",
        "dynasty": "宋",
        "collection_info": null
    },
    {
        "title": "宣化道上望钟山",
        "author": "华镇",
        "content": "望外江山千万重，北山秀气冠江东。\n可怜秋月澄明夜，怨鹤长悲蕙帐空。",
        "dynasty": "宋",
        "collection_info": null
    },
    {
        "title": "题画",
        "author": "华镇",
        "content": "栽松累石状孱颜，万仞形容数尺间。\n会得秋毫非至细，可能留意羡他山。",
        "dynasty": "宋",
        "collection_info": null
    },
    {
        "title": "阴影",
        "author": "华镇",
        "content": "昇时冉冉落如飞，乌兔由来不自持。\n莫作人间天上语，有中都是一成亏。",
        "dynasty": "宋",
        "collection_info": null
    },
    {
        "title": "出南熏门道中诗",
        "author": "华镇",
        "content": "玉津槐柳绿成阴，归路春光步步深。\n名宦未多年不少，到家聊缓北堂心。",
        "dynasty": "宋",
        "collection_info": null
    },
    {
        "title": "和刘叔怀见寄三绝句  其一",
        "author": "华镇",
        "content": "风前双鹤舞金衣，来送新诗过竹扉。\n逸响琤瑽鸣玉脆，雕章飘绝朵云飞。",
        "dynasty": "宋",
        "collection_info": null
    },
    {
        "title": "和刘叔怀见寄三绝句  其二",
        "author": "华镇",
        "content": "冥冥心地外参寥，淅淅松梢挂饮瓢。\n挥麈纵衡忘孔墨，寄声邂逅得刘萧。",
        "dynasty": "宋",
        "collection_info": null
    },
    {
        "title": "和刘叔怀见寄三绝句  其三",
        "author": "华镇",
        "content": "清世儒冠不贱贫，一竿谁復钓溪滨。\n看君双鬓春条绿，策足应须据要津。",
        "dynasty": "宋",
        "collection_info": null
    },
    {
        "title": "杂咏  其一",
        "author": "华镇",
        "content": "不言藻绘文章恶，也识膏粱气味珍。\n春夏已休秋欲晚，明眸开口羡他人。",
        "dynasty": "宋",
        "collection_info": null
    },
    {
        "title": "杂咏  其二",
        "author": "华镇",
        "content": "自是不耕仍不种，年来何处觅仓箱。\n秋冬莫遣还虚过，图取前春有稻粱。",
        "dynasty": "宋",
        "collection_info": null
    },
    {
        "title": "杂咏  其三",
        "author": "华镇",
        "content": "秀色丰融凝晓露，新声睍睆弄东风。\n芳条已密无寻处，粉堞虽低径不通。",
        "dynasty": "宋",
        "collection_info": null
    },
    {
        "title": "杂咏  其四",
        "author": "华镇",
        "content": "鶑老阴浓昼景迟，园林又是过芳时。\n香顋粉蕊年年好，只羡游蜂野蝶知。",
        "dynasty": "宋",
        "collection_info": null
    },
    {
        "title": "杂咏  其五",
        "author": "华镇",
        "content": "兰膏不御鬓云垂，紫玉拈来懒自吹。\n西望阳关何处是，寂寥空度杏花时。",
        "dynasty": "宋",
        "collection_info": null
    },
    {
        "title": "杂咏  其六",
        "author": "华镇",
        "content": "蓬鬓荆钗畎壠头，玉颜鸡狗分同游。\n眼前不见昭阳殿，谁復将心望冕旒。",
        "dynasty": "宋",
        "collection_info": null
    },
    {
        "title": "杂咏  其七",
        "author": "华镇",
        "content": "芳年未识五云车，皓腕空留绛缕纱。\n燕子将雏鶑语老，东风又是落宫花。",
        "dynasty": "宋",
        "collection_info": null
    },
    {
        "title": "杂咏  其八",
        "author": "华镇",
        "content": "馺沓鸣驺里巷喧，殷勤来觅孝廉船。\n千年亲见风流事，不是空闻旧史传。",
        "dynasty": "宋",
        "collection_info": null
    },
    {
        "title": "杂咏  其九",
        "author": "华镇",
        "content": "亲屈朱轓接晤言，不惭长吉赋华轩。\n羽毛果是冲天物，愿借扶摇上九门。",
        "dynasty": "宋",
        "collection_info": null
    },
    {
        "title": "苦竹城",
        "author": "华镇",
        "content": "一叶扁舟激浪花，当时儿女亦惊嗟。\n归来苦竹城池就，始觉忘家是保家。",
        "dynasty": "宋",
        "collection_info": null
    },
    {
        "title": "历阳试院闻角",
        "author": "华镇",
        "content": "英雄颠沛亦风流，长啸寒生画角愁。\n今日江城朝暮引，空教鸥鹭起沙头。",
        "dynasty": "宋",
        "collection_info": null
    },
    {
        "title": "试院初闻蟋蟀",
        "author": "华镇",
        "content": "窗前落尽梧桐叶，床下新闻蟋蟀声。\n瘦骨不禁秋气重，夜深虚幌梦魂清。",
        "dynasty": "宋",
        "collection_info": null
    },
    {
        "title": "过永城寄知县陈宣德同年三绝句  其一",
        "author": "华镇",
        "content": "惜别欣逢一纪余，世途惟我最差池。\n当时侠少无年少，今日青丝有白丝。",
        "dynasty": "宋",
        "collection_info": null
    },
    {
        "title": "过永城寄知县陈宣德同年三绝句  其二",
        "author": "华镇",
        "content": "昔年同看杏园春，十载徒劳走路尘。\n试问风前拢板女，何如月下倚楼人。",
        "dynasty": "宋",
        "collection_info": null
    },
    {
        "title": "过永城寄知县陈宣德同年三绝句  其三",
        "author": "华镇",
        "content": "榆叶晚风愁去日，桃花春水喜归时。\n双鳬犹在隋堤柳，准拟同看两岸丝。",
        "dynasty": "宋",
        "collection_info": null
    },
    {
        "title": "海门道中望熟山寄知县朱宣德",
        "author": "华镇",
        "content": "一抹青山倚碧虚，遥知山下是仙居。\n东风桃叶堪乘兴，不畏长江畏简书。",
        "dynasty": "宋",
        "collection_info": null
    },
    {
        "title": "叶县",
        "author": "华镇",
        "content": "双鳬归去玉京游，尘满东风暗驿楼。\n唯有汝坟东逝水，春来依旧绿波流。",
        "dynasty": "宋",
        "collection_info": null
    },
    {
        "title": "郊原  其一",
        "author": "华镇",
        "content": "分苗刈麦满平田，缫茧声争涧水喧。\n我亦方怀三釜乐，暂逃尘鞅过郊原。",
        "dynasty": "宋",
        "collection_info": null
    },
    {
        "title": "郊原  其二",
        "author": "华镇",
        "content": "晓来骑马出郊原，却忆年时此按田。\n流景已过三十里，如何容易又经年。",
        "dynasty": "宋",
        "collection_info": null
    },
    {
        "title": "舟中昼寝同官陈尉见过从人不报起来以诗谢之",
        "author": "华镇",
        "content": "懒将心绪逐波流，欹枕蓬窗万虑休。\n贪逐化人游帝阙，不知梅福过扁舟。",
        "dynasty": "宋",
        "collection_info": null
    },
    {
        "title": "六月旦有芝生于小厅之南楹连叶七层颜色黄润常有露珠联络其上观者叹息以为祥异因作三小诗  其一",
        "author": "华镇",
        "content": "黄金七叶向晨敷，人道曾标瑞应图。\n我已无心邀世福，不须三秀巧相谀。",
        "dynasty": "宋",
        "collection_info": null
    },
    {
        "title": "六月旦有芝生于小厅之南楹连叶七层颜色黄润常有露珠联络其上观者叹息以为祥异因作三小诗  其二",
        "author": "华镇",
        "content": "品彙皆从化育成，无根神草为谁生。\n吾皇茂德参天地，好向甘泉植九重。",
        "dynasty": "宋",
        "collection_info": null
    },
    {
        "title": "六月旦有芝生于小厅之南楹连叶七层颜色黄润常有露珠联络其上观者叹息以为祥异因作三小诗  其三",
        "author": "华镇",
        "content": "芝英服食寿能千，蕊笈仙经每细看。\n久视长生吾不羡，任同凡草一时干。",
        "dynasty": "宋",
        "collection_info": null
    },
    {
        "title": "洛阳桥",
        "author": "华镇",
        "content": "壮年已熟洛阳名，今日亲来桥上行。\n迭石根盘连厚地，凌云气势压沧瀛。",
        "dynasty": "宋",
        "collection_info": null
    },
    {
        "title": "再经西禅寺二绝句  其一",
        "author": "华镇",
        "content": "我为人役走尘寰，僧老空门不出关。\n身世也知皆梦幻，到头忙者不如閒。",
        "dynasty": "宋",
        "collection_info": null
    },
    {
        "title": "再经西禅寺二绝句  其二",
        "author": "华镇",
        "content": "三时五度到西禅，春雪秋风暑湿天。\n试问经窗长宴坐，何如尘路走终年。",
        "dynasty": "宋",
        "collection_info": null
    },
    {
        "title": "陶令",
        "author": "华镇",
        "content": "陶令当年亦萧索，犹来篱下醉流霞。\n闲门今日无人到，頼得寒丛未有花。",
        "dynasty": "宋",
        "collection_info": null
    },
    {
        "title": "起工",
        "author": "华镇",
        "content": "龙骨穿云水上天，熊蟠抉地土成川。\n朝来泥淖漫胡处，日落星河已湛然。",
        "dynasty": "宋",
        "collection_info": null
    },
    {
        "title": "会稽览古诗 铁门限",
        "author": "华镇",
        "content": "铁限僧坊迹未移，千通真草了无遗。\n兰亭墨蹟何由见，祇说萧郎奉使时。",
        "dynasty": "宋",
        "collection_info": null
    },
    {
        "title": "会稽览古诗 秦望山",
        "author": "华镇",
        "content": "秦人两世尽东游，辇路曾临到上头。\n睫在眼前终不见，不知登望竟何求。",
        "dynasty": "宋",
        "collection_info": null
    },
    {
        "title": "会稽览古诗 樵风泾",
        "author": "华镇",
        "content": "碧山重迭水溶溶，南北朝来旦暮风。\n岩壑会稽真胜绝，樵苏犹是汉三公。",
        "dynasty": "宋",
        "collection_info": null
    },
    {
        "title": "会稽览古诗 城山",
        "author": "华镇",
        "content": "兵家制胜旧多门，赠答雍容亦解纷。\n缓报一双文锦鲤，坐归十万水犀军。",
        "dynasty": "宋",
        "collection_info": null
    },
    {
        "title": "会稽览古诗 双笋石",
        "author": "华镇",
        "content": "千尺相高卓翠珉，雨余云外露璘珣。\n鼎湖龙去苍髯断，三载丛花不记春。",
        "dynasty": "宋",
        "collection_info": null
    },
    {
        "title": "会稽览古诗 放马涧",
        "author": "华镇",
        "content": "春草茸茸涧水清，路人犹记昔时名。\n金羁纵后双蹄逸，想见风前蹀躞声。",
        "dynasty": "宋",
        "collection_info": null
    },
    {
        "title": "会稽览古诗 虞国墅",
        "author": "华镇",
        "content": "山列翠屏围碧落，水流鸣管绕平田。\n郗家池馆萝芜后，金谷形容自渺然。",
        "dynasty": "宋",
        "collection_info": null
    },
    {
        "title": "会稽览古诗 燕竹",
        "author": "华镇",
        "content": "竹箭黄芽欲老时，杏梁日暖燕初归。\n他林未耸千竿翠，此地先抽一握肥。",
        "dynasty": "宋",
        "collection_info": null
    },
    {
        "title": "会稽览古诗 孟桥",
        "author": "华镇",
        "content": "溪上还珠太守家，小桥斜跨碧流沙。\n清风不共门墙改，长与寒泉起浪花。",
        "dynasty": "宋",
        "collection_info": null
    },
    {
        "title": "闻酒香戏作",
        "author": "华镇",
        "content": "下蚓盈泉腹，高蝉溢露肠。\n如何不能饮，空羡瓮头香。",
        "dynasty": "宋",
        "collection_info": null
    },
    {
        "title": "郑相庙",
        "author": "华镇",
        "content": "鸣玉锵金汉上公，当年荣与旧君同。\n故山庙食千秋后，来往犹乘旦暮风。",
        "dynasty": "宋",
        "collection_info": null
    },
    {
        "title": "葛仙翁钓台",
        "author": "华镇",
        "content": "闻说风流谢客儿，鸰原相应日鸣飞。\n仙翁遗迹云深处，携手行吟送落晖。",
        "dynasty": "宋",
        "collection_info": null
    },
    {
        "title": "五云溪",
        "author": "华镇",
        "content": "万壑千岩秀气钟，鸣琴潄玉晓玲珑。\n瑞云重迭中书馆，花浪腾棱相国风。",
        "dynasty": "宋",
        "collection_info": null
    },
    {
        "title": "郑公泉",
        "author": "华镇",
        "content": "溪上清泉玉色寒，临泉蹋尽石苔斑。\n为怜北阙乘轩客，白首高情在旧山。",
        "dynasty": "宋",
        "collection_info": null
    },
    {
        "title": "镜湖",
        "author": "华镇",
        "content": "水风不动清光合，十里浑无一点瑕。\n野客若寻湖上事，不须临水问荷花。",
        "dynasty": "宋",
        "collection_info": null
    },
    {
        "title": "陈大夫宅",
        "author": "华镇",
        "content": "邻里相欢起美谈，通衢高柳碧鬖鬖。\n至今风俗称虞芮，目击岐周始自惭。",
        "dynasty": "宋",
        "collection_info": null
    },
    {
        "title": "龙宫寺",
        "author": "华镇",
        "content": "盐梅器业尚风尘，书剑曾游寂寞滨。\n秀句玲珑满天下，应搜佳丽入机神。",
        "dynasty": "宋",
        "collection_info": null
    },
    {
        "title": "金庭洞天",
        "author": "华镇",
        "content": "嵩高秀入洛川清，鹤去云归冷玉笙。\n霜白金庭今夜月，流风依约有遗声。",
        "dynasty": "宋",
        "collection_info": null
    },
    {
        "title": "桃源",
        "author": "华镇",
        "content": "嘉树风生玉宇香，鶑飞燕舞弄春阳。\n归来井邑皆如旧，始觉仙家日月长。",
        "dynasty": "宋",
        "collection_info": null
    },
    {
        "title": "瀑布岭",
        "author": "华镇",
        "content": "春日云崖晴杳杳，东风山溜晓泠泠。\n烟霞密迩神仙府，草木微滋亦有灵。",
        "dynasty": "宋",
        "collection_info": null
    },
    {
        "title": "戴溪",
        "author": "华镇",
        "content": "月华雪彩照长川，一叶扁舟破紫烟。\n十二瑶台登赏夜，清光长似昔时天。",
        "dynasty": "宋",
        "collection_info": null
    },
    {
        "title": "会稽咏古",
        "author": "华镇",
        "content": "墨妙风流亘古今，等闲陈迹冠山阴。\n耳闻贞观求真迹，眼见天章照茂林。",
        "dynasty": "宋",
        "collection_info": null
    },
    {
        "title": "海门",
        "author": "华镇",
        "content": "海陵东去尽东隅，桑柘田闾间碧芦。\n北障海涛除斥卤，南分江水溉膏腴。\n人羞投牒论长短，俗喜乘航贸有无。\n林下每逢垂白叟，自言不识被追呼。",
        "dynasty": "宋",
        "collection_info": null
    },
    {
        "title": "花村二首  其一",
        "author": "华镇",
        "content": "问宿花村喜可余，已拚花下倩人扶。\n牧童不见枝头杏，空指青帘问有无。",
        "dynasty": "宋",
        "collection_info": null
    },
    {
        "title": "花村二首  其二",
        "author": "华镇",
        "content": "夜宿花村不见花，数间茅屋瞰溪沙。\n山翁不是通名姓，几认河阳令尹家。",
        "dynasty": "宋",
        "collection_info": null
    },
    {
        "title": "诗一首",
        "author": "华镇",
        "content": "尽日道途经曲直，连天林木见高低。\n况多田野迎秋稼，亦有人家报午鸡。\n宁觉身逾江尾外，祇疑地是海唇西。\n此心不解分明想，眼界多为近事迷。",
        "dynasty": "宋",
        "collection_info": null
    },
    {
        "title": "玉蕊花",
        "author": "华镇",
        "content": "当年玉蕊冠京华，不独人间压万花。\n曾使瑶池冰雪手，亲来折向玉峰夸。",
        "dynasty": "宋",
        "collection_info": null
    },
    {
        "title": "晚宿张三馆",
        "author": "华镇",
        "content": "篮舆薄暮息烟村，回望葱葱认九门。\n自喜青楼无别恨，不妨孤馆欲黄昏。",
        "dynasty": "宋",
        "collection_info": null
    },
    {
        "title": "部队",
        "author": "华镇",
        "content": "约束详明曲有伦，不防农事尚占春。\n解教乌合三千众，来往兴居似一人。",
        "dynasty": "宋",
        "collection_info": null
    },
    {
        "title": "钓台",
        "author": "华镇",
        "content": "仙客乘槎学钓翁，劈波时跃锦鳞红。\n浮槎不到寒江上，松叶泠然自好风。",
        "dynasty": "宋",
        "collection_info": null
    },
    {
        "title": "句  其一",
        "author": "华镇",
        "content": "汪芒后至知何用，败骨空专一素车。",
        "dynasty": "宋",
        "collection_info": null
    },
    {
        "title": "句  其二",
        "author": "华镇",
        "content": "南国使君归故里，霜鸿飞舞送朱轮。",
        "dynasty": "宋",
        "collection_info": null
    },
    {
        "title": "句  其三",
        "author": "华镇",
        "content": "谢公白首乘轩地，长记沧波洗屐时。",
        "dynasty": "宋",
        "collection_info": null
    },
    {
        "title": "句  其四",
        "author": "华镇",
        "content": "六龙未入雍州日，曾负诗书卧白云。",
        "dynasty": "宋",
        "collection_info": null
    },
    {
        "title": "句  其五",
        "author": "华镇",
        "content": "君王旦暮方尝胆，犹筑池塘长紫鳞。",
        "dynasty": "宋",
        "collection_info": null
    },
    {
        "title": "诗二首  其一",
        "author": "种师道",
        "content": "外塞胡儿裏党臣，勾连数众赴京城。\n团团阔阔孤平寨，不识皇家王气星。",
        "dynasty": "宋",
        "collection_info": null
    },
    {
        "title": "诗二首  其二",
        "author": "种师道",
        "content": "飞蛾视火残生灭，燕逐羣鹰命不存。\n从今一扫胡兵尽，万年不敢正南行。",
        "dynasty": "宋",
        "collection_info": null
    },
    {
        "title": "题惠山寺真赏亭流觞",
        "author": "施大任",
        "content": "惠山山半有飞泉，甃石环亭泛酒船。\n只任源流自亭下，不缘机智得方圆。\n夷犹小棹翻宾榻，零乱浮华出洞天。\n六月炎蒸应恋此，二松风韵更萧然。\n江帆远渡疏林外，山鸟闲吟落照边。\n盛世正逢元佑日，清欢重继永和年。\n萦心难效公垂咏，真赏尤知子美贤。\n我是林泉自由者，时时来作醉中仙。",
        "dynasty": "宋",
        "collection_info": null
    },
    {
        "title": "白云亭",
        "author": "安扶",
        "content": "云来本无心，云去亦无迹。\n要是莫逆交，更为不速客。",
        "dynasty": "宋",
        "collection_info": null
    },
    {
        "title": "句  其一",
        "author": "苏嘉",
        "content": "衣冠晨集乌衣巷，旌旆春生绿野堂。",
        "dynasty": "宋",
        "collection_info": null
    },
    {
        "title": "句  其二",
        "author": "苏嘉",
        "content": "铜符方拜新留守，竹马还迎旧使君。",
        "dynasty": "宋",
        "collection_info": null
    },
    {
        "title": "题滴水岩",
        "author": "席汝明",
        "content": "塞上风埃扑眼多，飞泉欣见此岩阿。\n冰丝不断银潢脉，珠滴长圆月窟波。\n暂转杯觞闲屈曲，忽为霖雨下霶𩃱。\n形容好景须诗笔，万古苍崖始一磨。",
        "dynasty": "宋",
        "collection_info": null
    },
    {
        "title": "题滴水岩",
        "author": "常传正",
        "content": "朦胧秋月助光辉，飘泊春风溅客衣。\n百尺水晶帘不捲，数峰巫峡雨长飞。\n羽觞修禊行将近，蜡屐登山定不稀。\n自恨云岩迹如扫，仗君借眼瞩芳菲。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "毕仲连",
        "content": "玉籍殊科四十秋，徊翔藩翰几淹留。\n五羊旧治功尤着，百越新恩志已酬。\n健节亭亭心益壮，清吟一一思如流。\n壶浆满道争迎处，昼锦应先驻虎邱。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "毕仲连",
        "content": "铙鼓喧喧逐迅流，旆旌明灭拥行舟。\n三吴作镇侯藩重，一道提兵帝泽优。\n锦里江山归兴逸，鑑湖风月到时秋。\n祇应图任须元老，促召犹能驻虎丘。",
        "dynasty": "宋",
        "collection_info": null
    },
    {
        "title": "送程给事知越州",
        "author": "谢惇",
        "content": "夕郎暂去赤墀班，宠佩藩符出汉关。\n江国正逢鲈味美，里闾先着锦衣还。\n赏追贺监湖边月，醉陟秦王瓮畔山。\n万壑千岩常在眼，诗情应喜讼庭闲。",
        "dynasty": "宋",
        "collection_info": null
    },
    {
        "title": "诗一首",
        "author": "仵盘",
        "content": "太一峰前是我家，满床书籍旧生涯。\n春城恋酒不归去，老却碧桃无限花。",
        "dynasty": "宋",
        "collection_info": null
    },
    {
        "title": "四景楼",
        "author": "李愿",
        "content": "纵目有佳处，须登四景楼。\n输蹄喧市井，桑谷暗郊丘。\n翠盖云生裏，沧溟天尽头。\n阑干知几曲，徙倚恣清愁。",
        "dynasty": "宋",
        "collection_info": null
    },
    {
        "title": "望仙门",
        "author": "李愿",
        "content": "楼影空门裏，门开望众仙。\n绿鬟云漠漠，翠黛月娟娟。\n烟驾知何处，星槎记昔年。\n夕阳孤鸟畔，缈缈海浮天。",
        "dynasty": "宋",
        "collection_info": null
    },
    {
        "title": "寄张芸叟",
        "author": "喻陟",
        "content": "越客思归黯不平，闲持长笛写秦声。\n羡君气海如斯壮，博我词锋孰敢争。\n江上梅花开又落，陇头流水咽还惊。\n岂知不寐鳏鱼眼，独坐山堂对月明。",
        "dynasty": "宋",
        "collection_info": null
    },
    {
        "title": "题吕元圭诗后",
        "author": "喻陟",
        "content": "黄鹤楼边横笛吹，石亭窗上更题诗。\n世人不识还归去，江水云山空渺瀰。",
        "dynasty": "宋",
        "collection_info": null
    },
    {
        "title": "贺种太守破鬼章  其一",
        "author": "喻陟",
        "content": "捷报下岷洮，威传万里遥。\n渠魁咸面缚，氛祲即时销。\n圣算百王上，神功千古超。\n从兹荒忽地，无復恣凶骄。",
        "dynasty": "宋",
        "collection_info": null
    },
    {
        "title": "贺种太守破鬼章  其二",
        "author": "喻陟",
        "content": "黠卤方千轨，王师薄有征。\n摧枯祇俄顷，破竹不留行。\n杀气收貔虎，清风捲旆旌。\n遥瞻紫宸阙，称贺浃欢声。",
        "dynasty": "宋",
        "collection_info": null
    },
    {
        "title": "贺种太守破鬼章  其三",
        "author": "喻陟",
        "content": "周后持盈日，戎夷负固年。\n庙谟期必胜，阃略制于先。\n不假天山箭，行闻杕杜篇。\n凯还俘馘献，图像有凌烟。",
        "dynasty": "宋",
        "collection_info": null
    },
    {
        "title": "句  其一",
        "author": "喻陟",
        "content": "黄鹤仙人隔千古，太白英灵在何许。",
        "dynasty": "宋",
        "collection_info": null
    },
    {
        "title": "句  其二",
        "author": "喻陟",
        "content": "费祎丁令亦何之。",
        "dynasty": "宋",
        "collection_info": null
    },
    {
        "title": "句  其三",
        "author": "喻陟",
        "content": "游蜂与狂蝶，无计旁檀心。",
        "dynasty": "宋",
        "collection_info": null
    },
    {
        "title": "游终南山杂咏 草堂",
        "author": "李騊",
        "content": "入门修竹耸琅玕，坐久香风拂画栏。\n春色正秾双桧静，朝光初上一峰寒。\n翠萦虚室尘襟阔，冷逼疏窗夜梦残。\n物外闲心殊未惬，殷勤重上白云端。",
        "dynasty": "宋",
        "collection_info": null
    },
    {
        "title": "游终南山杂咏 宿紫阁",
        "author": "李騊",
        "content": "石磴溪桥傍翠峦，分明深入画图间。\n远绕禅剎疑无景，迥出群峰别有山。\n微雨欲来云影乱，轻风不断鸟声闲。\n岚光可是清人骨，更待中宵一梦还。",
        "dynasty": "宋",
        "collection_info": null
    },
    {
        "title": "游终南山杂咏 雨后紫阁晚望",
        "author": "李騊",
        "content": "小雨初回作暮寒，断崖壁立夕阳间。\n一襟清兴无人语，旋拂禅床卧看山。",
        "dynasty": "宋",
        "collection_info": null
    },
    {
        "title": "游终南山杂咏 云际院",
        "author": "李騊",
        "content": "蔽日芳林迷去路，被蹊落叶误行踪。\n转岩却见层峦出，知是仙山第几重。",
        "dynasty": "宋",
        "collection_info": null
    },
    {
        "title": "游终南山杂咏 长啸洞",
        "author": "李騊",
        "content": "西风壁立苍崖瘦，一水湍流怒浪翻。\n云外不须求紫府，祇应此景是桃源。",
        "dynasty": "宋",
        "collection_info": null
    },
    {
        "title": "游终南山杂咏 宿重云山寺",
        "author": "李騊",
        "content": "渐侵晚景尤便静，不出忙中岂爱闲。\n休问骅骝与蛙黾，会须投绂老青山。",
        "dynasty": "宋",
        "collection_info": null
    },
    {
        "title": "游终南山杂咏 重云道中海棠",
        "author": "李騊",
        "content": "万点梢头烂晓霞，谩随闲世斗春华。\n孤根自是生穷僻，未必轻输别圃花。",
        "dynasty": "宋",
        "collection_info": null
    },
    {
        "title": "游终南山杂咏 宿白云明日之鄠县",
        "author": "李騊",
        "content": "蔽空秾绿门前路，匝地疏苗户外村。\n暂宿云房叩虚寂，红尘意味不堪论。",
        "dynasty": "宋",
        "collection_info": null
    },
    {
        "title": "游终南山杂咏 渼陂",
        "author": "李騊",
        "content": "望极空蒙清满怀，更寻遗迹步高台。\n日斜林杪增光去，风静山尖倒影来。\n万顷澄澜春涨碧，一川秀色暝阴开。\n坐中自有江湖兴，未放陂南画舸回。",
        "dynasty": "宋",
        "collection_info": null
    },
    {
        "title": "送程给事知越州",
        "author": "莫渊",
        "content": "北虏分庭正，东藩得郡优。\n兼曹抛玉殿，重阁指蓬邱。\n节制连江海，封疆直斗牛。\n地虽邻故里，人始识元侯。\n合浦珠还日，长河虎渡秋。\n溪山归胜览，风月入冥搜。\n使旆天边去，楼船鑑裏游。\n茶枪香泛泛，竹箭绿修修。\n乐苑花犹卉，兰亭水尚流。\n千寻经石篑，八月看潮头。\n萧寺逢支遁，山阴忆子猷。\n昔贤尝纵乐，太守好销忧。\n倒载何妨作，扁舟未可谋。\n朝纲须急治，民瘼俟全瘳。\n青琐从虚位，朱旛且少留。\n行当宣室召，还应傅岩求。\n德望终归用，愚蒙祇自愁。\n官资卑执戟，身势类浮鸥。\n每玷乡人荐，长思国士酬。\n那堪闻迭鼓，惆怅送行辀。",
        "dynasty": "宋",
        "collection_info": null
    },
    {
        "title": "游虎丘",
        "author": "赵知章",
        "content": "神光在牛斗，空赋白云篇。\n地坼龙泓冷，天分锦石圆。\n悠悠蕉鹿梦，的的露牛禅。\n再见窗中雪，应知宿有缘。",
        "dynasty": "宋",
        "collection_info": null
    },
    {
        "title": "次韵奉和杨圣咨题李长者旧居",
        "author": "郭时亮",
        "content": "李氏当年着佛书，此邦犹记旧居庐。\n因公寻访松生语，不识何人为守株。",
        "dynasty": "宋",
        "collection_info": null
    },
    {
        "title": "观稼阁",
        "author": "郑永中",
        "content": "公余乘兴步危楼，十里如云翠欲流。\n多稼芃芃天外阔，平湖渺渺望中浮。\n方忻民乐庭无讼，更听农歌岁有秋。\n吏责已宽聊自得，待凭诗酒寓优游。",
        "dynasty": "宋",
        "collection_info": null
    },
    {
        "title": "重修岳阳楼",
        "author": "郑民瞻",
        "content": "偏历江山祇此楼，名传自古又今修。\n却观湘水浮新景，重对君山记旧游。\n风月依然如故友，轩窗今復冠南州。\n远迢张相滕侯迹，幸蹑前规壮胜游。",
        "dynasty": "宋",
        "collection_info": null
    },
    {
        "title": "句",
        "author": "朱戴上",
        "content": "官闲无一事，蝴蝶飞上阶。",
        "dynasty": "宋",
        "collection_info": null
    },
    {
        "title": "送苏录事赴虢州",
        "author": "郭霖",
        "content": "白首旧相知，茅津此去时。\n马骄青草色，柳绾绿烟丝。\n落日曹瞒垒，荒城虢仲祠。\n圣朝深雨泽，宁必嘆衰迟。",
        "dynasty": "宋",
        "collection_info": null
    },
    {
        "title": "西耕",
        "author": "郭霖",
        "content": "凿田喜得傍湖堤，湖水春来好灌畦。\n躬稼自甘名姓没，不妨寂寞老岩栖。",
        "dynasty": "宋",
        "collection_info": null
    },
    {
        "title": "繇三茅直抵紫阳观",
        "author": "郭霖",
        "content": "一上云山思便幽，长松怪石坐淹留。\n乘风直造神仙窟，零落烟霞满杖头。",
        "dynasty": "宋",
        "collection_info": null
    },
    {
        "title": "句",
        "author": "张楚民",
        "content": "香山正在岷山麓，一派流泉万竿竹。",
        "dynasty": "宋",
        "collection_info": null
    },
    {
        "title": "泊舟",
        "author": "吴公敏",
        "content": "潭影静沈沈，维舟傍竹林。\n乡心寄孤雁，寒信起疏砧。\n犬吠人家近，灯明树影侵。\n客愁元不寐，夜雨更蛩吟。",
        "dynasty": "宋",
        "collection_info": null
    },
    {
        "title": "提刑都讲颁赐题古楠寺佳篇伏读翫味词旨豪肆感叹战汗不揆浅拙仰次严韵",
        "author": "杨庭杰",
        "content": "城南古寺旧林泉，使驭观游绝顶巅。\n幸缀华轩到清境，深惭凡骨逐真仙。\n不愁落日归鞍促，更许新诗翠石镌。\n犹有题名千载后，与他巴水字相连。",
        "dynasty": "宋",
        "collection_info": null
    },
    {
        "title": "后月余因用前韵",
        "author": "杨庭杰",
        "content": "谷隠楩楠涧有泉，烟村幽旷远□□。\n□□□□□难尽，鸡犬时来亦恐仙。\n危壁谩□□□□，□□□是五丁镌。\n回归未出深岩半，□□□□□□□。",
        "dynasty": "宋",
        "collection_info": null
    },
    {
        "title": "次韵庞茶使郫县塔",
        "author": "杨天惠",
        "content": "平生阅巨丽，兹塔咤何雄。\n因地如无地，平空不碍空。\n宁从佛土徙，几历劫灰穷。\n落趾鷄关北，明标玉垒东。\n经营本龙象，负輓僦烟虹。\n畚筑纔驱石，觚棱欻倚风。\n妙高分绝域，峻极倒中嵩。\n已幻花台巧，并规鹫岭嵷。\n仰窗平月殿，横级俯蛟宫。\n未觉诸天隔，惟看一气融。\n恒沙寸眸摄，多寡片心通。\n澒洞遗凡界，虚疏彻外幪。\n身边揖先圣，眼外洗尘雺。\n井直参连壤，秦开汉拓功。\n真乘对时出，休运与天崇。\n缔构虽人力，扶持亦化工。\n长生老西崦，诸葛死南隆。\n但了熏香灺，姑储㲲布筒。\n狂歌留白日，醉舞属冥鸿。\n莫漫百年事，空成一秃翁。",
        "dynasty": "宋",
        "collection_info": null
    },
    {
        "title": "次韵吴帅题保福壁二首  其一",
        "author": "杨天惠",
        "content": "浄瓶犹贮近颁冰，拄杖还扶旧醉藤。\n遮莫簪花倩天女，未妨燕坐折谈僧。",
        "dynasty": "宋",
        "collection_info": null
    },
    {
        "title": "次韵吴帅题保福壁二首  其二",
        "author": "杨天惠",
        "content": "由来世谛即菩提，吾道元东祖自西。\n恰似苍圆好头相，可容破裂作阿梨。",
        "dynasty": "宋",
        "collection_info": null
    },
    {
        "title": "送孙正忠臣移成都小漕",
        "author": "杨天惠",
        "content": "升平芝菌效神奇，况乃贤豪用世资。\n人物熙宁中兴日，风流荆国适同时。\n起家便作三公客，乘传何为九折驰。\n少府但分新赐节，石渠犹借旧官仪。\n素心久辨经纶计，妙意前知遇合期。\n聊与西南成胜事，暂将清献续良规。\n桥横万里重开府，水接双流共去思。\n怊怅参卿无限意，道旁索笔强题诗。",
        "dynasty": "宋",
        "collection_info": null
    },
    {
        "title": "多病简出偶成呈郫令张盘公大夫",
        "author": "杨天惠",
        "content": "相从一笑忘蹉跎，三过秋风锦水波。\n游子依人仰眉睫，令兄爱客费弦歌。\n思归仙鹤方惊露，欲起病鳬还避罗。\n共感乌纱能爱老，长长遮护两苍皤。",
        "dynasty": "宋",
        "collection_info": null
    },
    {
        "title": "温江县二瑞颂",
        "author": "杨天惠",
        "content": "于皇御极，百志惟叙。\n曰农而农，曰士而士。\n尔安乃宫，尔宁乃亩。\n恩诏数下，仁滂德膴。\n农饱以歌，士喜式舞。\n协气从之，祥嘏如雨。\n乃产嘉禾，以庆农扈。\n乃降甘露，以幸士子。\n其庆伊何，珠穗纷举。\n俾尔瓯窭，户有亿秭。\n其幸维何，云液醲湑。\n俾尔膏馥，濡及婴孺。\n维明明后，博临下土。\n相彼多禾，均此灵露。\n道拜稽首，诞告奔走。\n惠拜稽首，盱衡语语。\n敢献稗官，以赞蒙瞽。",
        "dynasty": "宋",
        "collection_info": null
    },
    {
        "title": "次吕给事安昌岩避暑",
        "author": "杨天惠",
        "content": "恳乞鱼书得梓潼，曾司紫诰駮斜封。\n江山似解邀康乐，傅瑞时来访彦龙。",
        "dynasty": "宋",
        "collection_info": null
    },
    {
        "title": "句  其一",
        "author": "杨天惠",
        "content": "清凉洞裏无蚊蚋。",
        "dynasty": "宋",
        "collection_info": null
    },
    {
        "title": "句  其二",
        "author": "杨天惠",
        "content": "鱼虾敢涴方池洁，蚊蚋谁禁胜地寒。",
        "dynasty": "宋",
        "collection_info": null
    },
    {
        "title": "句  其三",
        "author": "杨天惠",
        "content": "北郭云山接巴阆，东城雪水泻文龙。",
        "dynasty": "宋",
        "collection_info": null
    },
    {
        "title": "句  其四",
        "author": "杨天惠",
        "content": "道闻资水灵山高，仙人羽客时相遭。",
        "dynasty": "宋",
        "collection_info": null
    },
    {
        "title": "句",
        "author": "段高",
        "content": "寸心如画笔，到处写江山。",
        "dynasty": "宋",
        "collection_info": null
    },
    {
        "title": "送程给事知越州",
        "author": "谢忱",
        "content": "垂髫骑竹戏江滨，束髮区区走路尘。\n忆别稽山无去梦，乐闻鑑水欲归人。\n棹歌停檝千诗送，帆影乘风百尺伸。\n行矣东南寄滋重，越民远尔待颁春。",
        "dynasty": "宋",
        "collection_info": null
    },
    {
        "title": "灵岩",
        "author": "鲜于颉",
        "content": "松门十里苍山曲，宫殿参差倚岩腹。\n盘盘一径入云中，又登绝顶最高峰。\n石壁苍然起秋色，远溪深处时闻钟。\n磴道崎危达岩下，几派清泉在涧泻。\n月色朦胧出远山，忽惊星斗在檐前。\n倦客游来不知返，清光皎皎严霜寒。\n一出禅林復回顾，白云已满山头路。",
        "dynasty": "宋",
        "collection_info": null
    },
    {
        "title": "题楼观南楼",
        "author": "大中",
        "content": "纷纷尘事日婴怀，一见南山眼暂开。\n好是晚云收拾尽，半天苍翠望中来。",
        "dynasty": "宋",
        "collection_info": null
    },
    {
        "title": "伏睹适公诗赞观世音菩萨果应所恳具述于前拱不揆浅拙谨吟一章同赞圣德",
        "author": "黄拱",
        "content": "菩萨慈悲行愿深，徧游沙界拯枯沉。\n众生得度随形化，说法开迷震梵音。\n眉现毫光同率土，手持杨柳摄羣心。\n我今稽首虔诚礼，愿赐慈光与照临。",
        "dynasty": "宋",
        "collection_info": null
    },
    {
        "title": "还乡偶书  其一",
        "author": "黄拱",
        "content": "离别家乡岁月多，归来人事半消磨。\n惟有门前鑑湖水，春风不减旧时波。",
        "dynasty": "宋",
        "collection_info": null
    },
    {
        "title": "绝句",
        "author": "三朵花",
        "content": "戴花三朵镇长春，谁识玄中不二门。\n醉裏自传神似活，终当不老看干坤。",
        "dynasty": "宋",
        "collection_info": null
    },
    {
        "title": "灵岩十二景 置寺殿",
        "author": "释仁钦",
        "content": "青蛇引路破樵径，二虎驮经莫厌频。\n周汉魏时于此住，年过八百又重新。",
        "dynasty": "宋",
        "collection_info": null
    },
    {
        "title": "灵岩十二景 般舟殿",
        "author": "释仁钦",
        "content": "般舟古殿最先风，运载含灵不可穷。\n生死海中波浪险，莫教沉溺失前功。",
        "dynasty": "宋",
        "collection_info": null
    },
    {
        "title": "灵岩十二景 铁袈裟",
        "author": "释仁钦",
        "content": "我佛慈悲铁作衣，谁知方便示禅机。\n昔年庾岭家风在，直到如今识者稀。",
        "dynasty": "宋",
        "collection_info": null
    },
    {
        "title": "灵岩十二景 朗公山",
        "author": "释仁钦",
        "content": "万象森罗古此峰，传来几世朗公容。\n知音会遇无先后，今日依前旧日踪。",
        "dynasty": "宋",
        "collection_info": null
    },
    {
        "title": "灵岩十二景 明孔山",
        "author": "释仁钦",
        "content": "凿开灵岩玲珑晓，一窍圆光似月明。\n照古照今传万代，不知谁向此安名。",
        "dynasty": "宋",
        "collection_info": null
    },
    {
        "title": "灵岩十二景 绝景亭",
        "author": "释仁钦",
        "content": "四顾林峦似列屏，一源流水响泠泠。\n游人到此忘归去，名称虚堂绝景亭。",
        "dynasty": "宋",
        "collection_info": null
    },
    {
        "title": "灵岩十二景 甘露泉",
        "author": "释仁钦",
        "content": "甘露香泉竟日流，有时天旱四方求。\n随缘赴感无偏党，古往今来不记秋。",
        "dynasty": "宋",
        "collection_info": null
    },
    {
        "title": "灵岩十二景 石龟泉",
        "author": "释仁钦",
        "content": "团团特石凿灵龟，口内喷流世莫疑。\n造化始知心所有，几人到此乱针锥。",
        "dynasty": "宋",
        "collection_info": null
    },
    {
        "title": "灵岩十二景 锡杖泉",
        "author": "释仁钦",
        "content": "历历金镮振一声，滔滔千古迸流清。\n香厨日用无穷竭，饮者甘和悦众情。",
        "dynasty": "宋",
        "collection_info": null
    },
    {
        "title": "灵岩十二景 白鹤泉",
        "author": "释仁钦",
        "content": "云鹤双飞去几年，遗踪依旧涌灵泉。\n澄澄皎洁无增减，石铫煎茶味更全。",
        "dynasty": "宋",
        "collection_info": null
    },
    {
        "title": "灵岩十二景 鸡鸣山",
        "author": "释仁钦",
        "content": "鸡鸣欲晓惊行路，回首思量却再来。\n两两三三皆省觉，一人独上妙高台。",
        "dynasty": "宋",
        "collection_info": null
    },
    {
        "title": "灵岩十二景 证明殿",
        "author": "释仁钦",
        "content": "万丈岩前作证明，十方檀信等空平。\n一针一草无遗漏，百劫千生果自成。",
        "dynasty": "宋",
        "collection_info": null
    },
    {
        "title": "寒食饮梨花下得愁字",
        "author": "侯穆",
        "content": "共饮梨花下，梨花插满头。\n清香来玉树，白蚁泛金瓯。\n妆靓青蛾妬，光凝粉蝶羞。\n年年寒食夜，吟绕不胜愁。",
        "dynasty": "宋",
        "collection_info": null
    },
    {
        "title": "句  其一",
        "author": "黄知微",
        "content": "溪云拂地送残雨，谷鸟向人啼落花。",
        "dynasty": "宋",
        "collection_info": null
    },
    {
        "title": "句  其二",
        "author": "黄知微",
        "content": "万里碧云开暮色，一条银汉在秋天。",
        "dynasty": "宋",
        "collection_info": null
    },
    {
        "title": "赠县令",
        "author": "建阳举子",
        "content": "寒儒登第十三年，衝替归来卖尽田。\n除却职田清俸外，不知何处遇神仙。",
        "dynasty": "宋",
        "collection_info": null
    },
    {
        "title": "和李巨川清风楼",
        "author": "吕当",
        "content": "祁阳要郡冠边州，池垒深高北控幽。\n欹岸绿杨浮水面，衔山红日照檐头。\n立功慷慨思投笔，鬻己卑污耻饭牛。\n独使燕然铭汉德，百年忠愤遣人愁。",
        "dynasty": "宋",
        "collection_info": null
    },
    {
        "title": "和华安仁花村二首  其一",
        "author": "赵逢",
        "content": "格是而今老有余，行行真欠瘦筇扶。\n不将心絮随风起，一恁闲花有似无。",
        "dynasty": "宋",
        "collection_info": null
    },
    {
        "title": "和华安仁花村二首  其二",
        "author": "赵逢",
        "content": "路入前村认杏花，门前水积半溪沙。\n风流彷佛朱陈俗，白酒黄鸡姓两家。",
        "dynasty": "宋",
        "collection_info": null
    },
    {
        "title": "句",
        "author": "石太傅",
        "content": "芝兰相照皆佳士。",
        "dynasty": "宋",
        "collection_info": null
    },
    {
        "title": "雪霁月明独步梅花下",
        "author": "曲贞",
        "content": "雪晴月白梅花芬，朗行恍在琼瑶京。\n光摇灿灿玉宇浄，香浮霭霭银河明。\n干坤元气正澄澈，林峦景色何晶荧。\n风神顾我精爽逼，襟怀顿觉尘嚣清。\n凭高忽尔发长啸，千山响振鸾凤鸣。\n夜深一望五湖白，何当跨鹤游蓬瀛。",
        "dynasty": "宋",
        "collection_info": null
    },
    {
        "title": "岁暮篇寄无碍居士",
        "author": "曲贞",
        "content": "羲和不停驭，年华迅转毂。\n春阳万卉菲，忽惊遂凄肃。\n人生那得寿盈百，转眼光阴如过客。\n夙龄壮志日蹉跎，黑鬒萧萧又云晳。\n年来年去机中梭，去日苦多其奈何。\n君不见古来神智称姜公，卖浆屠肆成奇穷。\n岐周王气时不发，渭滨槁死终渔翁。\n人生代谢如四序，陵阳松乔在何许。\n功名富贵一浮尘，濩落饥寒向谁语。\n向谁语，为君言，寒气凛冽阳和旋，得失不羁大化全。\n樽前有酒同偓佺，明朝且笑云山巅。",
        "dynasty": "宋",
        "collection_info": null
    },
    {
        "title": "句",
        "author": "余卞",
        "content": "君山一点青螺髻，知是沧溟第几洲。",
        "dynasty": "宋",
        "collection_info": null
    },
    {
        "title": "石桥  其一",
        "author": "余爽",
        "content": "云藏钟鼓雾埋林，龙护山花雀散金。\n知道有人桥外住，青崖遮断不教寻。",
        "dynasty": "宋",
        "collection_info": null
    },
    {
        "title": "石桥  其二",
        "author": "余爽",
        "content": "苍崖清涧竹婵娟，紫阁丹楼磴道连。\n我是梦中曾到此，故将香火记他年。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "余爽",
        "content": "乘风御云气，来访真人家。\n玉阙散朝景，琼台焕晨霞。\n高临太元天，下眄赤水涯。\n阴魄位霜采，阳精发丹华。\n桐君奉玄书，姥女弄绛纱。\n祥虹混五色，神芝秀三葩。\n煌煌王母居，飘飘紫皇车。\n飙轮动无迹，风马去亦赊。\n矫首揖浮丘，蹑屐追皇娲。\n珠宫俯台斗，石梁碍流槎。\n操持却日鞭，跨踏食月蛙。\n龙旗拂烟雾，鹤袂策云斜。\n清都隠虚无，金庭鬰嵯峨。\n横霄杂美气，空界流浩波。\n囊籥劳吹嘘，吐纳烦羲和。\n倏尔度灰劫，超然绝尘罗。\n灵箫步何徐，玉斧鬓已皤。\n飞驾逐凤吹，斑驎奏鸾歌。\n宁留饭青精，幸我栽胡麻。\n交梨莹肝胆，火枣醒齿牙。\n咽潄华池津，咀嚼碧柰花。\n有待越三井，思虑无由邪。",
        "dynasty": "宋",
        "collection_info": null
    },
    {
        "title": "玉京洞  其一",
        "author": "余爽",
        "content": "羽驾归来洞已扃，洞门深锁读残经。\n琼台一觉仙都梦，不觉松根长茯苓。",
        "dynasty": "宋",
        "collection_info": null
    },
    {
        "title": "玉京洞  其二",
        "author": "余爽",
        "content": "东临沧海宴羣仙，误入桃源小洞天。\n一局残棋销几刻，老龙鳞甲已苍然。",
        "dynasty": "宋",
        "collection_info": null
    },
    {
        "title": "玉京洞  其三",
        "author": "余爽",
        "content": "半山松柏散天声，芝盖当年憩赤城。\n我是上皇芸阁吏，玉京应有旧题名。",
        "dynasty": "宋",
        "collection_info": null
    },
    {
        "title": "福圣观  其一",
        "author": "余爽",
        "content": "九峰回合抱琼田，石蘂云英潄瀑泉。\n闻说丹成从此路，玉虹芝驾上青天。",
        "dynasty": "宋",
        "collection_info": null
    },
    {
        "title": "福圣观  其二",
        "author": "余爽",
        "content": "紫府金庭太帝宫，露坛苍桧响天风。\n上清神虎何年见，云锦空传两玉童。",
        "dynasty": "宋",
        "collection_info": null
    },
    {
        "title": "福圣观  其三",
        "author": "余爽",
        "content": "子晋鸾飞侍帝班，吹台今在碧云閒。\n高秋白月霜风夜，时有笙箫赴洛还。",
        "dynasty": "宋",
        "collection_info": null
    },
    {
        "title": "秋雨叹",
        "author": "许彦国",
        "content": "霖雨不出动隔旬，门前秋草长于人。\n江湖浩渺欲无岸，锦石最小犹生云。\n微阳片月何曾见，只有莓苔昏笔砚。\n田家黍穗未暇悲，茅屋且为萤火飞。",
        "dynasty": "宋",
        "collection_info": null
    },
    {
        "title": "紫骝马",
        "author": "许彦国",
        "content": "黄金络头玉为觼，蜀锦障泥乱云叶。\n花间顾影骄不行，万里龙驹空汗血。\n露床秋粟饱不食，青刍苜蓿无颜色。\n君不见东郊瘦马百战场，天寒日暮乌啄疮。",
        "dynasty": "宋",
        "collection_info": null
    },
    {
        "title": "虞美人草行",
        "author": "许彦国",
        "content": "鸿门玉斗纷如雪，十万降兵夜流血。\n咸阳宫殿三月红，霸业已随烟烬灭。\n刚强必死仁义王，阴陵失道非天亡。\n英雄本学万人敌，何须屑屑悲红妆。\n三军败尽旌旗倒，玉帐佳人坐中老。\n香魂夜逐剑光飞，清血化为原上草。\n芳心寂寞寄寒枝，旧曲闻来似敛眉。\n哀怨徘徊愁不语，恰如初听楚歌时。\n滔滔逝水流今古，楚汉兴亡两丘土。\n当年遗事总成空，慷慨尊前为谁舞。",
        "dynasty": "宋",
        "collection_info": null
    },
    {
        "title": "东门行",
        "author": "许彦国",
        "content": "东门杨柳暗藏鸦，东门行客欲离家。\n树头春风草头露，鸦自不飞人自去。\n妾家南浦桂为堂，房栊珉玉帘夜光。\n沈炉烟多绮罗重，水槛风入笙箫凉。\n欢娱未毕车轮远，方寸秋丝纷百茧。\n愿郎功业落人閒，长使春闺女无怨。",
        "dynasty": "宋",
        "collection_info": null
    },
    {
        "title": "采莲吟",
        "author": "许彦国",
        "content": "湖边日落鸳鸯飞，罗衣香转兰舟移，莲根断处手满丝。\n手满丝，不能理，秋云深，隔君子。",
        "dynasty": "宋",
        "collection_info": null
    },
    {
        "title": "临高台",
        "author": "许彦国",
        "content": "高台跨崇冈，檐宇锁空雾。\n新晴洗双目，千里在跬步。\n霏霏渔浦烟，冉冉富春树。\n风花不我私，何以理愁绪。\n谁疏白玉窗，中有浮云度。\n浮云吹不开，不见行人去。",
        "dynasty": "宋",
        "collection_info": null
    },
    {
        "title": "渔父",
        "author": "许彦国",
        "content": "荣辱从来总不知，几间茅屋对渔矶。\n江鸥散处夜无伴，荷叶老时秋有衣。",
        "dynasty": "宋",
        "collection_info": null
    },
    {
        "title": "晚宿江涨桥",
        "author": "许彦国",
        "content": "鸟径青山外，人家苦竹边。\n江城悬夜锁，鱼市散空船。\n岸静涵秋月，林昏宿水烟。\n又寻僧榻卧，夜冷欲无眠。",
        "dynasty": "宋",
        "collection_info": null
    },
    {
        "title": "长夜吟",
        "author": "许彦国",
        "content": "南邻灯火冷，三起愁夜永。\n北邻歌未终，已惊初日红。\n不知昼夜谁主管，一种春宵有长短。",
        "dynasty": "宋",
        "collection_info": null
    },
    {
        "title": "寄沂水宰",
        "author": "许彦国",
        "content": "楚甸齐封自此分，穆陵遗俗久犹存。\n岂知今日鸣琴宰，即是当年赐履孙。\n且有清风消酷暑，更无惊犬吠黄昏。\n畏人客子成安枕，独宿荒村不闭门。",
        "dynasty": "宋",
        "collection_info": null
    },
    {
        "title": "咏项籍庙二首  其一",
        "author": "许彦国",
        "content": "曾被秦人笑沐猴，锦衣东去更何求。\n可怜瞭瞭重瞳子，不见山河绕雍州。",
        "dynasty": "宋",
        "collection_info": null
    },
    {
        "title": "咏项籍庙二首  其二",
        "author": "许彦国",
        "content": "千古兴亡莫浪愁，汉家功业亦荒丘。\n空余原上虞姬草，舞尽春风未肯休。",
        "dynasty": "宋",
        "collection_info": null
    },
    {
        "title": "句  其一",
        "author": "许彦国",
        "content": "白鸟有情惊不去，青山无约望还来。",
        "dynasty": "宋",
        "collection_info": null
    },
    {
        "title": "句  其二",
        "author": "许彦国",
        "content": "午夜梦飞沧海外，一年春在落花中。",
        "dynasty": "宋",
        "collection_info": null
    },
    {
        "title": "句  其三",
        "author": "许彦国",
        "content": "北方野客不惯见，明月满衣犹倚栏。",
        "dynasty": "宋",
        "collection_info": null
    },
    {
        "title": "句  其四",
        "author": "许彦国",
        "content": "燕蓟余民宜自省，百年陷虏直愁人。\n勿怨肩舆事洪靖。",
        "dynasty": "宋",
        "collection_info": null
    },
    {
        "title": "句  其五",
        "author": "许彦国",
        "content": "蹉跎已甘分。",
        "dynasty": "宋",
        "collection_info": null
    },
    {
        "title": "题紫霄观",
        "author": "王嚮",
        "content": "薜萝萦拂道巘斜，高入层霄残紫霞。\n地长杉篁环羽盖，风兼箫鼓落仙家。\n危峰自照当岩月，绝壁堪通上汉槎。\n人世不知真迹好，只寻流水访残花。",
        "dynasty": "宋",
        "collection_info": null
    },
    {
        "title": "杂诗  其一",
        "author": "李復",
        "content": "猗兰生幽林，秀叶凝绿滋。\n含芬静不发，默与清风期。\n美人闲婉娈，遗世从云螭。\n袖中双珠明，照人冰玉姿。\n羣动溺忧患，閟光无同嘻。\n寂寥岁将晚，独往歌紫芝。",
        "dynasty": "宋",
        "collection_info": null
    },
    {
        "title": "杂诗  其二",
        "author": "李復",
        "content": "应龙出重渊，矫矫昇天行。\n奋迅弥宇宙，雨施品物形。\n收藏入无间，脗合元气冥。\n神变不可测，乃知至阳精。\n圣人炼阴魄，调御元功成。\n乘时万类睹，廓然日月明。\n体用符龙变，潜跃惟时亨。\n颜伏德方求，舜见位已升。",
        "dynasty": "宋",
        "collection_info": null
    },
    {
        "title": "杂诗  其三",
        "author": "李復",
        "content": "霜叶下高枝，纷纷拥寒根。\n惊风度虚庭，槭槭愁飞翻。\n草木虽无知，养本亦足论。\n人生感元化，道贵穷性原。\n滋口芬羶乱，悦耳声音繁。\n众攻日外战，目暗天地昏。\n不问昆仑清，但爱长波浑。\n神驰正气溃，白日鬼瞰门。",
        "dynasty": "宋",
        "collection_info": null
    },
    {
        "title": "杂诗  其四",
        "author": "李復",
        "content": "春鸠啄晴屋，露蝉吟高枝。\n羣物感气动，飞鸣不自知。\n冥心观物化，浩劫密推移。\n欲从扶桑翁，云间玩阳曦。",
        "dynasty": "宋",
        "collection_info": null
    },
    {
        "title": "杂诗  其五",
        "author": "李復",
        "content": "珍图出荣河，八卦开奥秘。\n圣人重因袭，已极露隠细。\n大衍四十九，周流通一气。\n阴阳穷必变，往反无终始。\n元化密推移，消长先默契。\n鬼神无遁情，垂诏亿万世。\n如何扬子云，求名夸谲诡。\n藻绘太初历，设画随启闭。\n盈缩无常运，踦赢谩拟议。\n安得宇宙间，别更有天地。\n文字但艰苦，白首困心志。\n侯芭何所知，枝指徒为赘。",
        "dynasty": "宋",
        "collection_info": null
    },
    {
        "title": "杂诗  其六",
        "author": "李復",
        "content": "阳刚形发辉，阴凝体受照。\n金魄遡火乌，进退见朒朓。\n气引潮海壮，象推介虫小。\n南北应坎离，东西正昏晓。",
        "dynasty": "宋",
        "collection_info": null
    },
    {
        "title": "杂诗  其七",
        "author": "李復",
        "content": "万物忘我难，圣人出同忧。\n女娲断鳌足，轩辕殛蚩尤。\n禹命洪水乂，稷播百谷修。\n元德与天通，珍符告帝休。\n起皆不得已，本非功业谋。\n应龙潜深渊，睢盱寒水秋。\n乘时御风雷，雨施化形流。\n体异灵气同，默契神变求。",
        "dynasty": "宋",
        "collection_info": null
    },
    {
        "title": "杂诗  其八",
        "author": "李復",
        "content": "阴阳体合气，氛氲极无际。\n卦气交孕毓，旁滋六爻备。\n圣人繫爻辞，鈎赜推母子。\n观应以知来，随方推象类。\n灵龟通火志，黄牛革得地。\n復应干龙潜，兑乘履虎尾。\n周流纷参错，往来精妙义。\n懵懵妄穿凿，执一千百废。\n孰能访太极，与游两仪外。",
        "dynasty": "宋",
        "collection_info": null
    },
    {
        "title": "杂诗  其九",
        "author": "李復",
        "content": "众辐共一毂，利用本在无。\n制法应世变，欲返民心愚。\n巧智起颓波，但逐末流趋。\n鸟乱毕弋多，真风日更疏。",
        "dynasty": "宋",
        "collection_info": null
    },
    {
        "title": "杂诗  其一○",
        "author": "李復",
        "content": "一气偶暂聚，灵府含虚明。\n至人遗世氛，妙静无将迎。\n索珠迷罔象，鼓琴有亏成。\n淼淼千海波，全潮浮沤轻。",
        "dynasty": "宋",
        "collection_info": null
    },
    {
        "title": "杂诗  其一一",
        "author": "李復",
        "content": "杯水入沧溟，浩浩通无际。\n原心方寸间，混合周天地。\n后稷勤稼穑，颜渊甘箪食。\n行己在一时，流芳播万世。\n至道不远人，安行近且易。",
        "dynasty": "宋",
        "collection_info": null
    },
    {
        "title": "杂诗  其一二",
        "author": "李復",
        "content": "高松怀正气，挺特入空碧。\n短棘无直枝，千钩未成尺。\n松生倚云冈，棘散傍道侧。\n道侧侵行人，牵衣去不得。\n丝蔓乱附託，狐貍喜偃息。\n美恶类相感，庸讵分知识。\n秋风叶落时，碍眼如矛戟。\n斤斧不得施，怅然空叹息。",
        "dynasty": "宋",
        "collection_info": null
    },
    {
        "title": "杂诗  其一三",
        "author": "李復",
        "content": "翩翩云间鸟，翠羽光葳蕤。\n结巢占远林，意与深静期。\n盲飈忽号怒，万木无停枝。\n欹摇不容息，簸荡孤巢危。\n遐睇昆崙冈，玉树蔚仙姿。\n溟海皆震荡，秀立影不移。\n空怀高举心，感叹鼓翼迟。",
        "dynasty": "宋",
        "collection_info": null
    },
    {
        "title": "杂诗  其一四",
        "author": "李復",
        "content": "晨炊未登盘，饥肠已戚戚。\n欲问堂上人，先闻发叹息。\n苟念一饷饥，况艰终岁食。\n茫茫九州间，几人悲罄室。\n吾欲呼天工，驱雷驾云龙。\n十日一风雨，五谷年常丰。\n佩刀化为农，孙哺百岁翁。\n完助阴阳功，不顾吾盘空。",
        "dynasty": "宋",
        "collection_info": null
    },
    {
        "title": "杂诗  其一五",
        "author": "李復",
        "content": "沙虚路傍泉，江通石上井。\n泉挹浅沙黄，井汲深江冷。\n六月火云生，旱乌炎午影。\n烦心欲清涤，呼儿问修绠。",
        "dynasty": "宋",
        "collection_info": null
    },
    {
        "title": "杂诗  其一六",
        "author": "李復",
        "content": "黄河走东溟，不知几万里。\n奔腾鼓风雷，势欲卷厚地。\n百川随呼吸，浑浑失气类。\n正德不可乱，横绝见清济。\n诡士富纵横，机辩回天地。\n观其投说时，揣摩探人意。\n高论未能窥，茫然何所试。\n彷佛一隙开，汹涌惊涛起。\n阴阖拒其恶，阳开示其喜。\n危冠揖时君，担簦擅国势。\n六印黄金多，双璧连城贵。\n岁晚客子来，倾变心若死。",
        "dynasty": "宋",
        "collection_info": null
    },
    {
        "title": "杂诗  其一七",
        "author": "李復",
        "content": "权利为祸根，苟合非纯士。\n嗟哉凭轼生，行见烹齐市。\n晴鸠不逐妇，猛虎不食子。\n魏国将乐羊，齐人疑吴起。\n凶险甚鸟兽，妻子自烹死。\n呜呼天壤间，亲无骨肉比。\n残毒就功名，于君安可恃。\n中山昔置相，尝取放麑翁。\n异类犹有恩，事君必致忠。",
        "dynasty": "宋",
        "collection_info": null
    },
    {
        "title": "杂诗  其一八",
        "author": "李復",
        "content": "经界废已久，王者无尺土。\n强力喜饕吞，含血不肯吐。\n孱弱困道傍，性命轻毫缕。\n为政须务本，析薪何匪斧。",
        "dynasty": "宋",
        "collection_info": null
    },
    {
        "title": "杂诗  其一九",
        "author": "李復",
        "content": "浚泉少汲水，汲多泉水污。\n力穑莫揠苗，揠苗苗必枯。\n心清事自简，气和体必舒。\n古人有至言，治民如烹鱼。",
        "dynasty": "宋",
        "collection_info": null
    },
    {
        "title": "杂诗  其二○",
        "author": "李復",
        "content": "先王急民事，分吏察壠亩。\n田荒宅无毛，置法责粟布。\n壤壤一岁勤，暴暴三年聚。\n农政久不修，几家有禾黍。",
        "dynasty": "宋",
        "collection_info": null
    },
    {
        "title": "杂诗  其二一",
        "author": "李復",
        "content": "当路莫张机，张机不可行。\n潜深巢高杪，鱼鸟知爱生。\n立义禁为非，意欲求无刑。\n刻核苟太至，视死心亦轻。",
        "dynasty": "宋",
        "collection_info": null
    },
    {
        "title": "杂诗  其二二",
        "author": "李復",
        "content": "善学必探本，知本贵善养。\n种木既得地，柯叶日滋长。\n纷纷绮语工，汩汩良心丧。\n多闻竟无益，不如鸡犬放。",
        "dynasty": "宋",
        "collection_info": null
    },
    {
        "title": "杂诗  其二三",
        "author": "李復",
        "content": "姬旦相孺子，不为召公知。\n洛阳贾年少，岂免绛灌疑。\n论远必为迂，举高遂有危。\n更无反禾风，但起弔湘悲。",
        "dynasty": "宋",
        "collection_info": null
    },
    {
        "title": "读陶渊明诗",
        "author": "李復",
        "content": "渊明才力高，诗语最萧散。\n矫首捐末事，阔步探幽远。\n初若不相属，再味意方见。\n旷然闲寂中，奇趣高蹇嵼。\n众辞肆滂葩，姦怪露舒惨。\n雕刻虽云工，真风在平澹。\n距今几百年，有作皆媿赧。\n予尝跂清尘，忽忽气相感。\n安得起从游，绝顶与同览。",
        "dynasty": "宋",
        "collection_info": null
    },
    {
        "title": "明月入我牖",
        "author": "李復",
        "content": "明月入我牖，娟娟满衣裳。\n惊风飘疏竹，凌乱舞清光。\n静坐不能眠，稍知秋夜长。\n却思古人书，探编开缥囊。\n一读三四反，人远心茫茫。\n投编出庭宇，回步影徜徉。\n长空散白露，暗落点青黄。\n肃肃晨气动，满地自为霜。",
        "dynasty": "宋",
        "collection_info": null
    },
    {
        "title": "山中有桂树题得绿字",
        "author": "李復",
        "content": "山中有桂树，樛虬散岩曲。\n高枝动秋风，霜凝不改绿。\n美人与世远，啸歌乐幽独。\n挥手弄浮云，寒光满空谷。\n忽忽自搔首，神驰逐清躅。\n何时山下泉，一濯飞尘足。",
        "dynasty": "宋",
        "collection_info": null
    },
    {
        "title": "和人子夜四时歌  其一",
        "author": "李復",
        "content": "井上梧桐树，花黄落点衣。\n夜深花裏鸟，相并不相离。\n美人朝汲水，惊起却双飞。",
        "dynasty": "宋",
        "collection_info": null
    },
    {
        "title": "和人子夜四时歌  其二",
        "author": "李復",
        "content": "缲丝丝缕长，当窗织流黄。\n纤纤弄龙杼，不作舞衣裳。\n裁缝付边使，岂待见秋霜。",
        "dynasty": "宋",
        "collection_info": null
    },
    {
        "title": "和人子夜四时歌  其三",
        "author": "李復",
        "content": "萧萧庭下柳，曾学舞腰支。\n秋风吹暮夜，半落小蛾眉。\n人生自无定，空叹叶辞枝。",
        "dynasty": "宋",
        "collection_info": null
    },
    {
        "title": "和人子夜四时歌  其四",
        "author": "李復",
        "content": "窈窕月华来，对月理瑶筝。\n将心託絃语，几弄未成声。\n非关霜气涩，不忍苦分明。",
        "dynasty": "宋",
        "collection_info": null
    },
    {
        "title": "有客山中来",
        "author": "李復",
        "content": "有客山中来，遗我双云松。\n身虽咫尺长，势有百丈容。\n空庭土花碧，不种夭桃红。\n春悲香魄尽，秋怨绿枝空。\n喜见石上根，移从最高峰。\n爱植朝暮勤，待看凌霜风。\n何时旧山云，出随渊中龙。\n沛然洒好雨，助我栽培功。",
        "dynasty": "宋",
        "collection_info": null
    },
    {
        "title": "翠碧",
        "author": "李復",
        "content": "翠碧曳长啼，翩然上庭树。\n花枝摇未定，惊顾却飞去。\n岂不爱芳阴，自怜好毛羽。\n苦为艷粧求，刻镂点金素。\n五陵游侠儿，挟弹驰长路。\n华狨毛垂金，丰豹文濯雾。\n怀珠蚌必剖，戴角犀多忤。\n志士无怀璧，怀璧出逢怒。",
        "dynasty": "宋",
        "collection_info": null
    },
    {
        "title": "病目",
        "author": "李復",
        "content": "昔年勤细书，广博求多益。\n谓经手一抄，可胜读数百。\n矻矻三十年，尝废寝与食。\n磨墨见砚穿，败笔如丘积。\n高编连大轴，不知几万亿。\n当时气血盛，未觉损目力。\n今年四十六，百病乘其隙。\n双瞳旧劳甚，凝血聚成脉。\n虚炎更上攻，常若包芒棘。\n远视但䨥䨥，浮空乱花黑。\n少功跂前修，钻仰极窥测。\n志欲继绝学，九万希鹏翼。\n求于形器外，脱然有所得。\n上友千古魂，神遇展良觌。\n年来老且病，筋骸当少息。\n六物已熬成，昏气须清涤。",
        "dynasty": "宋",
        "collection_info": null
    },
    {
        "title": "物我",
        "author": "李復",
        "content": "万物生芸芸，与我本同气。\n氤氲随所感，形体偶然异。\n丘岳孰为高，尘粒孰为细。\n忘物亦忘我，优游何所觊。",
        "dynasty": "宋",
        "collection_info": null
    },
    {
        "title": "自省",
        "author": "李復",
        "content": "理容本求妍，造次遽成丑。\n兢兢早夜思，犹或失于偶。\n放而不知察，美种杂稂莠。\n吾居日三省，参也吾所友。",
        "dynasty": "宋",
        "collection_info": null
    },
    {
        "title": "自讼",
        "author": "李復",
        "content": "前善后随非，失于任私意。\n短长莫可欺，明者未免蔽。\n改过心每惮，责人夫何易。\n芸苗舍己田，无获亦蹈厉。",
        "dynasty": "宋",
        "collection_info": null
    },
    {
        "title": "自暴",
        "author": "李復",
        "content": "交际知其心，莫良占辞气。\n声音施施然，已拒弗肯至。\n忿戾无少容，安能喻美意。\n人惧有失言，恝尔绝于世。",
        "dynasty": "宋",
        "collection_info": null
    },
    {
        "title": "白日",
        "author": "李復",
        "content": "白日悬虚空，春秋变寒暄。\n但流地上影，不照地下魂。\n惨惨暗陋巷，炎炎曜荜门。\n浮生荡无根，万古悲黄昏。",
        "dynasty": "宋",
        "collection_info": null
    },
    {
        "title": "感春  其一",
        "author": "李復",
        "content": "新槐未成阴，藤花如紫云。\n蒙羃出高杪，花叶不可分。\n双鸠接翼飞，摇荡花纷纷。\n曦车不肯留，感嘆愁夕曛。",
        "dynasty": "宋",
        "collection_info": null
    },
    {
        "title": "感春  其二",
        "author": "李復",
        "content": "三月无余旬，此日足可惜。\n桃李不自由，相期偶相失。\n黄黄芜菁花，青青陵陂麦。\n林间晚蝶飞，翩翩竟何益。\n前晨游百花，夭艷斗颜色。\n柳枝弱而细，闲垂亦自得。\n今日偶再来，羣枝空寂寂。",
        "dynasty": "宋",
        "collection_info": null
    },
    {
        "title": "感春  其三",
        "author": "李復",
        "content": "桐花开最晚，香泛已羃羃。\n高榆散枯钱，狼藉走荒陌。\n闻歌情亦倦，对酒意不怿。\n非伤春遽回，第觉老相逼。\n愿诉东皇君，抚辔留归迹。\n百年虽无多，亦稍缓偪侧。",
        "dynasty": "宋",
        "collection_info": null
    },
    {
        "title": "早起",
        "author": "李復",
        "content": "羣鸠啄屋鸣，乱雀翻檐噪。\n喜呼怒争逐，往来竞酣闹。\n阳气动飞潜，得意相陵暴。\n晓枕不能眠，开门适情好。\n酌泉供清盥，短髮巾野帽。\n中心旷无事，焚香诵真诰。\n人生袭元精，含和百神抱。\n失足落阴界，久困羣邪耗。\n漂溺孰能回，浩劫沉波潦。\n玉镜动悲云，慈航引清棹。\n惟予久冥寞，区区谢初少。\n三迭舞胎僊，八景驻霞翿。\n稽首蹑祖风，中天延羲照。",
        "dynasty": "宋",
        "collection_info": null
    },
    {
        "title": "登上党郡楼",
        "author": "李復",
        "content": "羣山合沓来，回抱东林缺。\n紫翠不可解，环城如玉玦。\n龙飞晋水清，天转旄头灭。\n萧萧古战场，春耕拥残雪。",
        "dynasty": "宋",
        "collection_info": null
    },
    {
        "title": "正月五日游曲江",
        "author": "李復",
        "content": "今日意何适，出游曲江湄。\n野晴天澄穆，风柔物閒熙。\n浅岸冰已尽，长原麦含滋。\n跃鳞向日光，浴羽侵水嬉。\n悠悠南山云，浮空久不移。\n斓斑壠东雉，鸣呼声喔咿。\n春序兹方交，春物已若斯。\n眷予同来者，酌酒衣淋漓。\n莫学少陵翁，泪点吞声垂。\n且效陶渊明，为题斜川诗。",
        "dynasty": "宋",
        "collection_info": null
    },
    {
        "title": "乐游原",
        "author": "李復",
        "content": "重冈带南山，起伏波涛惊。\n古原枕隑洲，森爽东西横。\n阴宿忽自开，秦川一半明。\n莫动兴废悲，惟喜禾黍晴。",
        "dynasty": "宋",
        "collection_info": null
    },
    {
        "title": "过弹筝峡",
        "author": "李復",
        "content": "悠悠薄洛水，东出弹筝峡。\n昔人感秋声，舞跃中音节。\n我来跨官马，屡渡随曲折。\n水寒石齿涩，鸣调苦悲咽。\n应有征人泪，泠然洒清血。\n含恨变旧音，冷照关山月。\n衮衮东入海，余情流未歇。\n掩耳不能听，挥鞭急超越。\n穿云望前垒，晚路山雨滑。\n去远犹自闻，回肠危欲绝。",
        "dynasty": "宋",
        "collection_info": null
    },
    {
        "title": "曲江",
        "author": "李復",
        "content": "唐址莽荆榛，安知秦宫殿。\n常因秋雨多，时有微泉泫。\n菰蒲春自生，鳬鹜秋犹恋。\n千古蔽一言，物极理必变。",
        "dynasty": "宋",
        "collection_info": null
    },
    {
        "title": "玄都观",
        "author": "李復",
        "content": "龟刻露藓暗，石坛霜草黄。\n断瓦出耕土，犹有金碧光。\n甘泉分远脉，来自惠山长。\n桃花久不开，空余葵麦荒。",
        "dynasty": "宋",
        "collection_info": null
    },
    {
        "title": "清明渠",
        "author": "李復",
        "content": "清明三十里，疏凿高下通。\n西南引潏水，北入太极宫。\n居民昔为利，旧迹今可穷。\n时见断石甃，龙盘戏云风。",
        "dynasty": "宋",
        "collection_info": null
    },
    {
        "title": "登高丘望远海",
        "author": "李復",
        "content": "登高望远海，冥冥湿天际。\n百川趋东南，奔腾卷厚地。\n自从开闢来，溶渟不可计。\n浩浩无增亏，周流在一气。\n怒风驾高浪，雪山寒赑屃。\n飞火掣电光，神怪时出戏。\n却疑蓬莱峰，只是鲛人髻。\n会当见清浅，乘月弄兰枻。\n去问蟠桃花，结根几千岁。",
        "dynasty": "宋",
        "collection_info": null
    },
    {
        "title": "江行至黄牛庙山特奇秀晚檥舟庙下留诗于壁",
        "author": "李復",
        "content": "层峰浮云空，亭亭出众峤。\n芬敷如青莲，飞光乱寒照。\n霜枫杂丹碧，瀑布垂窈窕。\n秀色纷异状，争奇动奔峭。\n欻失畏崄心，颇惬赏幽好。\n舟行不暇徐，粗得领其要。\n随风转隈曲，晚泊黄牛庙。\n杖策登东岑，周睇万山奥。\n临岸理晚饷，问客卖早稻。\n明朝走夷陵，便入襄阳道。\n从此步平陆，归程已可料。",
        "dynasty": "宋",
        "collection_info": null
    },
    {
        "title": "峡山遇雨",
        "author": "李復",
        "content": "侵晓登楚山，山峻苦难陟。\n半山忽阴晦，举手不可识。\n跻攀穿云过，赫然见日出。\n俯视云气中，汹涌浩无极。\n滉瀁雪海翻，兀硉寒冰立。\n蛟龙见或没，鬐鬛火旆赤。\n风雷恣訇磕，万车无辙迹。\n神君互麾诃，众怪争跳踯。\n变异从何来，万态不可测。\n峰顶日晴明，下方惊雨急。\n倏尔寂无声，昏翳豁开释。\n返照光景新，岩岫翠欲滴。\n瀑泉缟带垂，稻塍清流溢。\n高路静无泥，牵挽望前驿。\n世俗信耳目，天地度以臆。\n安知视听外，奇骇可穷索。\n孰知沧溟宽，但见蹄涔窄。\n兹事非传闻，吾行所自觌。",
        "dynasty": "宋",
        "collection_info": null
    },
    {
        "title": "西湖寺",
        "author": "李復",
        "content": "旧闻宣律师，戒行极精苦。\n眉毫出宝珠，锡杖解斗虎。\n登坛三十年，布萨度缁侣。\n故物今余何，石像暴风雨。",
        "dynasty": "宋",
        "collection_info": null
    },
    {
        "title": "周巨寺",
        "author": "李復",
        "content": "长杨夹通津，修竹带北冈。\n寻行不知远，时闻芝朮香。\n渡溪陟翠巘，松柏高苍苍。\n木杪见栌檐，塔庙居上方。\n盘步曲折峻，入门庭宇荒。\n道人貌清羸，趺坐临朝阳。\n手持天竺书，贝叶翻金光。\n炉残柏子烧，龛续明灯长。\n见我默不语，举杖鸣匡床。\n以示清静观，妙出转徙乡。\n我从绝塞来，尘侵两鬓霜。\n形骸久颠顿，思逐归鸟藏。\n偶来叩禅扃，夐与人世忘。\n金篦刮病膜，清冰沃烦肠。\n铁牛耕石田，海底种扶桑。\n超然越初地，青莲泥中芳。",
        "dynasty": "宋",
        "collection_info": null
    },
    {
        "title": "阳华夫人祠",
        "author": "李復",
        "content": "阳华少夫人，飞香度青冥。\n轻明弄余妍，疏云含晓星。\n粲然启玉齿，流电交回荧。\n立久忽飘去，暮山风泠泠。",
        "dynasty": "宋",
        "collection_info": null
    },
    {
        "title": "因何常德招游西塔有诗遂和",
        "author": "李復",
        "content": "支提压西城，境绝天香集。\n招邀乘逸兴，步驶追随急。\n到门病眼明，晓逐秋云入。\n浮屠喜跻攀，万象在拱揖。\n古洞积阴霭，暗澹龛像湿。\n登兹翻百忧，履危非我习。\n南山西出秦，迤逦序等级。\n北渭东赴海，汹涌动都邑。\n林梢见新月，整归尚依鬰。\n兴来莫重辞，时节不可及。",
        "dynasty": "宋",
        "collection_info": null
    },
    {
        "title": "观西华摧",
        "author": "李復",
        "content": "高山何时摧，谽谺作空谷。\n拥土起重冈，断石大如屋。\n洑泉尽涌发，散漫流新渌。\n南渊势最广，百亩亭澳曲。\n龙威俨睢盱，神灵不敢触。\n兹旧多园囿，修篁带乔木。\n今忽掀阜乱，高下眩人目。\n惟羡势雄尊，作镇屹西服。\n严威物所仰，宜滋万生福。\n胡不静归根，震荡屡翻覆。\n天地域中大，奔驰犹未足。\n世事百年间，反衍如转毂。\n开闢浩劫来，揽之不盈掬。\n纷纷祇如此，于予幸乞独。\n归来拂虚榻，孤坐但冥默。",
        "dynasty": "宋",
        "collection_info": null
    },
    {
        "title": "美原县北轩",
        "author": "李復",
        "content": "渊明昔遯世，北窗朝脱巾。\n清风一披拂，自谓羲皇人。\n冥冥孤鸿姿，真与浮云亲。\n寂寞千载后，遐躅空遗尘。\n嗟予敢言勇，斗禄徒为贫。\n形骸强包束，种种秋毛新。\n朅来渭水阴，讼简民风淳。\n因喜纵懒僻，凿牖开星辰。\n吏散鸟下阶，清谈可娱宾。\n归去终亦赋，聊此蟠穷鳞。",
        "dynasty": "宋",
        "collection_info": null
    },
    {
        "title": "西崦人家",
        "author": "李復",
        "content": "处阴体生痾，居高地多风。\n结庐西崦间，温凊适炎冬。\n长杨带疏篱，绿畦分西东。\n门前涧水流，繫柳横桥通。\n汲浅泉更甘，种沃年长丰。\n生理左右足，家有百岁翁。\n乃知淳朴全，能完造化功。\n何必济渌河，晏寝玄华宫。",
        "dynasty": "宋",
        "collection_info": null
    },
    {
        "title": "晚出西郊",
        "author": "李復",
        "content": "晚日登西原，劲风飘我衣。\n萧萧班马鸣，野旷行人稀。\n抚辔无与语，目送新鸿飞。\n俗尘嘆久艰，故山多蕨薇。",
        "dynasty": "宋",
        "collection_info": null
    },
    {
        "title": "同刘君俞城西寺避暑",
        "author": "李復",
        "content": "节欲春秋交，寒暑争愈悍。\n故知阴阳气，盛极暑方变。\n七月庚伏末，困弱但流汗。\n天地一大炉，造物虐相玩。\n早衰虚实反，举动多颠眩。\n安得甘露浆，凿顶沃清灌。\n招提古浮图，岿壮压西甸。\n烈风无时休，寂阴却炎暵。\n几有篮舆兴，客来发我愿。\n共游不暇徐，到寺日未旦。\n童儿青芒屩，洁洒花雨散。\n斌駮溪石枕，凝滑水纹簟。\n张置相对卧，境闲心不乱。\n有时闻妙香，忽来传静饭。\n饱起摩腹行，看尽长廊徧。\n却呼竹窗僧，汲泉具茗椀。\n道在语嘿间，浅深随所见。\n同将烦恼蠲，尽洗清凉观。\n兹游岂无益，欲继慎莫缓。",
        "dynasty": "宋",
        "collection_info": null
    },
    {
        "title": "陈元常醉眠庵",
        "author": "李復",
        "content": "渊明喜閒放，自号葛天民。\n我眠君且去，人谓此语真。\n无机物莫猜，鸥鸟犹狎驯。\n欲眠何遣客，一念已生尘。\n岂如庞德公，相对忘主宾。\n陈生性嗜酒，大白举浮身。\n众中时酣卧，常贮满腹春。\n澒洞更何物，知容几辈人。",
        "dynasty": "宋",
        "collection_info": null
    },
    {
        "title": "首夏端居",
        "author": "李復",
        "content": "美木交柔柯，薿薿众叶光。\n余春归未尽，叶间有遗芳。\n空庭午阴寂，黄鸟转新吭。\n微风从何来，穆然和且凉。\n虚堂面清池，文簟舒藜床。\n憩偃神意适，形骸亦相忘。\n萧然无杂尘，始觉日稍长。\n寒暑迭往返，物生安有常。\n百年只瞬息，忍使生理伤。\n起坐理素琴，曲罢取酒尝。\n既饮復又酌，仰看闲云翔。\n得为太古民，优游见羲皇。",
        "dynasty": "宋",
        "collection_info": null
    },
    {
        "title": "居山",
        "author": "李復",
        "content": "居山不出山，日饭鲜盐酪。\n野菜芼山米，欢若屠门嚼。\n苍苍百岁翁，常如一日乐。\n人劝出山住，掉头终弗诺。\n子孙入市门，卖薪食羹臛。\n归来举糜杯，持匕意自恶。\n市门负薪飧，滋味固甚薄。\n甘脆前方丈，入腹毒于药。\n山翁意甚长，慎无厌澹泊。",
        "dynasty": "宋",
        "collection_info": null
    },
    {
        "title": "次韵君俞三诗时在山下  其一",
        "author": "李復",
        "content": "西陵大火流，南融已颓征。\n凉风拂庭树，槭槭起秋声。\n遥夜抱膝坐，耿耿河汉明。\n岂无尊中酒，非君谁与倾。",
        "dynasty": "宋",
        "collection_info": null
    },
    {
        "title": "次韵君俞三诗时在山下  其二",
        "author": "李復",
        "content": "流水会大壑，层岑出遥林。\n结茅穷窈窱，细路下嵚崟。\n风露浩满野，默坐掩孤衾。\n孤衾无与写，秋色日向深。",
        "dynasty": "宋",
        "collection_info": null
    },
    {
        "title": "次韵君俞三诗时在山下  其三",
        "author": "李復",
        "content": "朝采南山薇，暮采南山蕨。\n零霜百草腓，薇蕨行亦绝。\n清溪有白石，欲煮未可热。\n故人在东山，幽桂安得结。",
        "dynasty": "宋",
        "collection_info": null
    },
    {
        "title": "郊居五首  其一",
        "author": "李復",
        "content": "牛羊归近篱，鸟雀喧前林。\n天旷白露下，皓月吐东岑。\n呼儿掩柴门，孤灯茅屋深。\n欲寐问故裘，中夜霜气侵。",
        "dynasty": "宋",
        "collection_info": null
    },
    {
        "title": "郊居五首  其二",
        "author": "李復",
        "content": "禾黍已登场，壠菽叶亦稀。\n天晴日气暖，稚子负薪归。\n妇姑具饷出，饭豆菜叶肥。\n白髮不自闲，但怅筋力微。",
        "dynasty": "宋",
        "collection_info": null
    },
    {
        "title": "郊居五首  其三",
        "author": "李復",
        "content": "楸花不结实，花落绿蔕肥。\n雕零先众木，叶落蔕亦稀。\n枝直鸟不巢，野藤相缠依。\n藤蔓日更长，楸觉生意微。",
        "dynasty": "宋",
        "collection_info": null
    },
    {
        "title": "郊居五首  其四",
        "author": "李復",
        "content": "岁回秋向闰，九日菊未华。\n青青东篱下，强起折还家。\n岂无樽中酒，对之空嘆嗟。\n后日开已晚，弃置今如何。",
        "dynasty": "宋",
        "collection_info": null
    },
    {
        "title": "郊居五首  其五",
        "author": "李復",
        "content": "种稻满南泽，露下稻已黄。\n雨足暗泉满，秷穉各自长。\n侵晓负镰去，日暮积我场。\n从今有晨炊，璨璨珠玉光。",
        "dynasty": "宋",
        "collection_info": null
    },
    {
        "title": "出门  其一",
        "author": "李復",
        "content": "出门復入门，所向常默默。\n积阴久未开，凄风起空谷。\n孤鸿铩翮悲，黄鹄飞亦独。\n旧耕半荒芜，自叹力不足。",
        "dynasty": "宋",
        "collection_info": null
    },
    {
        "title": "出门  其二",
        "author": "李復",
        "content": "静僻懒慢久，烦喧厌入耳。\n过客吐新谈，意况殊不美。\n火炎几车薪，难救一杯水。\n但坐问邻醅，余事莫挂齿。",
        "dynasty": "宋",
        "collection_info": null
    },
    {
        "title": "出门  其三",
        "author": "李復",
        "content": "种禾满东坡，薿薿尺许长。\n初苦夏日暴，今为秋雨伤。\n耘耔不能施，丛杂众草荒。\n农夫荷锄归，无语空徊徨。",
        "dynasty": "宋",
        "collection_info": null
    },
    {
        "title": "出门  其四",
        "author": "李復",
        "content": "夹径梧十寻，隠映柴舍深。\n日期凤鸟至，柯叶交繁阴。\n昏鸦接翅归，不闻凤鸟音。\n秋风黄叶落，感嘆伤我心。",
        "dynasty": "宋",
        "collection_info": null
    },
    {
        "title": "和石苍舒喜雨",
        "author": "李復",
        "content": "元佑丁卯春，旱日透地赤。\n三农失岁事，嗷嗷嗟艰食。\n宸心动恻怛，祠祷驰星驿。\n张图绘玄龟，探穴求苍蜴。\n荒潭几挈瓶，方坛徒舞觋。\n神龙忽应求，飞洒自前夕。\n荡涤六合清，万物湔蒸疫。\n阴阳有沴气，备御须多术。\n圣人不罪岁，能助天地力。\n风流仍叔诗，宣王中兴日。",
        "dynasty": "宋",
        "collection_info": null
    },
    {
        "title": "东斋独坐",
        "author": "李復",
        "content": "飞雨日萧萧，秋风收晚暑。\n掩关兀然坐，默与玄相遇。\n坐久忽相忘，玄我无宾主。\n神游出八纮，鸿蒙见气母。",
        "dynasty": "宋",
        "collection_info": null
    },
    {
        "title": "和人伏日",
        "author": "李復",
        "content": "太极剖元气，五行均四时。\n代谢密循环，母子相挈维。\n土散无定位，金德乘火驰。\n天刑发杀机，闭藏不敢施。\n胚胎势力弱，炽赫畏炎离。\n圣人御阴阳，恐侵西极亏。\n遇庚防畏祸，用晦将待时。\n旷然达生理，燕息潜深思。\n马迁纪秦事，德公初置祠。\n后世着令典，赐告休百司。\n曲学虽拘忌，消长自可推。\n岁星东方出，隠迹游天墀。\n诙谐动汉帝，割肉蒙酒卮。",
        "dynasty": "宋",
        "collection_info": null
    },
    {
        "title": "负暄",
        "author": "李復",
        "content": "朝坐前庑西，晚坐前庑东。\n日当正午时，置榻两楹中。\n予生本多羸，忧患百箭攻。\n三十已白髮，岁常苦严冬。\n凝阴昼墐户，拥火裘蒙茸。\n寒气深刺骨，有如婴利锋。\n晨曦忽入牖，心喜旧疹空。\n开门曝晴暖，暄酣春意融。\n温温百骸舒，渐发两颊红。\n乃知万物生，阳德有全功。\n天轮浩无际，冥冥转洪蒙。\n卢敖游八极，妄欲求初终。\n卒然至蒙谷，见呵鸢肩翁。\n阳乌出扶桑，振辔驰六龙。\n转盼亿万里，夸父走追踪。\n遗策化邓林，狂奔如捕风。\n我今观天运，四序周无穷。\n东西逐日车，不出环堵宫。\n上古有至人，御风登璇穹。\n手挈日月行，返景回高舂。\n阴阳在掌握，默坐与天通。\n固知二子愚，可嘆如蠰虫。",
        "dynasty": "宋",
        "collection_info": null
    },
    {
        "title": "冬日",
        "author": "李復",
        "content": "日出东南隅，转侧下西陆。\n不经中天行，但惊六龙速。\n愁寒余月阴，云重欲压屋。\n霰雪飞不断，凝冰介万木。\n怒风中夜起，呼号鬼神哭。\n鼓荡溟渤倾，势欲翻坤轴。\n十日未肯回，冻埋蛟龙缩。\n城市百贾闭，衾裯换斗粟。\n萧条触事艰，更觉生意促。\n安得青帝回，爱景变邹谷。\n气温筋骸舒，负暄一饭足。\n岂愿北邻富，甲第厌粱肉。",
        "dynasty": "宋",
        "collection_info": null
    },
    {
        "title": "题朱老壁",
        "author": "李復",
        "content": "居无百亩田，廪有三年粟。\n舍北几株桑，晚蚕食亦足。\n近水理蔬畦，面山结茅屋。\n夏风苇簟凉，冬烟土床燠。\n堂前蒲萄架，新实初垂绿。\n清浄语不烦，事任鞅掌仆。\n邻里通有无，泉甘草无毒。\n谁知庚桑子，今此居南麓。\n予非市朝人，受性本幽独。\n愿就谋一廛，余外百无欲。",
        "dynasty": "宋",
        "collection_info": null
    },
    {
        "title": "谒隠士段庭",
        "author": "李復",
        "content": "人生何多谋，常苦饥寒侵。\n裘完甑有炊，于世澹无心。\n筑室清涧曲，窈窕幽径深。\n闭门长松下，岁无车马音。\n古书束高阁，兀然遗屦簪。\n悠悠不记年，日月徒光阴。\n儿童城市还，得酒或自斟。\n隠几望南山，閒云起孤岑。",
        "dynasty": "宋",
        "collection_info": null
    },
    {
        "title": "秉文荐对报罢赴任有诗示予遂和",
        "author": "李復",
        "content": "广文予所知，京国十年旧。\n出背锦囊归，人嘲饭山瘦。\n去岁近臣荐，三接期在昼。\n孤鸿铩翮久，高举或可就。\n惨淡辞都门，颠顿不可救。\n荡荡万斛舟，失在一孔漏。\n相见嗟塌翼，谁与格困兽。\n危根逐轻流，蹇步难远骤。\n予庭有疏松，风声响泉溜。\n墙阴多杂花，晴日渐妍秀。\n都城帝子家，碧香寄新酎。\n期君一来过，猎猎直飞袖。",
        "dynasty": "宋",
        "collection_info": null
    },
    {
        "title": "秋晚谒秉文有诗遂用其韵",
        "author": "李復",
        "content": "庭木叶萧萧，广文官舍冷。\n闭门过客稀，读书秋夜永。\n病起絮帽额，闻风挈裘领。\n一堂东西横，乍若登虚艇。\n相对两无言，孤灯弔形影。\n云翼未鶱翥，光阴惜俄顷。\n双璧君羡虞，三龙吾与邴。\n世异泣伤麟，意激轼怒黾。\n万事非偶然，屈伸难可并。\n无逐颓波流，自觉嚣尘静。\n丹台有珠宫，眺听极疏迥。\n君能喜清游，登览见殊景。",
        "dynasty": "宋",
        "collection_info": null
    },
    {
        "title": "出承天院候客",
        "author": "李復",
        "content": "晓动人语喧，门开探骑发。\n冠盖相后先，烟尘互明灭。\n出城寒寺静，苍松带余雪。\n驱马傍前庑，投鞭坐僧榻。\n畏风依蒲团，拥裘学趺结。\n曈眬晓日昇，逶迤旆成列。\n到官今年五，踽踽几持谒。\n执板手有痕，脱冠顶无髮。\n将迎迹愈多，应接面常热。\n野性素旷荡，人事苦羁绁。\n久愿整归驾，渡汾寻旧辙。\n躬耕望云岑，筑室俯清潏。",
        "dynasty": "宋",
        "collection_info": null
    },
    {
        "title": "泛舟潏水君俞用韩泛南溪韵作诗三首遂和  其一",
        "author": "李復",
        "content": "出城泛南溪，朝暮可往返。\n东西韦杜间，尺五天不远。\n舟转皇陂曲，岸带青龙坂。\n夷犹一篙足，不待双絙挽。\n回临市桥舣，走就僧居饭。\n面山高阁重，入门苍松偃。\n黯黯雨意来，苍苍野色晚。\n更欲穷上方，理履惭尚蹇。",
        "dynasty": "宋",
        "collection_info": null
    },
    {
        "title": "泛舟潏水君俞用韩泛南溪韵作诗三首遂和  其二",
        "author": "李復",
        "content": "溪水秋更清，天晴好行舟。\n叩舷发吴歌，荡漾无时休。\n朝戏朱坡下，暮宿青岭头。\n胜事或有得，随意终日留。\n往年思此乐，屡嘆来无由。\n今我方求田，意欲营东畴。\n兹计傥能就，遂免卒岁忧。\n身随鸥泛泛，心逐鱼悠悠。\n南舍与北邻，杖策步可投。\n更祈旸雨时，禾稌常有秋。",
        "dynasty": "宋",
        "collection_info": null
    },
    {
        "title": "泛舟潏水君俞用韩泛南溪韵作诗三首遂和  其三",
        "author": "李復",
        "content": "山亏一篑功，泉废九仞蹟。\n精神去不回，虚牝黄金掷。\n泝舟望南麓，近岸多巨石。\n溪流曲折多，波喧奔湍激。\n野竹拥杂树，纷纷两参列。\n古松气不羣，苍然数百尺。\n晚花发幽丛，浮云动遥壁。\n优游可忘年，去此皆妄役。",
        "dynasty": "宋",
        "collection_info": null
    },
    {
        "title": "侯书记二子席上乞诗遂赠",
        "author": "李復",
        "content": "植蒿不为栋，豢豚不成虎。\n本非英特姿，虽长何足数。\n男儿生堕地，便要立门户。\n谢凤炳有毛，羊豹兆于乳。\n探根咀其芽，已足知甘苦。\n吾党有侯生，高门映东鲁。\n翘然出二子，发祥自其祖。\n小儿肌骨明，珠光照合浦。\n大儿神宇深，崇鼎气象古。\n学作四韵诗，已无近俗语。\n燃灯夜读书，义颇识其觕。\n来客见尽倾，喜叹立如堵。\n积庆固有获，力穑刈麰稌。\n人知须有成，青云张步武。\n惜吾已老矣，异日众必睹。",
        "dynasty": "宋",
        "collection_info": null
    },
    {
        "title": "送章发运楶",
        "author": "李復",
        "content": "乡农不寓兵，经费半非古。\n天下虽无事，禁虣必备武。\n浚郊开王畿，屹然根本固。\n鈎陈拥帝居，百万环貔虎。\n军声潮海惊，牙帐屯云聚。\n临难责死力，温饱当有素。\n投身占尺籍，张口坐待哺。\n梁野川渎交，掘泉不见土。\n种沙禾穟短，官租阁王府。\n国用取东南，舳舻引吴楚。\n浩浩九十州，连樯输太庾。\n秋风满汴渠，栉比不可数。\n登陛献岁额，供亿足赢数。\n储偫如丘山，司农视新腐。\n老幼无馁腹，谁復问旸雨。\n天子念大计，置官忧败蛊。\n苟非简帝衷，未肯轻付与。\n诏书忽西下，秦台更使斧。\n精忠感帝聪，异宠褒圣语。\n实资经济术，尽委浩剧务。\n狼荒极海壖，蜀江出荆渚。\n提封半禹迹，综错均周赋。\n际天耸风威，列城归刺举。\n西北敌骑飞，今犹急宸顾。\n百姓疮未平，何处易星驭。\n国事有重轻，先后存渊宁。\n本根势有重，暂辍营调度。\n大庭访众议，舍公孰可去。\n惟公德宇深，完养无惊惧。\n砉刀发新硎，音中桑林舞。\n远画垂后世，耻为目前虑。\n冰雪浄聪明，泾渭包肺腑。\n纵横富万术，一一廊庙具。\n出入未尽展，舆论嗟龃龉。\n岧峣云间阙，晓曦媚金羽。\n双旌过对扬，当契君臣遇。\n拜赐亲天光，高议愿一吐。\n从容动凝旒，必叹相见暮。\n庶几慰美俗，丹衢翔阔步。\n萧条耕岩客，窃食惭无补。\n蹒跚世揶揄，拳曲逃规矩。\n旧学谩屠龙，巧伎羞刻楮。\n芘頼托商阴，濩落容魏瓠。\n附骥仰后尘，荐鹗玷过誉。\n宴坐接乌九，妙谭奉犀麈。\n重借鹩枝栖，不责马曹误。\n摧颓已半生，踊跃临晚路。\n今朝对行色，悲风激林莽。\n乱山雨报秋，荒野阴多雾。\n孤禽失侣鸣，回飞气如缕。",
        "dynasty": "宋",
        "collection_info": null
    },
    {
        "title": "送吕思道",
        "author": "李復",
        "content": "东平贵公子，意气区中窄。\n手捻金仆姑，青丝飞赭白。\n欲系单于颈，封侯取鼎食。\n四十心未展，垂翅渭川侧。\n前日来坐上，天庭见黄色。\n今朝报恩书，戎幕进新职。\n崆峒古用武，高旌出锋镝。\n君当谐素期，洗剑秋泉碧。\n嗟予病摧颓，对别还悽恻。\n待君载旆归，我作山中客。",
        "dynasty": "宋",
        "collection_info": null
    },
    {
        "title": "送僧惠本",
        "author": "李復",
        "content": "山僧青芒屩，厌踏城中土。\n水风寒萧萧，片影过沙渡。\n晚云迎归锡，低飞暗石路。\n暮钟落前峰，去衝后山雨。",
        "dynasty": "宋",
        "collection_info": null
    },
    {
        "title": "送人之邓城",
        "author": "李復",
        "content": "哀弄发危絃，苦调出促管。\n伤别骨欲销，坐失重纩暖。\n仙鹄顾徘徊，千里襄江潬。\n此去衮衮情，江水流不断。",
        "dynasty": "宋",
        "collection_info": null
    },
    {
        "title": "送解敞",
        "author": "李復",
        "content": "昔惜结懽浅，今嗟伤别促。\n离怀动秋云，清霜落羣木。\n穷山行路难，岁晚自驱毂。\n飞魂不可关，昨夜先到蜀。",
        "dynasty": "宋",
        "collection_info": null
    },
    {
        "title": "答刘君俞",
        "author": "李復",
        "content": "悠悠东武云，来抱南山岑。\n南山有寒泉，云影落泉心。\n泉古湛不流，云静閒不飞。\n相与待明月，千载发光辉。",
        "dynasty": "宋",
        "collection_info": null
    },
    {
        "title": "答严隠之",
        "author": "李復",
        "content": "美树多来巢，确土无报耕。\n不问彼如何，但责己所营。\n闻昔荆有鸮，荆人恶其声。\n自荆将迁吴，鸤鸠止其行。\n尔欲人不恶，无若革尔鸣。\n鸣声尚犹尔，荆吴无异情。\n晋子父母邦，乡闾皆弟兄。\n踽踽异嗜好，遽云居齐城。\n齐虽山川殊，是非如晋明。\n己私不自胜，齐人安肯平。\n子行求吾诗，吾诗岂妄成。\n赠子当发药，期子沉疴轻。",
        "dynasty": "宋",
        "collection_info": null
    },
    {
        "title": "答屈爽",
        "author": "李復",
        "content": "至人喜旷达，所遇无形迹。\n非乐重其放，中心本纯一。\n东晋尚书令，简文用王述。\n论事匪卓越，动意皆真率。\n以此能过人，谢安亦降挹。\n微物器褊浅，举趣半出匿。\n静坐本无事，城府强扃鐍。\n终日如寒虫，啾啾復唧唧。\n计校不满毫，血尽死犹泣。\n疾趋赴冥嚣，但如水就湿。\n竟老何能为，纷然众恶集。\n古先有至言，小人长戚戚。",
        "dynasty": "宋",
        "collection_info": null
    },
    {
        "title": "答公孙及",
        "author": "李復",
        "content": "辗转卧不周，遥夜何漫漫。\n娟娟竹间月，照我影零乱。\n繁虫哀阴壁，轻风泛帏幔。\n节物自感人，寤言兴永叹。\n颓坐易销沉，去甚春冰泮。\n万事随俯仰，飘忽浮云散。\n芳槿曜朱华，荣好常在旦。\n百年无期度，白日岁已晏。\n余生能几何，可进投忧患。\n驾矣追欢好，东方明星烂。",
        "dynasty": "宋",
        "collection_info": null
    },
    {
        "title": "答吴与几二首  其一",
        "author": "李復",
        "content": "人心如惊飈，飘忽无定时。\n默与身为雠，昼夜万里驰。\n兀兀形未雕，茫茫神先疲。\n所丧甚丘山，所得微稗稊。\n日月不相饶，矧可自伤夷。\n志憯剧镘锄，欲问孰能知。\n种苗须善本，本善苗必滋。\n养生须养心，心怡气不衰。\n学问自可求，予言岂汝欺。",
        "dynasty": "宋",
        "collection_info": null
    },
    {
        "title": "答吴与几二首  其二",
        "author": "李復",
        "content": "旧庐邻通衢，先畴接近郊。\n居无风雨忧，岁免粒食劳。\n生理亦已愉，胸中胡鬰陶。\n楹桷思丹刻，久厌处衡茅。\n服味喜鲜甘，每羞视锄薅。\n德业倦时修，凭虚事华豪。\n郑真耕岩石，张蔚隠蓬蒿。\n内省重千钧，外物轻一毛。\n当时笑寂寞，清节后世高。\n原思贫非病，赐也气徒骄。\n尔视季子金，何如颜氏瓢。",
        "dynasty": "宋",
        "collection_info": null
    },
    {
        "title": "和苏内翰赵伯坚大卿清池诗",
        "author": "李復",
        "content": "清池有华光，深夜闇不发。\n繁星虽灿灿，含光待明月。\n荧荧孤萤飞，来助明月辉。\n明月出东屋，萤向故林归。",
        "dynasty": "宋",
        "collection_info": null
    },
    {
        "title": "平阳民杜裕民因买薪得紫石于薪中石有黝理自然成观音像相好端具观察",
        "author": "李復",
        "content": "至心不可求，虚明旷无迹。\n应物乃现形，遗影留兹石。\n若以色见我，洋海尘三尺。\n诸像皆非相，于兹何所得。",
        "dynasty": "宋",
        "collection_info": null
    },
    {
        "title": "十一月二十二日朝辞",
        "author": "李復",
        "content": "朝辞承明殿，暮下金马门。\n伏读明诏意，仰思圣主恩。\n蠢彼獯鬻氏，礼数乃弟昆。\n帝初为息民，缯帛代更屯。\n嗣皇谨遵业，使传交塞垣。\n下臣非知古，有舌讵得论。\n恭承丁宁命，敢不夙夜奔。",
        "dynasty": "宋",
        "collection_info": null
    },
    {
        "title": "辛顺忠唐得道之士真身今在河州寺",
        "author": "李復",
        "content": "少年游嵩丘，登高吾独见。\n西游渡陇坂，脱屣古河县。\n削髮俗网裂，绝味诸漏断。\n卧胁三十年，凝尘满羌簟。\n六月大地燋，炉中结冰霰。\n牛头实栴檀，降出九重殿。\n正就寂灭时，泉竭悲禽散。\n直从开元初，到今色不变。\n破屋闭真相，野鼠嗅香篆。\n时有碧眼人，酌乳供新献。",
        "dynasty": "宋",
        "collection_info": null
    },
    {
        "title": "观梅次豫章公饮润甫家韵",
        "author": "李復",
        "content": "江梅犯晨霜，喷薄弄晴景。\n坐遣塞葅胸，化作陂万顷。\n论交贵皓首，枯澹味方永。\n戏探茱萸水，饱食云门餠。\n日下烟渚寒，长歌敲柳瘿。",
        "dynasty": "宋",
        "collection_info": null
    },
    {
        "title": "后园双松",
        "author": "李復",
        "content": "羣木喜春妍，雕落寒霜苦。\n昂藏两大夫，森然鬚鬣古。\n坚姿不可回，正色少媚妩。\n清风发好音，和气琴中语。",
        "dynasty": "宋",
        "collection_info": null
    },
    {
        "title": "庭下牡丹",
        "author": "李復",
        "content": "春晚午景迟，气暄困妍姿。\n乘酣意纵放，霞裾半纷披。\n晨起露风清，肃肃争自持。\n相对默无语，含羞畏人知。",
        "dynasty": "宋",
        "collection_info": null
    },
    {
        "title": "雨中观池荷",
        "author": "李復",
        "content": "急雨过池荷，飞洒来纵横。\n光圆走青盘，的皪寒珠明。\n炫转势不定，积多忽自倾。\n浩然江湖思，蓬窗听秋声。",
        "dynasty": "宋",
        "collection_info": null
    },
    {
        "title": "梧桐",
        "author": "李復",
        "content": "猗猗梧桐树，前日繁花馥。\n西风不相饶，影疏不可暴。\n坐看一叶落，余怀念羣木。\n漫有千岁忧，流光如急毂。",
        "dynasty": "宋",
        "collection_info": null
    },
    {
        "title": "种罂粟",
        "author": "李復",
        "content": "前年阳亢骄，旱日赤如血。\n万里随羽书，挥鞭无留辙。\n炎毒乘我虚，两岁苦病暍。\n遇夏火气高，烦蒸不可活。\n饱闻食罂粟，能涤胃中热。\n问邻乞嘉种，欲往愧屑屑。\n适蒙故人惠，筠箧裹山叶。\n堂下开新畦，布艺自区别。\n经春甲未坼，边冷伤晚雪。\n清和气忽动，地面龟兆裂。\n含滋竞出土，新绿如短髮。\n常虑蒿莠生，锄不敢阙。\n时雨近霑足，乘凌争秀发。\n开花如芙蕖，红白两妍洁。\n纷纷金蘂落，稍稍青莲结。\n玉粒渐满房，露下期采折。\n攻疾虽未知，适愿已自悦。\n呼童问山鼎，芳乳将可设。",
        "dynasty": "宋",
        "collection_info": null
    },
    {
        "title": "梨",
        "author": "李復",
        "content": "柿垂黄尚微，枣熟赤可剥。\n新梨接亦成，实大何磊落。\n纍纍如碧罂，器宇极恢廓。\n悬枝细恐折，植竹仰撑托。\n露下色渐变，逼霜味不酢。\n采摘置中筵，气压百果弱。\n忆昔壮少时，酒酣病痟作。\n取食不论数，甘寒胜发药。\n今嗟老且病，滋味意雕索。\n对之未能忘，欲探引復却。\n晴檐午景暄，尚或思咀嚼。\n齿朽啮亦难，把玩时自噱。",
        "dynasty": "宋",
        "collection_info": null
    },
    {
        "title": "慈恩寺枸杞",
        "author": "李復",
        "content": "枸杞始甚微，短枝如棘生。\n今兹七十年，巨干何忻荣。\n偶以遗樵薪，遂有嘉树名。\n雨露养秋实，错落丹乳明。\n细蔓如牵牛，半枯犹络萦。\n晚叶已老硬，不堪芼吾羹。\n根大多灵异，岁久精气成。\n为取入刀圭，颓颠扫霜茎。",
        "dynasty": "宋",
        "collection_info": null
    },
    {
        "title": "薙草",
        "author": "李復",
        "content": "众草费薙锄，回首已荒翳。\n随处竞茀冗，苟生无远意。\n时亦吐柔蔓，牵引强附离。\n端居叹力寡，门庭媿芜秽。",
        "dynasty": "宋",
        "collection_info": null
    },
    {
        "title": "放鱼",
        "author": "李復",
        "content": "有客持巨鱼，造门前自陈。\n敢致子产馈，可待姜侯宾。\n野人不知薄，但媿心美芹。\n横盘五尺余，飞光生目轮。\n高鬣丹砂尾，长鬚黄金鳞。\n倔强忽起立，意气如有神。\n口颊虽噞喁，哀诉何能伸。\n嗟哉自潜泳，胡遘网罟屯。\n使居江湖间，藏器养其身。\n得时感灵变，呼吸乘风云。\n奋迅弥宇宙，洗涤万物新。\n胡忍事一饭，遽使刀俎亲。\n无罪就死地，恻然伤吾仁。\n解之谢来客，放尔归通津。\n不期明珠报，相忘乃吾真。\n此去戒前祸，芳饵为祸因。\n送尔吾自往，世有郑校人。",
        "dynasty": "宋",
        "collection_info": null
    },
    {
        "title": "种菜",
        "author": "李復",
        "content": "同墙茅屋东，有地十亩余。\n蒿蓬杂毒草，壅闇恶木俱。\n岁久人迹绝，乱穴狐虺居。\n今晨杖藜出，顾步良踌躇。\n默嗟咫尺间，荒秽侵吾庐。\n散米饭羣仆，操具亟剪锄。\n攘剔先丛棘，斩伐多高樗。\n乘湿束故急，积供爨我厨。\n耕土如蒸麵，治畦将种蔬。\n时雨近霑洽，膏脉涵如酥。\n问邻地所宜，嘉种愿乞诸。\n异有出戎夷，远或传蜀吴。\n根移甘或辛，色剖玄或朱。\n芜菁饭之半，布艺广数区。\n牙甲助芬味，琐细不可无。\n霜降百物肃，御冬必此须。\n居贫寡营办，亲宾间招呼。\n盘飧多造次，麤粝鲜毳腴。\n收藏资举筯，率野真腐儒。\n澹薄味可久，万钱非我图。\n樊迟请学圃，予今老为模。\n但媿公仪休，拔葵谢园夫。",
        "dynasty": "宋",
        "collection_info": null
    },
    {
        "title": "松明",
        "author": "李復",
        "content": "亢龙泄流津，津融身自化。\n苍鳞困摧剥，古鬣渐雕谢。\n无地逃斧斤，岂愿耀深夜。\n万牛空回首，踌躇叹广厦。",
        "dynasty": "宋",
        "collection_info": null
    },
    {
        "title": "昼坐东轩忽十三蝴蝶颜色鲜碧飞舞近人移时方去纪之以诗",
        "author": "李復",
        "content": "天上宝玉琴，星徽点瑟瑟。\n仙人手摩拂，变化通灵术。\n忽随琴声起，委蜕如蝉质。\n飞翔下绿云，风翅含寒碧。\n人间清昼长，游览喜自得。\n见我瓶中花，羣游过帘额。\n高戏乱疏幌，低舞侵堕帻。\n却疑午梦酣，身是濠梁客。\n栩栩出虚庭，兴阑有归色。\n应闻调絃声，惊去欻无迹。",
        "dynasty": "宋",
        "collection_info": null
    },
    {
        "title": "登蚕  其一",
        "author": "李復",
        "content": "林间叶半空，腹中丝欲生。\n已老意更急，食如风雨声。\n纬萧外周防，条枝中交萦。\n鼠雀尔无来，共愿十日晴。",
        "dynasty": "宋",
        "collection_info": null
    },
    {
        "title": "登蚕  其二",
        "author": "李復",
        "content": "细细玄蚁浮，蠕蠕寸蠖伸。\n抱叶食嗫嗫，负彩斑彬彬。\n假息方委蜕，吐棼非谋身。\n万生尔甚微，趋死成其仁。",
        "dynasty": "宋",
        "collection_info": null
    },
    {
        "title": "浴蚕",
        "author": "李復",
        "content": "柳暖柔可结，川晴流放光。\n繫柳浴晴川，簇簇古渡傍。\n春阳涵余润，斓斑色青苍。\n衣被天壤周，卵化初微芒。",
        "dynasty": "宋",
        "collection_info": null
    },
    {
        "title": "原蚕",
        "author": "李復",
        "content": "蚕马巨细殊，异物同精气。\n物生不两大，此衰彼所致。\n周人礼有禁，蚕为马之祟。\n织女天上明，多蚕今为利。",
        "dynasty": "宋",
        "collection_info": null
    },
    {
        "title": "咏蝉  其一",
        "author": "李復",
        "content": "委蜕疏竹根，舒翼高梧枝。\n攀缘择阴翳，意求物弗知。\n清晓喜零露，晴昼弄凉飔。\n长吟不能休，自喜方得时。",
        "dynasty": "宋",
        "collection_info": null
    },
    {
        "title": "咏蝉  其二",
        "author": "李復",
        "content": "转丸能升高，藏丸必穴深。\n么形感气变，默得幽憩心。\n遇冬潜厚地，应暑登高林。\n仙术尔何知，动静役阳阴。",
        "dynasty": "宋",
        "collection_info": null
    },
    {
        "title": "咏蝉  其三",
        "author": "李復",
        "content": "地僻小园静，羣木阴交浮。\n蝉声忽入耳，物意飒惊秋。\n嘒嘒促徂暑，西风动萧飕。\n满林青青叶，渐有摇落愁。",
        "dynasty": "宋",
        "collection_info": null
    },
    {
        "title": "题载记",
        "author": "李復",
        "content": "河鱼出龙门，云雷走平地。\n飞腾不上天，临流夜生子。\n生子子有神，怒风翻海水。\n长爪探阳乌，中原苦腥气。\n钳奴不耕作，扬鞭断其尾。\n黄犊养成斑，奔登邺城址。\n豹来抱虎儿，新棘多鈎刺。\n洛阳金凤凰，飞入漳河底。\n东南寒日短，满地边尘起。",
        "dynasty": "宋",
        "collection_info": null
    },
    {
        "title": "种松",
        "author": "李復",
        "content": "移松自南山，昔种十三株。\n连岁苦久旱，十一已雕枯。\n两株偶得生，喻年未自如。\n近觉稍得地，翠柯渐扶疏。\n乘春抽芳心，岁长二尺余。\n渐有干云势，轩昂出楸梧。\n对立耸奇姿，秀发动吾庐。\n纷纷视众木，雀鷇望凤雏。\n清风为我来，飘爽洒我裾。\n足为送老资，日待偃盖舒。\n予今亦已老，顾步良踌躇。\n想当千载后，黛色凌天衢。",
        "dynasty": "宋",
        "collection_info": null
    },
    {
        "title": "秋夜曲",
        "author": "李復",
        "content": "玉刻麒麟烟缕直，生色屏风龟甲碧。\n青娥无声满空白，兔影西流转斜隙。\n仙人莲花殷叶开，当心吐光照愁魄。\n缦缨短后易水客，气动燕山骄子泣。\n挽下天河倚渴倾，昆崙流断无五色。\n铜匣新开北斗高，电光惊飞走空壁。\n鲸鱼斗死海水红，欃枪西出屯云黑。\n酒酣挥舞七星寒，金精圯下留素策。",
        "dynasty": "宋",
        "collection_info": null
    },
    {
        "title": "出城",
        "author": "李復",
        "content": "今日何日我心伤，出门下马走东冈。\n东冈路高人迹断，独立矫首望八荒。\n长空澹澹地莽莽，停云黯淡山凄苍。\n回薄浩劫何渺茫，冥默销沉寂无光。\n矜雄挟诈争强梁，百年在世如风狂。\n变化俯仰旋销亡，一丘已有万骨殭。\n旧骨未朽新骨藏，丘壠纍纍争相望。\n万事意欲一槩量，赍志愤死世更长。\n九月穷秋天欲霜，悲风烈烈吹我裳。\n哀鸿求羣鸣且翔，原野具腓草木黄。\n百川东驰但汤汤，安得曦车挂扶桑。\n高持北斗𣂏酒浆，美人对坐举瑶觞，与我笑歌忧弭忘。",
        "dynasty": "宋",
        "collection_info": null
    },
    {
        "title": "流泉引",
        "author": "李復",
        "content": "泉涓涓兮出重山，回抱山麓兮入于苍渊。\n流来孔多兮自溢于林间，出始一勺兮下合成川。\n塍有稻兮壠有黍，聚以时兮令以鼓。\n削高增卑兮酾渠络缕，人不爱力兮挥锸如雨。\n川流浚兮来无穷，泥五斗兮水一钟。\n旱暵则引兮淫潦则通，自今以往兮乐我良农。\n礼有经兮岁有蜡，羊豕盈牢兮农舞于社。\n椒香桂绿兮云车满野，敬谢有功兮宜奠于泉下。\n吾之将归兮星律回秋，告邦人兮导畎浍之常流。\n欲泉利之专兮先耘耨之不偷，无忘吾语兮若吾岁之来游。",
        "dynasty": "宋",
        "collection_info": null
    },
    {
        "title": "惜花谣",
        "author": "李復",
        "content": "摇摇墙头花，浅深争灼灼。\n容冶不自持，飘扬成轻薄。\n只知朝为春风开，不知暮为春风落。\n人心爱春见花喜，看花却嫌花结子。\n别愁常乱空中絮，年光付与东流水。\n今朝还是见花开，明日清阴满绿苔。\n寂寞流鶑归去后，忍看落日上高台。",
        "dynasty": "宋",
        "collection_info": null
    },
    {
        "title": "别鹤曲",
        "author": "李復",
        "content": "碧海漫漫烟雾低，三山风惊别鹤飞。\n千年华表会能归，不及双乌乘夜栖。\n乌来相喜哑哑啼，寒月影移庭树枝。\n枝上营巢庭下食，追随应笑尘中客。\n人生聚散羡双乌，乌若别离头已白。\n光阴百岁共有几，空有相思泪如水。\n因君试写别鹤吟，拂絃欲动悲风起。",
        "dynasty": "宋",
        "collection_info": null
    },
    {
        "title": "湖水叹",
        "author": "李復",
        "content": "岷山中断洮水来，分入西湖浸城址。\n一落城阴不復回，余波日转皋兰尾。\n阴风凄冽寒气早，愁雾惨澹边思起。\n谁言秋水澹无情，默观意亦有悲喜。\n天轩地闢沧溟开，百川东奔如激矢。\n龟龙受职日夜趋，万折必东效臣子。\n发源本愿盈科进，筑防岂期因坎止。\n日升不及浴云龙，泥润空能养萑苇。\n停波寂寞虽无语，物情得失应如此。\n淮阴野外乞余食，留侯圯下收堕履。\n当年或失龙准翁，冷落功名千古耻。\n我欲鸠工聚长锸，齐平决堤如决纸。\n直看惊湍万里潮，免嗟穷涸千山底。",
        "dynasty": "宋",
        "collection_info": null
    },
    {
        "title": "夔州旱",
        "author": "李復",
        "content": "夔人耕山灰作土，散火满山龟卜雨。\n春日不知秋有饥，下种计粒手中数。\n七月八月旱天红，日脚散血龙似鼠。\n污邪瓯窭高下荒，草根木皮何甘苦。\n蛮商姦利乘人急，缘江转米贸儿女，己身死重别离轻。\n归州州南神有灵，归人刲羊求山神。\n驱风洒润应香火，飞点不到巫山村。\n巫山县南也伐鼓，不告归神告神女。\n江心黑气卷江流，雷车载鬼云中语。\n太守身作劝农官，子粒今朝多贷汝。\n春种须作三年计，上满隆原下水浒。\n他时更勉后来人，老去子孙无莽卤。",
        "dynasty": "宋",
        "collection_info": null
    },
    {
        "title": "兵馈行",
        "author": "李復",
        "content": "调丁团甲差民兵，一路一十五万人。\n鸣金伐鼓别旗帜，持刀带甲如官军。\n儿妻牵衣父抱哭，泪出流泉血满身。\n前去不知路远近，刻日要渡黄河津。\n人负六斗兼蓑笠，米供两兵更自食。\n高卑日槩给二升，六斗纔可供十日。\n大军夜泊须择地，地非安行有程驿。\n更远不过三十里，或有攻围或鏖击。\n十日未便行十程，所负一空无可索。\n丁夫南运军北行，相去愈远不接迹。\n敌闻兵侵退散隠，狡筭极深不可测。\n师老冻饿无斗心，精锐方出来战敌。\n古师远行不裹粮，因粮于敌吾必得。\n不知何人画此计，徒困生灵甚非策。\n但愿身在得还家，死生向前须努力。\n征人白骨浸河水，水声呜咽伤人耳。\n来时一十五万人，雕没经时存者几。\n运粮惧恐乏军兴，再符差点催馈军。\n比户追索丁口绝，县官不敢言无人。\n尽将妇妻作男子，数少更及羸老身。\n尪残病疾不堪役，室中长女将问亲。\n暴吏入门便驱去，脱尔恐为官怒嗔。\n纽麻缠腰袍印字，两胫束布头裹巾。\n冥冥东西不能辨，被驱不异犬豕羣。\n到官未定已催发，哭声不出心酸辛。\n负米出门时相语，妻求见夫女见父。\n在家孤苦恨竛竮，军前死生或同处。\n冰雪皲瘃徧两脚，悬泪寻亲望沙漠。\n将军帐下鼓无声，妇人在军军气弱。\n星使奔问来几时，下令仓黄皆遣归。\n闻归南欲奔汉界，中途又为西贼窥。\n悽恻自叹生意促，不见父夫不得哭。\n一身去住两茫然，欲向南归却望北。",
        "dynasty": "宋",
        "collection_info": null
    },
    {
        "title": "唐秘书省书目石刻",
        "author": "李復",
        "content": "蓬莱高阁凌浮云，天上图书奎壁明。\n荣河温洛龟龙呈，鲁壁汲冢科斗行。\n森罗万目分纬经，大官供烹集羣英。\n鲁鱼亥豕校雠精，垂籤甲乙刻坚珉。\n怀素无量元崇名，唐兴百年人文成。\n大盗一炬甚秦坑，碑落人间如碎星，埋没草莽荆棘平。\n刊刻欲传千万龄，毁灭今与粪壤并。\n牧童敲击看火生，铿然清圆犹磬声。",
        "dynasty": "宋",
        "collection_info": null
    },
    {
        "title": "玉泉寺",
        "author": "李復",
        "content": "道人东立海上山，锡飞西落大江北。\n双屦还乘海云起，西过当阳驻山曲。\n倚岩引锡神泉涌，一道明虹出幽谷。\n兀然孤冥踞盘石，清夜鬼神礼白足。\n化城自化非人谋，七日焕然一何速。\n雄楼杰阁鬰相望，拥路十里长松绿。\n鸣钟击鼓四百年，法席巍巍倾楚蜀。\n堂上提印云门孙，闻我足音下山麓。\n门衔大路久惯入，客馆萧萧荫寒竹。\n春茶自造始开尝，色味甘新气芬馥。\n更穷上方纵登览，峰嶂四环森万木。\n投老经过得少留，明发飞尘暗征毂。",
        "dynasty": "宋",
        "collection_info": null
    },
    {
        "title": "过兴德寺",
        "author": "李復",
        "content": "行雨忽过渐细微，冉冉傍马残云飞。\n乱溪争流经屡渡，近水短畦菘叶肥。\n跻欹到寺石磴滑，红叶拥门人迹稀。\n升堂坐定闻鱼鼓，亦传斋钵慰我饥。\n久阴忽开日色薄，初见竹影摇窗扉。\n开山宝塔真相在，瞻拜入炉香霏霏。\n塔前苍松尽手植，到今百尺森相围。\n登览未尽夜气冷，拂榻置枕舒寝衣。\n明星耿耿东方白，仆夫结束马已鞿。\n老僧送客有勤意，静境幸到何遽归。",
        "dynasty": "宋",
        "collection_info": null
    },
    {
        "title": "下元日朝谒回与李秉文冒雪过承天寺因题二诗于僧壁  其一",
        "author": "李復",
        "content": "北风吹空天欲破，急雪如簁塞空堕。\n焚香初自蘂宫归，投鞭来就僧庐坐。\n干坤一色飞鸟绝，市井无声百贾饿。\n贫粟未给贫民啼，空屋漏穿不可过。",
        "dynasty": "宋",
        "collection_info": null
    },
    {
        "title": "下元日朝谒回与李秉文冒雪过承天寺因题二诗于僧壁  其二",
        "author": "李復",
        "content": "僧炉有令禁触火，袖手指直冻欲堕。\n缾暖微闻蚯蚓鸣，客寒对作橐驼坐。\n叩钟击鱼呼众起，持钵分糜救晨饿。\n一参木佛古因缘，试举丹霞有何过。",
        "dynasty": "宋",
        "collection_info": null
    },
    {
        "title": "督运宿明堂川",
        "author": "李復",
        "content": "督运晚宿明堂川，凿冰饮马沙冈窟。\n风沙正面立不得，骁骑轻兵忽驰突。\n密雪拥渡无定河，河带血流浸人骨。\n帐中令下星骑来，半夜促行更仓猝。",
        "dynasty": "宋",
        "collection_info": null
    },
    {
        "title": "鲧庙",
        "author": "李復",
        "content": "治水弗绩鲧当殛，逃入羽渊为黄能。\n韩山东北有荒庙，豕象冕服吁怪哉。\n乡社养牲禁畜豕，恐触神怒风雷灾。\n秦汉以来不读礼，祝尸鼎俎如优俳。\n魂魄久与魑魅杂，野妖阴怪凭草莱。\n高山南北二千里，谽豁凿断龙门开。\n昆仑长河走出海，神禹功大不可偕。\n后王书称嗣天子，永为万世严祠斋。\n为崇王像备冠舄，寝庑敞侈完倾摧。\n明饬有司正祀典，春秋致祭吾自来。",
        "dynasty": "宋",
        "collection_info": null
    },
    {
        "title": "过高平县",
        "author": "李復",
        "content": "蚩尤食昴乘鬼车，韩国为窟秦为蛇。\n韩人畏蛇渡河走，杀气吹断邯山斜。\n秦鼓一击赵括死，四十万人坑黄沙。\n白日忽落天地黑，鸮衔碧火来人家。\n至今野土尽血色，古镞渍血生铜花。\n髑髅衔恨骨不朽，千岁开口生齿牙。\n秦怒垂涎急饥腹，孱赵轻搏婴其毒。\n折戟沉枪铁半消，洗磨赤璺曾封肉。\n冤气不绝起凄风，满眼山川无草木。\n昼阴夜惨少行人，愁雨荒烟闻鬼哭。\n秦兵扫荡六国尘，兵祸弗戢须焚身。\n博浪金椎击不死，亡秦终是韩国人。",
        "dynasty": "宋",
        "collection_info": null
    },
    {
        "title": "过澶州感事",
        "author": "李復",
        "content": "孙村黄河决北流，北使年年过澶州。\n澶州两城战格尽，七十余年废不修。\n昔岁契丹倾国起，欲投马棰渡河水。\n烽火夜夜照前殿，殿前羣臣色如死。\n心忧社稷输至忠，殿上只有寇相公。\n默使敌计堕吾计，独屈黄屋亲临戎。\n敌惊溃奔虎北门，从此愿讲兄弟亲。\n平时危冠尽肉食，一旦仓猝方见人。",
        "dynasty": "宋",
        "collection_info": null
    },
    {
        "title": "和游赵韩王园",
        "author": "李復",
        "content": "剥剥啄啄初叩扃，主人立门双眼青。\n篮舆遽下屏徒御，脱帽解带风泠泠。\n倦思经时一日纵，乍离涸辙游沧溟。\n靓深曲折任吾向，度桥绕径足不停。\n芍药晚花犹泫露，樱桃满树垂繁星。\n万竹森严拥幢盖，苍松夭矫呼风霆。\n空嘆春时不得到，枯香落蒂今飘零。\n徙倚历览意稍满，自具野饭追渌醽。\n却呼主人坐对酌，脯醢间错鱼虾腥。\n共叹羁缰鲜休暇，一饷聊尔消沉冥。\n病余量隘不禁醉，骑马归舍犹未醒。\n解衣拂榻欲假寐，传呼有客来造庭。",
        "dynasty": "宋",
        "collection_info": null
    },
    {
        "title": "蒲城道中",
        "author": "李復",
        "content": "羣虎锁颈鷄连羣，弓刀后先路暗尘。\n劫钱杀人弃尸去，近山白昼无行人。\n格捕死斗血狼藉，解衣黄金犹在身。\n傍云纵恶坏官法，自来赴愬官中嗔。",
        "dynasty": "宋",
        "collection_info": null
    },
    {
        "title": "伊川道中",
        "author": "李復",
        "content": "溪流冰尽摇日光，夹岸弱柳千缕长。\n野鸟深藏但闻语，山花半开初有香。\n今朝伊川首西路，昔年潏水过南塘。\n安得春风生两腋，从教吹到故山傍。",
        "dynasty": "宋",
        "collection_info": null
    },
    {
        "title": "过平泉铺",
        "author": "李復",
        "content": "去家十日九有雨，林间怒鸠犹逐妇。\n村店泥深昼闭门，繫马临河自炊黍。\n生桑烟重不供爨，麤粝如沙聊把筯。\n推盘急起却问程，黄昏更望山颠戍。",
        "dynasty": "宋",
        "collection_info": null
    },
    {
        "title": "下铁礓岭望秦川晚宿九谷",
        "author": "李復",
        "content": "六月登壠如登天，腾夷铁礓须判年。\n过险欲涉渭水渡，快眼喜见秦州川。\n溪塍青秧下白鹭，驿亭秀木含疏烟。\n投鞭清盥且展簟，明日去酌北流泉。",
        "dynasty": "宋",
        "collection_info": null
    },
    {
        "title": "题步生所居",
        "author": "李復",
        "content": "君今移居涧水东，涧水暴涨侵近路。\n尽取涧石成垣墙，生凿岸柳作桥柱。\n结茅构屋十数间，取次面势分几处。\n看山看水督耕耨，随意自在不计步。\n到处或坐或偃息，尽有室庐庇风雨。\n土床竹簟虽草草，已足自适奉寒暑。\n窗下瓦榼漆生光，贳酒提携老无数。\n客来安更问谁何，漉鱼拾蟹共烹煮。\n青黄错杂出木盘，野蔌山蔬四时具。\n久厌轻动踏市尘，未尝开口论世故。\n究竟得意此最多，向老尤要知其趣。\n一生遇事皆任真，仰首高风继巢许。",
        "dynasty": "宋",
        "collection_info": null
    },
    {
        "title": "和沈潜诚崔氏园九尾龟",
        "author": "李復",
        "content": "天生神物非偶然，此龟不知今几年。\n世传一尾直百岁，计应生在晋魏前。\n长江不挂豫且网，得来佳处游林泉。\n穹然苍甲大如屋，欲负三山翔羣仙。\n奇宫偶卦天地位，爻画夐出大易先。\n惟昔宁王重为宝，閟藏欲永万世传。\n今兹此宝世莫识，但爱金字毛绿鲜。\n仰视朝阳俯引气，一闭千息常绵绵。\n默然无言观物化，寿比彭籛犹更贤。\n阴阳灵变固莫测，时或轻举来巢莲。",
        "dynasty": "宋",
        "collection_info": null
    },
    {
        "title": "督粮宿盐州东",
        "author": "李復",
        "content": "怒风吹雪急鞭马，匪兕匪虎率旷野。\n护粮将军夜不来，敦然独宿在车下。\n夏人骄狃敢予侮，王师问罪在一举。\n半岁力尽竟无功，哀哀生人命如土。",
        "dynasty": "宋",
        "collection_info": null
    },
    {
        "title": "西洨晚归",
        "author": "李復",
        "content": "今日雨晴云出溪，疏林荒僻色愀悽。\n杖藜出步洨水曲，白沙细草浄无泥。\n渔人截流张巨网，击水惊鱼鱼更迷。\n儿童喜见鱼网重，得鱼贯柳毕提携。\n林竹翛翛久不到，夏笋迸篱生不齐。\n或蓑或笠荷尺棰，牛羊羣过乔木西。\n野旷衣润露已下，回寻归径登故畦。\n吾茅遥见隠暝霭，到门邻舍鸡亦栖。",
        "dynasty": "宋",
        "collection_info": null
    },
    {
        "title": "村步",
        "author": "李復",
        "content": "东阡南陌常经过，腊破已觉春气和。\n出门仰视天宇静，暄暖自闻人语多。\n青青短麦徧原隰，耿耿残雪明陵阿。\n身閒心适欲追酒，惜无佳客来当歌。",
        "dynasty": "宋",
        "collection_info": null
    },
    {
        "title": "和李夷行游西溪醉归",
        "author": "李復",
        "content": "轻舆共登大堤路，左手持螯不问数。\n风回惊怨落红飞，把酒临溪倚花树。\n杯中神物换凡骨，直欲呼云上天去。\n茂陵刘郎老更痴，夜守铜盘饮寒露。",
        "dynasty": "宋",
        "collection_info": null
    },
    {
        "title": "雪中观梅花",
        "author": "李復",
        "content": "破萼江梅争初吐，汉宫妙香闻百步。\n耐寒蛱蝶何自来，绕花翩翩那忍去。\n幽芳不载蔚宗谱，绝俗韵高吾最许。\n直疑滕王百幅图，淡墨濡毫添老树。\n冷蘂疏枝整復斜，倚杖时时暗香度。\n惜无璧月悬中天，令渠交光映当户。\n莫作桓伊一笛风，要看冰姿娇挟曙。",
        "dynasty": "宋",
        "collection_info": null
    },
    {
        "title": "种桃",
        "author": "李復",
        "content": "西郊移桃园散植，东风一吹高数尺。\n开花满树乱蔫绵，结实压枝杂红碧。\n初年采摘不知几，三年花稀实少得。\n阴虫食根胶自流，今岁春余愁寂历。\n须知花多必易朽，人间颜色安能久。\n寒松森严少媚妩，回视众木尔何有。\n不作羣花十日红，欲献主人千岁寿。",
        "dynasty": "宋",
        "collection_info": null
    },
    {
        "title": "李花",
        "author": "李復",
        "content": "桃花争红色空深，李花浅白开自好。\n前日含青意涩缩，今晨碎玉乱高杪。\n暖风借助开更多，余阴鬰芘花还少。\n天晴不愁不烂漫，后花开时先已老。",
        "dynasty": "宋",
        "collection_info": null
    },
    {
        "title": "牧童曲",
        "author": "李復",
        "content": "牧童喜晴卧溪曲，羣牛互斗残我竹。\n惊起旁行不肯来，闻呼却走如生鹿。\n园夫奋詈辱其翁，老翁操棰自驱逐。\n牛奔衝狂乱坏篱，补篱更剪溪边木。",
        "dynasty": "宋",
        "collection_info": null
    },
    {
        "title": "书饮客言",
        "author": "李復",
        "content": "御史在前执法后，先生饮酒不濡口。\n脱巾露顶两脚赤，先生饮酒不论石。\n试问先生饮何如，举手指腹此谁测。\n东家闭门强偪仄，刻骨胶筋束形迹。\n一生寂寞养声光，谁肯回头顾枯魄。\n南邻矜夸尚驰骛，平明跨马朝天去。\n车从导骑如云屯，谤辱丘山盈后路。\n赐铜铸钱终饿死，深居巷内还逢虎。\n高天苍苍地茫茫，与君举首望八荒。\n人生优游本无事，自置冰炭毒肺肠。\n鹏飞鷃跃何高卑，菌短椿寿何彭殇。\n百年倏忽不再得，争夺纷纷世界仄。\n浑沌不凿人不死，但知饮酒志愿毕。\n东方明星高，西山江水流。\n明星却回江不断，与君常醉消白头。",
        "dynasty": "宋",
        "collection_info": null
    },
    {
        "title": "温泉行",
        "author": "李復",
        "content": "骊山鸿蒙凝白烟，山根阴火煮玉泉。\n阴灵炎炎燃礜石，石焰不灭何千年。\n珠阁缥缈飞凤来，素衣仙人坐高台。\n台前香引流水出，白玉莲花九叶开。\n泓渟分去浮轻碧，中有纯阳无限力。\n四时独不放春归，散向人间消百疾。\n琼树他年日月新，霓裳舞动蜀山尘。\n寒云怨锁遗宫冷，林叶岩花秋復春。\n灵泉有灵天降福，山神严呵不可触。\n祖龙心秽慢神天，毛髮流腥身被毒。",
        "dynasty": "宋",
        "collection_info": null
    },
    {
        "title": "孤鹜",
        "author": "李復",
        "content": "孤鹜何时失旧羣，空郊迥立如长人。\n疾风拂地忽惊顾，欲起不起低昂频。\n辽东八月霜气早，万里旅飞来南宾。\n云间翩翩羽相接，沙上雝雝情更亲。\n空江误骇虚絃响，飘乱哀惊争爱身。\n仓皇离散意奔翥，形迹漂零心苦辛。\n拳曲悲鸣求遗穗，稻粱收尽原野贫。\n暮天萧条侣影过，侧头仰望空伤神。\n想能高鶱投别伴，思故未忍重求新。\n会向北归却相见，当看刷翮向前春。",
        "dynasty": "宋",
        "collection_info": null
    },
    {
        "title": "襄州大悲像",
        "author": "李復",
        "content": "宝伽如来出海山，隠身自画如来像。\n三日开门孤鹤飞，满壁晬容现殊相。\n一首千臂眼在手，一一手执各异状。\n日月山岳星宿明，钟鼓磬铎琴筑响。\n矛戟戈剑利兵锋，缾钵螺巾宝锡杖。\n左右上下满大千，应机妙用不可量。\n金光宛转徧沙界，亿万人天尽回向。\n昔闻如来发洪誓，慧目无边破诸妄。\n我今祝愿果初心，销灭含生多劫障。",
        "dynasty": "宋",
        "collection_info": null
    },
    {
        "title": "论交",
        "author": "李復",
        "content": "市井苟喜毫釐亲，节义动以肝胆许。\n余耳兆乱在交初，管鲍论财偶多与。\n情僞安能尽一言，是非必欲期千古。\n尼父已远不得復，梦寐恍惚与神遇。",
        "dynasty": "宋",
        "collection_info": null
    },
    {
        "title": "元日",
        "author": "李復",
        "content": "元日拥户如盘蜗，门前轣辘多行车。\n拥门喧呼客投刺，惊风舞雪翻飞沙。\n幽室置火引就坐，持杯暖腹客气华。\n三杯油然众客去，庭树瑟缩蹲山鸦。",
        "dynasty": "宋",
        "collection_info": null
    },
    {
        "title": "上巳成季召会于西溪会上赋诗须多韵仍用故事或旧诗十事已上未终席而成违者浮以三大白罚者四人予与成季免焉",
        "author": "李復",
        "content": "华林园中千金堤，铜龙吐水天泉池。\n八公山下刘安台，城郭周围杂花开。\n流金宝剑为秦出，綵鹢羽觞浮洛来。\n着处祓除务是日，西关千人万人出。\n修修美竹带林高，激湍远照崇山碧。\n主人济南旧词伯，芸阁铅丹事书册。\n载酒展席俯长流，一饭未尝留俗客。\n拂地低回舞袖翻，箫管哀吟动魂魄。\n天晴初暖云自娇，风柔徐动花无力。\n气酣倾倒不自惜，屡顾空尊有愁色。\n岂学飞蚊一饷乐，论文清心听鸣镝。\n诗坛誓众军令严，立表下漏不容刻。\n神意惨淡諠谑寂，迭简摇毫辞举白。\n欲征故事入新语，挚虞追叹惭束皙。\n山阴衣冠交履舄，千载风流传不息。\n茧纸墨妙龙凤飞，远近家鸡皆敛翼。\n明年此会恐难得，俯仰之间已陈迹。\n来者兴叹感斯文，后之视今今视昔。",
        "dynasty": "宋",
        "collection_info": null
    },
    {
        "title": "夏旱",
        "author": "李復",
        "content": "浮云蔽空旱日炽，日酷烧云云散裂。\n云怒漏穿未肯去，日光迸射千道血。\n蔽天顽狠斗不歇，天工默默无与决。\n乘时争胜更苦热，鱼龙戢戢愁海竭。",
        "dynasty": "宋",
        "collection_info": null
    },
    {
        "title": "七夕和韵",
        "author": "李復",
        "content": "东方牵牛西织女，饮犊弄机隔河渚。\n西风忽起怨夜长，相望盈盈不得语。\n走投上帝贷金钱，五云飞来结香軿。\n曳裾拂露天榆冷，照影回身桂叶偏。\n银潢七月秋浪高，黄昏欲渡未成桥。\n却向人间借乌鹊，衔石欲半河已落。\n碧雾为帐霞为裳，绛节欲尽两旗张。\n灿然一星中耀芒，前瞻汉曲喜色长。\n飈轮俨雅灵龙翔，相迎交赠双明珰。\n临席举袖开雕扇，故人有似新相见。\n共持深愿祝天工，海底乌沉参不转。\n世间共传牛女喜，绮楼百尺排空起。\n垂绥插竹动云阴，玉豆珠盘罗飺饵。\n壶开绿酒浄于空，秋满虚庭气如水。\n儿童不眠看星会，白光奕奕摇飞旆。\n整衣低首祝深心，未祝焚香先再拜。\n曈眬晓动斗车移，小雨班班怨别离。\n天上还应分凤轸，人间又喜见蛛丝。\n空堂野老头如雪，不解祈巧但祈拙。",
        "dynasty": "宋",
        "collection_info": null
    },
    {
        "title": "重阳日独居洨水君俞出游杜曲惠诗酬以来韵",
        "author": "李復",
        "content": "众人有钱竞沽酒，嗟我独醒坐搔首。\n荒径蓬蒿深映门，茅舍三间傍疏柳。\n南山奔腾呼欲来，云散山容一笑开。\n何似齐山江上客，菊花须插满头回。",
        "dynasty": "宋",
        "collection_info": null
    },
    {
        "title": "和李教授摅游溪阻风",
        "author": "李復",
        "content": "去年春尽送春归，溪边曾与春风期。\n共期今岁春风到，却话去年相别时。\n二月天回斗杓转，沙际春风犹未知。\n咄咄向空但书怪，常有孤愁来两眉。\n南巷佳人佩兰客，去年把叶同题诗。\n能传芳信慰枯槁，问我溪边来何迟。\n明发招邀出城去，欲傍垂杨举酒巵。\n盲飈东来忽作恶，掀簸地轴摇天维。\n坐客隔手不相见，缩颈尽如藏殻龟。\n昏沙欲定日更黑，浩浩崩奔阴云垂。\n苍茫催人雨势急，促辔竞路争先驰。\n归途邂逅过萧寺，投鞭思弈云房棋。\n道人呼童拂广榻，笑我尘土两目眵。\n漫展纹楸第袖手，瞑依团蒲神意疲。\n朝来共寻一饷乐，龃龉似为神物欺。\n况乎人生百年间，世事万里多崄巇。\n纷纷智巧日夜斗，一身浪苦宁非痴。\n试向道人问实相，指我自求无言师。",
        "dynasty": "宋",
        "collection_info": null
    },
    {
        "title": "和朱公掞祷雨五龙庙",
        "author": "李復",
        "content": "太师占岁验律管，气来姑洗声犹短。\n野人告病三月余，公堂严斋五日满。\n相招祷雨陟南山，出城鞭马追飞伞。\n林鸠怒鸣竞逐妇，穴蚁移居自衔卵。\n迎路商羊舞若飞，随车少女风不断。\n阴昇阳交兆已见，神意感通知悯旱。\n焚香沥酒洒枯地，草根清流忽盈碗。\n兹事旧传或未信，诚祷灵答知非诞。\n祠亭丰碑高突兀，岁纪神䴥魏所纂。\n道武开国始南征，矫首据鞍思胜筭。\n云间仰见黑龙来，翔戏下山五为伴。\n考卜推为受命符，将拜帝休先沐澣。\n前瞻雷电塞空山，筑宫岧峣敢辞懒。\n鬼神填委焕丹青，草木森严无冗散。\n登山层级绕岩峦，趣门一径极平坦。\n箫鼓于今几百年，旸雨无愆雩禜罕。\n今朝霢霂千里苏，太守忧民罄诚款。\n四郊宿麦远青青，土膏脉润天已暖。\n明朝牲币躬修报，岂惮陟降步巘窾。\n鲁无禾麦书春秋，须知民事不可缓。",
        "dynasty": "宋",
        "collection_info": null
    },
    {
        "title": "依韵酬朱公掞给事",
        "author": "李復",
        "content": "沧溟酌蠡天窥管，龟兆何长筮何短。\n什百倍蓰情不齐，斛龠釜钟难槩满。\n东西地缺如断玦，西北天倾犹倚伞。\n山䍽何由蔚豹班，荆鸡岂解伏鹄卵。\n虽许驽骀可累驰，所贵镆铘能立断。\n东陵瓜地久已荒，南山豆苗岁常旱。\n日随羣影尘满衣，愧窃太仓米盈碗。\n默嗟世事意难期，却怪古书语多诞。\n往来迅景急川流，怅惘无闻归鬼纂。\n今年短髮飒惊秋，余日骎骎岂容筭。\n逸骥空勤足未舒，寒灯静弔影为伴。\n数朝忽喜挹高风，烦心执热逢清澣。\n仰观眉睫意可见，巳许交臂心无懒。\n飘零铩翮感鸾悲，绳墨呈材媿樗散。\n须思汲古得修绠，却步归愚识夷坦。\n惟君早岁嘆淹回，白雪调高和宜罕。\n谏垣密疏藁常焚，琐闼旧风笔不款。\n云间遽与鸳鹭分，邑里新歌襦袴暖。\n与我晤语若合契，锄去陵谷无隙窾。\n因君相见慰蹉跎，再激平生嗟已缓。",
        "dynasty": "宋",
        "collection_info": null
    },
    {
        "title": "酬邢先生迭前韵",
        "author": "李復",
        "content": "道人海南游五管，野服褷褵鹤羽短。\n飞符分药济炎州，阴功早约三千满。\n细葺柔蔓作重茵，密缀圆荷为翠伞。\n丹回七返已成珠，宝养三田如抱卵。\n一身天畔若云浮，万事世间皆刃断。\n行山书篆虎逃穴，临水呼风龙救旱。\n弄琴得趣或忘絃，遇酒无辞任倾碗。\n试持旧说叩真诠，深笑浮言多诡诞。\n须知至道甚无烦，岂若俗书务集纂。\n向走天下四十年，利口妄谈何可筭。\n引枝逐叶尽无根，神与形离不相伴。\n超然自得方自知，天下一新如澡澣。\n生平闻风已默契，今者相从敢纵懒。\n事来酬酢外须应，心不将迎意自散。\n喜予双眼烂荧荧，知予灵台常坦坦。\n宝身好事求虽多，诚言出口识还罕。\n赤水遗珠若为求，五云瑶阙何时款。\n凌空未便御风行，跨马先觉双镫暖。\n轮扁运斤弃绳墨，庖丁解牛游綮窾。\n太清吾祖遗真风，欲逐青牛媿驽缓。",
        "dynasty": "宋",
        "collection_info": null
    },
    {
        "title": "按视沙苑",
        "author": "李復",
        "content": "南濒清渭北洛水，寒沙东西横百里。\n中条太华塞秦关，众川无归皆潴此。\n地维忽断两山高，帝罚罔功五丁死。\n波飞浪激走东溟，积雪回汀拥都鄙。\n坡陀起伏接城门，荐草甘泉国马屯。\n云昏雾暗天驷下，星宫夜失房宿尊。\n骅骝骐骥种各有，一一六印官字存。\n开元籍马七十万，监苑旧政宜讨论。\n过都历块汗流血，朝刷幽并暮楚越。\n天边不从銮辂行，岁久空老狐狟窟。\n去年驹生风雨腥，戴角肉鬣自有鳞。\n厩人见怪弃于野，腾入渭水方知神。",
        "dynasty": "宋",
        "collection_info": null
    },
    {
        "title": "与任鲲同按沙苑",
        "author": "李復",
        "content": "寒空暗澹风满衣，萦回林薄相追随。\n野花班班隠乱草，暮叶翩翩辞高枝。\n渭水无烟但闻哭，延州筑城犹出师。\n四顾干坤莽回互，溅溅洛水东南驰。",
        "dynasty": "宋",
        "collection_info": null
    },
    {
        "title": "送人赴雅州任",
        "author": "李復",
        "content": "去年送君走边州，今年送君入蜀道。\n上官南北不自知，风卷孤云离海峤。\n场屋争飞二十年，垂翼空归嘆潦倒。\n绿衣晚出外家来，一命初忻慰枯槁。\n忆昨当途数论荐，谓君逸足须腾趠。\n故为羁絷尚淹蟠，区区课额量登耗。\n辞尊有义不辞卑，屈身斗禄贫亲老。\n蒙峰正在岷山西，新月残时行始到。\n连江地暖春无雪，天际春来气常早。\n君今此去春已尽，江山绿满花枝少。\n人生离别难为情，莫恋异乡风景好。\n杜鹃忽傍耳边啼，回首秦川泪斑草。",
        "dynasty": "宋",
        "collection_info": null
    },
    {
        "title": "晋州会上送卫伯绍休官南归",
        "author": "李復",
        "content": "叔宝风流喜高简，非意相干以理遣。\n胜日一言能造微，众许冲情去人远。\n斑斑气韵见诸孙，秋水神清惊俗眼。\n追风逸骥自龙来，照夜灵珠须海产。\n结髮读书弃人事，南上衡庐宿云巘。\n穷源欲探昆崙深，导河犹恨积石浅。\n十年业白出石壁，错落青钱宜万选。\n长衢骧首向云嘶，千里霜蹄思一展。\n辛勤久未脱羁衔，蹀足蚁封嗟踠踠。\n去冬怀绶到并州，投鞭三月春风满。\n溪边行听踏踏歌，草露忽惊人世短。\n地下枯骨不沽名，便弃华簪独恨晚。\n寻山高顶白纶巾，寄食但乞青精饭。\n醮坛龙虎夜星寒，海峤云霞春洞暖。\n忆昔相逢洛水桥，偶来促坐襄陵宴。\n半生契阔一日逢，互嘆参差不相见。\n新鬓早惊蒲柳衰，旧事重论风雨散。\n我今渐叹暮骎骎，长卿多病嵇康懒。\n肯强尘沙立暝途，逆流理檝厌牵挽。\n待君植杖武夷山，南去寻君任双趼。",
        "dynasty": "宋",
        "collection_info": null
    },
    {
        "title": "赵㠓惠二诗酬以来韵",
        "author": "李復",
        "content": "广汉诸孙用心苦，亹亹妍谭殊可数。\n江南春意满芳洲，长袭幽香佩兰杜。\n世缘嚼蜡久无情，喜闻叔起有新声。\n着书半百悬罄久，蹑屩一日双璧明。\n顾予画脂已心朽，看君着鞭方力生。\n他时负云纵六翮，上抟扶摇游太清。",
        "dynasty": "宋",
        "collection_info": null
    },
    {
        "title": "戏酬杨次公",
        "author": "李復",
        "content": "法云说法元非法，六月洪炉舞飞雪。\n宝香一瓣下天来，须弥座上金光发。\n三界风雨动雷音，八部人天归象设。\n昔年关西旧夫子，今日淮南大檀越。\n扬眉师利倾千偈，隠几维摩无一说。\n试开门户立家风，顿超初地无生灭。\n百川万折必朝宗，东南到海无分别。\n紫陌红尘拂面来，铁壁不容通水泄。\n众形毕现明镜静，浮云飞盖秋空澈。\n眼见亿万归弹指，境落毫釐差永劫。\n野犴不是师子儿，磨了觜头三尺铁。\n全湖巨浸一浮沤，结果开花今几叶。\n昔人卷帘仰天笑，得道固应由慧业。\n一言可尽千语迷，不如静看水中月。",
        "dynasty": "宋",
        "collection_info": null
    },
    {
        "title": "答郎涣",
        "author": "李復",
        "content": "萧生陆沉自信笃，白首抱关羞碌碌。\n尔期速售耻干时，行为徒涉惭濡足。\n鸿飞冥冥凌高秋，南来亦有稻粱谋。\n无言尽恋江湖乐，未肯相随腐鼠求。",
        "dynasty": "宋",
        "collection_info": null
    },
    {
        "title": "依韵戏答胡沙汲",
        "author": "李復",
        "content": "去年闻君到漳浦，庭树鹊鸣帘燕舞。\n今年闻君入战场，眉间黄气如蒸雾。\n风霜往回太行道，空解寄声託飞鸟。\n南城百里不着鞭，轻逐归云高缥缈。\n知君苦吟尚如旧，他日相逢更惊瘦。\n明年射策对明光，曾听人歌扊扅否。",
        "dynasty": "宋",
        "collection_info": null
    },
    {
        "title": "依韵答胡直孺",
        "author": "李復",
        "content": "东蒙野老工何拙，刻楮三年不成叶。\n迂途独往自名愚，举足常嫌投险捷。\n忽然开口向时人，机士笑惊多脱颊。\n半生长饿首慵回，厌见糟醨能腐胁。\n惟与孤云静往还，胎仙戏舞琴三迭。\n江南墨客貌虽癯，战胜当前轻勇侠。\n润身不贮世间珍，别有骊珠光满箧。\n北游一见潜魄动，双目烂烂岩光晔。\n新诗几幅起秋风，使我静观但嚅嗫。\n相逢便欲苦死留，恐跨飞鲸动归鬣。",
        "dynasty": "宋",
        "collection_info": null
    },
    {
        "title": "答李师载",
        "author": "李復",
        "content": "早岁贤关初闯首，五色长虹出君手。\n孤坐傲兀若老罴，满场输伏甘居后。\n巨榜清晓揭宫墙，名姓喧传天下口。\n天子未见已先知，云路风生看驰骤。\n一官纔得坠惊波，颠顿衝风嗟莫救。\n冥冥阴祸鬼发机，罗网恢恢疏不漏。\n幽囚束缚落空山，蝉腹龟肠饿荒薮。\n黄雏乳鷇飞刺天，病翼伤垂自看丑。\n男儿性命绝可怜，万事填臆难出口。\n天高地远无消息，日月回环岁闰九。\n情之所钟正在我，几度寄音藏客袖。\n辟书抆拭召从军，寒出绨袍怜范叟。\n孤童匹马渡盟津，白髮青衫亦何有。\n相逢握手话契阔，怀昔感今嗟嘆久。\n巨干坚姿老不衰，霜雪苍松性依旧。\n骐骥不合驾鼓车，镆铘鬰鬰犹衝斗。\n惟君与我同襟期，为君扫榻开东牖。\n相对惆怅怀抱恶，聊且拨置共尊酒。\n天地氤氲何事无，白云须臾变苍狗。\n冥心委顺观我生，任有垂杨生左肘。",
        "dynasty": "宋",
        "collection_info": null
    },
    {
        "title": "依来韵答谢教授敞还鄙藁语",
        "author": "李復",
        "content": "老便收气自暖腹，厌见先浆动人目。\n乘间萦思似秋虫，终日牵丝不成幅。\n广文嗜好背时利，妙律开云发孤竹。\n已惊垂蚓得鲸归，更愧并貂持狗续。\n可嗟按剑夜投珠，何异剖岩朝泣玉。\n昨宵月暗风凄凄，灯阴神物来听读。",
        "dynasty": "宋",
        "collection_info": null
    },
    {
        "title": "调李教授",
        "author": "李復",
        "content": "君不见屈平放逐南辞楚，顦顇行吟羣江浦。\n一闻鼓枻笑独醒，搔首低回愧渔父。\n又不见渊明彭泽投簪缨，退隠衡门依五柳。\n凝尘满匣不鸣絃，头上接䍦亲漉酒。\n尔后寥寥几百年，醉乡途路隔云烟。\n空看青鑑悲毛髮，不向芳尊问圣贤。\n天边酒星叹寂寞，太白相逢发嘲谑。\n悲风苦雾动星愁，欲恼寒蟾对杯酌。\n舞袖低回双鶂退，曾忆婆娑拂仙桂。\n云间月下两茫然，牢落江山无胜气。\n星星今古梦中身，巧力争求身后名。\n卫鹤莫矜轩冕贵，鲁鶋曾见鼓钟惊。\n园林昨夜春风满，待得花开春已半。\n流鶑才怨晓红飞，布谷已催秋种晚。\n藻间养子碧鱼肥，石上拳牙紫蕨齐。\n柳下惊逢金騕褭，花深闻唱白铜鞮。\n须知向眼光阴好，忍困饥肠守枯槁。\n明年虽见旧花开，却恐花枝笑人老。\n终南紫翠倚天高，渭水东流入海潮。\n水去不回山不改，茫茫曾历几昏朝。\n君看旷达是刘伶，宠辱冥心过一生。\n枕曲潄醪方自得，任从耳畔发雷霆。",
        "dynasty": "宋",
        "collection_info": null
    },
    {
        "title": "戏谢漕食豆粥",
        "author": "李復",
        "content": "石泉清甘出山麓，瓦釜贮泉烹豆粥。\n太行苦雾朝塞门，相与持杯暖寒腹。\n集仙学士着绣衣，瑞节前驱光照玉。\n入境风生三十州，高廪临边溢红粟。\n公台深静兵卫严，部吏趋承冠履肃。\n剪毛胡羊小耳肥，列瓮酿香浮螘绿。\n尽嫌豪侈彻丰俎，坐刻黳煤温冻足。\n拥炉招客学僧禅，争听敲鱼醒睡目。\n太师论诗歌蟋蟀，千载遗音流晋曲。\n何曾方丈裂餠多，武子琉璃蒸乳熟。\n只知齿颊快芳羶，岂料年龄愁嗜欲。\n但能举钵厌饥肠，便觉古风亲土俗。\n君不见锦帐匝地石季伦，又不见冰澌渡河刘文叔。\n竈间燎湿困滹沱，席上争先出金谷。\n岂惟暂饱济艰难，犹贵速成胜珠玉。\n昔人不愿五侯鲭，今我何知九鼎肉。\n杜陵春晚把锄归，常喜朝盘堆苜蓿。\n莫嗟粗粝百年飧，且免祸盈鬼瞰屋。",
        "dynasty": "宋",
        "collection_info": null
    },
    {
        "title": "题谢子高易义",
        "author": "李復",
        "content": "东风吹园未曾出，隠几潜心读大易。\n低头不知客入门，但见开编时点笔。\n天开地闢日月明，四时变化万物成。\n伏羲画卦混沌死，纷纷智巧雕元精。",
        "dynasty": "宋",
        "collection_info": null
    },
    {
        "title": "梁山",
        "author": "李復",
        "content": "梁山苍苍寒日低，武皇昔年留羽旗。\n层宫突兀天上出，举手欲引仙人衣。\n仙人不来怨空老，索莫时从东海归。\n铜盘千里渡漳水，茂陵草荒秋萤飞。",
        "dynasty": "宋",
        "collection_info": null
    },
    {
        "title": "野蚕",
        "author": "李復",
        "content": "野蚕缘桑自成茧，羣儿采茧残桑枝。\n明年家蚕黑蚁出，田中桑死蚕忍饥。\n野茧更采不满筥，家蚁岁生无尽时。\n翁乎驱儿无残桑，叶长蚕成长有丝。",
        "dynasty": "宋",
        "collection_info": null
    },
    {
        "title": "酬愍长老退院作",
        "author": "李復",
        "content": "掣电机锋不容拟，已逐惊飈落千里。\n人生万事孰为大，世上百年能有几。\n余蔬残肉岂能饱，包束干坤归一指。\n今朝斋钵挂空墙，山前山后松风起。",
        "dynasty": "宋",
        "collection_info": null
    },
    {
        "title": "山寺禅者",
        "author": "李復",
        "content": "败屋数间丛万笴，虎豹到庭门下鏁。\n自种石田一饭足，与语略能言璨可。\n天昏霏霏小雪堕，拾薪吹炉劝亲火。\n叶藏巨栗大如拳，拨灰炮栗来馈我。",
        "dynasty": "宋",
        "collection_info": null
    },
    {
        "title": "过万泉县",
        "author": "李復",
        "content": "邑屋连山麓，萧条去路斜。\n卤田无美井，旱港足飞沙。\n逃室多欹栋，残林有断槎。\n荒墟人不见，墙角自开花。",
        "dynasty": "宋",
        "collection_info": null
    },
    {
        "title": "自寿安之长水",
        "author": "李復",
        "content": "夜宿锦屏下，晓行伊水长。\n露寒荷叶紫，秋晚稻花香。\n女几仙风断，连昌辇路荒。\n二年浑作客，山驿过重阳。",
        "dynasty": "宋",
        "collection_info": null
    },
    {
        "title": "白沙驿",
        "author": "李復",
        "content": "转侧下层巅，江流出断壖。\n寒云生古戍，野店引山泉。\n雨暗疏茅湿，堂危倒石悬。\n去程无限险，心落渭城边。",
        "dynasty": "宋",
        "collection_info": null
    },
    {
        "title": "再过方山驿",
        "author": "李復",
        "content": "春过方山驿，依然柳色新。\n昔游尝弭节，旧记已埋尘。\n往岁雠书客，新恩守土臣。\n南来心不竞，时羡北归人。",
        "dynasty": "宋",
        "collection_info": null
    },
    {
        "title": "自吴岳归",
        "author": "李復",
        "content": "鸣凤冈边路，秋风动夕岚。\n閒云依绝壁，独鸟下空潭。\n畴昔经行惯，重来委曲谙。\n试寻遗墨在，投策访僧龛。",
        "dynasty": "宋",
        "collection_info": null
    },
    {
        "title": "圣容寺",
        "author": "李復",
        "content": "应感虽无地，栖真自有缘。\n宝坊开泗水，香露散秦川。\n草乱遗庵废，珠明旧相圆。\n丰碑传异事，细字刻诚悬。",
        "dynasty": "宋",
        "collection_info": null
    },
    {
        "title": "游宝雨寺",
        "author": "李復",
        "content": "信步出江𦪽，庭松立两龙。\n晨僧自汲水，高阁忽鸣钟。\n浄饭多山蜜，新羹供野葑。\n传闻初祖锡，犹挂最西峰。",
        "dynasty": "宋",
        "collection_info": null
    },
    {
        "title": "重游宝雨寺",
        "author": "李復",
        "content": "题墨暗颓垣，峥嵘岁序迁。\n旧僧霜髮满，老柏瘦根穿。\n客少庭多草，村饥供乏钱。\n重来犹晚暑，清盥挹寒泉。",
        "dynasty": "宋",
        "collection_info": null
    },
    {
        "title": "兴慈寺观君俞旧题",
        "author": "李復",
        "content": "松院前年到，同君共五人。\n今来观旧蹟，君已是前身。\n遽掩千秋夜，空伤两岁春。\n向风无可语，泪洒壁间尘。",
        "dynasty": "宋",
        "collection_info": null
    },
    {
        "title": "峡州渡江入寺  其一",
        "author": "李復",
        "content": "雪暗离秦地，春归入楚邦。\n平生怜匹马，将老渡长江。\n解缆辞亭树，中流见寺窗。\n舟人喜风色，略得寸心降。",
        "dynasty": "宋",
        "collection_info": null
    },
    {
        "title": "峡州渡江入寺  其二",
        "author": "李復",
        "content": "江上招提古，萧疏对郡城。\n延宾竹榻静，过雨石堂清。\n斋接荆州供，题多蜀士名。\n老僧飞锡倦，归坐听江声。",
        "dynasty": "宋",
        "collection_info": null
    },
    {
        "title": "兴德寺逢张居士",
        "author": "李復",
        "content": "扫叶开新径，携缾汲晓泉。\n偶逢岩下客，来问室中禅。\n鸟去空还寂，薪穷火自传。\n四方行已徧，归老旧林边。",
        "dynasty": "宋",
        "collection_info": null
    },
    {
        "title": "登青龙寺",
        "author": "李復",
        "content": "疏爽岩边寺，秋登更晚晴。\n连冈横野断，远水隔林明。\n废井余荒甃，残碑有旧名。\n几经兵火劫，禾黍徧新耕。",
        "dynasty": "宋",
        "collection_info": null
    },
    {
        "title": "游观音院",
        "author": "李復",
        "content": "秋林晴簇簇，野竹静娟娟。\n台殿横高绝，山河满大千。\n莫论金屑贵，且契布毛缘。\n试问庭前柏，干戈动几年。",
        "dynasty": "宋",
        "collection_info": null
    },
    {
        "title": "慜禅师",
        "author": "李復",
        "content": "湘南衡岳水，分得一支来。\n宴坐秋峰静，澄心夜月开。\n清风生虎锡，惊电护龙杯。\n昨夜飞香动，山神礼宝台。",
        "dynasty": "宋",
        "collection_info": null
    },
    {
        "title": "新罗寺唐有新罗僧咒草愈疾卵塔今在閒来因题",
        "author": "李復",
        "content": "断石传遗事，唐年刻永徽。\n庭荒灵草尽，塔坏礼僧稀。\n古殿含凉气，空堂照夕晖。\n独来人不问，行听暮钟归。",
        "dynasty": "宋",
        "collection_info": null
    },
    {
        "title": "甘罗庙",
        "author": "李復",
        "content": "纵横争擅势，之子独尊秦。\n弱齿能专国，奇谋不借人。\n拳峰凌九仞，勺粒动千钧。\n过客瞻遗构，临溪野草春。",
        "dynasty": "宋",
        "collection_info": null
    },
    {
        "title": "九日过介之推庙",
        "author": "李復",
        "content": "荒祠久零落，秋日故山阿。\n椒菊持新奠，龙蛇忆旧歌。\n论功嗟晋粟，流怨动汾波。\n千岁遗灵在，乡民禁火多。",
        "dynasty": "宋",
        "collection_info": null
    },
    {
        "title": "清明日北园亭作",
        "author": "李復",
        "content": "锦乱筠遗箨，青浮水结衣。\n乳鸠呼却逐，斗雀堕还飞。\n客过残樽在，年侵冷食稀。\n去年今日意，渡峡雨霏霏。",
        "dynasty": "宋",
        "collection_info": null
    },
    {
        "title": "春日北园早起",
        "author": "李復",
        "content": "雨断云犹在，风回气已明。\n林花含宿润，露沼散余清。\n喜静心常澹，居閒意寡营。\n流光随转盼，所向达吾生。",
        "dynasty": "宋",
        "collection_info": null
    },
    {
        "title": "秋晚北园",
        "author": "李復",
        "content": "野兴乘俄顷，扶行锦竹长。\n碎蔬残宿圃，乱叶散寒塘。\n地僻柴门静，人稀草径荒。\n晓霜今几见，犹有菊花黄。",
        "dynasty": "宋",
        "collection_info": null
    },
    {
        "title": "晨起东轩",
        "author": "李復",
        "content": "影暗纔分竹，烟低正满檐。\n雨斜侵药裹，风过乱书籤。\n篆灭香犹在，尘昏砚未添。\n静中时有兴，着论不为潜。",
        "dynasty": "宋",
        "collection_info": null
    },
    {
        "title": "晓至西郊",
        "author": "李復",
        "content": "墟落隋城外，西郊路可寻。\n带霜残黍短，过雨旧溪深。\n近港来迎犬，荒篱散宿禽。\n邻翁邀具饷，烟火动疏林。",
        "dynasty": "宋",
        "collection_info": null
    },
    {
        "title": "江晦叔邀游吴氏园为约月余始能一往吴生某求留题遂书石上",
        "author": "李復",
        "content": "竹屋横虚舫，松屏展翠帆。\n柳条晴后弱，花态晓来严。\n乐意难逢暇，清游久嘆淹。\n主人求客语，乘醉写云岩。",
        "dynasty": "宋",
        "collection_info": null
    },
    {
        "title": "出村",
        "author": "李復",
        "content": "风露已凄凄，郊原百草腓。\n负樵山木下，转粟戍人归。\n野旷羊牛远，场荒鸟雀稀。\n南山经月雨，犹有乱云飞。",
        "dynasty": "宋",
        "collection_info": null
    },
    {
        "title": "西溪酬孙倚李珪二同年依韵",
        "author": "李復",
        "content": "水部张员外，中书白舍人。\n曾闻三绝句，同赏曲江春。\n且逐追随旧，休悲老大身。\n花今千树发，有底不来因。",
        "dynasty": "宋",
        "collection_info": null
    },
    {
        "title": "病起",
        "author": "李復",
        "content": "病起秋将晚，高林叶半黄。\n梳惊残髮少，瘦觉旧衣长。\n尚怯扶藜杖，犹勤检药囊。\n喜抛乌帽去，曝背卧朝阳。",
        "dynasty": "宋",
        "collection_info": null
    },
    {
        "title": "云岩",
        "author": "李復",
        "content": "径转随高下，欹危乱石中。\n寒岩朝起雾，空谷夜生风。\n疏竹连残屋，惊麏逐断蓬。\n求栖问茅舍，非浅爱田翁。",
        "dynasty": "宋",
        "collection_info": null
    },
    {
        "title": "夜意",
        "author": "李復",
        "content": "山雾连城白，虚庭待月生。\n雨余秋叶润，露重葛衣轻。\n阴壁鸣虫涩，风枝宿鸟惊。\n淹留禾黍兴，怅望故园情。",
        "dynasty": "宋",
        "collection_info": null
    },
    {
        "title": "和楚倅怀归",
        "author": "李復",
        "content": "雨断他乡梦，风沉故国音。\n山城黄叶落，兰畹白云深。\n寄食衣裘敝，凭鞍岁月侵。\n流尘昏斗剑，万里愧初心。",
        "dynasty": "宋",
        "collection_info": null
    },
    {
        "title": "留客",
        "author": "李復",
        "content": "秋堂留晓客，密雨拥柴门。\n石鼎燃松叶，山樽捧竹根。\n买鱼催网急，尝栗破皱繁。\n村黑归泥滑，移床醉夜轩。",
        "dynasty": "宋",
        "collection_info": null
    },
    {
        "title": "送客至黎城",
        "author": "李復",
        "content": "二年三送客，空復往来情。\n野色浩无主，秋风暮独行。\n山连长狄国，水过邺王城。\n试问式微咏，犹歌怨卫声。",
        "dynasty": "宋",
        "collection_info": null
    },
    {
        "title": "答徐耘朝散",
        "author": "李復",
        "content": "昔年汾水上，曾遇海南翁。\n欲问三山路，先知一溉功。\n万纷销寂默，一气抱冲融。\n更约丹砂诀，他时访葛洪。",
        "dynasty": "宋",
        "collection_info": null
    },
    {
        "title": "催发诸邑民兵至朝邑县官未至遂宿其驿",
        "author": "李復",
        "content": "羸马趋程晚，衝风雪满衣。\n城荒更鼓暗，市冷吏民稀。\n乌垒兵初起，河桥客未归。\n北行殊未已，捧檄寸心违。",
        "dynasty": "宋",
        "collection_info": null
    },
    {
        "title": "月",
        "author": "李復",
        "content": "玉露漳川月，相看几上弦。\n气横秋浦白，轮带女城偏。\n半魄蟾犹隠，分枝桂未圆。\n云衢谁可到，柅辙驻流年。",
        "dynasty": "宋",
        "collection_info": null
    },
    {
        "title": "竹",
        "author": "李復",
        "content": "园竹三年种，今春绿始稠。\n未知能却暑，但爱不悲秋。\n影补颓垣缺，枝多暮翼留。\n近因开小径，时有客相投。",
        "dynasty": "宋",
        "collection_info": null
    },
    {
        "title": "虾蟆碚水",
        "author": "李復",
        "content": "泉出虾蟆碚，名高陆羽经。\n细分寒乳白，散落晓岩青。\n归客停松檝，临江贮藓缾。\n神仙云母液，烹饮养颓龄。",
        "dynasty": "宋",
        "collection_info": null
    },
    {
        "title": "江公着举棋无偶忽败于予有诗戏用其韵",
        "author": "李復",
        "content": "忘暑怜楸局，含风爱竹窗。\n料兵闻旧怯，筑垒纳新降。\n舟渡焚秦水，兵分泣楚江。\n君知猿臂将，国誉世无双。",
        "dynasty": "宋",
        "collection_info": null
    },
    {
        "title": "观山郊阅武  其一",
        "author": "李復",
        "content": "迭锦联貂帽，飞光散羽旗。\n虎文双箙重，金粟小秋垂。\n望鹘翻云没，呼鹰驻马迟。\n更闻传令去，先促羽林儿。",
        "dynasty": "宋",
        "collection_info": null
    },
    {
        "title": "观山郊阅武  其二",
        "author": "李復",
        "content": "榆落山连垒，川平水带城。\n张兵图野旷，吹角怨秋清。\n移帐高云动，开镡碧海惊。\n归风回胜气，西北埽欃枪。",
        "dynasty": "宋",
        "collection_info": null
    },
    {
        "title": "晚客狎至应接不一或有疑者作此诗示谢敞教授",
        "author": "李復",
        "content": "岸帻扶藜杖，移床傍晚林。\n形骸犹是累，语默更何心。\n望外浮云薄，凉生古汲深。\n自怜多懒僻，尘色闷孤琴。",
        "dynasty": "宋",
        "collection_info": null
    },
    {
        "title": "答分守魏大夫",
        "author": "李復",
        "content": "坐忆金台别，于今十四年。\n新恩乘五马，北首渡三川。\n县急均鹾户，边停助饷钱。\n晋民衣食薄，移柱听调絃。",
        "dynasty": "宋",
        "collection_info": null
    },
    {
        "title": "舟行出峡先寄峡州太守荣子邕同年",
        "author": "李復",
        "content": "几日方离峡，舟浮任所之。\n江开平岸阔，天远去云迟。\n心折襟分后，身存痛定时。\n晚亭登至喜，归信半年期。",
        "dynasty": "宋",
        "collection_info": null
    },
    {
        "title": "依韵酬赵令之",
        "author": "李復",
        "content": "相逢三十载，少耻事骁雄。\n封植思嘉树，交游嘆谷风。\n云山轮迹少，葵藿岁时充。\n冉冉秋还暮，霜寒泣候虫。",
        "dynasty": "宋",
        "collection_info": null
    },
    {
        "title": "吕子固置会有诗张芸叟邀予席上依韵和",
        "author": "李復",
        "content": "故国归来晚，相逢共老年。\n聊从浮白饮，莫拟畔牢篇。\n花近红侵坐，槐新绿媚天。\n还丹消息断，无惜放杯传。",
        "dynasty": "宋",
        "collection_info": null
    },
    {
        "title": "还王天倪诗卷",
        "author": "李復",
        "content": "素尚跻遐旷，平生厌浅浮。\n锦囊刀尺古，江渚蕙荃幽。\n翘首孤云远，疏林暮叶秋。\n十年人不问，寂默老荒丘。",
        "dynasty": "宋",
        "collection_info": null
    },
    {
        "title": "酬乔世材推官",
        "author": "李復",
        "content": "地僻人来少，公庭吏散时。\n乱蝉号晚日，凉叶下高枝。\n仰羡知归鸟，先书寄远诗。\n只应今夜月，偏解照相思。",
        "dynasty": "宋",
        "collection_info": null
    },
    {
        "title": "答推官李珪",
        "author": "李復",
        "content": "吾族柯条茂，人称孝子贤。\n新游思我共，旧学欲谁传。\n每爱鸾鸿志，徒嗟犬马年。\n青云如得路，骧首看扬鞭。",
        "dynasty": "宋",
        "collection_info": null
    },
    {
        "title": "和张裁推官游湖",
        "author": "李復",
        "content": "閒弄香兰楫，斜开紫绮襟。\n回风收雨脚，静月到湖心。\n高柳留疏翠，前山动夕阴。\n兴来行处惬，乐罢感还深。",
        "dynasty": "宋",
        "collection_info": null
    },
    {
        "title": "寄延帅赵龙图卨",
        "author": "李復",
        "content": "瘴岭有毒雾，鸣沙无美田。\n干坤滋孕毓，山海限腥羶。\n干舞旄星落，弓櫜译舌传。\n但能思上策，何必勒燕然。",
        "dynasty": "宋",
        "collection_info": null
    },
    {
        "title": "戏答山人赵颖忆山居",
        "author": "李復",
        "content": "绿髮年来改，相看忆去频。\n青山不厌客，黄屦自迷尘。\n耳冷泉声淡，松残药竈贫。\n白云他日见，应问世间春。",
        "dynasty": "宋",
        "collection_info": null
    },
    {
        "title": "新蝉",
        "author": "李復",
        "content": "病耳不堪听，仍愁露下时。\n纔能升木杪，便解入云吹。\n漫有真仙契，犹多风树悲。\n美阴如可託，后患亦须知。",
        "dynasty": "宋",
        "collection_info": null
    },
    {
        "title": "太学试驾幸后苑观谷",
        "author": "李復",
        "content": "禁籞开清晓，宸心喜豫游。\n鸣鸾迎霁日，嘉谷茂高秋。\n秀颖晴光烂，雕舆睿鉴留。\n晨光照金粟，喜色动珠旒。\n绿野勤农力，青编蔼帝猷。\n周人豳颂在，王业起耕畴。",
        "dynasty": "宋",
        "collection_info": null
    },
    {
        "title": "依韵酬沈仍长官惠葡萄",
        "author": "李復",
        "content": "异果乘秋熟，分来道路长。\n缄封湘箧重，题咏剡藤光。\n气蓄西河润，山围大谷凉。\n龙鬚初引水，马乳晚经霜。\n衣薄轻铅粉，包圆小紫囊。\n膏腴凝绀液，甘酢溢云浆。\n蔗浥含余润，醅浮带旧香。\n药经难彷佛，画笔漫形相。\n泾洛宜秦土，汾岚利晋乡。\n鳞差分万叶，珠实缀千房。\n楚瑞惭萍实，江奴笑橘黄。\n破酲生静爽，涤热慰新尝。\n契阔初心在，提携远意将。\n茂陵遗客老，痟病证仙方。",
        "dynasty": "宋",
        "collection_info": null
    },
    {
        "title": "垂拱殿赐对蒙恩入省",
        "author": "李復",
        "content": "黼座亲瞻咫尺威，恭承天语慰衰迟。\n锦书殿陛初传赐，白髮郎潜且漫为。\n九日重分番直夜，六参便赴早朝时。\n自知麋鹿难驯习，深媿鹓鸾接羽仪。",
        "dynasty": "宋",
        "collection_info": null
    },
    {
        "title": "雪中早朝",
        "author": "李復",
        "content": "正衙冠剑拱星齐，清晓天花舞御墀。\n玉殿影深分扇早，金炉烟湿散香迟。\n云低含润侵珠络，风乱飞花拂羽旗。\n班退便疑凡骨变，自惊身得到瑶池。",
        "dynasty": "宋",
        "collection_info": null
    },
    {
        "title": "会圣宫朝谒",
        "author": "李復",
        "content": "七叶丹成不可攀，蘂珠宫殿翠微间。\n千年空怨龙髯断，亿世曾闻宝筴还。\n宫女祠归朝路静，岳神綦退晓风閒。\n五云高宴蟠桃罢，鹤驭时应会此山。",
        "dynasty": "宋",
        "collection_info": null
    },
    {
        "title": "省中寓直次刘巨济职方韵兼示祠部张台卿",
        "author": "李復",
        "content": "锒铛司钥禁门重，寓直高秋此夜同。\n楼外归云迎霁月，宫中传漏带疏风。\n衰迂岂合参新论，俊少何堪接野翁。\n华省分曹占列宿，经时饱食愧无功。",
        "dynasty": "宋",
        "collection_info": null
    },
    {
        "title": "再任提点云台观",
        "author": "李復",
        "content": "天光垂碧抱琼台，蘂殿珠宫对岳开。\n峡口巴猿初别去，海东辽鹤又飞来。\n三生难转灵源静，六岁空惊迅景催。\n欲挹莲花峰顶水，普将甘冽浄浮埃。",
        "dynasty": "宋",
        "collection_info": null
    },
    {
        "title": "守郑易陈方及境改信都过大名书呈吕太尉",
        "author": "李復",
        "content": "淮阳闭閤欲偷閒，新捧除书墨未干。\n五日御风方假翼，两河试郡别移官。\n生缘有定随流易，世事无端用力难。\n今日得陪门下客，一枝容息便心安。",
        "dynasty": "宋",
        "collection_info": null
    },
    {
        "title": "京西初归作",
        "author": "李復",
        "content": "少年轻喜欲凭虚，误落尘中二纪余。\n生事萧条寒叶散，故人寥落晓星疏。\n残骸已脱风波晚，清枕方回醉梦初。\n却觅渔蓑寻旧钓，一溪烟雨伴春锄。",
        "dynasty": "宋",
        "collection_info": null
    },
    {
        "title": "乞罢未报承延晋秦庆皆惠书",
        "author": "李復",
        "content": "东西南北阅光阴，边意萧条老境侵。\n四府飞书惭过誉，数畴废壤媿初心。\n倾怀敢望时情合，论事须思后计深。\n髀肉久消筋力倦，但能操笔谢知音。",
        "dynasty": "宋",
        "collection_info": null
    },
    {
        "title": "九月十三日夜偶书",
        "author": "李復",
        "content": "林叶纷纷已半凋，阴云不放眼周遭。\n稍知风逐青娥动，更觉天腾北海高。\n万里无心思假翼，百年多事喜持螯。\n山前沙井通幽圃，待得春深弄桔槹。",
        "dynasty": "宋",
        "collection_info": null
    },
    {
        "title": "熙州再乞罢",
        "author": "李復",
        "content": "末途潦倒媿知音，幕府重来岁月侵。\n狂见请缨憎往策，礼容着帽感虚襟。\n白头久厌戎衣窄，黧面空嗟寒色深。\n东望故山今有约，清秋应得访云林。",
        "dynasty": "宋",
        "collection_info": null
    },
    {
        "title": "乙卯七月十六日忽报罢任",
        "author": "李復",
        "content": "掩关忽报被刑书，自笑无堪涉世疏。\n白昼曾闻惊市虎，残灰今见祸池鱼。\n莫嗟静影逢沙矢，犹恐余猜及鼠蔬。\n逆境自观还自喜，片心无碍一舟虚。",
        "dynasty": "宋",
        "collection_info": null
    },
    {
        "title": "上延帅沈内翰  其一",
        "author": "李復",
        "content": "昔年图史守岩幽，每仰高文动斗牛。\n千里来登徐孺榻，一时如上李膺舟。\n激昂囊颖思先出，慰藉泥涂欲晚收。\n曾笑王筠无事业，但题草木作风流。",
        "dynasty": "宋",
        "collection_info": null
    },
    {
        "title": "上延帅沈内翰  其二",
        "author": "李復",
        "content": "荣路回翔简帝衷，坐烦谈笑静西戎。\n金銮学士承新诏，乌垒将军有古风。\n关塞星烽葱岭远，尘沙毳幕贺兰空。\n平时未便知颇牧，今日亲逢出禁中。",
        "dynasty": "宋",
        "collection_info": null
    },
    {
        "title": "答夔州旧僚被召见寄",
        "author": "李復",
        "content": "圣恩优厚得西还，又向云台作地仙。\n顾我全生如苦李，喜君频酌似甘泉。\n一篙已占南溪水，二顷初无负郭田。\n他日题诗如欲寄，为寻茅屋白云边。",
        "dynasty": "宋",
        "collection_info": null
    },
    {
        "title": "捣药岩世传昔人炼丹得道今隠于此山下土中时得丹粒服之愈疾",
        "author": "李復",
        "content": "超世犹存救世心，深山相遇不知名。\n岩前时得丹砂粒，云裏尝闻玉杵声。\n汩汩流光愁易促，冥冥浊劫苦难清。\n如何为我开灵鼎，徧使苍生病骨轻。",
        "dynasty": "宋",
        "collection_info": null
    },
    {
        "title": "登北原望京城有作",
        "author": "李復",
        "content": "五季兵销帝业新，霏烟双阙照夷门。\n地盘王气千龄会，势据中天万国尊。\n剑佩辉光新日月，风雷鼓舞变寒温。\n开先神发随人意，轳轴于今转海垠。",
        "dynasty": "宋",
        "collection_info": null
    },
    {
        "title": "登美原县楼",
        "author": "李復",
        "content": "三月春光入眼稀，试寻高处看芳菲。\n影行平野孤云过，点破青山白鸟飞。\n秦甸气回惊绿满，渭川势稳竞东归。\n凭虚便欲乘凌去，清吹飘飘已拂衣。",
        "dynasty": "宋",
        "collection_info": null
    },
    {
        "title": "登夔州城楼",
        "author": "李復",
        "content": "夔州城高楼崔嵬，浮空绕槛云徘徊。\n百川东会大江出，羣山中断三峡开。\n关塞最与荆楚近，舟帆远自吴越来。\n雄心乘险争割据，功业俯仰归尘埃。",
        "dynasty": "宋",
        "collection_info": null
    },
    {
        "title": "夔州制胜楼",
        "author": "李復",
        "content": "野蜑荒獠南北羣，西接庸蜀东荆门。\n高城独控江山险，胜算争先日月昏。\n散火烧畬连近岸，归云带雨过孤村。\n二仪开闢虽重阻，须引流波及后昆。",
        "dynasty": "宋",
        "collection_info": null
    },
    {
        "title": "自京之楚州",
        "author": "李復",
        "content": "隋柳桥边一问津，便将行止付舟人。\n土风入眼乡闾异，客路关心童仆亲。\n淮水烟开渔市晓，龟山云动佛香春。\n共传米价年来贱，取次东游不畏贫。",
        "dynasty": "宋",
        "collection_info": null
    },
    {
        "title": "过黄牛峡",
        "author": "李復",
        "content": "转首黄牛百里西，便风不断满归旗。\n青山随客岂辞远，白浪催船常恐迟。\n多米渐闻荆渚近，故宫欲问楚人知。\n今朝共话平安喜，更得长鱼伴晚炊。",
        "dynasty": "宋",
        "collection_info": null
    },
    {
        "title": "大江",
        "author": "李復",
        "content": "西南水会大江出，万里奔激瞿塘开。\n神宫龙府云雾暗，涡转峡盘天地回。\n岷山发源四渎长，庐峰白浪九道来。\n刳舟济涉万世頼，积金覆舟吁可哀。",
        "dynasty": "宋",
        "collection_info": null
    },
    {
        "title": "荆门军蒙泉",
        "author": "李復",
        "content": "远山分脉发岩陬，六月虚堂客意秋。\n无限寒云喷不去，有多鸣玉碎无休。\n清涵锦石斑斑丽，秀吐金莲熠熠幽。\n美润散分周下泽，余波还入楚江流。",
        "dynasty": "宋",
        "collection_info": null
    },
    {
        "title": "过叶县",
        "author": "李復",
        "content": "南对黄山百里峰，双溪夹路碧溶溶。\n难追旧事飞仙舄，但有余风喜画龙。\n柳际秋晴分䆉稏，亭阴晚色见芙蓉。\n襄城已远方城近，图志分疆入楚封。",
        "dynasty": "宋",
        "collection_info": null
    },
    {
        "title": "移官庆阳过定平县",
        "author": "李復",
        "content": "春郊二月浴蚕时，傍岸溪流可染衣。\n谷转城深惊柳暗，地寒春早见花稀。\n三年厌应西烽急，千里重随北鸟飞。\n若问前筹惭潦倒，欲辞虎帐访渔矶。",
        "dynasty": "宋",
        "collection_info": null
    },
    {
        "title": "过天门关",
        "author": "李復",
        "content": "龙钟双袖马骎骎，来往榆关日向深。\n多病出门愁远道，早寒平野苦层阴。\n泉流危栈新冰滑，风入长林暮叶吟。\n触目凄然何所补，高枝巢稳感归禽。",
        "dynasty": "宋",
        "collection_info": null
    },
    {
        "title": "峡山阻风",
        "author": "李復",
        "content": "黄牛白马渡惊滩，两目盲飈更险艰。\n天地容身惟一榻，江湖骇浪动千山。\n豪商竞利能争捷，阴鬼多私故作悭。\n叹息邻家田舍稳，柴门深掩日高閒。",
        "dynasty": "宋",
        "collection_info": null
    },
    {
        "title": "定昆池",
        "author": "李復",
        "content": "风烟当日竞豪华，故里犹传贵主家。\n何处可寻楼下水，平南不见面前花。\n阴机鬼伏天沉海，危祸波翻骨委沙。\n游客乘秋兴永嘆，高林不觉见栖鸦。",
        "dynasty": "宋",
        "collection_info": null
    },
    {
        "title": "分按洛西诸邑登山出永宁西望晚宿韶山寺",
        "author": "李復",
        "content": "双旌明灭转委蛇，行徧秋山意若何。\n暗谷路穷平野阔，回峦石断乱泉多。\n崤陵东尽开周邑，熊耳中分放洛河。\n欲举因缘寻隻履，夜深随雨到岩阿。",
        "dynasty": "宋",
        "collection_info": null
    },
    {
        "title": "胡义修推官再招彦桓与予同游龙泉寺",
        "author": "李復",
        "content": "江曲花开恼醉翁，经旬出饮独床空。\n芳羹间筯溪毛碧，异果堆盘海药红。\n尽晚莫辞千日酒，余春已怨几番风。\n主人清韵家声在，伯始源流到眼中。",
        "dynasty": "宋",
        "collection_info": null
    },
    {
        "title": "彦桓奉檄将行同饭素于龙泉寺",
        "author": "李復",
        "content": "西江吸水试庞翁，再访祇园问色空。\n古殿香寒消宿篆，晴林叶暗退残红。\n衰年再乞千家饭，逸驭初乘五日风。\n晓去清明边檄急，前旌高下乱山中。",
        "dynasty": "宋",
        "collection_info": null
    },
    {
        "title": "过香积寺",
        "author": "李復",
        "content": "迂辙来寻昔岁题，恍然前世意犹迷。\n荒庭老树半空腹，坏塔野禽争暮栖。\n晚学尽惊新使节，残僧时认旧沙弥。\n松房自出成何事，二十余年东復西。",
        "dynasty": "宋",
        "collection_info": null
    },
    {
        "title": "游山寺",
        "author": "李復",
        "content": "山后山前绀宇开，閒携藜杖结青鞋。\n霜欺泉涩羣流浅，风劲林雕万壑哀。\n到处每逢清众出，有时偶伴野人来。\n裴公看尽因缘在，百塔龛前首重回。",
        "dynasty": "宋",
        "collection_info": null
    },
    {
        "title": "寒泉亭",
        "author": "李復",
        "content": "孤亭结架开岩扃，山深气偏冬常侵。\n惊浪一溪喷飞雪，阴檐五月垂坚冰。\n长风不断响空峡，崩石欲落缠巨藤。\n三伏火云愁病暍，投鞭知有几人登。",
        "dynasty": "宋",
        "collection_info": null
    },
    {
        "title": "题大圆庵  其一",
        "author": "李復",
        "content": "星郎步履在清禅，雅结新庵赋大圆。\n譬喻河沙终未尽，含弘法界外无边。\n浑成独转离诸相，不立中间绝两偏。\n闻说毗耶在方丈，众人欲问却茫然。",
        "dynasty": "宋",
        "collection_info": null
    },
    {
        "title": "题大圆庵  其二",
        "author": "李復",
        "content": "焚香置榻拂氍毹，困倚蒲团坐结趺。\n丈室曾瞻一居士，台山岂有两文殊。\n信心自得超三界，明眼何尝滞四隅。\n伯雪相逢能目击，电机已笑涉泥涂。",
        "dynasty": "宋",
        "collection_info": null
    },
    {
        "title": "题武侯庙  其一",
        "author": "李復",
        "content": "梁甫高吟一幅巾，联翩众盗肯同羣。\n久蟠丘壑虽龙卧，默计江山已鼎分。\n庸蜀欲开来日月，隆中先见会风云。\n杂耕初动明星落，千古英雄泣渭滨。",
        "dynasty": "宋",
        "collection_info": null
    },
    {
        "title": "题武侯庙  其二",
        "author": "李復",
        "content": "天厌炎灵暗不开，欲吹余烬发寒灰。\n强因徐庶南阳起，能枉周瑜赤壁来。\n常见英风吹草木，尚存精魄动云雷。\n西南遗爱无时歇，不逐长江去不回。",
        "dynasty": "宋",
        "collection_info": null
    },
    {
        "title": "女几山女仙庙",
        "author": "李復",
        "content": "绛节高翔不可攀，尚留遗几在空山。\n月明曾有芳箫过，松老时看旧鹤还。\n岩下春归花寂寂，壁间云暗藓斑斑。\n开元已远霓裳绝，野草青青辇路閒。",
        "dynasty": "宋",
        "collection_info": null
    },
    {
        "title": "和林次中秘阁题五龙庙",
        "author": "李復",
        "content": "头角蟠潜岁月沉，腥风不散古祠深。\n曾闻惊电开岩壁，常见屯云宿殿阴。\n苍蜴吐冰藏暗穴，彩虹收雨出长林。\n荒碑磨灭无遗事，犹冠龟跗压翠岑。",
        "dynasty": "宋",
        "collection_info": null
    },
    {
        "title": "屈原庙",
        "author": "李復",
        "content": "古庙荒山暗水云，岁时歌舞感乡民。\n几伤谗口方离国，欲悟君心岂爱身。\n惨惨飞魂号帝阙，冥冥赍志託江神。\n千年自有遗文在，光焰长如日月新。",
        "dynasty": "宋",
        "collection_info": null
    },
    {
        "title": "题解梁驿舍",
        "author": "李復",
        "content": "三年去国苦飘零，满面风沙漫度春。\n白日驱车无住客，青山当路亦为尘。\n东经卤泽初迎雪，西出蒲关欲问津。\n何日投鞭寻旧隠，云间深访牧牛人。",
        "dynasty": "宋",
        "collection_info": null
    },
    {
        "title": "过沔池驿",
        "author": "李復",
        "content": "崤陵皋墓几摧轮，秋暮重过白髮新。\n小雨廉纤能滑径，乱山迴互欲迷人。\n客心苦厌孤程晚，驿舍频来旧吏亲。\n明日问途知更远，又须呼仆待初晨。",
        "dynasty": "宋",
        "collection_info": null
    },
    {
        "title": "过襄阳",
        "author": "李復",
        "content": "表裏山川旧楚畿，筑关乘险事皆非。\n槎头鱼尽无新语，岘首人亡失隠扉。\n云外煮茶僧室静，江边酤酒客帆归。\n我来驻节无言久，为爱春流可染衣。",
        "dynasty": "宋",
        "collection_info": null
    },
    {
        "title": "初至郑州",
        "author": "李復",
        "content": "二年青海困征鞍，归望天威咫尺间。\n雨露忽颁西辅印，鸳鸾阻缀紫宸班。\n往来扰扰无虚日，应接纷纷祗强颜。\n吏责无穷人事拙，梦魂时到旧家山。",
        "dynasty": "宋",
        "collection_info": null
    },
    {
        "title": "过临晋县适调发",
        "author": "李復",
        "content": "半夜惊呼府有符，河堧荒邑应军须。\n冰生垂血辞乡泪，风涨飞尘出塞车。\n千里馈粮人未返，百丁团甲户无余。\n天边旁午流星使，更见河桥急羽书。",
        "dynasty": "宋",
        "collection_info": null
    },
    {
        "title": "韩退之旧业",
        "author": "李復",
        "content": "城南旧业访韩符，门掩荒榛老木疏。\n阴洞尚寒难驻客，短茅初葺未成居。\n崩崖乱竹从欹倒，糁径飞花不扫除。\n旧集远年今散逸，苍碑但刻马鸣书。",
        "dynasty": "宋",
        "collection_info": null
    },
    {
        "title": "八月十六日后池上",
        "author": "李復",
        "content": "竹户深扃满径苔，芙蓉落尽晓池开。\n数番雨势随风去，一片秋光入座来。\n已老林蝉余韵断，将归檐燕强飞回。\n沙鸥时下知人意，近岸相亲眼不猜。",
        "dynasty": "宋",
        "collection_info": null
    },
    {
        "title": "种说山居  其一",
        "author": "李復",
        "content": "隠君奕叶为清门，诛茅卜筑岁已深。\n池影青苍山堕地，松枝夭矫龙出林。\n六月取冰自凿谷，百壶进酒不论金。\n阮生熟醉无臧否，今爱遗风杜曲阴。",
        "dynasty": "宋",
        "collection_info": null
    },
    {
        "title": "种说山居  其二",
        "author": "李復",
        "content": "客来稚子出应门，洁洒虚庭屡汲深。\n西泽千塍连别岸，南山一带是家林。\n泉清野果浮苍玉，灯散灵峰见紫金。\n晚日已收凉气动，客归相送步松阴。",
        "dynasty": "宋",
        "collection_info": null
    },
    {
        "title": "抱瓮轩",
        "author": "李復",
        "content": "扰扰谁知巧丧生，惟君智巧不关心。\n为能悬解如庄叟，会识真风在汉阴。\n閒笑重轻争俯仰，静忘身世任浮沉。\n堪嗟混沌亡来久，今独怜君踵息深。",
        "dynasty": "宋",
        "collection_info": null
    },
    {
        "title": "郊居",
        "author": "李復",
        "content": "閒原渺渺散疏襟，风舞渊潜自乐生。\n春到云山惟杖履，日长天地独柴荆。\n百年虽健犹亲药，一饭无多懒问耕。\n常羡子乔仙驭远，笑悲沧海世人情。",
        "dynasty": "宋",
        "collection_info": null
    },
    {
        "title": "三月二十八日园中作",
        "author": "李復",
        "content": "决决清溪漱遶堂，兴来随意转藜床。\n畏人野鸟疑花动，收蜜山蜂误酒香。\n杏子带鬚红半抱，药苗退甲绿新长。\n风光须是閒时见，身世今欣已两忘。",
        "dynasty": "宋",
        "collection_info": null
    },
    {
        "title": "和夏日园中即事",
        "author": "李復",
        "content": "雨过深园暑气清，拂云松竹映重阍。\n预期节物移承露，自验方书采合昏。\n片影有缘聊暂寄，寸心无事得閒论。\n风光未信随流转，犹见飞花落酒尊。",
        "dynasty": "宋",
        "collection_info": null
    },
    {
        "title": "园中独坐",
        "author": "李復",
        "content": "高树风轻叶影齐，新荷破卷绿犹低。\n日长松下少人到，坐久竹间闻鸟啼。\n万里惊波逢宝筏，百年病膜快金篦。\n虽知赤水遗珠在，问路襄城举世迷。",
        "dynasty": "宋",
        "collection_info": null
    },
    {
        "title": "李氏园",
        "author": "李復",
        "content": "城近斜临南郭路，地宽分得奉诚园。\n垂竿引水穿回径，种竹成阴补坏垣。\n晓露不收荷已败，新霜将落柿初繁。\n天晴野旷秋风厉，借榻虚堂负午暄。",
        "dynasty": "宋",
        "collection_info": null
    },
    {
        "title": "过李氏园",
        "author": "李復",
        "content": "伊川北首始知春，问路停骖仆候门。\n垂柳万颦梅一笑，苍松四出石双蹲。\n高人旧隠家风远，祥兆开先国邑尊。\n昔岁往来曾驻跸，从臣遗刻在云根。",
        "dynasty": "宋",
        "collection_info": null
    },
    {
        "title": "陆浑王秀才园",
        "author": "李復",
        "content": "两岁伊川拥传行，往来屡喜访云扃。\n四时溪水喧岩石，六月山阴满户庭。\n每到似开双眼翳，久居应涤百骸醒。\n露香浮座供宾饷，凉叶生风野草青。",
        "dynasty": "宋",
        "collection_info": null
    },
    {
        "title": "和题屈氏园",
        "author": "李復",
        "content": "密树烟深绿映门，入门清绝隔嚣尘。\n须知泽畔行吟客，便是林间散髮人。\n山色满楼何处尽，花香过酒逐番新。\n东风时引閒云到，留作轻阴欲驻春。",
        "dynasty": "宋",
        "collection_info": null
    },
    {
        "title": "杜城陈文惠公园",
        "author": "李復",
        "content": "杜曲西游访物华，门前潏水渌涵沙。\n南城天近无双誉，北斗魁前第一家。\n当日不知龙卧久，今朝空羡桂交花。\n高文遗墨皆漫灭，林下祠堂春日斜。",
        "dynasty": "宋",
        "collection_info": null
    },
    {
        "title": "和范君武出郊",
        "author": "李復",
        "content": "九月天高客喜晴，篮舆因兴度溪行。\n身逢乐岁留漳浦，心逐秋风入渭京。\n日暖登场多稼熟，桑阴具饷野盘盈。\n丰年社后多余酒，处处神林箫鼓声。",
        "dynasty": "宋",
        "collection_info": null
    },
    {
        "title": "和人游千金公主园池",
        "author": "李復",
        "content": "溪流古堞带林高，林下行通小水桥。\n但有春风催载酒，更无仙凤伴吹箫。\n花间鸟散惊藜杖，沼际波回转桂舠。\n尘迹寻余思一弔，楚魂飞尽不能招。",
        "dynasty": "宋",
        "collection_info": null
    },
    {
        "title": "后园小池  其一",
        "author": "李復",
        "content": "凿地开方断石根，润通草树亦欣欣。\n筑基偏傍孤亭阔，引水初从曲径分。\n风约落花回近岸，露垂欹竹滴圆纹。\n春晴山鸟常来浴，浅处喧喧故作羣。",
        "dynasty": "宋",
        "collection_info": null
    },
    {
        "title": "后园小池  其二",
        "author": "李復",
        "content": "城陬荒僻自开锄，野性难忘水竹居。\n岸侧星机搘锦石，波心仙仗立红蕖。\n閒中有客唯来鹤，静去无竿不钓鱼。\n八卦神灵今可问，玄夫时出御辎车。",
        "dynasty": "宋",
        "collection_info": null
    },
    {
        "title": "和韩丞相玉汝登见山阁",
        "author": "李復",
        "content": "丹青岌嶪冠鳌丘，地闢天开洗百忧。\n万窍倚空号一噫，八川盘野会千流。\n浮云晚日悲余翠，废苑荒陵怨暮秋。\n自昔登临思善赋，高吟岂向世间求。",
        "dynasty": "宋",
        "collection_info": null
    },
    {
        "title": "游柏谷寺寄范君武",
        "author": "李復",
        "content": "绝塞初归喜澣休，东城送客偶成游。\n山前欲访青兰若，林下初闻黄鷅鹠。\n双屦高穷溪水出，一身轻共野云浮。\n寄声德操还能否，炊黍吾过为少留。",
        "dynasty": "宋",
        "collection_info": null
    },
    {
        "title": "赋杜子美刘梦得遗事",
        "author": "李復",
        "content": "壁间石刻图经在，瀼外祠堂绘像真。\n秋去书怀传北客，归时遗曲祠蛮神。\n十年口语投荒谪，千里兵戈下峡身。\n嗟我南来心迹似，临风把酒寄情亲。",
        "dynasty": "宋",
        "collection_info": null
    },
    {
        "title": "王谷节推画草虫花竹求诗",
        "author": "李復",
        "content": "细羽争飞翠蔓长，窗间留影点绡光。\n宁知臂朽专蜩翼，但见心精妙楮芒。\n诗学虫鱼增旧谱，药图草木验仙方。\n请君放笔开高臆，纵意云龙五色章。",
        "dynasty": "宋",
        "collection_info": null
    },
    {
        "title": "王氏园置烛观梅",
        "author": "李復",
        "content": "堂前梅树花初徧，露坐看花对夕风。\n苦恨夜收春色去，故移灯入素光中。\n乱争短髮愁边白，清映衰颜酒后红。\n醉眼却来寻不见，只疑林月碎玲珑。",
        "dynasty": "宋",
        "collection_info": null
    },
    {
        "title": "依韵和秦倅陈无逸观梅",
        "author": "李復",
        "content": "渭水冰消意始回，肌肤玉雪本仙材。\n江南气暖常先见，陇坻山寒不易开。\n二月莫伤春色晚，一枝岂待岭边来。\n风光切莫轻流转，未放悲云画角哀。",
        "dynasty": "宋",
        "collection_info": null
    },
    {
        "title": "观梅",
        "author": "李復",
        "content": "轥藉霜威欲断肌，傲霜挺挺发南枝。\n微风披拂香来去，皎月勾添光陆离。\n已入鸾台弄粧手，犹存谷口出尘姿。\n苦无疏影横斜句，深愧林逋处士诗。",
        "dynasty": "宋",
        "collection_info": null
    },
    {
        "title": "陈再有诗诮梅开晚戏酬",
        "author": "李復",
        "content": "漠漠飞香散不收，无言对客似含羞。\n虽非雪裏孤根暖，却免黄时细雨愁。\n争意竞先多浅俗，高情持重自风流。\n一株又见垂垂发，肯学江边取次休。",
        "dynasty": "宋",
        "collection_info": null
    },
    {
        "title": "和林次中五鬣松",
        "author": "李復",
        "content": "僊人五色鼎中丹，丹养松根叶不添。\n云散细风梳碧缕，龙离远峤奋苍髯。\n雨衣铁涩封霜甲，露点珠明滴翠纤。\n采酿春醪能愈疾，欲求方法检书籤。",
        "dynasty": "宋",
        "collection_info": null
    },
    {
        "title": "咏槐  其一",
        "author": "李復",
        "content": "当年夹路绿参差，曾拥金舆拂羽旗。\n得地偶逃斤斧幸，闻风非与雪霜期。\n犹残腊火燔空腹，时有惊雷起蠹枝。\n想见妖灵占上象，龟山猎罢旧都移。",
        "dynasty": "宋",
        "collection_info": null
    },
    {
        "title": "咏槐  其二",
        "author": "李復",
        "content": "古槐疏惨倚颓墙，病叶先秋已半黄。\n封植不知何岁月，雕零今困几风霜。\n老根傍出人供爨，蠹腹多穿马繫缰。\n嘆惜他年承爱赏，清阴曾借暑天凉。",
        "dynasty": "宋",
        "collection_info": null
    },
    {
        "title": "和进樱桃上宣谕近臣洛中今年进樱桃甚大当日分赐",
        "author": "李復",
        "content": "四月樱桃始烂红，拜章驰驿岁常同。\n留都旧事修邦贡，荐庙清朝广孝风。\n翠笼摘从西后苑，彩奁进入大明宫。\n近臣曾见天颜喜，清晓分颁到省中。",
        "dynasty": "宋",
        "collection_info": null
    },
    {
        "title": "和人汰竹",
        "author": "李復",
        "content": "与世论交独厌数，此君多冗岂无烦。\n欲期虚静延清影，莫懒芟除去恶根。\n渐见远山开晻霭，更无繁鸟乱黄昏。\n直须放手留閒地，别待春雷见子孙。",
        "dynasty": "宋",
        "collection_info": null
    },
    {
        "title": "和人笋诗",
        "author": "李復",
        "content": "葛陂龙去已千年，每见遗孙出是间。\n未遇严霜怀节久，因生平地立身难。\n长崖气润云藏角，暗谷丛深雾养斑。\n春晚向空重箨尽，却惊高意不能攀。",
        "dynasty": "宋",
        "collection_info": null
    },
    {
        "title": "和周湜雪  其一",
        "author": "李復",
        "content": "云表争飞镂玉花，衝烟照水弄光华。\n徧粧庭树能多巧，乱入风帘不奈斜。\n漠漠杨花迷客径，纷纷蝴蝶满人家。\n寒檐向晚凝清滴，乳洞春硝长马牙。",
        "dynasty": "宋",
        "collection_info": null
    },
    {
        "title": "和周湜雪  其二",
        "author": "李復",
        "content": "六合天人竞散花，坐惊门地亦清华。\n川原霁后龙鳞出，岛屿平时鸟篆斜。\n秀发园林春万里，寒生楼观月千家。\n待看阳律还暄早，破润乘凌见翠牙。",
        "dynasty": "宋",
        "collection_info": null
    },
    {
        "title": "和周湜雪  其三",
        "author": "李復",
        "content": "暮飈作气动长林，渴意经时恨未深。\n乱学飞花穿竹户，散摇清影落池心。\n生憎拂面轻难改，更觉衝风薄未任。\n狡兔但从开几穴，韩卢会逐晓踪寻。",
        "dynasty": "宋",
        "collection_info": null
    },
    {
        "title": "和周湜雪  其四",
        "author": "李復",
        "content": "毰毸乱舞出烟林，落久临阶试浅深。\n平尽高低宽眼界，放开虚白见天心。\n狂倾月窟愁将竭，厚压坤舆恐未任。\n润泽功成本无迹，便回春意欲同寻。",
        "dynasty": "宋",
        "collection_info": null
    },
    {
        "title": "和朱给事上元早雪",
        "author": "李復",
        "content": "玉花清晓作余寒，云暗重城晻霭间。\n初逐细风飞寂寂，旋随小雨润斑斑。\n万家灯火方行乐，九陌轮蹄肯放閒。\n向晚霁开斜照在，门前柳色未藏山。",
        "dynasty": "宋",
        "collection_info": null
    },
    {
        "title": "和孙俣朝奉立春",
        "author": "李復",
        "content": "闰余随腊报迎春，便觉勾芒令有神。\n流转光阴频着物，峥嵘岁序苦惊人。\n花装宝蜡余枝弱，菜点雕盘小绿匀。\n从此试听枝上鸟，渐传芳信语言新。",
        "dynasty": "宋",
        "collection_info": null
    },
    {
        "title": "梁元彬招池上府会辞之以诗",
        "author": "李復",
        "content": "东郊日日唤春催，得意晴天浩荡来。\n病客强因寒食起，新花不为老人开。\n尘埃边叟抛书卧，鼓吹山翁倒载回。\n欲问湖光几时浄，试容扶杖独徘徊。",
        "dynasty": "宋",
        "collection_info": null
    },
    {
        "title": "和郭户部中秋月",
        "author": "李復",
        "content": "重云宿霭风收尽，千丈银毫吐海涯。\n露气洗开青玉阙，龙宫浮出白莲华。\n寒惊栖鹊翻庭树，阴引灵珠耀浦沙。\n我是幞巾修月手，玉皇应许上仙槎。",
        "dynasty": "宋",
        "collection_info": null
    },
    {
        "title": "潞守欧阳叔弼召登鼎轩暑饮",
        "author": "李復",
        "content": "崇轩写物体模分，爽拔风携颢气升。\n王粲消忧思眺听，本初持饮涤烦蒸。\n金乌不转铜壶箭，碧碗时分玉井冰。\n每见喜公如玉雪，更因执热服吾膺。",
        "dynasty": "宋",
        "collection_info": null
    },
    {
        "title": "再和叔弼暑饮",
        "author": "李復",
        "content": "古制虽存事一新，奇峰时作火云升。\n凭风高栋能虚爽，欲雨炎天故鬰蒸。\n适意浮沉多野果，热中咀嚼喜清冰。\n别裁僞体亲风雅，若比阴铿岂敢膺。",
        "dynasty": "宋",
        "collection_info": null
    },
    {
        "title": "答晦叔求饮",
        "author": "李復",
        "content": "墨客高吟动碧云，蒉桴轻笑鼓雷阍。\n千寻自分遗樗散，百和何堪借枣昏。\n按剑夜光惊暗掷，挥絃流水喜新论。\n久闻逸兴须酣发，愿看长虹出渌尊。",
        "dynasty": "宋",
        "collection_info": null
    },
    {
        "title": "和江晦叔喜雨",
        "author": "李復",
        "content": "千里人怀闵旱心，轻将岁事叩天阍。\n骤倾江海繁声合，尽涤山川沴气昏。\n官责时丰聊共喜，归休兴动欲谁论。\n更思田父相邀乐，步屧春风倒社尊。",
        "dynasty": "宋",
        "collection_info": null
    },
    {
        "title": "和朱公掞给事喜雨",
        "author": "李復",
        "content": "喜雨高吟夜不眠，飘飘秀句选青钱。\n已推覆斗占穰岁，谁事操豚祝下田。\n满泽新秧初放溜，连云高树欲生烟。\n未知美价堪多少，洗尽人间苦暍天。",
        "dynasty": "宋",
        "collection_info": null
    },
    {
        "title": "中秋客至不赴郡会次范君武韵",
        "author": "李復",
        "content": "经岁相期尽赏心，虚堂有客阻趋尘。\n登楼君似庾老子，挟策我为臧丈人。\n清据胡床兴不浅，来寻奇字夜相亲。\n莫言糟粕无佳味，未许桓公媿斲轮。",
        "dynasty": "宋",
        "collection_info": null
    },
    {
        "title": "和李献甫守岁",
        "author": "李復",
        "content": "枯虾干栗排野盘，拥炉酌酒儿女筵。\n却愁诘朝祗明日，便数今宵为去年。\n瞻星惟恐斗柄落，续膏更愿灯花燃。\n小痴老怯坐自笑，无补漫废通夕眠。",
        "dynasty": "宋",
        "collection_info": null
    },
    {
        "title": "次韵鲜于之武游南谷",
        "author": "李復",
        "content": "山光娱客古城东，云散春阴望处空。\n畏影戏鱼依藻绿，避人飞鸟动岩红。\n林间野坐分溪石，岸曲晴行喜水风。\n旧事共高文字饮，新游尽寄语言中。",
        "dynasty": "宋",
        "collection_info": null
    },
    {
        "title": "芸叟召杜城晚饮遂宿于东轩欲同游五台寺有诗因和其韵",
        "author": "李復",
        "content": "第五桥东潏水滨，山红漫漫绿纷纷。\n溪边童子风雩舞，林外先生植杖耘。\n高论但谈双树法，胜游将步五峰云。\n东轩夜久清无寐，山雨初从叶上闻。",
        "dynasty": "宋",
        "collection_info": null
    },
    {
        "title": "次马承议韵",
        "author": "李復",
        "content": "浮云飘忽竟多姿，苍狗须臾化白衣。\n对客莫思扪蝨语，乘风且共跨鲸归。\n岩岩清壁三千仞，鬰鬰寒松四十围。\n君看时光易流转，新霜高叶又朝稀。",
        "dynasty": "宋",
        "collection_info": null
    },
    {
        "title": "依韵答俞承议",
        "author": "李復",
        "content": "南北相望已十年，白头相见喜留连。\n风埃异国君多感，朱墨劳心我自怜。\n事可寸心能有几，生无百岁漫忧千。\n一闻新赋思归去，韦杜溪边访旧田。",
        "dynasty": "宋",
        "collection_info": null
    },
    {
        "title": "次韵李忱承议所惠诗",
        "author": "李復",
        "content": "人生飘荡若浮云，邂逅乘风忽聚羣。\n嗟我淹留今倦宦，喜君倾倒细论文。\n扬舲觉海宗提印，授钺诗坛勇冠军。\n荒学漫劳无所得，鼻端聊假一挥斤。",
        "dynasty": "宋",
        "collection_info": null
    },
    {
        "title": "和胡漕斗茶分药",
        "author": "李復",
        "content": "万里飞香入晋山，高真秘箓露谈端。\n春雷发地岩惊绿，夜鹤飞坛鼎转丹。\n仙桂清风生两腋，玉壶五色抱神丸。\n虚谈论罢无尘事，林外娟娟月半残。",
        "dynasty": "宋",
        "collection_info": null
    },
    {
        "title": "和成季",
        "author": "李復",
        "content": "芸阁磨铅勘旧经，昔闻同舍此同升。\n九楹置榻从颓偃，百尺浮空远湿蒸。\n玉鲙堆盘鱼胜雪，绿荷倾饮酒凝冰。\n家风牢落承推奬，深愧龙门昔有膺。",
        "dynasty": "宋",
        "collection_info": null
    },
    {
        "title": "依韵和南子强",
        "author": "李復",
        "content": "云路天门白日开，岂无松桂出蒿莱。\n于斯未信诚可矣，如或知尔何以哉。\n铿然舍瑟有异撰，岂必读书无取裁。\n业广惟勤今汝画，覆篑不止须崔嵬。",
        "dynasty": "宋",
        "collection_info": null
    },
    {
        "title": "和刘丈招与康集同游韦杜",
        "author": "李復",
        "content": "潏水桥边纵客车，去天尺五访寻初。\n按图韦杜风烟在，遗址隋唐锦绣余。\n雨后晚花寒寂历，霜前老树半雕疏。\n松间有酒来招我，远约相依造隠庐。",
        "dynasty": "宋",
        "collection_info": null
    },
    {
        "title": "和尹宗闵书记四月二日候客溪上潞守李献甫具饭有诗",
        "author": "李復",
        "content": "溪园经岁不曾开，逸兴何妨候客回。\n春色堂堂辞我去，暑风咄咄逼人来。\n追凉故绕池边树，分坐时侵石上苔。\n皂盖归城鱼鸟乐，更延虚静独徘徊。",
        "dynasty": "宋",
        "collection_info": null
    },
    {
        "title": "酬汾守郑大夫",
        "author": "李復",
        "content": "郑公赋政鬓如丝，符竹新分晋水湄。\n招客远郊常置驿，论文古训旧笺诗。\n汉庭行曳尚书履，泾谷曾刊隠士碑。\n今日湖亭共游泛，追怀子美昔同时。",
        "dynasty": "宋",
        "collection_info": null
    },
    {
        "title": "暑中即事",
        "author": "李復",
        "content": "挂壁清羸金粟像，映窗性相凈名经。\n门前野水流绕舍，雨后绿槐阴满庭。\n凉簟醒心须稍健，好风吹鬓欲重青。\n此间真境谁宜到，更有珍茶一种灵。",
        "dynasty": "宋",
        "collection_info": null
    },
    {
        "title": "静坐",
        "author": "李復",
        "content": "一室萧然不受尘，帘垂疏竹映深门。\n拥衾调气烦呼吸，据案翻书费讨论。\n南郭子綦初丧我，毗耶摩诘已忘言。\n尽传息虑何须息，窍凿无伤混沌存。",
        "dynasty": "宋",
        "collection_info": null
    },
    {
        "title": "和刘君俞游华严寺谒文禅师  其一",
        "author": "李復",
        "content": "华严法界出诸天，帝网重重绝世缘。\n昔有高僧开宝剎，今留飞阁耸琼田。\n身游色相无穷境，心悟虚空不住禅。\n碧眼胡人香一炷，分来今欲对师燃。",
        "dynasty": "宋",
        "collection_info": null
    },
    {
        "title": "和刘君俞游华严寺谒文禅师  其二",
        "author": "李復",
        "content": "灵山胜致古今同，下种开花一线通。\n岘首道安酬凿齿，江西马祖对庞翁。\n圆珠迥耀千渊黑，滴乳微倾六斛空。\n我有宿缘香火念，閒来相与论幡风。",
        "dynasty": "宋",
        "collection_info": null
    },
    {
        "title": "暑退病起沐罢倦卧得芸叟诗招为草堂紫阁之游酬以来韵",
        "author": "李復",
        "content": "八月秋高肺病苏，深居吾亦爱吾庐。\n晚风剡剡初衣夹，白髮萧萧不满梳。\n困着藜床眠北牖，远飞蝶梦访清都。\n觉来闻有云山兴，亲写新诗欲起予。",
        "dynasty": "宋",
        "collection_info": null
    },
    {
        "title": "酬晋倅徐发承议",
        "author": "李復",
        "content": "默默穷年逐众行，杯坳浮芥竟何成。\n交游似梦逢还去，世事如尘扫更生。\n未访故溪舟一叶，空嗟短髮雪千茎。\n病衰易感伤摇落，一夜西风枕上惊。",
        "dynasty": "宋",
        "collection_info": null
    },
    {
        "title": "天辅归休再用前韵并其弟恪子勉所和诗见寄再酬之",
        "author": "李復",
        "content": "西北秋风动碧云，经年忽忽惨离羣。\n去辞北阙投新绶，归老东山缀旧文。\n诗遇惠连须长价，书从阿买可张军。\n平生胜理思悬解，糟粕徒观愧运斤。",
        "dynasty": "宋",
        "collection_info": null
    },
    {
        "title": "同君俞自牛头寺至兴教院又会文师",
        "author": "李復",
        "content": "杜曲樊川旧化城，东西相峙两牛鸣。\n岩前宝塔藏遗烬，殿裏长灯续旧明。\n万法分流皆有相，一心息妄自无生。\n丛林是处经行徧，会向东山记姓名。",
        "dynasty": "宋",
        "collection_info": null
    },
    {
        "title": "赠楷长老",
        "author": "李復",
        "content": "灵源独耀脱根尘，岂论空身与色身。\n若论有无宁见法，须知开悟不因人。\n病瘖得味难形语，走饿还家忽忘贫。\n薪火相交多少险，烦师与众指迷津。",
        "dynasty": "宋",
        "collection_info": null
    },
    {
        "title": "天竺僧金总持",
        "author": "李復",
        "content": "金轮风火转无涯，震旦观光渡海沙。\n八万言诠归贝叶，三千世界聚莲花。\n有缘禽鸟来波第，随喜天人尽木叉。\n今古少林风月在，闭门常御白牛车。",
        "dynasty": "宋",
        "collection_info": null
    },
    {
        "title": "蔡元度话其子能言前世事江晦叔有诗次韵  其一",
        "author": "李復",
        "content": "应感随缘各有因，一源真寂自无尘。\n须知此物非他物，能悟前身是后身。\n叔子探环乔木在，房公发石旧书新。\n区中谁是王文度，证印曾逢竺上人。",
        "dynasty": "宋",
        "collection_info": null
    },
    {
        "title": "蔡元度话其子能言前世事江晦叔有诗次韵  其二",
        "author": "李復",
        "content": "往来积习几生身，石上精魂世共闻。\n北涧水通南涧水，南山云绕北山云。\n光含众色珠常静，影入千溪月不分。\n试向道人谈实相，神奇腐臭但纷纷。",
        "dynasty": "宋",
        "collection_info": null
    },
    {
        "title": "次韵钱穆父内翰题刘掾诗集",
        "author": "李復",
        "content": "朱絃曾闻三叹曲，青松自长千岁枝。\n意来是有我辈语，佳处只应能者知。\n旧心洗尽万斛水，新愁谁争半额眉。\n清兴飘飘仙奕奕，欲游天外戏云螭。",
        "dynasty": "宋",
        "collection_info": null
    },
    {
        "title": "依韵酬张公燮",
        "author": "李復",
        "content": "城下清溪照病容，溪边开席豆笾丰。\n故应举酒殷勤处，欲慰疏花索莫中。\n短髮萧萧羞帽侧，强颜咄咄学书空。\n青山行卜他年乐，深结茅庐访德公。",
        "dynasty": "宋",
        "collection_info": null
    },
    {
        "title": "次韵李信叔",
        "author": "李復",
        "content": "不见吟翁近十年，驿亭相遇两欣然。\n旋临野岸烹河鲤，剩向邻家送酒钱。\n对雨张灯留夜榻，傍篱繫柳泊归船。\n此生自断君休问，早晚须芸杜曲田。",
        "dynasty": "宋",
        "collection_info": null
    },
    {
        "title": "和徐发承议怀归",
        "author": "李復",
        "content": "骎骎长路倦羸骖，搔首飞尘苦战酣。\n猿过故山惊晓帐，苔生旧钓暗秋潭。\n土风膏润田耕熟，物意清幽井汲甘。\n一别几年劳客梦，会携藜杖破晴岚。",
        "dynasty": "宋",
        "collection_info": null
    },
    {
        "title": "和胡吏部醇夫",
        "author": "李復",
        "content": "妙语飘飘慰旅穷，自怜饥味得甘丰。\n朱絃恨废高山久，明月惊投按剑中。\n垂翅为逢勍敌勇，倾囊但媿鄙夫空。\n相从知便忘形迹，一鹗先曾玷至公。",
        "dynasty": "宋",
        "collection_info": null
    },
    {
        "title": "依韵酬蔡阳叔赴永倅留别",
        "author": "李復",
        "content": "朱绂翩翩别乘行，候人楚语喜秋晴。\n君山木落洞庭阔，帝子魂归湘水清。\n曾嘆选官称一字，旧闻世誉重三明。\n餟醨若访垂纶客，苇岸夷犹鼓枻声。",
        "dynasty": "宋",
        "collection_info": null
    },
    {
        "title": "次韵吕元钧给事嘉川驿来诗",
        "author": "李復",
        "content": "相逢莫厌重留连，邂逅浮云只偶然。\n前日一樽穷乐事，今朝千里感流年。\n尘侵遗迹留漳水，风入高吟动蜀鞭。\n锦鲤往来出江浦，应传秀句满嘉川。",
        "dynasty": "宋",
        "collection_info": null
    },
    {
        "title": "送客至西湖",
        "author": "李復",
        "content": "湖亭独往客初归，春去春来尽不知。\n新竹出梢纔放箨，断蒲经雨别生枝。\n山寒藏雪生云湿，风送飞鸥过水迟。\n却笑偷閒得忙事，自寻邻叟问鈎丝。",
        "dynasty": "宋",
        "collection_info": null
    },
    {
        "title": "吴安老罢制举赴安吉任",
        "author": "李復",
        "content": "南北飞鸿迹影孤，青衫相见十年余。\n中铨简士归绳墨，小邑沉才谨簿书。\n游刃屠龙传世学，飞章荐鹗待公车。\n太平藻绘须文彩，今日何人诵子虚。",
        "dynasty": "宋",
        "collection_info": null
    },
    {
        "title": "送卫奕之西河任",
        "author": "李復",
        "content": "蔼蔼长空春已归，东风犹在绿杨枝。\n故人错莫送行处，流水苍茫无住时。\n汾上先生能理曲，河滨退老喜论诗。\n闻君此去追高躅，应忘青衫簿领卑。",
        "dynasty": "宋",
        "collection_info": null
    },
    {
        "title": "送孙甥",
        "author": "李復",
        "content": "瘦马骎骎渡洛行，东风莫着褐衣轻。\n为嫌愁梦能催老，故懒题封去问程。\n千仞会游悬水急，五浆须信客心惊。\n明朝我向壶关路，待约归缨共濯清。",
        "dynasty": "宋",
        "collection_info": null
    },
    {
        "title": "送张景纯",
        "author": "李復",
        "content": "我居杜陵君淮东，平生南北马牛风。\n云山一日邂逅见，草木千里臭味同。\n今朝归心逐社燕，他日付书随春鸿。\n不堪立马向日暮，索莫酒散秋堂空。",
        "dynasty": "宋",
        "collection_info": null
    },
    {
        "title": "送赵侗承议致仕归",
        "author": "李復",
        "content": "聊为五斗陶元亮，却爱三龙邴曼容。\n蕙帐晓空惊怨鹤，客衣夜薄感寒蛩。\n江边朝露半红叶，天际晚晴多碧峰。\n漠漠长空何处尽，双鳬飞去晓云重。",
        "dynasty": "宋",
        "collection_info": null
    },
    {
        "title": "送董亿朝奉",
        "author": "李復",
        "content": "北游汗漫遗玄珠，烟愁雾泣啼芙蕖。\n兴来便脱上方屐，归去重修繁露书。\n一梦百年依幻宅，五湖千里御风舆。\n家山芋栗应常熟，坐看朝三戏众狙。",
        "dynasty": "宋",
        "collection_info": null
    },
    {
        "title": "送阳孝章户曹",
        "author": "李復",
        "content": "前生问学仰前修，亲髮星星禄始谋。\n千里束书来北阙，一朝怀牒走南州。\n荷衣未改斑衣戏，斗米聊宽负米求。\n想见江神能世态，开帆风满送归舟。",
        "dynasty": "宋",
        "collection_info": null
    },
    {
        "title": "送人从辟",
        "author": "李復",
        "content": "秋风萧索塞云黄，白髮青衫应辟章。\n曾说穰侯常畏客，今观毛遂欲投囊。\n雁门旧障云松尽，离石新城壠谷荒。\n想有高谈开玉帐，尊前妍论洒珠光。",
        "dynasty": "宋",
        "collection_info": null
    },
    {
        "title": "李无玷自左正言出守永州召为吏曹外郎尚阻叙旧先贻此诗",
        "author": "李復",
        "content": "初伏青蒲拜皂囊，忽驱五马下潇湘。\n入承上閤尚书牒，分掌中铨吏部郎。\n焚藁旧垣犹寂寞，拱枢列宿顿辉光。\n闻归未便能倾倒，五日朝班得缀行。",
        "dynasty": "宋",
        "collection_info": null
    },
    {
        "title": "用周作韵送范忱夫举归",
        "author": "李復",
        "content": "白日高悬照九垓，天门欲上却飞回。\n虽闻西蜀题桥去，未放东都走马来。\n丰剑有神须会合，荆珉藴璞且徘徊。\n明年八翮乘风起，一振鹏程九万开。",
        "dynasty": "宋",
        "collection_info": null
    },
    {
        "title": "赠张万户征闽凯还",
        "author": "李復",
        "content": "瘴雨蛮烟远蔽空，只将谈笑荡羣凶。\n旌旗夜捲妖星殒，鼓角秋高杀气雄。\n已喜张良还灞上，更须龚遂守闽中。\n凯歌声动天颜喜，金虎三珠拟报功。",
        "dynasty": "宋",
        "collection_info": null
    },
    {
        "title": "寄吏部王侍郎",
        "author": "李復",
        "content": "国门一别四经秋，新命恭承自冕旒。\n碧落神仙来禁闼，青天云雾隔皇州。\n孔鸾笔下鶱光翠，泾渭胸中有品流。\n闻说丝纶推世誉，佩声好听上鰲头。",
        "dynasty": "宋",
        "collection_info": null
    },
    {
        "title": "答董天隠推官",
        "author": "李復",
        "content": "日月沄沄不可追，神奇腐臭略无遗。\n一丘一壑能谁过，相煦相濡莫我知。\n强聒睢盱何所补，雄夸凌厉亦奚为。\n秋来春去寻常事，安得干坤独尔私。",
        "dynasty": "宋",
        "collection_info": null
    },
    {
        "title": "答潞城令谷大同",
        "author": "李復",
        "content": "萧条寒邑古风深，应嘆光阴恨陆沉。\n莫厌荒山轻廪粟，须思美政慰民心。\n门连露草常封印，吏散秋堂静试琴。\n欲约仙鳬终未得，东城何日听车音。",
        "dynasty": "宋",
        "collection_info": null
    },
    {
        "title": "酬张法掾翼求侍养归",
        "author": "李復",
        "content": "少轻纨绮袭箕裘，力学从容与我谋。\n择友卜商能胜赐，舞风曾点自殊由。\n去乘汴水春舟疾，行过龟山楚客留。\n千里有声如寄我，须寻临潏旧林丘。",
        "dynasty": "宋",
        "collection_info": null
    },
    {
        "title": "谒冷朝奉路逢王才元舍人同往",
        "author": "李復",
        "content": "晓路髯翁已我先，清时有味独君偏。\n柳深门掩径未扫，花落鸟啼人尚眠。\n颠倒着衣惊应客，咄嗟解榻遽张筵。\n云开日影斜阊阖，怅望归程急马鞭。",
        "dynasty": "宋",
        "collection_info": null
    },
    {
        "title": "答李成季贺授直秘阁",
        "author": "李復",
        "content": "绝域经秋自乞还，粉闱春得缀星班。\n诏趋龙幄登文陛，恩捧芝函入道山。\n曲学岂知新说美，苍颜难伴后生閒。\n闻君此地淹徊久，怅望当年未及攀。",
        "dynasty": "宋",
        "collection_info": null
    },
    {
        "title": "酬李公寅留别",
        "author": "李復",
        "content": "归风何急动征车，几夕相逢意有余。\n绿暗河桥冰泮后，云藏山径雪晴初。\n登门曾上千重峻，游刃将惊万窾虚。\n他日再来宁可约，北鸿时付一行书。",
        "dynasty": "宋",
        "collection_info": null
    },
    {
        "title": "别夔州众官",
        "author": "李復",
        "content": "半年渔浦巴城守，两任云台太华宫。\n岂欲背时聊免俗，但能省事略成风。\n玉泉古剎须留客，峡水安流好向东。\n祖帐联翩催棹急，临溪洒泪落丹枫。",
        "dynasty": "宋",
        "collection_info": null
    },
    {
        "title": "卫奕其兄被劾得雪惠书及诗",
        "author": "李復",
        "content": "去岁书传叹鹡鸰，新诗甚喜字纵横。\n龟虽有智犹罹网，雁为能鸣得免烹。\n须信箧中多谤语，莫矜堂上有奇兵。\n滔滔天下常如此，无慕功名取次行。",
        "dynasty": "宋",
        "collection_info": null
    },
    {
        "title": "寄朱约之",
        "author": "李復",
        "content": "子墨文章不自珍，连编大轴弃如尘。\n久收幽履安岩谷，但见高名出搢绅。\n欲寄远书寻素舸，今逢佳士得朱轮。\n放谈可讲平生学，新传行观尽获麟。",
        "dynasty": "宋",
        "collection_info": null
    },
    {
        "title": "寄旧同游",
        "author": "李復",
        "content": "去乡甲子四十二，归路山川九百三。\n长河无鲤来东北，远梦随月转西南。\n檐花雨落春独酌，窗竹灯寒夜对谈。\n石上精魂能阅世，欲寻前事兴方酣。",
        "dynasty": "宋",
        "collection_info": null
    },
    {
        "title": "吕司空寿",
        "author": "李復",
        "content": "飘飘仙驭出蓬莱，时节新阳动管灰。\n庆阀拱魁三象近，祥源引派九天回。\n磻溪龙虎家璜在，申国风云旧岳开。\n闻说清台占异事，弧南星步入中台。",
        "dynasty": "宋",
        "collection_info": null
    },
    {
        "title": "赠吴德秀隠士用来韵",
        "author": "李復",
        "content": "不计无成与有成，但能偿足百年心。\n喜营美酿多栽秫，广蓄奇书尽散金。\n三代遗文钟鼎古，五湖秋意画图深。\n超然真趣谁能识，目送孤鸿抚素琴。",
        "dynasty": "宋",
        "collection_info": null
    },
    {
        "title": "答人见赠",
        "author": "李復",
        "content": "形影何尝问主宾，真风满户养颓龄。\n不从田父迷迴驾，但有渔人笑独醒。\n闲摄高云游沆瀣，静收浮气借光灵。\n出门无事谁相喜，只对秋山满眼青。",
        "dynasty": "宋",
        "collection_info": null
    },
    {
        "title": "答范轲",
        "author": "李復",
        "content": "绥城古语刻兜鞬，何事求犀近水燃。\n乡里后生轻宿学，朝廷新诏急遗贤。\n风回夜月开重晕，骊睡神珠出九渊。\n今日秋皋闻鹤唳，茂先方议斸龙泉。",
        "dynasty": "宋",
        "collection_info": null
    },
    {
        "title": "答李成季",
        "author": "李復",
        "content": "山川错莫不逢春，京洛空多满马尘。\n李渤请归聊见志，鲁褒着论久知神。\n怀沙曾愧垂纶客，击磬兴嗟荷蒉人。\n向老愈怜筋力弱，空伤涸辙泣穷鳞。",
        "dynasty": "宋",
        "collection_info": null
    },
    {
        "title": "答李公藴",
        "author": "李復",
        "content": "腊前曾约走新春，春到无端绝塞行。\n戍卒催完灯下甲，急烽连入雪中城。\n万夫扰扰争分饷，一饭匆匆岂暇羹。\n自嘆东西求斗禄，兵戈已过十年生。",
        "dynasty": "宋",
        "collection_info": null
    },
    {
        "title": "答彭同年劝应贤科",
        "author": "李復",
        "content": "早岁逢予嘆陆沉，东风还更枉华音。\n五蹄一角必殊相，八跪二螯多躁心。\n众惜伏辕伤骏骨，自惭跃冶匪祥金。\n抟风敢效垂天翼，但乐孤巢寄旧林。",
        "dynasty": "宋",
        "collection_info": null
    },
    {
        "title": "答李昼宣德示诗卷",
        "author": "李復",
        "content": "志学长年患小成，五言今喜继家声。\n因君笔墨多新语，满路云山得美名。\n才业未堪高卧显，篇章自欲以文鸣。\n归时正是春风好，拥辔应教取次行。",
        "dynasty": "宋",
        "collection_info": null
    },
    {
        "title": "哀秦金部",
        "author": "李復",
        "content": "少年书卷是生涯，白屋清朝自起家。\n数上封章思有补，一生悃愊静无华。\n初瞻玉节星轺下，俄见铭旌粉篆斜。\n天理冥冥谁可度，但伤零落掩淮沙。",
        "dynasty": "宋",
        "collection_info": null
    },
    {
        "title": "王夫人輓词  其一",
        "author": "李復",
        "content": "家声昔冠秦中望，妇学今传颍上风。\n百岁流光方过半，新春逝水忽驰东。\n丹山凤泣归巢冷，寒月乌啼反哺空。\n他日拂絃悲旧曲，应将哀恨寄孤桐。",
        "dynasty": "宋",
        "collection_info": null
    },
    {
        "title": "王夫人輓词  其二",
        "author": "李復",
        "content": "鬰鬰佳城颍水涯，素旌今见出重扉。\n不逢玉鼎仙丹转，忍见春风画翣归。\n马鬣起封占鹤表，锦书赐邑得乌衣。\n须知千古芳魂在，漠漠孤云岭上飞。",
        "dynasty": "宋",
        "collection_info": null
    },
    {
        "title": "弔朱给事",
        "author": "李復",
        "content": "筮仕西州佐邑时，高才不厌簿书卑。\n清修与众初难合，真节当朝晚始知。\n谏苑尘埃多旧藁，佛宫粉绘有生祠。\n与君家世重重契，祖奠灵车涕满颐。",
        "dynasty": "宋",
        "collection_info": null
    },
    {
        "title": "棣华斋",
        "author": "李復",
        "content": "真长世誉贤兄弟，棠棣名斋为学诗。\n华厦何妨因旧址，春风不老是仙枝。\n攀条渐见传芳远，和气先从近本知。\n顾我雕零长弔影，感今徒益鬓如丝。",
        "dynasty": "宋",
        "collection_info": null
    },
    {
        "title": "託人求田",
        "author": "李復",
        "content": "绿遶随城潏水流，百年那免问菟裘。\n泉甘易汲能蠲疾，土沃翻耕每报秋。\n欲託高人论地券，共期他日老渔舟。\n归身未到心先到，得此余无一事求。",
        "dynasty": "宋",
        "collection_info": null
    },
    {
        "title": "残编",
        "author": "李復",
        "content": "残编断简事寥寥，购辑成书匪一朝。\n韦述投山藏旧史，肩吾去国失宫谣。\n须知孔壁遗文在，岂逐秦燔烈焰销。\n博学多闻予所仰，喜君携笈过衡茅。",
        "dynasty": "宋",
        "collection_info": null
    },
    {
        "title": "青布道人",
        "author": "李復",
        "content": "逸意閒云野鹤孤，药苗山叶缀衣裾。\n新蒸石卵将留饭，戏酌铜盘便得鱼。\n疗疾但分庵畔草，吐言不出世间书。\n五年密密求真诀，始露三元御气车。",
        "dynasty": "宋",
        "collection_info": null
    },
    {
        "title": "道士李得柔行太乙法曾传御容",
        "author": "李復",
        "content": "处世能求出世心，石坛深夜礼星辰。\n徧游五岳求真诀，独向三清有主人。\n妙笔曾开天日晓，悬壶常锁洞山春。\n不知何事飞符动，又见荒林聚鬼神。",
        "dynasty": "宋",
        "collection_info": null
    },
    {
        "title": "予昔为河东漕属吏部郎中吕得和出总漕计与予情均兄弟后开府荆渚惠书有人生难得相知之语予后官守镇京兆闻吕之讣因发箧得旧诗感而作此",
        "author": "李復",
        "content": "三年发箧墨犹新，踪迹虽疏意更亲。\n云雾渚宫迷远梦，兵戈青海困飞尘。\n飘零剑外参谋客，怆恻山阳感旧人。\n今古交情如覆水，为君涕泪洒新春。",
        "dynasty": "宋",
        "collection_info": null
    },
    {
        "title": "李毅师载出塞归熟食日邀客湖上有诗求和遂用其韵",
        "author": "李復",
        "content": "新知剑外朱兼阮，旧侣江边白与张。\n去国杜翁为客久，传诗韩老遇春忙。\n一年喜竞清明日，千里归从战伐场。\n山寺雪消云已暖，湖亭冰尽水生光。\n半生几见逢三雅，此举无辞略百觞。\n莫负高名兴苦叹，静中阅尽喜难忘。",
        "dynasty": "宋",
        "collection_info": null
    },
    {
        "title": "宿兴德寺",
        "author": "李復",
        "content": "东峰霁月出，林丛寒露明。\n夜久风渐息，深院无人声。",
        "dynasty": "宋",
        "collection_info": null
    },
    {
        "title": "登后峡寨北山",
        "author": "李復",
        "content": "薄落山前菊未开，鬰孤水畔独登台。\n明朝匹马衝霜去，直到鸣沙北始回。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其一",
        "author": "李復",
        "content": "柔桑叶菀暗东冈，山下乱石如羣羊。\n旧沙渐高行路断，马蹄踏散飞星光。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其二",
        "author": "李復",
        "content": "缲丝宛转听车声，车声忽断心暗惊。\n旧机虚张未满幅，新丝更短织不成。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其三",
        "author": "李復",
        "content": "东来健儿身手长，不随伍籍习弓鎗。\n何须官廪请租税，白昼衣食出道傍。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其四",
        "author": "李復",
        "content": "短衫窄袖上马轻，空手常喜烟尘行。\n论功何须问弓剑，自有主将知姓名。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其五",
        "author": "李復",
        "content": "牛车欲住更催行，官要刻日到新城。\n军有严期各努力，秋田无种何须耕。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其六",
        "author": "李復",
        "content": "蕃兵入市争卖田，汉人要田蕃无钱。\n有田卖尽走蕃去，却引生羌来寇边。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其七",
        "author": "李復",
        "content": "白羌纷纷急攻城，羌酋却走杀汉民。\n汉民当前死不惜，瓯脱更有杀来人。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其八",
        "author": "李復",
        "content": "陇山连峰入无际，天画封疆限华裔。\n如何谽谺忽中裂，西通风来动边气。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其九",
        "author": "李復",
        "content": "鸣凤山西五里坂，未渡汧河山渐浅。\n东来行人渐长嘆，已觉秦川不在眼。",
        "dynasty": "宋",
        "collection_info": null
    },
    {
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其一○",
        "author": "李復",
        "content": "垂白东西几田父，林间偶坐忘巾履。\n共说干糇付远人，六月长丁犹筑戍。",
        "dynasty": "宋",
        "collection_info": null
    },
    {
        "title": "予幼侍先人作邑夏阳元丰五年来摄是邑过瀵泉题其亭壁",
        "author": "李復",
        "content": "井邑依然旧物华，行穿溪树踏溪沙。\n路傍故老遥惊认，十七年前县令家。",
        "dynasty": "宋",
        "collection_info": null
    },
    {
        "title": "再授云台观过华阴题此",
        "author": "李復",
        "content": "脱身西去度函关，踏雪重过阿对泉。\n又作莲花峰上客，祥飈高御紫虚天。",
        "dynasty": "宋",
        "collection_info": null
    },
    {
        "title": "过方山驿",
        "author": "李復",
        "content": "惊尘拂面三千里，走马东西不识春。\n忽见长堤新柳色，一时聊慰倦行人。",
        "dynasty": "宋",
        "collection_info": null
    },
    {
        "title": "飞泉",
        "author": "李復",
        "content": "银河一道下天来，苍壁衝云万仞开。\n白浪驾风千石转，四时不断响惊雷。",
        "dynasty": "宋",
        "collection_info": null
    },
    {
        "title": "卧龙院",
        "author": "李復",
        "content": "杲日珠光照旧都，试从鸡足蹑莲趺。\n横身何用论明暗，果是能挥宝剑无。",
        "dynasty": "宋",
        "collection_info": null
    },
    {
        "title": "留题北禅院",
        "author": "李復",
        "content": "偶到丛林访可休，南山依旧满晴楼。\n垂鈎漫有深潭兴，徧满干坤是即收。",
        "dynasty": "宋",
        "collection_info": null
    },
    {
        "title": "陇州神泉铺后池",
        "author": "李復",
        "content": "山腰绿映女郎祠，祠下泉通竹下池。\n时有游鯈自来去，祗应曾见理鈎丝。",
        "dynasty": "宋",
        "collection_info": null
    },
    {
        "title": "题甘茂祠",
        "author": "李復",
        "content": "奋身孤旅相秦王，欲去忧谗论乐羊。\n不有私金助公赏，可能明日拔宜阳。",
        "dynasty": "宋",
        "collection_info": null
    },
    {
        "title": "王导",
        "author": "李復",
        "content": "邹人羞比管夷吾，可復中原尽羯胡。\n郊垒连云困衣食，纵高练布得充无。",
        "dynasty": "宋",
        "collection_info": null
    },
    {
        "title": "曹参庙",
        "author": "李復",
        "content": "百战皆收第一功，几回旁嘆泣良弓。\n白头始识人间事，归向东州问盖公。",
        "dynasty": "宋",
        "collection_info": null
    },
    {
        "title": "王翦",
        "author": "李復",
        "content": "少李轻兵去不回，荆人胜气鼓如雷。\n将军料敌元非怯，能使君王促驾来。",
        "dynasty": "宋",
        "collection_info": null
    },
    {
        "title": "孟嘉",
        "author": "李復",
        "content": "不将得失供谈笑，此语宜为盛德人。\n千里同风皆默契，褚裒故识坐中身。",
        "dynasty": "宋",
        "collection_info": null
    },
    {
        "title": "陶渊明",
        "author": "李復",
        "content": "接舆歌凤溺沮耕，独往何堪与世亲。\n投绂归来眠北牖，高风自是葛天民。",
        "dynasty": "宋",
        "collection_info": null
    },
    {
        "title": "二月五日柳溪遇风",
        "author": "李復",
        "content": "狂风摆撼未肯休，直须枯枿生新柔。\n老松倚云不关意，开落曾阅几春秋。",
        "dynasty": "宋",
        "collection_info": null
    },
    {
        "title": "秋庭夜閒步",
        "author": "李復",
        "content": "高秋夜气声惊竹，寒月徘徊影趁人。\n此境静观如啖蔗，后来细嚼味尤真。",
        "dynasty": "宋",
        "collection_info": null
    },
    {
        "title": "答安阳叔两绝  其一",
        "author": "李復",
        "content": "春风吹园杂花开，渐老逢春能几回。\n不嫌野外无供给，一杯一杯復一杯。",
        "dynasty": "宋",
        "collection_info": null
    },
    {
        "title": "答安阳叔两绝  其二",
        "author": "李復",
        "content": "两人对酌山花开，青天露坐始此回。\n嗟我与君皆老矣，且尽尊前有限杯。",
        "dynasty": "宋",
        "collection_info": null
    },
    {
        "title": "谒诗僧慧益不遇",
        "author": "李復",
        "content": "昼公昔在云门寺，曾笑陈丘久不归。\n草坐麻衣今不见，独来林下钓寒矶。",
        "dynasty": "宋",
        "collection_info": null
    },
    {
        "title": "和崔珙望子岭观梅",
        "author": "李復",
        "content": "高枝疏淡小花头，开向残春破客愁。\n点墨空山慰寒晚，却如何逊在扬州。",
        "dynasty": "宋",
        "collection_info": null
    },
    {
        "title": "崔珙推官话王园再如昔年为梅下之会并示绝句和来韵",
        "author": "李復",
        "content": "王家梅树春常早，露坐曾侵月影来。\n闻道去年还得意，新花还似旧时开。",
        "dynasty": "宋",
        "collection_info": null
    },
    {
        "title": "阎先復朝议园牡丹一本四月始开予与李成季同往观阎求诗遂书绝句于其壁",
        "author": "李復",
        "content": "浅蘂凡葩不自持，纷纷竞斗早春时。\n高情独负无人识，落尽羣花晚始知。",
        "dynasty": "宋",
        "collection_info": null
    },
    {
        "title": "戏书德公轩后桃花  其一",
        "author": "李復",
        "content": "百叶仙桃倚故台，刘郎去后几时栽。\n红尘拂面人来看，只有灵云放眼开。",
        "dynasty": "宋",
        "collection_info": null
    },
    {
        "title": "戏书德公轩后桃花  其二",
        "author": "李復",
        "content": "花发双林七宝台，出门是草不须栽。\n东风一夜都收去，为问仙桃甚处开。",
        "dynasty": "宋",
        "collection_info": null
    },
    {
        "title": "和张总管菊  其一",
        "author": "李復",
        "content": "云裏霓裳闲俨雅，霜前黄鹄独轩昂。\n不从春意装褫巧，却被秋风漏泄香。",
        "dynasty": "宋",
        "collection_info": null
    },
    {
        "title": "和张总管菊  其二",
        "author": "李復",
        "content": "开落纷纷不自知，春秋莫较后先期。\n清霜满地凋零急，正是黄花得意时。",
        "dynasty": "宋",
        "collection_info": null
    },
    {
        "title": "和吕吏部观延庆院李唐画山水  其一",
        "author": "李復",
        "content": "道人曾去礼清凉，幻出台山翠壁光。\n闻说幻师能幻幻，烟云草树摄他方。",
        "dynasty": "宋",
        "collection_info": null
    },
    {
        "title": "和吕吏部观延庆院李唐画山水  其二",
        "author": "李復",
        "content": "游戏仙人出道场，宝山珠树发神光。\n坐间举手分天界，移入毗耶一室方。",
        "dynasty": "宋",
        "collection_info": null
    },
    {
        "title": "和吕吏部观延庆院李唐画山水  其三",
        "author": "李復",
        "content": "深蒨云岚远意苍，宝伽犹带海波光。\n须知应感神通力，举步相随徧十方。",
        "dynasty": "宋",
        "collection_info": null
    },
    {
        "title": "题画马图",
        "author": "李復",
        "content": "龙种天驹产渥洼，五云毛色散成花。\n瑶池一去无消息，只许丹青纸上夸。",
        "dynasty": "宋",
        "collection_info": null
    },
    {
        "title": "题严贤良东山集",
        "author": "李復",
        "content": "谢公高志渺浮云，对弈从容静世纷。\n坐客偶然谈小草，无言徒媿郝参军。",
        "dynasty": "宋",
        "collection_info": null
    },
    {
        "title": "项城主簿赵岍求书惹云亭为系二绝  其一",
        "author": "李復",
        "content": "东西飘忽本无心，留碍危檐便不禁。\n向晚前山风力薄，等閒相引作轻阴。",
        "dynasty": "宋",
        "collection_info": null
    },
    {
        "title": "项城主簿赵岍求书惹云亭为系二绝  其二",
        "author": "李復",
        "content": "白云曾与閒人约，为怪贪忙久不来。\n飞过孤亭访消息，也还遮莫未能回。",
        "dynasty": "宋",
        "collection_info": null
    },
    {
        "title": "和人观木戏",
        "author": "李復",
        "content": "百尺高竿巧捷身，竿头立定斗尖新。\n更呈失脚翻身样，平地旁观亦损神。",
        "dynasty": "宋",
        "collection_info": null
    },
    {
        "title": "乐章五曲  其一",
        "author": "李復",
        "content": "南山深，云冥冥。\n苍松长，寒枫阴。\n紫檀椒堂白玉庭，千年桂树落子青。\n吉日矣辰良，浴兰兮佩芳。\n穆将愉兮神君，沛荃旗而来翔。\n青霓叩额通绿章，鸿龙开门宫中香。\n望君御兮前渚，再拜兮起舞。\n时不可兮再得，聊徜徉而容与。",
        "dynasty": "宋",
        "collection_info": null
    },
    {
        "title": "乐章五曲  其二",
        "author": "李復",
        "content": "海日上天破苦雾，散香酾酒巫进舞，神在琵琶弦上语。\n载鸾旗，伐鼍鼓，驱丰隆，笑玉女，小雨班班点飞土。\n驾文螭兮张翠羽，兰为旌兮桂为斧。\n神车出兮青山空，留应龙兮守山宫。\n古烟苍苍封寒松，流水溅溅山重重。\n促前导兮走轻雷，驻清驭兮云低回。\n石坛漠漠风帏开，乡人奠拜神君来。",
        "dynasty": "宋",
        "collection_info": null
    },
    {
        "title": "乐章五曲  其三",
        "author": "李復",
        "content": "雾光散兮曈曈，蘪芜青兮椒红。\n石上菖蒲生紫茸，曲屿苹长丝影重。\n雉鷕鷕兮鹿伎伎，圆鳞金光出寒水。\n碧鼎收香养云子，三脊白茅断为委。\n平壶玉酒清于空，开壶芳新破晓风。\n罍前洗爵奠当中，海南沉水烟蒙蒙。\n人有诚，神有灵，幽明通，荐芳馨。",
        "dynasty": "宋",
        "collection_info": null
    },
    {
        "title": "乐章五曲  其四",
        "author": "李復",
        "content": "刻花圆楹青玉趺，高堂䡾䡾云锦舒。\n两阶纳陛先登巫，近前神喜巫歌呼。\n扬桴兮拊鼓，金鸣兮竹语。\n长丝哀怨雁移步，堂上声歌堂下舞。\n工祝濯柳洒庭户，神君功多人有主。\n风清气微散时雨，上无螟蛉下无鼠。\n川满秔兮陆满黍，少妇窗间弄机杼。\n乡人相劝醉场圃，敬拜神君芘吾土。",
        "dynasty": "宋",
        "collection_info": null
    },
    {
        "title": "乐章五曲  其五",
        "author": "李復",
        "content": "鼓急兮收舞影，火销兮膏烬冷。\n乡人出门女巫醉，日下西山起阴暝。\n荇叶光，青幡长。\n坛前旗影动回风，飞电忽转雷隆隆。\n玉剑莲花碧珠佩，喜云低来有酒气。\n浮空皓皓从归辔，千骑无声去如水。\n龙车兽鬼不踏尘，迅霆一击开山门。\n神兮神兮爱吾人，千年置社乐神君。",
        "dynasty": "宋",
        "collection_info": null
    },
    {
        "title": "丛台歌",
        "author": "贺铸",
        "content": "累土三百尺，流火二千年。\n人生物数不相待，摧颓故址秋风前。\n武灵旧壠今安在，秃树无阴困樵采。\n玉箫金镜未销沈，几见耕夫到城卖。\n君不见丛台全盛时，绮罗成市游春晖。\n一从琱辇闭荒草，萧散行云无復归。\n韶魂想像风流在，晴华露蔓犹依稀。\n盘纡棘径撩人衣，禾黍晚成貊貉肥。\n层檐碧瓦碎平地，梦作鸳鸯相伴飞。\n登临弔古将语谁，城郭人民今是非。\n指君看取故时物，南有清流西翠微。\n彷徨华表不忍去，岂独辽东丁令威。",
        "dynasty": "宋",
        "collection_info": null
    },
    {
        "title": "黄楼歌",
        "author": "贺铸",
        "content": "君不见熙宁丁巳秋，灵平未塞河横流。\n澶漫势欲浮东州，斯人坐有为鱼忧。\n当时贤守维苏侯，厌术不取三犀牛。\n跨城岧峣起黄楼，五行相推土胜水，鼍作鼋惊走鞭棰。\n三丈浑流变清泚，南来船车鹢衔尾。\n使君登览兴如何，舞剑吟笺宾从多。\n水平照影见雁下，山空答响闻渔歌。\n楼下汀洲长芳草，一麾南出彭门道。\n昨日春游咏白苹，后夜秋风悲鵩鸟。\n黄冈汝海心悠哉，青衫白髮多尘埃。\n采菱伎女今何在，骑竹儿童望不来。\n望不来，碧云明月长裴徊。",
        "dynasty": "宋",
        "collection_info": null
    },
    {
        "title": "彭城三咏 戏马台歌",
        "author": "贺铸",
        "content": "秦蛇已中断，刘项方龙战。\n叱咤沮风云，睢盱走霆电。\n鸿沟一画天地开，楚王洗剑东归来。\n新都形胜控淮泗，笼山络谷营高台。\n重瞳登览何为者，不知招贤知戏马。\n上如激矢下投丸，兰筋霜腕便回盘。\n半夜悲歌骓不逝，明日阴陵行路难。\n騋牝三千归汉闲，粟豆尤闻蠹县官。\n君不见华山之阳古垧牧，春风吹草年年绿。",
        "dynasty": "宋",
        "collection_info": null
    },
    {
        "title": "彭城三咏 斩蛇泽歌",
        "author": "贺铸",
        "content": "君不闻泗滨亭长送徒如咸阳，徒夫怀归多道亡。\n泽中置酒饮相诀，吾亦从此奔芒砀。\n阴风萧萧导者惧，前有修蛇怒横路。\n酒酣拔剑肯留行，划断蜿蜒不回顾。\n河明月出人踵来，彼媪何冤号且哀。\n谓遭赤帝屠吾子，语竟莫知安在哉。\n真人闻此自心许，茫茫四海吾其主。\n虎变龙飞十二年，馘项枭英盖狐鼠。\n半夜雄铓飞上天，几见长陵一抔土。",
        "dynasty": "宋",
        "collection_info": null
    },
    {
        "title": "彭城三咏 歌风台词",
        "author": "贺铸",
        "content": "汉祖高风百尺台，千年客土生蒿莱。\n何穷人事水东去，如故地形山四来。\n江淮犹沸鲸鲵血，八十一车枉归辙。\n白叟逢迎皆故人，牢酒欢呼惜将别。\n崤渑迢遥非我乡，死生此地何能忘。\n酒阑鸣筑动云物，青衿儿曹随抑扬。\n尔时可无股肱良，端思猛士守四方。\n君不闻淮阴就缚何慨慷，解道鸟尽良弓藏。",
        "dynasty": "宋",
        "collection_info": null
    },
    {
        "title": "渔歌",
        "author": "贺铸",
        "content": "严公桐江上，吕父清渭滨。\n出处两能事，寥寥乎若人。\n拥蓑芘笠吴侬子，身偶一竿生寄水。\n侯庖富馔美鲥鲈，寸鬣分鳞辱刀机。\n吾将一鈎悬十犍，笑倚扶桑不计年。\n鲲鲸怀饵脱相得，坐使东南饫食鲜。",
        "dynasty": "宋",
        "collection_info": null
    },
    {
        "title": "江南曲",
        "author": "贺铸",
        "content": "游倡搴杜若，别浦鸳鸯落。\n向晚鲤鱼风，客樯千里泊。\n当时桃叶是新声，千载长余隔水情。\n乌衣巷裏人谁在，白鹭洲边草自生。",
        "dynasty": "宋",
        "collection_info": null
    },
    {
        "title": "三鸟咏 提壶引",
        "author": "贺铸",
        "content": "绿野带江春漠漠，露湿花蔫朝暮薄。\n年芳婉娩欲辞人，啼鸟殷勤劝行乐。\n提壶真起予，十千美酒当剩沽。\n金龟宝貂家所无，持底可过黄公垆。\n调官东来今几日，谓有公田宜种秫。\n朝廷未除私酿律，安得一试焦革术。\n提壶鸟，嘆吾与尔皆悠悠。\n君不见长安两市多高楼，大书酒旆招贵游。\n脱闻提壶鸣树头，论槽买瓮更献酬。\n庶几此声知所投，胡为南乡长滞留，端使北宗狂客羞。",
        "dynasty": "宋",
        "collection_info": null
    },
    {
        "title": "三鸟咏 竹鸡词",
        "author": "贺铸",
        "content": "东南泽国陂塘阔，旱岁少逢晴五月。\n田间蛙喜雨冥冥，竹下鸡啼泥滑滑。\n而予不耕陂下田，田皋驱马挥长鞭。\n稻塍微茫绝復连，如蹑镜面流鲛涎。\n植蹄沮洳不敢前，何暇顾惜青莲干。\n竹鸡鸟，汝幸飞翔罗罻外，安知此涂吁可畏。\n雄雌更鸣方自慰，汝不能言意为对。\n君不见日围赫赫是长安，大明宫阙开云端。\n鸡人唱漏辰三刻，左右相君朝谒还。\n前驺谁敢干，后乘不可攀。\n飘飖青盖望已远，绿槐阴下沙堤闲。\n长堤千步沙漫漫，风不惊尘雨亦干。\n君能驰骛此其所，何事江乡行路难。",
        "dynasty": "宋",
        "collection_info": null
    },
    {
        "title": "三鸟咏 子规行",
        "author": "贺铸",
        "content": "长江靡迤山坡陀，旅竹荒松蒙茑萝。\n蚕初眠起风日暖，梅弄黄时烟雨多。\n山间有径行逶迤，倦客据鞍生睡魔，奈尔思归啼鸟何。\n子规鸟，不如归去好。\n谁家西北最高楼，几为王孙怨芳草。\n子规怜尔解归飞，我独何心长不归。\n十年迹绝苏门道，梦裏旧游知是非。\n一官窃食官仓米，十口之家饱而已。\n金印锦衣耀闾里，少年此心今老矣，问舍求田从此始。",
        "dynasty": "宋",
        "collection_info": null
    },
    {
        "title": "东华马上怀寄清凉和公兼简社中王拙居士",
        "author": "贺铸",
        "content": "鸡鸣紞五鼓，驱马东华路。\n月落潮上时，云披日生处。\n摇摇渔艇子，挂席凌江去。\n送目思悠悠，横槊聊一赋。\n鸿雁南飞江北流，亭亭双塔是昇州。\n前朝物色今何见，白鹭平沙接石头。\n石头城上清凉国，中有弥天大比丘。\n右军远孙傲时者，巾钵久从莲社游。\n吾亦明年及瓜代，一庵见寄外何求。",
        "dynasty": "宋",
        "collection_info": null
    },
    {
        "title": "广四愁寄李譓",
        "author": "贺铸",
        "content": "夜如何其夜未央，斗星灿兮河苍凉。\n微月入牖窥曲房，候虫刺促鸣我床。\n离忧欻来煎人肠，夜如何其夜何长。\n绿琴在荐兮，拟楚奏之沈湘。\n朱絃湿露兮，声戾指而不扬。\n屏琴浩歌兮，屑涕泗之浪浪。\n我有所思兮，在河之阳。\n僾而不见兮，衷难弭忘。\n騄骥腾跃兮，鸿鹄翱翔。\n明珰玉案兮，尔不我将。\n缄诚结惠兮，久莫汝偿。\n永如牛女兮，南北相望。\n昔燕处兮，灵芸之堂。\n纫兰为佩兮，集芰为裳。\n西风凄紧兮，凌百草以殒黄。\n兰萎芰裂兮，恐被服之不芳。\n念汝玉立兮，贱组绣之文章。\n玄节日厉兮，奈惨栗之冰霜。\n胡不乘白云兮，归来乎帝乡。\n尚何所徯兮，毕永岁而彷徉。",
        "dynasty": "宋",
        "collection_info": null
    },
    {
        "title": "舟次金陵怀寄历阳王掾相",
        "author": "贺铸",
        "content": "昨时江北望江南，把酒离愁已不堪。\n今夜江南望江北，抵掌清谈安可得。\n历湖白下非吾乡，官身俗眼禁人狂。\n后日扁舟更西去，江北江南两何处。",
        "dynasty": "宋",
        "collection_info": null
    },
    {
        "title": "赠道士蹇拱辰",
        "author": "贺铸",
        "content": "尝观妙手御风图，想像斯人世所无。\n今识黄冠葆光子，爽气飘飖画不如。\n岷峨东来九千里，眼饱高山与流水。\n乘春更拟访天台，晨肇当年偶然耳。\n葆光子，胡为乎，鼎中龙虎炼成宝，笔下鬼神驱作奴。\n须君且置是等事，三復玄元皇帝书。",
        "dynasty": "宋",
        "collection_info": null
    },
    {
        "title": "舣舟秦淮雪中访侍其瑀",
        "author": "贺铸",
        "content": "北风破雨初成雪，斋舫篷窗吹纸裂。\n篮舁触冷访圆庐，得把一杯聊耳热。\n人生自适待何时，矧君与我皆衰迟。\n会待晴天暖风日，杖藜同赴北山期。",
        "dynasty": "宋",
        "collection_info": null
    },
    {
        "title": "寄墨代书赠杨时",
        "author": "贺铸",
        "content": "徂来雪压苍松颠，沦膏根柢蟠蜿蜒。\n樵斤剪析石火热，曲突百步凝梢烟。\n蒲萄秋颗纍纍悬，海胶九炼堪续絃。\n力捣万杵臼欲穿，剂成圭璧随方圆。\n点漆比色石比坚，坐令李韦羞居前。\n陈台潘谷老且贤，授唯识者不计钱。\n是翁解化如蜕蝉，后可继此无闻焉。\n付君一圭款识全，保护谨密何千年。\n君家清风宜世传，不特谈玄须草玄。",
        "dynasty": "宋",
        "collection_info": null
    },
    {
        "title": "留别僧讷",
        "author": "贺铸",
        "content": "冗从西班谁比数，牛侩马医犹尔汝。\n诗解穷人未必工，苦调酸声效梁父。\n荥阳道人方外交，谓我有言追屈骚。\n骊珠不惜弹黄雀，狗尾何堪联晋貂。\n秦淮潮上扁舟发，后日相思一书札。\n千里同风了了然，人閒无处无明月。",
        "dynasty": "宋",
        "collection_info": null
    },
    {
        "title": "留别道士许自然",
        "author": "贺铸",
        "content": "东晋高贤许远游，裔孙今不坠风流。\n还有临川王太傅，每思与语即登楼。\n浮名何啻如云薄，钟鼓爰居非所乐。\n漱石枕流知善谑，友月朋风差不恶。\n吾亦尘閒无所求，终期探药栖罗浮。\n异日归来辽海鹤，不见人民见城郭。",
        "dynasty": "宋",
        "collection_info": null
    },
    {
        "title": "赠赵参军滂",
        "author": "贺铸",
        "content": "髯参军，髯参军，平昔相好书相闻。\n妙兼八法嗤五云，一字仅课三年勤。\n春回玉树生兰筋，骅骝气压千羸羣。\n庾家之鸡安足云，君子砚渔而笔耘，桓扇兮羊裙。\n奈何不书蘂珠秘录之真文，宝厨钿轴缄灵芸。\n阆居清绝无世纷，谁其观者紫阳君。\n后日人间偶流落，犹得标题持键钥。",
        "dynasty": "宋",
        "collection_info": null
    },
    {
        "title": "留别田昼",
        "author": "贺铸",
        "content": "君家陋巷一尺泥，吾车有轮马有蹄。\n犯寒踏雨重相过，明日扁舟吾遂西。\n回首邯郸迹如扫，离索十年成潦倒。\n兔葵燕麦春日妍，蝉腹龟肠气方饱。\n云逵窅窅谢攀跻，长铗与人还故栖。\n异时结驷来南亩，耕者老夫锄者妻。",
        "dynasty": "宋",
        "collection_info": null
    },
    {
        "title": "调北邻刘生",
        "author": "贺铸",
        "content": "荒园老墙百堵破，北邻刘子南邻贺。\n今朝两望不相过，端怯衡阳芒屩涴。\n吾庖无鱼未必饿，晏饭糠覈烦脾磨。\n吾床何容凡物坐，书为睡媒即床卧。\n彼子刘子何所作，方学商声哦楚些，细君戛琴与之和。\n相忘之乐在江湖，最灵者人情不无。\n此日可惜难再图，秋风西来莫挽吾。\n后日相思几千里，书不尽言徒耗纸。",
        "dynasty": "宋",
        "collection_info": null
    },
    {
        "title": "答靳生",
        "author": "贺铸",
        "content": "轩轩陆士龙，卓卓荀鸣鹤。\n云间日下逢，此段殊不恶。\n方君嗜狂药，而吾穷病缚。\n相望不相过，赋诗聊尔谑。\n知君酒隠慕先贤，谁何合作饮中仙。\n金陵妙唱丹砂絃，当日新声传不传。\n莫学沧波弄云月，老鲛哆口馋流涎。\n访吾之居在何许，春明门东大道边。\n青鞋布袜不妨步，何待东家蹇馿乃着鞭。\n我屋真无坐客毡，蒲团柽机共萧然。\n斗鸡走狗春风颠，付与垣东恶少年。",
        "dynasty": "宋",
        "collection_info": null
    },
    {
        "title": "亡女胜璋哀辞",
        "author": "贺铸",
        "content": "百痾沉顿弥两年，何图壮女死我先。\n失声忍号气窒咽，泪如绠縻汲九泉。\n呜呼尚敢尤诸天，託非其人死失所。\n父孱母嚣犹弃汝，吞辛咀楚申何许。\n萎荑殒英春不主，呜呼万古为冤土。",
        "dynasty": "宋",
        "collection_info": null
    },
    {
        "title": "老鹤嘆",
        "author": "贺铸",
        "content": "华表华表归来乎，出无车，食无鱼。\n懿公之遇难再图，卑栖剩啄同羣雏。\n谁谓嵇氏子不孤，强颜市井交屠沽，巨源密启亦已疏。\n呜呼，卫侯既不可作，道林今也则无。\n露鸣风舞何区区，夙夜供君耳目娱。\n西山二子饥相似，南国三闾放不如。\n端虑盘飧怀异味，併随焦尾付庖厨。",
        "dynasty": "宋",
        "collection_info": null
    },
    {
        "title": "送王安节赴武康尉",
        "author": "贺铸",
        "content": "江左风华推第一，王氏堂堂文献出。\n乌衣诸郎能少屈，尚执中司三尺律。\n君方色养白头亲，吴兴水陆饶甘新。\n卞山之下苕溪滨，一洗长安肥马尘。\n君不见昔人负米长勤捧檄喜，敢论州县徒劳耳。",
        "dynasty": "宋",
        "collection_info": null
    },
    {
        "title": "送海陵周太守邠受代还朝",
        "author": "贺铸",
        "content": "汤汤水东流，奈何载此西行舟。\n紞如五鼓鸣城头，使君去矣不可留。\n前日使君来，天子惠此州。\n传道管城政，先声走羣偷。\n不关外户息吠犬，悉把钩锄谁带牛。\n雨旸不违祷，舄卤数倍收。\n吏却一钱贿，狱无五木囚。\n黄堂坐啸有余暇，八咏新诗追隠侯。\n斯民幸使君，毕世为吾休。\n俄及瓜时代，本朝官重内。\n旧通金门籍，行奉玉宸对。\n问君何以治海陵，但陈圣主之德臣何能，狂生有意水衡丞。",
        "dynasty": "宋",
        "collection_info": null
    },
    {
        "title": "送僧云还吴兴",
        "author": "贺铸",
        "content": "吴兴道人美风度，月下沧浪翘白鹭。\n昼公诗律尚能传，间有赤乌黄耳句。\n海角相逢一笑新，怀归不待白苹春。\n寄声故国羣儿辈，潦倒尘埃贺季真。",
        "dynasty": "宋",
        "collection_info": null
    },
    {
        "title": "答许景亮",
        "author": "贺铸",
        "content": "东嘉海上孕瓌怪，之子人英晦当代。\n发之辞章聊一噫，雷鼓霜钟警聋聩。\n投吾夜光敢不拜，相期过高幸少杀。\n君家风鉴严简汰，顾吾衰迟积尪瘵。\n久隠墙东慕牛侩，绝望仲华安石辈。\n老矣狂奴犹故态，清思屡遭俗子败。\n絮衣棘径动罥碍，京尘浼人更难奈。\n行拏一舟犯滂湃，五斗无余杂糠稗。\n全家饫飧云梦异常，黄鹤登临指天外。\n燕子西飞书可待，访吾少明安好在。",
        "dynasty": "宋",
        "collection_info": null
    },
    {
        "title": "赠僧孚",
        "author": "贺铸",
        "content": "北道交游窦了然，手持丹诀口谈禅。\n吾年方少不解事，贪酒放歌相助癫。\n十载驱车道梁楚，汴水之阳一环堵。\n着书直上窥鬻熊，郑圃漆园聊尔汝。\n旋闻瞥作去乡行，声迹相辽扫风雨。\n我遭官缚未渠央，君割尘缘遽如许。\n扁舟三月遡长川，故人投谒俄童颠。\n周妻何肉败吾事，成佛定输灵运先。\n此行历涉佳山水，随牒不妨行乐耳。\n与君更结莲社游，径取盂囊付舟尾。",
        "dynasty": "宋",
        "collection_info": null
    },
    {
        "title": "送章邦杰移家余杭包家山",
        "author": "贺铸",
        "content": "九江贤令尹，千载两相望。\n昔也陶彭泽，今之章瑞昌。\n拂衣置五斗，高兴挹羲皇。\n避俗陶无悔，达生吾与章。\n渊明三径荒松菊，我携一瓢寓僧屋。\n渊明乞食踵人门，我卖神丸办蔬粥。\n渊明为酒接休元，我每移书谢州牧。\n渊明纸笔课儿曹，我子长歌紫芝曲。\n萧闲门户十三年，尚畏尘缘生处熟。\n行将卜隠包家山，誓与苍生炼大还。\n愿君门外诛榛菅，来者勿拒容跻攀。\n镜湖遗老老且孱，犹堪护鼎诃神姦。\n功成拔宅自仙去，唯余井臼留人间。",
        "dynasty": "宋",
        "collection_info": null
    },
    {
        "title": "题汉阳招真亭",
        "author": "贺铸",
        "content": "大别山颠清沔尾，飞亭岧峣带云起。\n清狂使君初燕喜，拍手招呼黄鹤子。\n玄津炼出太阳酥，手葺胎髮蒙头颅。\n每夸久落北酆籍，岂意赍恨归黄垆。\n越客登临兴何有，愁不能言病妨酒。\n残阳云梦窅然深，尚欲开襟吞八九。\n羽驾飘飖安在哉，使君余迹已尘埃。\n但见庾令楼横烟树杪，角声催月渡江来。",
        "dynasty": "宋",
        "collection_info": null
    },
    {
        "title": "晚出江城闻角",
        "author": "贺铸",
        "content": "古壕沮洳荷叶枯，矍铄秃鹙行且渔。\n山衔日脚水关掩，孤楼引角吹单于。\n胡马嘶风兴非浅，壮图旧迹随尘卷。\n秋尽湖边雁不来，流落方悲去人远。\n十月之交五夜长，河横斗直天苍凉。\n苏门故里斗杓下，岂无伯仲勤相望。\n君不见剡蓬为矢弧弦桑，男儿落地志四方。\n履屐无根着家巷，道梁适楚犹吾乡。\n鸲鹆不踰济，橘渡淮为枳。\n吾心况物未应然，随牒官身聊尔耳。",
        "dynasty": "宋",
        "collection_info": null
    },
    {
        "title": "寄汉阳赵尉沔",
        "author": "贺铸",
        "content": "庆湖遗老坐诗穷，强仕之年百病攻。\n谁谓南昌禄隠翁，伏枕呻吟四壁空。\n相思限此江西东，寄声每託江头风。\n斯言近俳聊一笑，江水方清饥可疗。\n人生奇偶类探筹，造物岂容人数料。\n君初试吏或当然，我太半生真不调。\n昔不愿起家百日登三司，今不愿还家六印金纍纍。\n但愿官粮办亲养，归来尚余三径资。\n邻墙晏起访安否，尔酌我歌尧舜时。\n咄嗟此愿良难必，吞声食蘗甘如蜜。",
        "dynasty": "宋",
        "collection_info": null
    },
    {
        "title": "送武庠归隠终南",
        "author": "贺铸",
        "content": "君不见南朝豪儁有郗生，自厌出身时网婴。\n乐闻栖遁去人者，倾金累百赠其行。\n关西武郎将家种，心实慕儒官冗从。\n春走巴东岁暮还，逢迎偶在江南梦。\n过门把酒豁清襟，行将归隠南山阴。\n终焉之计咄嗟办，愿赋一诗轻百金。\n吾闻自古咸秦称陆海，六印可求田莫买。\n别墅三千亩上腴，将军部曲犹多在。\n未应亲手把钩锄，岁事经营付家宰。\n一官换得今是翁，昔何所缚今谁解。\n携琴领鹤白云乡，身世相辽自两忘。\n北窗仰枕安足道，未知何者为羲皇。\n岂不胜俛首尘埃百僚底，南北推迁随尺纸。\n摩肩接武半台舆，谁谓淮阴非哙比。\n君家鼎甲盛先唐，两都朱邸森相望。\n天道恶盈几赤族，当时頼有安平王。\n庆牒蝉联今几代，云孙庠继游方外。\n他时野史逸民篇，铸也磨铅跂而待。",
        "dynasty": "宋",
        "collection_info": null
    },
    {
        "title": "送鄂州刑狱掾王懋元功罢官还海陵兼简金陵和上人",
        "author": "贺铸",
        "content": "暖云芳草横塘路，送客何之官鄂渚。\n江皋暑淫气如蒸，别来何之还海陵。\n海陵鄂渚非吾土，每后君来先我去。\n人无根蔕本悠悠，况指沧波是舟路。\n君方少健我衰迟，跼蹙辕间不自持。\n因行寄声雁门远，岁暮敢忘林下期。\n好去将无同语掾，行见春风花满县。\n隠显它年不我遗，为续白莲社中十八传。",
        "dynasty": "宋",
        "collection_info": null
    },
    {
        "title": "玉钩环歌",
        "author": "贺铸",
        "content": "良工得玉蓝溪窟，相璞命形心匠出。\n螳蜋倔彊疑有骨，颈繫一环犹莫屈。\n镜湖老狂厌袍笏，素裰纁縚须此物。\n价比连城不容乞，王孙辍好人所难。\n何以报之明月盘，熏炉波面山巑岏。\n吾乡美笴鵾鸡翰，闽瓷兔碗霜毛寒。\n称是头贡双龙团，聊送公斋增冗长。\n短歌粗可评珍贶，吾方野装事游放。\n跼步臞颜曳藜杖，薄暮微吟江汉上。\n彼渔丈人误相访，谓似三闾大夫样。",
        "dynasty": "宋",
        "collection_info": null
    },
    {
        "title": "南楼歌送武昌慎太守还朝",
        "author": "贺铸",
        "content": "君不见鄂渚山环少城半，高牙之衝仰飞观。\n裴回华月天一隅，缥缈青山江两岸。\n题榜南楼非昔时，今人可復识元规。\n唯余在得昔时月，与此江山长住持。\n公堂坐啸无留事，清夜登临谁辨此。\n流风逸响殆千年，初见东吴贵公子。\n剸繁健手付方州，迎刃未始逢全牛。\n潢池小儿归田畴，田无高下乃多收。\n每寻不浅胡床兴，更有歌人行酒筹。\n明日云颿望峣阙，镜湖老生愁欲绝。\n一钱何敢浼刘公，送行聊以南楼月。\n照见金闺待漏时，结佩正冠勤晓谒。\n公乎莫负鲈鱼菰菜期，衣锦东还使持节。",
        "dynasty": "宋",
        "collection_info": null
    },
    {
        "title": "题黄冈东坡潘氏亦颜斋",
        "author": "贺铸",
        "content": "东坡有田谁料理，黧面苍毛潘氏子。\n结茅题榜亦颜斋，农隙把书聊自喜。\n潘乎潘乎信是颜之徒，终日何所论难真如愚。\n世无孔父四科友，犹办箪食瓢饮陋巷环墙居。\n百亩之收粒可数，天南有待东坡主。\n更输什一补官仓，余勺几何供雀鼠。\n会须不改其乐媚而翁，力田水旱由天公。\n大胜心迹相违阮校尉，东西南北哭途穷。",
        "dynasty": "宋",
        "collection_info": null
    },
    {
        "title": "故邺",
        "author": "贺铸",
        "content": "魏武昔恢图，北平谭尚孽。\n卜邺筑新都，非徒三狡穴。\n将行迁鼎志，遽有分香诀。\n落日繐帷空，奠终歌舞阕。\n旋闻瀍洛上，载起苍龙阙。\n四叶不归东，苔花驰道绝。\n食槽谶终验，挂饭期先决。\n扰攘百年间，覆车寻此辙。\n山川气象变，朝市繁华歇。\n白露復青芜，茫茫换时节。\n阴风吹葛屦，燐火走兵血。\n木叶下西陵，寒虫助骚屑。\n当时陪葬骨，马鬣犹环列。\n隧碣仆纵横，镌文久残缺。\n帛砧与柱础，螭首随分裂。\n指此一抔间，贤愚两何别。\n悠悠凤漳水，寂寂雀台月。\n千古配英魂，未随埃烬灭。\n田皋访遗老，谓有兴亡说。\n但听黍离篇，叱牛耕不辍。",
        "dynasty": "宋",
        "collection_info": null
    },
    {
        "title": "喜雨",
        "author": "贺铸",
        "content": "终春久旱暵，涉夏俄溽暑。\n垢汗浼衣襟，梅津蒸柱础。\n黄霾闭赤景，测候错辰午。\n沙燕逐风鸢，翻飞遡来雨。\n纷纷白羽箭，齐发万牛弩。\n落瓦復鸣阶，浮沤如沸煮。\n崇朝已沛浃，枯渴顿清愈。\n田父喜过从，迎门好相语。\n蚕桑薄可具，豚酒与箫鼓。\n择吉谢丛祠，巫娘罢狂舞。\n晨炊饱丁壮，庇笠耕舄卤。\n少缓麦租期，庶将秋稼补。\n输入太仓中，蕃肥任黄鼠。",
        "dynasty": "宋",
        "collection_info": null
    },
    {
        "title": "老槐",
        "author": "贺铸",
        "content": "老树久枯秃，俯临清路尘。\n曾无席地阴，庇暍及斯民。\n枭巢与狐穴，凶怪相凭亲。\n嗥啸属阴黑，惊摇旁近人。\n周环筑级坛，立社祠秋春。\n既享不材寿，滥当有土神。\n勿惑巫妇言，请挥樵者斤。\n犹疑终窃据，復作后来薪。",
        "dynasty": "宋",
        "collection_info": null
    },
    {
        "title": "过鼌掾端智",
        "author": "贺铸",
        "content": "西风吹晚雨，饥雀噪寒丛。\n文举对谈客，坐惭觞豆空。\n咄嗟宦游子，贫病略相同。\n斗俸折腰得，醉钱常不供。\n君看北里儿，高堂燕歌钟。\n虽夸酒无算，饱德何由丰。\n吾岂乞墦者，不为妻妾容。\n永怀冰蘗操，未媿屠酤雄。",
        "dynasty": "宋",
        "collection_info": null
    },
    {
        "title": "春行",
        "author": "贺铸",
        "content": "风俗喜嘉辰，行乐东城春。\n人歌芍药章，马度杨柳津。\n田亩久枯渴，麦芒栖暗尘。\n焦心戴白叟，日望西郊云。",
        "dynasty": "宋",
        "collection_info": null
    },
    {
        "title": "对酒",
        "author": "贺铸",
        "content": "白驹不可驻，尺璧非所珍。\n独挹一樽酒，悲歌送徂春。\n歌阑酒亦尽，回首迹已陈。\n自笑十年仕，尚迷天下津。\n岂无濯缨水，奈尔长路尘。\n命也復何道，今人犹昔人。",
        "dynasty": "宋",
        "collection_info": null
    },
    {
        "title": "闲情二首  其一",
        "author": "贺铸",
        "content": "青窗隠夕曛，玉甃紫苔春。\n佳人久不见，翠被销檀熏。\n长巾拂绿绮，上有三年尘。\n聊弹别燕弄，寄谢阳台云。",
        "dynasty": "宋",
        "collection_info": null
    },
    {
        "title": "闲情二首  其二",
        "author": "贺铸",
        "content": "秋风动朱箔，流尘污鸳绮。\n念昔合欢人，两心今万里。\n冰霜变松竹，况復如桃李。\n欲寓相思文，无多右军纸。",
        "dynasty": "宋",
        "collection_info": null
    },
    {
        "title": "题巫山图",
        "author": "贺铸",
        "content": "巫山彼美神，秀色发朝云。\n绚丽不可挹，飘飖去无痕。\n楚梦一夕后，苍山秋復春。\n目断肠亦断，往来今古人。",
        "dynasty": "宋",
        "collection_info": null
    },
    {
        "title": "诅蚊",
        "author": "贺铸",
        "content": "公舍踞阴沟，维蚊得所在。\n朝昕灭声迹，曛暮相期会。\n挟是党与繁，岂资躯力大。\n饥心过狼贪，毒喙甚蜂虿。\n侜张巧中人，勇悍将何奈。\n贫无绡葛裯，拙计燃萧艾。\n徒自取熏蒸，举家更嚏咳。\n烟销尚鼓箑，夜久御益懈。\n坦腹恣交攻，烦痒如搔疥。\n神疲復梦悸，少不容清快。\n如何造物工，种此生民害。\n安得长风驱，投诸四荒外。\n断之严霜诛，併命不可贷。\n丑类傥一遗，余孽行当再。",
        "dynasty": "宋",
        "collection_info": null
    },
    {
        "title": "烛蛾",
        "author": "贺铸",
        "content": "鬼蛾来翩翩，慕此堂上烛。\n附炎竟何功，自取焚如酷。\n感彼万动微，保生在无欲。\n不见青林蝉，饮风聊自足。",
        "dynasty": "宋",
        "collection_info": null
    },
    {
        "title": "病暑",
        "author": "贺铸",
        "content": "旱夏景延永，烈日天中央。\n欻欻燎原野，中人如探汤。\n病肺苦焦渴，吐舌生喉疮。\n蔗浆与茗饮，未易苏膏肓。\n稍惊气象变，云物来冥茫。\n仰枕视檐际，浩浩浮沧江。\n忽得灌顶偈，洒然心地凉。\n雷公未鼓怒，风伯何猖狂。\n扫荡太宇空，万影纔斜阳。\n俯辞楚台上，拱立齐鼎旁。\n一介命蝼蚁，敢干私雨旸。\n田夫信无罪，触热正驱蝗。",
        "dynasty": "宋",
        "collection_info": null
    },
    {
        "title": "暑夜",
        "author": "贺铸",
        "content": "渴蝉鸣中夜，木叶凝无风。\n襟苎不加带，犹如被蒙茸。\n三庚信可畏，一扇曾何功。\n安得解民愠，苍梧理古桐。",
        "dynasty": "宋",
        "collection_info": null
    },
    {
        "title": "问内",
        "author": "贺铸",
        "content": "庚伏厌蒸暑，细君弄鍼缕。\n乌绨百结裘，茹茧加弥补。\n劳问汝何为，经营特先期。\n妇工乃我职，一日安敢堕。\n尝闻古俚语，君子毋见嗤。\n瘿女将有行，始求然艾医。\n须衣待僵冻，何异斯人痴。\n蕉葛此时好，冰霜非所宜。",
        "dynasty": "宋",
        "collection_info": null
    },
    {
        "title": "食芡实作",
        "author": "贺铸",
        "content": "钱侯官舍旁，走水来方塘。\n暑雨过初伏，斜阳生晚凉。\n风翻芡盘卷，万觜争低昂。\n犹疑秦鸡暴，擅此六国场。\n下榻延密客，开樽荐新尝。\n金刀剥老蚌，玉沙磨夜光。\n殷勤烦饤饾，未咀悲生肠。\n引领墉卫西，百泉乃吾乡。\n水产富此物，数钱论斗量。\n朝餐取餍饱，无復炊黄粱。\n贪嗜比羊枣，况乎惟味良。\n十年去国仕，遇得纔微芒。\n季鹰思莼羹，拂衣谢齐王。\n我亦散浪者，未许斯人狂。\n长歌定行矣，千载会相望。",
        "dynasty": "宋",
        "collection_info": null
    },
    {
        "title": "烹鸡叹",
        "author": "贺铸",
        "content": "膳夫缚三鸡，二雌先就烹。\n一雄置机上，不废知时鸣。\n有客见之叹，人情犹物情。\n宁昌言即死，何噤口偷生。\n愚闻此客言，退思因窃评。\n鸡实鼎俎资，杀身非罪声。\n人忘枢机诫，鼓舌为祸萌。\n宜念千金躯，与鸡何重轻。",
        "dynasty": "宋",
        "collection_info": null
    },
    {
        "title": "题华阳公主碑阴",
        "author": "贺铸",
        "content": "王姬乘凤去，春色一朝空。\n昔怨绮罗月，今无松柏风。\n千年见白日，狐穴入幽宫。\n玉镜古尘满，落梅谁復容。\n峨峨当隧碑，宝刻一何工。\n文擅色丝美，但书膏邑封。\n惜非丈夫烈，不得传无穷。\n好在故时物，清漳流自东。",
        "dynasty": "宋",
        "collection_info": null
    },
    {
        "title": "题兰陵王碑阴",
        "author": "贺铸",
        "content": "齐室生武贤，兰陵乃颇牧。\n析瓜飨虎士，餍饫比粱肉。\n金墉免胄战，破阵何神速。\n乐府有遗声，当歌凯旋曲。\n盘宗既不寿，霸祚宜尔促。\n十代六百年，人间换陵谷。\n荒途接幽壠，谁復禁樵牧。\n窆石半欹摧，钩锄断鳌足。\n苍苔蚀瑑刻，仰睇眩尘目。\n操翰无愧辞，千言不为辱。\n流湍啮马鬣，客土日危蹙。\n霪潦併年间，弥漫即川陆。\n昔多万两送，今无一抔筑。\n人生妄区别，共尽同草木。\n何待雍门弹，令君泪盈匊。",
        "dynasty": "宋",
        "collection_info": null
    },
    {
        "title": "邯郸郡楼晚望",
        "author": "贺铸",
        "content": "新凉泻轩槛，草木带秋声。\n阔水倒岚影，洗磨刀戟明。\n百虫暮吟动，一鸟归思轻。\n晚律骇徂景，羁怀念劳生。\n去国亦已久，己年今復庚。\n官仓容雀耗，世路忌蜗争。\n顾我实荒浪，误抛樵与耕。\n竹木微径在，奚独古人行。",
        "dynasty": "宋",
        "collection_info": null
    },
    {
        "title": "答杜仲观登丛台见寄",
        "author": "贺铸",
        "content": "高风荡河汉，白露被寒菊。\n下有络纬虫，凄酸生意促。\n华年不相待，去我何流速。\n老步失腾骧，短辕甘跼蹙。\n伊人濮阳秀，方厌折腰辱。\n仕道塞榛芜，低徊避蚖蝮。\n邯郸古都会，陈迹武灵筑。\n兴发即登临，西南几穷目。\n新诗琢璠琰，迭寄两三幅。\n一听郢中歌，阳春回草木。\n行将及瓜代，暂喜摆羁束。\n鞭马径相过，连朝奉游瞩。\n隻鸡与斗黍，礼意未为足。\n何以遇高阳，多营瓮头醁。",
        "dynasty": "宋",
        "collection_info": null
    },
    {
        "title": "冬夜寓直",
        "author": "贺铸",
        "content": "落月半侵窗，蛩声寒到床。\n羁人不堪此，梦后夜仍长。\n结衣出庭户，河汉正苍凉。\n浮阴暝四野，来雁不知行。\n陈物悲暮节，畏途怀故乡。\n十年泥滓贱，半生靴板忙。\n岂不志事功，筋骸难自强。\n壮毛抽寸霜，烈胆磨尺钢。\n素尚竟谁许，行歌追楚狂。",
        "dynasty": "宋",
        "collection_info": null
    },
    {
        "title": "送武桓之安阳",
        "author": "贺铸",
        "content": "黄金络征辔，之子待明发。\n樽酒少迟留，禅林见凉月。\n歌鬟结蛾黛，怨此佳期阔。\n去去柳堤风，青蝉催白髮。",
        "dynasty": "宋",
        "collection_info": null
    },
    {
        "title": "寄杜邯郸",
        "author": "贺铸",
        "content": "穷巷厌多雨，颓垣藜藿生。\n蜩螗饱风露，晏景一何清。\n坐指岁芳歇，羁人心骨惊。\n所怀不可见，东州闻政声。\n三年但弦歌，百里称神明。\n风月动高兴，诗章时一鸣。\n天葩落健笔，直与春工争。\n浑河失故渠，怒水方纵横。\n难凭束苇济，跬步万里程。\n梦想不知远，笑谈何可并。\n頼有西飞翰，尺纸缄驰情。",
        "dynasty": "宋",
        "collection_info": null
    },
    {
        "title": "访周沆郭忱",
        "author": "贺铸",
        "content": "前日去薄官，驱车望城阙。\n情亲周与郭，契阔多年别。\n征袍未及解，径造郊扉谒。\n存问审安娱，芝眉尉怀渴。\n家饱具羹炙，笑我犹饕餮。\n野色夜苍茫，松阴步微月。\n悲风应长啸，洒面若冰雪。\n狭室烛花青，坏炉拥驼褐。\n欢呼讲旧好，邻梦憎惊聒。\n念昔初冠年，朋从事颠蹶。\n怱怱一回首，身志成老拙。\n居诸信遄迈，又值阳生节。\n春物行可期，良游须屡结。\n妇家酒醅美，升斗容丐辍。\n斟酌挹东君，手选时芳折。\n樽前有余乐，身外无所切。\n欲寻玉清路，难访金丹诀。\n修短三万朝，黄尘共埋灭。",
        "dynasty": "宋",
        "collection_info": null
    },
    {
        "title": "除夜叹",
        "author": "贺铸",
        "content": "壮髮忽种种，华年今復穷。\n客怀少安适，况乃京尘中。\n病肺厌斟酌，疲筋谢过从。\n闲坊税老屋，车马无来踪。\n日俸纔百钱，盐齑犹不供。\n夜榻覆龙具，晨炊熏马通。\n出门欲贷乞，羞汗难为容。\n安得一扁舟，浮家乘兴东。\n江山此深隠，终老为田翁。\n春秧二顷苗，秋穫期百钟。\n稚子课樵汲，壮妻兼织舂。\n行歌沧浪清，卧快柴桑风。\n神明养内观，忧患无旁攻。\n有客闻此言，诮余何不衷。\n兹行果勇决，谁揽冥冥鸿。\n安知禄籍间，去就如樊笼。\n微尚良自信，所悲君不同。",
        "dynasty": "宋",
        "collection_info": null
    },
    {
        "title": "寄杜仲观",
        "author": "贺铸",
        "content": "中春雨收霁，与子登丛台。\n形胜宛然在，太行西北来。\n无情百尺土，千载未摧颓。\n四顾发悲啸，凄风振颐颏。\n凌高气象变，似不容徘徊。\n下出破禅剎，断碑生紫苔。\n严公赋怀古，復使后人哀。\n西寻王氏园，一径趋城隈。\n老竹未萌笋，繁花如雪开。\n惠然丘少年，逸躅欣攀陪。\n小榭罗醼豆，开帘按俳诙。\n招呼缈缥人，晚镜催妆梅。\n水调唱金缕，云罍浮玉醅。\n倾觞敢惜醉，忘着接䍦回。\n明日遂分首，旧游安在哉。\n我为东徐官，客鬓栖尘埃。\n君调南康吏，江山役清才。\n西风吹去雁，尺纸为君裁。\n我已困摧辱，壮心如湿灰。\n行将隠名姓，采药孙登嵬。\n异日傥相过，衡门翦蒿莱。",
        "dynasty": "宋",
        "collection_info": null
    },
    {
        "title": "游云龙张氏山居",
        "author": "贺铸",
        "content": "昔闻张逸民，卜筑云龙山。\n东望结遐想，喜得彭城官。\n一语定襟契，宛如平生欢。\n招携属休沐，投此萝薜间。\n女仆候门巷，青袿双翠鬟。\n苏斋轩户明，餠火焚椒兰。\n宝墨鬼神护，清诗冰玉寒。\n森然拱檐溜，架石排琅玕。\n东趋放鹤亭，磴道披茅菅。\n指顾百村落，炊烟林莽间。\n日脚洒平陆，两山如断环。\n凄风振晚叶，坐怯衣裘单。\n引领紫霄极，飘飖如可干。\n缅怀眉山公，五马来游盘。\n酣兴走颠笔，苍崖即镵刊。\n午年仲冬月，雪野云弥漫。\n扫石坐舒啸，惠泉烹凤团。\n当时诧盛集，千古陋逵安。\n俛仰迹遂陈，斯人久泥蟠。\n我来后千日，逸躅何由攀。\n遇胜不能赋，俯寻尘路还。\n山英移未勒，时款白云关。",
        "dynasty": "宋",
        "collection_info": null
    },
    {
        "title": "登黄楼有怀苏眉山",
        "author": "贺铸",
        "content": "登黄楼，望黄州，黄州望不见，楼下水东流。\n水流何可留，浮云更悠悠。\n伤心泽畔客，憔悴楚兰秋。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "贺铸",
        "content": "室迩人尚远，况乎千里间。\n岂徒道路长，重水復重山。\n清霜老芳物，嘉树不堪攀。\n欲寄陇头信，春风殊未还。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "贺铸",
        "content": "萧萧庭木落，格格鸡声恶。\n荒檐日影斜，饥猫捕黄雀。\n窗间养痾客，起念丘园乐。\n欲赋归去来，西风老藜藿。",
        "dynasty": "宋",
        "collection_info": null
    },
    {
        "title": "燕子楼",
        "author": "贺铸",
        "content": "城据山川胜，千年楚故都。\n高楼临汴水，杨柳荫芙蕖。\n唐室中多故，将军老镇徐。\n毬场朝戏马，玉帐夜投壶。\n白雪征清唱，黄金得绿珠。\n春风楼上醼，三日极欢娱。\n红粉梦云散，白杨兵火余。\n当年贺厦燕，老尽几番雏。\n曲径拥黄叶，西风时扫除。\n寒鸱蹲老树，睥睨女墙狐。\n有客晚登览，彷徨思壮图。\n荆榛闭铜雀，麋鹿游姑苏。\n陈迹岂足道，旧欢何日无。\n朱栏开酒场，宝勒迎官奴。\n醉袖舞鸜鹆，艷声歌鹧鸪。\n迟留故时月，桂影来座隅。\n回首一相诧，今人如不如。",
        "dynasty": "宋",
        "collection_info": null
    },
    {
        "title": "快哉亭",
        "author": "贺铸",
        "content": "飞亭冠城隅，空豁延四望。\n夙昔两文雄，故床此相向。\n山川气候美，诗酒风神王。\n弹压许昌侯，阳春惭俚唱。\n麾车忽南北，荣辱生誉谤。\n一躐云逵间，一落江湖上。\n我来得陈躅，伏槛徒怊怅。\n可畏此尘笼，归哉养荒浪。",
        "dynasty": "宋",
        "collection_info": null
    },
    {
        "title": "飞鸿亭",
        "author": "贺铸",
        "content": "禅林跨山胁，飞构凿崚嶒。\n千里寄双睫，百忧消一登。\n斯游属公暇，晓日东南升。\n霜野明练甲，云阴垂海鹏。\n东州地阳暖，腊月川无冰。\n大艑出洪口，突去如骞腾。\n趺坐思方寂，桐鱼闻饭僧。\n生台饱驯鸽，散上浮图层。\n矫首发长啸，清风鼓尘膺。\n寥寥紫虚路，鸿雁正凭凌。\n仿像中散公，俯手朱丝绳。\n粉绘久零落，爽灵呼不应。\n顾余识尤寡，况復无才称。\n行且置缨笏，庵栖宗大乘。\n二子勿多诮，有心何不能。",
        "dynasty": "宋",
        "collection_info": null
    },
    {
        "title": "上巳后一日登快哉亭作",
        "author": "贺铸",
        "content": "上巳信嘉辰，流觞传旧俗。\n良游怅不遂，吏局方有属。\n东风吹晓雨，万窍嗥林麓。\n疑有泊舟人，狂歌河女曲。\n逾朝始澄霁，物色如新沐。\n城角趋危亭，登临尉幽独。\n纷华扫不见，胡蝶飞平绿。\n竚倚穷夕曛，悠哉此心目。",
        "dynasty": "宋",
        "collection_info": null
    },
    {
        "title": "读李益诗",
        "author": "贺铸",
        "content": "君虞兴圣孙，诗律早专美。\n乐府度新声，宫酺奉天子。\n鲜风猎兰苕，华月濯桃李。\n独有连眉郎，才称劣相比。\n颇闻竹窗句，流落绮纨耳。\n吏曹久失调，幕府感恩起。\n从军五十篇，王粲惭率尔。\n胡沙动霜草，开卷得千里。\n骞翔大蓬拜，转顾触排毁。\n晚升八座崇，谢事知所止。\n高文茂支庶，埋灭长已矣。\n斯人今不亡，正頼数番纸。\n咄嗟齿踰壮，日就无闻耻。\n勉哉课谣吟，请自田居始。",
        "dynasty": "宋",
        "collection_info": null
    },
    {
        "title": "田园乐",
        "author": "贺铸",
        "content": "昔我未去国，幽栖淇上村。\n分辞侠少事，喜与农老言。\n农老孰追从，四邻皆世婚。\n机中工织妇，籍上成丁孙。\n青驹自走磨，黄犬长候门。\n昨日春火开，逍遥望高原。\n西照牛羊下，东风花草繁。\n今朝夏鸡鸣，麦熟田头喧。\n归来息树荫，课汲灌中园。\n秋赛方及辰，酿秫烹膏豚。\n丛祠响腰鼓，免杖奉神樽。\n冬雪断门巷，蚕庐清且温。\n地藉熊豹席，炉明荆枥根。\n起居就安适，非復繫晨昏。\n不识百里面，不知千骑尊。\n供输先众期，于我何威恩。\n太上復淳古，坐超羲与轩。\n敢忘天地施，击壤声如埙。\n毕此百岁愿，泰然长夜魂。\n避秦谁氏子，客死武陵源。",
        "dynasty": "宋",
        "collection_info": null
    },
    {
        "title": "此日足可惜",
        "author": "贺铸",
        "content": "此日足可惜，此樽何可辞。\n人生信浮寓，老境将安之。\n念昔青衿岁，九七殊未知。\n忽忽俯仰间，復见趋庭儿。\n名繫冗从籍，顾亦胡能为。\n抚此多病躯，敢有黄髮期。\n每虞毙奔走，明哲永见嗤。\n后日卖刀剑，买牛耕故陂。\n不惮力作勤，农事有閒时。\n慨想无心子，清言真我师。",
        "dynasty": "宋",
        "collection_info": null
    },
    {
        "title": "部兵之狄丘道中怀寄彭城社友",
        "author": "贺铸",
        "content": "驾马出北门，徒御何迟迟。\n日气方汹涌，霜阴亦纷披。\n役夫前驱行，少妇痛不随。\n分携仰天哭，声尽有余悲。\n虽非远行迈，要之为别离。\n顾我岂无家，从公难遂私。\n且怀二三友，缺此文酒期。\n临分各有赠，婉思见乎词。\n吟讽一回首，烟林失城池。\n相思肯相过，斗黍为君炊。",
        "dynasty": "宋",
        "collection_info": null
    },
    {
        "title": "三月二十日游南台",
        "author": "贺铸",
        "content": "晴春六十日，不与酒杯亲。\n吏事岂无閒，风雨復兼旬。\n始作南城游，时物固已陈。\n扫不见桃李，浓绿迷荆榛。\n登高暂逍遥，引目清泗滨。\n向田有交径，俯城皆要津。\n得意属禽鱼，可爱不可驯。\n顾余千里客，眷此十日春。\n胡不念尔生，筋骸劳欠伸。\n二十起丁籍，一官初为贫。\n侜张西復东，甑满莱芜尘。\n黄绶彼何物，豕苓安足珍。\n山园有芳兰，幽佩手自纫。\n长哦白云谣，遐想紫阳真。\n去矣南昌尉，庶几乎若人。",
        "dynasty": "宋",
        "collection_info": null
    },
    {
        "title": "夏夜怀寄传道",
        "author": "贺铸",
        "content": "疲筋任藜杖，行药下僧坊。\n月出河汉白，雨余草木凉。\n有怀社中子，引首东南望。\n高韵少谐结，何心事征商。\n泗滨六七月，万柳鸣蜩螗。\n大艑轲峨来，迎风坐胡床。\n投钱授赤券，岂所试君长。\n申退尚多暇，不无金玉章。\n而余方执热，思得濯沧浪。\n云笺傥写寄，珍重未相忘。",
        "dynasty": "宋",
        "collection_info": null
    },
    {
        "title": "和张谋父游石佛山观魏太武书",
        "author": "贺铸",
        "content": "中夏昔屯否，代邦天所开。\n鸿图属太武，不世英雄才。\n南洗洛阳血，西荡长安灰。\n毡车十万乘，略地驱风雷。\n一苇济长淮，筑宫瓜步隈。\n东邻拜牢饩，走使为婚媒。\n云旗即归路，览胜此裴徊。\n俯挥铁马鞭，顽石同陶坏。\n划成四大字，屹栗阴虹摧。\n沦精入崖壑，怒气羞蟠回。\n茫茫六百年，风雨生莓苔。\n伟蹟寖销泯，威灵安在哉。\n生存贵无上，零落等尘埃。\n君为访古游，赋诗追七哀。\n人生谁不尔，莫负手中杯。",
        "dynasty": "宋",
        "collection_info": null
    },
    {
        "title": "夜行邹县道中遇雨作",
        "author": "贺铸",
        "content": "昨日秋遂分，村村敛禾黍。\n半夜宿田人，相嘑深陂雨。\n骎骎马上客，厌浥投何所。\n暮发邹子城，朝期饭东鲁。\n据鞍思假寐，颠坠惭不武。\n俯畏道旁石，颓然如伏虎。\n远惊荞麦华，白水漫洲渚。\n安能叱吾驭，亲闱寄西楚。\n念昔卧苏门，夙兴犹及午。\n岂谓从一官，羁离遽如许。\n归欤惜迟暮，幽愫将谁语。\n頼尔草根虫，助我长吟苦。",
        "dynasty": "宋",
        "collection_info": null
    },
    {
        "title": "行路难",
        "author": "贺铸",
        "content": "惊飈猎榛莽，西山匿颓阳。\n四五阴魄晚，繁星亦光芒。\n驱车何所投，却顾归路长。\n挟辕两羸牸，犯此豺虎场。\n安得渥洼骏，皎旦游康庄。\n岂徒写我忧，要使尘不扬。",
        "dynasty": "宋",
        "collection_info": null
    },
    {
        "title": "送寇元弼王文举",
        "author": "贺铸",
        "content": "无端嵇氏叟，早结曹家偶。\n不遂龙蛇藏，翻从牛马走。\n东西祇强颜，清镜照人顽。\n敧枕知归路，开屏认旧山。\n甘心折腰膂，为饱来西楚。\n始验釜生鱼，还悲厕中鼠。\n两君冰玉人，倾盖许相亲。\n何意尘埃地，欻游云汉津。\n佳时第行乐，不与华年约。\n大白酒交酬，长笺诗间作。\n俄报戍期秋，扁舟去莫留。\n台乡淮水北，和氏玉坑头。\n飘飖同李郭，到岸逢摇落。\n俱是长年人，得忘弥日恶。\n劳生不自知，会合復何时。\n笼鸟槛猿思，烹鸡炊黍期。\n此期谅难必，幸勿忘今日。\n固有梦依依，可无书一一。\n徐国壮山河，黄楼入望多。\n后时三五夕，奈尔月明何。",
        "dynasty": "宋",
        "collection_info": null
    },
    {
        "title": "人生七十稀",
        "author": "贺铸",
        "content": "人生七十稀，行年今已半。\n事功贵及时，迟暮復何算。\n嗟吾夙多负，失怙在童丱。\n诗礼思有闻，飘飖辞祖贯。\n慈亲念衰绪，猝猝营婚宦。\n名姓繫西班，星霜亟徂换。\n未筑黄金台，长歌白石烂。\n岂无同心契，相望眇云汉。\n每虞狂飈至，摧折涧底干。\n异日偶班输，抱柯徒永叹。",
        "dynasty": "宋",
        "collection_info": null
    },
    {
        "title": "和杜仲观青字诗二首  其一",
        "author": "贺铸",
        "content": "青袍少年子，独出青门游。\n逢人少青眼，凝笑望青楼。\n窗中青蛾女，正为青春愁。\n心事属青鸟，青骢能少留。",
        "dynasty": "宋",
        "collection_info": null
    },
    {
        "title": "和杜仲观青字诗二首  其二",
        "author": "贺铸",
        "content": "白马青络头，青萍宝带钩。\n青溪流水急，独上青翰舟。\n佳人青雀钗，手把青荷游。\n慕君青云器，青髮结绸缪。",
        "dynasty": "宋",
        "collection_info": null
    },
    {
        "title": "送李主簿夷行之官河阴四首  其一",
        "author": "贺铸",
        "content": "夙昔一樽酒，相从清泗滨。\n回首欻四载，长安逢故人。\n交情久益淡，辞笔老加新。\n送子復西去，劳生悲重陈。",
        "dynasty": "宋",
        "collection_info": null
    },
    {
        "title": "送李主簿夷行之官河阴四首  其二",
        "author": "贺铸",
        "content": "古来英特士，往往沈下僚。\n念君鸾鹄姿，俛首栖蓬蒿。\n霜气敛陂泽，伊流纔半篙。\n舟行何以尉，酌酒诵离骚。",
        "dynasty": "宋",
        "collection_info": null
    },
    {
        "title": "送李主簿夷行之官河阴四首  其三",
        "author": "贺铸",
        "content": "君才本高绝，流俗固难谐。\n桂生樗栎林，宁免相突排。\n勾稽谅多暇，帘箔蔽公斋。\n圣贤在黄卷，差可遣人怀。",
        "dynasty": "宋",
        "collection_info": null
    },
    {
        "title": "送李主簿夷行之官河阴四首  其四",
        "author": "贺铸",
        "content": "少小縻一官，身世两相补。\n为饱西復东，志愿劣儿乳。\n不无同心友，颇压折腰膂。\n寄语北山云，异时吾与汝。",
        "dynasty": "宋",
        "collection_info": null
    },
    {
        "title": "拟南梁慧偘法师独杵捣衣",
        "author": "贺铸",
        "content": "峄阳桐杵鸣，莲岳石砧平。\n待谁相应节，要自不胜情。\n吹衣风稍急，弔影月微明。\n会有不眠客，听此断肠声。",
        "dynasty": "宋",
        "collection_info": null
    },
    {
        "title": "拟阮步兵夜中不能寐",
        "author": "贺铸",
        "content": "夜久不成梦，张灯开故书。\n清霜屏云物，有月来庭除。\n良时怅难再，不与佳人俱。\n掩卷长太息，望子城之隅。",
        "dynasty": "宋",
        "collection_info": null
    },
    {
        "title": "拟鲍溶寒宵叹",
        "author": "贺铸",
        "content": "孤缸照愁眠，明灭知夜久。\n荧荧月落床，摵摵风入牖。\n美人怅何许，寤言不相偶。\n心寄南征鸿，云汉长回首。",
        "dynasty": "宋",
        "collection_info": null
    },
    {
        "title": "游雍丘燕溪分韵作",
        "author": "贺铸",
        "content": "舍辔步平陆，解襟俯清池。\n微风度修竹，瑟瑟生沦漪。\n梨华照晴影，暖雪正纷披。\n把酒久沈想，况与玉人期。",
        "dynasty": "宋",
        "collection_info": null
    },
    {
        "title": "拟王少伯新兴",
        "author": "贺铸",
        "content": "西北云悠悠，东南日杲杲。\n浪语问阴晴，悬知行雨少。\n桃蹊换青荫，夙昔一何好。\n临牖思茫然，微风动萱草。",
        "dynasty": "宋",
        "collection_info": null
    },
    {
        "title": "送陈传道之官下邳",
        "author": "贺铸",
        "content": "昔也官彭城，日与君子亲。\n俱游大梁下，不见辄兼旬。\n衣食牵迫人，汗走长街尘。\n相逢立马语，愁面如含辛。\n朝来忽叩门，颇惊黄绶新。\n告我即东下，得官淮泗滨。\n方语病中暍，药物苦殚贫。\n故人復舍去，此怀难重陈。\n想见经旧庐，节候属萧辰。\n朝寻张翁墅，暮投寇叔邻。\n二子亦吾好，尺书坐因循。\n交情定相访，为话正迷津。",
        "dynasty": "宋",
        "collection_info": null
    },
    {
        "title": "东畿舟居阻雪怀寄二三知旧三首  其一",
        "author": "贺铸",
        "content": "舟路江淮永，岁寒冰雪深。\n戍期良敦迫，王畿方滞淫。\n疲筋苦跧卧，行药长川阴。\n云物接平陆，不见西飞禽。\n风从城阙来，如闻钟漏音。\n昕霁更东迈，区区子牟心。",
        "dynasty": "宋",
        "collection_info": null
    },
    {
        "title": "东畿舟居阻雪怀寄二三知旧三首  其二",
        "author": "贺铸",
        "content": "寒洛未澌结，东趋江海深。\n舟人惊朝鼓，敛繂逗长林。\n林端落滞雪，沙际起鸣禽。\n病客坐长叹，摄衣涕流襟。\n亲朋自兹远，可是慕山阴。\n兴尽莫回檝，何人知此心。",
        "dynasty": "宋",
        "collection_info": null
    },
    {
        "title": "东畿舟居阻雪怀寄二三知旧三首  其三",
        "author": "贺铸",
        "content": "沄沄清川流，冉冉浮云阴。\n天寒日云莫，鱼鸟方潜沈。\n吾岂厌安隠，东浮违宿心。\n一官未足养，老境行侵寻。\n牛歌感白石，马骨要黄金。\n惭无子虚作，万里悬知音。",
        "dynasty": "宋",
        "collection_info": null
    },
    {
        "title": "留侯庙下作",
        "author": "贺铸",
        "content": "文成念韩痛，破产伺强秦。\n千金募健士，椎断属车尘。\n东去变名姓，浮游淮泗滨。\n忍耻奉遗履，得书何老人。\n十年风云会，赤帝资经纶。\n鸿门祸端结，一言即解纷。\n英彭既合纵，楚项提孤军。\n伟哉借箸谈，竖儒无復陈。\n分疆饵两将，来若从龙云。\n释怨俾侯印，谋销蛇豕羣。\n定都天府国，推功归奉春。\n四老落吾术，拂巾辞隠沦。\n东朝羽翼就，楚调徒悲辛。\n出处能事毕，致君终乞身。\n岂眷万户封，仅与萧酇均。\n淮阴败晚节，顾亦非吾伦。\n愿访赤松子，逍遥云汉津。\n强饭示终殁，爽灵方上宾。\n严祠镇川湄，余泽及斯民。\n客子老将至，低回冗从臣。\n惭无应时策，肝膈空轮囷。\n可教固无类，慨然辄求伸。\n未应终万古，黄石独能神。",
        "dynasty": "宋",
        "collection_info": null
    },
    {
        "title": "游灵壁兰皋园",
        "author": "贺铸",
        "content": "集仙昔荣养，卜筑循兰陔。\n深径万株合，清池百亩开。\n飞梁荫菡萏，攒栋跨崔嵬。\n淮海劚红药，潇湘移翠栽。\n岱松佩萝茑，海石糊莓苔。\n车马远惊聒，鱼鸟忘嫌猜。\n病客倦舟檝，寻春此裴徊。\n闰年物候迟，前日已闻雷。\n薄景未晞雪，东风新破梅。\n主人京洛旧，杖屦容参陪。\n指我艮隅地，方营秋月台。\n眼明壁间字，醉墨题东莱。\n短句颇清绝，早推能赋才。\n殷勤卷白苎，为尔拂尘埃。\n安得一携手，更倾林下杯。\n酒阑话平昔，岂復顾形骸。\n行役浸相远，人生信悠哉。\n薄暮重回首，长哦归去来。",
        "dynasty": "宋",
        "collection_info": null
    },
    {
        "title": "题杨子王辂故居清轩",
        "author": "贺铸",
        "content": "卜筑负南郭，褰开临要津。\n舟舆占集地，奈尔独清人。\n坐上一樽酒，江南千里春。\n何须茂弘扇，何患元规尘。\n游子感陈躅，怳如平生亲。\n九原不可作，归老復谁邻。",
        "dynasty": "宋",
        "collection_info": null
    },
    {
        "title": "游金陵雨花台",
        "author": "贺铸",
        "content": "迢迢朱雀航，飞盖共凌越。\n东风石子冈，芳草微径绝。\n生公法堂在，清夜贮明月。\n回认城郭游，春华烂晴雪。\n长烟动江隩，微云泊山胁。\n连樯去迟回，白鸟屡明灭。\n江山信清丽，人物久销歇。\n戍堡定荒凉，投身计何拙。\n尘衫与汗马，端为老生设。\n李侯朱门俊，许与尽时哲。\n俛首就微班，刚肠颇摧折。\n人生特眠饭，似是此身切。\n岁晚赋归田，非君復谁结。",
        "dynasty": "宋",
        "collection_info": null
    },
    {
        "title": "宿法惠寺",
        "author": "贺铸",
        "content": "驱马越飞涧，扬旌下回冈。\n欻见层浮图，高风振琅珰。\n重门壮且深，老柏森然行。\n佛子出延客，投鞭步长廊。\n中庭汲新泉，一饮生清凉。\n孤坐兴登览，危梯趋上方。\n萧萧荒竹林，檐外如环墙。\n樵牧断行径，龙蛇知所藏。\n山禽喜暄旸，啸侣何琅琅。\n子规特殷勤，使人怀故乡。\n引领落西北，暮色来苍茫。\n一官早见縻，微尚久未偿。\n明发復东去，斯游良不忘。",
        "dynasty": "宋",
        "collection_info": null
    },
    {
        "title": "题香社寺平痾汤泉",
        "author": "贺铸",
        "content": "骊山御汤殿，岁久玉莲倾。\n谁谓大江北，有泉温且清。\n相传白云窦，中閟丹砂英。\n澡濯浃肌骨，沉痾亟能平。\n岂特涤吾足，径当洁吾缨。\n筑庐俯源上，涵泳鳬鸥轻。\n非復罜尘网，御风朝玉京。\n赋诗投楚泽，用弔怀沙生。",
        "dynasty": "宋",
        "collection_info": null
    },
    {
        "title": "宿宝泉山慧日寺",
        "author": "贺铸",
        "content": "日入不遑息，驱车更之东。\n回蹊出蒙密，解袂迎长风。\n风从何许来，历历江南钟。\n顿辔阿兰若，虚庭月正中。\n流萤逗深竹，白鸟巢青松。\n华灯耿翠箔，瑶花擢春丛。\n绝境美清夜，怳非尘界逢。\n惜无一樽酒，幸与之子同。\n明发即南北，浮生两飞蓬。",
        "dynasty": "宋",
        "collection_info": null
    },
    {
        "title": "晓度黄叶岭东谷怀寄金陵王居士闲叟",
        "author": "贺铸",
        "content": "阴谷不寓暑，风松朝露零。\n乳溪逗绿篠，琴筑声泠泠。\n老石渍金碧，窅然沈列星。\n酌此石上泉，饵彼松下苓。\n倏欻振飞步，岂徒制颓龄。\n何须历五岳，即蹈神人庭。\n顾余方有役，俗驾不敢停。\n寄音采真子，来卜白云扃。",
        "dynasty": "宋",
        "collection_info": null
    },
    {
        "title": "腰疼山浮图下作",
        "author": "贺铸",
        "content": "兹山非峻极，名不载图谱。\n投策一攀跻，未觉病腰膂。\n苍松带寒日，交阴层窣堵。\n俨然黄面师，粉绘色已古。\n我贪五斗米，磬折向儿乳。\n復着鞍马劳，疲筋剧笞楚。\n此身异金石，能涉几寒暑。\n诛茅结圆庐，宴坐此其所。\n清心日焚诵，庶拔未来苦。\n望尘彼何人，碌碌安足数。",
        "dynasty": "宋",
        "collection_info": null
    },
    {
        "title": "晓登柏子冈回望金陵怀寄钟山泉禅师",
        "author": "贺铸",
        "content": "晨征念王事，驽驾烦屡叱。\n既陟崔嵬高，稍辞丛薄密。\n乌牛霑宿露，白鸟明初日。\n清川舴艋迟，绿岸浮图出。\n缅怀秣陵游，曾缀秦淮繂。\n曳舄白下门，供香金粟室。\n得闻四句偈，如奉三尺律。\n损益非所知，婚嫁行且毕。\n庶几追老庞，薄暮徼万一。\n誓将迁枳根，待变江南橘。",
        "dynasty": "宋",
        "collection_info": null
    },
    {
        "title": "历阳十咏 历湖",
        "author": "贺铸",
        "content": "昔也万家邑，今为无底渊。\n城郭泯遗迹，人民安得全。\n弔古一回首，薄暮愁风烟。\n拯溺不无意，吾生后千年。",
        "dynasty": "宋",
        "collection_info": null
    },
    {
        "title": "历阳十咏 鸡笼山",
        "author": "贺铸",
        "content": "楚姥昔奔迸，余生脱沈沦。\n家禽不忍置，信谓妇人仁。\n空笼欻变化，千载高嶙峋。\n可待历湖水，復生桑下尘。",
        "dynasty": "宋",
        "collection_info": null
    },
    {
        "title": "历阳十咏 濡须坞",
        "author": "贺铸",
        "content": "孙郎昔鹰扬，曹瞒方虎视。\n敢忘板筑勤，远挫兵锋锐。\n俄闻青盖谣，无復金陵气。\n六代迭倾亡，长江亦平地。",
        "dynasty": "宋",
        "collection_info": null
    },
    {
        "title": "历阳十咏 遏胡城",
        "author": "贺铸",
        "content": "狂胡昔凭凌，阔步长淮外。\n难此百雉城，万甲屯要害。\n时平一登望，江山互襟带。\n想像文献公，清风宛如在。",
        "dynasty": "宋",
        "collection_info": null
    },
    {
        "title": "历阳十咏 当利港",
        "author": "贺铸",
        "content": "龙骧乘上游，锐气吞敌境。\n风便趋吴京，收功在俄顷。\n平生负雄图，晚岁方获骋。\n何必传鼎彝，江山与之永。",
        "dynasty": "宋",
        "collection_info": null
    },
    {
        "title": "历阳十咏 天门山",
        "author": "贺铸",
        "content": "天门束箭流，北注据牛弩。\n凌高驻翠华，舟师耀威武。\n当时侍帷幄，谁復征往古。\n虞舜有苗征，端为两阶舞。",
        "dynasty": "宋",
        "collection_info": null
    },
    {
        "title": "历阳十咏 采石矶",
        "author": "贺铸",
        "content": "东西采石矶，山水两清绝。\n渔舠与商舶，今古几沿越。\n飘飖翰林主，长笑弄明月。\n难访物外游，飞云眇天末。",
        "dynasty": "宋",
        "collection_info": null
    },
    {
        "title": "历阳十咏 百福寺",
        "author": "贺铸",
        "content": "文昌西郭居，修竹闭环堵。\n琴樽不復存，青莲开梵宇。\n尘纷晦遗像，粉绘才可睹。\n拜奠愧无言，长哦君乐府。",
        "dynasty": "宋",
        "collection_info": null
    },
    {
        "title": "历阳十咏 桃花坞",
        "author": "贺铸",
        "content": "种树临溪流，开亭望城郭。\n当年孟张辈，载酒来行乐。\n斯人久埃灭，节物今犹昨。\n看取不言华，春风自相约。",
        "dynasty": "宋",
        "collection_info": null
    },
    {
        "title": "历阳十咏 平痾汤",
        "author": "贺铸",
        "content": "文础护清漪，炯若涵冰玉。\n澡涤起沈痾，功参灵剂速。\n荒唐桑氏经，琐碎桐君录。\n利物本无穷，何须尘简牍。",
        "dynasty": "宋",
        "collection_info": null
    },
    {
        "title": "三山",
        "author": "贺铸",
        "content": "南朝凤皇台，置酒昔高会。\n酒酣望三山，宛在青天外。\n长哦谪仙吟，如啖鲸鲵鲙。\n明日信东风，孤帆出其背。\n荒戍接江濆，开门适相对。\n鼎足跱长川，不为舟檝碍。\n雨旸云吞吐，早晏潮进退。\n万古免浮沈，曾微抃鰲戴。\n伊余厌尘坌，闭目何可奈。\n爽气豁襟灵，山乎吾有頼。\n尝闻晋阿童，万舻飞戈快。\n径造此山陲，沧波为之隘。\n顾我疲软姿，功名让前辈。\n玄晖昔凭眺，物色颇有在。\n他时挂武冠，刀剑行且卖。\n山价略可酬，庵栖谢当代。\n远持三山矶，况彼七里濑。\n犹得傲狂奴，吾无故人待。",
        "dynasty": "宋",
        "collection_info": null
    },
    {
        "title": "望夫石",
        "author": "贺铸",
        "content": "亭亭思妇石，下阅几人代。\n荡子长不归，山椒久相待。\n微云荫髮彩，初日辉蛾黛。\n秋雨迭苔衣，春风舞萝带。\n宛然姑射子，矫首尘冥外。\n陈迹遂亡穷，嘉期从莫再。\n脱如鲁秋氏，妄结桑中爱。\n玉质委渊沙，悠悠復安在。",
        "dynasty": "宋",
        "collection_info": null
    },
    {
        "title": "题乌江汤泉寄老庵",
        "author": "贺铸",
        "content": "西庵松竹深，薄暮更微雨。\n山禽不畏人，嘲哳方对语。\n而余倦宦者，罢日今可数。\n京邑夙所怀，其如恶尘土。\n行復念斯游，回头怅何许。",
        "dynasty": "宋",
        "collection_info": null
    },
    {
        "title": "罢官有期怀寄历阳朋好",
        "author": "贺铸",
        "content": "迅雨荡阑暑，层飈披滞云。\n澄川缭楚甸，新阳丽秋旻。\n物候岂不嘉，中怀怆离羣。\n亲朋满城邑，繫滞此江濆。\n及瓜信匪遥，遂作河梁分。\n何人具供帐，樽酒展慇勤。\n一聆雪儿歌，载悽游子魂。\n津鼓惊朝梦，□烟生夕曛。\n所悲紫兰缨，復染京洛尘。\n春风有归雁，报我相思文。",
        "dynasty": "宋",
        "collection_info": null
    },
    {
        "title": "檥舟秦淮雨中寄侍其服之",
        "author": "贺铸",
        "content": "篷卑每碍帻，仓狭纔容席。\n悽酸拥膝吟，奈此风雨夕。\n欣闻钟漏旦，怀彼南城客。\n欲往从之游，塞涂没吾屐。\n方君慕栖遁，顾己淹行役。\n后夜岁云除，畸辰良足惜。\n何当斥氛闭，新旸被东陌。\n壶觞殿两骖，聊取一日适。",
        "dynasty": "宋",
        "collection_info": null
    },
    {
        "title": "金山游",
        "author": "贺铸",
        "content": "轻舠放中𤃩，岸远春风壮。\n檝师俯仰呼，天水争簸荡。\n吾方扣其舷，聊赓小海唱。\n梢回即东麓，侧磴联屦杖。\n危剎表层巅，疲筋蹑牵强。\n斜廊缭复殿，鱼脊分背向。\n放目四垠宽，秋毫入吾望。\n侵云铁瓮垒，崛起去缘傍。\n映日海门山，不蔕沧波上。\n吾虽百石吏，平昔有微尚。\n俄得金仙徒，翦萝开岫幌。\n誓投桑榆年，浮玉翁自况。",
        "dynasty": "宋",
        "collection_info": null
    },
    {
        "title": "金山化成阁望焦山作",
        "author": "贺铸",
        "content": "朝登化成阁，写睇沧江东。\n岿然痤鹤山，屏截横流中。\n云烟生蔽亏，水石相磨砻。\n飞构结岩腹，天龙严佛宫。\n初无刳木智，不与尘界通。\n旷莽天地间，胜事岂易穷。\n将谋乘兴入，难此迎潮风。\n可信浮桴约，仅有由也同。\n我亦念行役，翻如征北鸿。\n他日一渔艇，悠悠浮玉翁。",
        "dynasty": "宋",
        "collection_info": null
    },
    {
        "title": "金山夜集招米芾元章不至作",
        "author": "贺铸",
        "content": "芳洲撷兰佩，清夜栖宝坊。\n晚风驾飞涛，柱石摇长廊。\n微月逗檐际，助我灯烛光。\n黄童天下才，亹亹陈与章。\n狂歌间险语，捧腹屡烘堂。\n惜无杯中物，可以延楚狂。\n兴阑半道去，浪学山阴王。\n明发吾将还，沧波渺相望。\n如何方外徒，漫仕烦官仓。\n端尔凉秋节，白云来帝乡。",
        "dynasty": "宋",
        "collection_info": null
    },
    {
        "title": "广陵山光寺夜集留别黄材昆仲",
        "author": "贺铸",
        "content": "维舟山光步，却顾广陵城。\n十里春风外，夹津芳草生。\n渔篷衔尾来，愧尔故人情。\n更卜连床语，神房温且清。\n语阑夜自久，泪烛剪復明。\n撤樽兀相视，酸涕流金缨。\n我本山海士，误遭时网婴。\n出身两纪余，何等为浮名。\n矧此一分首，几年当合并。\n离忧如惊澜，荡潏未易平。\n疏亲繫远迩，斯言出荒伧。\n音邮无禁限，勤访白云兄。",
        "dynasty": "宋",
        "collection_info": null
    },
    {
        "title": "题崇胜寺无心庵",
        "author": "贺铸",
        "content": "老鹤依林表，孤云寓山间。\n结茅穷释子，着身如许闲。\n有心即尘纷，无心犹石顽。\n有无心併置，日暮客来还。",
        "dynasty": "宋",
        "collection_info": null
    },
    {
        "title": "和钱适德循寓怀二首",
        "author": "贺铸",
        "content": "悠悠北山云，苒苒东门草。\n纷吾起故居，与尔即远道。\n巅崖博锱铢，得不偿所耗。\n寄语邻墙翁，岁晚从吾好。\n鲁酒味自薄，楚歌声更悲。\n曾无忘忧用，安事酒歌为。\n西风激商序，流芳迫衰迟。\n寄语邻墙客，兹非行乐时。",
        "dynasty": "宋",
        "collection_info": null
    },
    {
        "title": "题天清寺安上人北轩",
        "author": "贺铸",
        "content": "南城繁氏台，维昔孝王筑。\n歌吟寂无闻，万楹联佛屋。\n道人开北牖，俯就百乔木。\n八月鸣青蝉，槐蛾委平绿。\n客来借榻卧，吹睡俄顷足。\n疏雨隔斜阳，垂虹跨长陆。\n良游怅迟后，回谢三庚酷。\n瘦马尾华轩，汗颜尘一掬。\n昨非勿復道，佳约犹可续。\n载酒定何时，新黄糁庭菊。",
        "dynasty": "宋",
        "collection_info": null
    },
    {
        "title": "感庭枣",
        "author": "贺铸",
        "content": "昔来华纂纂，遽许实离离。\n西风会摇落，行復见空枝。\n岁物感流驶，事功伤暮迟。\n咄彼身后名，前人端自欺。\n书殚南山竹，奄奄定何知。\n贤哉张生翰，千载与心期。",
        "dynasty": "宋",
        "collection_info": null
    },
    {
        "title": "送表侄赵子亿之官沧州兼简通守李延宁",
        "author": "贺铸",
        "content": "吾昔游浮阳，童心初办狂。\n凌高瞰海日，径欲穷扶桑。\n岁纪忽再周，此图竟莫偿。\n今适送子往，临风但彷徉。\n之子公族秀，祖基维懿王。\n成吾家宅相，裂封復吾乡。\n汝翁同谷守，视吾犹雁行。\n后生古所畏，之子未易量。\n筦库方试吏，事役须更尝。\n譬彼汗血驹，齿齐即腾骧。\n是宜勤夙夜，动虞三尺妨。\n勿惮川陆遥，千里如邻墙。\n勿计弦晦余，俛仰度三霜。\n边朔昔云苦，今歌海隅康。\n正頼别驾贤，不减晋王祥。\n依投得吏师，行见售所长。\n为吾语故人，曩契想未忘。\n愿致双鱼封，继以一鹗章。",
        "dynasty": "宋",
        "collection_info": null
    },
    {
        "title": "夏夜雨晴遣怀",
        "author": "贺铸",
        "content": "积潦被广陌，谁过牛侩翁。\n闭关养尪瘵，药石收良工。\n高斋俯嘉樾，疏箔延清风。\n左右列图史，披张俄一通。\n从嗤獭祭鱼，聊学蠹书虫。\n坐挹古人语，孰云吾道穷。\n浮生梦境间，不蔕之惊蓬。\n生死犹物化，今昔贤愚同。\n分阴贱垂棘，白日莫再中。\n薄暮纷滓澄，寥寥还太空。\n为问此何夕，凉蟾生自东。\n荒哉西园士，联盖追轻鸿。\n行乐以至斯，不知息微躬。\n侧聆天鸡鸣，凡耳初破聋。\n吾从汗漫游，遡景鞭垂虹。\n濯缨咸池渊，晞髮若木丛。\n亲串不我忘，惠音赤鯶公。\n长哦赋来归，阅尔世上雄。",
        "dynasty": "宋",
        "collection_info": null
    },
    {
        "title": "寄题栗亭县名嘉亭",
        "author": "贺铸",
        "content": "少陵昔避地，幽栖凤皇川。\n始愿获其所，赋诗此终焉。\n睠彼美林麓，荫膏腴上田。\n阳坡饶垂珠，阴谷繁玉延。\n长镵勤采劚，服食攀飞仙。\n兵祲夺和气，力耕无善年。\n林垧开冰雪，旬浃断庖烟。\n呜呼歌七章，暮节西南迁。\n环堵久芜没，斯亭名尚传。\n茂宰怆怀古，增崇殊过前。\n雕甍揭长帘，下容十客筵。\n嫩岚隔春丛，清竹鸣夏蝉。\n风月有高兴，写之武城弦。\n狂客属尪废，驽筋难强鞭。\n何暇远登览，但哦鲸海篇。\n尚苦八口累，依稀同曩贤。\n余龄寄幻境，未断东西缘。\n江淮米价平，一舸去悠然。\n幸此岁丰乐，浮游吾所便。\n异时访陈躅，復使后人怜。",
        "dynasty": "宋",
        "collection_info": null
    },
    {
        "title": "游盱眙南山示杨介",
        "author": "贺铸",
        "content": "霜晓无轻飔，长淮浄如眼。\n招携南山游，老子兴不浅。\n不从千步桥，飞度一渔舠。\n中流鼓素檝，鲂鱮欻惊跳。\n禅叟延游客，匆匆问行色。\n千里远京关，浮骖去安适。\n长啸指沧浪，濯缨湔我裳。\n朱门曳裾地，槐柳自成行。\n多年困靴板，未立中人产。\n沈痼迫衰迟，求田咄何晚。\n神丸傥驻延，投此寄余年。\n凿室邻杨氏，然薪繫太玄。",
        "dynasty": "宋",
        "collection_info": null
    },
    {
        "title": "酬别盱眙杜舆",
        "author": "贺铸",
        "content": "君希谢太傅，筑室卧东山。\n应携玉人去，为问何时还。\n扁舟欲之东，霜落江潮悭。\n难从京口渡，且转广陵湾。\n与君合復离，怳若愁梦间。\n婴疾再寒暑，医师怜我顽。\n颓龄未遽尽，解组誓投闲。\n幽岩有芳桂，晚岁约同攀。",
        "dynasty": "宋",
        "collection_info": null
    },
    {
        "title": "留别龟山白禅老兼简杨居士介",
        "author": "贺铸",
        "content": "汴尾望龟山，人烟了可数。\n长淮断日风，浩若千里阻。\n舟无百石载，两腋忧双艣。\n鹢首荡颓波，中流几翔舞。\n维梢迫曛暮，坎坎禅林鼓。\n曳锡辱来过，依然识眉宇。\n青荧灯火畔，再得亲软语。\n多惭晚闻道，忠义夙自许。\n刚肠愤激际，赤手搏豺虎。\n过壮缠百痾，余生託儿乳。\n羸躯假缓死，岂復胜冠组。\n会约子云孙，西岩两庵主。",
        "dynasty": "宋",
        "collection_info": null
    },
    {
        "title": "题海陵开元寺栖云庵",
        "author": "贺铸",
        "content": "道人犹浮云，发彼王屋岑。\n朝见肤寸合，暮为四海霖。\n造物一戏耳，浮云本无心。\n永谢应龙召，深栖双树林。\n苍生热恼地，千载仰慈阴。\n皎月示弦晦，清风何古今。\n谁举甘露颂，轰然海潮音。\n支离病居士，和以无絃琴。",
        "dynasty": "宋",
        "collection_info": null
    },
    {
        "title": "寄题浔阳周氏濂溪草堂",
        "author": "贺铸",
        "content": "濂溪之水清，未足濯公缨。\n平生抱苦节，成就此溪名。\n长啸置符传，孤云归思轻。\n溪头四壁居，溪下百亩耕。\n量汲奉晨盥，课樵共夕烹。\n希逢杖屦游，但听弦歌声。\n为客剪三径，传家通一经。\n双珠交照乘，合璧倍连城。\n被褐有余乐，问缣无隠情。\n桂林两枝秀，借尔俗眼荣。\n昔仰名父子，今推难弟兄。\n不应文范裔，遽谓公惭卿。\n如袭带砺封，毋为权利倾。\n地实寝丘比，有力安得并。\n勒诗高岸石，敢告后代生。",
        "dynasty": "宋",
        "collection_info": null
    },
    {
        "title": "送周寿元翁西上",
        "author": "贺铸",
        "content": "露草蔓前庭，微虫思明月。\n宵分耿不寐，怀我友生别。\n舟师望箕宿，缀幔须明发。\n蠲首託归风，安知川路阔。\n夫君青云士，行奉紫宸谒。\n一鹗抉尘笼，骞轩应霜节。\n仰追鸾鹤驾，肯顾狐兔穴。\n越客寓荒城，卑栖慕鸠拙。\n衰迟积尪弊，未死人事缺。\n懒制一缄书，寄声彼朝列。\n方今百废举，衮职补何阙。\n每自幸余龄，江湖傲华髮。\n躬耕固难强，五斗代薇蕨。\n摩腹遡南熏，苍生解烦暍。",
        "dynasty": "宋",
        "collection_info": null
    },
    {
        "title": "题陶靖节集后",
        "author": "贺铸",
        "content": "渊明不乐仕，解组归柴桑。\n遡风北窗下，坦腹傲羲皇。\n储粟既屡空，乞食何惶惶。\n有身即大患，斯语闻伯阳。\n顾我亦多忤，丘樊思退藏。\n惭无辟粒术，圭勺耗官仓。",
        "dynasty": "宋",
        "collection_info": null
    },
    {
        "title": "补感寓诗",
        "author": "贺铸",
        "content": "猛虎未出柙，扰如搏鼠貍。\n苍鹰方在鞴，孱甚伏卵雌。\n弭戢以违祸，孰云尔无知。\n幸遭纵释仁，返谓人可欺。\n岂復念前辱，摇尾垂翅时。\n择肉毙侪类，戕忍犹天姿。\n吾将罪虞者，奈何生致之。\n南山有重阻，邓林无樛枝。\n机穽与罗罻，今也将安施。",
        "dynasty": "宋",
        "collection_info": null
    },
    {
        "title": "黄鹤楼",
        "author": "贺铸",
        "content": "登真者谁子，昔有费公祎。\n白日玉书下，青天驾鹤飞。\n此地少留憩，神标怅依依。\n振裾谢尘浊，与尔方远违。\n层楼宠陈迹，江山长四围。\n登临美商素，雨气薄西晖。\n水落州觜嫩，风豪帆背肥。\n飘然起遐想，琳馆閟岩扉。\n明月识悠阔，白云疑是非。\n金桃未遽熟，薤露虞先晞。\n高树两华表，长招羽驾归。\n灵瓢五色剂，定与遗民挥。\n自顾乏仙质，延生犹可希。\n刀圭傥不吝，如饱首阳饥。",
        "dynasty": "宋",
        "collection_info": null
    },
    {
        "title": "鹦鹉洲",
        "author": "贺铸",
        "content": "鹦鹉陇下鸟，能语奇羽毛。\n罗罻巧相致，琱笼关鐍牢。\n长怀故园树，烟雨落空巢。\n万里迁泽国，舟舆□□劳。\n正平託物赋，健笔不停操。\n千载访陈躅，晴沙葭菼高。\n珍禽不復见，慨想若人豪。\n处士起河朔，英风拔时髦。\n文章俪坟诰，俛就犹诗骚。\n儿汝命杨孔，奴兵视刘曹。\n姦雄可奈此，束之投楚郊。\n忤俗竟非命，惜哉时不遭。\n非无择木智，天下方滔滔。\n遗干泯鱼腹，浮魂谁復招。\n近结屈平好，佩兰杂申椒。\n远惭子胥烈，怒气翻秋涛。\n空余春草碧，恨血满江皋。",
        "dynasty": "宋",
        "collection_info": null
    },
    {
        "title": "怀寄周元翁十首  其一",
        "author": "贺铸",
        "content": "周郎假沔官，我偶来沔居。\n得闲定相过，谈笑沈痾袪。\n俄闻戍楼角，晓引吹咿呜。\n自君居湓城，怳怳一梦余。\n復求若辈人，陶竈搜璠玙。\n诚为天下士，岂特江汉无。",
        "dynasty": "宋",
        "collection_info": null
    },
    {
        "title": "怀寄周元翁十首  其二",
        "author": "贺铸",
        "content": "周郎嗜茗饮，偶与吾好同。\n赠行发吾宝，紫璧琱云龙。\n此实太官物，分甘玉堂公。\n我曹百石吏，藜菽每不充。\n诗人盍得尝，可以骄万钟。\n愿君间一歠，千里共清风。",
        "dynasty": "宋",
        "collection_info": null
    },
    {
        "title": "怀寄周元翁十首  其三",
        "author": "贺铸",
        "content": "周郎尘外人，冰甃立寒玉。\n去我千里余，炯炯长在目。\n有德且有言，可采篆缣竹。\n未为造物怜，方徇斗筲禄。\n司晨属羣鸡，安事彼鸾鹄。\n聊自况疲驽，盐车不为辱。",
        "dynasty": "宋",
        "collection_info": null
    },
    {
        "title": "怀寄周元翁十首  其四",
        "author": "贺铸",
        "content": "周郎妙雅道，五字可人师。\n许与非不严，奈何取我诗。\n我诗如秋虫，徒增长年悲。\n指疵固有望，逐臭得无嗤。\n诗鸣人必穷，我穷岂所宜。\n愿君勿阂此，晚节益经奇。",
        "dynasty": "宋",
        "collection_info": null
    },
    {
        "title": "怀寄周元翁十首  其五",
        "author": "贺铸",
        "content": "周郎归濂溪，旱燥害嘉谷。\n仰饱百指余，嗷然坐空屋。\n应书乞米帖，得继朝来粥。\n行升大夫籍，月赐万钱禄。\n振显属他年，盘飧罗海陆。\n毋忘佛子言，不食大夫福。",
        "dynasty": "宋",
        "collection_info": null
    },
    {
        "title": "怀寄周元翁十首  其六",
        "author": "贺铸",
        "content": "周郎西笑时，迭寄两函书。\n情亲语恳到，骨肉所不如。\n妙翰骋遒放，抵突黄与苏。\n黄癯曳羸筋，苏厚凝腯肤。\n我于季孟间，增少损有余。\n家鸡敢復道，储此橐中珠。",
        "dynasty": "宋",
        "collection_info": null
    },
    {
        "title": "怀寄周元翁十首  其七",
        "author": "贺铸",
        "content": "周郎走王都，马足尘翻波。\n贺老宦江夏，无人惊雀罗。\n出处躁静间，奈此贫病何。\n平生解指誓，晚境忽婆娑。\n迫死不得休，前言食已多。\n尚敢厌闲冷，欻为赴火蛾。",
        "dynasty": "宋",
        "collection_info": null
    },
    {
        "title": "怀寄周元翁十首  其八",
        "author": "贺铸",
        "content": "周郎强仕年，药石甘苦口。\n得无耗天和，汤剂御衰朽。\n空华与□色，种种竟何有。\n妄爱温柔乡，荡然不回首。\n坐令松桂姿，凋脆等蒲柳。\n幸勿易斯言，前车镜湖叟。",
        "dynasty": "宋",
        "collection_info": null
    },
    {
        "title": "怀寄周元翁十首  其九",
        "author": "贺铸",
        "content": "周郎有史才，班马可并驱。\n纷纷谗谄人，畏君笔削诛。\n我恨接君晚，要亦君之徒。\n沈痾积岁月，顾此留须臾。\n志我圹中石，頼君文不谀。\n庶乎陵谷变，名字见君书。",
        "dynasty": "宋",
        "collection_info": null
    },
    {
        "title": "怀寄周元翁十首  其一○",
        "author": "贺铸",
        "content": "周郎贯江华，而復厌湖湘。\n我亦非乐此，西归计茫茫。\n颓年抱沈痼，生理岂得长。\n后期真何时，存殁两莫忘。\n怀君辄赋诗，落笔联十章。\n它年一掩卷，为我涕浪浪。",
        "dynasty": "宋",
        "collection_info": null
    },
    {
        "title": "题武昌郑判官直节亭",
        "author": "贺铸",
        "content": "开亭榜直节，宠尔青琅玕。\n岁晚傲霜雪，不同天下寒。\n挺立百丈夫，被之古衣冠。\n春华白粉泽，正色莫敢干。\n越客与登览，微吟復长嘆。\n六鳌方抃戏，云海翻狂澜。\n傥逢龙伯公，何惮剪一竿。\n岐山鸣凤雏，久刷五色翰。\n何以慰朝饥，美实来加餐。\n高材陋时用，自持良独难。\n不愿裁乐管，伶伦非古官。\n浪遭野王辈，三弄为人欢。\n愿制杀青简，灿然漆与丹。\n褒贬约鲁史，终古垂不刊。\n顾此託根地，辱哉久泥蟠。",
        "dynasty": "宋",
        "collection_info": null
    },
    {
        "title": "题潘大临东轩",
        "author": "贺铸",
        "content": "陈公少荒诞，一室未遽扫。\n事功竟何成，老魅死不早。\n潘郎治寓舍，箒秃无遗蚤。\n庭砌莳兰萱，未霜除恶草。\n明窗羃轻素，朝日上杲杲。\n烟蔓擢熏炉，松腴浮墨沼。\n着书析鲁史，百传见脱藁。\n贼乱久逋诛，吾方力穷讨。\n不应两观下，仅获少正卯。\n坐可骄素臣，俾渠眸子瞭。\n而翁晏退食，笔削日课了。\n伯仲咏南陔，余风飒林杪。\n安知自娱适，聊尉堂上老。\n起居侍杖藜，寒燠躬炀澡。\n昏定仰屋眠，是中亦大好。",
        "dynasty": "宋",
        "collection_info": null
    },
    {
        "title": "送咸宁陈令完夫移官吴郡",
        "author": "贺铸",
        "content": "蒿莱东郭居，长者车成辙。\n礼经尚往来，岂为我辈设。\n临分怀出饯，津远舟速发。\n十月雁啼寒，沧波洒微雪。\n送君一樽酒，孤饮聊耳热。\n会取屈平书，商声歌九阕。\n开正到吴郡，旸暖张灯节。\n两地见梅花，相思不同折。\n官闲羁绁□，陈迹得搜阅。\n虎去丘隧空，燕惊宫火灭。\n廊倾罢鸣屧，兰劚香径绝。\n逮□故时人，唯余剑池月。\n名城见图绘，丹墨殊灭裂。\n细与赋新诗，长封寄天末。\n老狐首丘志，客子敢忘越。\n未死定归东，柴荆昼常闭。\n右军领妙语，年大不堪别。\n况復鱼鸟情，飞沈方此诀。",
        "dynasty": "宋",
        "collection_info": null
    },
    {
        "title": "和潘豳老汉上属目",
        "author": "贺铸",
        "content": "白云蒙山头，清川山下流。\n芳洲采香女，薄暮漾归舟。\n并蒂双荷叶，逢迎一障羞。\n持情不得语，大妇在高楼。",
        "dynasty": "宋",
        "collection_info": null
    },
    {
        "title": "雨余晚望",
        "author": "贺铸",
        "content": "相应乳鸠鸣，桑间返照平。\n明津小舫度，高陇一牛耕。\n林薮归心健，尘埃病骨轻。\n屈骚魂爽在，未许独君清。",
        "dynasty": "宋",
        "collection_info": null
    },
    {
        "title": "自讼",
        "author": "贺铸",
        "content": "朝听明钟出，暮随衙鼓归。\n朝朝復暮暮，是是与非非。\n迹寄升沈路，言投祸福机。\n何穷百年事，端使一心违。",
        "dynasty": "宋",
        "collection_info": null
    },
    {
        "title": "待晓朝谒天庆作",
        "author": "贺铸",
        "content": "望晓谒琳宫，荒庭雾气浓。\n曾陪羽林仗，如待景阳钟。\n薄宦情无几，劳生梦不容。\n樵朋与渔伴，它日会相从。",
        "dynasty": "宋",
        "collection_info": null
    },
    {
        "title": "送李易初还汶阳",
        "author": "贺铸",
        "content": "客宦怆离羣，徐方復得君。\n青衫初试吏，白面颇能文。\n画舸浮春水，清樽醉舞裙。\n它年会相访，分卧北山云。",
        "dynasty": "宋",
        "collection_info": null
    },
    {
        "title": "重送",
        "author": "贺铸",
        "content": "夹岸雪初消，青青见麦苗。\n传声汶阳客，已解木兰桡。\n春水生张泽，春风动乐郊。\n良游知不负，回首念无聊。",
        "dynasty": "宋",
        "collection_info": null
    },
    {
        "title": "春书",
        "author": "贺铸",
        "content": "新蚕经浴罢，旧燕未来前。\n吏局坐如梦，物华行可怜。\n藻生南浦钓，雨足东皋田。\n故国负归约，尘埃年復年。",
        "dynasty": "宋",
        "collection_info": null
    },
    {
        "title": "拟温飞卿",
        "author": "贺铸",
        "content": "露网朱甍上，风帘翠锁前。\n宿衾熏萏菡，朝镜拂漪涟。\n津润销金笔，香依扑粉绵。\n度闲双陆子，拨恨十三絃。\n鹦鹉殷勤语，旃檀委曲烟。\n鲛绡干玉筯，鱼钥限金莲。\n团扇酬桃叶，乌丝代杏笺。\n朱门长窅窅，白马自翩翩。\n难钓三珠树，徒抛七宝鞭。\n酒阑应有待，梦破即无缘。\n信鹊新秋去，孤蟾后夜圆。\n浪言墙外地，的是洞中仙。",
        "dynasty": "宋",
        "collection_info": null
    },
    {
        "title": "快哉亭朝暮寓目二首  其一",
        "author": "贺铸",
        "content": "夙起喜舒旷，径趋城上楼。\n初阳动禾黍，积雨失汀洲。\n水牯负鸲鹆，山枢悬栝蒌。\n坐惭真隠子，物我两悠悠。",
        "dynasty": "宋",
        "collection_info": null
    },
    {
        "title": "快哉亭朝暮寓目二首  其二",
        "author": "贺铸",
        "content": "积潦际危堞，登临西照中。\n苔衣罥白羽，槐荫悬青虫。\n不浅胡床兴，无多团扇功。\n目穷犹起羡，演漾一渔篷。",
        "dynasty": "宋",
        "collection_info": null
    },
    {
        "title": "题张氏白云庄",
        "author": "贺铸",
        "content": "江左陶征士，高风昔所闻。\n应惭五株柳，难比一溪云。\n我有乘桴约，君方植杖耘。\n悠悠竟何得，晚岁盍同羣。",
        "dynasty": "宋",
        "collection_info": null
    },
    {
        "title": "赋得枕上闻雁",
        "author": "贺铸",
        "content": "朔吹飘惊雁，寒声彻枕前。\n远违沙漠雪，不下汶阳田。\n客梦悲中夜，归期隔故年。\n莓苔与菰米，何处是湘天。",
        "dynasty": "宋",
        "collection_info": null
    },
    {
        "title": "和人游白云庄二首  其一",
        "author": "贺铸",
        "content": "原野正春风，登临一醉同。\n阴晴时未定，今古思何穷。\n山势落还起，溪流噎復通。\n隠君方自得，可羡尔冥鸿。",
        "dynasty": "宋",
        "collection_info": null
    },
    {
        "title": "和人游白云庄二首  其二",
        "author": "贺铸",
        "content": "可爱白云翁，前溪檥钓篷。\n耕樵一径下，井臼四邻同。\n倦宦终何得，余生寄此中。\n预烦多种秫，毋使酒杯空。",
        "dynasty": "宋",
        "collection_info": null
    },
    {
        "title": "早夏",
        "author": "贺铸",
        "content": "吏役初无补，端令乐事妨。\n不知春遂去，但爱日何长。\n薄雨梅含核，温风麦擢芒。\n须容退食暇，一枕梦吾乡。",
        "dynasty": "宋",
        "collection_info": null
    },
    {
        "title": "辞酒",
        "author": "贺铸",
        "content": "鲁酒一樽薄，吾愁万斛多。\n尘埃斩马剑，涕泗饭牛歌。\n髀肉生如许，颠毛黑几何。\n功名可復道，身世两蹉跎。",
        "dynasty": "宋",
        "collection_info": null
    },
    {
        "title": "送陈传道摄官双沟",
        "author": "贺铸",
        "content": "弭楫想登临，閒云护日阴。\n青蒲泗水阔，古木汉祠深。\n应醉杯中物，谁闻泽畔吟。\n禅坊养疴客，轻别若为心。",
        "dynasty": "宋",
        "collection_info": null
    },
    {
        "title": "游滕县时氏园池",
        "author": "贺铸",
        "content": "珍重西园主，开门待子猷。\n城隅树交荫，楼下水通流。\n鸲鹆鸣深竹，蜻蜓驻小舟。\n可能忘梦想，尘土满徐州。",
        "dynasty": "宋",
        "collection_info": null
    },
    {
        "title": "自郓还徐道中",
        "author": "贺铸",
        "content": "八月过新雨，行云弄晚凉。\n山川乍明晦，禾黍半青黄。\n西去真何事，东还非故乡。\n悠悠尘土裏，无路不亡羊。",
        "dynasty": "宋",
        "collection_info": null
    },
    {
        "title": "早发王村道中寄李智父",
        "author": "贺铸",
        "content": "鸡鸣戒徒御，驱马度前陂。\n得雨人耕早，边山日上迟。\n罢休何復道，会合邈无期。\n頼有西来水，悠悠慰我思。",
        "dynasty": "宋",
        "collection_info": null
    },
    {
        "title": "暮投葛墟马上",
        "author": "贺铸",
        "content": "旬浃走千里，尘埃如有缘。\n惭无季子印，可换洛阳田。\n广泽雁行去，荒山雨脚悬。\n长亭犹未见，疲马不胜鞭。",
        "dynasty": "宋",
        "collection_info": null
    },
    {
        "title": "汴渠夜泊示毕绍彦祖",
        "author": "贺铸",
        "content": "耿耿度中夜，浩歌谁与酬。\n屋头风罨岸，枕底浪澎舟。\n春物行飘忽，乡心久滞留。\n须明投吏部，一醉驿西楼。",
        "dynasty": "宋",
        "collection_info": null
    },
    {
        "title": "丙寅舟次宋城作",
        "author": "贺铸",
        "content": "水馆四边村，登临奈断魂。\n黄花开小径，红粉哭高原。\n舟楫逢新火，松楸老故园。\n斜阳一千里，依约是苏门。",
        "dynasty": "宋",
        "collection_info": null
    },
    {
        "title": "京居感兴",
        "author": "贺铸",
        "content": "为问长安客，何人识要津。\n长持一马棰，浪走六街尘。\n城阙烟中晓，关河雪后春。\n故园桃李在，樽酒愿相亲。",
        "dynasty": "宋",
        "collection_info": null
    },
    {
        "title": "玉津晚归马上",
        "author": "贺铸",
        "content": "落日南城陌，东风禁火时。\n醉醒皆自得，单袷正相宜。\n绿树侵高阁，繁花泪曲池。\n未应判节物，可奈故园思。",
        "dynasty": "宋",
        "collection_info": null
    },
    {
        "title": "西城有怀旧游",
        "author": "贺铸",
        "content": "西郭天泉里，依依得旧游。\n绮罗红芰晓，丝管万蝉秋。\n柳碍秋韆陌，萍枕祓禊舟。\n华年勿復道，谁为驻东流。",
        "dynasty": "宋",
        "collection_info": null
    },
    {
        "title": "苦竹村南马上",
        "author": "贺铸",
        "content": "楚泽熏风后，林皋夕照间。\n渔船沿绿岸，鸟道转荒山。\n久负杯中乐，长偷马上闲。\n悠悠白门路，何日杖藜还。",
        "dynasty": "宋",
        "collection_info": null
    },
    {
        "title": "题诸葛谼田家壁",
        "author": "贺铸",
        "content": "晚度孔明谼，林间访老农。\n行衝落叶径，坐听隔江钟。\n后舍灯犹织，前溪水自舂。\n无多游宦兴，卜隠幸相容。",
        "dynasty": "宋",
        "collection_info": null
    },
    {
        "title": "酬桂林从叔",
        "author": "贺铸",
        "content": "江到三湘尽，山围八桂深。\n龙蛇寒下蛰，雾露昼多阴。\n迢递驰梅信，殷勤访竹林。\n淮南风土美，留滞亦何心。",
        "dynasty": "宋",
        "collection_info": null
    },
    {
        "title": "寄金陵仓官赵令毣通直",
        "author": "贺铸",
        "content": "岁律倏云莫，王孙兴可堪。\n羡云归日下，随雁滞江南。\n卑湿求长健，登临頼半酣。\n西州眼中近，早晚寄华缄。",
        "dynasty": "宋",
        "collection_info": null
    },
    {
        "title": "怀寄潘孝本兼简其子言",
        "author": "贺铸",
        "content": "春色先梅岭，秋声后桂林。\n溪通五羊险，云近九疑阴。\n无雁难逢信，有猿能伴吟。\n一樽烧酒美，应对阿戎斟。",
        "dynasty": "宋",
        "collection_info": null
    },
    {
        "title": "送张商老西上",
        "author": "贺铸",
        "content": "雾气敛陂泽，鼓声催客航。\n蒹葭靡宿露，鹳鹤盘朝阳。\n行役自兹远，离愁安可忘。\n黄华一樽酒，何处望吾乡。",
        "dynasty": "宋",
        "collection_info": null
    },
    {
        "title": "题乌江东隆山邓氏亭",
        "author": "贺铸",
        "content": "逋客今何许，空余接隠亭。\n舟随潮水上，门背夕阳扃。\n兔策尘生蠹，渔蓑雨化萤。\n题诗岩下石，聊代草堂灵。",
        "dynasty": "宋",
        "collection_info": null
    },
    {
        "title": "登乌江柏子冈怀潘景仁",
        "author": "贺铸",
        "content": "驱车柏子冈，引首东南望。\n孤戍带寒日，长江流大荒。\n故人越五岭，旅雁留三湘。\n好待春风暖，相随还北乡。",
        "dynasty": "宋",
        "collection_info": null
    },
    {
        "title": "宿黄叶岭田家",
        "author": "贺铸",
        "content": "聚落荒山裏，畬田岁不登。\n牛衣障隙雪，鼠穴见邻灯。\n愁信鱼难瞑，寒凝酒亦冰。\n怅然歌白石，推枕待晨兴。",
        "dynasty": "宋",
        "collection_info": null
    },
    {
        "title": "游六合定山真如寺",
        "author": "贺铸",
        "content": "隻履西归远，何年此布金。\n地寒苍桧老，岁宴白云阴。\n烧隔溪冰断，樵穿径雪深。\n祖心无处问，俗驾晚骎骎。",
        "dynasty": "宋",
        "collection_info": null
    },
    {
        "title": "同道通师之香林马上",
        "author": "贺铸",
        "content": "冰霜节候迟，淮楚早春时。\n白草风头急，黄云日脚垂。\n鸟声投古戍，马力倦长陂。\n吾有官箴畏，劳生尔浪为。",
        "dynasty": "宋",
        "collection_info": null
    },
    {
        "title": "题乌江丘氏昆仲岁寒亭",
        "author": "贺铸",
        "content": "新甫移根远，苍然对两翁。\n闭门三尺雪，仰枕一亭风。\n东郭颜何厚，西来意莫穷。\n未应输狭小，酿酒待春丛。",
        "dynasty": "宋",
        "collection_info": null
    },
    {
        "title": "送左禹赴江夏尉",
        "author": "贺铸",
        "content": "泛泛青翰舟，亭亭黄鹤楼。\n江山信清洒，人物想风流。\n美酒遣归思，新诗题旧游。\n有鱼知不食，端作置书邮。",
        "dynasty": "宋",
        "collection_info": null
    },
    {
        "title": "高望道中",
        "author": "贺铸",
        "content": "积雨涨陂塘，田塍插晚秧。\n远山宜薄莫，高燕弄微凉。\n马革非吾愿，鱼餐餍此乡。\n归期知近在，犹待菊华黄。",
        "dynasty": "宋",
        "collection_info": null
    },
    {
        "title": "汤泉道中",
        "author": "贺铸",
        "content": "青石冈西下，灵泉产药苗。\n山英如有待，木客可相招。\n蝉带风移树，尘随马度桥。\n扬鞭吟旧句，归路不知遥。",
        "dynasty": "宋",
        "collection_info": null
    },
    {
        "title": "留别王掾元胥",
        "author": "贺铸",
        "content": "之子贯东牟，青衫试宦游。\n颠非小贺比，爽自阿戎流。\n未即芸香拜，俄先瓜戍秋。\n孤蓬别夜思，霜月满沧洲。",
        "dynasty": "宋",
        "collection_info": null
    },
    {
        "title": "檥舟当利口待风累日怀寄城中朋游二首  其一",
        "author": "贺铸",
        "content": "一叶寄津口，怒涛安可乘。\n朝风占酒旆，夜爨乞渔灯。\n牛渚逢新月，秦淮想结冰。\n故人它夕梦，歌吹满金陵。",
        "dynasty": "宋",
        "collection_info": null
    },
    {
        "title": "檥舟当利口待风累日怀寄城中朋游二首  其二",
        "author": "贺铸",
        "content": "离忧不可解，罢酒独登临。\n潮落江空阔，云繁岁晏阴。\n愁鸱守渔罧，怒犬突神林。\n触目增悽断，聊为泽畔吟。",
        "dynasty": "宋",
        "collection_info": null
    },
    {
        "title": "重别王掾",
        "author": "贺铸",
        "content": "别访难遽了，不知寒夜长。\n回灯撤杯案，抱被宿船仓。\n载听远鸡唱，稍分征雁行。\n临风满掬泪，吹落一襟霜。",
        "dynasty": "宋",
        "collection_info": null
    },
    {
        "title": "投宿清凉寺",
        "author": "贺铸",
        "content": "建业衣冠集，秦淮舟楫屯。\n东西万里客，朝暮两潮浑。\n何处契心赏，片时清耳根。\n仆夫浪见问，但出石城门。",
        "dynasty": "宋",
        "collection_info": null
    },
    {
        "title": "金陵怀寄历阳王掾",
        "author": "贺铸",
        "content": "征虏亭边路，望夫山下舟。\n长江不隔梦，明月祇供愁。\n促席歌尘断，闲窗醉墨留。\n惜芳桥畔柳，谁繫木兰舟。",
        "dynasty": "宋",
        "collection_info": null
    },
    {
        "title": "秦淮夜泊",
        "author": "贺铸",
        "content": "官柳动春条，秦淮生暮潮。\n楼台见新月，灯火上双桥。\n隔岸开朱箔，临风弄紫箫。\n谁怜远游子，心旆正摇摇。",
        "dynasty": "宋",
        "collection_info": null
    },
    {
        "title": "钟山法云彦上人留中餐罢游草堂寺",
        "author": "贺铸",
        "content": "弭楫秦淮尾，登临殊兴迴。\n难销蔬饭饱，更过草堂来。\n日转岩扉暝，风披蕙帐开。\n吾非海盐令，猿鸟莫相猜。",
        "dynasty": "宋",
        "collection_info": null
    },
    {
        "title": "酬别法云彦上人",
        "author": "贺铸",
        "content": "将别雁门师，殷勤访所之。\n江湖怀北阙，鸥鸟恋南枝。\n朝隠非吾所，山英不汝欺。\n明年东下约，春水漾苹时。",
        "dynasty": "宋",
        "collection_info": null
    },
    {
        "title": "易官后呈交旧",
        "author": "贺铸",
        "content": "当年笔漫投，说剑气横秋。\n自负虎头相，谁封龙额侯。\n聊辞哙等伍，滥作诗家流。\n少待高常侍，功名晚岁收。",
        "dynasty": "宋",
        "collection_info": null
    },
    {
        "title": "辛未兴龙节日怀历阳王掾元胥",
        "author": "贺铸",
        "content": "昨岁东溪口，扁舟欲下江。\n伴愁灯映幔，欺睡月侵窗。\n漫寄书连纸，谁同酒一缸。\n何当见之子，聊使我心降。",
        "dynasty": "宋",
        "collection_info": null
    },
    {
        "title": "广津门东马上",
        "author": "贺铸",
        "content": "津头落帆鼓，薄暮尚蓬冬。\n疑是秦淮口，扁舟醉梦中。\n不堪隋岸北，尘土一鞭风。\n传语端能否，伯劳飞自东。",
        "dynasty": "宋",
        "collection_info": null
    },
    {
        "title": "久病寄二三亲友",
        "author": "贺铸",
        "content": "早昧摄生理，百劳戕至真。\n药灵翻佐病，诗癖竟穷人。\n终负黄垆恨，长违白首亲。\n一囊安可得，四壁未应贫。\n灯下尘编泪，风前墓草春。\n傥忘鸡酒设，腹痛勿多嗔。",
        "dynasty": "宋",
        "collection_info": null
    },
    {
        "title": "秋衣闻雨晨兴偶书",
        "author": "贺铸",
        "content": "故国心驰北，扁舟计漫东。\n寒生一夜雨，病涉两秋风。\n落泊篱根叶，幽忧屋角虫。\n何情悲节物，聊自况衰翁。",
        "dynasty": "宋",
        "collection_info": null
    },
    {
        "title": "谢米雍丘元章见过",
        "author": "贺铸",
        "content": "今古两妙令，雍丘与太丘。\n当时号清白，后日想风流。\n吏鼾庭阴午，农歌野色秋。\n吾非荀氏老，愧尔德星留。",
        "dynasty": "宋",
        "collection_info": null
    },
    {
        "title": "留别米雍丘二首  其一",
        "author": "贺铸",
        "content": "明釭通夜语，累块写胸中。\n水癖推刘令，书名浼鲁公。\n忌猜悲廪鼠，逐热贱云鸿。\n不乏佳山水，东南着两翁。",
        "dynasty": "宋",
        "collection_info": null
    },
    {
        "title": "留别米雍丘二首  其二",
        "author": "贺铸",
        "content": "好住楚公子，山林何处逢。\n官身须自乞，俗眼可相容。\n叔夜懒犹锻，伯鸾佣且舂。\n多惭方禄隠，尔汝傲吴侬。",
        "dynasty": "宋",
        "collection_info": null
    },
    {
        "title": "宝应野泊",
        "author": "贺铸",
        "content": "伏枕漳滨后，维舟楚泽边。\n筋骸非壮日，节物迫穷年。\n夜雨侵床漏，晨炊凑鼻烟。\n劳生我其分，十口亦飘然。",
        "dynasty": "宋",
        "collection_info": null
    },
    {
        "title": "题甘露寺浄名斋兼寄米元章",
        "author": "贺铸",
        "content": "日出天垠露，江横地轴分。\n驰年悲落木，羁思託孤云。\n重扫浄名室，长招漫仕君。\n悠悠德璋辈，未办勒移文。",
        "dynasty": "宋",
        "collection_info": null
    },
    {
        "title": "龟山晚泊",
        "author": "贺铸",
        "content": "春候半寒温，维舟淮上村。\n长林补山豁，青草际潮痕。\n久厌浮家役，重招去国魂。\n禅房欲舒写，烟雨促黄昏。",
        "dynasty": "宋",
        "collection_info": null
    },
    {
        "title": "岁暮舟居卧病怀寄金陵和上人",
        "author": "贺铸",
        "content": "野泊岁云暮，念归期正赊。\n津童为过客，商舶是邻家。\n雪密鱼依罧，潮迴蚌委沙。\n南州人健否，不寄早梅华。",
        "dynasty": "宋",
        "collection_info": null
    },
    {
        "title": "寓泊临淮有怀杜修撰",
        "author": "贺铸",
        "content": "幕卷歌鬟列，堂深蜜炬然。\n临风鸣羯鼓，待月戏秋韆。\n短韵吟笺出，长檐醉帽偏。\n斯人违薄俗，何减孟公贤。",
        "dynasty": "宋",
        "collection_info": null
    },
    {
        "title": "舟发金陵望历阳作",
        "author": "贺铸",
        "content": "尚识历阳道，依然西照间。\n风烟石碛戍，林麓楚王山。\n隔水一凝伫，当年百往还。\n谁怜跃马客，衰病再投闲。",
        "dynasty": "宋",
        "collection_info": null
    },
    {
        "title": "江行写望",
        "author": "贺铸",
        "content": "斜照侵疏箔，微凉逗小窗。\n青蒲故依渚，白鸟屡横江。\n遣兴诗三百，煎愁艣一双。\n前舟定未远，迭鼓听逢逢。",
        "dynasty": "宋",
        "collection_info": null
    },
    {
        "title": "郎官湖",
        "author": "贺铸",
        "content": "当年贤守令，载酒沔南游。\n凉月呈新霁，明湖涵素秋。\n郎官夏口使，仙客夜郎囚。\n促膝青螭舫，连觞紫绮裘。\n高驩随雨散，余躅想风流。\n芳草失青履，沧波浮白鸥。\n江吞百顷尽，石刻一篇留。\n宜有沈碑者，前怀陵谷忧。",
        "dynasty": "宋",
        "collection_info": null
    },
    {
        "title": "题宝泉官舍壁",
        "author": "贺铸",
        "content": "偶着强名字，非才但铸金。\n不妨称外监，况復住山阴。\n胜日聊披卷，清风故解衿。\n余生偷禄隠，何等是升沈。",
        "dynasty": "宋",
        "collection_info": null
    },
    {
        "title": "江夏寓兴二首  其一",
        "author": "贺铸",
        "content": "风与樯乌便，侬先塞雁来。\n山经七泽断，潮自九江回。\n渔父犹知隠，骚人枉衒才。\n朋游正相远，梅信为谁开。",
        "dynasty": "宋",
        "collection_info": null
    },
    {
        "title": "江夏寓兴二首  其二",
        "author": "贺铸",
        "content": "陂湖蹙坊市，江汉復纵横。\n沮洳莎城阽，晴旸竹瓦鸣。\n新文添鵩赋，异味识鼋羹。\n岂復悲流落，官粮寓此生。",
        "dynasty": "宋",
        "collection_info": null
    },
    {
        "title": "九月十日寄潘邠老",
        "author": "贺铸",
        "content": "明月昔如许，怀人殊不来。\n徒歌桃叶曲，又负菊华开。\n尺纸缄愁去，扁舟载梦迴。\n它年鸡黍约，千里信悠哉。",
        "dynasty": "宋",
        "collection_info": null
    },
    {
        "title": "送蒲圻陈主簿彦昇归越",
        "author": "贺铸",
        "content": "好在稽山北，因君访故园。\n风流久衰歇，湖水自清浑。\n可得千秋观，相传百代孙。\n时闻祖行客，不减汉东门。",
        "dynasty": "宋",
        "collection_info": null
    },
    {
        "title": "送金坛慎令瓛",
        "author": "贺铸",
        "content": "清素復多闻，天涯晚得君。\n相延蒲塞馔，细演贝多文。\n世味淡如水，身谋散胜云。\n谩为花县约，聊慰此临分。",
        "dynasty": "宋",
        "collection_info": null
    },
    {
        "title": "寄题盱眙杜子师东山草堂",
        "author": "贺铸",
        "content": "东山与物远，松竹荫茅茨。\n信有冥鸿志，难藏雾豹姿。\n会招安石起，何患德璋移。\n后日岩扉下，游人想履綦。",
        "dynasty": "宋",
        "collection_info": null
    },
    {
        "title": "上巳有怀金明池游赏",
        "author": "贺铸",
        "content": "西城小雨宿尘消，春水溶溶拍画桥。\n拾翠汀洲白苹发，披香宫殿紫云高。\n綵舟日晚绮罗醉，油幕风晴丝管焦。\n侠少朋游应念我，一年佳赏负今朝。",
        "dynasty": "宋",
        "collection_info": null
    },
    {
        "title": "赠张士元",
        "author": "贺铸",
        "content": "夫子安贫五十年，年来生事更茫然。\n青衿稚子彼何有，白首故人谁见怜。\n霜后鹑衣寒绽线，日高鱼釜冻无烟。\n冗官犹愧苏司业，不得时时送酒钱。",
        "dynasty": "宋",
        "collection_info": null
    },
    {
        "title": "雨晴西郊寓目",
        "author": "贺铸",
        "content": "城中厌雨过清和，偶出西郊野意多。\n蚕簇趁晴初摘茧，麦场经润欲生蛾。\n营巢黄鸟啼深树，引犊青牛饮暮河。\n老圃念人留竚久，挽衣沽酒愿相过。",
        "dynasty": "宋",
        "collection_info": null
    },
    {
        "title": "寄周文清",
        "author": "贺铸",
        "content": "节物惊心不我留，故人相望海边州。\n芰荷老尽池台晚，鸿雁来多云汉秋。\n谁共清樽寻乐事，独将长幅写离忧。\n明年芳草青门道，好试青衫伴侠游。",
        "dynasty": "宋",
        "collection_info": null
    },
    {
        "title": "寄王岐",
        "author": "贺铸",
        "content": "未从名宦两蹉跎，可但诗狂与酒魔。\n紫陌尘埃日驰逐，青楼灯火夜经过。\n当时豪纵年方少，今日疏慵病更多。\n唯见凭栏復敧枕，往来方寸奈情何。",
        "dynasty": "宋",
        "collection_info": null
    },
    {
        "title": "和答郑郎中见寄",
        "author": "贺铸",
        "content": "客子由来怀故乡，苏门冷落白云旁。\n梦随夜月钟前断，诗入秋风草共荒。\n操板鎌靴游宦厌，开樽挥麈旧欢长。\n泜川逸老应相念，为倚阑干向夕阳。",
        "dynasty": "宋",
        "collection_info": null
    },
    {
        "title": "和田录事君义咏雪",
        "author": "贺铸",
        "content": "千里龙沙失旧荒，四来云物助苍凉。\n直疑见月应无影，未必因风始解狂。\n枉费铅华□楚女，不禁汤餠试何郎。\n回中自是人间世，怊怅龟台去路长。",
        "dynasty": "宋",
        "collection_info": null
    },
    {
        "title": "和田录事新燕",
        "author": "贺铸",
        "content": "新巢故国两依依，似与春华秋叶期。\n雨过池塘得泥近，日高台榭卷帘迟。\n秋韆节后初相见，祓禊人归有所思。\n双侣多情拟凭杖，小笺封就碧云诗。",
        "dynasty": "宋",
        "collection_info": null
    },
    {
        "title": "冠氏县斋书事寄滏阳朋游",
        "author": "贺铸",
        "content": "小阁烧香麝煎浓，翠苔庭院绿阴风。\n卷帘燕自双飞去，敧枕人方半梦中。\n秋鬓先于怀县令，春愁多似义城公。\n西园酒伴无消息，欲寄鱼笺水自东。",
        "dynasty": "宋",
        "collection_info": null
    },
    {
        "title": "冠氏寺居书怀",
        "author": "贺铸",
        "content": "古剎荒凉昼掩门，鸣鸡吠犬接西村。\n窗间自记曾归梦，楼外谁招欲断魂。\n漫赋新诗题琬琰，少逢佳客佩兰荪。\n更堪愁肺经春病，负尔商歌酒一樽。",
        "dynasty": "宋",
        "collection_info": null
    },
    {
        "title": "题彭城张氏放鹤亭",
        "author": "贺铸",
        "content": "曾见君家亭上碑，东望风月动闲思。\n昔无卜筑如相待，今遂登临是不期。\n万顷白云山缺处，一庭黄叶雨来时。\n许昌应负重泉恨，当日阳春枉赋诗。",
        "dynasty": "宋",
        "collection_info": null
    },
    {
        "title": "九日登戏马台",
        "author": "贺铸",
        "content": "当时节物此山川，倦客登临独惘然。\n戏马台荒年自久，射蛇公去事空传。\n黄华半老清霜后，白鸟孤飞落照前。\n不与兴亡城下水，稳浮渔艇入淮天。",
        "dynasty": "宋",
        "collection_info": null
    },
    {
        "title": "九日呈李成父",
        "author": "贺铸",
        "content": "城中雾雨晓冥冥，坐失城头百尺亭。\n行乐固知非我事，苦吟犹得有君听。\n未应白髮饶新贵，任使黄华笑独醒。\n异日肯寻鸡黍约，太行长遶故园青。",
        "dynasty": "宋",
        "collection_info": null
    },
    {
        "title": "题彭城南台寺苏眉山诗刻后",
        "author": "贺铸",
        "content": "秋风几度老江蓠，鼎水眉峰隔梦思。\n下走误传宣室召，上前谁进子虚辞。\n东坡麋鹿同三径，西掖鹓鸾占一枝。\n独有野僧违一俗，翠珉新勒旧题诗。",
        "dynasty": "宋",
        "collection_info": null
    },
    {
        "title": "春怀",
        "author": "贺铸",
        "content": "东风吹雪阴復晴，西日冉冉林间明。\n着水苔衣渐涵绿，向阳竹鞭初引萌。\n官粮得饱酒不足，春物有意人无情。\n驰书相谢五陵侠，汗板尘靴今半生。",
        "dynasty": "宋",
        "collection_info": null
    },
    {
        "title": "登快哉亭有属",
        "author": "贺铸",
        "content": "南浦东风拂水文，汀洲芳草绿罗裙。\n桃花旧叶应相望，杨叶新声我独闻。\n酸鼻可怜香欲绝，断肠不待酒初醺。\n斜阳归去书窗下，一幅蛮笺赋梦云。",
        "dynasty": "宋",
        "collection_info": null
    },
    {
        "title": "和彭城王生悼歌人盼盼",
        "author": "贺铸",
        "content": "东园花下记相逢，倩盼偷回一笑浓。\n书簏尚缄香豆蔻，镜奁初失玉芙蓉。\n歌阑燕子楼前月，魂断凤皇原上钟。\n寄语虞卿谩多赋，九泉无路达鱼封。",
        "dynasty": "宋",
        "collection_info": null
    },
    {
        "title": "临汴亭送客还马上作",
        "author": "贺铸",
        "content": "衮衮尘埃与愿违，可堪持酒送将归。\n壮心已服驽骀老，羁思常先鸿雁飞。\n十口无厌太仓粟，四邻分采故山薇。\n何时偃卧柴桑里，自讼渊明昨日非。",
        "dynasty": "宋",
        "collection_info": null
    },
    {
        "title": "送陈传道摄双沟戍商税",
        "author": "贺铸",
        "content": "墙外长川拥万舟，门前山色入南州。\n风来浦口客争发，日下庭阴印未收。\n乍厌折腰从吏役，屡应回首念朋游。\n病夫颇有东流兴，预约清樽为少留。",
        "dynasty": "宋",
        "collection_info": null
    },
    {
        "title": "送彭城周主簿建中移黄县令",
        "author": "贺铸",
        "content": "客宦逢迎泗上州，酒筹诗卷慰淹留。\n九层灯火偃王塔，四面溪山彭祖楼。\n此去君辞栖棘地，年来吾有负薪忧。\n终期一过河阳县，相对春风话旧游。",
        "dynasty": "宋",
        "collection_info": null
    },
    {
        "title": "寄题狄丘李伟官舍东斋",
        "author": "贺铸",
        "content": "树竹开窗小屋东，低檐却日竹通风。\n长年驰骛欲何往，终日退藏于此中。\n未厌睡魔常有在，若思人事即无穷。\n躬耕不是悠悠计，来作苏门邻舍翁。",
        "dynasty": "宋",
        "collection_info": null
    },
    {
        "title": "病后登快哉亭",
        "author": "贺铸",
        "content": "经雨清蝉得意鸣，征尘见处见归程。\n病来把酒不知厌，梦后倚楼无限情。\n鸦带斜阳投古剎，草将野色入荒城。\n故园又负黄昏约，但觉秋风髮上生。",
        "dynasty": "宋",
        "collection_info": null
    },
    {
        "title": "送李宗古录事谢病南归",
        "author": "贺铸",
        "content": "十旬病免谢鸡羣，收得闲身付白云。\n南浦少留离别赋，北山相待敢移文。\n松舟桂楫晓将发，菰叶鲈鱼秋未分。\n异日有怀长笑客，西飞燕子一相闻。",
        "dynasty": "宋",
        "collection_info": null
    },
    {
        "title": "汴上留别李智父",
        "author": "贺铸",
        "content": "一马西投汴水滨，自惊秋鬓带尘纷。\n秋风尽日吹黄叶，心事经年寄白云。\n去矣尺书勤访我，醉来樽酒强酬君。\n北窗络纬寒声急，明夜伤心独自闻。",
        "dynasty": "宋",
        "collection_info": null
    },
    {
        "title": "答陈传道",
        "author": "贺铸",
        "content": "吾家季真登大蓬，我为斗筲来宝丰。\n公乎时以监呼我，自笑名同实不同。\n樽酒相望今夜月，鲈鱼又负一秋风。\n少须婚嫁怱怱毕，会买扁舟下浙东。",
        "dynasty": "宋",
        "collection_info": null
    },
    {
        "title": "怀寄寇元弼",
        "author": "贺铸",
        "content": "君投筦库可知非，我饱官粮又愿违。\n旧国秋高鸿雁过，长淮水落白鱼肥。\n西风吹梦端相觅，南物留人也念归。\n何日芦轩下双榻，满持樽酒洗尘机。",
        "dynasty": "宋",
        "collection_info": null
    },
    {
        "title": "招寇元弼兼呈白云庄张隠居",
        "author": "贺铸",
        "content": "长铗长铗归来乎，十口想厌淮南鱼。\n游宦非图饱而已，浮生且问乐何如。\n定无佳客清樽酒，頼有古人黄卷书。\n我亦尘埃同病者，与君长愧白云居。",
        "dynasty": "宋",
        "collection_info": null
    },
    {
        "title": "答王文举",
        "author": "贺铸",
        "content": "茫茫尘土欲安之，珍重吾人箇处期。\n绿野相随一藜杖，青山正对两茅茨。\n自怜悾惚负平昔，尚敢婆娑临暮迟。\n第恐阿戎犹喜仕，它时不与五君诗。",
        "dynasty": "宋",
        "collection_info": null
    },
    {
        "title": "题渊明轩",
        "author": "贺铸",
        "content": "渊明新榜揭门眉，夫子高情俗不知。\n未仰秫秔供岁计，本于松菊有心期。\n卧来不浅羲皇兴，归去何惭乡里儿。\n窗破檐倾从此始，祇应风月解相思。",
        "dynasty": "宋",
        "collection_info": null
    },
    {
        "title": "将发彭城作",
        "author": "贺铸",
        "content": "四年吟笑老东徐，满目溪山不负渠。\n得米径须偿酒债，有田便拟卜吾庐。\n明朝门外扁舟雪，别夜灯前满纸书。\n会问怱怱解携客，相思命驾定何如。",
        "dynasty": "宋",
        "collection_info": null
    },
    {
        "title": "留别张白云谋父",
        "author": "贺铸",
        "content": "三年官局冷如冰，炙手权门我未能。\n頼与白云之隠者，不谈黄卷即寻僧。\n萧萧帘箔风披竹，草草杯盘雪洒灯。\n尘土浮游浸相远，吴鱼燕雁两难凭。",
        "dynasty": "宋",
        "collection_info": null
    },
    {
        "title": "留别寇定",
        "author": "贺铸",
        "content": "不见步兵今一秋，年来復与仲容游。\n苍颜白髮惭衰暮，纵饮狂歌作辈流。\n顾我宦情真漫浪，为君行计几淹留。\n能寻三月皇州约，拍手同登卖酒楼。",
        "dynasty": "宋",
        "collection_info": null
    },
    {
        "title": "永城邂逅周元通再索诗赠别",
        "author": "贺铸",
        "content": "泛泛流萍滚滚蓬，偶然南北偶然逢。\n一樽通济桥边酒，两夜临濉驿外钟。\n行矣风波宜尚慎，归哉尘土不相容。\n事功早立须知退，学稼它年访老农。",
        "dynasty": "宋",
        "collection_info": null
    },
    {
        "title": "寄题泉南陈氏步云亭",
        "author": "贺铸",
        "content": "紫翠峰前水一湾，趣亭微径白云关。\n渔樵不见携筇去，猿鹤相随采药还。\n晚月带潮来海上，春风吹雨到人间。\n恨君轻为苍生起，曾得东山几日闲。",
        "dynasty": "宋",
        "collection_info": null
    },
    {
        "title": "题永城县园水亭",
        "author": "贺铸",
        "content": "诘曲池塘碧玉流，禊亭孤占小汀洲。\n长纫座上芳兰佩，不繫檐前画鹢舟。\n好泛羽觞修旧事，为书茧纸记清游。\n季真待得东还日，初见红蕖十亩秋。",
        "dynasty": "宋",
        "collection_info": null
    },
    {
        "title": "同毕绍寓泊永城招李深昆仲",
        "author": "贺铸",
        "content": "满城杨柳正黄繁，几处秋韆出短垣。\n经雨河流失清浅，带云春色乍寒暄。\n从来嵇阮耽琴酒，况得机云好弟昆。\n咫尺津亭望斋馆，杖藜相过莫辞烦。",
        "dynasty": "宋",
        "collection_info": null
    },
    {
        "title": "送毕彦祖先之京师",
        "author": "贺铸",
        "content": "日日东风吹旱云，弄鞭低帽送西曛。\n客亭五里復十里，春物三分今二分。\n但解征衣平酒债，莫随肥马作尘纷。\n扁舟不及清明约，紫笋朱樱未负君。",
        "dynasty": "宋",
        "collection_info": null
    },
    {
        "title": "将发永城留题李氏斋壁",
        "author": "贺铸",
        "content": "匹马扁舟寄此身，可怜投老尚迷津。\n黄尘是处随游子，明日相逢即故人。\n东道琴樽能惜夜，西园花絮欲伤春。\n分携后日匆匆去，灯火虹桥梦更频。",
        "dynasty": "宋",
        "collection_info": null
    },
    {
        "title": "京居春日遣怀",
        "author": "贺铸",
        "content": "青梅小叶柳长条，相对春风各动摇。\n物色依依如有待，人情忽忽自无聊。\n五陵剑侠知谁健，三径车工不我招。\n好去广津门下水，新秋稳送木兰桡。",
        "dynasty": "宋",
        "collection_info": null
    },
    {
        "title": "送赵令畤之官陈州兼简周文清",
        "author": "贺铸",
        "content": "朱衣白面懿王孙，好去淮阳事相君。\n已放扁舟下南浦，更持樽酒醉西曛。\n青云计自此行始，明月惜从今夜分。\n拟仗短书裁不及，但传穷达报知闻。",
        "dynasty": "宋",
        "collection_info": null
    },
    {
        "title": "汴上有怀李易初",
        "author": "贺铸",
        "content": "何处经行特惘然，津头曾送木兰船。\n桃花春水生前夜，杨柳秋风忆故年。\n驿路尺书疑断绝，官仓斗米愧留连。\n飘飖復作江湖计，从此长安是日边。",
        "dynasty": "宋",
        "collection_info": null
    },
    {
        "title": "酬宗室令率惠墨",
        "author": "贺铸",
        "content": "麝煤新剂黝而坚，谁谓奚生法不传。\n信是文房希代宝，益知公子过人贤。\n蔡中郎老喜飞白，扬执戟穷耽草玄。\n雅意肯要琼玖报，十丸聊以助吾颠。",
        "dynasty": "宋",
        "collection_info": null
    },
    {
        "title": "陈留南城马上简李公年",
        "author": "贺铸",
        "content": "南郭何人卜筑幽，平田高树带清沟。\n隔墙野鸟啼晴昼，驻马行人照白头。\n二顷难寻归老计，一樽宜结探春游。\n步兵不惜供厨费，更作东风数日留。",
        "dynasty": "宋",
        "collection_info": null
    },
    {
        "title": "寓泊金陵寻王荆公陈迹",
        "author": "贺铸",
        "content": "晚泊扁舟一问津，依然节物思羁人。\n江山月照六朝梦，桃李风吹三月春。\n宅枕谢公墩下路，诗寻萧寺壁间尘。\n可须樽酒平生约，长望西州泪满巾。",
        "dynasty": "宋",
        "collection_info": null
    },
    {
        "title": "答孙休兼简清凉和上人二首  其一",
        "author": "贺铸",
        "content": "声迹相闻忽此逢，杖藜萧散一相从。\n平生诗酒真吾事，何处江山不尔容。\n芳草自生南北路，孤云难繫往来踪。\n异时荒戍长回首，风送石城楼上钟。",
        "dynasty": "宋",
        "collection_info": null
    },
    {
        "title": "答孙休兼简清凉和上人二首  其二",
        "author": "贺铸",
        "content": "渭北人游楚水东，论诗说旧偶从容。\n乡关此日几多远，春酒与愁相胜浓。\n且免牛衣愧妻子，莫将羊酪诧吾侬。\n哀王孙頼弥天释，肯学扬州饭后钟。",
        "dynasty": "宋",
        "collection_info": null
    },
    {
        "title": "春怀有寄代同行作",
        "author": "贺铸",
        "content": "未应一笑为千金，且解樽前绿绮琴。\n归雁不将书北去，行云长伴日西沉。\n楚兰径远飞黄蝶，湘水帘空对绿阴。\n无復赏心酬节物，断肠翻咏白头吟。",
        "dynasty": "宋",
        "collection_info": null
    },
    {
        "title": "送潘景仁之官岭外兼寄桂林从叔",
        "author": "贺铸",
        "content": "夜衔舟尾昼联樯，齐发都门到楚乡。\n我欲尘埃投衮衮，君方湖海去茫茫。\n伤心客路逢寒食，回首家园但夕阳。\n想见步兵应访问，仲容无復竹林狂。",
        "dynasty": "宋",
        "collection_info": null
    },
    {
        "title": "同王克慎宿清凉寺兼示和上人孙安之",
        "author": "贺铸",
        "content": "六代风流不可寻，石头胜槩古犹今。\n疏钟答响江山迥，啼鸟忘形松竹深。\n借问白云谁卜筑，拟要明月共登临。\n终投逸少兴公社，蔬粥麻衣事道林。",
        "dynasty": "宋",
        "collection_info": null
    },
    {
        "title": "答王拙见寄",
        "author": "贺铸",
        "content": "好在金陵王隠君，尺书忽与我相闻。\n莼鲈久负秋风约，猿鹤终寻旧日羣。\n横笛卧吹南浦月，杖藜笑度北山云。\n六朝陈迹何须问，一曲沧浪酒十分。",
        "dynasty": "宋",
        "collection_info": null
    },
    {
        "title": "寄别僧芝",
        "author": "贺铸",
        "content": "不见江南汤惠休，芝钱今也嗣风流。\n烧香弄笔一生事，蹑屐佩囊千里游。\n乞酒未还黄菊晚，拟诗初就碧云秋。\n临高跂马君行矣，从此安期始欲愁。",
        "dynasty": "宋",
        "collection_info": null
    },
    {
        "title": "度黄叶岭怀寄清凉白云庵主",
        "author": "贺铸",
        "content": "黄叶岭头黄叶飞，白云庵畔白云归。\n叶随游子终相失，云伴禅翁得所依。\n会解腰间斩马剑，肯寻江上钓鱼矶。\n焚香扫地双林下，愿赎今生种种非。",
        "dynasty": "宋",
        "collection_info": null
    },
    {
        "title": "与张历阳追怀从禽之乐因赋",
        "author": "贺铸",
        "content": "宜秋门外养鹰坊，好草陂头射雉场。\n油幕毡庐张野饮，锦袍貂帽结戎装。\n兴阑落日黄尘断，梦后西风白髮长。\n谁念江湖独流寓，此情难话与渔郎。",
        "dynasty": "宋",
        "collection_info": null
    },
    {
        "title": "历阳姥矶下马上有怀京都游好",
        "author": "贺铸",
        "content": "楚泽初冬正穫田，孤鸿欲下却翻然。\n人烟隠约青山郭，云物离披小雪天。\n送别杯盘犹昨日，劳生鞍马遂穷年。\n故人多在金闺籍，谁念心寸如断絃。",
        "dynasty": "宋",
        "collection_info": null
    },
    {
        "title": "乌江石跂觜晚望有怀",
        "author": "贺铸",
        "content": "山色相衔类太行，江流东去亦浑黄。\n鲈鱼鲙美招来客，鸿雁书迟梦故乡。\n五斗月支何足道，一帆风便可能忘。\n归田有计非今日，莫把移文揭草堂。",
        "dynasty": "宋",
        "collection_info": null
    },
    {
        "title": "登乌江宝泉寺南山望金陵作",
        "author": "贺铸",
        "content": "我爱金陵望不厌，独寻微径蹑晴岚。\n柔桑浅草三月尾，踊塔飞楼一水南。\n苒苒流云牵仿像，迟迟艷日助醺酣。\n何须拊手歌桃叶，已觉王郎思不堪。",
        "dynasty": "宋",
        "collection_info": null
    },
    {
        "title": "乌江东乡往还马上作二首  其一",
        "author": "贺铸",
        "content": "黄尘随马染征衣，十里江皋送客晖。\n废井草荒蛙黾怒，下田沙涨芋魁肥。\n解缨拂树弄清浅，横榻扫云飞翠微。\n人生事事不如意，终日念归何日归。",
        "dynasty": "宋",
        "collection_info": null
    },
    {
        "title": "乌江东乡往还马上作二首  其二",
        "author": "贺铸",
        "content": "悠悠东去欲何之，草草西还可是归。\n残日两竿荒戍远，青山满眼故园非。\n江田经雨菰蒋熟，石路无风蠛蠓飞。\n回羡耕夫闲胜我，早收鸡犬闭柴扉。",
        "dynasty": "宋",
        "collection_info": null
    },
    {
        "title": "送历阳潘司户瑶移令归东鲁",
        "author": "贺铸",
        "content": "衰俗纷纷务近功，几人心迹与君同。\n低回州县青衫列，踊跃圣贤黄卷中。\n牛渚江山空夜月，河阳桃李再春风。\n相望鲁卫无多远，异日能寻卖药翁。",
        "dynasty": "宋",
        "collection_info": null
    },
    {
        "title": "再送潘仲宝兼寄彭城交旧",
        "author": "贺铸",
        "content": "风雨扁舟幸少留，为君持酒话徐州。\n白鱼紫蟹秋初美，戏马飞鸿梦屡游。\n二阮年来知健否，季真老去尽归休。\n白云庄畔多闲地，不惜横刀直换牛。",
        "dynasty": "宋",
        "collection_info": null
    },
    {
        "title": "九日怀京都旧游",
        "author": "贺铸",
        "content": "昔年九日登临处，把酒梁王旧吹台。\n今年九日登临处，江上黄华殊未开。\n一川落日随朝下，万里西风送雁来。\n节物可惊人更老，宦情归计两悠哉。",
        "dynasty": "宋",
        "collection_info": null
    },
    {
        "title": "戏答张商老",
        "author": "贺铸",
        "content": "扬子江头两信潮，送君西去木兰桡。\n依依暮雨鸳鸯梦，袅袅春风豆蔻梢。\n细字碧笺随雁到，小帘朱户抵天遥。\n长安触绪牵情地，不特魂销骨亦销。",
        "dynasty": "宋",
        "collection_info": null
    },
    {
        "title": "题定山寺法远上人壁",
        "author": "贺铸",
        "content": "支郎风味喜相亲，乘兴来寻雪后春。\n夹径竹阴疑碍马，隔江山色似招人。\n岂无暇日容高卧，如有闲田愿卜邻。\n预约东城二三子，岁时相过莫辞频。",
        "dynasty": "宋",
        "collection_info": null
    },
    {
        "title": "自历阳泛江至赤埭访别曹解",
        "author": "贺铸",
        "content": "我访故人不待招，沧江谓广纔容舠。\n离城五点寒更急，着岸两竿晴日高。\n别来书尺正坐懒，老去鞍马何堪劳。\n明年淮上更携手，醉步卧虹千丈桥。",
        "dynasty": "宋",
        "collection_info": null
    },
    {
        "title": "再由赤埭有怀曹梦得",
        "author": "贺铸",
        "content": "江上颠风倒客樯，江豚舞浪卷浑黄。\n故人漂泊知何处，何日平安到故乡。\n野色苍茫春尚浅，梦魂惝怳夜仍长。\n可无百斛兵厨醖，此段离忧未易忘。",
        "dynasty": "宋",
        "collection_info": null
    },
    {
        "title": "宿芥塘佛祠",
        "author": "贺铸",
        "content": "青青麰麦欲抽芒，浩荡东风晚更狂。\n微径断桥寻古寺，短篱高树隔横塘。\n开门未扫杨花雨，待晓先烧柏子香。\n底许暂忘行役倦，故人题字满长廊。",
        "dynasty": "宋",
        "collection_info": null
    },
    {
        "title": "送毕平仲西上",
        "author": "贺铸",
        "content": "吟鞭西指凤皇州，好趁华年访昔游。\n新样春衫裁白苎，旧题醉墨满青楼。\n鸣蛙雨细生梅润，扬燕风高报麦秋。\n须念江边桃叶女，定从今日望归舟。",
        "dynasty": "宋",
        "collection_info": null
    },
    {
        "title": "乌江广圣寺虚乐亭",
        "author": "贺铸",
        "content": "避雨孤篷泊柳阴，潮回溪曲稻花深。\n有时白鹭窥鱼下，竟日青蛙伴我吟。\n酒敌无人情落漠，云乡何处老侵寻。\n诛茅拟卜终焉计，不为清风暂解襟。",
        "dynasty": "宋",
        "collection_info": null
    },
    {
        "title": "乌江北道中作",
        "author": "贺铸",
        "content": "寒麦田畴雪糁花，暮潮洲渚水吞沙。\n凫鹥长作渔舟伴，桑柘深藏老圃家。\n浊酒纵贤谁与醉，青山有价不容赊。\n南来学得沧浪唱，却着征衫袖马挝。",
        "dynasty": "宋",
        "collection_info": null
    },
    {
        "title": "乌江泛舟寓目",
        "author": "贺铸",
        "content": "沧江浩渺寄星槎，望极纷纷两眼花。\n但见潮头澍木杪，直疑山背落天涯。\n鸱夷信得平生乐，仲御尤宜抵死夸。\n伧父惭非能赋手，渔郎若箇是诗家。",
        "dynasty": "宋",
        "collection_info": null
    },
    {
        "title": "迁家历阳江行夜泊黄泥潭怀寄冯善渊",
        "author": "贺铸",
        "content": "黄泥潭口檥征篷，回指东城祗眼中。\n半夜凫鹥先觉雨，连江葭菼自生风。\n青灯解作无眠伴，白酒难招一醉同。\n从此相思寖相远，便凭归棹附诗筒。",
        "dynasty": "宋",
        "collection_info": null
    },
    {
        "title": "檥舟当利港作",
        "author": "贺铸",
        "content": "为问溪头潮浅深，片帆长挂北归心。\n夜风吹雪晓尤怒，午日破云寒復阴。\n江淮行役殊未已，京洛朋游安事寻。\n何时稳坐饱麤饭，鼓腹东皋农父吟。",
        "dynasty": "宋",
        "collection_info": null
    },
    {
        "title": "放舟下江留寄王元胥",
        "author": "贺铸",
        "content": "桧檝淹留已涉旬，小窗犹得酒相亲。\n寒潮不应溪流涩，病客未行舟子嗔。\n挥手便分今夜月，断肠先见隔江春。\n凤皇台上长回首，何处高城与故人。",
        "dynasty": "宋",
        "collection_info": null
    },
    {
        "title": "兴龙节日渡江怀寄二友弟兼示同行",
        "author": "贺铸",
        "content": "燕庭冠佩拜炉香，丸剑纷纷想定场。\n江上烹鱼犹得信，座中惊雁已离行。\n浇愁酩酊一樽酒，破睡咿哑两艣床。\n不特赋诗怀二仲，故呈凡韵恼支郎。",
        "dynasty": "宋",
        "collection_info": null
    },
    {
        "title": "访金陵王闲叟不遇留别",
        "author": "贺铸",
        "content": "歌成五噫赁舂者，药不二价夺牛翁。\n衰俗何知贵公子，清贫颇有昔人风。\n君方上冢渡沔去，我适乘舟投剡中。\n差池相失重回首，好住海鸥忘塞鸿。",
        "dynasty": "宋",
        "collection_info": null
    },
    {
        "title": "题金陵长干寺塔",
        "author": "贺铸",
        "content": "南国长干古佛祠，浮图鸳瓦碧参差。\n欲追三阁登高作，非復六朝全盛时。\n檐角西风挂星斗，墙阴寒雨啸狐狸。\n劫灰终换人间世，石甃金棺好护持。",
        "dynasty": "宋",
        "collection_info": null
    },
    {
        "title": "题金陵天庆观钟阜轩",
        "author": "贺铸",
        "content": "霞构云扉不着关，甍檐开处见人间。\n断墙废井连东第，白塔青松对北山。\n昨夜桂娥奔月去，经秋芝盖御风还。\n玉虚真籍家声在，再熟金桃愿一攀。",
        "dynasty": "宋",
        "collection_info": null
    },
    {
        "title": "再酬讷师兼简清凉和上人",
        "author": "贺铸",
        "content": "莫谓功名是可希，定知求法不求衣。\n此身于世百无用，异日与君同所归。\n遮眼何关黄卷在，安心更悟白牛非。\n清凉有道平如掌，岂比他方大铁围。",
        "dynasty": "宋",
        "collection_info": null
    },
    {
        "title": "阻风白鹭洲招讷上人",
        "author": "贺铸",
        "content": "凤皇台下凤皇巢，白鹭洲边白鹭涛。\n舟未解维先望见，风能传语更相招。\n江南春物为谁好，淇上归心不自聊。\n何日结茅钟阜尾，幅巾相对一方袍。",
        "dynasty": "宋",
        "collection_info": null
    },
    {
        "title": "晚泊长芦有怀历阳金陵朋好",
        "author": "贺铸",
        "content": "犀照亭边两艣催，凤栖台下片帆开。\n龙盘虎踞行远矣，牛渚鸡笼安在哉。\n无端鞍马三年役，有意莼鲈异日来。\n樽酒故人谁待我，故应风月尚徘徊。",
        "dynasty": "宋",
        "collection_info": null
    },
    {
        "title": "上巳晚泊龟山作",
        "author": "贺铸",
        "content": "薄暮东风不满帆，迟迟未忍去淮南。\n故园犹在北山北，佳节可怜三月三。\n兰叶自供游女佩，芸编聊对故人谈。\n洛桥车骑相望客，曾为吴儿几许惭。",
        "dynasty": "宋",
        "collection_info": null
    },
    {
        "title": "扬州叙游",
        "author": "贺铸",
        "content": "迷藏九曲属樵耕，野草闲花故有情。\n废苑春风遽如许，隔江山色可怜生。\n新声度曲復谁道，古井酌泉聊独清。\n杜紫微灵定相笑，青楼薄倖不知名。",
        "dynasty": "宋",
        "collection_info": null
    },
    {
        "title": "和钱德循书怀",
        "author": "贺铸",
        "content": "咄嗟世与我相疏，岁月推排负壮图。\n狂客大难兼外监，方回小得胜常奴。\n胸中累块亦何有，鬲上督邮非所须。\n径买一舟归自好，五云溪接当家湖。",
        "dynasty": "宋",
        "collection_info": null
    },
    {
        "title": "席上呈钱德循",
        "author": "贺铸",
        "content": "枣华纂纂桑叶肥，老蚕起眠雏雀飞。\n南邻买酒劝行乐，越客废书歌式微。\n式微式微胡不归，明日会知今日非。\n旧溪手种水杨柳，长与秋风扫钓矶。",
        "dynasty": "宋",
        "collection_info": null
    },
    {
        "title": "壬申上元有怀金陵旧游",
        "author": "贺铸",
        "content": "瓦官大庭千步方，灯如流萤月如霜。\n高僧共礼旃檀像，游女来焚熏陆香。\n旧国破亡何物在，少年逐乐箇侬狂。\n别来白社更牢落，回首衡湘春梦长。",
        "dynasty": "宋",
        "collection_info": null
    },
    {
        "title": "送周元通昆仲官蜀",
        "author": "贺铸",
        "content": "周郎弟兄皆可人，外朗内润连城珍。\n樽酒逢迎记梁宋，联骖行迈度咸秦。\n宝鸡道上冰雪晚，金雁江边梅柳春。\n公暇乐游须念我，青衫白髮倦京尘。",
        "dynasty": "宋",
        "collection_info": null
    },
    {
        "title": "梦游金陵设堂故基",
        "author": "贺铸",
        "content": "燕堂遗址压西州，剪径扪萝出石头。\n老木骎骎太相逼，连冈衮衮欲东流。\n歌钟谁话前朝事，风雨魂惊别夜游。\n梦境浮生更多病，结茅归老信悠悠。",
        "dynasty": "宋",
        "collection_info": null
    },
    {
        "title": "寄清凉和上人二首  其一",
        "author": "贺铸",
        "content": "吾家无担石之储，朝四暮三如有余。\n北岳官粮饱妻子，南朝僧寺寓图书。\n迎船春色情亲我，坌马京尘笑谢渠。\n莫作江东步兵待，翻然端不为鲈鱼。",
        "dynasty": "宋",
        "collection_info": null
    },
    {
        "title": "寄清凉和上人二首  其二",
        "author": "贺铸",
        "content": "南国风流百不存，石头今是给孤园。\n山连雉堞犹侵路，潮送渔舟自到门。\n方丈定容居士病，贝多应待客儿翻。\n悬知后日逢迎际，桃李春风两不言。",
        "dynasty": "宋",
        "collection_info": null
    },
    {
        "title": "寄李赵二友生",
        "author": "贺铸",
        "content": "东风掠地百草青，颠毛余几今星星。\n长年婴疾断还往，无处避愁徒醉醒。\n联马寻芳狭斜道，衔舟待月沧浪亭。\n遥输此兴二公子，涨海未应沈一萍。",
        "dynasty": "宋",
        "collection_info": null
    },
    {
        "title": "呈李之仪",
        "author": "贺铸",
        "content": "淹卧疲筋快晓晴，屋头相报鹁鸪鸣。\n病侵老境可怜许，春入故园何似生。\n坐想兰亭通曲水，行闻上巳接清明。\n明年强健陪嘉集，定夺三觥赋不成。",
        "dynasty": "宋",
        "collection_info": null
    },
    {
        "title": "赠张之才",
        "author": "贺铸",
        "content": "夙龄垂耳慕飞黄，晚岁相逢两漫郎。\n浼我青衫奈尘土，误君白首坐文章。\n折腰仅厌米五斗，满腹莫骄钱一囊。\n多病劳生余有几，买山筑室愿邻墙。",
        "dynasty": "宋",
        "collection_info": null
    },
    {
        "title": "载病东归山阴酬别京都交旧",
        "author": "贺铸",
        "content": "我家湖水接山溪，载病东归路不迷。\n城郭依然辽海鹤，鹓鸿邈矣会稽鸡。\n可须印绶怀中出，幸有珠玑袖裏携。\n行赋渔歌寄亲串，春风吹渡浙江西。",
        "dynasty": "宋",
        "collection_info": null
    },
    {
        "title": "舟次淮阴呈邑令田望",
        "author": "贺铸",
        "content": "狂吟醉约昔悠悠，衰病方谐散浪游。\n蔬粥满杯供我饱，兰舟繫岸判君留。\n尘埃古剎寻遗篆，香火严祠谒故侯。\n晚具不须烹赤鲤，聊凭别后作书邮。",
        "dynasty": "宋",
        "collection_info": null
    },
    {
        "title": "高邮舟居对雪",
        "author": "贺铸",
        "content": "天涯晚岁客无欢，拥鼻微吟行路难。\n三楚浮程波淼淼，五陵归梦雪漫漫。\n兔园授简心犹壮，剡曲拏舟兴久阑。\n病骨支离仍禁酒，渔蓑重缉待春寒。",
        "dynasty": "宋",
        "collection_info": null
    },
    {
        "title": "留别王景通二首  其一",
        "author": "贺铸",
        "content": "早年放乐五云乡，远笑垣东侠少场。\n宪也但贫犹未病，公乎非酒自能狂。\n尘埃辇路春游散，灯火僧窗夜话长。\n后日相思枉缄幅，茱萸湾北付渔郎。",
        "dynasty": "宋",
        "collection_info": null
    },
    {
        "title": "留别王景通二首  其二",
        "author": "贺铸",
        "content": "游宦差池太半生，君方倥偬我伶俜。\n官衔转落百僚底，衫色浑偷两鬓青。\n张掾官曹抛胜日，向平家事汩余龄。\n相逢一段孟城梦，明发扁舟是浪萍。",
        "dynasty": "宋",
        "collection_info": null
    },
    {
        "title": "舟次广陵怀寄京都交旧",
        "author": "贺铸",
        "content": "朋游冠盖满京华，病客东流迹自赊。\n音驿未闻来日下，邻墙不见亦天涯。\n尚惭斗粟烦官廪，已指扁舟是我家。\n莫谓因风无可寄，雪梅开徧腊前花。",
        "dynasty": "宋",
        "collection_info": null
    },
    {
        "title": "广陵茱萸湾晚泊",
        "author": "贺铸",
        "content": "冷云抛雪未成花，过埭东风冻着沙。\n荻浦渔归初下雁，枫桥市散祗啼鸦。\n旧闻南国饶春事，行见东风换物华。\n老病心情亦何有，药囊诗卷是生涯。",
        "dynasty": "宋",
        "collection_info": null
    },
    {
        "title": "题杜仲观南康遗编后",
        "author": "贺铸",
        "content": "高吟晚节动江关，自况孤云岂易攀。\n赋鵩一篇传日下，骑鲸半夜去人间。\n知音谁復称流水，招隠吾方拟小山。\n固有清风千古在，不应空伴月明闲。",
        "dynasty": "宋",
        "collection_info": null
    },
    {
        "title": "感兴六首  其一",
        "author": "贺铸",
        "content": "雏雀学翻飞，不知毛羽微。\n青鵳笑高树，待尔饱朝饥。",
        "dynasty": "宋",
        "collection_info": null
    },
    {
        "title": "感兴六首  其二",
        "author": "贺铸",
        "content": "青鵳噉雀雏，饫饱侮鸢乌。\n不知皂鵰力，拏杀北城狐。",
        "dynasty": "宋",
        "collection_info": null
    },
    {
        "title": "感兴六首  其三",
        "author": "贺铸",
        "content": "皂鵰狞觜爪，飞走披肝脑。\n不知游猎儿，必尔鞴上老。",
        "dynasty": "宋",
        "collection_info": null
    },
    {
        "title": "感兴六首  其四",
        "author": "贺铸",
        "content": "猎儿燕楚俗，得意唯驰逐。\n不知庙堂上，坐饱万钱肉。",
        "dynasty": "宋",
        "collection_info": null
    },
    {
        "title": "感兴六首  其五",
        "author": "贺铸",
        "content": "庙堂击鲜食，日负天下责。\n不知五湖上，自有扁舟客。",
        "dynasty": "宋",
        "collection_info": null
    },
    {
        "title": "感兴六首  其六",
        "author": "贺铸",
        "content": "扁舟彼何人，国霸始谋身。\n不知钓鱼翁，羞作故人臣。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 初别后",
        "author": "贺铸",
        "content": "樽酒津亭别，还城何所投。\n无情是流水，断送到南州。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 过碧芦轩",
        "author": "贺铸",
        "content": "东轩美风月，诗酒伴欢呼。\n昨日墙阴过，依依见碧芦。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 出小市门",
        "author": "贺铸",
        "content": "小市门南路，旧游联马行。\n祇从前日别，秋草一番生。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 登飞鸿亭",
        "author": "贺铸",
        "content": "南京一登眺，朔雁正来宾。\n好去长淮北，殷勤访故人。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 游百步洪",
        "author": "贺铸",
        "content": "百步洪头水，秋霖一夜浑。\n相携濯缨处，无復履綦痕。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 登黄楼",
        "author": "贺铸",
        "content": "何处延明月，东城百尺楼。\n故人那得见，后夜是中秋。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 局中归",
        "author": "贺铸",
        "content": "不见西街客，归来即闭门。\n胡床面南树，鸟鹊啅黄昏。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 招元弼",
        "author": "贺铸",
        "content": "暑雨茅柴熟，秋风淮白肥。\n留连阮校尉，何日跨馿归。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 招文举",
        "author": "贺铸",
        "content": "后夜溪山雪，临门望子猷。\n莫因清兴尽，半道却回舟。",
        "dynasty": "宋",
        "collection_info": null
    },
    {
        "title": "怀寄寇元弼王文举十首 赋后诗",
        "author": "贺铸",
        "content": "偶得悲秋句，还惊旧社空。\n中庭步明月，朗咏与西风。",
        "dynasty": "宋",
        "collection_info": null
    },
    {
        "title": "马上重经旧游六言",
        "author": "贺铸",
        "content": "浅浅东流宛溪，当年罢酒分携。\n认得桥边杨柳，春风几度鸦啼。",
        "dynasty": "宋",
        "collection_info": null
    },
    {
        "title": "题惠崇画扇六言二首 梅花雪雀",
        "author": "贺铸",
        "content": "春雪霏霏晚梅，抱枝寒雀毰毸。\n陇下有人肠断，为衔芳信东来。",
        "dynasty": "宋",
        "collection_info": null
    },
    {
        "title": "题惠崇画扇六言二首 秋水芦雁",
        "author": "贺铸",
        "content": "塞南秋水陂塘，芦叶萧萧半黄。\n直北飞来鸿雁，端疑个是潇湘。",
        "dynasty": "宋",
        "collection_info": null
    },
    {
        "title": "答陈传道五首  其一",
        "author": "贺铸",
        "content": "客子厌京尘，长街风瞇目。\n安得卧南阳，清潭渍寒菊。",
        "dynasty": "宋",
        "collection_info": null
    },
    {
        "title": "答陈传道五首  其二",
        "author": "贺铸",
        "content": "游梁復归宋，南北更相送。\n失得两如何，劳劳不如梦。",
        "dynasty": "宋",
        "collection_info": null
    },
    {
        "title": "答陈传道五首  其三",
        "author": "贺铸",
        "content": "游宦几人达，不知强健归。\n未容夸昼锦，几见化缁衣。",
        "dynasty": "宋",
        "collection_info": null
    },
    {
        "title": "答陈传道五首  其四",
        "author": "贺铸",
        "content": "闻有高秋兴，清樽醉飞鸿。\n应悲故人远，薄晚面西风。",
        "dynasty": "宋",
        "collection_info": null
    },
    {
        "title": "答陈传道五首  其五",
        "author": "贺铸",
        "content": "倒橐黄金尽，方悲行路难。\n桂薪炊玉粒，可是乐长安。",
        "dynasty": "宋",
        "collection_info": null
    },
    {
        "title": "拟刘孝胜咏安仁得果",
        "author": "贺铸",
        "content": "果尽犹招手，车停更起尘。\n固应持一笑，先答近辕人。",
        "dynasty": "宋",
        "collection_info": null
    },
    {
        "title": "和王文举玉台体",
        "author": "贺铸",
        "content": "南城空目送，西馆断心期。\n悬知今夜思，明灯半下帷。",
        "dynasty": "宋",
        "collection_info": null
    },
    {
        "title": "梦后闻蛩",
        "author": "贺铸",
        "content": "笼灯耿欲灭，枕下虫声切。\n底许事相关，煎人肠断绝。",
        "dynasty": "宋",
        "collection_info": null
    },
    {
        "title": "寒宵叹",
        "author": "贺铸",
        "content": "可怜明月光，委曲照空床。\n自是元无梦，更悲今夜长。",
        "dynasty": "宋",
        "collection_info": null
    },
    {
        "title": "春晚楼上",
        "author": "贺铸",
        "content": "杨华吹復尽，春色但茫茫。\n独立西楼上，持情向夕阳。",
        "dynasty": "宋",
        "collection_info": null
    },
    {
        "title": "和王文举别馆初夏",
        "author": "贺铸",
        "content": "熏风酣绿树，午日思黄鹂。\n的的罗窗梦，西邻可得知。",
        "dynasty": "宋",
        "collection_info": null
    },
    {
        "title": "和陈传道秋日十咏 秋雨",
        "author": "贺铸",
        "content": "近砌掷鸣籤，长檐悬素绠。\n湿翅暝鸦归，高梧落寒井。",
        "dynasty": "宋",
        "collection_info": null
    },
    {
        "title": "和陈传道秋日十咏 秋晴",
        "author": "贺铸",
        "content": "归云去悠悠，长风来猎猎。\n檐角两长楸，斜阳晒黄叶。",
        "dynasty": "宋",
        "collection_info": null
    },
    {
        "title": "和陈传道秋日十咏 秋夜",
        "author": "贺铸",
        "content": "病骨倦空林，曳杖闲庭步。\n暗烛与寒虫，迢迢思风露。",
        "dynasty": "宋",
        "collection_info": null
    },
    {
        "title": "和陈传道秋日十咏 秋晓",
        "author": "贺铸",
        "content": "未捲半帘霜，犹疑在庭月。\n倚树汲清泉，疏风猎华髮。",
        "dynasty": "宋",
        "collection_info": null
    },
    {
        "title": "和陈传道秋日十咏 秋月",
        "author": "贺铸",
        "content": "霜空出华月，樽酒聊相对。\n别夜復婵娟，故人千里外。",
        "dynasty": "宋",
        "collection_info": null
    },
    {
        "title": "和陈传道秋日十咏 秋风",
        "author": "贺铸",
        "content": "纷纷脱柯叶，衮衮断根蓬。\n不待吹扬力，随风亦自东。",
        "dynasty": "宋",
        "collection_info": null
    },
    {
        "title": "和陈传道秋日十咏 秋望",
        "author": "贺铸",
        "content": "宿雨尘霾静，寒原黍稷空。\n临风聊放目，不为送飞鸿。",
        "dynasty": "宋",
        "collection_info": null
    },
    {
        "title": "和陈传道秋日十咏 秋兴",
        "author": "贺铸",
        "content": "拟从康乐公，双蹑登山屐。\n晴夜宿天台，披云看初日。",
        "dynasty": "宋",
        "collection_info": null
    },
    {
        "title": "和陈传道秋日十咏 秋燕",
        "author": "贺铸",
        "content": "梅梁巢已空，去此復何从。\n勿惮归飞远，冰霜不尔容。",
        "dynasty": "宋",
        "collection_info": null
    },
    {
        "title": "和陈传道秋日十咏 秋蝇",
        "author": "贺铸",
        "content": "不復怒飞声，朝鸡得擅鸣。\n婆娑犹有地，媚竈毕余生。",
        "dynasty": "宋",
        "collection_info": null
    },
    {
        "title": "和同行潘生悒悒悠悠二首  其一",
        "author": "贺铸",
        "content": "悒悒復悒悒，愁眠成梦泣。\n薄暮落花天，高楼面风立。",
        "dynasty": "宋",
        "collection_info": null
    },
    {
        "title": "和同行潘生悒悒悠悠二首  其二",
        "author": "贺铸",
        "content": "悠悠復悠悠，泪寄东风流。\n所思怅何许，西北齐云楼。",
        "dynasty": "宋",
        "collection_info": null
    },
    {
        "title": "长安在何许二首  其一",
        "author": "贺铸",
        "content": "长安在何许，疑是青天上。\n矫首遡西风，溪云断人望。",
        "dynasty": "宋",
        "collection_info": null
    },
    {
        "title": "长安在何许二首  其二",
        "author": "贺铸",
        "content": "长安在何许，疑在白日下。\n徘徊天一隅，华月生新夜。",
        "dynasty": "宋",
        "collection_info": null
    },
    {
        "title": "怀寄清凉和上人二首  其一",
        "author": "贺铸",
        "content": "不见江南客，愿听江南钟。\n倾耳度遥夜，天寒多北风。",
        "dynasty": "宋",
        "collection_info": null
    },
    {
        "title": "怀寄清凉和上人二首  其二",
        "author": "贺铸",
        "content": "试问江南客，何时肯度杯。\n多情是湖水，每日石头来。",
        "dynasty": "宋",
        "collection_info": null
    },
    {
        "title": "梅华寄清凉和上人",
        "author": "贺铸",
        "content": "石头城上客，领取一枝梅。\n何事春消息，今从江北来。",
        "dynasty": "宋",
        "collection_info": null
    },
    {
        "title": "送僧法印智因西上",
        "author": "贺铸",
        "content": "千里长淮北，东风破雪寒。\n此行休问路，蓦直到长安。",
        "dynasty": "宋",
        "collection_info": null
    },
    {
        "title": "怀寄彭城朋好十首 寇三",
        "author": "贺铸",
        "content": "元弼今安健，音尘久阔疏。\n早年倾盖意，白首復何如。",
        "dynasty": "宋",
        "collection_info": null
    },
    {
        "title": "怀寄彭城朋好十首 张大",
        "author": "贺铸",
        "content": "努力张谋父，躬耕老白云。\n无年俭足用，此外奈何君。",
        "dynasty": "宋",
        "collection_info": null
    },
    {
        "title": "怀寄彭城朋好十首 刘四",
        "author": "贺铸",
        "content": "子仲安贫者，毗陵久罢归。\n秋风一相忆，頼有燕西飞。",
        "dynasty": "宋",
        "collection_info": null
    },
    {
        "title": "怀寄彭城朋好十首 张十七",
        "author": "贺铸",
        "content": "好在张居士，云龙寄梦频。\n西斋见风月，连榻復何人。",
        "dynasty": "宋",
        "collection_info": null
    },
    {
        "title": "怀寄彭城朋好十首 董大",
        "author": "贺铸",
        "content": "希远来彭泽，聊为三径资。\n拂衣归底处，命驾定何时。",
        "dynasty": "宋",
        "collection_info": null
    },
    {
        "title": "怀寄彭城朋好十首 陈二",
        "author": "贺铸",
        "content": "远寄陈传道，穷秋亦罢官。\n还驱款段马，吟雪向长安。",
        "dynasty": "宋",
        "collection_info": null
    },
    {
        "title": "怀寄彭城朋好十首 王十三",
        "author": "贺铸",
        "content": "不见会之久，每思诗酒豪。\n扁舟由甬上，乘兴可须招。",
        "dynasty": "宋",
        "collection_info": null
    },
    {
        "title": "怀寄彭城朋好十首 王七",
        "author": "贺铸",
        "content": "子敏超龙级，得官何处州。\n它时趋洛下，独与士龙游。",
        "dynasty": "宋",
        "collection_info": null
    },
    {
        "title": "怀寄彭城朋好十首 寇十一",
        "author": "贺铸",
        "content": "寇叔情何厚，邮筒数得书。\n前春应上冢，能访酒家无。",
        "dynasty": "宋",
        "collection_info": null
    },
    {
        "title": "怀寄彭城朋好十首 王三",
        "author": "贺铸",
        "content": "试吏王文举，俄缠风树哀。\n明年道濉上，为尔一徘徊。",
        "dynasty": "宋",
        "collection_info": null
    },
    {
        "title": "和钱德循古意二首  其一",
        "author": "贺铸",
        "content": "驾犁岂知耕，布谷不入田。\n大农坐官府，百吏饱穷年。",
        "dynasty": "宋",
        "collection_info": null
    },
    {
        "title": "和钱德循古意二首  其二",
        "author": "贺铸",
        "content": "维汉南有箕，垂象列三辰。\n长司簸扬职，糠秕居前尘。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其一",
        "author": "贺铸",
        "content": "千载君臣会，将图不世功。\n卷收天下福，偏厚右扶风。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其二",
        "author": "贺铸",
        "content": "帷幄参神算，边尘万里清。\n西藩聊偃息，犹是一长城。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其三",
        "author": "贺铸",
        "content": "公论由来重，高怀此去轻。\n吾非厚知己，感叹此苍生。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其四",
        "author": "贺铸",
        "content": "新书许从事，狡穴荡应空。\n寄语征西将，无矜猎犬功。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其五",
        "author": "贺铸",
        "content": "前日神州尹，声华掩赵张。\n春风长有待，难树是甘棠。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其六",
        "author": "贺铸",
        "content": "来暖西枢席，斯民頼已多。\n前春凤池水，四海涨恩波。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其七",
        "author": "贺铸",
        "content": "门阑曳裾客，皆自许人豪。\n今日宸廷下，谁知北郭骚。",
        "dynasty": "宋",
        "collection_info": null
    },
    {
        "title": "送王西枢出镇郑圃八首  其八",
        "author": "贺铸",
        "content": "衮绣行将復，沙堤百里东。\n病夫虽老矣，犹解赋豳风。",
        "dynasty": "宋",
        "collection_info": null
    },
    {
        "title": "题海陵寓舍二首  其一",
        "author": "贺铸",
        "content": "池上千条柳，依依解占春。\n自怜衰飒鬓，不与物争新。",
        "dynasty": "宋",
        "collection_info": null
    },
    {
        "title": "题海陵寓舍二首  其二",
        "author": "贺铸",
        "content": "池上雪初消，春鸦已占巢。\n自怜流寓迹，无地可诛茅。",
        "dynasty": "宋",
        "collection_info": null
    },
    {
        "title": "追和亡友杜仲观古黄生曲三首  其一",
        "author": "贺铸",
        "content": "朝为去山云，暮为还山雨。\n谁谓物无情，欢期不知许。",
        "dynasty": "宋",
        "collection_info": null
    },
    {
        "title": "追和亡友杜仲观古黄生曲三首  其二",
        "author": "贺铸",
        "content": "欢归夜何其，月照临门别。\n后夜待欢来，开门但明月。",
        "dynasty": "宋",
        "collection_info": null
    },
    {
        "title": "追和亡友杜仲观古黄生曲三首  其三",
        "author": "贺铸",
        "content": "要知两侬心，等是它山石。\n此诚不可转，彼情无自入。",
        "dynasty": "宋",
        "collection_info": null
    },
    {
        "title": "京居感兴五首  其一",
        "author": "贺铸",
        "content": "壮图可復道，罄折营五斗。\n负郭二顷田，何时落吾手。",
        "dynasty": "宋",
        "collection_info": null
    },
    {
        "title": "京居感兴五首  其二",
        "author": "贺铸",
        "content": "平生感激心，炯炯徒自许。\n尘埃五十絃，难为齐人拊。",
        "dynasty": "宋",
        "collection_info": null
    },
    {
        "title": "京居感兴五首  其三",
        "author": "贺铸",
        "content": "稠人致高位，一二难遽数。\n骠骑彼将军，未应贤第五。",
        "dynasty": "宋",
        "collection_info": null
    },
    {
        "title": "京居感兴五首  其四",
        "author": "贺铸",
        "content": "扰扰尘笼下，容身亦自贤。\n横尸道边子，共笑直如弦。",
        "dynasty": "宋",
        "collection_info": null
    },
    {
        "title": "京居感兴五首  其五",
        "author": "贺铸",
        "content": "长言与短调，谁谓高游艺。\n谩赋芳草篇，长安居不易。",
        "dynasty": "宋",
        "collection_info": null
    },
    {
        "title": "和邠老郎官湖怀古五首  其一",
        "author": "贺铸",
        "content": "郎官老辞笔，得尔寿春碑。\n姦贼余灵在，斯文是戮尸。",
        "dynasty": "宋",
        "collection_info": null
    },
    {
        "title": "和邠老郎官湖怀古五首  其二",
        "author": "贺铸",
        "content": "白也遭时网，临年放夜郎。\n何妨去物远，当道横豺狼。",
        "dynasty": "宋",
        "collection_info": null
    },
    {
        "title": "和邠老郎官湖怀古五首  其三",
        "author": "贺铸",
        "content": "昔人泯黄壤，陈迹变沧波。\n劫火洞然坏，无如嘉句何。",
        "dynasty": "宋",
        "collection_info": null
    },
    {
        "title": "和邠老郎官湖怀古五首  其四",
        "author": "贺铸",
        "content": "杜守王明府，吾知夫不凡。\n解持余酒胾，一饫逐臣馋。",
        "dynasty": "宋",
        "collection_info": null
    },
    {
        "title": "和邠老郎官湖怀古五首  其五",
        "author": "贺铸",
        "content": "岑辅何为者，当年唱不应。\n名随诗石在，附骥两青蝇。",
        "dynasty": "宋",
        "collection_info": null
    },
    {
        "title": "江夏八咏 磨剑池",
        "author": "贺铸",
        "content": "祖龙砺长剑，昔道此南巡。\n徒挟雄铓利，湘川奈水神。",
        "dynasty": "宋",
        "collection_info": null
    },
    {
        "title": "江夏八咏 灵竹寺",
        "author": "贺铸",
        "content": "孟公泣竹地，今是布金园。\n不保五亩宅，非无百代孙。",
        "dynasty": "宋",
        "collection_info": null
    },
    {
        "title": "江夏八咏 祖贯墓铭",
        "author": "贺铸",
        "content": "高岸已为谷，斯人如蜕蝉。\n固应留宝刻，信示当家仙。",
        "dynasty": "宋",
        "collection_info": null
    },
    {
        "title": "江夏八咏 舒元舆榜",
        "author": "贺铸",
        "content": "□□□□□，□□□□□。\n□□□□□，□□□□□。",
        "dynasty": "宋",
        "collection_info": null
    },
    {
        "title": "江夏八咏 奇章亭",
        "author": "贺铸",
        "content": "亭揭奇章榜，斯民孰去思。\n多惭羊叔子，涕泗岘山碑。",
        "dynasty": "宋",
        "collection_info": null
    },
    {
        "title": "江夏八咏 赵佗石",
        "author": "贺铸",
        "content": "南津赵佗石，云是昔人舟。\n长怀精卫志，不碍长江流。",
        "dynasty": "宋",
        "collection_info": null
    },
    {
        "title": "江夏八咏 石镜亭",
        "author": "贺铸",
        "content": "西戍夕阳晴，东城石镜明。\n有山名八字，供作两眉横。",
        "dynasty": "宋",
        "collection_info": null
    },
    {
        "title": "江夏八咏 龙穴渡",
        "author": "贺铸",
        "content": "应龙昔此去，雷雨助腾伸。\n旧穴潜鲛蜃，风波横要津。",
        "dynasty": "宋",
        "collection_info": null
    },
    {
        "title": "变竹枝词九首  其一",
        "author": "贺铸",
        "content": "莫把雕檀楫，江清如可涉。\n但闻歌竹枝，不见迎桃叶。",
        "dynasty": "宋",
        "collection_info": null
    },
    {
        "title": "变竹枝词九首  其二",
        "author": "贺铸",
        "content": "隔岸东西州，清川拍岸流。\n但闻竹枝曲，不见青翰舟。",
        "dynasty": "宋",
        "collection_info": null
    },
    {
        "title": "变竹枝词九首  其三",
        "author": "贺铸",
        "content": "露湿云罗碧，月澄江练白。\n但闻竹枝歌，不见骑鲸客。",
        "dynasty": "宋",
        "collection_info": null
    },
    {
        "title": "变竹枝词九首  其四",
        "author": "贺铸",
        "content": "北渚芙蓉开，褰裳拟属媒。\n但闻竹枝曲，不见莫愁来。",
        "dynasty": "宋",
        "collection_info": null
    },
    {
        "title": "变竹枝词九首  其五",
        "author": "贺铸",
        "content": "西戍长回首，高城当夏口。\n但闻竹枝歌，不见行吟叟。",
        "dynasty": "宋",
        "collection_info": null
    },
    {
        "title": "变竹枝词九首  其六",
        "author": "贺铸",
        "content": "南浦下鱼筒，孤篷信晚风。\n但闻竹枝曲，不见沧浪翁。",
        "dynasty": "宋",
        "collection_info": null
    },
    {
        "title": "变竹枝词九首  其七",
        "author": "贺铸",
        "content": "胜概今犹昨，层楼栖燕雀。\n但闻歌竹枝，不见乘黄鹤。",
        "dynasty": "宋",
        "collection_info": null
    },
    {
        "title": "变竹枝词九首  其八",
        "author": "贺铸",
        "content": "危构压江东，江山形胜雄。\n但闻竹枝曲，不见胡床公。",
        "dynasty": "宋",
        "collection_info": null
    },
    {
        "title": "变竹枝词九首  其九",
        "author": "贺铸",
        "content": "蒹葭被洲渚，鳬鹜方容与。\n但闻歌竹枝，不见题鹦鹉。",
        "dynasty": "宋",
        "collection_info": null
    },
    {
        "title": "题画卷后六言二首 关路逢僧图",
        "author": "贺铸",
        "content": "蹇馿乌帽禅客，落日黄尘故关。\n已悔弃繻昔去，更逢挈履今还。",
        "dynasty": "宋",
        "collection_info": null
    },
    {
        "title": "题画卷后六言二首 鸣琴召鹤图",
        "author": "贺铸",
        "content": "结茅百尺荒台，杖藜一径莓苔。\n谢绝鸡羣老鹤，不应端为琴来。",
        "dynasty": "宋",
        "collection_info": null
    },
    {
        "title": "清燕堂",
        "author": "贺铸",
        "content": "雀声啧啧燕飞飞，在得残红一两枝。\n睡思乍来还乍去，日长披卷下帘时。",
        "dynasty": "宋",
        "collection_info": null
    },
    {
        "title": "北园初夏",
        "author": "贺铸",
        "content": "天气清和树荫浓，冥蒙薄雨湿帘栊。\n蔫红半落生香在，向晚玫瑰架上风。",
        "dynasty": "宋",
        "collection_info": null
    },
    {
        "title": "秋风登城楼",
        "author": "贺铸",
        "content": "袭人风露觉秋初，临水高楼更雨余。\n天幕鲜明河影淡，行云流月两徐徐。",
        "dynasty": "宋",
        "collection_info": null
    },
    {
        "title": "初见白髮示内",
        "author": "贺铸",
        "content": "安能屈指计封侯，西日东风见白头。\n信是色身非我有，若论身外更悠悠。",
        "dynasty": "宋",
        "collection_info": null
    },
    {
        "title": "局中归",
        "author": "贺铸",
        "content": "心火成灰不復然，故园笑别十三年。\n晚凉退食无余事，坐与儿曹挽纸鸢。",
        "dynasty": "宋",
        "collection_info": null
    },
    {
        "title": "野步",
        "author": "贺铸",
        "content": "津头微径望城斜，水落孤村格嫩沙。\n黄草庵中疏雨湿，白头翁妪坐看瓜。",
        "dynasty": "宋",
        "collection_info": null
    },
    {
        "title": "和崔若拙四时田家词四首  其一",
        "author": "贺铸",
        "content": "鼓声迎客醉还家，社树团栾日影斜。\n共喜今年春赛好，缠头红有象生花。",
        "dynasty": "宋",
        "collection_info": null
    },
    {
        "title": "和崔若拙四时田家词四首  其二",
        "author": "贺铸",
        "content": "野蔓牵花过短墙，麦秋时节併蚕忙。\n迎门老父延行客，井汲清甘树荫凉。",
        "dynasty": "宋",
        "collection_info": null
    },
    {
        "title": "和崔若拙四时田家词四首  其三",
        "author": "贺铸",
        "content": "鸡声犬吠远相望，社酒登槽唤客尝。\n晓日晴明陂更阔，风吹荞麦蜜花香。",
        "dynasty": "宋",
        "collection_info": null
    },
    {
        "title": "和崔若拙四时田家词四首  其四",
        "author": "贺铸",
        "content": "晚雪漫漫没兔罝，满杯豆粥饷邻家。\n夜长少妇无舂织，一点青灯伴缉麻。",
        "dynasty": "宋",
        "collection_info": null
    },
    {
        "title": "西城马上",
        "author": "贺铸",
        "content": "烛冷尘消过上元，晴明风日柳初繁。\n偷闲偶到西城陌，喜见青山似故园。",
        "dynasty": "宋",
        "collection_info": null
    },
    {
        "title": "再游西城",
        "author": "贺铸",
        "content": "柳条破眼已堪攀，鹭下城隅水一湾。\n后日重来寒食近，杏花林外见青山。",
        "dynasty": "宋",
        "collection_info": null
    },
    {
        "title": "东城送客马上",
        "author": "贺铸",
        "content": "向午孤烟起客樯，一陂春水两鸳鸯。\n渔童解唱沧浪曲，应笑尘埃马上郎。",
        "dynasty": "宋",
        "collection_info": null
    },
    {
        "title": "魏城东",
        "author": "贺铸",
        "content": "短短宫墙见杏花，霏霏晚雨湿啼鸦。\n欲将今夜思归梦，凭仗春风吹到家。",
        "dynasty": "宋",
        "collection_info": null
    },
    {
        "title": "成安道中怀寄冯惟逸",
        "author": "贺铸",
        "content": "苍面黄须过壮时，欲投闲去两难期。\n人生自是无根物，南北东西任所之。",
        "dynasty": "宋",
        "collection_info": null
    },
    {
        "title": "李固道中怀寄杜邯郸",
        "author": "贺铸",
        "content": "西望丛台百尺间，车轮无角不知还。\n大夫庭下长无讼，谁伴青堂整日闲。",
        "dynasty": "宋",
        "collection_info": null
    },
    {
        "title": "僧居对雨二首  其一",
        "author": "贺铸",
        "content": "檐雨溅溅滴砌沙，绿丛深处一榴花。\n小窗隠几俄成梦，堪笑无功饭后茶。",
        "dynasty": "宋",
        "collection_info": null
    },
    {
        "title": "僧居对雨二首  其二",
        "author": "贺铸",
        "content": "平沙四绕护城堤，小雨经旬不作泥。\n似与幽人慰牢落，一双黄鸟隔墙啼。",
        "dynasty": "宋",
        "collection_info": null
    },
    {
        "title": "再涉南罗渡",
        "author": "贺铸",
        "content": "滞水生苔没马蹄，涨沙隠约见金堤。\n禹功寖久人无继，未信东流不復西。",
        "dynasty": "宋",
        "collection_info": null
    },
    {
        "title": "金堤客舍望南乐城",
        "author": "贺铸",
        "content": "黄流漫涣浸城根，烟火依微日欲昏。\n禾黍不登非政罪，居人犹得饱鱼飧。",
        "dynasty": "宋",
        "collection_info": null
    },
    {
        "title": "过澶魏被水民居二首  其一",
        "author": "贺铸",
        "content": "带沙畎亩几经淤，半死黄桑绕故墟。\n未必邻封政如虎，自甘十室九为鱼。",
        "dynasty": "宋",
        "collection_info": null
    },
    {
        "title": "过澶魏被水民居二首  其二",
        "author": "贺铸",
        "content": "莫问居人溺与逃，破篱敧屋宿渔舠。\n中庭老树秋风后，鹳鹤将雏夺鹊巢。",
        "dynasty": "宋",
        "collection_info": null
    },
    {
        "title": "离冠氏道中",
        "author": "贺铸",
        "content": "别酒厌厌一据鞍，远林微径雪迷漫。\n伤心不似来时路，柳摆东风絮作团。",
        "dynasty": "宋",
        "collection_info": null
    },
    {
        "title": "冬夜怀寄周文清郭天辅",
        "author": "贺铸",
        "content": "壁缸向灭砚生澌，仰屋重哦旧卷诗。\n悬想北园闲散伴，青钱堆坐赌宫棋。",
        "dynasty": "宋",
        "collection_info": null
    },
    {
        "title": "病告中答王锜见招",
        "author": "贺铸",
        "content": "伏枥驽骀伏枕人，不应俱是厌京尘。\n东城自有乘肥客，白苎新裁探候春。",
        "dynasty": "宋",
        "collection_info": null
    },
    {
        "title": "檥舟广津门外作",
        "author": "贺铸",
        "content": "綵蝀桥西七日留，几回回首凤皇楼。\n如何一叶扁舟裏，载得离人万斛愁。",
        "dynasty": "宋",
        "collection_info": null
    },
    {
        "title": "晚泊会亭",
        "author": "贺铸",
        "content": "后日符离復舍舟，马蹄尘土入徐州。\n祇应明月曾相识，伴我时登燕子楼。",
        "dynasty": "宋",
        "collection_info": null
    },
    {
        "title": "题承天寺竹轩",
        "author": "贺铸",
        "content": "征衫初解就僧床，惠我翛然一枕凉。\n赤日黄尘畏途裏，此君风味可能忘。",
        "dynasty": "宋",
        "collection_info": null
    },
    {
        "title": "杨柳枝词二首  其一",
        "author": "贺铸",
        "content": "方过清明雨后天，回塘照影弄跹跹。\n深情拟属风光主，爱惜长条待少年。",
        "dynasty": "宋",
        "collection_info": null
    },
    {
        "title": "杨柳枝词二首  其二",
        "author": "贺铸",
        "content": "杨柳东风尽日吹，柔条应自不禁持。\n都门三月伤心地，强半青青赠别离。",
        "dynasty": "宋",
        "collection_info": null
    },
    {
        "title": "自卫还徐憩永城王氏园",
        "author": "贺铸",
        "content": "归路尘埃懒着鞭，北窗仰枕碧云天。\n柴桑此兴无人学，负尔清风七百年。",
        "dynasty": "宋",
        "collection_info": null
    },
    {
        "title": "席上分韵寄陈传道",
        "author": "贺铸",
        "content": "忍穿布袜与青鞋，困走京尘十二街。\n拟仗飞云寄招隠，东风吹送落君怀。",
        "dynasty": "宋",
        "collection_info": null
    },
    {
        "title": "东平周村驿观临川吴公题",
        "author": "贺铸",
        "content": "顿辔挥毫墨尚新，碧纱从此碧生尘。\n可怜庭下长杨树，犹有清阴待路人。",
        "dynasty": "宋",
        "collection_info": null
    },
    {
        "title": "九日答张谋父见招",
        "author": "贺铸",
        "content": "昨夜新霜满菊丛，起来何面对西风。\n白衣送酒无消息，頼有西邻张长公。",
        "dynasty": "宋",
        "collection_info": null
    },
    {
        "title": "九日张谋父席上",
        "author": "贺铸",
        "content": "浪竹低枝扫隙尘，到帘清月欲留人。\n西家一斛黄华酒，沈醉吴音贺季真。",
        "dynasty": "宋",
        "collection_info": null
    },
    {
        "title": "早发斜沟道中寄王有元",
        "author": "贺铸",
        "content": "处处春林有鸟啼，恨无芳酒一樽携。\n何缘復得彭城梦，日日东风送我西。",
        "dynasty": "宋",
        "collection_info": null
    },
    {
        "title": "泊舟永城寄京都朋游",
        "author": "贺铸",
        "content": "正西千里是青门，桥下春流带雨浑。\n想见旧游芳草合，有谁楼上与销魂。",
        "dynasty": "宋",
        "collection_info": null
    },
    {
        "title": "将发永城题陈伯隽蒙轩",
        "author": "贺铸",
        "content": "几对春风把酒杯，小舟临发更徘徊。\n四明狂客重来日，庭下榴花开未开。",
        "dynasty": "宋",
        "collection_info": null
    },
    {
        "title": "京居暮春感兴二首  其一",
        "author": "贺铸",
        "content": "闲坊税屋远人羣，晨鹊昏鸦亦厌闻。\n无奈春风作多事，满庭花絮正纷纷。",
        "dynasty": "宋",
        "collection_info": null
    },
    {
        "title": "京居暮春感兴二首  其二",
        "author": "贺铸",
        "content": "扰扰奔蹄与疾轮，九街寻胜作狂人。\n东风漫送朝来雨，可奈长安自古尘。",
        "dynasty": "宋",
        "collection_info": null
    },
    {
        "title": "春夜对月",
        "author": "贺铸",
        "content": "丽景门头初月明，清川灯火两桥横。\n一舟若许东南去，何啻西风羽翼生。",
        "dynasty": "宋",
        "collection_info": null
    },
    {
        "title": "游夷门资福佛祠园",
        "author": "贺铸",
        "content": "百根高树挂凌霄，鶗鴂飞来深处巢。\n心喜它年有归着，白衣居士此诛茅。",
        "dynasty": "宋",
        "collection_info": null
    },
    {
        "title": "卯醉口号",
        "author": "贺铸",
        "content": "丙寅元佑初年冬，贺老困寓京尘中。\n无心炙手权门热，曝背晴阳坐屋东。",
        "dynasty": "宋",
        "collection_info": null
    },
    {
        "title": "汴下晚归",
        "author": "贺铸",
        "content": "隋渠经雪已流冰，乘兴东游恐未能。\n试问何人知夜永，一樽相伴小窗灯。",
        "dynasty": "宋",
        "collection_info": null
    },
    {
        "title": "陈留道中",
        "author": "贺铸",
        "content": "强半春风掩户庭，出门唯见麦青青。\n从来赤白歌桃李，曾与何人伴醉酲。",
        "dynasty": "宋",
        "collection_info": null
    },
    {
        "title": "过曹氏园马上作",
        "author": "贺铸",
        "content": "香风细细出重墙，不见繁枝已断肠。\n知有何人卷帘箔，卧看零落满斜阳。",
        "dynasty": "宋",
        "collection_info": null
    },
    {
        "title": "和人伤春",
        "author": "贺铸",
        "content": "入帘轻絮故依人，梦后题诗欲判春。\n纵使相思解销骨，此情终未作黄尘。",
        "dynasty": "宋",
        "collection_info": null
    },
    {
        "title": "重赋京居暮春感兴",
        "author": "贺铸",
        "content": "怒风狂雨信悠悠，收拾春华不少留。\n祗有柳绵吹未尽，墙阴落泊伴人愁。",
        "dynasty": "宋",
        "collection_info": null
    },
    {
        "title": "送人朝飨裕陵",
        "author": "贺铸",
        "content": "三年不见鼎湖龙，弓剑尘埃玉座空。\n白髮孤臣心断绝，满山明月柏城风。",
        "dynasty": "宋",
        "collection_info": null
    },
    {
        "title": "登兴国寺楼",
        "author": "贺铸",
        "content": "怪槐风动绿鬅鬙，廊外时闻演梵僧。\n怊怅无人共樽酒，可怜明月最高层。",
        "dynasty": "宋",
        "collection_info": null
    },
    {
        "title": "李氏池上",
        "author": "贺铸",
        "content": "湖外西风吹雨丝，半随杨柳拂涟漪。\n女郎偷折藕花去，沙上鸳鸯睡不知。",
        "dynasty": "宋",
        "collection_info": null
    },
    {
        "title": "游庄严寺园",
        "author": "贺铸",
        "content": "石楠花落小池清，独下平桥弄扇行。\n蔽日绿阴无觅处，不如归去两三声。",
        "dynasty": "宋",
        "collection_info": null
    },
    {
        "title": "黄埭魏氏见江亭",
        "author": "贺铸",
        "content": "浮生欲寄酒杯间，马上谁容一日闲。\n不是登高粗能赋，老夫真负尔江山。",
        "dynasty": "宋",
        "collection_info": null
    },
    {
        "title": "题赠芥堂老僧遇来",
        "author": "贺铸",
        "content": "岁计江边二顷田，不能多应世间缘。\n闭门密竹荒松裏，杯粥炉香六十年。",
        "dynasty": "宋",
        "collection_info": null
    },
    {
        "title": "茅塘马上",
        "author": "贺铸",
        "content": "壮图忽忽负当年，回羡农儿过我贤。\n水落陂塘秋日薄，仰眠牛背看青天。",
        "dynasty": "宋",
        "collection_info": null
    },
    {
        "title": "阻风小孤山晚晴作",
        "author": "贺铸",
        "content": "小孤山下晚波恬，妥堕青鬟玉镜奁。\n借与彭郎作眉样，西南初月正尖纤。",
        "dynasty": "宋",
        "collection_info": null
    },
    {
        "title": "题汉阳寓舍老桑",
        "author": "贺铸",
        "content": "曾无沃若饱吴蚕，腹蠹聊供啄木馋。\n底事殷勤喭元绪，不应有意附炎炎。",
        "dynasty": "宋",
        "collection_info": null
    },
    {
        "title": "秋江晚望",
        "author": "贺铸",
        "content": "黄芦洲渚赤枫林，林外残阳迭嶂深。\n记得广陵城裏市，董源横障卖千金。",
        "dynasty": "宋",
        "collection_info": null
    },
    {
        "title": "和吴达夫见过留题",
        "author": "贺铸",
        "content": "雀罗门巷不容车，杖屦相过一试茶。\n后日相思会乘兴，五云溪上是侬家。",
        "dynasty": "宋",
        "collection_info": null
    },
    {
        "title": "题诗卷后",
        "author": "贺铸",
        "content": "诗岂穷人穷者工，斯言闻诸六一翁。\n端惭少作老更拙，不废汝诗吾固穷。",
        "dynasty": "宋",
        "collection_info": null
    },
    {
        "title": "答僧讷",
        "author": "贺铸",
        "content": "唐代衣冠高四姓，天宗之亚荥阳郑。\n不坠家声五百年，桂籍相望三叶庆。\n上人猛谢区中缘，破冠投栉还童颠。\n寸灰已灭五经笥，来入辨才无碍禅。\n我窃官粮众人后，相逢宛是平生旧。\n一闻南国白头吟，万媿西风碧云陋。\n老鹤终辞鸡鹜羣，谁将断绠绊浮云。\n它日传衣度梅岭，解留何语与将军。",
        "dynasty": "宋",
        "collection_info": null
    },
    {
        "title": "登海陵齐云楼",
        "author": "贺铸",
        "content": "楼外浮云何可攀，聊持樽酒共销闲。\n归心欻起登临际，春色来从想像间。\n晚雪晞时见芳草，沧波尽处欠青山。\n长安桃李行应好，解笑刘郎底未还。",
        "dynasty": "宋",
        "collection_info": null
    },
    {
        "title": "酬别曾忱",
        "author": "贺铸",
        "content": "昔年室迩叹人遐，少日相逢别日赊。\n聊寄归心天北雁，会乘高兴斗边槎。\n雷惊白昼龙蛇起，风荡青春草木华。\n谁念渠伊独憔悴，岂容平世赋怀沙。",
        "dynasty": "宋",
        "collection_info": null
    },
    {
        "title": "送张师常之官南雄",
        "author": "贺铸",
        "content": "爰居蹭蹬海西头，紫凤求皇亦少留。\n持酒一樽明日别，题诗几处旧年游。\n春风白芷江南岸，暑雨黄梅岭上州。\n却望衡阳千里远，悬知无雁託音邮。",
        "dynasty": "宋",
        "collection_info": null
    },
    {
        "title": "送方安行之官高密令",
        "author": "贺铸",
        "content": "平世功名输阿童，束书洗剑栖渔篷。\n晚交东武百里长，想见桐庐三拜风。\n白雪兴阑吟社远，绿槐阴合讼庭空。\n它年朱绂指东道，试访钓鳌浮玉翁。",
        "dynasty": "宋",
        "collection_info": null
    },
    {
        "title": "送江与京归山阳",
        "author": "贺铸",
        "content": "山阳泽国四无山，百雉危城两水关。\n杨柳遥知紫极路，沧波长羡白鸥闲。\n病来药裹为吾累，兴尽渔舟送子还。\n风月异时何限思，区区併入尺书间。",
        "dynasty": "宋",
        "collection_info": null
    },
    {
        "title": "海陵书事",
        "author": "贺铸",
        "content": "海滨流浪胡为乎，况復支离百病余。\n三月逢梅识春色，半年无雁託归书。\n老乌啄屋巫呼鬼，野艇横门米换鱼。\n回首扬州纔百里，画桥风月可怜渠。",
        "dynasty": "宋",
        "collection_info": null
    },
    {
        "title": "闻鶑有怀故园",
        "author": "贺铸",
        "content": "海陵春后雨冥冥，耳厌蛙嗥鹳齿鸣。\n何意东亭好风日，流鶑忽作故园声。\n故园千里长牵梦，老病三年不废情。\n想见杨花收卷尽，绿苔池院落朱樱。",
        "dynasty": "宋",
        "collection_info": null
    },
    {
        "title": "海陵西楼寓目",
        "author": "贺铸",
        "content": "天涯樽酒与谁开，风外徂春挽不回。\n扫地可怜花更落，卷帘无奈燕还来。\n王孙莫顾漳滨卧，渔父何知楚客才。\n强策驽筋怀故国，浮云千里思悠哉。",
        "dynasty": "宋",
        "collection_info": null
    },
    {
        "title": "寄兴化黄主簿杞",
        "author": "贺铸",
        "content": "何准第五不足称，黄童无双非自名。\n卑栖鸾凤安初仕，葆练龙虎希长生。\n明月高吟紫芝曲，红尘先老白云兄。\n莫辞一力走三舍，遽未能来频寄声。",
        "dynasty": "宋",
        "collection_info": null
    },
    {
        "title": "海陵喜雨",
        "author": "贺铸",
        "content": "闰年四月之相交，旱天云物何萧骚。\n清风捲地换尘世，白雨入林翻海涛。\n殊胜农儿踏车健，少宽病夫挥扇劳。\n须晴径买一渔艇，想见横塘深半篙。",
        "dynasty": "宋",
        "collection_info": null
    },
    {
        "title": "食鲥鱼",
        "author": "贺铸",
        "content": "雨长沙田三尺芦，截江逻钓待嘉鱼。\n上钩一尾夸先得，下筯千钱忍弃余。\n倦客罢弹腰下铗，故人忘寄腹中书。\n知机何独张生翰，不俟秋风已起予。",
        "dynasty": "宋",
        "collection_info": null
    },
    {
        "title": "题海陵寓舍四首  其一",
        "author": "贺铸",
        "content": "藜藿荒庭微径通，支撑破屋古池东。\n暮凉百燕抵突雨，昼静一蝉饕餮风。\n隠几敢希南郭久，移文方诮北山空。\n森然槐柳相差地，它日低回忆箇中。",
        "dynasty": "宋",
        "collection_info": null
    },
    {
        "title": "题海陵寓舍四首  其二",
        "author": "贺铸",
        "content": "近湿篱根歌蟪蛄，向明屋角网蜘蛛。\n黄葵紫苋雨张王，花蚊白蚁风驱除。\n辗转犹憎夏夜久，支离何堪春病余。\n预愁还作旧年调，两眼京尘怀镜湖。",
        "dynasty": "宋",
        "collection_info": null
    },
    {
        "title": "题海陵寓舍四首  其三",
        "author": "贺铸",
        "content": "倒障开窗面曲池，尘襟初喜豁然披。\n清风殊不去人远，明月端能与我期。\n鼓吹青蛙聊自喜，歌讴白鸟渐相欺。\n纷纷利害朝昏出，闭目忘言是住持。",
        "dynasty": "宋",
        "collection_info": null
    },
    {
        "title": "题海陵寓舍四首  其四",
        "author": "贺铸",
        "content": "千里家园安在哉，羁栖犹喜占池台。\n酒非从事断年别，风是故人弥日来。\n黄鸟绵蛮紫椹熟，白鸥瀺灂绿萍开。\n颇知老子机心废，留得渠伊兴尽回。",
        "dynasty": "宋",
        "collection_info": null
    },
    {
        "title": "闻苏眉山谪守英州作",
        "author": "贺铸",
        "content": "岭首登临楚粤分，披襟先喜得南熏。\n座隅鵩鸟敢要赋，溪下鰐鱼知畏文。\n酒洗黄茅瘴时雨，啸驱碧落洞中云。\n高才何假江山助，未拟区区咏五君。",
        "dynasty": "宋",
        "collection_info": null
    },
    {
        "title": "寄金陵和上人",
        "author": "贺铸",
        "content": "旧年问米欲东流，先赋新诗寄石头。\n赤鯶久沉江上信，杂悬误落海边州。\n想君道眼遥相识，顾我官身可自由。\n香火因缘知有在，草庵蔬粥不他求。",
        "dynasty": "宋",
        "collection_info": null
    },
    {
        "title": "许永席上赋",
        "author": "贺铸",
        "content": "流浪江湖跨两年，西风犹驻木兰船。\n可人方外二三子，与尔樽中十八仙。\n处士妄同公子议，曲生未减索郎贤。\n自怜衰病方轰饮，也在刘家幕下天。",
        "dynasty": "宋",
        "collection_info": null
    },
    {
        "title": "酬别道师许自然",
        "author": "贺铸",
        "content": "早慕浮云耻繫匏，泠然风驭起三茅。\n青菁可种无闲地，黄鹤归来失旧巢。\n石鼎颇传惊俗句，醉图未免取僧嘲。\n何须西望长安笑，谁是平生莫逆交。",
        "dynasty": "宋",
        "collection_info": null
    },
    {
        "title": "题任氏传德集",
        "author": "贺铸",
        "content": "钓鱼公子学屠龙，潦倒西班八品中。\n鼠目獐头登要地，鸡鸣狗盗策奇功。\n仪刑拔士无光禄，经术传家有圣童。\n慨想斯人安可作，九原松槚几秋风。",
        "dynasty": "宋",
        "collection_info": null
    },
    {
        "title": "送周开祖出守鄱阳",
        "author": "贺铸",
        "content": "三尺京尘衮衮中，略无闲地贮清风。\n鲈鱼菰菜经年别，皂盖朱轓一日东。\n俗眼强分青白在，芳樽未觉圣贤空。\n鄱阳不乏江山助，高兴都卢属谢公。",
        "dynasty": "宋",
        "collection_info": null
    },
    {
        "title": "赠僧彦",
        "author": "贺铸",
        "content": "昔年杖舄几相从，同遇弥天汉上翁。\n早恨扬舲南浦别，俄惊扫地北山空。\n壮心脱落浮云外，病骨枝梧梦境中。\n頼有西岩旧桃李，异时应许共春风。",
        "dynasty": "宋",
        "collection_info": null
    },
    {
        "title": "秦淮官柳二首  其一",
        "author": "贺铸",
        "content": "秦淮两潮西復东，淮边杨柳酣熏风。\n送春白花去漠漠，避日黄鸟啼怱怱。\n陶彭泽多倦官叹，桓琅邪今衰病翁。\n此身会復有健日，拟就绿阴横钓篷。",
        "dynasty": "宋",
        "collection_info": null
    },
    {
        "title": "秦淮官柳二首  其二",
        "author": "贺铸",
        "content": "西来载病一扁舟，建业江山负胜游。\n杨柳经眠方自得，蒲帆临挂復迟留。\n长条似舞前溪曲，卷叶宜翻出塞愁。\n想见南朝旧人物，可怜能閟样风流。",
        "dynasty": "宋",
        "collection_info": null
    },
    {
        "title": "和别清凉和上人",
        "author": "贺铸",
        "content": "明朝解携白鹭洲，后日相望黄鹤楼。\n建业水清供白酌，武昌鱼贱足音邮。\n着身物外不无处，俛首人羣非有求。\n愿报西庵落成会，待公退卧侬归休。",
        "dynasty": "宋",
        "collection_info": null
    },
    {
        "title": "重别和上人",
        "author": "贺铸",
        "content": "分手风波路几千，侵寻老境百疴缠。\n一官得饱亦劳矣，大士忘情犹泫然。\n北道音尘长断望，西庵香火不无缘。\n是身脱使先朝露，图像聊依十七贤。",
        "dynasty": "宋",
        "collection_info": null
    },
    {
        "title": "留别彦上人",
        "author": "贺铸",
        "content": "道人临别重留连，应念吾生汩世缘。\n拄笏看山犹故态，量船载酒异常年。\n兴来不计远千里，休去可须持一钱。\n会作清凉老庵主，两盂分粥对床眠。",
        "dynasty": "宋",
        "collection_info": null
    },
    {
        "title": "留别王闲叟",
        "author": "贺铸",
        "content": "婆娑晚境未知还，邂逅故人增厚颜。\n次道志包宇宙外，子牟身寄江湖间。\n一乘妙义想冰释，九死余生非石顽。\n敢负清凉阿师约，西庵先办十年闲。",
        "dynasty": "宋",
        "collection_info": null
    },
    {
        "title": "烈洲守风",
        "author": "贺铸",
        "content": "张帆早发石头城，淹泊风波百里程。\n白芷汀洲潮进退，黄梅村落昼阴晴。\n官粮牵迫少休日，药物扶持多半生。\n深闭船扉谢渔老，自惭尘垢满襟缨。",
        "dynasty": "宋",
        "collection_info": null
    },
    {
        "title": "晚泊三山怀古兼寄历阳朋游",
        "author": "贺铸",
        "content": "三山春水拍江流，六代余风扫地收。\n破国龙骧復安在，赋诗宣城难与酬。\n伤心远宦北宗老，满眼旧游南豫州。\n寄声好住数君子，一别相忘风马牛。",
        "dynasty": "宋",
        "collection_info": null
    },
    {
        "title": "晚泊东采石矶",
        "author": "贺铸",
        "content": "谢卫将军怜苦吟，袁临汝郎遭赏音。\n风流人物岂如昨，形胜江关留与今。\n控鲤直思凌浩渺，然犀何假照幽深。\n莫招捉月翰林老，屈曲尘间犹陆沉。",
        "dynasty": "宋",
        "collection_info": null
    },
    {
        "title": "檥舟姑熟溪",
        "author": "贺铸",
        "content": "潮来姑熟半篙深，帆落溪口樯如林。\n谢氏青山失故井，桓郎白苎无遗音。\n良游蹑屐负登览，衰病伏枕方呻吟。\n箇中二顷了吾事，怊怅十年怀此心。",
        "dynasty": "宋",
        "collection_info": null
    },
    {
        "title": "芜湖王敦城下作",
        "author": "贺铸",
        "content": "斗立孤城日四围，贼奴曾未慑天威。\n风生虎帐豺声厉，尘犯龙颜鱼服归。\n首揭大航遗臭在，歌流乐府旧音非。\n当时不慕桓文举，草满中原胡马肥。",
        "dynasty": "宋",
        "collection_info": null
    },
    {
        "title": "题皖山北濒江田舍",
        "author": "贺铸",
        "content": "江转皖公山北流，萧闲人物美田畴。\n一溪春水百家利，二顷夏秧千石收。\n小市竹楼张酒旆，平桥松岛荫渔舟。\n莫知农老何为者，几叶传封乐国侯。",
        "dynasty": "宋",
        "collection_info": null
    },
    {
        "title": "晚泊小孤山作",
        "author": "贺铸",
        "content": "江势东南陡折回，两山屹立地维开。\n颠风裂石轰雷下，骇浪澎舟卷雪来。\n扪蝨王孙初睥睨，饱鱼乌鬼但毰毸。\n物情岂识忘形乐，啸倚樯干独快哉。",
        "dynasty": "宋",
        "collection_info": null
    },
    {
        "title": "得周元翁蕲春道中书",
        "author": "贺铸",
        "content": "离离赤枣墙东林，开窗下榻依墙阴。\n杖藜相顾頼之子，隠几忘言知我心。\n晚契初逢一东野，清诗屡掷双南金。\n官身为米自南北，世路亡羊无古今。\n梦泽草荒孤驿远，洞庭雨入沧江深。\n相思何以祝高韵，桂树秋风吟玉琴。",
        "dynasty": "宋",
        "collection_info": null
    },
    {
        "title": "送汉阳刑狱掾邹永年解官归养",
        "author": "贺铸",
        "content": "高歌每忆故山薇，笑掷青衫换綵衣。\n竟为苍生安石起，本来男子次君归。\n脱冠弭棹兴非浅，戴笠乘车誓莫违。\n明日渡江聊赠别，武昌官柳尚依依。",
        "dynasty": "宋",
        "collection_info": null
    },
    {
        "title": "登头陀寺峰顶庵",
        "author": "贺铸",
        "content": "磴道凌虚挂白虹，头陀上方黄鹄东。\n沧溟五夜浴新日，老木三伏来凄风。\n北梦南云展张阔，纵江横汉并吞雄。\n楚乡绝境此其一，付与微吟多病翁。",
        "dynasty": "宋",
        "collection_info": null
    },
    {
        "title": "九日寄维扬刘明仲",
        "author": "贺铸",
        "content": "扬舲瓜步背瓜洲，底处孤亭是玉鈎。\n蜡烛有心啼别夜，布帆无恙到南州。\n黄华嘉节与何事，白髮故人分取愁。\n頼有沧江知客恨，长年西北望京流。",
        "dynasty": "宋",
        "collection_info": null
    },
    {
        "title": "江夏秋怀三首  其一",
        "author": "贺铸",
        "content": "陈物纷然眼界中，长年何与偶书空。\n沧浪难为俗子唱，络纬漫催贫女工。\n风月少容休吏役，烟波长与济途穷。\n功成身退非吾事，犹办扁舟东復东。",
        "dynasty": "宋",
        "collection_info": null
    },
    {
        "title": "江夏秋怀三首  其二",
        "author": "贺铸",
        "content": "人物骎寻迫暮迟，秋风万里来如期。\n幽虫切切竟何道，羁燕怱怱将安之。\n洛下微吟聊拥鼻，西山爽气为支颐。\n肯将翰墨悲流落，寄语三闾彼一时。",
        "dynasty": "宋",
        "collection_info": null
    },
    {
        "title": "江夏秋怀三首  其三",
        "author": "贺铸",
        "content": "此身岂復繫西东，流浪江湖伴塞鸿。\n曲突非图三爵客，直钩何羡六鳌翁。\n千年陈迹祇今日，万里故园犹箇中。\n冗散偶逃人指数，未应吟啸坐妨公。",
        "dynasty": "宋",
        "collection_info": null
    },
    {
        "title": "书国志陈登事后",
        "author": "贺铸",
        "content": "求田问舍良可嘉，元龙偶未思之耶。\n黄鼠长为太仓耗，白云犹有青山家。\n人生欻尔待钻石，世故纷然劳算沙。\n销磨髀肉亦何事，竟作子阳同井蛙。",
        "dynasty": "宋",
        "collection_info": null
    },
    {
        "title": "寄别秦观少游",
        "author": "贺铸",
        "content": "沔阳湖上小留连，疑是前时李谪仙。\n流向夜郎纔半道，径还江夏乐当年。\n箇侬生以才为累，阿堵官于老有缘。\n待得公归吾亦罢，春风先办两渔船。",
        "dynasty": "宋",
        "collection_info": null
    },
    {
        "title": "潘豳老出十数诗皆有怀苏儋州者因赋二首  其一",
        "author": "贺铸",
        "content": "人烟寂绝鬼门关，更指儋州杳莽间。\n三四月交天漏雨，东南地尽水浮山。\n依迷春草鸰原失，响像秋风鹤驭还。\n回羡河阳贤父子，雪堂曾伴十年闲。",
        "dynasty": "宋",
        "collection_info": null
    },
    {
        "title": "潘豳老出十数诗皆有怀苏儋州者因赋二首  其二",
        "author": "贺铸",
        "content": "旧隠江城东復东，堂前杨柳付春风。\n犹传白雪兴中曲，俄失黄粱梦后翁。\n儋耳吉音无雁使，峨眉爽气属狙公。\n不应更广穷愁志，悟取平生坐底穷。",
        "dynasty": "宋",
        "collection_info": null
    },
    {
        "title": "有僧自峡中来持黄黔州手制茶兼能道其动静与潘豳老赋二首  其一",
        "author": "贺铸",
        "content": "未闻东观奏书成，俄见西南万里行。\n从坐何关李都尉，补亡犹待褚先生。\n心悬黄犬沈来耗，耳惯青驹祗旧鸣。\n时节私庭差自慰，凤将雏去雁随兄。",
        "dynasty": "宋",
        "collection_info": null
    },
    {
        "title": "有僧自峡中来持黄黔州手制茶兼能道其动静与潘豳老赋二首  其二",
        "author": "贺铸",
        "content": "平生得禄仅荣亲，持底天涯料理贫。\n夜户不关无长物，晨炊待火乞诸邻。\n山𤢖颇侠能来虎，水弩何知枉中人。\n少减家园旧年调，携笼先采雨前春。",
        "dynasty": "宋",
        "collection_info": null
    },
    {
        "title": "中秋日怀寄潘邠老赋",
        "author": "贺铸",
        "content": "西戍角声清且哀，东城鼓动殷然雷。\n雨阑伏槛月可待，风横檥舟君不来。\n得酒未容欢独伯，把书端与睡为媒。\n雪堂敛谷急还舍，更约头陀黄菊开。",
        "dynasty": "宋",
        "collection_info": null
    },
    {
        "title": "重寄潘豳老",
        "author": "贺铸",
        "content": "轻舠蓦水帆如弓，一伸臂顷来江东。\n聊持美酒致吾子，方事綵衣娱汝翁。\n悬榻可容它客坐，闭关正与无月同。\n夙兴行乐竟何有，醒醉阴晴皆梦中。",
        "dynasty": "宋",
        "collection_info": null
    },
    {
        "title": "潘豳老以长篇求假吾书以副本送之",
        "author": "贺铸",
        "content": "元凯有言君盍知，借书还书皆可嗤。\n家传五载亦勤矣，吾与两雏当共之。\n吏役岂容方外驾，古人端在箇中期。\n聊分副本天随子，辑缀来归是一奇。",
        "dynasty": "宋",
        "collection_info": null
    },
    {
        "title": "示王泌",
        "author": "贺铸",
        "content": "违离南北几星霜，短髮萧萧带尺长。\n执戟郎效官落拓，楚丘生触绪悲凉。\n双鳬乘雁谁比数，拉虎批熊犹健彊。\n端恨养疴妨废酒，樽前都属箇侬狂。",
        "dynasty": "宋",
        "collection_info": null
    },
    {
        "title": "答致仕吴朝请潜登黄鹤楼见招",
        "author": "贺铸",
        "content": "城隅黄鹤莫登临，端使悲翁动楚吟。\n日下长安人共远，天围梦泽岁方阴。\n北风欲雪雁飞急，南渚始冰鱼伏深。\n谁似草堂安隠客，下帷隠几不求心。",
        "dynasty": "宋",
        "collection_info": null
    },
    {
        "title": "雪后同吴达夫慎献玉登黄鹤楼",
        "author": "贺铸",
        "content": "岁律峥嵘腊尽头，风吹朔雪到南州。\n三湖簸荡鲛鼍恐，七泽迷漫狐兔愁。\n狂客定回青雀舫，猎儿初试皂貂裘。\n江楼伏槛迎新霁，羣玉峰前练带流。",
        "dynasty": "宋",
        "collection_info": null
    },
    {
        "title": "曹永州哀词",
        "author": "贺铸",
        "content": "老眼春风两泪倾，繐帷樽俎异平生。\n可惊人与琴俱绝，但见肴晞酒復清。\n相合水边传美政，飞来峰下启佳城。\n翩翩五六奇男子，肯使高门坠厥声。",
        "dynasty": "宋",
        "collection_info": null
    },
    {
        "title": "登黄鹤楼怀古兼寄潘豳老昆仲",
        "author": "贺铸",
        "content": "汉大将军楚国材，半生倦韵浼尘埃。\n徐夫人匕首安在，丁令威华表归来。\n紫府无踪劳彷像，白云有待久裴徊。\n楼标空阔天垠露，川势从横地纽开。\n陇鸟赋成洲共永，越人歌断棹先回。\n会招物外二三子，长啸披襟挹快哉。",
        "dynasty": "宋",
        "collection_info": null
    },
    {
        "title": "寄武昌方令临李尉援兼简黄冈二潘昆仲",
        "author": "贺铸",
        "content": "好在桐江三拜翁，谪仙之裔好应同。\n如闻花县两郎子，兴发能来一水东。\n共醉南楼故时月，断无庾令浼人风。\n季真老病不堪酒，泽畔微吟怀四侬。",
        "dynasty": "宋",
        "collection_info": null
    },
    {
        "title": "二月二日席上赋",
        "author": "贺铸",
        "content": "仲宣何遽向荆州，谢惠连须更少留。\n二日旧传挑菜节，一樽聊解负薪忧。\n向人草树有佳色，带郭江山皆胜游。\n载酒赋诗从此始，它年耆老话风流。",
        "dynasty": "宋",
        "collection_info": null
    },
    {
        "title": "斗岘山马上",
        "author": "贺铸",
        "content": "西来投策倦跻攀，晚叶寒华一径间。\n尽日闲云不留雨，斜阳还照隔江山。",
        "dynasty": "宋",
        "collection_info": null
    },
    {
        "title": "登如方山",
        "author": "贺铸",
        "content": "楚郊十月尚闻蝉，傍道黄华亦可怜。\n特上西山最高处，长安应在夕阳边。",
        "dynasty": "宋",
        "collection_info": null
    },
    {
        "title": "渡冷水涧投宿万岁岭",
        "author": "贺铸",
        "content": "萧萧黄叶下清沟，白鸟飞来故少留。\n今夜行人短亭宿，小窗风雨梦渔舟。",
        "dynasty": "宋",
        "collection_info": null
    },
    {
        "title": "重游寄老庵怀僧芝",
        "author": "贺铸",
        "content": "淡游已恨失芝公，陈躅空留梦境中。\n欲问孤云何处去，庭前双树自西风。",
        "dynasty": "宋",
        "collection_info": null
    },
    {
        "title": "寄有捷上人",
        "author": "贺铸",
        "content": "捷也当年避畏途，寄身一叶泛隋渠。\n定须惭愧操舟子，千里风波汝渡吾。",
        "dynasty": "宋",
        "collection_info": null
    },
    {
        "title": "晓晴西郊马上",
        "author": "贺铸",
        "content": "夜雨萧萧彻晓闻，不应为我扫尘纷。\n弄鞭十里西郊道，但见青山纳白云。",
        "dynasty": "宋",
        "collection_info": null
    },
    {
        "title": "重游梵行院",
        "author": "贺铸",
        "content": "晓渡南冈五里松，精庐未见已闻钟。\n门前拂地垂杨柳，扫浄秋来过马踪。",
        "dynasty": "宋",
        "collection_info": null
    },
    {
        "title": "同张汉求宿升中院西寮",
        "author": "贺铸",
        "content": "僧閤窗扉学画船，青荧灯火对床眠。\n北风带雪披檐竹，浑似潇湘夜泊天。",
        "dynasty": "宋",
        "collection_info": null
    },
    {
        "title": "送僧法印志因西游京师",
        "author": "贺铸",
        "content": "刻雪裁冰物外人，强随肥马走京尘。\n未应无地栽桃李，江北江南一样春。",
        "dynasty": "宋",
        "collection_info": null
    },
    {
        "title": "重游钟山定林寺",
        "author": "贺铸",
        "content": "破冰泉脉漱篱根，坏衲遥疑挂树猿。\n蜡屐旧痕寻不见，东风先为我开门。",
        "dynasty": "宋",
        "collection_info": null
    },
    {
        "title": "题贾氏废园",
        "author": "贺铸",
        "content": "丞相园林半手栽，清樽曾为几人开。\n荒榛野蔓换桃李，惭愧春风如故来。",
        "dynasty": "宋",
        "collection_info": null
    },
    {
        "title": "东城马上",
        "author": "贺铸",
        "content": "綵虹桥下水关东，接畛园林狭径通。\n繁杏半开随半落，短墙无计碍春风。",
        "dynasty": "宋",
        "collection_info": null
    },
    {
        "title": "重送曾诚之兼简俞澹陈庾  其一",
        "author": "贺铸",
        "content": "春风漠漠老江蓠，行矣骚人好自持。\n半百幻身如且健，石头城下两茅茨。",
        "dynasty": "宋",
        "collection_info": null
    },
    {
        "title": "重送曾诚之兼简俞澹陈庾  其二",
        "author": "贺铸",
        "content": "陈颠俞散旧朋游，樽酒相逢定少留。\n衰病故情犹有在，春风一夜梦扬州。",
        "dynasty": "宋",
        "collection_info": null
    },
    {
        "title": "平野堂重送江茂宗",
        "author": "贺铸",
        "content": "东风南浦雨潇潇，欲去行人不自聊。\n谁道垂杨攀折苦，过春犹有最长条。",
        "dynasty": "宋",
        "collection_info": null
    },
    {
        "title": "追和杜仲观咏蝶",
        "author": "贺铸",
        "content": "黄蝶寻花日百回，荒庭多雨漫莓苔。\n老狂能似徽之辈，借宅犹应乞竹栽。",
        "dynasty": "宋",
        "collection_info": null
    },
    {
        "title": "题芭蕉叶",
        "author": "贺铸",
        "content": "十亩荒池涨绿萍，南风不见芰荷生。\n隔窗頼有芭蕉叶，未负潇湘夜雨声。",
        "dynasty": "宋",
        "collection_info": null
    },
    {
        "title": "留别僧永",
        "author": "贺铸",
        "content": "三处分携跨两年，浮云生计本悠然。\n江山胜地端相待，大有东南未尽缘。",
        "dynasty": "宋",
        "collection_info": null
    },
    {
        "title": "折中仓观米元章题字",
        "author": "贺铸",
        "content": "银鈎入木揜钟王，拂眼清风识楚狂。\n淮海京尘两流落，与君大是觉身妨。",
        "dynasty": "宋",
        "collection_info": null
    },
    {
        "title": "放舟通津门外作",
        "author": "贺铸",
        "content": "国门欲去尚迟迟，况復凄风落照时。\n犹有京尘坌舟尾，恼人无几庾元规。",
        "dynasty": "宋",
        "collection_info": null
    },
    {
        "title": "黄山席上别当涂僚友  其一",
        "author": "贺铸",
        "content": "自昔有宇宙，便应有此山。\n如我与君者，几辈来跻攀。\n声迹两磨灭，寥寥千古间。\n短生一浮沤，妄比金石顽。",
        "dynasty": "宋",
        "collection_info": null
    },
    {
        "title": "黄山席上别当涂僚友  其二",
        "author": "贺铸",
        "content": "五福人所愿，九龄神所悭。\n着身名利场，宠辱如循环。\n不见倦飞鸟，翻然亦知还。\n酒阑解袂去，老矣遂投闲。",
        "dynasty": "宋",
        "collection_info": null
    },
    {
        "title": "九日雨中作",
        "author": "贺铸",
        "content": "九夏赤旱百井枯，三秋积雨釜生鱼。\n凌高径醉不易图，问底黄叶今有无。\n愿致皎白来庭除，昏瞳烂卷勤卷舒。\n管中一班聊自娱，未羡北里鸣笙竽。\n少日用壮胆力麤，六鳌可取负而趋。\n谁谓衰迟百病余，雀鼠入屋不受驱。\n长铗长铗归来乎，泥深没胫行无车。\n咄嗟蜡屐非双鳬，安得翩然过故都。",
        "dynasty": "宋",
        "collection_info": null
    },
    {
        "title": "送何安中之官新安录事",
        "author": "贺铸",
        "content": "带郭荒山百匝牢，跻攀几见病猿猱。\n官粮可数纔鸡肋，吏事悬知倍马曹。\n芸阁有书行且召，萱堂须养未容高。\n庆湖老子何堪别，隠几僧坊更寂寥。",
        "dynasty": "宋",
        "collection_info": null
    },
    {
        "title": "送时适归彭城兼寄王会之并张白云",
        "author": "贺铸",
        "content": "壮年客宦乐徐州，五见黄华戏马週。\n无復登山抛旧屐，不堪临水送归舟。\n东城公子犹三径，南墅先生久一邱。\n为话吴门非乐土，鲈鱼菰黍漫淹留。",
        "dynasty": "宋",
        "collection_info": null
    },
    {
        "title": "方明古免丧西上山阴贺铸方回以诗送行非敢赠言聊书美志",
        "author": "贺铸",
        "content": "西上迟迟谁挽留，了君方寸慕松楸。\n三年既尽亦当起，五斗有余非所求。\n早岁向风劳企羡，残生指日愿依投。\n得官傥近柴桑里，应许江边着钓舟。",
        "dynasty": "宋",
        "collection_info": null
    },
    {
        "title": "清明病中",
        "author": "贺铸",
        "content": "寒食晴旸少，江南此候同。\n侵晨泼火雨，薄暮驾潮风。\n目力书籤上，生涯药裹中。\n可怜佳节物，似不繫衰翁。",
        "dynasty": "宋",
        "collection_info": null
    },
    {
        "title": "题叶翰林道卿手书唐人唱和集后",
        "author": "贺铸",
        "content": "翰客文房万卷余，诜诜翻是蠹书鱼。\n载熏载曝徒为尔，秦筑长城错备胡。",
        "dynasty": "宋",
        "collection_info": null
    },
    {
        "title": "题项羽庙三首  其一",
        "author": "贺铸",
        "content": "分张天下付羣雄，回首咸阳卷地空。\n六国三秦随扰攘，锦衣何暇到江东。",
        "dynasty": "宋",
        "collection_info": null
    },
    {
        "title": "题项羽庙三首  其二",
        "author": "贺铸",
        "content": "楚都陈迹久灰埃，一曲虞兮尚寄哀。\n不作偷生渡江计，可须千里更西来。",
        "dynasty": "宋",
        "collection_info": null
    },
    {
        "title": "题项羽庙三首  其三",
        "author": "贺铸",
        "content": "三户睢盱竟破秦，君王武略世称神。\n途穷一夜无遗恨，挈首殷勤予故人。",
        "dynasty": "宋",
        "collection_info": null
    },
    {
        "title": "钱塘海潮",
        "author": "贺铸",
        "content": "高岸如陵累石顽，一支涨海横中间。\n九军雷鼓震玉垒，万里墨云驱雪山。\n秦政维舟羞胆怯，史迁舐笔恨才悭。\n钱郎几许英雄气，强弩三千拟射还。",
        "dynasty": "宋",
        "collection_info": null
    },
    {
        "title": "吴门秋怀",
        "author": "贺铸",
        "content": "吴门客鬓再经秋，城郭篮舁久倦游。\n平静松江三万顷，不应无处着渔舟。",
        "dynasty": "宋",
        "collection_info": null
    },
    {
        "title": "丹阳客舍示曾纡公衮",
        "author": "贺铸",
        "content": "眼裏铅华今日见，胸中冰炭几时除。\n欲知老子消怀处，静夜青灯一卷书。",
        "dynasty": "宋",
        "collection_info": null
    },
    {
        "title": "铸年五十八因病废得旨休致一绝寄呈姑苏毗陵诸友",
        "author": "贺铸",
        "content": "求田问舍向吴津，欲着衰残老病身。\n未拜君恩赐剡曲，归来且醉鑑湖春。",
        "dynasty": "宋",
        "collection_info": null
    },
    {
        "title": "题毗陵僧舍二首  其一",
        "author": "贺铸",
        "content": "古寺相留跨两年，穷通出处固天然。\n短檠灯火掩书卷，屡听芭蕉夜雨眠。",
        "dynasty": "宋",
        "collection_info": null
    },
    {
        "title": "题毗陵僧舍二首  其二",
        "author": "贺铸",
        "content": "秋风忽起家山意，流落天涯叹憔悴。\n古寺不挂寰瀛图，终南山翁何处至。",
        "dynasty": "宋",
        "collection_info": null
    },
    {
        "title": "和题毗陵荐福寺红梅",
        "author": "贺铸",
        "content": "一种梅生禅老家，屋檐古干恣敧斜。\n诗人莫讶深红色，可胜寻常桃杏花。",
        "dynasty": "宋",
        "collection_info": null
    },
    {
        "title": "吴江送客",
        "author": "贺铸",
        "content": "送别松陵道，轻舟助客拏。\n湖空翦葭菼，市隘集鱼虾。\n薄雨啼残雪，新潮蚀嫩沙。\n镜中羞沓飒，行復见春花。",
        "dynasty": "宋",
        "collection_info": null
    },
    {
        "title": "题流香亭",
        "author": "贺铸",
        "content": "秋色朝来已十分，远山清瘦露云根。\n芙蕖昨夜惊风雨，叶叶流香有泪痕。",
        "dynasty": "宋",
        "collection_info": null
    },
    {
        "title": "王迥子高挽章五首  其一",
        "author": "贺铸",
        "content": "我昔官房子，长怀忠穆贤。\n里无行马第，山有卧牛阡。\n当代三公后，维君五福全。\n桐棺远归祔，追旧几潸然。",
        "dynasty": "宋",
        "collection_info": null
    },
    {
        "title": "王迥子高挽章五首  其二",
        "author": "贺铸",
        "content": "卓尔金闺彦，颀然玉笋班。\n周旋三友益，零落十年间。\n轣辘灵輀动，悠扬素旐还。\n暮年怀抱爱，应未辨追攀。",
        "dynasty": "宋",
        "collection_info": null
    },
    {
        "title": "王迥子高挽章五首  其三",
        "author": "贺铸",
        "content": "萧散竹林风，平生约略同。\n官班魏叔夜，年辈晋安丰。\n民咏濡须政，朝推𦚧䏰功。\n九原无復作，埋玉恨何穷。",
        "dynasty": "宋",
        "collection_info": null
    },
    {
        "title": "王迥子高挽章五首  其四",
        "author": "贺铸",
        "content": "南浦维舟访，东堂抵榻眠。\n后期犹指日，轻别遂终天。\n墨妙今初贵，诗鸣久已传。\n清风知未坠，诸子更翩翩。",
        "dynasty": "宋",
        "collection_info": null
    },
    {
        "title": "王迥子高挽章五首  其五",
        "author": "贺铸",
        "content": "已矣知无憾，贤愚共此途。\n白驹驰白日，黄髮掩黄垆。\n和氏终还赵，干将不葬吴。\n驽疴如可强，犹拟奠生刍。",
        "dynasty": "宋",
        "collection_info": null
    },
    {
        "title": "约十客同集金山米芾元章约而不至坐中分题以元章未至分韵作诗拈阄韵应口便作滞思即罚巨觥余得章字",
        "author": "贺铸",
        "content": "九客相逢思楚狂，停歌罢铗缓行觞。\n座中那更添严令，分韵吟诗招阿章。",
        "dynasty": "宋",
        "collection_info": null
    },
    {
        "title": "题秦观少游写真",
        "author": "贺铸",
        "content": "淮海多才士，徒希马少游。\n谁容老芸阁，自谶死藤州。\n状貌披图爽，阳春掩卷愁。\n湛郎长鬣尔，殊不嗣风流。",
        "dynasty": "宋",
        "collection_info": null
    },
    {
        "title": "别王铚性之",
        "author": "贺铸",
        "content": "吾老无北里，子能讵南来。\n临分即间诀，薄暮更徘徊。\n晚节徇微尚，方刚患多才。\n此生南与北，出处两悠哉。",
        "dynasty": "宋",
        "collection_info": null
    },
    {
        "title": "留题左顾亭二首  其一",
        "author": "贺铸",
        "content": "余不亭下檥归舟，访古怀贤百刻留。\n办得千金脱元绪，此心端不为封侯。",
        "dynasty": "宋",
        "collection_info": null
    },
    {
        "title": "留题左顾亭二首  其二",
        "author": "贺铸",
        "content": "亭际高枞满百围，不无山鬼此焉依。\n咿呦为话当年事，曾见将军佩印归。",
        "dynasty": "宋",
        "collection_info": null
    },
    {
        "title": "客有携寇莱公真挂于驿舍傍题云今作阎罗王慨然有作",
        "author": "贺铸",
        "content": "凛凛英风万世孤，忽瞻容貌涕洟俱。\n遗谋不愧生张说，异事犹烦鬼董狐。\n黑白已分归节义，丹青长慑在奸谀。\n不烦摇扇苍蝇去，一片寒冰挂座隅。",
        "dynasty": "宋",
        "collection_info": null
    },
    {
        "title": "内翰出龙眠居士写真图",
        "author": "贺铸",
        "content": "落墨龙眠品入神，横筇一见谪仙人。\n孤云老鹤来何处，异石清流有是身。\n瞻仰生风开鬓髮，卷舒盥手敬星辰。\n他年莫用黄金铸，传在人间此逼真。",
        "dynasty": "宋",
        "collection_info": null
    },
    {
        "title": "句",
        "author": "王文举",
        "content": "何日面青山，相并两茅屋。",
        "dynasty": "宋",
        "collection_info": null
    },
    {
        "title": "句",
        "author": "王有元",
        "content": "应无好梦到彭城。",
        "dynasty": "宋",
        "collection_info": null
    },
    {
        "title": "鑑湖先生未老挂冠以诗卜居于姑苏毗陵两郡依韵奉和",
        "author": "邬柄",
        "content": "清监风流贺季真，先生端是昔人身。\n如何未老催归去，要卧烟霞两郡春。",
        "dynasty": "宋",
        "collection_info": null
    },
    {
        "title": "盖仙山六题 仙洞",
        "author": "王藻",
        "content": "仙人驾鹤上三清，坛石空留万古名。\n昨夜碧天星斗烂，不闻朝礼步虚声。",
        "dynasty": "宋",
        "collection_info": null
    },
    {
        "title": "盖仙山六题 龙洞",
        "author": "王藻",
        "content": "沉沉古洞锁云寒，中有龙依积水蟠。\n若为苍生作霖雨，九天飞去不为难。",
        "dynasty": "宋",
        "collection_info": null
    },
    {
        "title": "盖仙山六题 甘泉",
        "author": "王藻",
        "content": "一脉灵源来已长，色浓如醴味甘香。\n石龙洞处无尘染，留与仙家作玉浆。",
        "dynasty": "宋",
        "collection_info": null
    },
    {
        "title": "盖仙山六题 水精石",
        "author": "王藻",
        "content": "仙留白石显灵踪，化出水精云洞中。\n一片寒冰清可琢，方员成器任良工。",
        "dynasty": "宋",
        "collection_info": null
    },
    {
        "title": "盖仙山六题 双笋石",
        "author": "王藻",
        "content": "生来双笋几经春，直上云霄无藓痕。\n若使坚刚解成竹，人应唤作两龙孙。",
        "dynasty": "宋",
        "collection_info": null
    },
    {
        "title": "盖仙山六题 石人峰",
        "author": "王藻",
        "content": "元气融成知几春，石人峰好与谁论。\n擎天不老岁长在，捧日无言形独尊。\n每为头先生雪白，何尝口解把霞吞。\n登高望处浑疑活，自许相随游洞门。",
        "dynasty": "宋",
        "collection_info": null
    },
    {
        "title": "句",
        "author": "王藻",
        "content": "路入麕䴥亭子岭，江围蒲稗富川城。",
        "dynasty": "宋",
        "collection_info": null
    },
    {
        "title": "浄土院  其一",
        "author": "孙大廉",
        "content": "流水元依涧，孤云不着山。\n万缘机虑断，一点浄明还。\n立雪人何在，衔花鸟自閒。\n羣昏疑网破，雄论落人间。",
        "dynasty": "宋",
        "collection_info": null
    },
    {
        "title": "浄土院  其二",
        "author": "孙大廉",
        "content": "白莲开绿水，佛子旧家山。\n浄境无南北，尘心有去还。\n林深天籁远，风定水云閒。\n何日逢旌骑，重来翠巘间。",
        "dynasty": "宋",
        "collection_info": null
    },
    {
        "title": "水帘泉",
        "author": "毛注",
        "content": "织水帘珠未是奇，舒王留咏夺天机。\n神光已比箕星列，文焰长依舜日晖。\n一沼蛟龙涎半积，两檐鸾鹤势双飞。\n名山从此留传咏，自昔因人重发挥。",
        "dynasty": "宋",
        "collection_info": null
    },
    {
        "title": "仙居寺",
        "author": "毛注",
        "content": "潇洒仙居院，楼台烟霭中。\n夜泉清浸月，午铎冷摇风。\n转目已成昨，累名俱是空。\n一尊林下醉，此兴与谁同。",
        "dynasty": "宋",
        "collection_info": null
    },
    {
        "title": "白云亭",
        "author": "吴与",
        "content": "高城顿崇冈，上与白云遇。\n昔贤此登临，怀古得佳句。\n结亭自何人，岁月更已屡。\n古篆仅存名，颓檐飒将仆。\n我来访遗踪，环赏惬幽趣。\n鸠工扶垫陧，选木换隳蠹。\n津梁五道人，悉力愿相赴。\n经营未终月，突兀见翚翥。\n英英苍梧云，朝莫此屯聚。\n时从南山来，倏向高岩去。\n去来本无心，虚亭日新故。\n因之望故乡，更识亲闱处。\n南山互牵情，凭阑目空注。",
        "dynasty": "宋",
        "collection_info": null
    },
    {
        "title": "南楼寺",
        "author": "吴与",
        "content": "灵鹫飞来处，南楼敞梵宫。\n僧归明月下，人在白云中。\n洗钵泉源近，传灯宝积通。\n坐依龙象晚，钟磬满松风。",
        "dynasty": "宋",
        "collection_info": null
    },
    {
        "title": "七星坛",
        "author": "吴与",
        "content": "众山重迭势如环，地古基平数亩宽。\n山客曾留双燕履，古松犹锁七星坛。\n深林产药人难老，碧洞藏龙气自寒。\n丹竈久空遗迹在，冢中曾见旧衣冠。",
        "dynasty": "宋",
        "collection_info": null
    },
    {
        "title": "题白云轩",
        "author": "余亢",
        "content": "不作从龙意，无心谩出山。\n可怜一片雪，长伴主人闲。",
        "dynasty": "宋",
        "collection_info": null
    },
    {
        "title": "游齐山寺",
        "author": "杨询",
        "content": "金剎岧峣挂断霓，岛云沮洳暗窗扉。\n江风晓定钓人出，山月夜高禅客归。\n径畔芭蕉曾有喻，庭前柏树本无机。\n我来重见当时叟，纸帐松房补衲衣。",
        "dynasty": "宋",
        "collection_info": null
    },
    {
        "title": "题金粟寺庵",
        "author": "周寿",
        "content": "清池带苍巘，结构俯林麓。\n扶疏竹外山，相向隔罗縠。\n老禅谢人境，岁晚收白足。\n谁聆跫然音，息隠尚争逐。\n道场坐千劫，不媿桑下宿。\n定中观潮汐，绝事心已熟。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其一",
        "author": "余干",
        "content": "秋日同文馆，官寮许暂依。\n卫轩留鹤住，楚泽滞鸿归。\n木选山中胜，珍求世上稀。\n清时方物贡，宁在箧中玑。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其二",
        "author": "余干",
        "content": "秋日同文馆，兴贤道与光。\n雄奇思汝颍，浮巧笑齐梁。\n绿醑倾蛆瓮，青灯拆米囊。\n雅谈挥玉麈，未厌漏声长。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其三",
        "author": "余干",
        "content": "秋日同文馆，抡才又一回。\n楩柟输海徼，金玉振岩隈。\n富赡看先达，清新畏后来。\n百朋行可锡，所乐在多才。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其一",
        "author": "余干",
        "content": "零露沾明砌，凄风入邃闱。\n添愁虫劝织，惊梦鸟催归。\n哀调孤吹笛，寒声远捣衣。\n飘蓬虽已久，今夜觉分违。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其二",
        "author": "余干",
        "content": "引类凭先进，搜材及寸长。\n隔帘愁昼暝，隠几怯秋凉。\n化力人难测，机心我已忘。\n封侯良可待，谁有不龟方。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其三",
        "author": "余干",
        "content": "帘幕深常闭，门庭閴未开。\n愁将河女隔，喜见月娥来。\n骚客吟冰柱，仙官醉玉杯。\n蹇修那可得，笑齿竟谁媒。",
        "dynasty": "宋",
        "collection_info": null
    },
    {
        "title": "和邓慎思初入试院",
        "author": "余干",
        "content": "江南尝应檄书行，多向西风拂露英。\n薄暮解装融祖寺，侵晨挥策楚王城。\n明蟾又见中秋色，哀雁仍闻半夜声。\n怀旧感新搔短髮，归时应有二毛生。",
        "dynasty": "宋",
        "collection_info": null
    },
    {
        "title": "试院即事呈诸公",
        "author": "余干",
        "content": "去家策马上长河，逆旅光阴忽忽过。\n陈迹不堪追放浪，新才仍復委搜罗。\n雅谈幸有青云士，佳句宁无白雪歌。\n此兴非凭吟笑遣，未应能奈客愁何。",
        "dynasty": "宋",
        "collection_info": null
    },
    {
        "title": "和邓慎思重九考罢试卷书呈同院诸公",
        "author": "余干",
        "content": "庭实方期国士充，知音须办铎符钟。\n孔融爱客樽常满，摩诘思亲节又逢。\n鸟养任真终自适，彘谋伤性竟谁从。\n开门预计无多日，犹起清愁暮霭浓。",
        "dynasty": "宋",
        "collection_info": null
    },
    {
        "title": "和邓慎思同舍问及故山景物用钟字韵诗以答",
        "author": "余干",
        "content": "烟霞曾是踏诸峰，翻作清歌笑玉钟。\n几代孙经桃坞隔，千年坛忆华山逢。\n美才方赴鸣驺召，逸兴何由税驾从。\n我亦江乡成阻阔，西风归意浩然浓。",
        "dynasty": "宋",
        "collection_info": null
    },
    {
        "title": "和曹子方呈邓张晁蔡",
        "author": "余干",
        "content": "可畏日轮如赤釜，頼有羣仙司下土。\n稍从寥廓涌浓云，旋向尘埃洒甘雨。\n松萝既女更施泽，山木欲童俄得乳。\n马牛暂息要途劳，鱼鼈顿舒炎海苦。\n野鹳那虚屋上鸣，穴狸不缪山中语。\n清风岂假白羽摇，轻汗宁沾翠绡舞。\n已怜爽气满襟袖，更喜余霞照庭户。\n后朝便足阅英才，为指帡幪设千俎。",
        "dynasty": "宋",
        "collection_info": null
    },
    {
        "title": "次韵天启戏为禅句之作",
        "author": "余干",
        "content": "一片木柴投向釜，不是知音色如土。\n道途谩用运三车，根性终然资一雨。\n相逢倘获个中人，涓滴何辞北馿乳。\n善才童子天质奇，抛官远遁修行苦。\n果向北山曾遇人，便解捐书寻一语。\n而今脱却七斤衫，相见山山惟作舞。\n秋闱何幸相握手，未厌夜深来叩户。\n莫愁客至将何待，困有眠床饥有俎。",
        "dynasty": "宋",
        "collection_info": null
    },
    {
        "title": "次韵赠无咎学士",
        "author": "余干",
        "content": "毗陵城如金斗方，往事历历那能忘。\n相逢童子佩兰芳，秀髮人指谁家郎。\n未几重见突而长，即今不觉秋蓬苍。\n戏笑岂復为儿狂，追昔宓子初登堂。\n辞锋峭拔森刀枪，器识沉远包氐羌。\n阳秋宁肯露否臧，有子游学先聚粮。\n相将百里陟岵冈，邂逅一挹坐僧床。\n大辩倾注如无旁，天马方谓先骞骧。\n观鱼谁復驻濠隍，瓜期受代垂趋装。\n当路奏牍交称扬，行将超擢奄云亡。\n坐令志气不得偿，传家岂诧钱一囊。\n诸儿经行名州乡，挟书继踵诸父行。\n旋见天衢飞骕骦，论治直要超周商。\n术卑效浅笑杜房，况是亨运遭兴王。\n致君绍祖邦家光，何止追考归焚黄。\n邃庭朝露明芸香，异书满阁秋气凉。\n咏歌间成随豆觞，读之如欲凌云翔。\n暂近大手离未央，□□□□□□望。\n挈箧来寄深闺霜，宾兴贤能视文章。\n尊尚周孔麾韩庄，搜奇殆有通夕忙。\n英游疑动聚星祥，我归復翳环堵墙。\n世味已能如饮浆，羲皇上人琴一张。",
        "dynasty": "宋",
        "collection_info": null
    },
    {
        "title": "龙南玉石岩",
        "author": "钟伷",
        "content": "万石结丛林，萦回鸟道深。\n山高云漠漠，洞古绿阴阴。\n壁拥虬龙篆，崖悬钟鼓音。\n不须愁日暮，胜景且追寻。",
        "dynasty": "宋",
        "collection_info": null
    },
    {
        "title": "府舍西轩作",
        "author": "刘概",
        "content": "昔年曾作潇湘客，憔悴东秦归未得。\n西轩忽见好溪山，如何尚有楚乡忆。\n读书误人四十年，有时醉把阑干拍。",
        "dynasty": "宋",
        "collection_info": null
    },
    {
        "title": "赠新住灵岩长老",
        "author": "刘概",
        "content": "岑崟千嶂插青霄，殿阁峥嵘霁霭交。\n已化灵蛇留径迹，双飞白鹤上云巢。\n万家香火春迎社，一派泉声夜涤庖。\n投锡此来当有意，独存秘宇在岩坳。",
        "dynasty": "宋",
        "collection_info": null
    },
    {
        "title": "奉和御制颁赐荔枝",
        "author": "余深",
        "content": "结实宁辞火后山，移根今照日华丹。\n来从南海航千里，赐比西山药一丸。\n封植自怜依禁籞，芬芳无復耀幽兰。\n万年枝上风光别，尝奉宣和燕暇看。",
        "dynasty": "宋",
        "collection_info": null
    },
    {
        "title": "奉和驾幸西池",
        "author": "余深",
        "content": "春深琼苑百花明，拂晓銮舆下太清。\n綵仗六军严禁卫，虹桥千步跨仙瀛。\n讲修禊事垂游豫，欲与民心乐治平。\n扈跸两经来此地，独惭衰飒玷恩荣。",
        "dynasty": "宋",
        "collection_info": null
    },
    {
        "title": "奉和御制上巳日赐宴二首  其一",
        "author": "余深",
        "content": "晴日氛暄埽，都人祓禊初。\n湛恩施雨露，清宴集冠裾。\n风织波纹细，晴牵柳线舒。\n太平多盛事，恩许乐于胥。",
        "dynasty": "宋",
        "collection_info": null
    },
    {
        "title": "奉和御制上巳日赐宴二首  其二",
        "author": "余深",
        "content": "纪元新历布，修禊暮春初。\n恺乐传恩斝，荣光动拜裾。\n宸章争日丽，圣泽与阳舒。\n欲识天临远，殊方属象胥。",
        "dynasty": "宋",
        "collection_info": null
    },
    {
        "title": "奉和御制中伏入延福宫纳凉",
        "author": "余深",
        "content": "节逢中伏许休閒，锡宴清都绛阙间。\n俯仰自惊希世遇，低徊终愧异恩颁。\n连云竹影含风远，扑面荷香拥棹还。\n施厚眷深知未报，独怜疲瘁已衰颜。",
        "dynasty": "宋",
        "collection_info": null
    },
    {
        "title": "奉和御制睿谟殿赐宴",
        "author": "余深",
        "content": "睿谟赐宴预英良，翠辇鸣鞘出紫房。\n阆苑羣仙环帝所，洞庭万橘荐秋香。\n芬芳殽实容饕腹，咫尺天威许捧觞。\n日暮归来自天上，恍然尘虑顿消忘。",
        "dynasty": "宋",
        "collection_info": null
    },
    {
        "title": "奉和御制御楼及睿谟殿观灯  其一",
        "author": "余深",
        "content": "觚棱金碧雪消残，灯火东风破暮寒。\n扇影开云瞻日表，月华如露泛仙盘。\n天颜有喜同游豫，雅俗多欢乐治安。\n航海陪臣惊远目，蓬瀛今向帝城看。",
        "dynasty": "宋",
        "collection_info": null
    },
    {
        "title": "奉和御制御楼及睿谟殿观灯  其二",
        "author": "余深",
        "content": "元宵欲近腊光残，宫殿森严夜气寒。\n金碧相辉花影动，云烟低覆瑞光盘。\n臣心共庆千龄会，国势方隆九鼎安。\n宝祚化成天上事，恍疑身在梦中看。",
        "dynasty": "宋",
        "collection_info": null
    },
    {
        "title": "奉和角楼特宴",
        "author": "余深",
        "content": "东楼预宴对天颜，身世浑疑在广寒。\n妙舞清歌来禁殿，江苞海错入珍盘。\n民心康乐时光好，乐奏和平化国安。\n诏许景龙归缓辔，都民竟作异恩看。",
        "dynasty": "宋",
        "collection_info": null
    },
    {
        "title": "奉和御制佑神观观灯从驾",
        "author": "余深",
        "content": "月华迎仗翠舆还，冉冉春光暖破寒。\n莲炬浮云星汉远，鳌峰彻夜烛龙盘。\n况逢节好民风乐，自是祥多国祚安。\n万井讴歌归圣德，年年长拥路旁看。",
        "dynasty": "宋",
        "collection_info": null
    },
    {
        "title": "奉和御制禁苑花开社日锡宴秾华阁  其一",
        "author": "余深",
        "content": "蓬壶何幸又重来，湛露浓恩宴喜开。\n延福宫中听度曲，仙桃花下许传杯。",
        "dynasty": "宋",
        "collection_info": null
    },
    {
        "title": "奉和御制禁苑花开社日锡宴秾华阁  其二",
        "author": "余深",
        "content": "文杏夭桃次第开，宣游叨豫赏花来。\n饮归帝所层城暮，恍若钧天一梦回。",
        "dynasty": "宋",
        "collection_info": null
    },
    {
        "title": "奉和御制禁苑花开社日锡宴秾华阁  其三",
        "author": "余深",
        "content": "阆山萦绕锁春风，竹密花深隠映中。\n行到夹城催锡宴，秾华西畔看繁红。",
        "dynasty": "宋",
        "collection_info": null
    },
    {
        "title": "奉和御制宣召游龙德西园",
        "author": "余深",
        "content": "禁籞秋光睹物华，飘然清思浩无涯。\n沙边桥下浅深水，岸侧竹间红白花。",
        "dynasty": "宋",
        "collection_info": null
    },
    {
        "title": "奉和御制龙池",
        "author": "余深",
        "content": "万国恩波浸太平，清风和气入欢声。\n一诗荣遇真千载，共庆壬辰值此生。",
        "dynasty": "宋",
        "collection_info": null
    },
    {
        "title": "奉和御制重阳宴西园",
        "author": "余深",
        "content": "黄英紫蕊映雕觞，拂拂风生酒面光。\n佳节难逢恩更厚，坐令秋律变春阳。",
        "dynasty": "宋",
        "collection_info": null
    },
    {
        "title": "感愤",
        "author": "翁绩",
        "content": "千里寒沙遗白骨，一番新鬼哭黄云。\n偷生同恶终相蔽，安得忠诚达圣君。",
        "dynasty": "宋",
        "collection_info": null
    },
    {
        "title": "次韵和翟公巽猩猩毛笔",
        "author": "何去非",
        "content": "貌妍足巧语，躯恶招歋歈。\n赋形具人兽，宁脱荆榛居。\n肉尝登俎鼎，饷馈传甘腴。\n失计堕醉乡，颠踬无与扶。\n柔毫传束缚，航海归仙癯。\n浴质逸少池，摛藻知章湖。\n杀身固有用，赋芧从众狙。\n坐令宣城工，无復夸栗鬚。\n文房甲四宝，万兔惭蒙肤。\n数管友十年，闭门赋三都。\n之子信豪迈，嗜学每致劬。\n未冠游胶庠，已推经行儒。\n蓬山天禄阁，峥嵘凌碧虚。\n期予早登蹑，同舍校鲁鱼。",
        "dynasty": "宋",
        "collection_info": null
    },
    {
        "title": "鸣絃峰",
        "author": "查许国",
        "content": "木叶萧萧江水清，幅巾藜杖绕山行。\n忽然行到山深处，听得鸣絃一两声。",
        "dynasty": "宋",
        "collection_info": null
    },
    {
        "title": "寄贺方回",
        "author": "某女",
        "content": "独倚危阑泪满襟，小园春色懒追寻。\n深恩纵似丁香结，难展芭蕉一寸心。",
        "dynasty": "宋",
        "collection_info": null
    },
    {
        "title": "庄严寺海棠洞",
        "author": "王瑜",
        "content": "千株相对復相重，袅娜繁枝夹路红。\n疑是当时锦步障，至是留得罩春风。",
        "dynasty": "宋",
        "collection_info": null
    },
    {
        "title": "游华清留绝句",
        "author": "王瑜",
        "content": "废宇颓垣不復新，朝元辇道尽荆榛。\n惟余一派温汤水，长与行人洗路尘。",
        "dynasty": "宋",
        "collection_info": null
    },
    {
        "title": "书诗话后",
        "author": "刘和叔",
        "content": "坐井而观天，遂亦作天论。\n客问天方圆，低头惭客问。",
        "dynasty": "宋",
        "collection_info": null
    },
    {
        "title": "妾薄命二首  其一",
        "author": "陈师道",
        "content": "主家十二楼，一身当三千。\n古来妾薄命，事主不尽年。\n起舞为主寿，相送南阳阡。\n忍着主衣裳，为人作春妍。\n有声当彻天，有泪当彻泉。\n死者恐无知，妾身长自怜。",
        "dynasty": "宋",
        "collection_info": null
    },
    {
        "title": "妾薄命二首  其二",
        "author": "陈师道",
        "content": "叶落风不起，山空花自红。\n捐世不待老，惠妾无其终。\n一死尚可忍，百岁何当穷。\n天地岂不宽，妾身自不容。\n死者如有知，杀身以相从。\n向来歌舞处，夜雨鸣寒蛩。",
        "dynasty": "宋",
        "collection_info": null
    },
    {
        "title": "南丰先生挽词二首  其一",
        "author": "陈师道",
        "content": "早弃人间事，真从地下游。\n丘原无起日，江汉有东流。\n身世从违裏，功名取次休。\n不应须礼乐，始作后程仇。",
        "dynasty": "宋",
        "collection_info": null
    },
    {
        "title": "南丰先生挽词二首  其二",
        "author": "陈师道",
        "content": "精爽回长夜，衣冠出广庭。\n勋庸留琬琰，形像付丹青。\n道丧余篇翰，人亡更典刑。\n侯芭才一足，白首太玄经。",
        "dynasty": "宋",
        "collection_info": null
    },
    {
        "title": "送外舅郭大夫槩西川提点刑狱",
        "author": "陈师道",
        "content": "丈人东南来，復作西南去。\n连年万里别，更觉贫贱苦。\n王事有期程，亲年当喜惧。\n畏与妻子别，已復迫曛暮。\n何者最可怜，儿生未知父。\n盗贼非人情，蛮夷正狼顾。\n功名何用多，莫作分外虑。\n万里早归来，九折慎驰骛。\n嫁女不离家，生男已当户。\n曲逆老不侯，知人公岂误。",
        "dynasty": "宋",
        "collection_info": null
    },
    {
        "title": "送内",
        "author": "陈师道",
        "content": "麀麌顾其子，燕雀各有随。\n与子为夫妇，五年三别离。\n儿女岂不怀，母老妹已笄。\n父子各从母，可喜亦可悲。\n关河万里道，子去何当归。\n三岁不可道，白首以为期。\n百亩未为多，数口可无饥。\n吞声不敢尽，欲怨当归谁。",
        "dynasty": "宋",
        "collection_info": null
    },
    {
        "title": "别三子",
        "author": "陈师道",
        "content": "夫妇死同穴，父子贫贱离。\n天下宁有此，昔闻今见之。\n母前三子后，熟视不得追。\n嗟乎胡不仁，使我至于斯。\n有女初束髮，已知生离悲。\n枕我不肯起，畏我从此辞。\n大儿学语言，拜揖未胜衣。\n唤耶我欲去，此语那可思。\n小儿襁褓间，抱负有母慈。\n汝哭犹在耳，我怀人得知。",
        "dynasty": "宋",
        "collection_info": null
    },
    {
        "title": "寄外舅郭大夫二首  其一",
        "author": "陈师道",
        "content": "巴蜀通归使，妻孥且旧居。\n深知报消息，不忍问何如。\n身健何妨远，情亲未肯疏。\n功名欺老病，泪尽数行书。",
        "dynasty": "宋",
        "collection_info": null
    },
    {
        "title": "寄外舅郭大夫二首  其二",
        "author": "陈师道",
        "content": "丈人鲁诸生，明刑如皋陶。\n幸宽右顾忧，未惜一身遥。\n西南万里行，可以断绳桥。\n慎勿用惠文，神母仁如尧。",
        "dynasty": "宋",
        "collection_info": null
    },
    {
        "title": "城南寓居",
        "author": "陈师道",
        "content": "游子暮何归，韦杜城南村。\n秋水深可测，挽衣踏行云。\n道暗失归处，栖鸟故不喧。\n牛羊闭篱落，稚子犹在门。",
        "dynasty": "宋",
        "collection_info": null
    },
    {
        "title": "江湖堂",
        "author": "陈师道",
        "content": "莫爱西湖好，涓涓去不迴。\n无情是江水，犹解及时来。",
        "dynasty": "宋",
        "collection_info": null
    },
    {
        "title": "忆少子",
        "author": "陈师道",
        "content": "端也早丰下，岁晚未可量。\n我老不自食，安得如我长。\n呱呱弃不子，退省未始忘。\n吾母亦念我，与尔宁相望。",
        "dynasty": "宋",
        "collection_info": null
    },
    {
        "title": "眠云斋",
        "author": "陈师道",
        "content": "已是登临晚，长须爱惜春。\n终当捐世事，来作卧云人。",
        "dynasty": "宋",
        "collection_info": null
    },
    {
        "title": "赠二苏公",
        "author": "陈师道",
        "content": "岷峨之山中巴江，桂椒柟栌枫柞樟。\n青金黄玉丹砂良，兽皮鸟羽不足当。\n异人间出骇四方，严王陈李司马扬。\n一翁二季对相望，奇宝横道骥伏箱。\n谁其识者有欧阳，大科异等固其常。\n小却盛之白玉堂，典谟颂雅用所长。\n度越周汉登虞唐，千载之下有素王。\n平陈郑毛视荒荒，后生不作诸老亡。\n文体变化未可量，万口一律如吃羌。\n妖狐幻人犬陆梁，虎豹却走逢牛羊。\n上帝惠顾祓不祥，天门夜下龙虎章。\n前驱吴回后炎皇，绛旗丹毂朱冠裳。\n从以甲胄万鬼行，乘风纵燎无留藏。\n天高地下日月光，授公以柄扶病伤。\n士如稻苗待公秧，临流不渡公为航。\n如大医王治膏肓，外证已解中尚彊。\n探囊一试黄昏汤，一洗十年新学肠。\n老生塞口不敢尝，向来狂杀今尚狂，请公别试囊中方。",
        "dynasty": "宋",
        "collection_info": null
    },
    {
        "title": "暑雨",
        "author": "陈师道",
        "content": "密雨吹不断，贫居常闭门。\n东溟容有限，西极更能存。\n束湿炊悬釜，翻床补坏垣。\n倒身无着处，呵手不成温。",
        "dynasty": "宋",
        "collection_info": null
    },
    {
        "title": "送江楚州",
        "author": "陈师道",
        "content": "濠梁初得意，阙里旧论诗。\n晚岁何多难，经年始一辞。\n淮人饥馑后，良吏拊循时。\n欲託山阳簿，翁归不受私。",
        "dynasty": "宋",
        "collection_info": null
    },
    {
        "title": "山口",
        "author": "陈师道",
        "content": "湖阔疑无地，河回忽见山。\n登临聊自试，衰疾致身闲。\n四壁宁虞盗，多方莫驻颜。\n无风回远笛，有月待人还。",
        "dynasty": "宋",
        "collection_info": null
    },
    {
        "title": "晁无咎张文潜见过",
        "author": "陈师道",
        "content": "白社双林去，高轩二妙来。\n排门衝鸟雀，挥壁带尘埃。\n不惮除堂费，深愁载酒回。\n功名付公等，归路在蓬莱。",
        "dynasty": "宋",
        "collection_info": null
    },
    {
        "title": "示三子",
        "author": "陈师道",
        "content": "去远即相忘，归近不可忍。\n儿女已在眼，眉目略不省。\n喜极不得语，泪尽方一哂。\n了知不是梦，忽忽心未稳。",
        "dynasty": "宋",
        "collection_info": null
    },
    {
        "title": "次韵答邢居实二首  其一",
        "author": "陈师道",
        "content": "汉庭用少公何在，不使羣飞接羽翰。\n今代贵人须白髮，挂冠高处未宜弹。",
        "dynasty": "宋",
        "collection_info": null
    },
    {
        "title": "次韵答邢居实二首  其二",
        "author": "陈师道",
        "content": "秋来为客意何如，千里山河信不疏。\n昔日老人今则少，不妨红叶闭门书。",
        "dynasty": "宋",
        "collection_info": null
    },
    {
        "title": "丞相温公挽词三首  其一",
        "author": "陈师道",
        "content": "恭默思良弼，诗书正百工。\n事多违谢傅，天遽夺杨公。\n一代风流尽，三师礼数崇。\n若无天下议，美恶併成空。",
        "dynasty": "宋",
        "collection_info": null
    },
    {
        "title": "丞相温公挽词三首  其二",
        "author": "陈师道",
        "content": "百姓归周老，三年待鲁儒。\n世方随日化，身已要人扶。\n玉几虽来晚，明堂讫授图。\n心知死诸葛，终不羡曹蜍。",
        "dynasty": "宋",
        "collection_info": null
    },
    {
        "title": "丞相温公挽词三首  其三",
        "author": "陈师道",
        "content": "少学真成己，中年託着书。\n辍耕扶日月，起废极吹嘘。\n得志宁论晚，成功不愿余。\n一为天下恸，不敢爱吾庐。",
        "dynasty": "宋",
        "collection_info": null
    },
    {
        "title": "次韵答学者四首  其一",
        "author": "陈师道",
        "content": "津津爽气贯眉目，十五男儿万里身。\n笔下倒倾三峡水，胸中别作一家春。",
        "dynasty": "宋",
        "collection_info": null
    },
    {
        "title": "次韵答学者四首  其二",
        "author": "陈师道",
        "content": "黄尘投老得何郎，准拟明年共我长。\n熏沐不为杯酒污，飞扬未许老夫量。",
        "dynasty": "宋",
        "collection_info": null
    },
    {
        "title": "次韵答学者四首  其三",
        "author": "陈师道",
        "content": "暗中摸索不难知，眼裏轮囷却见稀。\n行地径须先八骏，刺天终不羡羣飞。",
        "dynasty": "宋",
        "collection_info": null
    },
    {
        "title": "次韵答学者四首  其四",
        "author": "陈师道",
        "content": "太阿无前锋不缺，铅刀不堪供一切。\n至柔绕指刚则折，善而藏之光夺月。",
        "dynasty": "宋",
        "collection_info": null
    },
    {
        "title": "次韵秦觏听雁闻鸡二首  其一",
        "author": "陈师道",
        "content": "行断哀多影不留，有人中夜揽衣裘。\n笔头细字真堪怨，眼裏长檠不解愁。",
        "dynasty": "宋",
        "collection_info": null
    },
    {
        "title": "次韵秦觏听雁闻鸡二首  其二",
        "author": "陈师道",
        "content": "立马阶除待一鸣，何如春梦不闻声。\n固知鸡口羞牛后，不待鸣羣已可惊。",
        "dynasty": "宋",
        "collection_info": null
    },
    {
        "title": "嘲秦觏",
        "author": "陈师道",
        "content": "长铗归来夜帐空，衡阳回雁耳偏聪。\n若为借与春风看，无限珠玑咳唾中。",
        "dynasty": "宋",
        "collection_info": null
    },
    {
        "title": "和豫章公黄梅二首  其一",
        "author": "陈师道",
        "content": "寒裏一枝春，白间千点黄。\n道人不好色，行处若为香。",
        "dynasty": "宋",
        "collection_info": null
    },
    {
        "title": "和豫章公黄梅二首  其二",
        "author": "陈师道",
        "content": "色轻花更艷，体弱香自永。\n玉质金作裳，山明风弄影。",
        "dynasty": "宋",
        "collection_info": null
    },
    {
        "title": "答张文潜",
        "author": "陈师道",
        "content": "我贫无一锥，所向皆四壁。\n瀛洲足风露，胡不减饥色。\n昔闻杜氏子，剪髻事尊客。\n君妇定不贤，三梳奉巾栉。",
        "dynasty": "宋",
        "collection_info": null
    },
    {
        "title": "九日寄秦觏",
        "author": "陈师道",
        "content": "疾风回雨水明霞，沙步丛祠欲莫鸦。\n九日清樽欺白髮，十年为客负黄花。\n登高怀远心如在，向老逢辰意有加。\n淮海少年天下士，独能无地落乌纱。",
        "dynasty": "宋",
        "collection_info": null
    },
    {
        "title": "巨野",
        "author": "陈师道",
        "content": "余力唐虞后，沉人海岱西。\n不应容桀黠，宁復有青齐。\n灯火鱼成市，帆樯藕带泥。\n十年尘雾底，瞥眼怪凫鹥。",
        "dynasty": "宋",
        "collection_info": null
    },
    {
        "title": "追呼行",
        "author": "陈师道",
        "content": "去年米贱家赐粟，百万官仓不余掬。\n青钱随赐费追呼，昔日剜疮今补肉。\n今年夏旱秋水生，江淮转粟千里行。\n不应远水救近渴，空仓四壁雀不鸣。\n似闻为政不为费，两不相伤两相济。\n十年敛积用一朝，惊涛破山风动地。",
        "dynasty": "宋",
        "collection_info": null
    },
    {
        "title": "雪后黄楼寄负山居士",
        "author": "陈师道",
        "content": "林庐烟不起，城郭岁将穷。\n云日明松雪，溪山进晚风。\n人行图画裏，鸟度醉吟中。\n不尽山阴兴，天留忆戴公。",
        "dynasty": "宋",
        "collection_info": null
    },
    {
        "title": "秋怀示黄预",
        "author": "陈师道",
        "content": "窗鸣风历耳，道坏草侵衣。\n月到千家静，林昏一鸟归。\n冥冥尘外趣，稍稍眼中稀。\n送老须公等，秋棋未解围。",
        "dynasty": "宋",
        "collection_info": null
    },
    {
        "title": "送张支使",
        "author": "陈师道",
        "content": "旷度逢知晚，高才处下难。\n清秋一鹗上，拭目万人看。\n白酒初同醉，黄花已戒寒。\n凭将衰老事，一一报长安。",
        "dynasty": "宋",
        "collection_info": null
    },
    {
        "title": "送杜侍御纯陕西转运",
        "author": "陈师道",
        "content": "馈粮千里古无策，木牛流马功不极。\n边头数米换黄金，将军汗马未伏枥。\n黠羌人面作胡语，鸟雀贪生尔如许。\n熊虎可避蝱可驱，覆巢熏穴意何如。\n汉虏相当庸可尽，聊城正用一封书。\n巧手莫为无麵餠，谁能留渴须远井。\n国家有急君得辞，徐人不劳扣关请。\n陇上壮士莫扪舌，河西狂王防系颈。\n向来此地几送迎，草间翁仲口不瘖。\n十年两熟饱可待，一岁四守人何心。\n老稚持车车不留，归人不行行转头。\n关中正须萧丞相，省内早要富民侯。\n可同一夫在所悯，岁晚得无沟壑忧。",
        "dynasty": "宋",
        "collection_info": null
    },
    {
        "title": "送杨侍禁兼寄颜黄二公二首  其一",
        "author": "陈师道",
        "content": "相逢今已晚，同府尚经年。\n众口不成虎，诸公更荐贤。\n两亲须薄禄，一障欲乘边。\n往问颜夫子，何妨试着鞭。",
        "dynasty": "宋",
        "collection_info": null
    },
    {
        "title": "送杨侍禁兼寄颜黄二公二首  其二",
        "author": "陈师道",
        "content": "多问黄居士，终年欠一书。\n因人候消息，有使报何如。\n向晚逢杨子，真堪託后车。\n亲年方頼禄，不惜借吹嘘。",
        "dynasty": "宋",
        "collection_info": null
    },
    {
        "title": "送外舅郭大夫夔路提点刑狱",
        "author": "陈师道",
        "content": "天险连三峡，官曹据上游。\n百年双鬓白，万里一身浮。\n可使人无讼，宁须意外忧。\n平生晏平仲，能费几狐裘。",
        "dynasty": "宋",
        "collection_info": null
    },
    {
        "title": "谢人寄酒",
        "author": "陈师道",
        "content": "旧香余味记黄封，厌见春泥满眼红。\n千乘莫从公子后，百壶能为故人东。",
        "dynasty": "宋",
        "collection_info": null
    },
    {
        "title": "从苏公登后楼",
        "author": "陈师道",
        "content": "倏作三年别，才堪一解颜。\n楼孤带清洛，林缺见巴山。\n五月池无水，千年鹤自还。\n白鸥没浩荡，爱惜鬓毛斑。",
        "dynasty": "宋",
        "collection_info": null
    },
    {
        "title": "送苏公知杭州",
        "author": "陈师道",
        "content": "平生羊荆州，追送不作远。\n岂不畏简书，放麑诚不忍。\n一代不数人，百年能几见。\n昔如马口衔，今为禁门键。\n一雨五月凉，中宵大江满。\n风帆目力短，江空岁年晚。",
        "dynasty": "宋",
        "collection_info": null
    },
    {
        "title": "送秦觏二首  其一",
        "author": "陈师道",
        "content": "士有从师乐，诸儿却未知。\n欲行天下独，信有俗间疑。\n秋入川原秀，风连鼓角悲。\n目前㹠犬类，未必慰亲思。",
        "dynasty": "宋",
        "collection_info": null
    },
    {
        "title": "送秦觏二首  其二",
        "author": "陈师道",
        "content": "师法时难得，亲年富有余。\n端为李君御，尽读邺侯书。\n结友真莫逆，论才有不如。\n折腰终不补，可但曳长裾。",
        "dynasty": "宋",
        "collection_info": null
    },
    {
        "title": "和江秀才献花三首  其一",
        "author": "陈师道",
        "content": "风雨东篱冷落看，清溪水落玉峰寒。\n酒家不办当垆费，乞与先生种杏坛。",
        "dynasty": "宋",
        "collection_info": null
    },
    {
        "title": "和江秀才献花三首  其二",
        "author": "陈师道",
        "content": "疏花得雨数枝黄，白髮缘愁百尺长。\n要与老生同一醉，故留秋意作重阳。",
        "dynasty": "宋",
        "collection_info": null
    },
    {
        "title": "和江秀才献花三首  其三",
        "author": "陈师道",
        "content": "江公孤愤不宜秋，吟作秋虫到白头。\n过我可为千日醉，从公难作百钱游。",
        "dynasty": "宋",
        "collection_info": null
    },
    {
        "title": "次韵李节推九日登南山",
        "author": "陈师道",
        "content": "平林广野骑台荒，山寺鸣钟报夕阳。\n人事自生今日意，寒花只作去年香。\n巾欹更觉霜侵鬓，语妙何妨石作肠。\n落木无边江不尽，此身此日更须忙。",
        "dynasty": "宋",
        "collection_info": null
    },
    {
        "title": "别负山居士",
        "author": "陈师道",
        "content": "田园相与老，此别意如何。\n更病可无酒，犹寒已自和。\n高名胡未广，诗兴尚能多。\n沙草东山路，犹须一再过。",
        "dynasty": "宋",
        "collection_info": null
    },
    {
        "title": "送赵教授",
        "author": "陈师道",
        "content": "束髮相看到白头，了知公鬓不胜忧。\n可堪亲老须三釜，又着儒冠忍一羞。\n平世功名须晚节，向来旬月取封侯。\n北州豪杰知谁健，乞我黄淤十里秋。",
        "dynasty": "宋",
        "collection_info": null
    },
    {
        "title": "次韵春怀",
        "author": "陈师道",
        "content": "欲作归田计，无如二顷何。\n折腰方頼禄，拭面未伤和。\n日下乌声乐，尘生鸟迹多。\n渡头留小楫，乘兴得相过。",
        "dynasty": "宋",
        "collection_info": null
    },
    {
        "title": "黄梅五首  其一",
        "author": "陈师道",
        "content": "异色深宜晚，生香故触人。\n不施千点白，别作一家春。",
        "dynasty": "宋",
        "collection_info": null
    },
    {
        "title": "黄梅五首  其二",
        "author": "陈师道",
        "content": "旧鬓千丝白，新梅百叶黄。\n留花如有待，迷国更须香。",
        "dynasty": "宋",
        "collection_info": null
    },
    {
        "title": "黄梅五首  其三",
        "author": "陈师道",
        "content": "冉冉梢头绿，婷婷花下人。\n欲传千里信，暗折一枝春。",
        "dynasty": "宋",
        "collection_info": null
    },
    {
        "title": "黄梅五首  其四",
        "author": "陈师道",
        "content": "黄裏含真意，春容带薄寒。\n欲知谁称面，徧插一枝看。",
        "dynasty": "宋",
        "collection_info": null
    },
    {
        "title": "黄梅五首  其五",
        "author": "陈师道",
        "content": "花裏重重叶，钗头点点黄。\n祇应报春信，故作着人香。",
        "dynasty": "宋",
        "collection_info": null
    },
    {
        "title": "田家",
        "author": "陈师道",
        "content": "鸡鸣人当行，犬鸣人当归。\n秋来公事急，出处不待时。\n昨夜三尺雨，竈下已生泥。\n人言田家乐，尔苦人得知。",
        "dynasty": "宋",
        "collection_info": null
    },
    {
        "title": "巨野二首  其一",
        "author": "陈师道",
        "content": "红落芙蕖晚，青深蒲稗秋。\n平湖无过鸟，鸣鼓有行舟。",
        "dynasty": "宋",
        "collection_info": null
    },
    {
        "title": "巨野二首  其二",
        "author": "陈师道",
        "content": "蒲港侵衣绿，莲塘乱眼红。\n将身供世事，结缆待回风。",
        "dynasty": "宋",
        "collection_info": null
    },
    {
        "title": "别叔父录曹",
        "author": "陈师道",
        "content": "为吏专文法，成家託弟昆。\n三年如昨日，一笑更何言。\n扶老须微禄，移官实至恩。\n两疏元父子，何日復东辕。",
        "dynasty": "宋",
        "collection_info": null
    },
    {
        "title": "出清口",
        "author": "陈师道",
        "content": "家世山东饱耕稼，晚託一舟顺流下。\n渔沟寒餠不下筯，推柂转头更五夜。\n平明放溜出清口，霜落潮回雾连野。\n平淮一梦三十里，有日无风神所借。\n似怜忧患满人间，百孔千疮容一罅。\n文章末技将自效，语不惊人神可吓。\n子女玉帛君所余，寄声白鸟烦多谢。",
        "dynasty": "宋",
        "collection_info": null
    },
    {
        "title": "泛淮",
        "author": "陈师道",
        "content": "冬暖仍初日，潮回更下风。\n鸟飞云水裏，人语橹声中。\n平野容回顾，无山会有终。\n倚樯聊自逸，吟啸不须工。",
        "dynasty": "宋",
        "collection_info": null
    },
    {
        "title": "猴马",
        "author": "陈师道",
        "content": "沐猴自戏马自惊，圉人未解猴马情。\n猴其天资马何罪，意欲防患犹伤生。\n异类相宜亦相失，同类相伤非所及。\n志行万里困一误，吐豆龁荄甘伏枥。",
        "dynasty": "宋",
        "collection_info": null
    },
    {
        "title": "徐氏闲轩",
        "author": "陈师道",
        "content": "倦游梁楚爱吾庐，老寄山林孰与娱。\n想见杖藜临过鸟，更能赤手缚于菟。\n君宁平世轻三釜，我亦东原有一区。\n拟买婵娟作归计，可无堆玉斗量珠。",
        "dynasty": "宋",
        "collection_info": null
    },
    {
        "title": "寄豫章公三首  其一",
        "author": "陈师道",
        "content": "密云不雨卧乌龙，已是人间第一功。\n得诺向来轻季子，打门何日走周公。",
        "dynasty": "宋",
        "collection_info": null
    },
    {
        "title": "寄豫章公三首  其二",
        "author": "陈师道",
        "content": "愧无一缕破双团，惯下姜盐枉肺肝。\n誓酒不应忘此老，论诗宁肯乞麤官。",
        "dynasty": "宋",
        "collection_info": null
    },
    {
        "title": "寄豫章公三首  其三",
        "author": "陈师道",
        "content": "生须百斛买双鬟，水截龙章试虎斑。\n老觉才粗浑不称，自携云月泻湲潺。",
        "dynasty": "宋",
        "collection_info": null
    },
    {
        "title": "赠秦觏兼简苏迨二首  其一",
        "author": "陈师道",
        "content": "两秦并立难为下，万里长驱在此初。\n别后未忘三日语，人来肯作数行书。",
        "dynasty": "宋",
        "collection_info": null
    },
    {
        "title": "赠秦觏兼简苏迨二首  其二",
        "author": "陈师道",
        "content": "文章从古不同时，诗语惊人笔益奇。\n过与阿平应绝倒，世间能有几人知。",
        "dynasty": "宋",
        "collection_info": null
    },
    {
        "title": "送赵朝请赴苏幕",
        "author": "陈师道",
        "content": "好合同黄卷，情新更白头。\n胡然落丹墨，不坐致公侯。\n沙软留徐步，潮迴趁急流。\n平生湖海兴，日夜逐行舟。",
        "dynasty": "宋",
        "collection_info": null
    },
    {
        "title": "绝句",
        "author": "陈师道",
        "content": "斫水水可断，续弦弦可完。\n如何郑公客，不作百年看。",
        "dynasty": "宋",
        "collection_info": null
    },
    {
        "title": "山口阻风",
        "author": "陈师道",
        "content": "夕风朝未回，来云去为雨。\n繫舟直山口，天意遽如许。\n涛风两方斗，丘原莫当怒。\n两山为俯仰，一鸟不得度。\n临深负高枕，偷生宁得所。\n历历数过帆，当涂气如虎。\n快意亦适然，淹泊岂吾取。\n泝洄更去留，未易相尔汝。\n行登东山颠，壮观前未睹。\n九泽不满眼，五丈才一缕。\n兹山昔谁游，巨野传自古。\n菰鱼无凶年，末利犹不御。\n荷隩活万人，梨埒视千户。\n东方富丝麻，小市藏百贾。\n连樯自南北，行谈杂秦楚。\n向晚风力微，湖清鱼可数。\n空仓鸟乌乐，外舍窗扉语。\n身非天下惜，家无十金聚。\n欲留盗贼迫，欲去波涛怒。\n两者尔何从，一死吾未与。",
        "dynasty": "宋",
        "collection_info": null
    },
    {
        "title": "登冥山",
        "author": "陈师道",
        "content": "东山如覆盆，石塔仍数层。\n昔人行乐处，时过名不称。\n秋风变草木，樵径余薪蒸。\n四顾一水间，不復知淄渑。\n菰蒲万世利，烟火千人罾。\n平生登山脚，岁晚如不胜。\n求田君勿问，抚髀吾何能。\n飞鸿将目远，秋水留心澄。\n兹游岂不朽，作歌记吾曾。",
        "dynasty": "宋",
        "collection_info": null
    },
    {
        "title": "和苏公洞庭春色",
        "author": "陈师道",
        "content": "洞庭千木奴，寸丝不挂手。\n来输步兵厨，酿作青田酒。\n王家玉东西，未觉岁华走。\n方从罗浮山，已作南阳寿。\n还将瓮头春，慰子雪入牖。\n我方缚禅律，一举烦屡嗅。\n东坡酒中仙，醉墨粲星斗。\n诗成以属我，千金须弊帚。\n何曾樽俎间，着客面黧黝。\n定须笑美人，蘸甲不濡口。",
        "dynasty": "宋",
        "collection_info": null
    },
    {
        "title": "拟古",
        "author": "陈师道",
        "content": "盎中有声囊不瘿，嚥息不如带加紧。\n人生七十今已半，一饱无时何可忍。\n公侯早岁有如此，奴婢蓐食支夜永。\n向来糠籺之子孙，居邻无僧家有井。",
        "dynasty": "宋",
        "collection_info": null
    },
    {
        "title": "嘲无咎文潜",
        "author": "陈师道",
        "content": "诗人要瘦君则肥，便然伟观诗不宜。\n诗亦于人不相累，黄金九镮腰十围。\n一饥缘我不缘渠，身作贾孟行诗图。\n穷人乃工君未可，早据要路肩安舆。",
        "dynasty": "宋",
        "collection_info": null
    },
    {
        "title": "次韵夜雨",
        "author": "陈师道",
        "content": "暗雨来何急，寒房客自醒。\n骤看灯闪闪，拟对竹青青。\n声到江干尽，风回叶上听。\n更长那得晓，欹侧想仪形。",
        "dynasty": "宋",
        "collection_info": null
    },
    {
        "title": "晦日",
        "author": "陈师道",
        "content": "人老时情薄，春深花意微。\n暄寒南北异，风俗古今违。\n即事无同异，旁观有是非。\n食蔬如许瘦，饱肉未须肥。",
        "dynasty": "宋",
        "collection_info": null
    },
    {
        "title": "登城楼",
        "author": "陈师道",
        "content": "城郭春容晚，因行可当游。\n飞来双蛱蝶，目尽一浮鸥。\n峡崄山将合，江平水却流。\n同来端兴尽，且为小迟留。",
        "dynasty": "宋",
        "collection_info": null
    },
    {
        "title": "奉贺陈圣予",
        "author": "陈师道",
        "content": "合谱儿童岁，为僚一再秋。\n初闻消息报，已作别离忧。\n急雪将无路，寒江欲断流。\n相逢宁易得，端为小迟留。",
        "dynasty": "宋",
        "collection_info": null
    },
    {
        "title": "和王子安至日三首  其一",
        "author": "陈师道",
        "content": "近节翻多事，为家不亦难。\n老成须药力，愁绝向谁宽。\n冻雨能妨梦，朝霜故作寒。\n衰颜心自了，不待镜中看。",
        "dynasty": "宋",
        "collection_info": null
    },
    {
        "title": "和王子安至日三首  其二",
        "author": "陈师道",
        "content": "物理有终极，人情从往还。\n阴阳消长际，老疾去留间。\n申白徒怀惠，巢由不买山。\n更歌吾和汝，风日稍侵颜。",
        "dynasty": "宋",
        "collection_info": null
    },
    {
        "title": "和王子安至日三首  其三",
        "author": "陈师道",
        "content": "晨起公私迫，昏归鸟雀催。\n百年忙裏尽，万事醉间来。\n竹雨深宜晚，江梅半欲开。\n风灯挑不燄，寒火拨成灰。",
        "dynasty": "宋",
        "collection_info": null
    },
    {
        "title": "次韵少游春江秋野图二首  其一",
        "author": "陈师道",
        "content": "翰墨功名裏，江山富贵人。\n倏看双鸟下，已负百年身。",
        "dynasty": "宋",
        "collection_info": null
    },
    {
        "title": "次韵少游春江秋野图二首  其二",
        "author": "陈师道",
        "content": "江清风偃木，霜落雁横空。\n若箇丹青裏，犹须着此翁。",
        "dynasty": "宋",
        "collection_info": null
    },
    {
        "title": "寄文潜无咎少游三学士",
        "author": "陈师道",
        "content": "北来消息不真传，南度相忘更记年。\n湖海一舟须此老，蓬瀛方丈自飞仙。\n数临黄卷聊遮眼，稳上青云小着鞭。\n李杜齐名吾岂敢，晚风无树不鸣蝉。",
        "dynasty": "宋",
        "collection_info": null
    },
    {
        "title": "连日大雪以疾作不出闻苏公与德麟同登女郎台",
        "author": "陈师道",
        "content": "掠地衝风敌万人，蔽天密雪几微尘。\n漫山塞壑疑无地，投隙穿帷巧致身。\n晚积读书今已老，闭门高卧不缘贫。\n遥知更上湖边寺，一笑潜回万室春。",
        "dynasty": "宋",
        "collection_info": null
    },
    {
        "title": "立春",
        "author": "陈师道",
        "content": "马蹄残雪未成尘，梅子梢头已着春。\n巧胜向人真奈老，衰颜从俗不宜新。\n高门肯送青丝菜，下里谁思白髮人。\n共学少年天下士，独能濡湿辙中鳞。",
        "dynasty": "宋",
        "collection_info": null
    },
    {
        "title": "赠王聿修商子常",
        "author": "陈师道",
        "content": "欲作新诗挑两公，含毫不下思先穷。\n贪逢大敌能无惧，彊画修眉每未工。\n畏病忍狂妨痛饮，晚云朝雨滞晴空。\n正须好句留春住，可使风飘万点红。",
        "dynasty": "宋",
        "collection_info": null
    },
    {
        "title": "寄寇元弼",
        "author": "陈师道",
        "content": "朱樱青子已尝新，白帢黄衫见未频。\n载酒对棋无俗士，闭门高枕有闲人。\n有底百年须薄禄，相看一笑却关身。\n肯留恶客开家酿，惊坐何人更姓陈。",
        "dynasty": "宋",
        "collection_info": null
    },
    {
        "title": "次韵敬酬元弼三兄",
        "author": "陈师道",
        "content": "冥冥雨力及时来，冉冉春光作意回。\n白髮尚堪供语笑，青衫不惜着风埃。\n林庐要自家家到，尊酒宁辞日日开。\n只恐未便文字饮，人间无梦到阳台。",
        "dynasty": "宋",
        "collection_info": null
    },
    {
        "title": "寄都下故人示王子安",
        "author": "陈师道",
        "content": "湖海相忘日自疏，经年不作一行书。\n世间惟有韩康伯，肯为渊源住岁余。",
        "dynasty": "宋",
        "collection_info": null
    },
    {
        "title": "送张衡山",
        "author": "陈师道",
        "content": "昔别青衿子，今为白髮翁。\n此行何日见，多难向来同。\n官事酣歌裏，湖山秀句中。\n风尘莫回首，留眼送归鸿。",
        "dynasty": "宋",
        "collection_info": null
    },
    {
        "title": "除夜对酒赠少章",
        "author": "陈师道",
        "content": "岁晚身何託，灯前客未空。\n半生忧患裏，一梦有无中。\n髮短愁催白，颜衰酒借红。\n我歌君起舞，潦倒略相同。",
        "dynasty": "宋",
        "collection_info": null
    },
    {
        "title": "和贾耘老春晚",
        "author": "陈师道",
        "content": "萦萦袅袅几丝飞，榴叶千灯照晚晖。\n紫翠园林鶑欲懒，黄昏帘幕燕初归。\n花明西苑将迎幸，草绿平原正打围。\n一卧海城春又晚，不妨闲处得真机。",
        "dynasty": "宋",
        "collection_info": null
    },
    {
        "title": "拟汉宫词三首  其一",
        "author": "陈师道",
        "content": "叶叶霜林着意红，翩翩行骑语墙东。\n黄金拟买长门赋，未信君恩属画工。",
        "dynasty": "宋",
        "collection_info": null
    },
    {
        "title": "拟汉宫词三首  其二",
        "author": "陈师道",
        "content": "月与秋期特地圆，花随人意作春妍。\n却因姊弟争珠凤，更欲君王意外怜。",
        "dynasty": "宋",
        "collection_info": null
    },
    {
        "title": "拟汉宫词三首  其三",
        "author": "陈师道",
        "content": "帐底吹烟香自熏，镜前含笑意生春。\n经年不道君恩薄，却是恩深更误人。",
        "dynasty": "宋",
        "collection_info": null
    },
    {
        "title": "拟李义山柳枝词五首  其一",
        "author": "陈师道",
        "content": "江青沙日暖，雄鸭雌鸳鸯。\n相看不相识，花晚褪红香。",
        "dynasty": "宋",
        "collection_info": null
    },
    {
        "title": "拟李义山柳枝词五首  其二",
        "author": "陈师道",
        "content": "袅袅东门柳，重重小苑花。\n为谁须落子，着意莫藏鸦。",
        "dynasty": "宋",
        "collection_info": null
    },
    {
        "title": "拟李义山柳枝词五首  其三",
        "author": "陈师道",
        "content": "雨叶不自持，风花故入衣。\n飞花已无定，忍着恶风吹。",
        "dynasty": "宋",
        "collection_info": null
    },
    {
        "title": "拟李义山柳枝词五首  其四",
        "author": "陈师道",
        "content": "伏雌将阿鹜，水陆不相直。\n鸭鸭横波去，嗝嗝呼不得。",
        "dynasty": "宋",
        "collection_info": null
    },
    {
        "title": "拟李义山柳枝词五首  其五",
        "author": "陈师道",
        "content": "莫解丁香结，从教长苦辛。\n却因千种恨，别作一家春。",
        "dynasty": "宋",
        "collection_info": null
    },
    {
        "title": "次韵郑彦能题端禅师丈室",
        "author": "陈师道",
        "content": "重门杰观屹相忘，表裏山河自一方。\n小市张灯归意动，轻衫当户晚风长。\n孤臣白首逢新政，游子青春见故乡。\n富贵本非吾辈事，江湖安得便相忘。",
        "dynasty": "宋",
        "collection_info": null
    },
    {
        "title": "庚辰三月上旬登白门闲望",
        "author": "陈师道",
        "content": "昔别子未仕，人言诗有神。\n预知河岭阻，不作往来频。\n剩喜今犹学，须知禄为亲。\n五陵花满眼，作意莫禁春。",
        "dynasty": "宋",
        "collection_info": null
    },
    {
        "title": "次韵寇秀才寄下邳家兄",
        "author": "陈师道",
        "content": "少共千忧老一官，中间毁誉两茫然。\n去留有命真如此，俯仰从人却未然。\n故着江山供极目，正将彊健入新年。\n惊逢小杜风流胜，信有衣冠不乏贤。",
        "dynasty": "宋",
        "collection_info": null
    },
    {
        "title": "赠知命",
        "author": "陈师道",
        "content": "黑头居士元方弟，不肯作公称法嗣。\n外人怪笑那得知，他日灵山亲授记。\n学诗初学杜少陵，学书不学王右军。\n黄尘扶杖笑邻女，白衫骑馿惊市人。\n静中作业此何因，醉裏逃禅却甚真。\n顾我无钱呼毕曜，有人载酒寻子云。\n君家鲁直不解事，爱作文章可人意。\n一人可以穷一家，怪君又以才为累。\n请将饮酒换吟诗，酒不穷人能引睡。\n不须无事与多愁，老不欲醒惟欲醉。",
        "dynasty": "宋",
        "collection_info": null
    },
    {
        "title": "次韵答少章",
        "author": "陈师道",
        "content": "秦郎淮海士，才大难为弟。\n蔚然霜雪后，不受江汉洗。\n春畦不满眼，采掇到芹荠。\n多病促余年，秋光欲辞抵。\n儒林文人行，掘起三界底。\n出入银台门，为米不为醴。\n白头容北面，斯文分一体。\n愧我无异闻，口阚不得启。",
        "dynasty": "宋",
        "collection_info": null
    },
    {
        "title": "大风",
        "author": "陈师道",
        "content": "飞沙破面风裂石，平林隠隠倾霹雳。\n野火燎原尘涨天，道闻马嘶不相得。\n老翁彊欲作少年，立马阶除起无力。\n城南桃李春意动，少待明朝莫相失。",
        "dynasty": "宋",
        "collection_info": null
    },
    {
        "title": "秦少章见过",
        "author": "陈师道",
        "content": "淮南小山秦氏子，旧雨不来今雨来。\n风席起尘晨突冷，坐看鸟迹破苍苔。",
        "dynasty": "宋",
        "collection_info": null
    },
    {
        "title": "送王君玉赴试",
        "author": "陈师道",
        "content": "汝颍诸王后，风流独此人。\n谈锋坚百战，笔力举千钧。\n得士吾无愧，多闻子未贫。\n平生三学士，相见定相亲。",
        "dynasty": "宋",
        "collection_info": null
    },
    {
        "title": "送路纠归老丹阳",
        "author": "陈师道",
        "content": "身退不待年，意足不待余。\n宁闻有余论，但问我何如。\n才名四十年，盛气盖诸儒。\n独无金水力，竟与蛙黾俱。\n晚为府中掾，直前不趑趄。\n曾何愧俯仰，颇亦困嗫嚅。\n有粟尚可糊，有酒尚可娱。\n一朝脱章绶，用意不踌躇。\n富贵亦何有，惜君宁挽裾。\n人生一世间，谁得还其躯。\n谢公江海人，此计竟亦疏。\n千金一大钱，两子双明珠。\n妙语发幽光，东坡为欷歔。\n不知两疏去，能亦有此无。\n聊为三径资，从子并门居。",
        "dynasty": "宋",
        "collection_info": null
    },
    {
        "title": "送江季恭",
        "author": "陈师道",
        "content": "正学元非世，能诗新有声。\n诸公交郑季，多士闭何生。\n泛爱经过数，移书底裏倾。\n又为淮海别，病眼向谁明。",
        "dynasty": "宋",
        "collection_info": null
    },
    {
        "title": "奉送阎醇老推官",
        "author": "陈师道",
        "content": "古今犹异俗，邹鲁尚多儒。\n簿领三年责，云霄一武趋。\n数过忘潦倒，惜别更斯须。\n说与晁夫子，今年锥也无。",
        "dynasty": "宋",
        "collection_info": null
    },
    {
        "title": "回风行",
        "author": "陈师道",
        "content": "悬流汹汹从天来，南风五日斗不开。\n御风起柂虎着翼，衝风繫缆颜死灰。\n昨日逆风今日回，万人莫挽才浮杯。\n篙牵相贺天意得，秋声满帆风倒桅。\n去留异态须一怒，造物可得无嫌猜。",
        "dynasty": "宋",
        "collection_info": null
    },
    {
        "title": "答李簿",
        "author": "陈师道",
        "content": "老去才先尽，春来酒屡空。\n甘为耕钓手，畏作嗫嚅翁。\n与罪宁无说，言诗新有功。\n不堪须野鹜，似欲吐长虹。",
        "dynasty": "宋",
        "collection_info": null
    },
    {
        "title": "谢傅监",
        "author": "陈师道",
        "content": "好士如好色，昔闻今则无。\n平生席为门，未识长者车。\n旷士慕林谷，羁人辱泥涂。\n愿为执鞭役，莫顺下风趋。\n去年辱公先，怀刺留寓居。\n我往拜其门，鸑鷟鸣高梧。\n论交不计年，取材忘其愚。\n一寒我如此，百镒公无余。\n今年贺公归，乃復过我庐。\n当使有近行，应门有长须。\n小家不耐事，鸡飞犬升闾。\n莫归自有恨，亲颜一何娱。\n汝家吾无忧，能致贤大夫。\n吴公汉庭右，贾生世用疏。\n平分太仓粟，尽读邺侯书。\n士为知己留，不为食有鱼。\n三言移曾母，投杼公何如。",
        "dynasty": "宋",
        "collection_info": null
    },
    {
        "title": "贺文潜",
        "author": "陈师道",
        "content": "飞腾无那高詹事，犇轶难甘杜拾遗。\n释梵不为宁顾计，公侯有命却随宜。\n且留陈迹来韩愈，不用逢人说项斯。\n富贵风声真两得，穷人从此不因诗。",
        "dynasty": "宋",
        "collection_info": null
    },
    {
        "title": "赠张文潜",
        "author": "陈师道",
        "content": "张侯便然腹如鼓，饥雷收声酒如雨。\n读书不计有余处，尚着我辈千百许。\n翻湖倒海不作难，将军百战富善贾。\n弟子不必不如师，欲知其人视其主。\n秋来待试丞相府，谷马砺兵吾甚武。\n商周不敌闻其语，一战而霸在此举。\n百年富贵要自取，人将公卿还尔汝，德如墨君谁敢侮。",
        "dynasty": "宋",
        "collection_info": null
    },
    {
        "title": "次韵答秦少章",
        "author": "陈师道",
        "content": "学诗如学仙，时至骨自换。\n缥缈鸿鹄上，众目焉能玩。\n子从淮海来，一喙当百难。\n师儒有韩孟，拭目互惊惋。\n老生时在傍，缩手愧颜汗。\n黄公金华伯，莞尔回一眄。\n彼方试子难，疾前不应懦。\n要当攻石坚，切作抟沙散。\n桓璧虽具美，礲错加璀璨。\n我老不足畏，后生何可慢。",
        "dynasty": "宋",
        "collection_info": null
    },
    {
        "title": "次韵答子实秦少章二首  其一",
        "author": "陈师道",
        "content": "英英黄金花，论时不论美。\n靖节骨已朽，弃捐乃其理。\n两公意有余，采采今未已。\n尚念白头生，临风嗅霜蕊。",
        "dynasty": "宋",
        "collection_info": null
    },
    {
        "title": "次韵答子实秦少章二首  其二",
        "author": "陈师道",
        "content": "文新情已故，室远人则迩。\n杯酒不相忘，一朝得二子。\n初花美无度，后时终可鄙。\n与汝卧秋风，看君控双鲤。",
        "dynasty": "宋",
        "collection_info": null
    },
    {
        "title": "九月十三日出善利门",
        "author": "陈师道",
        "content": "十载都城客，孤身冒百艰。\n一饥非死所，万里有生还。\n去国吾何意，从人病不间。\n共看双白鬓，似得半生闲。",
        "dynasty": "宋",
        "collection_info": null
    },
    {
        "title": "赠欧阳叔弼学士",
        "author": "陈师道",
        "content": "早知汝颍多能事，晚以诗书託下寮。\n大府礼容宽懒慢，故家文物尚嫖姚。\n只将忧患供谈笑，敢望功名答圣朝。\n岁历四三仍此地，家余五一见今朝。",
        "dynasty": "宋",
        "collection_info": null
    },
    {
        "title": "观兖文忠公家六一堂图书",
        "author": "陈师道",
        "content": "生世何用早，我已后此翁。\n颇识门下士，略已闻其风。\n中年见二子，已復岁一终。\n呼我过其庐，所得非所蒙。\n先朝羣玉殿，冠佩环羣公。\n神文焕王度，喜色见天容。\n御榻谁復登，帝书元自工。\n黄绢两大字，一览涕无从。\n似欲託其子，天意人与同。\n历数况有归，敢有贪天功。\n集古一千卷，明明并羣雄。\n谁为第一手，未有百世公。\n庙器刻科斗，宝樽蟠华虫。\n缅怀弁服士，酬献鸣瑽瑢。\n插架一万轴，遗子以固穷。\n素琴久绝絃，棋酒颇阙供。\n向来一瓣香，敬为曾南丰。\n世虽嫡孙行，名在恶子中。\n斯人日已远，千岁幸一逢。\n吾老不可待，草露湿寒蛩。",
        "dynasty": "宋",
        "collection_info": null
    },
    {
        "title": "送苏迨",
        "author": "陈师道",
        "content": "胸中历历着千年，笔下源源赴百川。\n真字飘扬今有种，清谈绝倒古无传。\n出尘悟解多为路，随世功名小着鞭。\n白首相逢恐无日，几时笔札到林泉。",
        "dynasty": "宋",
        "collection_info": null
    },
    {
        "title": "送黄生兼寄二谢二首  其一",
        "author": "陈师道",
        "content": "南第诸兄早相见，别时託子以无倦。\n百岁论交见子心，一朝取别宁吾愿。\n妙岁远游真所难，肯为得官近长安。\n圣作诗书端有意，犹须用心科举外。",
        "dynasty": "宋",
        "collection_info": null
    },
    {
        "title": "送黄生兼寄二谢二首  其二",
        "author": "陈师道",
        "content": "城西两谢俱能文，穰丞精悍吾所闻。\n每读吾诗得人意，使不能文已可人。\n我昔谢公门下士，早年妄作功名意。\n如今老寄颍河东，九泉虽深愧此公。",
        "dynasty": "宋",
        "collection_info": null
    },
    {
        "title": "次韵苏公西湖徙鱼三首  其一",
        "author": "陈师道",
        "content": "穷秋积雨不破块，霜落西湖露沙背。\n大鱼泥蟠小鱼乐，高丘覆杯水如带。\n鱼穷不作摇尾怜，公宁忍口不忍鲙。\n修鳞失水玉参差，晚日摇光金破碎。\n咫尺波涛有生死，安知平陆无滩濑。\n此身宁供刀几用，着意更须风雨外。\n是间相忘不为小，濠上之意谁得会。\n枯鱼虽泣悔可及，莫待西江与东海。",
        "dynasty": "宋",
        "collection_info": null
    },
    {
        "title": "次韵苏公西湖徙鱼三首  其二",
        "author": "陈师道",
        "content": "赤手取鱼如拾块，布网鸣舷攻腹背。\n岂知激浊与清流，恐惧骈头牵翠带。\n居士仁心到鱼鸟，会有微生化余鲙。\n宁容网目漏吞舟，谁能烹鲜作苛碎。\n我亦江湖钓竿手，误逐轻车从下濑。\n生当得意落鸥边，何用封侯堕鸢外。\n不如此鱼今得所，置身暗与神明会。\n径须作记戒鲸鲵，防有任公钓东海。",
        "dynasty": "宋",
        "collection_info": null
    },
    {
        "title": "次韵苏公西湖徙鱼三首  其三",
        "author": "陈师道",
        "content": "诗成笔落骥历块，不用安西题纸背。\n小家厚敛四壁立，拆东补西裳作带。\n堂下觳觫牛何罪，太山之阳人作鲙。\n同生异趣有如此，缾悬瓽间终一碎。\n流水长者今公是，雨花散乱投金濑。\n人言充庖须此辈，慈观更须容度外。\n赐墙及肩人得视，公才槃槃一都会。\n有怜其穷与不朽，我亦牵联书玉海。",
        "dynasty": "宋",
        "collection_info": null
    },
    {
        "title": "次韵苏公西湖观月听琴",
        "author": "陈师道",
        "content": "清湖纳明月，远览无留云。\n人生亦何须，有酒与桐君。\n自醉宁问客，一樽復一樽。\n平生今不饮，意得同酣醺。\n清言冰玉质，坏衲山水纹。\n殚精有后悟，畜耳无前闻。\n潜鱼避流光，归鸟投重昏。\n信有千丈清，不如一尺浑。",
        "dynasty": "宋",
        "collection_info": null
    },
    {
        "title": "再次韵苏公示两欧阳",
        "author": "陈师道",
        "content": "公诗周鲁后，曳曳垂天云。\n府中顾长康，风味如曲君。\n非公无此客，请寿两山樽。\n叔季大儒后，偏醒亦同醺。\n心与柏石坚，章成绮绣纹。\n多难独不补，少戆今无闻。\n时无古今异，智有功名昏。\n可使百尺底，不作数斗浑。",
        "dynasty": "宋",
        "collection_info": null
    },
    {
        "title": "次韵苏公涉颍",
        "author": "陈师道",
        "content": "衝风不成寒，脱木还自奇。\n坐看白日晚，起行清颍湄。\n三穴未为得，一舟不作痴。\n路暗鸟遗音，江清鱼弄姿。\n宇定怪物变，意行觉舟迟。\n公与两公子，妙语含风漪。\n但怪笑谈剧，莫知宾主谁。\n得句未肯吐，鬰鬰见睫眉。\n相从能几何，行乐当及兹。\n生忍自作难，百忧间一嬉。\n时寻赤眼老，不探黄口儿。\n解公头上巾，一洗七年缁。\n至洁而纳污，此水真吾师。\n须公晓二子，人自穷非诗。",
        "dynasty": "宋",
        "collection_info": null
    },
    {
        "title": "次韵苏公竹间亭绝句",
        "author": "陈师道",
        "content": "竹裏高亭灯烛光，今年復得杜襄阳。\n倏看老盖千年后，更想霜林百尺强。",
        "dynasty": "宋",
        "collection_info": null
    },
    {
        "title": "次韵苏公劝酒与诗",
        "author": "陈师道",
        "content": "五士三不同，烦公以诗诉。\n强酒古所辞，妙语神其吐。\n自念每累人，举扇毋我污。\n復使两欧阳，缩手不分付。\n平生西方社，努力须自度。\n不忧龟九头，肯畏语一误。\n顿悟而渐修，从此辞世故。\n公看万金产，宁能一朝具。\n两生文章家，夙记鸣蝉赋。\n请公坚城垒，兵来后无数。",
        "dynasty": "宋",
        "collection_info": null
    },
    {
        "title": "次韵苏公督两欧阳诗",
        "author": "陈师道",
        "content": "吟声正可候虫鸣，酒面犹须作老兵。\n岂有文章妨要务，孰知诗律自前生。\n向来怀璧真成罪，未必含光不屡惊。\n血指汗颜终缩手，此怀端復向谁倾。",
        "dynasty": "宋",
        "collection_info": null
    },
    {
        "title": "次韵苏公题欧阳叔弼息斋",
        "author": "陈师道",
        "content": "行者悲故里，居者爱吾庐。\n生须着锥地，何頼汗牛书。\n丈室八尺床，称子闭门居。\n百为会有还，一足不待余。\n纷纷幼老间，失得了悬虚。\n客在醉则眠，听我勿问渠。\n论胜已绝倒，句妙方愁予。\n竹几无留尘，霜畦有余蔬。\n相从十五年，不为食有鱼。\n时须一俛仰，君可贷蘧篨。",
        "dynasty": "宋",
        "collection_info": null
    },
    {
        "title": "寄参寥",
        "author": "陈师道",
        "content": "平生西方愿，摆落区中缘。\n惟于世外人，相从可忘年。\n道人赞公徒，相识几生前。\n早作步兵语，晚参云门禅。\n舍策孤山下，一室颇萧然。\n林昏出幽磬，竹杪横疏烟。\n昨日寄书至，坐想参寥泉。\n此泉如此公，遇物作清妍。\n一别今几时，绿首成白颠。\n子亦怜我老，我岂要子怜。\n会逢万里风，一繫五湖船。\n酌我岩下水，咽子山中篇。",
        "dynasty": "宋",
        "collection_info": null
    },
    {
        "title": "北渚",
        "author": "陈师道",
        "content": "南荡不可度，北渚风浪生。\n向来狐兔迹，已復蛟鼍鸣。",
        "dynasty": "宋",
        "collection_info": null
    },
    {
        "title": "东禅",
        "author": "陈师道",
        "content": "东阡急雨未成泥，度密穿青取径微。\n邂逅无人成独往，慇懃有月与同归。",
        "dynasty": "宋",
        "collection_info": null
    },
    {
        "title": "绝句",
        "author": "陈师道",
        "content": "老着江湖才一得，病占风雨漫多知。\n身将白鸟同归日，梦到黄粱未熟时。",
        "dynasty": "宋",
        "collection_info": null
    },
    {
        "title": "八月十日二首  其一",
        "author": "陈师道",
        "content": "一梦人间四十年，只应炊竈固依然。\n两官不办一丘费，五字虚随万里船。",
        "dynasty": "宋",
        "collection_info": null
    },
    {
        "title": "八月十日二首  其二",
        "author": "陈师道",
        "content": "人生七十今强半，老去光阴已后身。\n更欲置身须世外，世间元自不关人。",
        "dynasty": "宋",
        "collection_info": null
    },
    {
        "title": "迎新将至漕城暮归遇雨",
        "author": "陈师道",
        "content": "早投林野违风雨，晚旁尘泥饱送迎。\n却愧两街屠贩子，卧听车马过桥声。",
        "dynasty": "宋",
        "collection_info": null
    },
    {
        "title": "即事",
        "author": "陈师道",
        "content": "老觉山林可避人，正须麋鹿与同羣。\n却嫌鸟语犹多事，强管阴晴报客闻。",
        "dynasty": "宋",
        "collection_info": null
    },
    {
        "title": "斋居",
        "author": "陈师道",
        "content": "青奴白牯静相宜，老罢形骸不自持。\n一枕西窗深闭閤，卧听丛竹雨来时。",
        "dynasty": "宋",
        "collection_info": null
    },
    {
        "title": "中秋夜东剎赠仁公",
        "author": "陈师道",
        "content": "盈盈秋月不余分，叶露悬光可数尘。\n此地正须烦一笑，要令排户问东邻。",
        "dynasty": "宋",
        "collection_info": null
    },
    {
        "title": "十五夜月",
        "author": "陈师道",
        "content": "向老逢清节，归怀託素晖。\n飞萤元失照，重露已霑衣。\n稍稍孤光动，沉沉众籁微。\n不应明白髮，似欲劝人归。",
        "dynasty": "宋",
        "collection_info": null
    },
    {
        "title": "胡士彦挽词二首  其一",
        "author": "陈师道",
        "content": "晚进违前辈，平生阙异闻。\n吾犹识此老，天岂丧斯文。\n善学家传业，英词世不羣。\n固应讥尚白，官序见扬云。",
        "dynasty": "宋",
        "collection_info": null
    },
    {
        "title": "胡士彦挽词二首  其二",
        "author": "陈师道",
        "content": "此地来何晚，经年见未频。\n荐贤仍赌命，有道可辞贫。\n徒弟三千子，声名四十春。\n襄阳耆旧内，无復姓庞人。",
        "dynasty": "宋",
        "collection_info": null
    },
    {
        "title": "送赵承议",
        "author": "陈师道",
        "content": "先生隠德世难名，晚见诸孙也自成。\n颍水向来须好句，道山今日有宗英。\n林湖更觉追随尽，巾帽犹堪语笑倾。\n勤苦读书终不补，未须墙角弃长檠。",
        "dynasty": "宋",
        "collection_info": null
    },
    {
        "title": "寄李学士",
        "author": "陈师道",
        "content": "眼看游旧半东都，五岁曾无一纸书。\n平日齐名多早达，暮年同国未情疏。\n稍寻东剎论兹事，頼有西方託后车。\n说与杜郎须着便，不应濠上始知鱼。",
        "dynasty": "宋",
        "collection_info": null
    },
    {
        "title": "雪",
        "author": "陈师道",
        "content": "初雪已覆地，晚风仍积威。\n木鸣端自语，鸟起不成飞。\n寒巷闻惊犬，邻家有夜归。\n不无惭败絮，未易泣牛衣。",
        "dynasty": "宋",
        "collection_info": null
    },
    {
        "title": "晚出",
        "author": "陈师道",
        "content": "应俗敢辞疾，衝风宁小驱。\n聊为一日役，不惮百金躯。\n雪路无行迹，冰枝有落乌。\n寒门闭萧瑟，穷里听嚱吁。",
        "dynasty": "宋",
        "collection_info": null
    },
    {
        "title": "寄晁载之兄弟",
        "author": "陈师道",
        "content": "人言婚宦情欲本，我始求脱君已半。\n孰知一世如一梦，在梦而觉宁待旦。\n寒檐冻雨作秋声，冷屋风灯挑不明。\n樽前已作十年语，后会未期吾屡惊。\n一闻七字心已识，鈎章棘句天与力。\n念子方壮我已衰，不见参天二千尺。\n季也亦有诗百篇，叔子拟度骅骝前。\n端能过我三冬学，可復参侬一味禅。",
        "dynasty": "宋",
        "collection_info": null
    },
    {
        "title": "寄答王直方",
        "author": "陈师道",
        "content": "人情校往復，屡勉终不近。\n一诗已经年，知子不我怨。\n生世余几何，尺棰日取寸。\n怀禄有遐心，从俗无远韵。\n时从府中归，数过林下饭。\n平生功名意，回作香火愿。\n三年不举觞，吻颊烟火焮。\n岂无两苍龙，霑我一雨润。\n官粗诗未工，猛乞毋小靳。\n人生如此尔，文字已其闰。\n是身虽臭腐，宁作青紫楦。\n永怀忘年友，死矣余令问。\n念子颇似之，老我何所恨。",
        "dynasty": "宋",
        "collection_info": null
    },
    {
        "title": "送章推官",
        "author": "陈师道",
        "content": "从事有多誉，还家能少留。\n持杯犹颍尾，解缆即沙头。\n好事今犹壮，论文老自休。\n风埃留我老，说与五湖秋。",
        "dynasty": "宋",
        "collection_info": null
    },
    {
        "title": "送章氏兄弟兼寄金山宁禅师",
        "author": "陈师道",
        "content": "末涂一过马羣空，老眼双瞻碣石鸿。\n固有江东兼渭北，其如明月与清风。\n一官羁绊吾堪老，万里嫖姚子未穷。\n寄语此时怀马祖，叩门何日许庞公。",
        "dynasty": "宋",
        "collection_info": null
    },
    {
        "title": "寄晁以道",
        "author": "陈师道",
        "content": "两官俱为邻，常若千里远。\n经年不通书，子孰知我懒。\n相期宇宙外，肯復校繁简。\n我愚亦知此，子意岂不满。\n子教东方生，自视何益损。\n人言不当价，一钱万金产。\n须子五千卷，丹笔校黄本。\n子家太史氏，名成南北阮。\n道山鸿雁行，岂惟私门衎。\n功名须老大，四十未为晚。\n快意会有违，急行宁小缓。\n忽有河山阻，遂恐消息断。\n我独不念此，人穷令智短。\n子勿效我慵，书来慰愁眼。",
        "dynasty": "宋",
        "collection_info": null
    },
    {
        "title": "寄侍读苏尚书",
        "author": "陈师道",
        "content": "六月西湖早得秋，二年归思与迟留。\n一时宾客余枚叟，在处儿童说细侯。\n经国向来须老手，有怀何必到壶头。\n遥知丹地开黄卷，解记清波没白鸥。",
        "dynasty": "宋",
        "collection_info": null
    },
    {
        "title": "寄亳州林待制",
        "author": "陈师道",
        "content": "湖海相望阙寄声，云林过雨未全晴。\n青衫作吏非前日，白首论文笑后生。\n似听儿童迎五马，稍修书札问专城。\n一闻苦李蒙庄句，不復人间世后名。",
        "dynasty": "宋",
        "collection_info": null
    },
    {
        "title": "卧疾绝句",
        "author": "陈师道",
        "content": "老裏何堪病再来，愁边不復酒相开。\n一生也作千年调，两脚犹须万里回。",
        "dynasty": "宋",
        "collection_info": null
    },
    {
        "title": "南轩",
        "author": "陈师道",
        "content": "少日书林颇着勋，暮年贪佛替论文。\n铜鑪瓦枕芒鞋裏，此外惟须对此君。",
        "dynasty": "宋",
        "collection_info": null
    },
    {
        "title": "独坐",
        "author": "陈师道",
        "content": "文章平日事，风竹莫年须。\n衰疾悬知此，霜毛不更除。\n一丘吾欲往，百亩有如无。\n魑魅须游子，干坤着腐儒。\n扣门闻啄木，唤酒有提壶。\n门径无行迹，秋来不遣锄。",
        "dynasty": "宋",
        "collection_info": null
    },
    {
        "title": "幼岭",
        "author": "陈师道",
        "content": "外家英俊场，季氏不好弄。\n用意丘壑间，颇以石自奉。\n谁言拳握间，意作万牛重。\n岱宗小天下，不办一席用。",
        "dynasty": "宋",
        "collection_info": null
    },
    {
        "title": "同道士钱泠然寻涧水源",
        "author": "陈师道",
        "content": "晓领黄冠子，步寻东涧源。\n拖筇探清浅，垂手弄潺湲。\n岸阁残花片，槎留旧涨痕。\n凤潜丹穴邃，龙卧古潭浑。\n修竹青垂荫，长萝翠可扪。\n忽惊穿药圃，不觉到云根。\n嶝外看飞鸟，崖边见饮猿。\n援琴写山水，布席坐兰荪。\n白石支棋局，青沙藉酒尊。\n醉歌归路稳，洞口月黄昏。",
        "dynasty": "宋",
        "collection_info": null
    },
    {
        "title": "八月十日宿百丈山庆善院明日游松风庵谒震禅师",
        "author": "陈师道",
        "content": "衾裘夜宿方丈屋，风灯微茫照溪谷。\n杖屦朝行百丈山，林风清泠摇佩环。\n道人八十更聪明，耳边犹爱松风声。\n风前饱食松下卧，梦裏光阴等闲过。\n世间贵人多白头，未容白首送林丘。\n左足拘挛右臂缓，荣华只得傍人看。\n信知佛法有天乐，扫除疾痼何须药。\n山林于我却有因，愿言筑室为比邻。\n不辞弃世伴幽独，犹恐山僧嫌近俗。",
        "dynasty": "宋",
        "collection_info": null
    },
    {
        "title": "十八日观潮  其一",
        "author": "陈师道",
        "content": "一年壮观尽今朝，水伯何知故晚潮。\n海浪肯随山俯仰，风帆长共客飘摇。",
        "dynasty": "宋",
        "collection_info": null
    },
    {
        "title": "十八日观潮  其二",
        "author": "陈师道",
        "content": "眼看白浪覆青山，谁信黄昏去復还。\n纵使百年终有尽，何须豪横诧吴蛮。",
        "dynasty": "宋",
        "collection_info": null
    },
    {
        "title": "十八日观潮  其三",
        "author": "陈师道",
        "content": "千槌击鼓万人呼，一抹涛头百尺余。\n明日潮来人不见，江边只有候潮鱼。",
        "dynasty": "宋",
        "collection_info": null
    },
    {
        "title": "十八日观潮  其四",
        "author": "陈师道",
        "content": "江平石出涨沙浮，船阁平洲水断流。\n朝暮去来何日了，一杯谁与弔阳侯。",
        "dynasty": "宋",
        "collection_info": null
    },
    {
        "title": "湖上晚归寄诗友  其一",
        "author": "陈师道",
        "content": "髭髮难藏老，湖山稳寄身。\n却寻方外士，招作社中人。\n霜叶深于染，秋花晚自春。\n无人还有碍，诗卷莫辞频。",
        "dynasty": "宋",
        "collection_info": null
    },
    {
        "title": "湖上晚归寄诗友  其二",
        "author": "陈师道",
        "content": "蓑笠宜多病，衣冠错致身。\n清愁偏待客，白髮解禁人。\n江月深留雪，山梅探借春。\n兴从湖上发，诗为道人频。",
        "dynasty": "宋",
        "collection_info": null
    },
    {
        "title": "湖上晚归寄诗友  其三",
        "author": "陈师道",
        "content": "功名违壮志，戒律负前身。\n刘德长欺客，王融却笑人。\n残年增受岁，病眼怯逢春。\n杖屦知何向，知公未厌频。",
        "dynasty": "宋",
        "collection_info": null
    },
    {
        "title": "湖上晚归寄诗友  其四",
        "author": "陈师道",
        "content": "红绿羞明眼，欹斜久病身。\n年龄不待命，湖海却留人。\n点滴花间露，新鲜柳上春。\n情怀将底用，诗外不须频。",
        "dynasty": "宋",
        "collection_info": null
    },
    {
        "title": "次韵寄答晁无咎",
        "author": "陈师道",
        "content": "西湖欲雨厨烟满，风叶倒囊云覆碗。\n望湖楼上白头人，独倚栏干谁肯伴。\n独有诗人记病身，清风千里寄行尘。\n豪华信有回天力，惊开桃李闲新春。\n往事不回如过雨，醉梦恍然忘恶语。\n人生如幻此何尤，未信黄金贵于土。\n爱子千篇顷刻成，借将胸腹诧吴人。\n吟哦怪有芳鲜气，却被湖山识姓名。\n文章废退知难强，身外虚华本无望。\n何曾临水惜芒鞋，却解逢人拈拄杖。\n眼根清浄尘不留，登伽过尽不回头。\n家在中原归未得，江淮断道无行舟。\n两山相逢翻手疾，欲谋一笑宁无日。\n却惭怀朴似周人，祇可闻名不须识。",
        "dynasty": "宋",
        "collection_info": null
    },
    {
        "title": "寄答颜长道  其一",
        "author": "陈师道",
        "content": "薄命犹多难，浮生未定居。\n故人忧已矣，千里问何如。\n白髮羞明镜，青灯怯细书。\n不曾知史馆，何用索枯鱼。",
        "dynasty": "宋",
        "collection_info": null
    },
    {
        "title": "寄答颜长道  其二",
        "author": "陈师道",
        "content": "贫病忧居士，雕虫累壮夫。\n不能羞齿颊，幸免葬江湖。\n疲马甘垂首，游鹰不应呼。\n为谁归未得，山水故乡居。",
        "dynasty": "宋",
        "collection_info": null
    },
    {
        "title": "寄邢和叔",
        "author": "陈师道",
        "content": "昔作梁宋游，幽忧废朝昏。\n闭门无往还，不厌儿女喧。\n隔墙闻剥啄，暮夜谁扣门。\n知是邢夫子，低回过高轩。\n愿为布衣交，不顾年德尊。\n匆匆立谈罢，又见东南奔。\n江湖多病后，仅免饷鱼鼋。\n久废数行书，因人问寒暄。\n但爱孤山西，松筠数家村。\n便欲筑居室，插秧仍灌园。\n生前不自爱，身后何足论。\n草玄笑扬雄，赞易悲虞翻。\n文章徒自苦，纸笔莫更存。\n却寻南郭老，隠几学忘言。\n他日宦游客，误入桃花源。\n苇间见渔父，谁识王公孙。",
        "dynasty": "宋",
        "collection_info": null
    },
    {
        "title": "十七日观潮三首  其一",
        "author": "陈师道",
        "content": "潮头初出海门山，千里平沙转面间。\n犹有江神怜北客，欲将奇观破衰颜。",
        "dynasty": "宋",
        "collection_info": null
    },
    {
        "title": "十七日观潮三首  其二",
        "author": "陈师道",
        "content": "江水悠悠自在流，向人无恨不应愁。\n相逢不觉浑相似，谁使清波早白头。",
        "dynasty": "宋",
        "collection_info": null
    },
    {
        "title": "十七日观潮三首  其三",
        "author": "陈师道",
        "content": "漫漫平沙走白虹，瑶台失手玉杯空。\n晴天摇动清江底，晚日浮沉急浪中。",
        "dynasty": "宋",
        "collection_info": null
    },
    {
        "title": "月下观潮二首  其一",
        "author": "陈师道",
        "content": "隔江灯火见西兴，江水清平雾雨轻。\n风送潮来云四散，水光月色斗分明。",
        "dynasty": "宋",
        "collection_info": null
    },
    {
        "title": "月下观潮二首  其二",
        "author": "陈师道",
        "content": "素练横斜雪满头，银潮吹浪玉山浮。\n犹疑海若夸河伯，豪悍须教水倒流。",
        "dynasty": "宋",
        "collection_info": null
    },
    {
        "title": "宿钱塘尉廨",
        "author": "陈师道",
        "content": "平湖遶舍山无盗，官事长闲俸有金。\n安得终身为御寇，不辞儿女作吴音。",
        "dynasty": "宋",
        "collection_info": null
    },
    {
        "title": "寄北山顺法师二首  其一",
        "author": "陈师道",
        "content": "十年闻问不逢人，一面相逢过所闻。\n高士不应轻俗士，欲将污脚上垂云。",
        "dynasty": "宋",
        "collection_info": null
    },
    {
        "title": "寄北山顺法师二首  其二",
        "author": "陈师道",
        "content": "山下游尘不污人，耳边溪水去犹闻。\n羡君身世浑无事，坐看青山过白云。",
        "dynasty": "宋",
        "collection_info": null
    },
    {
        "title": "赠关彦长",
        "author": "陈师道",
        "content": "少年初识字，已诵子虚赋。\n尝疑天上人，已离人间去。\n蹉跎二十年，久自叹迟暮。\n倦游梁宋间，却踏江湖路。\n此地始逢君，秋阳破朝雾。\n白首鬓毛新，青衫颜色故。\n问君胡为然，竟坐文字误。\n人事久难知，高才常不遇。\n论人较贤智，富贵宁在数。\n不见竹林诗，山王俱不与。\n湖塘发高兴，山林有佳处。\n迨此閒暇时，观游莫辞屡。\n功名如附赘，得失何用顾。\n但当勤秉烛，长愿随杖屦。",
        "dynasty": "宋",
        "collection_info": null
    },
    {
        "title": "送鄜州关司法",
        "author": "陈师道",
        "content": "早岁相知晚相识，抵掌回头已陈迹。\n万里从军壮此行，一筯鲈鱼留不得。\n夜静关山秋月明，莫听岭头流水声。\n平世功名须少壮，看君一箭下辽城。",
        "dynasty": "宋",
        "collection_info": null
    },
    {
        "title": "寄曾公权",
        "author": "陈师道",
        "content": "超世功名子有凭，过人才艺我何曾。\n诗书废忘难支敌，门馆光华怯再登。\n捐弃妻儿逃世累，扫除鬚髮伴禅僧。\n待君持节东南日，试问当年杜伯升。",
        "dynasty": "宋",
        "collection_info": null
    },
    {
        "title": "登凤凰山怀子瞻  其一",
        "author": "陈师道",
        "content": "蜿蜒曲龙腰，山间隠楼观。\n孤高伏龙角，浮图刺云汉。\n修林霜雪余，落叶青红乱。\n想见洞中人，不知时节换。\n咳唾落江东，江东两眼中。\n举头触浮云，失脚惊飞鸿。\n逢人自笑谋身拙，坐使红尘生白髮。\n入山便欲弃人间，出山又与松筠别。",
        "dynasty": "宋",
        "collection_info": null
    },
    {
        "title": "登凤凰山怀子瞻  其二",
        "author": "陈师道",
        "content": "数篇曾见使君诗，前后登临各一时。\n妙舞新声难得继，清风明月却相宜。\n朱阑行遍花间路，看尽当年题壁处。\n更有何人问使君，青春欲尽花飞去。",
        "dynasty": "宋",
        "collection_info": null
    },
    {
        "title": "平翠阁",
        "author": "陈师道",
        "content": "我家山水间，耳目厌华丽。\n闻道浙西山，经年通梦寐。\n从为远游客，忘却归来计。\n欲买湖上田，谢绝人间世。\n湖山多变态，横斜光景异。\n随山转朱阁，临顾穷幽邃。\n惟有宣公楼，浮空堆乱翠。\n疑是水仙人，临墙露高髻。\n道人迹爱山，朝昏阅终岁。\n最爱烟雨中，半掩青罗袂。\n我来悲岁晚，风霜扫昏翳。\n不见岭头云，未尽登临意。",
        "dynasty": "宋",
        "collection_info": null
    },
    {
        "title": "赠太素庵轲律师  其一",
        "author": "陈师道",
        "content": "林间细路暗通门，火閤深藏雪裏春。\n自笑世间千计错，羡他湖上十年人。",
        "dynasty": "宋",
        "collection_info": null
    },
    {
        "title": "赠太素庵轲律师  其二",
        "author": "陈师道",
        "content": "枕帐清寒夜色空，琉璃明浄晚灯红。\n定知城市无穷事，尽在山人冷眼中。",
        "dynasty": "宋",
        "collection_info": null
    },
    {
        "title": "古怨赠关彦长",
        "author": "陈师道",
        "content": "世态轻浮君莫道，相逢何必论才调。\n铅刀快利莫耶迟，果下翩翩望云老。\n人前安得无穷好，应须富贵长年少。\n莫教白髮更栖迟，不遭毁駡逢人笑。",
        "dynasty": "宋",
        "collection_info": null
    },
    {
        "title": "次韵关子容湖上晚饮",
        "author": "陈师道",
        "content": "风树吹花落四邻，暮云将雨作催人。\n旋倾美酒留连客，急作新诗报答春。\n试傍清湖看鬓髮，莫辞行乐费金银。\n如今归去还高卧，更问风光有几旬。",
        "dynasty": "宋",
        "collection_info": null
    },
    {
        "title": "春晚游宝云寺",
        "author": "陈师道",
        "content": "繁杏青犹小，幽花落更香。\n目随云雨断，恨与水风长。\n蚁子何缘斗，蜂儿有底忙。\n山人能弃世，游子不思乡。",
        "dynasty": "宋",
        "collection_info": null
    },
    {
        "title": "夏日书事",
        "author": "陈师道",
        "content": "花絮随风尽，欢娱过眼空。\n穷多诗有债，愁极酒无功。\n家在斜阳下，人归满月中。\n肝肠浑欲破，魂梦更无穷。",
        "dynasty": "宋",
        "collection_info": null
    },
    {
        "title": "赠写真禧道人",
        "author": "陈师道",
        "content": "久病多愁易老身，尘容衰鬓不长新。\n早须置我山岩裏，不是麒麟閤上人。",
        "dynasty": "宋",
        "collection_info": null
    },
    {
        "title": "晚游九曲院",
        "author": "陈师道",
        "content": "冷落丛祠晚，回斜狭路赊。\n平荷留夜雨，惊鸟过邻家。\n云暗重重树，风开旋旋花。\n病身无俗事，待得后归鸦。",
        "dynasty": "宋",
        "collection_info": null
    },
    {
        "title": "萱草",
        "author": "陈师道",
        "content": "唤作忘忧草，相看万事休。\n若教花有语，却解使人愁。",
        "dynasty": "宋",
        "collection_info": null
    },
    {
        "title": "次韵顺法师十三间楼避暑",
        "author": "陈师道",
        "content": "窗暗时时雨，门开处处山。\n心苏解衣后，愁破立谈间。\n枕簟长相待，功名久不关。\n论文非小陆，愧色满颜间。",
        "dynasty": "宋",
        "collection_info": null
    },
    {
        "title": "次韵性都正北山逐凉",
        "author": "陈师道",
        "content": "海风吹雨过梅黄，丛竹留阴借晚凉。\n更欲从君谈妙理，凫鹥能短鹤能长。",
        "dynasty": "宋",
        "collection_info": null
    },
    {
        "title": "贺关彦长生日  其一",
        "author": "陈师道",
        "content": "吉梦熊罴后，名家韦杜旁。\n风霜随气节，河汉借文章。\n汉相功名晚，周南德化长。\n欲伸千岁祝，愿奉故人觞。",
        "dynasty": "宋",
        "collection_info": null
    },
    {
        "title": "贺关彦长生日  其二",
        "author": "陈师道",
        "content": "经术宜传世，清明正得秋。\n德优高士传，名重赋家流。\n短袖妨妍舞，青衫负白头。\n待看灵寿杖，扶出富民侯。",
        "dynasty": "宋",
        "collection_info": null
    },
    {
        "title": "石氏画苑",
        "author": "陈师道",
        "content": "卒行无好步，事忙不草书。\n能事不促迫，快手多麤疏。\n君看荷苇槲叶扇，崔家仲叔三人俱。\n扫除事物费岁月，收定神气忘形躯。\n恍然有得夺天巧，衰颜生态能相如。\n市师信手无赢余，一日画出东封图。\n眼前百口怪神速，背后千指争邪𣤔。\n君家画苑倾东都，锦囊玉轴行盈车。\n补完破碎收亡逋，欲得不计有与无。\n问君此病何当祛，君言无事聊自娱。\n世间何事非迷途，挟策未必贤樗蒲。\n苑中最爱文与苏，情亲不独生同闾。\n自谓知子谁如余，叔也不痴回不愚。\n怜君用意常勤劬，挥毫洒墨填空虚。\n风梢雨叶出新意，老树僵立何年枯。\n我生百事不留意，外物不足烦驱除。\n翰墨纔能记名字，模临写貌无工夫。\n见溺不救危不扶，独无一物充庖厨。\n看君髮漆颜丹朱，意气健如生马驹。\n逢人不信六十余，郁然一茎无白鬚。\n吕翁落寞起钓屠，南山四老东宫须。\n人生晚达有如此，应笑虞翻早着书。",
        "dynasty": "宋",
        "collection_info": null
    },
    {
        "title": "钱塘寓居",
        "author": "陈师道",
        "content": "山水如相识，豪华异昔闻。\n声言随地改，吴越到江分。\n门闭萧萧雨，风催缓缓云。\n会随麋鹿去，长谢犬羊羣。",
        "dynasty": "宋",
        "collection_info": null
    },
    {
        "title": "梅花七绝  其一",
        "author": "陈师道",
        "content": "幽恨清愁几万端，故将巧笑破霜寒。\n落英收拾供骚客，秋菊从来不足餐。",
        "dynasty": "宋",
        "collection_info": null
    },
    {
        "title": "梅花七绝  其二",
        "author": "陈师道",
        "content": "姑射仙姿不畏寒，谢家风格鄙铅丹。\n谁知檀萼香鬚裏，已有调羹一点酸。",
        "dynasty": "宋",
        "collection_info": null
    },
    {
        "title": "梅花七绝  其三",
        "author": "陈师道",
        "content": "林外啼禽自往还，风前诗客倚栏干。\n小园门锁黄昏月，耿耿幽姿半夜寒。",
        "dynasty": "宋",
        "collection_info": null
    },
    {
        "title": "梅花七绝  其四",
        "author": "陈师道",
        "content": "清寒池馆静无尘，岁岁相逢似故人。\n任遣墙头疑似雪，欲教园主早知春。",
        "dynasty": "宋",
        "collection_info": null
    },
    {
        "title": "梅花七绝  其五",
        "author": "陈师道",
        "content": "任教雪压色终胜，却要风严香更闻。\n江雨细时青子熟，闻名犹救渴将军。",
        "dynasty": "宋",
        "collection_info": null
    },
    {
        "title": "梅花七绝  其六",
        "author": "陈师道",
        "content": "数点深藏碧玉枝，翠峰十二拥瑶姬。\n凭君说与凡桃李，彻骨清寒不解肥。",
        "dynasty": "宋",
        "collection_info": null
    },
    {
        "title": "梅花七绝  其七",
        "author": "陈师道",
        "content": "月落霜严自靓粧，北风工为发清香。\n晚英数点辞林去，幽独无人为断肠。",
        "dynasty": "宋",
        "collection_info": null
    },
    {
        "title": "还江上",
        "author": "陈师道",
        "content": "夜夜沧洲梦，归心剧旆悬。\n呼童买轻舸，拂榻下平川。\n遡浪潮如斗，凌风岸若牵。\n江乡厌回首，行及练花天。",
        "dynasty": "宋",
        "collection_info": null
    },
    {
        "title": "杂题  其一",
        "author": "陈师道",
        "content": "乱水交如线，群山翠作屏。\n寒轻春稍稍，雪尽麦青青。\n霜草犹疑滑，风林渐喜听。\n生涯鞍马上，岁月短长亭。",
        "dynasty": "宋",
        "collection_info": null
    },
    {
        "title": "杂题  其二",
        "author": "陈师道",
        "content": "泥雪纔通脚，烟云復结阴。\n迟留随处处，帘幕静沉沉。\n去雁怀归意，来禽欲好音。\n稍宽沟壑辱，不惮二毛侵。",
        "dynasty": "宋",
        "collection_info": null
    },
    {
        "title": "奉酬应物",
        "author": "陈师道",
        "content": "论世阙真是，憎好成愚贤。\n众手挽跛牂，拟度骅骝前。\n与子早相好，于今不知年。\n似从欲着帽，忧喜同华颠。\n生世如风花，高下亦偶然。\n填沟偶不死，挥刃忽自全。\n病马试春草，游鱼纵奔川。\n稍思升斗禄，筦库未阙员。\n一饥尚可忍，百岁当復延。\n相予乘下泽，得句要子宣。\n此生期乐死，它日须诗传。\n缩手着袖间，弹棋一争先。",
        "dynasty": "宋",
        "collection_info": null
    },
    {
        "title": "酬应物见戏",
        "author": "陈师道",
        "content": "扣门赏竹任推排，兴尽归舟挽不回。\n平世山林成偃蹇，新年词句得参陪。\n醒心正頼挥毫疾，误笔仍须送喜来。\n书省不应烦乳媪，一时除目尽英才。",
        "dynasty": "宋",
        "collection_info": null
    },
    {
        "title": "次韵应物有叹黄楼",
        "author": "陈师道",
        "content": "一代苏长公，四海名未已。\n投荒忘岁月，积毁高城垒。\n斯楼亦何与，与人压復起。\n纷纷徒尔为，长剑须天倚。\n循分即可久，吾行谁与止。\n迩来贤达人，五十笑百里。\n頼有寇公子，众毁闻独美。\n直气慑狂童，牵联皆可纪。\n少公作长句，班扬安得拟。\n颇有喜事人，睥睨欲搥毁。\n一朝陵谷变，天语含深旨。\n惊倒楼前人，今朝有行履。",
        "dynasty": "宋",
        "collection_info": null
    },
    {
        "title": "寄送定州苏尚书",
        "author": "陈师道",
        "content": "初闻简策侍前旒，又见衣冠送作州。\n北府时清惟可饮，西山气爽更宜秋。\n功名不朽聊通袖，海道无违具一舟。\n枉读平生三万卷，貂蝉当復自兜牟。",
        "dynasty": "宋",
        "collection_info": null
    },
    {
        "title": "寄答李方叔",
        "author": "陈师道",
        "content": "平生经世策，寄食不资身。\n孰使文章着，能辞辙迹频。\n帝城分不入，书札诇何人。\n子未知吾懒，吾宁觉子贫。",
        "dynasty": "宋",
        "collection_info": null
    },
    {
        "title": "智宝院后楼怀胡元茂",
        "author": "陈师道",
        "content": "晚渡呼舟疾，寒城着雾深。\n昏鸥明鸟道，风叶乱霜林。\n久客登临目，中年怀旧心。\n犹须一长笛，领览自霑襟。",
        "dynasty": "宋",
        "collection_info": null
    },
    {
        "title": "元日",
        "author": "陈师道",
        "content": "老境难为节，寒梢未得春。\n一官兼利害，百虑孰疏亲。\n积雪无归路，扶行有醉人。\n望乡仍受岁，回首向松筠。",
        "dynasty": "宋",
        "collection_info": null
    },
    {
        "title": "放怀",
        "author": "陈师道",
        "content": "施食乌鸢喜，持经鸟鼠听。\n杖藜矜矍铄，顾影怪伶俜。\n门静行随月，窗虚卧见星。\n拥衾眠未稳，艰阻饱曾经。",
        "dynasty": "宋",
        "collection_info": null
    },
    {
        "title": "绝句",
        "author": "陈师道",
        "content": "此生精力尽于诗，末岁心存力已疲。\n不共卢王争出手，却思陶谢与同时。",
        "dynasty": "宋",
        "collection_info": null
    },
    {
        "title": "送伯兄赴吏部改官",
        "author": "陈师道",
        "content": "先子初增秩，年侵鬓已皤。\n念兄今善继，此别喜如何。\n亲老家仍困，门衰仕未多。\n犹须教儿子，早要中文科。",
        "dynasty": "宋",
        "collection_info": null
    },
    {
        "title": "寄张文潜舍人",
        "author": "陈师道",
        "content": "今代张平子，雄深次子长。\n名高三俊上，官立右螭旁。\n车笠吾何恨，飞腾子莫量。\n时平身早达，未用梦凝香。",
        "dynasty": "宋",
        "collection_info": null
    },
    {
        "title": "后湖晚坐",
        "author": "陈师道",
        "content": "水浄偏明眼，城荒可当山。\n青林无限意，白鸟有余闲。\n身致江湖上，名成伯季间。\n目随归雁尽，坐待暮鸦还。",
        "dynasty": "宋",
        "collection_info": null
    },
    {
        "title": "春兴",
        "author": "陈师道",
        "content": "东风作恶不成寒，野水穿沙自作滩。\n细草无端留客卧，繁枝有意待人看。",
        "dynasty": "宋",
        "collection_info": null
    },
    {
        "title": "次韵回山人赠沈东老二首  其一",
        "author": "陈师道",
        "content": "一杯领意不须沽，六字持身已有余。\n痴子未知天上乐，先生今解世间书。",
        "dynasty": "宋",
        "collection_info": null
    },
    {
        "title": "次韵回山人赠沈东老二首  其二",
        "author": "陈师道",
        "content": "随世功名非所望，称家丰俭不求余。\n青衫出指论奇字，白髮挑灯写细书。",
        "dynasty": "宋",
        "collection_info": null
    },
    {
        "title": "送孝忠二首  其一",
        "author": "陈师道",
        "content": "老眼元多泪，春风见此行。\n又为贫贱别，更觉急难情。\n斗食吾堪老，词场尔向荣。\n未须怜野鹜，家法付宣城。",
        "dynasty": "宋",
        "collection_info": null
    },
    {
        "title": "送孝忠二首  其二",
        "author": "陈师道",
        "content": "经史三年学，聪明一旦开。\n把文甘潦倒，数日待归来。\n士患声名早，官今岁月催。\n有亲须薄禄，临路尚徘徊。",
        "dynasty": "宋",
        "collection_info": null
    },
    {
        "title": "以拄杖供仁山主二首  其一",
        "author": "陈师道",
        "content": "错节孤根劲有余，坐床须按起须扶。\n一生用底今相赠，更问林间有此无。",
        "dynasty": "宋",
        "collection_info": null
    },
    {
        "title": "以拄杖供仁山主二首  其二",
        "author": "陈师道",
        "content": "洗足投筇只坐禅，厌寻歧路费行缠。\n老来不復人间事，不用山公更削圆。",
        "dynasty": "宋",
        "collection_info": null
    },
    {
        "title": "项城道中寄刘令使修溪桥",
        "author": "陈师道",
        "content": "老怯危桥泥没膝，喜闻吾党政如春。\n须君不惜千金费，此后宁无我辈人。",
        "dynasty": "宋",
        "collection_info": null
    },
    {
        "title": "碓磨寨",
        "author": "陈师道",
        "content": "以人为食杀为戏，自昔无闻尔所先。\n信有亡身一言尽，独能遗臭万人传。",
        "dynasty": "宋",
        "collection_info": null
    },
    {
        "title": "寄张宣州",
        "author": "陈师道",
        "content": "与世情将尽，怀仁老未忘。\n故人今五马，高处谩三长。\n诗岂江山助，名成沈鲍行。\n肯为文俗事，打鸭起鸳鸯。",
        "dynasty": "宋",
        "collection_info": null
    },
    {
        "title": "送伦化主",
        "author": "陈师道",
        "content": "赤髭白足可怜生，蹑蹻担囊壮此行。\n要致雪峰千五百，不妨兼识谢宣城。",
        "dynasty": "宋",
        "collection_info": null
    },
    {
        "title": "西湖",
        "author": "陈师道",
        "content": "小径才容足，寒花只自香。\n官池下鳬雁，荒冢上牛羊。\n有子吾甘老，无家去未量。\n三年哦五字，草木借辉光。",
        "dynasty": "宋",
        "collection_info": null
    },
    {
        "title": "别月华严",
        "author": "陈师道",
        "content": "寓世生同里，随方去有情。\n来为百年别，不惜片时程。\n斋钵须勤供，经钟莫倦鸣。\n当来第三会，此界却逢迎。",
        "dynasty": "宋",
        "collection_info": null
    },
    {
        "title": "送吴先生谒惠州苏副使",
        "author": "陈师道",
        "content": "闻名欣识面，异好有同功。\n我亦惭吾子，人谁恕此公。\n百年双白鬓，万里一秋风。\n为说任安在，依然一秃翁。",
        "dynasty": "宋",
        "collection_info": null
    },
    {
        "title": "别圆澄禅师",
        "author": "陈师道",
        "content": "法施老人卧不出，呼我取别行问疾。\n摩盘拭筯劝一饱，少待须臾莫苍猝。\n早年着眼觑文字，万卷初无一言契。\n多生绮语未经忏，半世虚名足为累。\n此去它来尚有缘，头童齿豁恐无年。\n慇懃三请久住世，弊恶可念未可捐。\n平生准拟西行计，老着人间此何意。\n他生佛会见头陀，知是当年老居士。",
        "dynasty": "宋",
        "collection_info": null
    },
    {
        "title": "别观音山主",
        "author": "陈师道",
        "content": "离合应生理，过逢岂近缘。\n情亲见今日，语妙记当年。\n闭户安禅主，衝风逆水船。\n不应清夜月，故作别时圆。",
        "dynasty": "宋",
        "collection_info": null
    },
    {
        "title": "离颍",
        "author": "陈师道",
        "content": "河市千人聚，寒江百丈牵。\n吾生能几日，此地费三年。\n丛竹防供爨，池鱼已割鲜。\n拙勤终不补，他日愧无传。",
        "dynasty": "宋",
        "collection_info": null
    },
    {
        "title": "湖上",
        "author": "陈师道",
        "content": "湖上难为别，梅梢已着春。\n林喧乌啄啄，风过水鳞鳞。\n缘有三年尽，情无一日亲。\n白头厌奔走，何地与为邻。",
        "dynasty": "宋",
        "collection_info": null
    },
    {
        "title": "舟中二首  其一",
        "author": "陈师道",
        "content": "恶风横江江卷浪，黄流湍猛风用壮。\n疾如万骑千里来，气压三江五湖上。\n岸上空荒火夜明，舟中起坐待残更。\n少年行路今头白，不尽还家去国情。",
        "dynasty": "宋",
        "collection_info": null
    },
    {
        "title": "舟中二首  其二",
        "author": "陈师道",
        "content": "野火烧原雉昏雊，黄尘涨天牛乱斗。\n江间无日不风波，老去何时脱奔走。\n诗书满腹不及口，遮日宁须钓竿手。\n愧尔茅檐炙背人，仰目青天搔白首。",
        "dynasty": "宋",
        "collection_info": null
    },
    {
        "title": "规禅停云斋",
        "author": "陈师道",
        "content": "浄居众天人，宫殿随所适。\n少仕老不归，重门闭榛棘。\n道人秀丛林，妙语出禅寂。\n是身如浮云，随处同建立。\n平生与二子，嗜好用一律。\n我此復助缘，语绮已多责。\n何年一把茅，据坐孤崒嵂。\n呵佛駡祖师，涂糊千五百。",
        "dynasty": "宋",
        "collection_info": null
    },
    {
        "title": "答晁以道",
        "author": "陈师道",
        "content": "转走东南復帝城，故人相见眼偏明。\n十年作吏仍糊口，两地为邻阙寄声。\n冷眼尚堪看细字，白头宁復要时名。\n孰知范叔寒如此，未觉严公有故情。",
        "dynasty": "宋",
        "collection_info": null
    },
    {
        "title": "病起",
        "author": "陈师道",
        "content": "今日秋风裏，何乡一病翁。\n力微须杖起，心在与谁同。\n灾疾资千悟，冤亲併一空。\n百年先得老，三败未为穷。",
        "dynasty": "宋",
        "collection_info": null
    },
    {
        "title": "九月九日魏衍见过",
        "author": "陈师道",
        "content": "节裏能相过，谈间可解忧。\n致疏君未肯，得此我何由。\n语到君房妙，诗同客子游。\n一经从白首，万里有封侯。",
        "dynasty": "宋",
        "collection_info": null
    },
    {
        "title": "别黄徐州",
        "author": "陈师道",
        "content": "姓名曾落荐书中，刻画无盐自不工。\n一日虚声满天下，十年从事得途穷。\n白头未觉功名晚，青眼常蒙今昔同。\n衰疾又为今日别，数行老泪洒西风。",
        "dynasty": "宋",
        "collection_info": null
    },
    {
        "title": "次韵答晁无斁",
        "author": "陈师道",
        "content": "女生愿有家，名妾以不聘。\n田里亦慕君，又恶不由正。\n欲行不问涂，已破宁顾甑。\n耕蚕无一廛，庖井要三径。\n还家忧患余，挽鬚儿女竞。\n十年宁有此，一寒可无命。\n平生晁夫子，得士公室庆。\n稍无车马音，復作宾客请。\n论文到韩李，念旧说苏郑。\n长年断消息，独语谁和应。\n此生恩未报，他日目不瞑。\n归卧无好怀，扣门有佳听。\n诗来雪霜后，更觉天宇浄。\n少好老未工，持刃授子柄。",
        "dynasty": "宋",
        "collection_info": null
    },
    {
        "title": "次韵无斁偶作二首  其一",
        "author": "陈师道",
        "content": "肩耸三峰峻，眉厖八字横。\n玄谈人绝倒，家法句新清。\n八俊先张子，诸公少贾生。\n已传乌鹊喜，欲听鹡鸰声。",
        "dynasty": "宋",
        "collection_info": null
    },
    {
        "title": "次韵无斁偶作二首  其二",
        "author": "陈师道",
        "content": "此老三年别，何时万里回。\n更无南去雁，犹见北枝梅。\n会有哀笼鸟，宁须溺死灰。\n圣朝无弃物，与子赋归哉。",
        "dynasty": "宋",
        "collection_info": null
    },
    {
        "title": "古墨行",
        "author": "陈师道",
        "content": "秦郎百好俱第一，乌丸如漆姿如石。\n巧作松身与镜面，借美于外非良质。\n潘翁拜跪摩老眼，一生再见三叹息。\n了知至鉴无遁形，王家旧物秦家得。\n君今所有亦其亚，伯仲小低犹子侄。\n黄金白璧孰不有，古锦句囊聊可敌。\n睿思殿裏春夜半，灯火阑残歌舞散。\n自书细字答边臣，万里风尘入长算。\n初闻桥山送弓剑，宁知玉碗人间见。\n夜光炎炎衝斗牛，会有太史占星变。\n人生尤物不必有，时一过目惊老丑。\n念子何忍遽磨研，少待须臾图不朽。\n明窗浄几风日暖，有愁万斛才八斗。\n径须脱帽管城公，小试玉堂挥翰手。",
        "dynasty": "宋",
        "collection_info": null
    },
    {
        "title": "次韵晁无斁除日述怀",
        "author": "陈师道",
        "content": "世学违从众，名家最近天。\n感时犹壮志，得句起衰年。\n袁酒无何饮，陶琴不具絃。\n平生挥翰手，几见绝韦编。",
        "dynasty": "宋",
        "collection_info": null
    },
    {
        "title": "次韵无斁雪后二首  其一",
        "author": "陈师道",
        "content": "闭閤春云薄，开门夜雪深。\n江梅犹故意，湖雁起归心。\n草润留余泽，窗明度积阴。\n慇懃报春信，屋角有来禽。",
        "dynasty": "宋",
        "collection_info": null
    },
    {
        "title": "次韵无斁雪后二首  其二",
        "author": "陈师道",
        "content": "取性无通介，随时有异同。\n雪余盖地白，春浅着梢红。\n寄食虚长算，论诗阙近功。\n相看不相弃，頼有古人风。",
        "dynasty": "宋",
        "collection_info": null
    },
    {
        "title": "赠魏衍三首  其一",
        "author": "陈师道",
        "content": "妙年文墨秀儒林，老眼今晨得再明。\n历块过都聊可待，未须回首一长鸣。",
        "dynasty": "宋",
        "collection_info": null
    },
    {
        "title": "赠魏衍三首  其二",
        "author": "陈师道",
        "content": "崔蔡论文不足过，新诗平处到阴何。\n宁须万户权轻重，不待千篇一已多。",
        "dynasty": "宋",
        "collection_info": null
    },
    {
        "title": "赠魏衍三首  其三",
        "author": "陈师道",
        "content": "敏捷为文笔不休，何妨缩手小迟留。\n名驹已自思千里，老子终当让一头。",
        "dynasty": "宋",
        "collection_info": null
    },
    {
        "title": "赠寇国宝三首  其一",
        "author": "陈师道",
        "content": "承家从昔如君少，得士于今孰我先。\n口拟说诗心已解，世间快马不须鞭。",
        "dynasty": "宋",
        "collection_info": null
    },
    {
        "title": "赠寇国宝三首  其二",
        "author": "陈师道",
        "content": "往岁黄童今寇君，高文要学亦多闻。\n留年看举天南翼，过目先空冀北羣。",
        "dynasty": "宋",
        "collection_info": null
    },
    {
        "title": "赠寇国宝三首  其三",
        "author": "陈师道",
        "content": "虎子堕地气食牛，雀儿浴处鱼何求。\n可奈我衰才亦尽，正须二子与同游。",
        "dynasty": "宋",
        "collection_info": null
    },
    {
        "title": "次韵春怀",
        "author": "陈师道",
        "content": "老形已具臂膝痛，春事无多樱笋来。\n败絮不温生虮虱，大杯覆酒着尘埃。\n衰年此日仍为客，旧国当时只废台。\n河岭尚堪供极目，少年为句未须哀。",
        "dynasty": "宋",
        "collection_info": null
    },
    {
        "title": "河上",
        "author": "陈师道",
        "content": "背水连渔屋，横河架石梁。\n窥巢乌鹊竞，过雨艾蒿光。\n鸟语催春事，窗明报夕阳。\n还家慰儿女，归路不应长。",
        "dynasty": "宋",
        "collection_info": null
    },
    {
        "title": "题柱二首  其一",
        "author": "陈师道",
        "content": "桃李摧残风雨春，天孙河鼓隔天津。\n主恩不与妍华尽，何限人间失意人。",
        "dynasty": "宋",
        "collection_info": null
    },
    {
        "title": "题柱二首  其二",
        "author": "陈师道",
        "content": "从昔婵娟多命薄，如今歌舞更能诗。\n孰知文雅河阳令，不削琼奴柱下题。",
        "dynasty": "宋",
        "collection_info": null
    },
    {
        "title": "蝇虎",
        "author": "陈师道",
        "content": "物微趣下世不数，随力捕生得称虎。\n匿形注目摇两股，卒然一击势莫御。\n十中失一八九取，吻间流血腹如鼓。\n却行奋臂吾甚武，明日淮南作端午。",
        "dynasty": "宋",
        "collection_info": null
    },
    {
        "title": "陶朱公庙",
        "author": "陈师道",
        "content": "千篇奏牍漫多知，百战收功未出奇。\n名下难居身可辱，却将湖海换西施。",
        "dynasty": "宋",
        "collection_info": null
    },
    {
        "title": "次韵晁无斁夏雨",
        "author": "陈师道",
        "content": "咫尺隔山海，作书问如何。\n蚁垤既畜粮，蛙窟如鸣鼍。\n积暑復一雨，斧斫仍手摩。\n鈎窗欲悬麻，出门已横河。\n人言月离毕，未必致滂沱。\n东皋繁草木，兰艾不同科。\n惊鱼畏密罟，独鸟鸣南柯。\n稍无虫飞喧，復觉蝉语多。\n因声作好恶，与物殊未和。\n卧闻夜来雨，归种故山禾。\n百年须下泽，万里付长罗。\n先生断百好，尚以诗作魔。\n缩子万言手，听渠七字哦。\n室迩人则远，燕默劳者歌。\n思君得老瘦，触热生积痾。",
        "dynasty": "宋",
        "collection_info": null
    },
    {
        "title": "寄无斁",
        "author": "陈师道",
        "content": "敬问晁夫子，官池几许深。\n已应飞鸟下，復作卧龙吟。\n待我中痾愈，同君把臂临。\n泥涂无去马，夏木有来禽。",
        "dynasty": "宋",
        "collection_info": null
    },
    {
        "title": "次韵别张芸叟",
        "author": "陈师道",
        "content": "中年为别更堪频，四海无家託一身。\n此别时须问生死，孰知诗力解穷人。",
        "dynasty": "宋",
        "collection_info": null
    },
    {
        "title": "宿深明阁二首  其一",
        "author": "陈师道",
        "content": "窈窕深明阁，晴寒是去年。\n老将灾疾至，人与岁时迁。\n默坐元如在，孤灯共不眠。\n暮年身万里，頼有故人怜。",
        "dynasty": "宋",
        "collection_info": null
    },
    {
        "title": "宿深明阁二首  其二",
        "author": "陈师道",
        "content": "缥缈金华伯，人间第一人。\n剧谈连昼夜，应俗费精神。\n时要平安报，反愁消息真。\n墙根霜下草，又作一番新。",
        "dynasty": "宋",
        "collection_info": null
    },
    {
        "title": "东山谒外大父墓",
        "author": "陈师道",
        "content": "土山宛转屈苍龙，下有槃槃盖世翁。\n万木刺天元自直，丛篁侵道更须东。\n百年富贵今谁见，一代功名託至公。\n少日拊头期类我，暮年垂泪向西风。",
        "dynasty": "宋",
        "collection_info": null
    },
    {
        "title": "次韵晁无斁冬夜见寄",
        "author": "陈师道",
        "content": "寒窗冷砚欲生尘，短枕长衾却自亲。\n老子形骸从薄暮，先生意气尚青春。\n覆杯不待回丹颊，危坐犹能作直身。\n城郭山林两无得，暮年当復几霑巾。",
        "dynasty": "宋",
        "collection_info": null
    },
    {
        "title": "寒夜有怀晁无斁",
        "author": "陈师道",
        "content": "同好共城郭，十日不一顾。\n人事虽好乖，吾生亦多忤。\n阖门对妻子，岁月不可度。\n闭目宁用遮，停杯仍下筯。\n独无区中缘，永怀岩下趣。\n平生三径资，安得一朝具。\n万里初历块，前驱告曛暮。\n怀归属有思，弃世不待怒。\n老境厌逶迟，人情费将护。\n向来张长公，吾亦从兹去。\n灯花频作喜，月色正可步。\n预恐何水曹，明朝有新句。",
        "dynasty": "宋",
        "collection_info": null
    },
    {
        "title": "除夜",
        "author": "陈师道",
        "content": "七十已强半，所余能几何。\n悬知暮景促，更觉后生多。\n遁世名为累，留年睡作魔。\n西归端着便，老子不婆娑。",
        "dynasty": "宋",
        "collection_info": null
    },
    {
        "title": "寄邓州杜侍郎",
        "author": "陈师道",
        "content": "南阳老幼如云屯，连日城东候使君。\n后者排前旁捷出，争先见面作慇懃。\n六年重来已白髮，一日再见回青春。\n道傍过者怪相问，共言杜母真吾亲。\n使君虽老心尚壮，文采风流诸谢上。\n名家从昔杜陵人，盛德于今丈人行。\n我昔卧病老彭城，画船鸣鼓千里行。\n致书馈奠初未识，丁宁劳苦如平生。\n人言此事今未有，古人中求还得否。\n忘年屈势不虚辱，公自为德吾何取。\n菊潭之水甘且洁，潭上秋花照山白。\n请公酌此寿百年，奕奕长为此邦伯。\n孰先一州后四方，重金迭盖登庙堂。\n请从今日至云来，月三十斛输洛阳。",
        "dynasty": "宋",
        "collection_info": null
    },
    {
        "title": "寄提刑李学士",
        "author": "陈师道",
        "content": "石渠金马青云上，东里西门济水边。\n上冢过家真乐事，平时持节贵当年。\n成家旧学诸儒问，脱手新诗众口传。\n范叔一寒今若此，相逢犹得故人怜。",
        "dynasty": "宋",
        "collection_info": null
    },
    {
        "title": "寄杜择之",
        "author": "陈师道",
        "content": "诗家两杜昔无邻，文采传家世有人。\n疾置送诗惊老丑，坐曹得句自清新。\n兴来不假江山助，目过浑如草木春。\n农马智专吾不让，衡阳纸贵子能频。",
        "dynasty": "宋",
        "collection_info": null
    },
    {
        "title": "次韵晁无斁春怀",
        "author": "陈师道",
        "content": "城郭朝阳散积阴，郊原注目日青深。\n年衰鸥鹭如今是，梦断邯郸何处寻。\n语鹊飞乌春稍稍，重帘深院晚沉沉。\n不辞杖屦衝泥雪，未有琼琚报好音。",
        "dynasty": "宋",
        "collection_info": null
    },
    {
        "title": "寄晁无斁",
        "author": "陈师道",
        "content": "稍听春鸟语丁宁，又见官池出断冰。\n雪后踏青谁与共，花边着语老犹能。\n笑谈莫倦寻常听，山院终同一再登。\n今日已知他日恨，抢榆况得及飞腾。",
        "dynasty": "宋",
        "collection_info": null
    },
    {
        "title": "别宝讲主",
        "author": "陈师道",
        "content": "此地相逢晚，他方有胜缘。\n呪功先服猛，戒力得扶颠。\n暂息三支论，重参二老禅。\n夜床鞋脚别，何日着行缠。",
        "dynasty": "宋",
        "collection_info": null
    },
    {
        "title": "还里",
        "author": "陈师道",
        "content": "旷士爱吾庐，游子悲故乡。\n慷慨四方志，老衰但悲伤。\n虚名自成误，失得略相当。\n暮年还家乐，未觉道路长。\n闾里喜我来，车马塞康庄。\n争前借言色，草木亦晶光。\n向来千人聚，一老独倘佯。\n手开南阳阡，松柏鬰苍苍。\n永愿守一丘，脱身万里航。\n平生功名念，倒海浣我肠。\n款段引下泽，断絃更空觞。\n尚恐北山南，有文移路傍。",
        "dynasty": "宋",
        "collection_info": null
    },
    {
        "title": "老柏三首  其一",
        "author": "陈师道",
        "content": "庭柏无生意，摧残二十秋。\n稍霑杯水润，已与岁寒谋。\n黄裏青青出，愁边稍稍瘳。\n会看笙鹤下，暮雀莫深投。",
        "dynasty": "宋",
        "collection_info": null
    },
    {
        "title": "老柏三首  其二",
        "author": "陈师道",
        "content": "英姿带枯槁，劲节阙和柔。\n物理有兴坏，人情成去留。\n稍看栖鸟集，聊待晚风秋。\n解道庭前柏，何曾识赵州。",
        "dynasty": "宋",
        "collection_info": null
    },
    {
        "title": "老柏三首  其三",
        "author": "陈师道",
        "content": "岁月那能记，风霜亦饱经。\n槁干仍故节，润泽出新青。\n色与江波共，声留静夜听。\n辉辉垂重露，点点缀流萤。",
        "dynasty": "宋",
        "collection_info": null
    },
    {
        "title": "魏衍见过",
        "author": "陈师道",
        "content": "暑雨不作凉，爽风祇自高。\n我老亦衰疾，奈此正鬰陶。\n魏侯有新语，高处近风骚。\n隠几聆五字，未觉历日劳。\n洒然堕冰井，起粟竖寒毛。\n三山已在目，万象谁能逃。\n历险见绝足，过口味豚膏。\n愿为夏雷鸣，莫作饥鸢号。",
        "dynasty": "宋",
        "collection_info": null
    },
    {
        "title": "次韵萤火",
        "author": "陈师道",
        "content": "年侵观物化，共被岁时催。\n熠熠孤光动，翩翩度水来。\n稍能穿幔入，已復受风回。\n投卷吾衰矣，微吟子壮哉。",
        "dynasty": "宋",
        "collection_info": null
    },
    {
        "title": "次韵夏日江村",
        "author": "陈师道",
        "content": "漏屋檐生菌，临江树作门。\n卷帘通燕子，织竹护鸡孙。\n向夕微凉进，相逢故意存。\n何当加我岁，从子问干坤。",
        "dynasty": "宋",
        "collection_info": null
    },
    {
        "title": "次韵观月",
        "author": "陈师道",
        "content": "风云随落日，河汉欲回天。\n隔巷如千里，还家已再圆。\n帘疏分细细，江浄共娟娟。\n他日吾何适，听诗说去年。",
        "dynasty": "宋",
        "collection_info": null
    },
    {
        "title": "次韵夏日",
        "author": "陈师道",
        "content": "江上双峰一草堂，门闲心静自清凉。\n诗书发冢功名薄，麋鹿同羣岁月长。\n句裏江山随指顾，舌端幽眇致张皇。\n莫欺九尺鬚眉白，解醉佳人锦瑟傍。",
        "dynasty": "宋",
        "collection_info": null
    },
    {
        "title": "夏夜有怀",
        "author": "陈师道",
        "content": "卧念张居士，逃名老石根。\n学诗真得瘦，识字即空樽。\n鸣笛夜宜远，灯花晓更繁。\n未须哀老子，也復守丘园。",
        "dynasty": "宋",
        "collection_info": null
    },
    {
        "title": "送林朝奉",
        "author": "陈师道",
        "content": "两父论诗伯仲间，去思今识谢家安。\n旷怀亦苦中年别，归翼仍愁行路难。\n四壁未堪风雨夕，百围已试雪霜寒。\n欲逃富贵疑无地，千丈竿头试手看。",
        "dynasty": "宋",
        "collection_info": null
    },
    {
        "title": "杨夫人挽词",
        "author": "陈师道",
        "content": "初说南奔道路长，湖边丹旐已飞扬。\n百年积庆钟连璧，十念收功到浄方。\n绛幔未经亲宋母，绿衣犹记识黄裳。\n欲图不朽须诠载，今代谁堪着石章。",
        "dynasty": "宋",
        "collection_info": null
    },
    {
        "title": "桓山",
        "author": "陈师道",
        "content": "平江如抱贯秦洪，双岭驰来欲并雄。\n是物皆为万世计，阖棺犹有一朝穷。\n林峦特起终为污，美恶千年竟不空。\n尚有风流羊叔子，稍经湔洗与清风。",
        "dynasty": "宋",
        "collection_info": null
    },
    {
        "title": "答颜生",
        "author": "陈师道",
        "content": "烦君临问我何堪，剩欲从君十日谈。\n老退不应称敏捷，颜苍宁復借红酣。\n世间公器毋多取，句裏宗风却饱参。\n陋巷远孙还好学，未容光禄擅东南。",
        "dynasty": "宋",
        "collection_info": null
    },
    {
        "title": "送刘主簿",
        "author": "陈师道",
        "content": "平生师友豫章公，矻矻谈君口不空。\n半面相看吾已了，连城增价子何穷。\n三千奏牍诸儒上，四百庵寮一岁中。\n二父风流皆可继，谤禅排道不须同。",
        "dynasty": "宋",
        "collection_info": null
    },
    {
        "title": "触目",
        "author": "陈师道",
        "content": "溪响饥鱼食，川明柱影斜。\n惊禽穿密竹，噪鹊立浮查。\n谷暗山藏雨，林喧雀啅蛇。\n乡闾等行路，何向更为家。",
        "dynasty": "宋",
        "collection_info": null
    },
    {
        "title": "晚望",
        "author": "陈师道",
        "content": "黑云映黄槐，更着白鸟度。\n蝉鸣不余力，蛙腹能许怒。\n称目有佳思，侧径无好步。\n兴来成独往，意得谁与赋。",
        "dynasty": "宋",
        "collection_info": null
    },
    {
        "title": "送高推官",
        "author": "陈师道",
        "content": "先生钟旧德，大府冠羣能。\n过手无难事，逢人有异称。\n荐贤余一鹗，夙记契千灯。\n看挽秦梁缆，头头数不胜。",
        "dynasty": "宋",
        "collection_info": null
    },
    {
        "title": "答魏衍黄预勉余作诗",
        "author": "陈师道",
        "content": "我诗浅短子贡墙，众目俯视无留藏。\n句中有眼黄别驾，洗涤烦热生清凉。\n人言我语胜黄语，扶竖夜燎齐朝光。\n三年不见万里外，安得奋身置汝傍。\n迩来诸子復秀发，曾未几见加端章。\n剩欲摧藏让头角，岂是有意羣儿伤。\n于人无怨我何憾，爱者尚众犹吾乡。\n平生不自解嘲诮，祸来亦復非周防。\n我衰气索不自振，正頼好语能恢张。\n诗家小魏新有声，旧传秀句西里黄。\n后生学行阙师友，临路不进空回遑。\n看君事业青云上，听渠螟𧎬生膏肓。",
        "dynasty": "宋",
        "collection_info": null
    },
    {
        "title": "和黄预感秋",
        "author": "陈师道",
        "content": "宿云护朝霜，秋阳佐残暑。\n蝇痴驱復来，汗下拭莫御。\n庭梧自黄陨，风过成夜语。\n幸是可怜生，胡然遽如许。\n黄生多新诗，如盆茧抽绪。\n唱高难欵乃，隽永得㕮咀。\n意合无古今，投闇有迎拒。\n名成弟子韩，价重先生楮。\n向来得斯人，孰谓余龃龉。\n晚炊邻僧米，昼拾狙公芧。\n甘酸皆适口，霜黄未登俎。\n门有曲逆车，谤甚北山女。\n宁为沟中断，不作太仓鼠。\n老退无好怀，续明然两炬。\n搔首不成眠，寒蛩促机杼。",
        "dynasty": "宋",
        "collection_info": null
    },
    {
        "title": "和颜生同游南山",
        "author": "陈师道",
        "content": "竹杖芒鞋取次行，琳琅触目路人惊。\n常年此日仍为客，病目今来喜再明。\n筋力尚堪供是事，登临那得总无情。\n已知名世徒为尔，可復缘渠太瘦生。",
        "dynasty": "宋",
        "collection_info": null
    },
    {
        "title": "僧慧僧利同往南山",
        "author": "陈师道",
        "content": "骥騄同羣鸿雁行，登临端为作重阳。\n南台二谢风流绝，准拟归来古锦囊。",
        "dynasty": "宋",
        "collection_info": null
    },
    {
        "title": "柏",
        "author": "陈师道",
        "content": "用直宁论世，名成不待官。\n低枝缘我有，偃盖到谁看。\n秀色有新故，英姿无暑寒。\n要为千岁计，岂虑万牛难。",
        "dynasty": "宋",
        "collection_info": null
    },
    {
        "title": "叔父惠钵三首  其一",
        "author": "陈师道",
        "content": "当家父子亲分付，不比黄梅万里来。\n不解当年明上座，岭头言下却空回。",
        "dynasty": "宋",
        "collection_info": null
    },
    {
        "title": "叔父惠钵三首  其二",
        "author": "陈师道",
        "content": "蒲团未有祖师意，洗钵何曾识赵州。\n万里空归君解否，老胡端为我能留。",
        "dynasty": "宋",
        "collection_info": null
    },
    {
        "title": "叔父惠钵三首  其三",
        "author": "陈师道",
        "content": "声中得句已忘言，断酒持斋却自然。\n大有西来真的意，饥时着饭饱时悬。",
        "dynasty": "宋",
        "collection_info": null
    },
    {
        "title": "谢端砚",
        "author": "陈师道",
        "content": "王家旧物羣偷后，石出蛮溪百丈深。\n挥翰吾非玉堂手，断金君有古人心。",
        "dynasty": "宋",
        "collection_info": null
    },
    {
        "title": "捕狼",
        "author": "陈师道",
        "content": "一狼将四子，二岭走千羊。\n意得无前敌，时乖阙后防。\n宁知射生手，已发弩机张。\n会使乌鸢饱，空令豺虎伤。",
        "dynasty": "宋",
        "collection_info": null
    },
    {
        "title": "和魏衍元夜同登黄楼",
        "author": "陈师道",
        "content": "车马竞清夜，人物秀三楚。\n登临得免俗，兹楼岂时睹。\n同来两稚子，冠者亦四五。\n落落俱可人，颇亦厌歌鼓。\n山月出未高，潜鳞动寒浦。\n樯灯接疏星，夺目粲不数。\n魏侯转物手，百好趋就叙。\n得句未肯吐，秀气出眉宇。\n水浄纳行影，山空答修语。\n夜气稍侵肌，鸟骇去其侣。\n清游岂有极，喜事戒多取。\n投静未免喧，于今岂非古。\n永怀寂寞人，南北忘在所。\n横岭限鱼鸟，作书欲谁与。\n情生文自哀，意动足復伫。\n凭槛共一默，望舒已侵午。",
        "dynasty": "宋",
        "collection_info": null
    },
    {
        "title": "和元夜",
        "author": "陈师道",
        "content": "笳鼓喧灯市，车舆避火城。\n彭黄争地胜，汴泗迫人清。\n梅柳春犹浅，关山月自明。\n赋诗随落笔，端復可怜生。",
        "dynasty": "宋",
        "collection_info": null
    },
    {
        "title": "和魏衍同游阻风",
        "author": "陈师道",
        "content": "旧说春风亦世情，不应作意断人行。\n绝须一怒催新句，更可多忧促短生。\n胜日着忙端取怪，妙年得此未须惊。\n悬知出处非吾事，已復星河烂漫晴。",
        "dynasty": "宋",
        "collection_info": null
    },
    {
        "title": "和魏衍同登快哉亭",
        "author": "陈师道",
        "content": "经时不出此同临，小径新摧草旧侵。\n欲傍江山看日落，不堪花鸟已春深。\n来牛去马中年眼，朗月清风万里心。\n故着连峰当极目，回看幽径遶双林。",
        "dynasty": "宋",
        "collection_info": null
    },
    {
        "title": "登快哉亭",
        "author": "陈师道",
        "content": "城与清江曲，泉流乱石间。\n夕阳初隠地，暮霭已依山。\n度鸟欲何向，奔云亦自闲。\n登临兴不尽，稚子故须还。",
        "dynasty": "宋",
        "collection_info": null
    },
    {
        "title": "招黄魏二生",
        "author": "陈师道",
        "content": "出门不雨即偶风，闭门值睡极力攻。\n似闻汤鼎作吟声，已贺胜敌收全功。\n却思二子共一笑，拨弃旧语无新工。\n卒行好步不两得，能致公等吾何穷。\n魏诗黄笔今未有，顾我独得神所钟。\n径须相就踏泥潦，已办煮餠浇油葱。",
        "dynasty": "宋",
        "collection_info": null
    },
    {
        "title": "春夜",
        "author": "陈师道",
        "content": "宿鸟一枝足，争林终夜鸣。\n庭花当户发，江月向人明。\n鸟度清溪影，风回晚市声。\n梦中无好语，池草为谁生。",
        "dynasty": "宋",
        "collection_info": null
    },
    {
        "title": "和三日",
        "author": "陈师道",
        "content": "苦遭年少强追陪，病眼看花更覆杯。\n夹岸万人倾国出，清江一注两山开。\n游人欲尽惊鸥下，晚日犹须恶雨催。\n更恐明年有离别，折花临水共裴徊。",
        "dynasty": "宋",
        "collection_info": null
    },
    {
        "title": "登燕子楼",
        "author": "陈师道",
        "content": "绿暗连村柳，红明委地花。\n画梁初着燕，废沼已鸣蛙。\n鸥没轻春水，舟横着浅沙。\n相逢千岁语，犹说一枝花。",
        "dynasty": "宋",
        "collection_info": null
    },
    {
        "title": "和魏衍三日二首  其一",
        "author": "陈师道",
        "content": "林花女颊红，春水瓜头绿。\n步蹇我三休，来同君一足。\n苦嗟所历小，不尽千里目。\n暮景向昏鸦，归涂取修竹。",
        "dynasty": "宋",
        "collection_info": null
    },
    {
        "title": "和魏衍三日二首  其二",
        "author": "陈师道",
        "content": "堤沙泥尽未及尘，江波不动风生纹。\n虎头鱼尾不知数，朱旗一点来奔云。\n春容已老有余态，祓禊虽古无前闻。\n踏青摸石修秘祝，落日带雨催行人。\n听诗对月两不厌，颇觉过目徒纷纷。\n君不见天宝杜陵翁，屈宋才堪作近邻。",
        "dynasty": "宋",
        "collection_info": null
    },
    {
        "title": "答魏衍惠朱樱",
        "author": "陈师道",
        "content": "开门先得故人书，稍喜提携起覆盂。\n得句有谁知我在，尝新此日頼吾徒。\n倾篮的皪霑朝露，出袖荧煌得宝珠。\n会荐瑛盘惊一坐，苋肠藜口未良图。",
        "dynasty": "宋",
        "collection_info": null
    },
    {
        "title": "和魏衍闻鶑",
        "author": "陈师道",
        "content": "春力着人朝睡重，叶底黄鹂鸣自送。\n绿幕朱栏日观明，回廊侧户风帘动。\n昨夜春回到寒谷，好鸟飞来把修竹。\n整翰厉觜初一鸣，已落君诗专妙独。\n退红着绿春事残，后时独立知何言。\n侧听不尽已飞去，怀抱此时谁与论。",
        "dynasty": "宋",
        "collection_info": null
    },
    {
        "title": "和黄充实春尽游南山",
        "author": "陈师道",
        "content": "逐胜阙勇功，饯春无少色。\n出门欲何向，坂丸随所击。\n百年余几何，十步復一息。\n同来二三子，楚楚颇修饰。\n行前强老夫，径捷疲峻陟。\n山门开烟霏，禅房闭岑寂。\n口燥沾茗椀，久厄此为德。\n逐日下西山，草路荒不识。\n回溪转钩曲，门径入绳直。\n故人喜领客，内愧积腹臆。\n所来为亲旧，扫除称寥閴。\n疾风无末势，过雨有余沥。\n高花初欲然，平荷已如拭。\n因君感衰盛，丑好移顷刻。\n交新厌区区，话旧听历历。\n谈间十一二，四座已倾侧。\n茅屋漏风霜，山田带沙砾。\n尚能哀此老，举手触四塞。\n君如涧底松，超拔出天壁。\n学诗有新功，黄魏共推激。",
        "dynasty": "宋",
        "collection_info": null
    },
    {
        "title": "楝花",
        "author": "陈师道",
        "content": "密叶已成荫，高花初着枝。\n幽香不自好，寒艷未多知。\n会见垂金弹，聊容折紫緌。\n粉身非所恨，犹復得闻思。",
        "dynasty": "宋",
        "collection_info": null
    },
    {
        "title": "和黄充实榴花",
        "author": "陈师道",
        "content": "春去花随尽，红榴暖欲然。\n后时何所恨，处独不祈怜。\n叶叶自相偶，重重久更鲜。\n流珠沾暑雨，改色淡朝烟。\n着子专寒酒，移根擅化权。\n愧非无价手，刻画竟难传。",
        "dynasty": "宋",
        "collection_info": null
    },
    {
        "title": "和黄预病起",
        "author": "陈师道",
        "content": "似闻药病已投机，牛斗蛇妖顿觉非。\n李贺固知当得疾，沈侯可更不胜衣。\n惊逢白璧山千仞，会见黄金带十围。\n只信诗书端作祟，孰知糠籺亦能肥。",
        "dynasty": "宋",
        "collection_info": null
    },
    {
        "title": "和黄预久雨",
        "author": "陈师道",
        "content": "甲子仍逢夏，连朝雨脚垂。\n黑云玄甲驻，铁骑冷官驰。\n映日还蒙雾，悬麻却散丝。\n颓墙通犬豕，破柱出蛟螭。\n野润风光秀，凉生枕席宜。\n拨云开日月，噀水出虹蜺。\n贫可留须睫，恩当记扊扅。\n苍头行冒雨，赤脚出衝泥。\n诗好声生吻，书工手着胝。\n衰年得佳句，怀抱顿能移。",
        "dynasty": "宋",
        "collection_info": null
    },
    {
        "title": "何郎中出示黄公草书四首  其一",
        "author": "陈师道",
        "content": "龙蛇起伏笔无前，江汉渊回语更妍。\n好事元须一赏足，藏家不必万人传。",
        "dynasty": "宋",
        "collection_info": null
    },
    {
        "title": "何郎中出示黄公草书四首  其二",
        "author": "陈师道",
        "content": "此诗此字有谁知，画省郎官自倔奇。\n罪大从来身万里，政成今有麦三岐。",
        "dynasty": "宋",
        "collection_info": null
    },
    {
        "title": "何郎中出示黄公草书四首  其三",
        "author": "陈师道",
        "content": "四海声名何水曹，新诗旧德自相高。\n一官早要称三字，二鬓何须着两毛。",
        "dynasty": "宋",
        "collection_info": null
    },
    {
        "title": "何郎中出示黄公草书四首  其四",
        "author": "陈师道",
        "content": "当年阙里与论诗，晚岁河山断梦思。\n妙手不为平世用，高怀犹有故人知。",
        "dynasty": "宋",
        "collection_info": null
    },
    {
        "title": "和黄预感怀",
        "author": "陈师道",
        "content": "壁立无堪佐子贫，漫修简牒效慇懃。\n起临明镜看生意，卧向晴檐共白云。\n逸气不应供潦倒，剧谈脱或致纷纭。\n但令苏晋禅妨醉，不患何山病故荤。",
        "dynasty": "宋",
        "collection_info": null
    },
    {
        "title": "陈留市隠者",
        "author": "陈师道",
        "content": "陈留人物后，疑有隠屠耕。\n斯人岂其徒，满腹一杯羹。\n婷婷小家子，与翁同醉醒。\n薄暮行且歌，问之讳姓名。\n子岂达者与，槁竹聊一鸣。\n老生何所因，稍稍声过情。\n闭门十日雨，吟作饥鸢声。\n诗书工发冢，刀籋得养生。\n飞走不同穴，孔突不暇黔。",
        "dynasty": "宋",
        "collection_info": null
    },
    {
        "title": "和休文至自新安",
        "author": "陈师道",
        "content": "无成底事到天涯，重见春工换柳枝。\n历尽江山苦行役，归来风雨过花时。\n驱驰共厌人间世，险阻时闻别后诗。\n独有穷愁销未尽，一番相见一伸眉。",
        "dynasty": "宋",
        "collection_info": null
    },
    {
        "title": "秋怀十首  其一",
        "author": "陈师道",
        "content": "昨日山中云，今朝山下雨。\n牛羊没禾黍，蟋蟀促机杼。\n磨刀洗盆瓮，社腊不胜数。\n岂无聚敛吏，触手丞相怒。",
        "dynasty": "宋",
        "collection_info": null
    },
    {
        "title": "秋怀十首  其二",
        "author": "陈师道",
        "content": "有家汴泗间，岁久榛棘荒。\n稍知田家乐，感此归意忙。\n老马甘伏枥，游魂还故乡。\n四十尚无君，天下未敢忘。",
        "dynasty": "宋",
        "collection_info": null
    },
    {
        "title": "秋怀十首  其三",
        "author": "陈师道",
        "content": "采薪墟墓间，行歌当归耕。\n向来轻薄子，怀谖以为荣。\n喘喘辕下犊，力尽官泥深。\n壮哉八百里，一割探其心。",
        "dynasty": "宋",
        "collection_info": null
    },
    {
        "title": "秋怀十首  其四",
        "author": "陈师道",
        "content": "翩翩王公孙，馆我翠微院。\n粥饭随钟鱼，朝昏度黄卷。\n中年妻子累，往世西方愿。\n独无诗书力，尼父安得怨。",
        "dynasty": "宋",
        "collection_info": null
    },
    {
        "title": "秋怀十首  其五",
        "author": "陈师道",
        "content": "黄公轻千乘，尚爱五斗禄。\n风雨听朝鸡，岁月老松菊。\n平生白莲社，不受一尘触。\n识字即投阁，贵者须食肉。",
        "dynasty": "宋",
        "collection_info": null
    },
    {
        "title": "秋怀十首  其六",
        "author": "陈师道",
        "content": "昔作九日期，一览知四方。\n夜雨秋水深，烈风畏褰裳。\n尊空囊亦空，花豆为我黄。\n官奴覆青绫，破屋任飞霜。",
        "dynasty": "宋",
        "collection_info": null
    },
    {
        "title": "秋怀十首  其七",
        "author": "陈师道",
        "content": "翼翼陈州门，万里迁人道。\n雨泪落成血，着木木立槁。\n今年苏礼部，马迹犹未扫。\n昔人死别处，一笑欲绝倒。",
        "dynasty": "宋",
        "collection_info": null
    },
    {
        "title": "秋怀十首  其八",
        "author": "陈师道",
        "content": "籊籊孤竹君，长我一身半。\n凛然霜雪间，时至亦阴换。\n共与王子猷，永结忘言伴。\n可使溪壑姿，充我眼中玩。",
        "dynasty": "宋",
        "collection_info": null
    },
    {
        "title": "秋怀十首  其九",
        "author": "陈师道",
        "content": "北阙书不上，南山田不归。\n朝暮陈州门，悠悠此何为。\n我老何所为，暖日聊差池。\n君听城上乌，哑哑端为谁。",
        "dynasty": "宋",
        "collection_info": null
    },
    {
        "title": "秋怀十首  其一○",
        "author": "陈师道",
        "content": "潭潭明光殿，稽首西方僊。\n平生修何行，步有黄金莲。\n我岂昔好径，报以履下穿。\n洗足坐道场，卒卒此何缘。",
        "dynasty": "宋",
        "collection_info": null
    },
    {
        "title": "寄寇荆山",
        "author": "陈师道",
        "content": "旷士三年别，荆山一顾中。\n百千人欲死，四六老能工。\n脱帽头应白，求田意欲东。\n口须论世事，目已失飞鸿。",
        "dynasty": "宋",
        "collection_info": null
    },
    {
        "title": "次韵苏公西湖观月听琴",
        "author": "陈师道",
        "content": "公诗端正道，亭亭如紫云。\n落世不敢学，谓是诗中君。\n独有黄太史，抱杓挹其尊。\n韵出百家上，诵之心已醺。\n黄钟毁少合，大裘摈不文。\n世事如病耳，蚁斗作牛闻。\n苦怀太史惠，养豹烟雨昏。\n后世无高学，举俗爱许浑。",
        "dynasty": "宋",
        "collection_info": null
    },
    {
        "title": "次韵德麟督叔弼季默诗及破余酒戒",
        "author": "陈师道",
        "content": "岁月不相贷，夜床衾簟秋。\n朝来明镜中，作意多少留。\n惟酒可为娱，顾我非其流。\n丈夫意气合，佩玦不循鈎。\n意行无人非，骏发不中休。\n相逢问何如，颇復中之不。\n清坐岂不好，致真岂糟丘。\n两欧以诗鸣，与俗同沉浮。\n百鸟畏嘲弄，往和长鸣鸥。\n胡宁忍快便，风飘万斛舟。",
        "dynasty": "宋",
        "collection_info": null
    },
    {
        "title": "次韵苏公谒告三绝  其一",
        "author": "陈师道",
        "content": "静中有业官成集，醉裏无何老是乡。\n丈室向来无一物，却须天女与拈香。",
        "dynasty": "宋",
        "collection_info": null
    },
    {
        "title": "次韵苏公谒告三绝  其二",
        "author": "陈师道",
        "content": "竭泽回波不作难，未应平地起风澜。\n是身非有从何病，试下先生一着看。",
        "dynasty": "宋",
        "collection_info": null
    },
    {
        "title": "次韵苏公谒告三绝  其三",
        "author": "陈师道",
        "content": "纸帐熏炉作小春，青奴白牯对忘言。\n更无人问维摩诘，始是东坡不二门。",
        "dynasty": "宋",
        "collection_info": null
    },
    {
        "title": "次韵苏公独酌",
        "author": "陈师道",
        "content": "云月酒下明，风露衣上落。\n是中有何好，草草成独酌。\n使君顾谓客，老子兴不薄。\n饮以全吾真，醉则忘所乐。\n未解饮中趣，中之如狂药。\n起舞屡跳踉，駡坐失酬酢。\n终然厌多事，超繁趋淡薄。\n功名无前期，山林有成约。\n身将岁华晚，意与天宇廓。\n醒醉各有适，短长听鳬鹤。",
        "dynasty": "宋",
        "collection_info": null
    },
    {
        "title": "城南",
        "author": "陈师道",
        "content": "白下官杨小弄黄，骑台南路绿无央。\n含红破白连连好，度水吹香故故长。\n蹲滑踏青穿马耳，转危缘险出羊肠。\n孰知南杜风流在，预怯排门有断章。",
        "dynasty": "宋",
        "collection_info": null
    },
    {
        "title": "次韵苏公独酌试药玉滑盏",
        "author": "陈师道",
        "content": "僊人弃余粮，玉色已可欺。\n小试换骨方，价重十冰磁。\n灌以长白虹，渺若江海瀰。\n浮之端不恶，举者亦何辞。\n但愧闻道晚，早从雁门师。\n律部无明文，可復时中之。\n汝阳佳少年，三斗出六奇。\n家有持杯手，两好当一施。\n风吹酒面仄，月度杯心迟。\n百年容有命，一笑更须时。",
        "dynasty": "宋",
        "collection_info": null
    },
    {
        "title": "次韵德麟植桧",
        "author": "陈师道",
        "content": "种木待成材，聊为十年事。\n日中趋百里，宁问万牛费。\n植桧三尺强，已有凌云气。\n生世能几何，拟作千岁计。\n众人笑拍手，君子用其意。\n萧萧孤竹君，忘言理相契。\n名以金石交，椿杨岂奴婢。\n缅怀万仞颠，千丈蔚苍翠。\n蟠根泉石底，用意霜雪外。\n宁须大厦才，坐待斧斤至。\n散为风雨声，密作牛马蔽。",
        "dynasty": "宋",
        "collection_info": null
    },
    {
        "title": "送叔弼寄秦张",
        "author": "陈师道",
        "content": "庐陵四公子，吾及识其半。\n叔也英达人，平易亦精悍。\n于时吾始壮，败壁不涂墁。\n孤身客东都，转食诸公馆。\n时来扣君门，百过不留难。\n倾心倒囊笈，燕语彻昏旦。\n磬折晚为亲，少得而多患。\n相过汝颍上，岁月不胜难。\n君才得公余，十日而千万。\n舌端悬日月，笔下来江汉。\n此行不寻常，谈者方一贯。\n逸足宁小试，宝刀当立断。\n用意不崎岖，欲得忘挟弹。\n卧念平生亲，稍作春冰泮。\n因声督张秦，书来不应缓。",
        "dynasty": "宋",
        "collection_info": null
    },
    {
        "title": "次韵德麟吴越山水",
        "author": "陈师道",
        "content": "吴山那可说，已觉心耳静。\n忍事如忍欲，可遏不可骋。\n人生如此耳，黄白满朝镜。\n宁怀斗升粟，不理东南艇。\n君从湖上归，颇说寒事竟。\n沙草柔动色，溪喧鱼不定。\n烦君冰玉句，缓作江湖兴。\n君诗如静女，妙绝人所敬。\n不更风雨秋，下有桃李径。\n试写孤竹君，名成三绝郑。",
        "dynasty": "宋",
        "collection_info": null
    },
    {
        "title": "龙潭",
        "author": "陈师道",
        "content": "清渊下无际，落日回风澜。\n凛然毛髮直，敢以笑语干。\n坡陀百尺台，葱翠万木蟠。\n惊飈振积叶，清霜作朝寒。\n水旱或有差，精祷神其难。\n鱼龙同一波，信有水府宽。\n向来三日雨，頼子一据鞍。\n何以报嘉惠，寒瓜荐金盘。\n万口待一饱，归卧神其安。\n犹须雪三赤，盛意莫得阑。",
        "dynasty": "宋",
        "collection_info": null
    },
    {
        "title": "赠鲁直",
        "author": "陈师道",
        "content": "相逢不用蚤，论交宜晚岁。\n平生易诸公，斯人真可畏。\n见之三伏中，凛凛有寒意。\n名下今有人，胸中本无事。\n神物护诗书，星斗见光气。\n惜无千人力，负此万乘器。\n生前一樽酒，拨弃独何易。\n我亦奉斋戒，妻子以为累。\n子如双井茶，众口愿其尝。\n顾我如麦饭，犹足填饥肠。\n陈诗传笔意，愿立弟子行。\n何以报嘉惠，江湖永相忘。",
        "dynasty": "宋",
        "collection_info": null
    },
    {
        "title": "放歌行  其一",
        "author": "陈师道",
        "content": "春风永巷闲娉婷，长使青楼误得名。\n不惜卷帘通一顾，怕君着眼未分明。",
        "dynasty": "宋",
        "collection_info": null
    },
    {
        "title": "放歌行  其二",
        "author": "陈师道",
        "content": "当年不嫁惜娉婷，拔白施朱作后生。\n说与旁人须早计，随宜梳洗莫倾城。",
        "dynasty": "宋",
        "collection_info": null
    },
    {
        "title": "次韵苏公竹间亭小饮",
        "author": "陈师道",
        "content": "自昔有遗韵，小饮不尽觞。\n坐待竹间月，奈此云影长。\n起行林下路，散策踰平岗。\n破眼一枝春，着意千叶黄。\n暄寒会有分，蜂蝶来无央。\n鸟语带余寒，竹风回妙香。\n缅想两公子，作恶变清凉。\n谁怜尘沙底，疲马踏朝阳。\n斯人班马后，如圭復如璋。\n相逢了无得，佳处每难忘。",
        "dynasty": "宋",
        "collection_info": null
    },
    {
        "title": "次韵苏公蜡梅",
        "author": "陈师道",
        "content": "化人巧作襄样花，何年落子空王家。\n羽衣霓袖涴香蜡，从此人间识尤物。\n青琐诸郎却未知，天公下取仙翁诗。\n乌丸鸡距写玉叶，却怪寒花未清绝。\n北风驱雪度关山，把烛看花夜不眠。\n明朝诗成公亦去，长使梅仙诵佳句。\n湖山信美更须人，已觉西湖属此君。\n坐想明年吴与越，行酒赋诗听击钵。",
        "dynasty": "宋",
        "collection_info": null
    },
    {
        "title": "秋后五日应物无诗岂年志俱壮未解伤秋耶以诗挑之",
        "author": "陈师道",
        "content": "伏尽暑犹壮，秋生凉故迟。\n蝉吟接远响，萤烛度深枝。\n岁半身仍健，年侵意自悲。\n情知寇公子，不作感秋词。",
        "dynasty": "宋",
        "collection_info": null
    },
    {
        "title": "次韵杨内翰赠诸进士",
        "author": "陈师道",
        "content": "一官归老岂嘉宾，喜见羣材入选抡。\n学变古今人得意，化行梁楚俗还醇。\n士蒙余勇天同力，诗度清秋物再新。\n勉作功名求善颂，径从平地据通津。",
        "dynasty": "宋",
        "collection_info": null
    },
    {
        "title": "送李奉议亳州判官四首  其一",
        "author": "陈师道",
        "content": "谢公中年后，畏与亲友别。\n数日怀抱恶，每笑冠缨绝。\n生有四方事，死当一语决。\n前笑今则悲，吾衰拟何说。\n着鞭何必先，倒笔不容掣。\n鞭尔辕下驹，万里一改辙。",
        "dynasty": "宋",
        "collection_info": null
    },
    {
        "title": "送李奉议亳州判官四首  其二",
        "author": "陈师道",
        "content": "祁氏号外府，藏室多异书。\n自公有余力，一览意何如。\n为学虽日益，受益不受诬。\n正须高着眼，濠梁有游鱼。",
        "dynasty": "宋",
        "collection_info": null
    },
    {
        "title": "送李奉议亳州判官四首  其三",
        "author": "陈师道",
        "content": "吾友孙子实，爱学吾所畏。\n持身如处子，得句有余味。\n交欢艰难际，凛然见名谊。\n吾病卧里中，车马日一至。\n遣医馈粱肉，忧憙见颜际。\n慇懃劝加餐，代我破戒罪。\n一别已三秋，君室乃其季。\n轮囷见眼中，不作千里外。\n因声问何如，胡不枉一字。",
        "dynasty": "宋",
        "collection_info": null
    },
    {
        "title": "送李奉议亳州判官四首  其四",
        "author": "陈师道",
        "content": "吾友张文潜，君行乃其里。\n当年钓游处，壮者或可指。\n闻风起遐想，意作千古士。\n不知尘土中，奴椎婢不齿。\n胸中无一尘，笔下有百纸。\n勿问见自知，未语君已憙。\n与游今已后，行矣勿停轨。",
        "dynasty": "宋",
        "collection_info": null
    },
    {
        "title": "寄晁说之",
        "author": "陈师道",
        "content": "阅世真难记，如君自不忘。\n尚于书太简，正以懒相妨。\n与有还家乐，终无却老方。\n莫须忧潦倒，未许细商量。",
        "dynasty": "宋",
        "collection_info": null
    },
    {
        "title": "再赠寇司户",
        "author": "陈师道",
        "content": "仕屈诸儒底，名成一战中。\n酒为千日计，诗费几生功。\n戏马章台下，呼鹰上蔡东。\n少年豪侠窟，杵臼得梁鸿。",
        "dynasty": "宋",
        "collection_info": null
    },
    {
        "title": "次韵寇司户春怀",
        "author": "陈师道",
        "content": "讳穷怀禄得辞劳，腰折头低不復高。\n梦幻更堪追鸟迹，去来何有校牛毛。\n依违玩世从君好，叱咤生风盖代豪。\n闻说妙年心尚在，忍看花絮受风飘。",
        "dynasty": "宋",
        "collection_info": null
    },
    {
        "title": "奉陪内翰二丈醴泉避暑",
        "author": "陈师道",
        "content": "疾雷倒海不成雨，黑云衔日蚕不吐。\n深院回廊昼日长，青帘朱幕风铃语。\n神仙中人龙作马，翠旌绛节从天下。\n竹冠芒屦紫绮裘，曳杖林间观物化。\n清池照眼自生凉，修竹回阴欲过廊。\n樽酒未空高兴动，含毫欲下云飞扬。\n俗闻道士业符医，未语已作庸人样。\n但知一扇博百金，岂识双松到千丈。\n蝇头小字密着行，四座欢叫醒而狂。\n忽惊天姥到庭户，风篁露草鸣寒螀。\n回天却日有余力，小试席间留翰墨。\n请公慎用补天手，入佐后皇和玉石。",
        "dynasty": "宋",
        "collection_info": null
    },
    {
        "title": "秋怀",
        "author": "陈师道",
        "content": "稍稍昏烟集，冬冬一再更。\n短檠昏细字，高枕忘平生。\n来雁妨身健，新杨唤眼明。\n已须甘酒力，不用占时名。",
        "dynasty": "宋",
        "collection_info": null
    },
    {
        "title": "戏元弼  其一",
        "author": "陈师道",
        "content": "浊泾清渭不同源，世好因循到子孙。\n只待白头能潦倒，不虞青眼已澜翻。",
        "dynasty": "宋",
        "collection_info": null
    },
    {
        "title": "戏元弼  其二",
        "author": "陈师道",
        "content": "山头落日着窗明，花裏来禽起笑声。\n岂有诗成须白傅，独于酒可置公荣。",
        "dynasty": "宋",
        "collection_info": null
    },
    {
        "title": "戏元弼  其三",
        "author": "陈师道",
        "content": "翩翩别去七经年，特特归来两浩然。\n东道有时推谢令，后堂无地着彭宣。",
        "dynasty": "宋",
        "collection_info": null
    },
    {
        "title": "戏元弼  其四",
        "author": "陈师道",
        "content": "车驰卒奔风雨过，白髮故人余一箇。\n幸是元无左阿君，何须不着陈惊坐。",
        "dynasty": "宋",
        "collection_info": null
    },
    {
        "title": "陈询秀才归徐",
        "author": "陈师道",
        "content": "千里相从愧子心，未堪归路马骎骎。\n更能作意怜衰病，肯后重来道古今。\n三岁有期看一举，百年聊待到千寻。\n行逢浄社论余习，为说登临久废吟。",
        "dynasty": "宋",
        "collection_info": null
    },
    {
        "title": "登彭祖楼",
        "author": "陈师道",
        "content": "城上危楼江上城，风流千载擅佳名。\n水兼汴泗浮天阔，山入青齐焕眼明。\n乔木下泉余故国，黄鹂白鸟解人情。\n须知壮士多秋思，不露文章世已惊。",
        "dynasty": "宋",
        "collection_info": null
    },
    {
        "title": "送仁山主兼寄西堂园澄禅师",
        "author": "陈师道",
        "content": "未仕宁论马少游，虚名非復韩潮州。\n祖师若问西来信，为说苍头与白头。",
        "dynasty": "宋",
        "collection_info": null
    },
    {
        "title": "寄泰州曾侍郎",
        "author": "陈师道",
        "content": "八年门第故违离，千里河山费梦思。\n淮海风涛真有道，麒麟图画岂无时。\n今朝有客传河尹，是处逢人说项斯。\n三径未成心已具，世间惟有白鸥知。",
        "dynasty": "宋",
        "collection_info": null
    },
    {
        "title": "答颜生见寄",
        "author": "陈师道",
        "content": "阙然车马不闻音，行路艰危已备更。\n求舍问田真得计，临流据石有余清。\n江山满目开新卷，韦杜诸人得细评。\n闲处着身容我老，忙中见记识君情。",
        "dynasty": "宋",
        "collection_info": null
    },
    {
        "title": "和黄预七夕",
        "author": "陈师道",
        "content": "盈盈一水不斯须，经岁相过自作疏。\n坐待翔禽报佳会，径须飞雨洗香车。\n超腾水部陈篇上，收拾愚溪作赋余。\n信有神仙足官府，我宁辛苦守残书。",
        "dynasty": "宋",
        "collection_info": null
    },
    {
        "title": "赠郑户部",
        "author": "陈师道",
        "content": "千载归来辽海东，江山如旧里闾空。\n时平未觉身难遇，学赡依然说不穷。\n着绣昼行真细事，下车磬折得深衷。\n圣朝未有徐州相，剩作功名跨数公。",
        "dynasty": "宋",
        "collection_info": null
    },
    {
        "title": "九日不出魏衍见过",
        "author": "陈师道",
        "content": "九日登临迫闭藏，老怀无恨自凄凉。\n山头落帽风流绝，壁面称诗语笑香。\n衝雨肯来寻此老，拂床聊待熟黄粱。\n独无樽酒为君寿，正使秋花未肯黄。",
        "dynasty": "宋",
        "collection_info": null
    },
    {
        "title": "送魏衍移沛",
        "author": "陈师道",
        "content": "积雨断行路，重江未安流。\n胡为冒艰险，迫此米帛谋。\n岁晏风作横，未宽为子忧。\n卒然託异县，所得如所求。\n主人如古人，待士礼亦优。\n人情乐新知，岂不怀旧丘。\n我贫无四壁，爱尔胡能留。\n子也尚不容，吾代诸公羞。\n勿云百里远，已作千山愁。\n念子舍我去，谁復从我游。\n诸石吾未识，因子卜可不。\n能此已可尚，终焉致绸缪。",
        "dynasty": "宋",
        "collection_info": null
    },
    {
        "title": "送河间吕令",
        "author": "陈师道",
        "content": "今日中牟令，当年太守孙。\n独能怜此老，肯避席为门。\n寒日风涛壮，边城簿领繁。\n平生子曾子，白首得重论。",
        "dynasty": "宋",
        "collection_info": null
    },
    {
        "title": "次韵何子温祈晴二首  其一",
        "author": "陈师道",
        "content": "夜半风回雨脚收，万家和气与云浮。\n萧条寒巷荒三径，突兀晴空耸二楼。\n胜日登临轻一醉，下乡昏垫肯同忧。\n江空峡响鱼龙落，尽放青青极目秋。",
        "dynasty": "宋",
        "collection_info": null
    },
    {
        "title": "次韵何子温祈晴二首  其二",
        "author": "陈师道",
        "content": "九虎当关信不传，烧烟才上已回天。\n驱除雾雨还朝日，畜缩涛波復二川。\n夺目光华开秀句，堆场藁秸验丰年。\n从今更上中和颂，少费将军九万笺。",
        "dynasty": "宋",
        "collection_info": null
    },
    {
        "title": "寄潭州张芸叟二首  其一",
        "author": "陈师道",
        "content": "湖岭一都会，西南更上游。\n秋盘堆鸭脚，春味荐猫头。\n宣室来何暮，蒸池得借留。\n孰知为郡乐，莫作越乡忧。",
        "dynasty": "宋",
        "collection_info": null
    },
    {
        "title": "寄潭州张芸叟二首  其二",
        "author": "陈师道",
        "content": "去国如前日，为邦得旧游。\n霜甘先落手，春雁几回头。\n只道风沙恶，宁知贾宋留。\n赋诗真有助，弔古不同忧。",
        "dynasty": "宋",
        "collection_info": null
    },
    {
        "title": "送曹秀才",
        "author": "陈师道",
        "content": "甲第衣冠后，东迁岁月侵。\n情亲期一诺，急病阙千金。\n孰并还家乐，毋忘在莒心。\n时能记衰疾，声迹到云林。",
        "dynasty": "宋",
        "collection_info": null
    },
    {
        "title": "送王元均贬衡州兼寄元龙二首  其一",
        "author": "陈师道",
        "content": "先生英气盖区中，命与仇谋得老穷。\n又见长身有家法，可辞短簿怒吾公。\n石头路滑行能速，宣室归来语未终。\n宛洛风尘莫回顾，直须留眼送归鸿。",
        "dynasty": "宋",
        "collection_info": null
    },
    {
        "title": "送王元均贬衡州兼寄元龙二首  其二",
        "author": "陈师道",
        "content": "先生秀句满天东，二子缘渠再得穷。\n诗礼向来堪发冢，孙刘能使不为公。\n炎方瘴疠避轩豁，故国山河开始终。\n传语元龙要相识，江湖春动有来鸿。",
        "dynasty": "宋",
        "collection_info": null
    },
    {
        "title": "杜侍郎挽词三首  其一",
        "author": "陈师道",
        "content": "美政真吾母，名家更杜陵。\n于张从昔少，鲁卫至今称。\n丝竹中年好，词华夙世能。\n周南棠棣传，平世几人登。",
        "dynasty": "宋",
        "collection_info": null
    },
    {
        "title": "杜侍郎挽词三首  其二",
        "author": "陈师道",
        "content": "骥騄方怀远，松筠忽有秋。\n雍容名士数，终始法家流。\n凛凛惊千载，堂堂閟一丘。\n能令羊季子，不肯过西州。",
        "dynasty": "宋",
        "collection_info": null
    },
    {
        "title": "杜侍郎挽词三首  其三",
        "author": "陈师道",
        "content": "身去风流在，人难玉石分。\n平生才一见，治行已多闻。\n更觉知音少，还修地下文。\n他年九原泪，仍是两冯君。",
        "dynasty": "宋",
        "collection_info": null
    },
    {
        "title": "黄无悔挽词四首  其一",
        "author": "陈师道",
        "content": "敏慧仍江夏，风流更妙年。\n贫焚酒家券，病得里胥钱。\n精爽来鹰隼，清明泻涧瀍。\n无儿传素业，有泪彻黄泉。",
        "dynasty": "宋",
        "collection_info": null
    },
    {
        "title": "黄无悔挽词四首  其二",
        "author": "陈师道",
        "content": "骨秀神仙数，诗清雅颂才。\n识高悬日月，韵胜脱尘埃。\n去就堪同事，摧残尽一哀。\n了知天上去，不似世间来。",
        "dynasty": "宋",
        "collection_info": null
    },
    {
        "title": "黄无悔挽词四首  其三",
        "author": "陈师道",
        "content": "志大期千里，身宜置一丘。\n英词真盖世，爽气已横秋。\n地要黄金骨，天成白玉楼。\n平生斲泥手，斤斧恐长休。",
        "dynasty": "宋",
        "collection_info": null
    },
    {
        "title": "黄无悔挽词四首  其四",
        "author": "陈师道",
        "content": "玉筯凝潮后，丝桐艺业余。\n远涂憎早悟，旷度得中疏。\n子逝今何遽，吾生孰与居。\n岂无文士传，未有茂陵书。",
        "dynasty": "宋",
        "collection_info": null
    },
    {
        "title": "秋怀四首  其一",
        "author": "陈师道",
        "content": "积雨不受暑，既晴还得秋。\n未免困河鱼，宁如喘吴牛。\n风梧有先声，巢燕无后留。\n人生行乐尔，一经今白头。",
        "dynasty": "宋",
        "collection_info": null
    },
    {
        "title": "秋怀四首  其二",
        "author": "陈师道",
        "content": "小雨断復续，回斜落晚风。\n寒心生蟋蟀，秋色傍梧桐。\n草与遥山碧，花欺晚照红。\n口须谈世事，目已失飞鸿。",
        "dynasty": "宋",
        "collection_info": null
    },
    {
        "title": "秋怀四首  其三",
        "author": "陈师道",
        "content": "山断开平野，河回杀急流。\n登临须向夕，风雨更宜秋。\n急急后飞雁，翩翩不下鸥。\n晚舟犹小待，暮雀已深投。",
        "dynasty": "宋",
        "collection_info": null
    },
    {
        "title": "秋怀四首  其四",
        "author": "陈师道",
        "content": "梨埒当千户，渔防拥万头。\n宁须一网尽，不为百人留。\n密雨点急水，惊风擘繫舟。\n百年供转徙，因病得夷犹。",
        "dynasty": "宋",
        "collection_info": null
    },
    {
        "title": "送法宝禅师",
        "author": "陈师道",
        "content": "平生夫铁脚，道价喧宇宙。\n望礼东南云，吾今独何后。\n晚始识其子，瑶林一枝秀。\n初闻饮光笑，復作空生瘦。\n今年退后禅，袖手不肯叉。\n真成菩萨魔，未免化城咎。\n白月悬清光，大钟得辞扣。\n知止一何勇，随缘岂无復。\n丰台两禅子，三请期一觏。\n翩然挈瓶盂，百里往相就。\n古寺风雨余，触目初邂逅。\n夙昔有静缘，欢然宛如旧。\n教我早自异，业成谁得救。\n世故已备尝，踌躇復何候。\n钻火勿停手，时来自渠透。\n慇懃礼白足，吾为太山溜。",
        "dynasty": "宋",
        "collection_info": null
    },
    {
        "title": "赠赵奉议",
        "author": "陈师道",
        "content": "为惠不必广，但问与者谁。\n受施何用多，名义以为资。\n平生师友间，四海参寥师。\n一穷无四壁，百代有千诗。\n再逐越淮江，三年鲁中归。\n初无赞公色，不异浄名衣。\n才如得风鹢，已復触藩羝。\n路贫谁肯怜，语妙君所知。\n我往立谈间，欻若白受缁。\n乃知仁者听，不待辛苦词。\n赵侯名教士，劲气喷长蜺。\n论吐天下公，而合吾所私。\n明窗弄文墨，妍语含英姿。\n要与识者论，且避羣儿痴。\n旧好无新功，终年此交绥。\n未须坚百战，当即建降旗。",
        "dynasty": "宋",
        "collection_info": null
    },
    {
        "title": "元日雪二首  其一",
        "author": "陈师道",
        "content": "半夜风如许，平明雪皓然。\n帘疏穿琐细，竹压更婵娟。\n窘兔走留迹，饥乌鸣乞怜。\n遥忻炎海上，还復得新年。",
        "dynasty": "宋",
        "collection_info": null
    },
    {
        "title": "元日雪二首  其二",
        "author": "陈师道",
        "content": "度腊阙三白，开正还积阴。\n炊烟茅舍湿，噪雀暮枝深。\n短髮千方误，中年万里心。\n成书着岩穴，或有后人寻。",
        "dynasty": "宋",
        "collection_info": null
    },
    {
        "title": "次韵黄生",
        "author": "陈师道",
        "content": "入竹投窗夜有声，似违残腊作初正。\n三更爽气侵危坐，万里回风逼发生。\n呵笔小吟撩我老，闭门高卧见君情。\n只今剩作惊人句，颇觉吟边意未平。",
        "dynasty": "宋",
        "collection_info": null
    },
    {
        "title": "答黄生",
        "author": "陈师道",
        "content": "冰泥断道雪塞门，远坊累日无行人。\n卧闻喧呼谁叩阍，稚子往问鹿骇奔。\n黄生学诗用力新，急手疾口如翻盆。\n衝风踏冻送七言，要令寒屋回春温。\n是时积阴又黄昏，叫闹索火惊四邻。\n迩来结字稳且匀，岂不见我参寥君。\n嗟吾老矣心尚存，后来得子空马羣。\n径须赤手缚麒麟，四大海水一口吞。\n丈夫意气抗浮云，道逢其人两手分，妬妇拊膺王右军。",
        "dynasty": "宋",
        "collection_info": null
    },
    {
        "title": "雪后",
        "author": "陈师道",
        "content": "送往开新雪又晴，故留腊白待春青。\n稍回杉色伸梅怨，併得朝看与夜听。\n已觉庭泥生鸟迹，遽修田事带朝星。\n暮年功力归持律，不是骚人故独醒。",
        "dynasty": "宋",
        "collection_info": null
    },
    {
        "title": "送张蕲县",
        "author": "陈师道",
        "content": "接禄才余岁，为邦近故园。\n案图三万户，镇静五千言。\n雪尽春泥滑，风生沙水昏。\n犹须放琴客，坐席稍能温。",
        "dynasty": "宋",
        "collection_info": null
    },
    {
        "title": "送何子温移亳州三首  其一",
        "author": "陈师道",
        "content": "治出龙城守，名高水部郎。\n清明人共识，风味独难忘。\n骨立秦书瘦，鬚粘桧密香。\n烹鲜师老耳，曳尾肯蒙庄。",
        "dynasty": "宋",
        "collection_info": null
    },
    {
        "title": "送何子温移亳州三首  其二",
        "author": "陈师道",
        "content": "青衿曾诵赋，皓首始登门。\n意得宁论晚，心交不待言。\n向来期北上，可復改南辕。\n画地数佳政，丛谈何处村。",
        "dynasty": "宋",
        "collection_info": null
    },
    {
        "title": "送何子温移亳州三首  其三",
        "author": "陈师道",
        "content": "復作中年别，仍怀后日忧。\n关山遮极目，汴泗只东流。\n政好遭频借，诗清得暗投。\n会看灵寿杖，扶出富民侯。",
        "dynasty": "宋",
        "collection_info": null
    },
    {
        "title": "送詹司业",
        "author": "陈师道",
        "content": "学舍论交二十年，白头相对固依然。\n才难孰为吾君惜，果满宁容我辈先。\n熟路长驱聊缓步，百全一发不虚絃。\n故怀未尽还成别，饱惯人间不更怜。",
        "dynasty": "宋",
        "collection_info": null
    },
    {
        "title": "西郊二首  其一",
        "author": "陈师道",
        "content": "红绿相催春事阑，可能无意待人看。\n不因送客那能出，衰病经年一据鞍。",
        "dynasty": "宋",
        "collection_info": null
    },
    {
        "title": "西郊二首  其二",
        "author": "陈师道",
        "content": "攒眉敛目抵风沙，暗度城西十里花。\n历肆侧听长短句，缘溪斜着两三家。",
        "dynasty": "宋",
        "collection_info": null
    },
    {
        "title": "寄亳州何郎中二首  其一",
        "author": "陈师道",
        "content": "西南日下共浮云，人事难羣喜劝分。\n已度城阴先得句，不应从俗未忘荤。\n松篁有节元宜晚，桃李无蹊只自熏。\n欲入帝城须帝力，且寻诗社着诗勋。",
        "dynasty": "宋",
        "collection_info": null
    },
    {
        "title": "寄亳州何郎中二首  其二",
        "author": "陈师道",
        "content": "西原追送未成旬，赫赫传声已迫人。\n剩欲抄诗寄来使，尚能拂席致佳宾。\n孰知简易归刘向，谁使循良作寇恂。\n他日入东专一壑，少留余地许为邻。",
        "dynasty": "宋",
        "collection_info": null
    },
    {
        "title": "寄答泰州曾侍郎",
        "author": "陈师道",
        "content": "千里驰诗慰别离，诗来吟咏转悲思。\n静中取适庸非计，林下相从会有时。\n生理只今那得说，交情从昔见于斯。\n含毫欲下还休去，怀抱何由得细知。",
        "dynasty": "宋",
        "collection_info": null
    },
    {
        "title": "送提刑李学士移使东路",
        "author": "陈师道",
        "content": "襟袖从前相向开，倡酬于此未多陪。\n身更宠辱谈弥胜，路别东西意自哀。\n隠几忘言终不近，白头青简两相催。\n孰知衰老难为别，声问应须续续来。",
        "dynasty": "宋",
        "collection_info": null
    },
    {
        "title": "和郑户部宝集丈室二首  其一",
        "author": "陈师道",
        "content": "远游游则远，安心心已安。\n茅茨更何事，一坐五年宽。\n客来问法要，示以无所还。\n勿云空生默，听者不胜言。",
        "dynasty": "宋",
        "collection_info": null
    },
    {
        "title": "和郑户部宝集丈室二首  其二",
        "author": "陈师道",
        "content": "贵有空王章，贫无置锥地。\n衝风窗自语，涴壁虫成字。\n向隅有知音，阖门接彊对。\n只道庭前柏，西来本无意。",
        "dynasty": "宋",
        "collection_info": null
    },
    {
        "title": "隠者郊居",
        "author": "陈师道",
        "content": "高斋缭绕度双沟，老气轩昂盖九州。\n不谓江山开悒怏，正缘风味得淹留。\n招携好客供谈笑，拆补新诗拟献酬。\n小摘自锄稀菜甲，旁观虚作不堪忧。",
        "dynasty": "宋",
        "collection_info": null
    },
    {
        "title": "览胜亭",
        "author": "陈师道",
        "content": "断岸通横水，吹花满繫船。\n中年擅幽独，辍食买林泉。\n草木真宜主，江山故作妍。\n升沉有流转，且復赋归田。",
        "dynasty": "宋",
        "collection_info": null
    },
    {
        "title": "何太中挽词二首  其一",
        "author": "陈师道",
        "content": "课最三川守，名成万石君。\n平生欠一识，声烈即多闻。\n兜率真归处，琴台只断云。\n伤心今夜月，忍便到初坟。",
        "dynasty": "宋",
        "collection_info": null
    },
    {
        "title": "何太中挽词二首  其二",
        "author": "陈师道",
        "content": "哀挽诸儒竞，丰碑故吏繁。\n素车纷雨泣，丹旐与风翻。\n几地留遗爱，他年作九原。\n涕流耆旧尽，不独为乡园。",
        "dynasty": "宋",
        "collection_info": null
    },
    {
        "title": "送大兄兼寄赵团练",
        "author": "陈师道",
        "content": "贫有分离苦，官无早晚宜。\n又为千里别，未觉十年迟。\n日与江山远，风连草木悲。\n平生刘子政，见可只论诗。",
        "dynasty": "宋",
        "collection_info": null
    },
    {
        "title": "寄襄州程大夫",
        "author": "陈师道",
        "content": "中年为吏晚专城，不独身荣府亦荣。\n江汉风流见羊杜，相门经术有韦平。\n十年一别音书绝，万里相看骨肉情。\n今代庞公入城府，定将悬榻与逢迎。",
        "dynasty": "宋",
        "collection_info": null
    },
    {
        "title": "送检法赵奉议",
        "author": "陈师道",
        "content": "三岁公门不屡过，作笺时得问如何。\n及兹去去翻为恨，向使常常肯谓多。\n勇锐闭房犹着酒，切深疾恶反伤和。\n赠言窃取仁人号，善听君居长者科。",
        "dynasty": "宋",
        "collection_info": null
    },
    {
        "title": "送建州郑户部",
        "author": "陈师道",
        "content": "清江画舸照新晴，铙鼓喧喧聒市鸣。\n昔日布衣今着绣，他年鹤化只空城。\n还朝不待三年最，得郡何妨万里行。\n岁禄二千亲八十，世间谁有此时荣。",
        "dynasty": "宋",
        "collection_info": null
    },
    {
        "title": "送张秀才",
        "author": "陈师道",
        "content": "学又三年积，功收一日长。\n擅场推老手，附尾续诸郎。\n度鸟界晴碧，过云回夕黄。\n熟知诗有验，莫愠路无粮。",
        "dynasty": "宋",
        "collection_info": null
    },
    {
        "title": "晁无咎画山水扇",
        "author": "陈师道",
        "content": "前身阮始平，今代王摩诘。\n偃屈盖代气，万里入方尺。\n朽老诗作妙，险绝天与力。\n君不见杜陵老翁语，湘娥增悲真宰泣。",
        "dynasty": "宋",
        "collection_info": null
    },
    {
        "title": "奉陪赵大夫游桓山",
        "author": "陈师道",
        "content": "后水喧江落浑黄，晚云障日作微凉。\n笙歌声裏旌旗动，罗绮丛中语笑香。\n劝相秋郊开稔熟，摩娑苔壁弔荒亡。\n风流一代今山简，有底樽前着葛强。",
        "dynasty": "宋",
        "collection_info": null
    },
    {
        "title": "寄曹州晁大夫",
        "author": "陈师道",
        "content": "东方千骑贵当年，白髮居头也自贤。\n肯费精神修客主，稍回功誉入章篇。\n虚名不救空肠厄，晚岁仍遭末疾缠。\n死去不为天下惜，镜中当有故人怜。",
        "dynasty": "宋",
        "collection_info": null
    },
    {
        "title": "送冯翊宋令",
        "author": "陈师道",
        "content": "三楚风流信有人，先声今已彻咸秦。\n宁为鸡口官无小，欲试牛刀久要新。\n细肋卧沙勤下筯，长芒刺眼莫霑唇。\n山西豪杰知吾老，为说犹堪举万钧。",
        "dynasty": "宋",
        "collection_info": null
    },
    {
        "title": "嗟哉行",
        "author": "陈师道",
        "content": "张生服石为石奴，下潦上干如渴乌。\n一朝偾蹶须人扶，伏毒未动风出虚。\n此生所得与昔殊，韩子作志还自屠。\n自笑未竟人復吁，以身济欲未必愚。\n欲久而速反所图，嗟哉伟然二大夫。",
        "dynasty": "宋",
        "collection_info": null
    },
    {
        "title": "夜句三首  其一",
        "author": "陈师道",
        "content": "过雨作秋清，归云放月明。\n入帘摇竹影，塞耳落洪声。",
        "dynasty": "宋",
        "collection_info": null
    },
    {
        "title": "夜句三首  其二",
        "author": "陈师道",
        "content": "老树仍孤秀，秋蟾只独明。\n何须夜来雨，却听枕前声。",
        "dynasty": "宋",
        "collection_info": null
    },
    {
        "title": "夜句三首  其三",
        "author": "陈师道",
        "content": "短短长长柳，三三五五星。\n断云当极目，不尽远峰青。",
        "dynasty": "宋",
        "collection_info": null
    },
    {
        "title": "送孝忠落解南归",
        "author": "陈师道",
        "content": "妙年失手未须恨，白璧深藏可自妍。\n短髮我能今种种，晓妆他日看娟娟。\n千金市帚宁论价，万户分封信有年。\n清白传家有如此，归涂囊尽不留钱。",
        "dynasty": "宋",
        "collection_info": null
    },
    {
        "title": "寄单州张朝请",
        "author": "陈师道",
        "content": "平生天上张公子，尚记门间半面人。\n声烈与风来不尽，音书无使去难频。\n一言悟主心犹壮，百巧成穷髮自新。\n闻说监河收贷粟，定倾东海活穷鳞。",
        "dynasty": "宋",
        "collection_info": null
    },
    {
        "title": "谢宪台赵史惠米",
        "author": "陈师道",
        "content": "平生忍欲今忍贫，闭口逢人不少陈。\n俸薄身清赵都史，也能作意向诗人。",
        "dynasty": "宋",
        "collection_info": null
    },
    {
        "title": "和赵大夫鹿鸣宴集",
        "author": "陈师道",
        "content": "赵侯诗律近风骚，雅意推贤答圣朝。\n鸿雁着行过渭水，凤凰览德下虞韶。\n三千着籍今为盛，九万论程不作遥。\n不读世书谈世事，卧看君自致青霄。",
        "dynasty": "宋",
        "collection_info": null
    },
    {
        "title": "和朱智叔鹿鸣席上",
        "author": "陈师道",
        "content": "三楚风流秀士林，英词从昔动修门。\n充庭初识苍龙础，赐醴行霑白兽樽。\n已上荐书轻一鹗，更凭诗力化羣鲲。\n千年辽鹤空城郭，谁见朱公有异孙。",
        "dynasty": "宋",
        "collection_info": null
    },
    {
        "title": "酬智叔见赠",
        "author": "陈师道",
        "content": "老去斯文不更论，却因夫子话师门。\n清谈不待倾三语，胜日何知共一樽。\n逐北我方填坎井，图南谁得料鹏鲲。\n过逢为说侯芭在，卧檝生衣犊有孙。",
        "dynasty": "宋",
        "collection_info": null
    },
    {
        "title": "再酬",
        "author": "陈师道",
        "content": "乡里衣冠不绝人，近天尺五只清门。\n论文正可簪双笔，浇舌行看赐上樽。\n琼玖每蒙先木李，蜩鸠方共笑飞鲲。\n固知贤杰当传世，下里朱陈亦有孙。",
        "dynasty": "宋",
        "collection_info": null
    },
    {
        "title": "敬酬智叔三赐之辱兼戏杨理曹二首  其一",
        "author": "陈师道",
        "content": "龙争虎据竟成尘，只有青楼与白门。\n令宰才高先得句，使君情重数开樽。\n江山故国难留鹤，科斗荒池可着鲲。\n直使颔鬚浑作白，未应投镊愧诸孙。",
        "dynasty": "宋",
        "collection_info": null
    },
    {
        "title": "敬酬智叔三赐之辱兼戏杨理曹二首  其二",
        "author": "陈师道",
        "content": "险韵廋词费讨论，真持布鼓过雷门。\n更看九日台头句，未用三人月下樽。\n镜裏黄花明白髮，海边赤脚踏长鲲。\n从来相戒莫打鸭，可打鸳鸯最后孙。",
        "dynasty": "宋",
        "collection_info": null
    },
    {
        "title": "酬智叔见戏二首  其一",
        "author": "陈师道",
        "content": "百念皆空习尚存，稍修香火踏空门。\n槌腰摩腹非春事，割爱投闲覆玉樽。\n白髮情多犹可染，骖鸾兴尽却乘鲲。\n上界纷纷足官府，也容河鼓过天孙。",
        "dynasty": "宋",
        "collection_info": null
    },
    {
        "title": "酬智叔见戏二首  其二",
        "author": "陈师道",
        "content": "雨花风叶未宜春，私柳官渠白下门。\n每度清溪嘲短髮，时容使席近芳樽。\n雄蜂雌蝶元非偶，野马游尘不佐鲲。\n若许成功当封赏，请看子子与孙孙。",
        "dynasty": "宋",
        "collection_info": null
    },
    {
        "title": "送智叔令咸平",
        "author": "陈师道",
        "content": "二谢将能事，重阳只故台。\n固须衝节去，便恐带秋回。\n敏捷才无尽，铺张意有开。\n犹须记衰疾，书与雁同来。",
        "dynasty": "宋",
        "collection_info": null
    },
    {
        "title": "九月八日夜雨留智叔",
        "author": "陈师道",
        "content": "骑台九日登临处，只有归人醉扶路。\n千年二谢孰可代，我每苦留君只去。\n花粗且为前人惜，曲误不解丞卿怒。\n只消着帽受西风，不待风流到新句。",
        "dynasty": "宋",
        "collection_info": null
    },
    {
        "title": "九日与智叔鵰堂宴集夜归",
        "author": "陈师道",
        "content": "鵰堂从昔有恶客，酒尽不去仍復索。\n欲留歌舞尽客意，风雨和更作三厄。\n佳辰难得客更难，我穷无酒为君欢。\n只欲泥行过白下，万一帘疏见一斑。",
        "dynasty": "宋",
        "collection_info": null
    },
    {
        "title": "城南夜归寄赵大夫",
        "author": "陈师道",
        "content": "书生作意一斑足，杜陵据鞍两眼寒。\n风雨唤人归去好，免教街吏报平安。",
        "dynasty": "宋",
        "collection_info": null
    },
    {
        "title": "席上劝客酒",
        "author": "陈师道",
        "content": "稍开襟抱使心宽，大放酒肠须盏干。\n珠帘十里城南道，肯作当年小杜看。",
        "dynasty": "宋",
        "collection_info": null
    },
    {
        "title": "戏寇君二首  其一",
        "author": "陈师道",
        "content": "杜老秋来眼更寒，蹇馿无復逐金鞍。\n南邻却有新歌舞，借与诗人一面看。",
        "dynasty": "宋",
        "collection_info": null
    },
    {
        "title": "戏寇君二首  其二",
        "author": "陈师道",
        "content": "南邻歌舞隔墙听，想对朝窗晕倒青。\n莫望唤人看娜袅，只凭幽梦寄丁宁。",
        "dynasty": "宋",
        "collection_info": null
    },
    {
        "title": "绝句四首  其一",
        "author": "陈师道",
        "content": "秋床归卧不缘愁，病与衰谋作老仇。\n数树直青能尔瘦，一轩残照为谁留。",
        "dynasty": "宋",
        "collection_info": null
    },
    {
        "title": "绝句四首  其二",
        "author": "陈师道",
        "content": "芒鞋竹杖最关身，散髮披衣不待人。\n三两作邻堪共活，五千插架未为贫。",
        "dynasty": "宋",
        "collection_info": null
    },
    {
        "title": "绝句四首  其三",
        "author": "陈师道",
        "content": "昏昏嗜睡元非病，续续题诗不耐闲。\n作意买山还得笑，多方拔白却成斑。",
        "dynasty": "宋",
        "collection_info": null
    },
    {
        "title": "绝句四首  其四",
        "author": "陈师道",
        "content": "书当快意读易尽，客有可人期不来。\n世事相违每如此，好怀百岁几回开。",
        "dynasty": "宋",
        "collection_info": null
    },
    {
        "title": "骑馿二首  其一",
        "author": "陈师道",
        "content": "復作骑馿不跨馿，此生断酒未须扶。\n独无锦里惊人句，也得梁园画作图。",
        "dynasty": "宋",
        "collection_info": null
    },
    {
        "title": "骑馿二首  其二",
        "author": "陈师道",
        "content": "衝篱突市不逡巡，掠面惊风扑眼尘。\n出手推敲宁避尹，题门吟咏不逢人。",
        "dynasty": "宋",
        "collection_info": null
    },
    {
        "title": "寿安县君挽词",
        "author": "陈师道",
        "content": "两大推平日，三从播后声。\n忧勤登上寿，箫鼓闭佳城。\n缌布千人从，松楸十里行。\n哀荣动邻里，点笔竞诸生。",
        "dynasty": "宋",
        "collection_info": null
    },
    {
        "title": "寄曹州晁大夫",
        "author": "陈师道",
        "content": "堕絮随风花作尘，黄楼桃李不成春。\n只今容有名驹子，困倚栏干一欠伸。",
        "dynasty": "宋",
        "collection_info": null
    },
    {
        "title": "寄题披云楼",
        "author": "陈师道",
        "content": "使君高会答清秋，增饰披云作胜游。\n九日再逢堪一笑，终朝百过更深忧。\n落霞孤鹜知才尽，疏雨微云怯语遒。\n宾主纵贤终少在，只今未可压黄楼。",
        "dynasty": "宋",
        "collection_info": null
    },
    {
        "title": "绝句",
        "author": "陈师道",
        "content": "木摇电绕雷取龙，伏蛙号蚓沟渎空。\n黑云黄槐度白鸟，映日急雨回斜风。",
        "dynasty": "宋",
        "collection_info": null
    },
    {
        "title": "寄黄充",
        "author": "陈师道",
        "content": "俗子推不去，可人费招呼。\n世事每如此，我生亦何娱。\n黄生后来秀，纯茂静者徒。\n不见动经月，来亦不须臾。\n人事已好乖，可復自作疏。\n子虽向人懒，胜处不可孤。\n迨此田事休，仍当寒雨余。\n深知阻泥泞，步屐意何如。",
        "dynasty": "宋",
        "collection_info": null
    },
    {
        "title": "寄张大夫",
        "author": "陈师道",
        "content": "只应青眼老，尚记白头翁。\n一别今何向，三年信不通。\n不应书字倦，未有北来鸿。\n肯作彭城守，何时马首东。",
        "dynasty": "宋",
        "collection_info": null
    },
    {
        "title": "怀远",
        "author": "陈师道",
        "content": "海外三年谪，天南万里行。\n生前只为累，身后更须名。\n未得平安报，空怀故旧情。\n斯人有如此，无復涕纵横。",
        "dynasty": "宋",
        "collection_info": null
    },
    {
        "title": "答田生",
        "author": "陈师道",
        "content": "酒亦有何好，人今不肯忘。\n苟无愁可解，何必醉为乡。\n剩欲论奇字，终能讳秘方。\n直饶肌骨秀，正要画眉长。",
        "dynasty": "宋",
        "collection_info": null
    },
    {
        "title": "早起",
        "author": "陈师道",
        "content": "邻鸡接响作三鸣，残点连声杀五更。\n寒气挟霜侵败絮，宾鸿将子度微明。\n有家无食违高枕，百巧千穷只短檠。\n翰墨日疏身日远，世间安得尚虚名。",
        "dynasty": "宋",
        "collection_info": null
    },
    {
        "title": "和黄充小雪",
        "author": "陈师道",
        "content": "度腊侵春亦未迟，纷纷款款意犹微。\n霑衣带润元无见，着物还消不待晞。\n剩欲打窗连夜听，未须迷雁断行飞。\n老年才尽无新语，只欲烦君急手挥。",
        "dynasty": "宋",
        "collection_info": null
    },
    {
        "title": "寄张学士",
        "author": "陈师道",
        "content": "湖海三年别，谯徐一日间。\n经时犹未见，凡事信多艰。\n理极那须说，情生不自还。\n从来阙声问，相见若为颜。",
        "dynasty": "宋",
        "collection_info": null
    },
    {
        "title": "谢赵使君",
        "author": "陈师道",
        "content": "欲落未落雪迫人，将尽不尽冬压春。\n风枝冰瓦有去鸟，远坊穷巷无来人。\n忽闻叩门声遽速，惊鸡透篱犬升屋。\n使君传教赐薪炭，妓围那解思寒谷。\n老身曲直不足云，冷窗冻壁作春温。\n定知和气家家到，不独先生席作门。",
        "dynasty": "宋",
        "collection_info": null
    },
    {
        "title": "雪中寄魏衍",
        "author": "陈师道",
        "content": "薄薄初经眼，辉辉已映空。\n融泥还结冻，落木復沾丛。\n意在千山表，情生一念中。\n遥知吟榻上，不道絮因风。",
        "dynasty": "宋",
        "collection_info": null
    },
    {
        "title": "送澶州录曹宋参军",
        "author": "陈师道",
        "content": "宦游男子事，访别故人情。\n能吏于今少，春风及此行。\n英雄余战伐，犴狱寄廉平。\n未肯轻衰疾，人来阙寄声。",
        "dynasty": "宋",
        "collection_info": null
    },
    {
        "title": "和范教授同游桓山",
        "author": "陈师道",
        "content": "送客寻山已自仙，行谈坐笑復忘年。\n平郊走马斜阳裏，破屋传杯积水边。\n洗壁题名留岁月，登高着句记山川。\n风流幕下诸公子，缩手吟边更觉贤。",
        "dynasty": "宋",
        "collection_info": null
    },
    {
        "title": "答寄魏衍",
        "author": "陈师道",
        "content": "往昔敦朋好，犹能作报书。\n老衰浑得懒，疏密略相如。\n名堕网中蝶，身随冰下鱼。\n填门车马客，左席为君虚。",
        "dynasty": "宋",
        "collection_info": null
    },
    {
        "title": "早春",
        "author": "陈师道",
        "content": "度腊不成雪，迎年遽得春。\n冰开还旧渌，鱼喜跃修鳞。\n柳及年年发，愁随日日新。\n老怀吾自异，不是故违人。",
        "dynasty": "宋",
        "collection_info": null
    },
    {
        "title": "徐僊书三首  其一",
        "author": "陈师道",
        "content": "蓬壶仙子补天手，笔妙诗清万世功。\n肯学黄家元佑脚，信知人厄匪天穷。",
        "dynasty": "宋",
        "collection_info": null
    },
    {
        "title": "徐僊书三首  其二",
        "author": "陈师道",
        "content": "诗成已作客儿语，笔下还为鲁直书。\n岂是神仙未贤圣，不随时事向人疏。",
        "dynasty": "宋",
        "collection_info": null
    },
    {
        "title": "徐僊书三首  其三",
        "author": "陈师道",
        "content": "金华牧羊小家子，西真攘桃何代儿。\n诗着海山书落爪，向来那免世人疑。",
        "dynasty": "宋",
        "collection_info": null
    },
    {
        "title": "寄酬咸平朱宣德",
        "author": "陈师道",
        "content": "冥冥超世网，蔚蔚秀儒林。\n他日熟看面，今诗初得心。\n白头无故意，异代有同音。\n绠短徒施巧，终然莫汲深。",
        "dynasty": "宋",
        "collection_info": null
    },
    {
        "title": "咸平读书堂",
        "author": "陈师道",
        "content": "昔人三百篇，善世已有余。\n后生守章句，不足供嗫嚅。\n一登吏部选，笔砚随扫除。\n闭閤画眉妩，隔屋闻歌呼。\n奉公用汉律，宁復要诗书。\n俛首出跨下，枉此七尺躯。\n今代陶朱公，不作大梁屠。\n计然特未用，意得轻全吴。\n为邦得畿县，政密自计疏。\n宁书下下考，不奉急急符。\n用意簿领外，筑室课典谟。\n平生五千卷，还舍不问涂。\n近事更汉唐，稍以诗自娱。\n復作无事饮，醉卧拥青奴。\n桃李春事繁，轩窗昼景舒。\n鸣屋鸠渴雨，窥帘燕哺鶵。\n休吏散篇帙，风篁献笙竽。\n听然一启齿，斯民免为鱼。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "陈师道",
        "content": "里中馈杏得尝新，马上逢花始见春。\n勤苦着书如作吏，世间枉是最闲人。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "陈师道",
        "content": "密密丹房迭迭花，一枝临路为人斜。\n丁宁语鸟传春意，白下门东第几家。",
        "dynasty": "宋",
        "collection_info": null
    },
    {
        "title": "春怀示邻里",
        "author": "陈师道",
        "content": "断墙着雨蜗成字，老屋无僧燕作家。\n剩欲出门追语笑，却嫌归鬓着尘沙。\n风翻珠网开三面，雷动蜂窠趁两衙。\n屡失南邻春事约，只今容有未开花。",
        "dynasty": "宋",
        "collection_info": null
    },
    {
        "title": "归雁二首  其一",
        "author": "陈师道",
        "content": "弧矢千夫志，潇湘万里秋。\n宁为宝筝柱，肯作置书邮。\n远道勤相唤，羁怀误作愁。\n聊宽稻粱意，宁復网罗忧。",
        "dynasty": "宋",
        "collection_info": null
    },
    {
        "title": "归雁二首  其二",
        "author": "陈师道",
        "content": "作计胸怀早，为生去住频。\n固违阴岭雪，不尽洞庭春。\n巧作斜行字，催归去国人。\n知时如有信，决起亦相亲。",
        "dynasty": "宋",
        "collection_info": null
    },
    {
        "title": "和寇十一晚登白门",
        "author": "陈师道",
        "content": "重门杰观屹相望，表裏河山自一方。\n小市张灯归意动，轻衫当户晚风长。\n孤臣白首逢新政，游子青春见故乡。\n富贵本非吾辈事，江湖安得便相忘。",
        "dynasty": "宋",
        "collection_info": null
    },
    {
        "title": "谢寇十一惠端砚",
        "author": "陈师道",
        "content": "百工营材先利器，市道居货如作赘。\n书生活计亦酸寒，断塼半瓦宁求备。\n端溪四山下龙渊，鬰积中州清淑气。\n金声玉骨石为容，河江屈流云作使。\n滑如女肤色马肝，夜半神光际天地。\n诸天散花百神喜，知有圣人当出世。\n没人投深索千丈，探颔适遭龙伯睡。\n辘轳挽出万人贺，千岁之藏一朝致。\n琢为时样供翰墨，十袭包藏百金贵。\n北行万里更众目，寇卿好事不计费。\n南邻居士卿之孙，丰悴相从不为异。\n似怜陶瓦磨竈煤，辍赠不减前人志。\n人言寒士莫作事，鬼夺客偷天破碎。\n龟玉韫椟与无同，锦衾还客弃佳惠。\n众所欲得当有缘，天独于余可无意。\n敢书细字注鱼虫，要传华严八千偈。",
        "dynasty": "宋",
        "collection_info": null
    },
    {
        "title": "再和寇十一二首  其一",
        "author": "陈师道",
        "content": "南山楼观插穹苍，林杪青灯出上方。\n形胜自如诸老逝，功名随尽二流长。\n马游从昔哀吾老，王粲当年赋异乡。\n少日幻心今浄尽，多生绮语未全忘。",
        "dynasty": "宋",
        "collection_info": null
    },
    {
        "title": "再和寇十一二首  其二",
        "author": "陈师道",
        "content": "与世相违孰自量，资身无策漫多方。\n逢场作戏真呈拙，误笔成蝇岂所长。\n名字不归青史笔，形容终老白云乡。\n可须五斗轻千里，頼有斯人未肯忘。",
        "dynasty": "宋",
        "collection_info": null
    },
    {
        "title": "与寇赵约丁塘看花寇以疾不赴有诗次其韵",
        "author": "陈师道",
        "content": "早年学苦断过从，晚岁逢春意未穷。\n欲共元刘争着语，不堪姚魏已随风。\n坐无上客席虚左，赠有英词囊不空。\n障日长须钓竿手，归来无计驻青骢。",
        "dynasty": "宋",
        "collection_info": null
    },
    {
        "title": "和寇十一同游城南阻雨还登寺山",
        "author": "陈师道",
        "content": "雨阻游南步，泥留逐北情。\n稍看飞雾断，復作远山横。\n野润膏新泽，楼明纳晚晴。\n归宜有佳思，纱帽压香英。",
        "dynasty": "宋",
        "collection_info": null
    },
    {
        "title": "三月二十二日榴花盛开戏作绝句",
        "author": "陈师道",
        "content": "五月榴花忽见春，白头喜遇一番新。\n可能略不解春意，只有寻枝摘叶人。",
        "dynasty": "宋",
        "collection_info": null
    },
    {
        "title": "和寇十一雨后登楼",
        "author": "陈师道",
        "content": "秀岭归云裏，华谯夕照中。\n登临终不数，吟笑近多同。\n麦秀知春力，人和验岁丰。\n预为逃暑约，一快楚台风。",
        "dynasty": "宋",
        "collection_info": null
    },
    {
        "title": "答寇十一惠朱樱",
        "author": "陈师道",
        "content": "故人怜一老，辍食寄三山。\n厚味非贫具，先尝愧客闲。\n甘酸俱可口，衰白不宜颜。\n句妙那能继，情深未觉悭。",
        "dynasty": "宋",
        "collection_info": null
    },
    {
        "title": "双樱",
        "author": "陈师道",
        "content": "并蔕随宜好，连心着意红。\n只堪惊老眼，持此与谁同。",
        "dynasty": "宋",
        "collection_info": null
    },
    {
        "title": "谢赵生惠芍药三首  其一",
        "author": "陈师道",
        "content": "郁郁芬芬十里熏，红红白白数枝春。\n要将结习恼鹙子，送与毗耶彼上人。",
        "dynasty": "宋",
        "collection_info": null
    },
    {
        "title": "谢赵生惠芍药三首  其二",
        "author": "陈师道",
        "content": "从微至老走风尘，喜见乡园第四春。\n独舞东风醉西子，政缘无语却宜人。",
        "dynasty": "宋",
        "collection_info": null
    },
    {
        "title": "谢赵生惠芍药三首  其三",
        "author": "陈师道",
        "content": "九十风光次第分，天怜独得殿残春。\n一枝剩欲簪双髻，未有人间第一人。",
        "dynasty": "宋",
        "collection_info": null
    },
    {
        "title": "寄怜",
        "author": "陈师道",
        "content": "借子翩翩果下驹，春原随处小踟蹰。\n可能炙背春风裏，卧把青铜摘颔鬚。",
        "dynasty": "宋",
        "collection_info": null
    },
    {
        "title": "寄寇十一",
        "author": "陈师道",
        "content": "邻里相望信不通，时因得句寄匆匆。\n画楼着燕熏风裏，杨柳藏鸦白下东。\n度日守窗令节换，经旬无使觉门空。\n锦囊佳丽邻徐庾，剩欲同君赋恼公。",
        "dynasty": "宋",
        "collection_info": null
    },
    {
        "title": "和酬魏衍",
        "author": "陈师道",
        "content": "阙然声问略相同，百里之间一水通。\n春兴多多高纸价，愁怀一一逐归鸿。\n不忧寒饿成吾老，稍喜朝廷记此公。\n梦每见君心已了，不因新句觉情东。",
        "dynasty": "宋",
        "collection_info": null
    },
    {
        "title": "触目",
        "author": "陈师道",
        "content": "果下翩翩跨紫骝，踏花溅水见风流。\n可无双璧千金聚，付与狂儿取次游。",
        "dynasty": "宋",
        "collection_info": null
    },
    {
        "title": "鉅野泊触事",
        "author": "陈师道",
        "content": "蒲巷牵丝直，平湖坠镜清。\n顺流风借便，捷路雪初晴。\n鸟度欲何向，鸥来只自惊。\n有行须快意，安得易为情。",
        "dynasty": "宋",
        "collection_info": null
    },
    {
        "title": "元符三年七月蒙恩復除棣学喜而成诗",
        "author": "陈师道",
        "content": "老作诸侯客，贫为一饱谋。\n折腰真耐辱，捧檄敢轻投。\n早作千年调，中怀万斛愁。\n暮年随手尽，心事许溟鸥。",
        "dynasty": "宋",
        "collection_info": null
    },
    {
        "title": "送姚先生归宜山三首  其一",
        "author": "陈师道",
        "content": "郑公龙变不容亲，犹有先生不绝尘。\n定力不为生死动，始知天地有闲人。",
        "dynasty": "宋",
        "collection_info": null
    },
    {
        "title": "送姚先生归宜山三首  其二",
        "author": "陈师道",
        "content": "老逢熙运乞前官，病遇先生得内丹。\n一饱有期吾事了，千年不死后人看。",
        "dynasty": "宋",
        "collection_info": null
    },
    {
        "title": "送姚先生归宜山三首  其三",
        "author": "陈师道",
        "content": "宇定心清面发丹，下床投杖觉轻安。\n此身已许壶丘子，他日争寻靖长官。",
        "dynasty": "宋",
        "collection_info": null
    },
    {
        "title": "上赵使君",
        "author": "陈师道",
        "content": "老气峥嵘盖九州，治声腾涌逐双流。\n向来置醴蒙殊遇，此日弹冠愧少留。\n千里山连环故国，中秋月好傍黄楼。\n不应为米轻乡里，定復还从马少游。",
        "dynasty": "宋",
        "collection_info": null
    },
    {
        "title": "送郑祠部",
        "author": "陈师道",
        "content": "持节还家未白头，有亲八十更何求。\n又须急诏登天去，不为寒乡尽岁留。\n四着儒冠甘送老，数经奇运得销忧。\n拟登碣石临朝日，浩荡沧溟没白鸥。",
        "dynasty": "宋",
        "collection_info": null
    },
    {
        "title": "和寇十一同登寺山",
        "author": "陈师道",
        "content": "度暑无好怀，凭危略幽致。\n衣冠蔚如林，从我才一二。\n兹山昔深登，岁月谁得记。\n尚有名胜流，不与金石悴。\n孰知千载后，我与子復至。\n烟昏倏见灯，洪发恐无地。\n领略章句手，割据英雄志。\n兴坏容一瞬，今昔当几喟。\n围山缺西北，放目不可制。\n归怀纳清境，夜榻成良寐。\n零落壁间诗，岂特彼所愧。\n会逢南过适，不问西来意。",
        "dynasty": "宋",
        "collection_info": null
    },
    {
        "title": "谢孙奉职惠胡德墨",
        "author": "陈师道",
        "content": "奚李风流尽，法传外诸孙。\n常山陈赡子，怀抱自高攑。\n孰云胜潘翁，惟眉山公言。\n四海未尽试，一变归九原。\n胡郎少年子，外家典刑存。\n一点落髹漆，重价压玙璠。\n孙侯磊落人，情义久益惇。\n解囊赠玄圭，孰知师白猿。\n我资不解书，下笔辄自喛。\n良宝不受辱，默默面称冤。",
        "dynasty": "宋",
        "collection_info": null
    },
    {
        "title": "登寺山",
        "author": "陈师道",
        "content": "晴山堪着眼，别意不胜秋。\n小作三年别，聊为五斗谋。\n要须乘下泽，不待到壶头。\n预恐登临处，长思马少游。",
        "dynasty": "宋",
        "collection_info": null
    },
    {
        "title": "拱翠亭",
        "author": "陈师道",
        "content": "千年茅竹蔽幽奇，一日堂成四海知。\n便有文公来作记，尚须吾辈与题诗。\n至人但有经行处，宝盖仍存朽老枝。\n能事向来非促迫，经年安得便嫌迟。",
        "dynasty": "宋",
        "collection_info": null
    },
    {
        "title": "赠田从先",
        "author": "陈师道",
        "content": "衣冠鲁国动成羣，忧患相从只有君。\n落笔如流宁蹈袭，行前应敌却纷纭。\n愧非伏老成和伯，喜有侯芭守子云。\n意气有余功用少，相望千里定能勤。",
        "dynasty": "宋",
        "collection_info": null
    },
    {
        "title": "别乡旧",
        "author": "陈师道",
        "content": "数有中年别，宽为满岁期。\n得无鱼口厄，聊復雁门踦。\n齿脱心犹壮，秋清意自悲。\n平时郡文学，邓禹得三为。",
        "dynasty": "宋",
        "collection_info": null
    },
    {
        "title": "和李使君九日登戏马台",
        "author": "陈师道",
        "content": "登高能赋属吾侪，不用传杯击钵催。\n九日风光堪落帽，中年怀抱更登台。\n江山信美因人胜，萸菊逢辰满意开。\n二谢风流今復见，千年留句待公来。",
        "dynasty": "宋",
        "collection_info": null
    },
    {
        "title": "与魏衍寇国宝田从先二侄分韵得坐字",
        "author": "陈师道",
        "content": "将老蒙误恩，受弔不受贺。\n欲起尚迟回，积闲习成惰。\n向来二三子，相与守寒饿。\n一日不可无，三岁安得过。\n是时秋益高，夜永月初破。\n漏鼓已再更，坐者余几箇。\n酒薄多可强，谈胜坚莫破。\n檐昏读字细，林缺瞻星大。\n吴吟未至慢，楚语不假些。\n怀远已屡叹，论昔先急唾。\n身世喜相违，真成螘旋磨。\n平生陈孟公，岁晚不惊坐。",
        "dynasty": "宋",
        "collection_info": null
    },
    {
        "title": "和黄充出游三首  其一",
        "author": "陈师道",
        "content": "右坊左里远相求，东度南登称意游。\n已着连峰妨目极，不应疾雨使心休。",
        "dynasty": "宋",
        "collection_info": null
    },
    {
        "title": "和黄充出游三首  其二",
        "author": "陈师道",
        "content": "诸郎联璧万人看，新有诗声伯仲间。\n作意登临还得句，此生宁復要长闲。",
        "dynasty": "宋",
        "collection_info": null
    },
    {
        "title": "和黄充出游三首  其三",
        "author": "陈师道",
        "content": "剩欲登临强作欢，衣冠未动意先阑。\n从今泉石非吾事，只借君诗细细看。",
        "dynasty": "宋",
        "collection_info": null
    },
    {
        "title": "盘马山",
        "author": "陈师道",
        "content": "耕桑战伐饱曾经，庙毁村荒不乞灵。\n尚有君王盘马迹，至今草木不能青。",
        "dynasty": "宋",
        "collection_info": null
    },
    {
        "title": "烂石村",
        "author": "陈师道",
        "content": "乱石何年烂，千林昨夜黄。\n晓耕来鸟雀，麦壠纵牛羊。\n投老须微禄，持身阙寸长。\n洗心闻吉语，时事信难量。",
        "dynasty": "宋",
        "collection_info": null
    },
    {
        "title": "别叔父昆山丞",
        "author": "陈师道",
        "content": "父子兼知己，扶携共白头。\n又为千里别，未使寸心休。\n鸟雀空庭晓，风霜落木秋。\n近亲零落尽，更觉别离愁。",
        "dynasty": "宋",
        "collection_info": null
    },
    {
        "title": "从寇生求茶库纸",
        "author": "陈师道",
        "content": "南朝官纸女儿肤，玉版云英比不如。\n乞与此翁元不称，他年留待大苏书。",
        "dynasty": "宋",
        "collection_info": null
    },
    {
        "title": "黄楼",
        "author": "陈师道",
        "content": "楼上当当彻夜声，与人何事有枯荣。\n已传纸贵咸阳市，更恐书留后世名。",
        "dynasty": "宋",
        "collection_info": null
    },
    {
        "title": "酬颜生惠茶库纸",
        "author": "陈师道",
        "content": "破卵剥膜肌理滑，削玉作版光气熏。\n老子尚堪哦七字，阿买颇能书八分。",
        "dynasty": "宋",
        "collection_info": null
    },
    {
        "title": "黄楼",
        "author": "陈师道",
        "content": "楼以风流胜，情缘贵贱移。\n屏亡老毕篆，市发大苏碑。\n更觉江山好，难忘父老思。\n只应千载后，览古胜当时。",
        "dynasty": "宋",
        "collection_info": null
    },
    {
        "title": "答黄充",
        "author": "陈师道",
        "content": "我无置锥君立壁，舂黍作麋甘胜蜜。\n绨袍不受故人意，药饵肯为儿辈屈。\n割白鹭股何足难，食卢鷀肉未为失。\n暮年五斗得千里，有愧寒檐背朝日。",
        "dynasty": "宋",
        "collection_info": null
    },
    {
        "title": "寒夜",
        "author": "陈师道",
        "content": "闭户风将雨，通宵浪打头。\n若为中夕听，復作别时愁。\n宿雁鸣渔火，村舂急暗投。\n不应田二顷，能使寸心休。",
        "dynasty": "宋",
        "collection_info": null
    },
    {
        "title": "赠周秀才二首  其一",
        "author": "陈师道",
        "content": "与君世好自比邻，丰悴相从久更亲。\n急棹小舟来取别，固知风味似前人。",
        "dynasty": "宋",
        "collection_info": null
    },
    {
        "title": "赠周秀才二首  其二",
        "author": "陈师道",
        "content": "早逢异人得异术，究考咎休出顷刻。\n相逢拍手问由来，怪我今年有阴德。",
        "dynasty": "宋",
        "collection_info": null
    },
    {
        "title": "五子相送至湖陵",
        "author": "陈师道",
        "content": "中年患别多作别，早日讳穷常得穷。\n勿云一水四十里，衣冠塞郭何人同。\n周生子病辍身出，刘子远来今几日。\n石家仲叔好少年，颇能厌俗从吾律。\n魏君不独相从早，自君之来吾却扫。\n岁月磨人孰能久，反覆看渠难得好。\n湖陵古城风日寒，情义乃知生别难。\n高怀已为故人尽，交道应留后代看。",
        "dynasty": "宋",
        "collection_info": null
    },
    {
        "title": "湖陵与刘生别",
        "author": "陈师道",
        "content": "触寒历险来特特，愧无以当欣有得。\n向来忧患不相舍，知子用心坚铁石。\n人畏有心事无难，此语虽鄙理则然。\n君今意在翰墨间，他日人争让一先。",
        "dynasty": "宋",
        "collection_info": null
    },
    {
        "title": "寄滕县李奉议",
        "author": "陈师道",
        "content": "滕大夫伯阳父孙，烹小鲜治大国原。\n一得何用五千言，弛灾决狱人不冤。\n盛气走讼畏讨论，终岁敛吏不到门。\n子弟无頼皆西奔，外吏畏惧过乃尊。\n踵门父老如云屯，拊髀跳踉走儿孙。\n绛幡翠节歌呗喧，画盆戴顶烟如焚。\n绣褾綵轴箱帕繁，曲躬叉手前致言。\n畜眼未见耳不闻，暮年何以答此恩，请诵华严寿我君。",
        "dynasty": "宋",
        "collection_info": null
    },
    {
        "title": "住雁",
        "author": "陈师道",
        "content": "断岸通横水，枯荷着早霜。\n一陂堪度岁，数雁不成行。\n市远无缯缴，年丰足稻粱。\n中原有佳气，不必到衡阳。",
        "dynasty": "宋",
        "collection_info": null
    },
    {
        "title": "寓目",
        "author": "陈师道",
        "content": "曲曲河回復，青青草接连。\n去帆风力满，来雁一声先。\n野旷低归鸟，江平进晚牵。\n望乡从此始，留眼未须穿。",
        "dynasty": "宋",
        "collection_info": null
    },
    {
        "title": "野望",
        "author": "陈师道",
        "content": "霜叶红于染，吹花落更馨。\n平江行诘曲，小径夹葱青。\n度鸟开愁眼，遥山入画屏。\n畏人惟可饮，从俗却须醒。",
        "dynasty": "宋",
        "collection_info": null
    },
    {
        "title": "寄单州吕侍讲",
        "author": "陈师道",
        "content": "往时三吕共修途，拟上青云近玉除。\n中道勒回奔电足，今年还直迩英庐。\n纵谈尚记华严夜，枉道难随刺史车。\n遣兴宽为七字语，寻人聊代一行书。",
        "dynasty": "宋",
        "collection_info": null
    },
    {
        "title": "寄沛县姜承议",
        "author": "陈师道",
        "content": "平生鲁国老先生，晚见诸郎识老成。\n怪有武功蒙宠锡，果缘阴德贯神明。\n金池已作归田计，玉版方书济物情。\n百里饥寒独颜阖，忍令一物不敷荣。",
        "dynasty": "宋",
        "collection_info": null
    },
    {
        "title": "寄兖州张龙图文潜二首  其一",
        "author": "陈师道",
        "content": "去国遭前政，还家未白头。\n百年当晚遇，一辱独先收。\n齿脱空余舌，颜衰早着秋。\n三为郡文学，大胜邓元侯。",
        "dynasty": "宋",
        "collection_info": null
    },
    {
        "title": "寄兖州张龙图文潜二首  其二",
        "author": "陈师道",
        "content": "剩喜开三面，旋闻乞一州。\n力难随鸟翼，行復立螭头。\n今日骐驎阁，当年鹦鹉洲。\n寄书愁不达，书达得无愁。",
        "dynasty": "宋",
        "collection_info": null
    },
    {
        "title": "晚立",
        "author": "陈师道",
        "content": "遶舍苔衣积，倚墙梨颊红。\n地平宜落日，野旷自多风。\n禹迹千年后，家山一顾中。\n未休嗤土偶，已復逐飘蓬。",
        "dynasty": "宋",
        "collection_info": null
    },
    {
        "title": "寒夜",
        "author": "陈师道",
        "content": "一夜风澎浪，中宵月脱云。\n到窗资少睡，远响倦多闻。\n星火远相乱，江山气不分。\n早鸡先得便，断雁屡鸣羣。",
        "dynasty": "宋",
        "collection_info": null
    },
    {
        "title": "雁二首  其一",
        "author": "陈师道",
        "content": "来往违寒暑，飞鸣在稻粱。\n未知溟海大，不肯过衡阳。",
        "dynasty": "宋",
        "collection_info": null
    },
    {
        "title": "雁二首  其二",
        "author": "陈师道",
        "content": "截水无留影，哀空有断羣。\n翅开先作字，行断不成文。",
        "dynasty": "宋",
        "collection_info": null
    },
    {
        "title": "山口",
        "author": "陈师道",
        "content": "重雾真成雨，疏帘不隔风。\n青林拥红树，家鹜杂宾鸿。\n渔屋浑环水，晴湖半落东。\n往来成一老，犹在半涂中。",
        "dynasty": "宋",
        "collection_info": null
    },
    {
        "title": "晚泊",
        "author": "陈师道",
        "content": "清切临风笛，深明隔水灯。\n堆场穿鸟雀，暗溜入沟塍。\n年使扶行老，船催趁渡僧。\n兹游恐未已，着句续先曾。",
        "dynasty": "宋",
        "collection_info": null
    },
    {
        "title": "夜雨",
        "author": "陈师道",
        "content": "十月天犹雨，三更月失明。\n溟蒙才洒润，点滴不成声。\n闢户风烟入，投林鸟雀轻。\n旅怀终易感，倏起别离情。",
        "dynasty": "宋",
        "collection_info": null
    },
    {
        "title": "宿合清口",
        "author": "陈师道",
        "content": "风叶初疑雨，晴窗误作明。\n穿林出去鸟，举棹有来声。\n深渚鱼犹得，寒沙雁自惊。\n卧家还就道，自计岂苍生。",
        "dynasty": "宋",
        "collection_info": null
    },
    {
        "title": "宿泊口",
        "author": "陈师道",
        "content": "弱柳经寒色，悬流尽夜声。\n更长疑睡少，霜落怯寒生。\n急急占星度，摇摇苦舫倾。\n风涛兼盗贼，恩重觉身轻。",
        "dynasty": "宋",
        "collection_info": null
    },
    {
        "title": "野望",
        "author": "陈师道",
        "content": "山开两岸柳，水遶数家村。\n地势倾崖口，风涛嚙石根。\n平林霜着色，沙岸水留痕。\n剩寄还乡泣，难招去国魂。",
        "dynasty": "宋",
        "collection_info": null
    },
    {
        "title": "宿柴城",
        "author": "陈师道",
        "content": "卧埋尘叶走风烟，齿豁头童不记年。\n起倒不供聊应俗，高低莫可只随缘。\n冬冬远鼓三行夜，隠隠平湖四接天。\n枕底涛波蓬上雨，故将羁老到愁边。",
        "dynasty": "宋",
        "collection_info": null
    },
    {
        "title": "颜市阻风二首  其一",
        "author": "陈师道",
        "content": "水到西流阔，风从北极来。\n声驱峡口坼，力拔岭根摧。\n突兀重重浪，轰豗处处雷。\n顺流看过舫，更着快帆催。",
        "dynasty": "宋",
        "collection_info": null
    },
    {
        "title": "颜市阻风二首  其二",
        "author": "陈师道",
        "content": "万古梁山泊，今年未掾船。\n阻风兼着雪，费日亦忘年。\n世事元相忤，衰怀忍自煎。\n晚来声更恶，始觉畏途边。",
        "dynasty": "宋",
        "collection_info": null
    },
    {
        "title": "晚坐",
        "author": "陈师道",
        "content": "柳弱留春色，梅寒让雪花。\n溪明数积石，月过恋平沙。\n病减还憎药，年侵却累家。\n后归栖未定，不但只昏鸦。",
        "dynasty": "宋",
        "collection_info": null
    },
    {
        "title": "寒夜",
        "author": "陈师道",
        "content": "留滞常思动，艰虞却悔来。\n寒灯挑不燄，残火拨成灰。\n冻水滴还歇，风帘掩復开。\n孰知文有忌，情至自生哀。",
        "dynasty": "宋",
        "collection_info": null
    },
    {
        "title": "绝句",
        "author": "陈师道",
        "content": "云海冥冥日向西，春风欲动意犹微。\n无端一棹归舟疾，惊起鸳鸯相背飞。",
        "dynasty": "宋",
        "collection_info": null
    },
    {
        "title": "礼武台坐化僧",
        "author": "陈师道",
        "content": "至人本无心，起灭因众缘。\n化尽悲愿在，留形此台颠。\n闻名与致敬，获福皆无前。\n千年一钵水，宿疾几人痊。\n骁雄兖州军，马步余数千。\n一呼可摧山，四合如垂天。\n老幼十八村，顷刻理无全。\n哀鸣寄香火，毁塔投其塼。\n盛怒忽惊奔，如有所见然。\n等观同一子，岂特此所怜。\n我来已再见，童稚亦虔虔。\n发火触暗室，青灯已娟妍。\n始读壁间碑，妙力隠不传。\n颇恨语未工，安得笔如椽。\n归路云月黑，涛波隔长川。\n溪翁停舟待，相唤声相连。\n解缆风泊岸，中流水入船。\n欹侧脚不停，竟脱蛟鱼涎。\n兴坏如有待，适当使君贤。\n定能选妙士，拂尘起熏烟。\n昔承灵山嘱，早契少林禅。\n丐我一片石，併刻维摩篇。",
        "dynasty": "宋",
        "collection_info": null
    },
    {
        "title": "晚兴",
        "author": "陈师道",
        "content": "去国犹能别，逢人始欲愁。\n不干遮极目，自是怯回头。\n布网收渔槮，连筒下钓鈎。\n谁初教鲜食，泽竭未能休。",
        "dynasty": "宋",
        "collection_info": null
    },
    {
        "title": "宿齐河",
        "author": "陈师道",
        "content": "烛暗人初寂，寒生夜向深。\n潜鱼聚沙窟，坠鸟滑霜林。\n稍作他方计，初回万里心。\n还家只有梦，更着晓寒侵。",
        "dynasty": "宋",
        "collection_info": null
    },
    {
        "title": "别刘郎",
        "author": "陈师道",
        "content": "一别已六载，相逢有余哀。\n公私两多事，灾病百相催。\n无酒与君别，有怀向谁开。\n深知百里远，肯为老夫来。",
        "dynasty": "宋",
        "collection_info": null
    },
    {
        "title": "赵岩",
        "author": "陈师道",
        "content": "一市万人聚，四衝千里遥。\n胡然不作邑，兼自可成桥。\n羣盗去无迹，诸家压不骄。\n由来天下事，浮议易倾摇。",
        "dynasty": "宋",
        "collection_info": null
    },
    {
        "title": "鸡笼镇",
        "author": "陈师道",
        "content": "河市新经集，鸡笼旧得名。\n初闻北人语，意作故乡声。\n客久艰难极，情忘去就轻。\n空虚仍废忘，何以慰诸生。",
        "dynasty": "宋",
        "collection_info": null
    },
    {
        "title": "东阿",
        "author": "陈师道",
        "content": "恸哭东阿县，伤心莫与论。\n却思当痛日，敢望此身存。\n举目人将母，回头影弔魂。\n更堪悲手足，孤稚满船门。",
        "dynasty": "宋",
        "collection_info": null
    },
    {
        "title": "甲亭",
        "author": "陈师道",
        "content": "峻壁亭临水，横陂树彻山。\n两河惟甲氏，数柏共苍颜。\n随意游成适，回舟月与还。\n早知乘下泽，不再结青纶。",
        "dynasty": "宋",
        "collection_info": null
    },
    {
        "title": "游鹊山院",
        "author": "陈师道",
        "content": "积石横成岭，行杨密映门。\n人声隠林杪，僧舍遶云根。\n顿摄尘缘尽，方知象教尊。\n只应羊叔子，名字与山存。",
        "dynasty": "宋",
        "collection_info": null
    },
    {
        "title": "登鹊山",
        "author": "陈师道",
        "content": "小试登山脚，今年不用扶。\n微微交济泺，历历数青徐。\n朴俗犹虞力，安流尚禹谟。\n终年聊一快，吾病失医卢。",
        "dynasty": "宋",
        "collection_info": null
    },
    {
        "title": "梁山泊",
        "author": "陈师道",
        "content": "积阴风易作，隆寒声益急。\n百为定有数，一动必三日。\n奔隤水势壮，犦胅波头立。\n前行后浪促，突起旁抶射。\n奔腾万骑来，倏忽一箭疾。\n摧残蒲苇尽，簸荡鱼龙泣。\n私忧地轴脱，已分梁山没。\n向来万斛重，不作一叶直。\n舟行两水间，触夺声蟋蟀。\n路转帆举落，舟排冰迭积。\n经事长一智，中人所知识。\n千金不垂堂，岂復待一失。\n穷途得伟观，老气犹少色。\n事定未得忘，嗟来庶可及。",
        "dynasty": "宋",
        "collection_info": null
    },
    {
        "title": "除官",
        "author": "陈师道",
        "content": "扶老趋严召，徐行及圣时。\n端能几字正，敢恨十年迟。\n肯着金根谬，宁辞乳媪讥。\n向来忧畏断，不尽鹿门期。",
        "dynasty": "宋",
        "collection_info": null
    },
    {
        "title": "酬王立之二首  其一",
        "author": "陈师道",
        "content": "顿有亭前玉色梅，情知不肯破寒开。\n似怜憔悴两公客，独倚东风遣信来。",
        "dynasty": "宋",
        "collection_info": null
    },
    {
        "title": "酬王立之二首  其二",
        "author": "陈师道",
        "content": "重梅双杏巧相将，不为游人只自芳。\n应怪诗翁非老手，相逢不作旧时香。",
        "dynasty": "宋",
        "collection_info": null
    },
    {
        "title": "钦圣宪肃皇后挽词二首  其一",
        "author": "陈师道",
        "content": "二妃端协帝，三后共兴周。\n决策天同力，收功语不流。\n权宜从杀礼，末命尚深忧。\n鬰鬰佳城闭，终天配寿丘。",
        "dynasty": "宋",
        "collection_info": null
    },
    {
        "title": "钦圣宪肃皇后挽词二首  其二",
        "author": "陈师道",
        "content": "復辟先元约，长年损积忧。\n春移柏城仗，仙去帝乡游。\n德并涂莘敏，功临马邓优。\n千秋修故事，车马戒如流。",
        "dynasty": "宋",
        "collection_info": null
    },
    {
        "title": "钦慈皇后挽词二首  其一",
        "author": "陈师道",
        "content": "二祧从孝祀，五典载虞嫔。\n显号追先志，阴功见后人。\n承颜亲不待，罔极痛如新。\n未有如椽笔，光容可得陈。",
        "dynasty": "宋",
        "collection_info": null
    },
    {
        "title": "钦慈皇后挽词二首  其二",
        "author": "陈师道",
        "content": "灵岳占佳气，琳宫閟宝衣。\n应祈符圣历，锡号焕皇扉。\n日月尧同数，讴歌启与归。\n伤心五云去，不见六龙飞。",
        "dynasty": "宋",
        "collection_info": null
    },
    {
        "title": "大行皇太后挽词二首  其一",
        "author": "陈师道",
        "content": "德名三后并，母道两朝尊。\n勇决高千古，危疑定一言。\n先期还政事，隆礼改山园。\n哀挽西郊道，云愁昼亦昏。",
        "dynasty": "宋",
        "collection_info": null
    },
    {
        "title": "大行皇太后挽词二首  其二",
        "author": "陈师道",
        "content": "扶日行黄道，乘云上紫微。\n忧劳形末命，恭俭见陈衣。\n布德刑开网，和戎戢武威。\n要知怀惠处，行路涕交挥。",
        "dynasty": "宋",
        "collection_info": null
    },
    {
        "title": "追尊皇太后挽词二首  其一",
        "author": "陈师道",
        "content": "彤管书阴教，黄图载德容。\n汉宫元梦日，代邸近乘龙。\n乔岳已遗服，青门启故封。\n从今祠百世，清庙配商宗。",
        "dynasty": "宋",
        "collection_info": null
    },
    {
        "title": "追尊皇太后挽词二首  其二",
        "author": "陈师道",
        "content": "典册尊徽号，钦崇焕德名。\n终身闻舜慕，历月见尧生。\n兵卫严天仗，车舆转帝城。\n故奁脂泽在，哀感倍皇情。",
        "dynasty": "宋",
        "collection_info": null
    },
    {
        "title": "王察院挽词二首  其一",
        "author": "陈师道",
        "content": "施报终何在，穷通共一空。\n两言成益友，百代仰高风。\n终始无遗恨，恩荣託至公。\n不应埋直气，会见吐长虹。",
        "dynasty": "宋",
        "collection_info": null
    },
    {
        "title": "王察院挽词二首  其二",
        "author": "陈师道",
        "content": "良贵官何与，长年死不亡。\n身须御魑魅，气已慑豺狼。\n不尽胸中藴，犹堪地下郎。\n岂惟吾道庆，编简亦辉光。",
        "dynasty": "宋",
        "collection_info": null
    },
    {
        "title": "和吴子副知海斋",
        "author": "陈师道",
        "content": "法筵应供頼三车，堆案抽身辍算沙。\n破暑好风开乐国，脱尘新句散余霞。\n僧奁手汗空留迹，佛几堆红拂委花。\n客舍黄粱未应熟，且容秋蝶梦南华。",
        "dynasty": "宋",
        "collection_info": null
    },
    {
        "title": "舅氏新斋",
        "author": "陈师道",
        "content": "堂因竹柏有，花与岁时阑。\n欲作终年计，长留别眼看。\n色侵杯酒重，子孰落声干。\n只有林园主，相期耐岁寒。",
        "dynasty": "宋",
        "collection_info": null
    },
    {
        "title": "答王立之",
        "author": "陈师道",
        "content": "每逢无可语，暂阻即相求。\n解卷初增气，开怀得写忧。\n昏烟宜带雨，风树更添秋。\n绝唱犹多和，先衰怯后酬。",
        "dynasty": "宋",
        "collection_info": null
    },
    {
        "title": "送欧阳叔弼知蔡州",
        "author": "陈师道",
        "content": "颍阴为别悔匆匆，十载相望信不通。\n晚遇圣朝收放逸，旋遭官禁限西东。\n又为太守专淮石，剩喜郎君类若翁。\n梅柳作新诗兴动，可令千里不同风。",
        "dynasty": "宋",
        "collection_info": null
    },
    {
        "title": "送晁尧民守徐",
        "author": "陈师道",
        "content": "中年为别不堪忧，束髮登门到白头。\n南省望郎仍国士，东方千骑更吾州。\n彭翁老寿终遗骨，燕子飞来只故楼。\n知己难逢身易老，烦公置醴我归休。",
        "dynasty": "宋",
        "collection_info": null
    },
    {
        "title": "赠吴氏兄弟三首  其一",
        "author": "陈师道",
        "content": "一长未可众人师，万里元随八马蹄。\n不解征西说子弟，却怜野鹜厌家鸡。",
        "dynasty": "宋",
        "collection_info": null
    },
    {
        "title": "赠吴氏兄弟三首  其二",
        "author": "陈师道",
        "content": "才随年尽不重奇，每愧诸郎索近诗。\n旋作七言供一笑，自痴那得使人痴。",
        "dynasty": "宋",
        "collection_info": null
    },
    {
        "title": "赠吴氏兄弟三首  其三",
        "author": "陈师道",
        "content": "得失媸妍只自知，略容千载有心期。\n恨君不识金华伯，何处如今更有诗。",
        "dynasty": "宋",
        "collection_info": null
    },
    {
        "title": "上晁主客",
        "author": "陈师道",
        "content": "两疏父子共含香，不独家荣国有光。\n剩欲展怀因问疾，孰知相对只衔觞。\n年侵身要兼人健，节近花须满意黄。\n从此竹林须小阮，只今未可弃山王。",
        "dynasty": "宋",
        "collection_info": null
    },
    {
        "title": "和鲜于大受崇先观饯别曾元中",
        "author": "陈师道",
        "content": "此别未为远，两都东西州。\n情亲有乖隔，江湖成阻修。\n脱尘度翠密，徐行当寻幽。\n各有惜别怀，共此一日留。\n意合岂待约，酒尽不更求。\n阙词固未可，忍手亦何犹。\n坐有黄冠师，未解逍遥游。\n兴来我与共，醉罢君当休。\n僧房火可亲，此乐行且谋。\n万事自纠纷，高怀元一丘。",
        "dynasty": "宋",
        "collection_info": null
    },
    {
        "title": "和过田承君",
        "author": "陈师道",
        "content": "寺古专宜僻，居深自作幽。\n兴来宁惮远，句苦不缘愁。\n逸气无前足，虚怀不繫舟。\n逢人难晤语，冒雨亦相求。",
        "dynasty": "宋",
        "collection_info": null
    },
    {
        "title": "赠石先生",
        "author": "陈师道",
        "content": "多方作计老如期，百疾交攻遽得衰。\n晚有胜缘逢异士，生须快意阙前知。\n迫人鬓颔纷纷白，临事回迂种种迟。\n分我刀圭容不死，他年鹤驭得追随。",
        "dynasty": "宋",
        "collection_info": null
    },
    {
        "title": "送晁无咎出守蒲中",
        "author": "陈师道",
        "content": "一麾出守自多奇，四十专城古亦稀。\n解榻坐谈无我辈，铺筵踏舞欠崔徽。\n的桃作剧聊同俗，遇事当前莫后几。\n圣世急才常患少，栈羊酾酒待公归。",
        "dynasty": "宋",
        "collection_info": null
    },
    {
        "title": "送王定国通判河南",
        "author": "陈师道",
        "content": "孤身十载客都城，白社双林讳姓名。\n授馆不为他日计，解衣真出故人情。\n翘材必定延枚叟，宣室终须记贾生。\n万里归来髮如漆，了知句画更新清。",
        "dynasty": "宋",
        "collection_info": null
    },
    {
        "title": "寄子开",
        "author": "陈师道",
        "content": "致君意气日方中，许国精诚月贯虹。\n一代英豪出门第，当时毁誉岂穷通。\n风流身致羲黄上，日夜心随汴洛东。\n从使少年轻我辈，只留颜面对吾公。",
        "dynasty": "宋",
        "collection_info": null
    },
    {
        "title": "题王平甫帖",
        "author": "陈师道",
        "content": "早闻英气擅家声，晚得诸郎识老成。\n可恨治朝无此老，却嫌晚进不同生。\n足知落笔千言疾，尚想挥毫一坐倾。\n未信哲人穷五字，二难还復以诗鸣。",
        "dynasty": "宋",
        "collection_info": null
    },
    {
        "title": "和李文叔退朝",
        "author": "陈师道",
        "content": "朝流骇汗蒸双猊，风卷屯云散万蹄。\n任使轻衫污娇色，可令纤手洗春泥。",
        "dynasty": "宋",
        "collection_info": null
    },
    {
        "title": "和谢公定雨行逢卖花",
        "author": "陈师道",
        "content": "逢花驻马尚多情，天不违人旋作晴。\n不使近诗增纸价，得知春入凤凰城。",
        "dynasty": "宋",
        "collection_info": null
    },
    {
        "title": "谢王立之送花",
        "author": "陈师道",
        "content": "过雨生泥风作尘，马蹄声裏度芳辰。\n城南居士风流在，时送名花与报春。",
        "dynasty": "宋",
        "collection_info": null
    },
    {
        "title": "和参寥明发见邻家花二首  其一",
        "author": "陈师道",
        "content": "短墙春色过邻家，行不逢人只见花。\n新绿葱葱红蔌蔌，却成粧面映青纱。",
        "dynasty": "宋",
        "collection_info": null
    },
    {
        "title": "和参寥明发见邻家花二首  其二",
        "author": "陈师道",
        "content": "满城桃李一番新，深院繁枝别得春。\n从此诗翁有新语，不须红湿少城闉。",
        "dynasty": "宋",
        "collection_info": null
    },
    {
        "title": "和张奉议赠舅氏庞大夫",
        "author": "陈师道",
        "content": "朝下公门不曳裾，身宽心远等林居。\n传家声烈三公后，贮腹平生万卷余。\n藤架倚春听语鸟，石池迎日数游鱼。\n人言酷似牢之舅，未有新诗锦不如。",
        "dynasty": "宋",
        "collection_info": null
    },
    {
        "title": "和舅氏公退言怀",
        "author": "陈师道",
        "content": "追陪强韵愧难过，应接前闻觉未多。\n盛礼每虚摩诘席，旧词犹可雪儿歌。\n手开新径延徐步，眼趁高梧上碧萝。\n风雨入怀泥满眼，时须好语涤烦痾。",
        "dynasty": "宋",
        "collection_info": null
    },
    {
        "title": "和谢公定观秘阁文与可枯木",
        "author": "陈师道",
        "content": "斯人不復有，累世或可期。\n每于丹青裏，一见如平时。\n坏障尘得入，惨澹令人悲。\n墨色落欲尽，严颜终不移。\n朽老莫使年，石心乌铜皮。\n念此犹少作，未尽冰霰姿。\n北枝把异鹊，意定了不疑。\n惜哉不得语，胸次几兴衰。\n一为要贵役，可復辞画师。\n隠奥虽可惜，涂抹復见遗。\n谢侯名家子，感慨形苦词。\n岂惟语画工，劲特颇似之。\n何当补谏列，一吐胸中奇。",
        "dynasty": "宋",
        "collection_info": null
    },
    {
        "title": "题画李白真",
        "author": "陈师道",
        "content": "君不见浣花老翁醉骑馿，熊儿捉辔骥子扶。\n金华仙伯哦七字，好事不復千金模。\n青莲居士亦其亚，斗酒百篇天所借。\n英姿秀骨尚可似，逸气高怀那得画。\n周郎韵胜笔有神，解衣磅礴未必真。\n一朝写此英妙质，似悔只识如花人。\n醉色欲尽玉色起，分明尚带金井水。\n乌纱白纻真天人，不用更着山岩裏。\n平生潦倒饱丘园，禁省不识将军尊。\n袖手犹怀脱靴气，岂是从来骨相屯。\n仰视云空鸿鹄举，眼前纷纷那得顾。\n是非荣辱不到处，只恐朝来有新句。\n勿言身后不要名，尚得吴侯费百金。\n江西胜士与长吟，后来不忧身陆沉。",
        "dynasty": "宋",
        "collection_info": null
    },
    {
        "title": "题明发高轩过图",
        "author": "陈师道",
        "content": "滕王蛱蝶江都马，一纸千金不当价。\n异才天纵非力能，画工不是甘为下。\n今代风流数大年，含毫落笔开山川。\n忽忘朽老压尘底，却怪鳬鸿堕目前。\n尔来八二復秀出，万里河山才咫尺。\n眼边安得有突兀，復似天地初开闢。\n明窗写出高轩过，便逐愈湜闻吟哦。\n晚知书画真有益，却悔岁月来无多。\n官禁修严断过访，时于僻寺逢税鞅。\n秀润如行琮璧间，清明似引星辰上。\n忧悲愉怢百不平，河擘太华东南倾。\n平生秀句寰区满，拾掇余弃成丹青。\n平湖远岭开精神，斗觉文字生清新。\n未许二豪今角立，要知旁有卫夫人。",
        "dynasty": "宋",
        "collection_info": null
    },
    {
        "title": "寄徐吉父学士",
        "author": "陈师道",
        "content": "卧龙山上摘黄花，曾共西风醉帽斜。\n当日已应天下乐，无人传入画图夸。\n低头强笑今何似，多病难堪懒自嗟。\n闻道承明方厌直，几时来伴访山家。",
        "dynasty": "宋",
        "collection_info": null
    },
    {
        "title": "和南丰先生西游之作",
        "author": "陈师道",
        "content": "孤云秀壁共崔嵬，倚壁看云足懒回。\n睡眼剩潮寒绿洗，醉头强为好峰抬。\n山僧煮茗留宽坐，寺板题名卜再来。\n有愧野人能自在，尘樊束缚久低徊。",
        "dynasty": "宋",
        "collection_info": null
    },
    {
        "title": "和南丰先生出山之作",
        "author": "陈师道",
        "content": "侧径篮舁两眼明，出山犹带骨毛清。\n白云笑我还多事，流水随人合有情。\n不及鸟飞浑自在，羡他僧住便平生。\n未能与世全无意，起为苍生试一鸣。",
        "dynasty": "宋",
        "collection_info": null
    },
    {
        "title": "和张次道再游翠岩之作",
        "author": "陈师道",
        "content": "去岁寻山有旧题，重来似与故人期。\n回峦俯仰如迎客，流水喧鸣拟索诗。\n岭路依危通鸟过，吾身趁健白云随。\n自怜久快屠门嚼，欲往安能久茹芝。",
        "dynasty": "宋",
        "collection_info": null
    },
    {
        "title": "初到锦城",
        "author": "陈师道",
        "content": "溪遶层峦路遶溪，飞梁相接挂晴霓。\n山川王气今何有，岩谷灵踪昔未跻。\n十里松篁参羽仗，半天楼阁倚云梯。\n胜游欲尽无穷目，未到桃源客已迷。",
        "dynasty": "宋",
        "collection_info": null
    },
    {
        "title": "何復教授以事待理",
        "author": "陈师道",
        "content": "负俗宁能累哲人，昔贤由此致功名。\n骥收盐坂车前足，琴得焦桐爨下声。\n三献荆山时未识，一鸣齐鸟众方惊。\n传闻下诏搜遗逸，劝讲方思用老成。",
        "dynasty": "宋",
        "collection_info": null
    },
    {
        "title": "和富中容朝散雨中感怀",
        "author": "陈师道",
        "content": "节物惊心懒復嗟，罇中酒尽復谁赊。\n风撩雨脚俄成阵，雪阁云头欲结花。\n万里可堪长作客，一年将尽未还家。\n自怜落落终难合，白首诗书谩五车。",
        "dynasty": "宋",
        "collection_info": null
    },
    {
        "title": "谢赟阇梨见访",
        "author": "陈师道",
        "content": "好在谈经老上人，衝风踏雪到江滨。\n百篇出箧自新得，一钵随身依旧贫。\n终岁杜门逃俗士，为师设榻对修筠。\n蒲团藜杖焚香坐，此意此时无点尘。",
        "dynasty": "宋",
        "collection_info": null
    },
    {
        "title": "和蒲左丞有美座上观雪二首  其一",
        "author": "陈师道",
        "content": "高牙大纛晓登山，卷帐飞觞不避寒。\n十二玉楼横閤道，三千银甲壮师干。\n封条已验遗蝗化，平陇宁虞宿麦干。\n预喜丰年惟太守，旋追宾从促杯盘。",
        "dynasty": "宋",
        "collection_info": null
    },
    {
        "title": "和蒲左丞有美座上观雪二首  其二",
        "author": "陈师道",
        "content": "破晓初惊失旧山，瑶台化出坐中寒。\n江心冻合愁蛟蜃，匣裏冰生吼镆干。\n门闭洛阳人迹绝，指穿东郭履痕干。\n凤池不比梁园客，咳唾珠玑落玉盘。",
        "dynasty": "宋",
        "collection_info": null
    },
    {
        "title": "和秦太虚湖上野步",
        "author": "陈师道",
        "content": "晓风疏日乍相亲，黯黯轻寒拂拂春。\n触目渐随红蕊乱，经年不见绿条新。\n宁论白黑人间世，懒復雌黄纸上尘。\n十里松阴穷野步，暂时留得自由身。",
        "dynasty": "宋",
        "collection_info": null
    },
    {
        "title": "和沈世卿推官见寄",
        "author": "陈师道",
        "content": "倦看世态久低徊，且置穷通近酒杯。\n未忍一身闲处着，暂容双眼醉时开。\n为呼阿武扶头起，拟与山翁倒载回。\n好在东篱旧时菊，无心准拟白衣来。",
        "dynasty": "宋",
        "collection_info": null
    },
    {
        "title": "和刘元乐月夜寄贾耘老",
        "author": "陈师道",
        "content": "胡床欲上庾公楼，那復周南叹滞留。\n皓魄光连鲛室午，疏星冷浸洞庭秋。\n锦袍有兴思姑熟，桃楫无心问莫愁。\n唤取长江来入社，不劳牛渚问行舟。",
        "dynasty": "宋",
        "collection_info": null
    },
    {
        "title": "酬吕明父学士",
        "author": "陈师道",
        "content": "当日功名指顾收，一言悟主过千秋。\n去登霄汉如平地，归到云山尚黑头。\n解组行参莲社客，挥金坐揖醉乡侯。\n谢公不为苍生起，拥鼻重来可自由。",
        "dynasty": "宋",
        "collection_info": null
    },
    {
        "title": "送傅子正宣义",
        "author": "陈师道",
        "content": "渐渐乌竿五两轻，一帆秋色下江滨。\n请缨北阙非无意，捧檄南州且为亲。\n神骥解缰天上足，风鹏摇翮日边身。\n归途瞇眼尘沙恶，想梦西湖十里春。",
        "dynasty": "宋",
        "collection_info": null
    },
    {
        "title": "和元乐销暑楼晓望",
        "author": "陈师道",
        "content": "遶郭溪山接四邻，身轻步蹑一梯云。\n图南羽翮抟空见，倚北光芒入夜分。\n芜没池台余故事，风流人物想前闻。\n翛然便欲移招隠，猿鹤还应怨旧羣。",
        "dynasty": "宋",
        "collection_info": null
    },
    {
        "title": "和寄朱文中",
        "author": "陈师道",
        "content": "仰高当日诵成规，想见风流盛一时。\n鲁国故知臧有后，孔庭早见鲤能诗。\n侵寻末路同倾盖，邂逅清谈为解颐。\n愿借湖山容膝地，为令松菊寄吾衰。",
        "dynasty": "宋",
        "collection_info": null
    },
    {
        "title": "和王明之见寄",
        "author": "陈师道",
        "content": "末路相逢首重回，紫芝眉宇向人开。\n老来惟有风情在，事去空怜岁月催。\n憔悴不堪临楚泽，栖迟无路上燕台。\n少陵肺病疏杯斝，想负花前载酒来。",
        "dynasty": "宋",
        "collection_info": null
    },
    {
        "title": "和酬施和叟宣德",
        "author": "陈师道",
        "content": "山阴倾盖两绸缪，十载重来鬓已秋。\n往事侵寻如昨日，故人牢落半沧洲。\n流离道路生涯拙，芜没田园岁计休。\n久要尚怜君子在，为言鸡黍亦迟留。",
        "dynasty": "宋",
        "collection_info": null
    },
    {
        "title": "吕吉父使君生日",
        "author": "陈师道",
        "content": "司漏凌晨报晓籤，曈曈赫日上重檐。\n良辰也应纯干策，吉梦先符太卜占。\n棣萼同时升紫禁，棠阴由此驻彤襜。\n一杯欲助邦人祷，愿借黄堂寿斝添。",
        "dynasty": "宋",
        "collection_info": null
    },
    {
        "title": "送泽之过维扬",
        "author": "陈师道",
        "content": "梦裏扬州十载间，青楼陈迹故依然。\n袍争烂锦催诗笔，雨溅明珠落酒船。\n顾我老无骑鹤兴，羡君行及看花天。\n囊中绣句归应满，不负韦郎五色笺。",
        "dynasty": "宋",
        "collection_info": null
    },
    {
        "title": "和和叟第课还自都下",
        "author": "陈师道",
        "content": "青云直上马如龙，来往泠然若御风。\n高步只应天咫尺，旧游宁寄浙西东。\n升沉道路从今异，邂逅比邻此日同。\n相见可堪怀抱冷，需君健语破樊笼。",
        "dynasty": "宋",
        "collection_info": null
    },
    {
        "title": "和和叟梅花",
        "author": "陈师道",
        "content": "百卉前头第一芳，低临粉水浸寒光。\n卷帘初认云犹冻，逆鼻浑疑雪亦香。\n鼎实自应终有待，天真不假更匀粧。\n江南望断无来使，且伴诗翁入醉乡。",
        "dynasty": "宋",
        "collection_info": null
    },
    {
        "title": "再到钱塘呈会宗伯益",
        "author": "陈师道",
        "content": "负笈重来感旧游，流年衰鬓两经秋。\n湖山依旧浑相识，风月愁人不自由。\n尚有故交重冷榻，可堪归梦到沧洲。\n谁怜壮志空凋落，百炼金为绕指柔。",
        "dynasty": "宋",
        "collection_info": null
    },
    {
        "title": "简杨安国",
        "author": "陈师道",
        "content": "侯门谁预识冯谖，岁晚宁知范叔寒。\n倾盖尚怜吾道在，立谈相信古人难。\n开怀磊落无城府，握手侵寻出肺肝。\n共许异时终此去，满冠尘土待君弹。",
        "dynasty": "宋",
        "collection_info": null
    },
    {
        "title": "简李伯益",
        "author": "陈师道",
        "content": "虀盐度岁每无余，垂橐东归口未糊。\n贫裏交游新断绝，老来光景半消除。\n时情视我门前雀，人好看君屋上乌。\n尚喜弊庐连蒋径，愿求佳句递髯奴。",
        "dynasty": "宋",
        "collection_info": null
    },
    {
        "title": "九日无酒书呈漕使韩伯修大夫",
        "author": "陈师道",
        "content": "老大悲伤节物催，酒肠枯涸壮心灰。\n惭无白水真人分，难置青州从事来。\n倦笔懒从都市出，醉眸刚为曲车回。\n黄花也似相欺得，坐对空樽不肯开。",
        "dynasty": "宋",
        "collection_info": null
    },
    {
        "title": "过杭留别曹无逸朝奉",
        "author": "陈师道",
        "content": "陈蕃解榻为留连，俯仰徒惊岁月迁。\n故意斯人奈风雨，多情于我独山川。\n可怜颜貌非前日，依旧穷愁似去年。\n后夜相思隔烟水，梦魂空寄过江船。",
        "dynasty": "宋",
        "collection_info": null
    },
    {
        "title": "五言贺雨出",
        "author": "陈师道",
        "content": "六月鄞江旱，焦劳刺史忧。\n戴星趋洞府，踏月叩龙湫。\n引咎青章设，为坛古法修。\n山川将尔徧，牲币岂吾留。\n帝意兹回眷，神聪俯应求。\n油云潜感召，灵雨忽滂流。\n急势朝翻幕，寒声暮咽沟。\n余波平浦屿，翠色蔽田畴。\n池阁消残暑，闾阎庆有秋。\n邦民无以谢，惟起载途讴。",
        "dynasty": "宋",
        "collection_info": null
    },
    {
        "title": "别威德寺",
        "author": "陈师道",
        "content": "三宿城隈寺，轻赍类老禅。\n暂来真偶尔，适去更翛然。\n笑别留春坞，行寻下濑船。\n此身犹断梗，飘泊且随缘。",
        "dynasty": "宋",
        "collection_info": null
    },
    {
        "title": "杂题",
        "author": "陈师道",
        "content": "春水涨湖田，先寻沪渎船。\n隔江争问主，入市不论钱。\n味得莼尤滑，香因豉更便。\n它年楝花落，追忆漫流涎。",
        "dynasty": "宋",
        "collection_info": null
    },
    {
        "title": "和董判官寺居作",
        "author": "陈师道",
        "content": "共作东州客，同栖古寺深。\n论交非有旧，不见解相寻。\n冷过清明节，悲生故国心。\n此身随所寄，未足问升沉。",
        "dynasty": "宋",
        "collection_info": null
    },
    {
        "title": "赠白阇梨",
        "author": "陈师道",
        "content": "瓶锡倦西东，归来一榻空。\n宗乘能自判，文学更兼通。\n讲彻夜堂月，定回枯树风。\n无从参浄社，回首倦飞蓬。",
        "dynasty": "宋",
        "collection_info": null
    },
    {
        "title": "舒御史太夫人挽辞",
        "author": "陈师道",
        "content": "回合江山秀，佳城去域中。\n佩环无晓日，苹藻自春风。\n断髮人何在，捐金事已空。\n遂移男子孝，更作直臣忠。",
        "dynasty": "宋",
        "collection_info": null
    },
    {
        "title": "和贾明叔秋晚见怀",
        "author": "陈师道",
        "content": "陋巷少行迹，故人车马稀。\n世情方汩没，吾道肯依违。\n万叶迎风脱，孤云带月归。\n独怜高义在，犹肯问柴扉。",
        "dynasty": "宋",
        "collection_info": null
    },
    {
        "title": "望夫石",
        "author": "陈师道",
        "content": "碛戍人何在，秋霜志不移。\n无言息妫怨，有泪舜娥悲。\n山静云盘髻，江空月印眉。\n谁将望远意，歌作送征诗。",
        "dynasty": "宋",
        "collection_info": null
    },
    {
        "title": "夏杪",
        "author": "陈师道",
        "content": "一室青芜长，终朝静不譁。\n圣贤开美酒，子母破新瓜。\n绿篠初翻箨，红蕖稍荐花。\n咄嗟功业晚，览照鬓初华。",
        "dynasty": "宋",
        "collection_info": null
    },
    {
        "title": "虞美人草",
        "author": "陈师道",
        "content": "幽草默通神，旧题虞美人。\n长言方度曲，应节若翻身。\n律吕声相召，云龙气自亲。\n无情犹感会，不独在君臣。",
        "dynasty": "宋",
        "collection_info": null
    },
    {
        "title": "沈道院有水墨壁画奇笔也惜其穷年无赏之者贾明叔请余同赋",
        "author": "陈师道",
        "content": "壁间水墨画，为尔拂尘埃。\n草树精神出，溪山气势回。\n路从沙觜断，人自渡头来。\n莫怪知音少，牙絃匣不开。",
        "dynasty": "宋",
        "collection_info": null
    },
    {
        "title": "同苏不疑避暑法惠寺",
        "author": "陈师道",
        "content": "酷暑不可处，相将寻昼凉。\n清谈荫广厦，甘寝就匡床。\n莲剥明珠滑，瓜浮绀玉香。\n因知北窗卧，自信出羲皇。",
        "dynasty": "宋",
        "collection_info": null
    },
    {
        "title": "和彦詹题远轩",
        "author": "陈师道",
        "content": "开窗得远意，兴出杳冥间。\n芳草日边路，片云天外山。\n好花和露斸，修竹夹藤删。\n每许南邻伴，时来一寄闲。",
        "dynasty": "宋",
        "collection_info": null
    },
    {
        "title": "读白乐天临水坐诗",
        "author": "陈师道",
        "content": "西方社裏收身早，白髮人中得计长。\n不作北门东掖客，更无闲事可思量。",
        "dynasty": "宋",
        "collection_info": null
    },
    {
        "title": "寄君玉",
        "author": "陈师道",
        "content": "不见紫霄翁，侵寻鬓已蓬。\n倦游乡域异，归梦夙宵同。\n爱酒贫应甚，吟诗老更工。\n清时公道在，未足叹途穷。",
        "dynasty": "宋",
        "collection_info": null
    },
    {
        "title": "简令由司理",
        "author": "陈师道",
        "content": "居连里巷室连甍，多谢能空凿壁生。\n幸有余光子何损，岂无邻好我先倾。\n已知涉世蘧蘧梦，但欲求田俋俋耕。\n贫病久甘从弃置，宁堪更类汝南评。",
        "dynasty": "宋",
        "collection_info": null
    },
    {
        "title": "立春致语口号",
        "author": "陈师道",
        "content": "霏微腊雪不霑尘，收拾阳和作早春。\n一坐尽倾归盛德，四时难得是佳辰。\n鬓边綵胜年年好，樽下歌声日日新。\n一笑难逢时易失，杯行到手莫辞频。",
        "dynasty": "宋",
        "collection_info": null
    },
    {
        "title": "上元致语口号",
        "author": "陈师道",
        "content": "欢声喜气塞康庄，妙舞清歌乐未央。\n此节定知随意好，今宵端復为人长。\n粧成粉白生春色，酒泻鹅黄射烛光。\n报答风光须一醉，从来千骑贵东方。",
        "dynasty": "宋",
        "collection_info": null
    },
    {
        "title": "宴黄提刑致语口号",
        "author": "陈师道",
        "content": "当年天下无双誉，此日朝中第一人。\n坐使黄流随指顾，即看丹阁画精神。\n天威行復朝三接，和气今如物再春。\n肯驻行轩慰离索，听歌举白莫辞频。",
        "dynasty": "宋",
        "collection_info": null
    },
    {
        "title": "兴龙节致语口号",
        "author": "陈师道",
        "content": "剑佩声来合玉除，骐驎烟上暗金铺。\n近臣先识天颜喜，九奏初知昼景舒。\n东海为田将几见，南山称寿已三呼。\n欲知帝力今多少，醉舞行歌塞道涂。",
        "dynasty": "宋",
        "collection_info": null
    },
    {
        "title": "对厅口号",
        "author": "陈师道",
        "content": "黄堂窈窕庆佳辰，密坐雍容合搢绅。\n广乐充庭如在梦，欢声着物似逢春。\n瞻天已祝无穷寿，尽醉为期莫计巡。\n平世难逢身易老，岭梅初破酒方醇。",
        "dynasty": "宋",
        "collection_info": null
    },
    {
        "title": "送张秀才兼简德麟",
        "author": "陈师道",
        "content": "长安千门憎热客，我独怜君来解热。\n呼儿具饭懒出口，藜羹不糁甘一啜。\n北州别驾玉刻麟，索书往见良可人。\n驿使别来无一字，知有此情谁与亲。",
        "dynasty": "宋",
        "collection_info": null
    },
    {
        "title": "寄子闵",
        "author": "陈师道",
        "content": "烟昏晚寒风发屋，行者抽篷离者哭。\n青衫白髮两相鲜，积雪朝阳眩双目。\n猛虎食子有分羹，洁鹭割股谋补肉。\n妻孥不用哭穷途，前府故人风义笃。",
        "dynasty": "宋",
        "collection_info": null
    },
    {
        "title": "赠黄氏子小德",
        "author": "陈师道",
        "content": "黄童三尺世无双，笔头滚滚悬秋江。\n不忧老子难为父，平生崛强今心降。\n我来喜共阿戎语，应敌纵横如急雨。\n生子还如孙仲谋，豚犬漫多何足数。\n黄家小儿名小德，眉如长林目如漆。\n只今数岁已动人，老人留眼看他日。\n笑君老蚌生明珠，自笑此物吾家无。\n君当置酒吾当贺，有儿传业更何须。",
        "dynasty": "宋",
        "collection_info": null
    },
    {
        "title": "次韵游花洞",
        "author": "陈师道",
        "content": "远洞容徐步，繁英故压枝。\n锦衾堆襞积，春事向离披。\n作意真成误，寻芳似较迟。\n预为来岁约，及早共瑶巵。",
        "dynasty": "宋",
        "collection_info": null
    },
    {
        "title": "送张芝卿",
        "author": "陈师道",
        "content": "相逢已偶尔，告别更苍然。\n离合惊时换，行藏乃世缘。\n君无学干禄，我亦赋归田。\n泗水秋山外，长安夕照边。",
        "dynasty": "宋",
        "collection_info": null
    },
    {
        "title": "行次旧县寄立之",
        "author": "陈师道",
        "content": "岁晚方奔命，春期作过宾。\n逢君为地主，顾我拙谋身。\n官是三年客，情缘一日亲。\n将身随斗食，应作未归人。",
        "dynasty": "宋",
        "collection_info": null
    },
    {
        "title": "送晁奉议高邮判官",
        "author": "陈师道",
        "content": "公族仍前辈，都城早与游。\n士穷须禄食，才大岂身谋。\n雪岭无归鸟，冰河有去舟。\n平生湖海意，不为有鱼留。",
        "dynasty": "宋",
        "collection_info": null
    },
    {
        "title": "张谋父乞花",
        "author": "陈师道",
        "content": "二顷田园汴泗东，春来心事几人同。\n固知短绠无深汲，又见新花发旧丛。\n花气着人浑欲醉，妍华过眼旋成空。\n冷官门外无消息，与报江南春信通。",
        "dynasty": "宋",
        "collection_info": null
    },
    {
        "title": "寄子开",
        "author": "陈师道",
        "content": "道山清绝况真仙，杜曲风流最近天。\n曹濮于今真乐国，股肱从昔着时贤。\n今回不辨终朝语，此去无端久疾痊。\n可念卧时遭末劫，新陈埋没不知年。",
        "dynasty": "宋",
        "collection_info": null
    },
    {
        "title": "次韵黄无悔惜梅",
        "author": "陈师道",
        "content": "雪拥寒门鹊不来，江南春信小迟回。\n遥知诗力生春早，一抹江梅趁眼开。",
        "dynasty": "宋",
        "collection_info": null
    },
    {
        "title": "酒户献花以奉先圣戏作",
        "author": "陈师道",
        "content": "萧萧竹雨乱鸣鸦，袅袅风窗暗碧纱。\n玉座尘埃香火冷，酒家来献一枝花。",
        "dynasty": "宋",
        "collection_info": null
    },
    {
        "title": "谢田氏",
        "author": "陈师道",
        "content": "登门执别有不答，惭愧公家父子孙。\n顾我何堪能至此，正缘同德又同门。",
        "dynasty": "宋",
        "collection_info": null
    },
    {
        "title": "南台",
        "author": "陈师道",
        "content": "城郭收灯兴未休，却回春信到台头。\n东风未借登临便，柳色遥看特地愁。",
        "dynasty": "宋",
        "collection_info": null
    },
    {
        "title": "马上口占呈立之",
        "author": "陈师道",
        "content": "廉纤小雨湿黄昏，十里尘泥不受辛。\n转就邻家借油盖，始知公是最闲人。",
        "dynasty": "宋",
        "collection_info": null
    },
    {
        "title": "鸷鹊诗",
        "author": "陈师道",
        "content": "若奚不鹯，吾知避而迁。\n汝胡不貍，吾知远而驰。\n宵迩吾巢，晨并吾枝。\n怀毒妊凶，初不汝期。\n莽莽拳拳，甫笑嬉嬉。\n情貌深厚，孰从而追。",
        "dynasty": "宋",
        "collection_info": null
    },
    {
        "title": "病中六首  其一",
        "author": "陈师道",
        "content": "旧岁连新岁，凉床又暖床。\n山川屏裏画，时刻篆中香。\n畏垒安吾土，支离饱太仓。\n若教身再健，鹤背入维扬。",
        "dynasty": "宋",
        "collection_info": null
    },
    {
        "title": "病中六首  其二",
        "author": "陈师道",
        "content": "日暖衣犹袭，宵长被有棱。\n朝晡三楪饭，昏晓一缸灯。\n伴坐跧如几，扶行瘦比藤。\n生缘堪入画，寂寞憩松僧。",
        "dynasty": "宋",
        "collection_info": null
    },
    {
        "title": "病中六首  其三",
        "author": "陈师道",
        "content": "软熟羞盘馔，芳辛实枕帏。\n候晴先晒席，占湿预烘衣。\n易粟鸡皮皱，难培鹤骨肥。\n头颅虽若此，虚白日生辉。",
        "dynasty": "宋",
        "collection_info": null
    },
    {
        "title": "病中六首  其四",
        "author": "陈师道",
        "content": "叹息憎晨凊，伸眉惬晚晴。\n隙虚浮日影，窗穴啸风声。\n扪蝨天机动，驱蚊我相生。\n偶然成一笑，栩栩暂身轻。",
        "dynasty": "宋",
        "collection_info": null
    },
    {
        "title": "病中六首  其五",
        "author": "陈师道",
        "content": "日眚浮珠佩，声尘籁玉箫。\n晚秋潘鬓秃，午梦楚魂消。\n注水瓶花醒，吹薪药鼎潮。\n南柯何处是，斜日上廊腰。",
        "dynasty": "宋",
        "collection_info": null
    },
    {
        "title": "病中六首  其六",
        "author": "陈师道",
        "content": "静裏秋光到，閒中昼自长。\n闭门宜泄柳，尸祝谩庚桑。\n腹已枵经笥，身犹试药方。\n强名今日愈，勃窣负东墙。",
        "dynasty": "宋",
        "collection_info": null
    },
    {
        "title": "诗一首",
        "author": "陈师道",
        "content": "松树倒影半溪寒，数个沙鸥似水安。\n曾买江南千本画，归来一笔不中看。",
        "dynasty": "宋",
        "collection_info": null
    },
    {
        "title": "诗一首",
        "author": "陈师道",
        "content": "南朝官纸儿女肤，玉版云英比不如。\n乞与此公原不称，他年留与大苏书。",
        "dynasty": "宋",
        "collection_info": null
    },
    {
        "title": "句  其一",
        "author": "陈师道",
        "content": "闻道新文能入样，相州红缬鄂州花。",
        "dynasty": "宋",
        "collection_info": null
    },
    {
        "title": "句  其二",
        "author": "陈师道",
        "content": "磊落金盘荐糟蟹，纤柔玉指破霜柑。",
        "dynasty": "宋",
        "collection_info": null
    },
    {
        "title": "句  其三",
        "author": "陈师道",
        "content": "墙头霜下草，又作一番新。",
        "dynasty": "宋",
        "collection_info": null
    },
    {
        "title": "句  其四",
        "author": "陈师道",
        "content": "白鸟过林分外明。",
        "dynasty": "宋",
        "collection_info": null
    },
    {
        "title": "句  其五",
        "author": "陈师道",
        "content": "早晚望夫能化石，尽分人世作支机。",
        "dynasty": "宋",
        "collection_info": null
    },
    {
        "title": "句  其六",
        "author": "陈师道",
        "content": "日来霜露后，更觉天宇浄。",
        "dynasty": "宋",
        "collection_info": null
    },
    {
        "title": "句  其七",
        "author": "陈师道",
        "content": "熊儿投□骥子扶。",
        "dynasty": "宋",
        "collection_info": null
    },
    {
        "title": "句  其八",
        "author": "陈师道",
        "content": "江清风偃木，霜落雁横空。",
        "dynasty": "宋",
        "collection_info": null
    },
    {
        "title": "句  其九",
        "author": "陈师道",
        "content": "势不可使尽，福不可享尽。\n事不可做尽，话不可说尽。\n人生如此耳，文字已其闰。",
        "dynasty": "宋",
        "collection_info": null
    },
    {
        "title": "句  其一○",
        "author": "陈师道",
        "content": "吴音未至慢，楚语不假些。",
        "dynasty": "宋",
        "collection_info": null
    },
    {
        "title": "望涡流辞",
        "author": "晁补之",
        "content": "望涡流兮浼浼，势南折兮东还。\n水衝隈兮岸圮，嗟龙去兮几年。\n俛余进兮藂祠，俨帝服兮神冠。\n墙壁缋兮怪奇，泯蛇穴兮蜗盘。\n列缺鞭兮雷辀，卫两鳗兮骖鳣。\n老龟起兮雾游，跂瑇瑁兮鼈鼋。\n或若马兮非人，纷陪后兮导前。\n木阴阴兮藻长，科斗舞兮下颠。\n鯈羣出兮旅嬉，忽俱去兮不还。\n意土国兮无龙，恐逃桷兮藏{木边}。\n帝有命兮时乘，亦隠隠兮填填。\n世铄石兮流金，将谁职兮此愆。\n包之水可揭也，涣之水可厉也。\n前汝足其暨也，后汝跗其踬也。\n江有鲵兮横渊，海有鲲兮翔天。\n汝隘此兮往争，滔淫水兮八埏。\n重曰：望其厓若有宅于隈。\n不汝争于厓，汝安其隈，泽不必施也。",
        "dynasty": "宋",
        "collection_info": null
    },
    {
        "title": "追和陶渊明归去来辞",
        "author": "晁补之",
        "content": "归去来兮，吾无以归奚以归。\n既身不足以任责，畏首尾而心悲。\n慕往昔之经世，嗟吾力之莫追。\n彼辞位而灌园，岂吾今之独非。\n雨冥冥而荷笠，榛莽莽而褰衣。\n我行野而视天，觉宇大而身微。\n乃矜虻蚷，止驱息奔。\n背隍筑室，面坂植门。\n三绶从褫，图书尚存。\n忘瓠落之可忧，比浮海之为樽。\n跞太初而游意，弊无极而雕颜。\n反国蜗而自足，俯巢幕而亦安。\n解予辔之沃濡兮，脱予舝之间关。\n识鸟鸣而物华，陶阳气以流观。\n悟息渊而消枝，亦墐户而俱还。\n惟文字之幼工，则虽老而桓桓。\n归去来兮，彼河滨之善游。\n或往学而丧生，復裹粮其安求。\n善陶生之达情，不与世兮同忧。\n实迷途其已远，惧斯人之莫畴。\n或待兔守株，或遗剑刻舟。\n虽成事之不说，聚悔踰于山丘。\n庶西方之至言，聊反闻而逆流。\n守一静而为君，亦何往而不休。\n已焉哉，一昼一夜成四时。\n子之叹川逝不留，颓光不可使东之。\n韩终王子乔，汗漫难与期。\n俯寸田之荆棘，曷不旦耘而暮耔。\n悲在堂之蟋蟀，惭不乐于唐诗。\n悟死生之如梦，亘今古而无疑。",
        "dynasty": "宋",
        "collection_info": null
    },
    {
        "title": "返迷辞",
        "author": "晁补之",
        "content": "五达跂，行者迷。\n茨菉蹊，蚖蜴嬉。\n杳凄凄，莽离离。\n赫隆曦，可还时。\n日黯西，与谁期。\n往不思，逢诡期。\n死𤟹貔，安可知，亟反之。\n大道夷，都邑差。\n车马驰，冠剑祇。\n志可持，能足施。\n贵名垂，好爵靡。\n俨罇巵，餍粱肥。\n窈室帷，安厥妃。\n观盈亏，浩浩移。\n逝不迟，咸若斯。\n何绥绥，不返为。\n从魈夔，神索衰。\n今狐疑，后当悲。\n我此词，如泰龟。",
        "dynasty": "宋",
        "collection_info": null
    },
    {
        "title": "冰玉堂辞",
        "author": "晁补之",
        "content": "论世以观士兮，集义以为词。\n所非正而敢从兮，日可罣而东之。\n嗟若士之弗获兮，羌何忿而负石。\n繄圣贤之出处兮，惟遵道而守德。\n凤览辉而乃下兮，雏犹耻乎腐吓。\n非九方之为使兮，夫何足以得马。\n庐岑岑以镇楚兮，汹大江之东涹。\n分阴阳之晦明兮，钟斯人以正直。\n惟天道与地宝兮，非所求其犹爱。\n与之全而不用兮，怀斯美以固在。\n大固不可以适兮，方固不可以圆。\n试回功谢于土谷兮，夫乃同道于禹稷。\n譬人生犹吹吷兮，无得丧之可齐。\n纷吾何指以为正兮，服吾初其庶几。",
        "dynasty": "宋",
        "collection_info": null
    },
    {
        "title": "漫浪阁辞",
        "author": "晁补之",
        "content": "沛高皇之受嬴兮，刘别子曰楚元。\n羌好诗而说义兮，敬设醴于穆生。\n戊始怠而穆去兮，申白笑而钳市。\n富传孙而失国兮，派辟彊之支子。\n爰清浄而少欲兮，以身悟乎霍光。\n蹇孙向之洽闻兮，至耆老而弥良。\n曰众贤和于朝兮，万物和于野。\n粤百世而能调兮，民胥来而凤下。\n惟刘有后于楚兮，千岁发夫道原。\n流其芳以益远兮，伟壮舆之不愆。\n原惟博而好直兮，向异世而復起。\n舆惟进而未已兮，载向学亦不坠。\n彼元结之信修兮，羌何为此漫浪也。\n将履中而晦外兮，其德固天之放也。\n惟漫浪之为言兮，匪正则之嘉名。\n岂其惩屈之死忠兮，欲猗移以保生。\n结当易之一爻兮，幽人履而正吉。\n舆方壮而恶画兮，弃尔辅欲谁頼。\n吾语子漫浪之可兮，遗物往其庶几。\n苟畏人而羣于人兮，拭唾面其犹殆。\n朝骋望乎紫霄兮，夕归次乎左蠡。\n五老兮在上，星子兮在下。\n垂瀑介于高丘兮，洞深林而北靡。\n飞梁亘于三峡兮，倏异景而殊世。\n青松屋兮桂宇，辛夷房兮梅户。\n兰糗兮菊粻，荪体荐兮肴若芳。\n云驷兮霓辀，岁将晏兮谁与游。\n烟为衣兮水为佩，君谁须兮林之际。\n吾以漫为旌兮，建彼太虚之上也。\n吾以浪为乘兮，周彼八荒之外也。\n羾万里而不逢人兮，御谒我以宜止。\n晻轰轰而旷汹汹兮，羌何以辩乎明晦。\n弥高出于千仞兮，羣凤过而北南。\n弥幽径于雷室兮，列缺惊而后先。\n求佺侨而不得兮，咸勃窣其在下。\n乃山泽之臞兮，夫何足以跂而望我。\n茫吾不知其所如兮，黔嬴告我以何舍。\n出无阴兮入无阳，旋丹崖兮匝大荒。\n忽临睨夫故居兮，羣梯危之蜂户。\n伛白叟之扶童兮，迎谓我以良苦。\n返吾稼兮復吾樵，山{山悤}{山悤}兮江滔滔。\n舆先人之善俗兮，虽百世犹未改。\n彼鲁衰而龂龂兮，吾老穉以知耻。\n匪礼失而求野兮，民固化于不恌。\n舆克家而好常兮，庸谨行以毋慠。\n怀向原之遗直兮，念尔祖而履薄。\n陈洪范之九畴兮，叙三统与七略。\n以为博而弗考兮，蹇无用而束阁。\n纷舆世之多贤兮，匪曲全而好修。\n惟仁宅与义路兮，羌可居而必由。\n结信贤而自晦兮，忘其同物以迷世。\n鳬与波而上下兮，夫固非驹之所喜。\n乱曰：接舆诡而悟圣兮，匪沮溺亦楚狂。\n圣与言而莫顾兮，人以为知乎大方。\n既不足用吾中兮，吾将从回宪之所臧。",
        "dynasty": "宋",
        "collection_info": null
    },
    {
        "title": "遐观楼辞",
        "author": "晁补之",
        "content": "窘墙堵之伏潜兮，登斯楼以遐观。\n匪吾居之为隘兮，干坤曶其盂盘。\n仰攀甍而拊楯兮，宇旷旷而益宽。\n彼何大而能舒兮，吾何眇而莫闲。\n霜肃垄而木枯兮，潦收窦而泽干。\n蓬鸣野而相追兮，知海冰而天寒。\n左睇兮城闉，右盼兮林垧。\n商贾纷其昼合兮，陶冶蓊其烟兴。\n之罘杳以在东，双柏近而青青。\n物暇遽之不同兮，余亦不知其何情。\n聊浮游以相羊兮，初怫鬰而中清。\n彼坱圠之无垠兮，人驹隙之暂更。\n道本夷而世险兮，夸夺餍而卒平。\n周垣兀其跨衍兮，逝千古于樵耕。\n春与秋之不淹兮，岁忽忽其峥嵘。\n招摇指于北陆兮，澹黄宫之阳生。\n固天道之反覆兮，气默会而孤萌。\n朝卷箔而极望兮，稍雾廓而日晶。\n及旸景之方中兮，晞余髮乎南荣。\n浮云起而景翳兮，四暝合而覩星。\n风摵摵而感轩兮，雀啾啾而赴楹。\n收百为以清虑兮，施余裯而榻横。\n漠汹汹而非声兮，邈冉冉而非征。\n形欺魄而若存兮，神无亏而靡成。\n目瞳眬而罔觌兮，坐待日之方升。\n夜寥寥而未央兮，羌不寐而无营。",
        "dynasty": "宋",
        "collection_info": null
    },
    {
        "title": "乐哉侯之邦兮乐哉侯之堂兮  其一",
        "author": "晁补之",
        "content": "乐哉侯之邦兮，封楚宫与復关。\n美哉洋洋水兮，昆崙始乎并川。\n桐离夫其实兮，绿竹兑于丘园。\n三年庶夫有成兮，蹇吾师其永叹。\n营室壁而建墉兮，参国一其可观。\n涂椒丘吾驾车兮，揽予騑之啴啴。\n袭予旆之悠悠兮，侯降观其于田。\n春阳满其亲天兮，乃物作而芄兰。\n来吾省夫在畴兮，介黍稷之有年。\n侯宁般于游兮，无非事而不烦。\n羌信修而好我兮，曷怀归而翩翩。\n信侯邦之可乐兮，蹇携手其同行。",
        "dynasty": "宋",
        "collection_info": null
    },
    {
        "title": "乐哉侯之邦兮乐哉侯之堂兮  其二",
        "author": "晁补之",
        "content": "乐哉侯之堂兮，高门桀兮兰锜。\n切云冠之峨峨兮，四牡矫兮戾止。\n夜悠悠其未晨兮，纷侯庭之徙履。\n云容容而承楣兮，日澹澹兮阶戺。\n雨雪晛其将流兮，黄宫动乎子美。\n爰俶生之煌煌兮，又尚兹夫介祉。\n严若植其姣服兮，侯何须兮堂际。\n进蕙帱予称觥兮，芬予席之兰茝。\n朱颜忽其满堂兮，五音昌兮来会。\n藐姑射之绰约兮，愿悫保而为使。\n洵侯堂之可乐兮，与日月其无圮。",
        "dynasty": "宋",
        "collection_info": null
    },
    {
        "title": "维夫君兮桂舟一首送梁正受归汶阳",
        "author": "晁补之",
        "content": "维夫君兮桂舟，酌余酒兮揽君留。\n君何为兮此野，菊菲菲兮蜨下。\n韡韡兮煌煌，烂金敷兮袭余堂。\n茱萸兮芙蓉，众芳越兮乱五风。\n饥咀兮灵芝，君歌乐兮余和之。\n日下兮野阴，澹忘归兮中林。\n橘栋兮梅宇，纷琼茅兮被南荣。\n白羽兮黑翮，邀仙人兮语此文。\n余高驰兮世之外，君猋举兮先余至。\n襟带兮东方旦，争门兮汶之阳。\n大野兮始波，翔鸧鹳兮嘷鴐鹅。\n羣宿兮迷阯，旅食兮殚穗。\n霜肃肃兮叶方下，君欲济兮淹回。\n水通道兮躞蹀，冠如箕兮带长铗。\n里千室兮士一喙，余不善兮纷余谇。\n世谓折扬好兮，余白雪而莫知弃。\n火布而以为垢兮，胡不浣炎而振之。\n彼镆邪而能言兮，工谓余以不祥。\n聊逍遥而挫锐兮，蒙黯黮而益光。",
        "dynasty": "宋",
        "collection_info": null
    },
    {
        "title": "山坡陀辞",
        "author": "晁补之",
        "content": "山坡陀兮下属江，势崖绝兮涛波所荡如颓墙。\n松鬰律兮其高百尺，旁枝虬骛葛虆之。\n仰不见日兮下可依，吾曳杖兮吾僮以吾之书随。\n邈余望兮水中汦，颀然而长者黄冠兮羽衣。\n轩颐坦腹涛石箕坐兮，石亦有趾安不危，四无人兮可忘饥。\n仙人偓佺兮自言其居瑶之圃，一日一夕兮飞相往来不可数。\n使其开口而言兮，岂惟河汉无极惊余心。\n默不言兮，蹇昭氏之不鼓琴。\n憺将翔兮山海，与日月兮常在。\n若有闻兮梦中仇池我归路，此非小有兮噫乎何以乐此而不去。\n昔余游于葛天氏兮，身非陶氏犹与偕乘。\n渺莽良未可兮，仆夫悲余马怀。\n聊逍遥兮容与，晞余髮兮兰之陼。\n余论世兮千载一人犹并时，歧又有歧兮余行诘曲欲知余者希。\n峨峨洋洋余方乐兮，譬余击舟于水。\n鱼沉鸟扬亦不知，何必每念辄得应余若响，坐有如此兮人子期。",
        "dynasty": "宋",
        "collection_info": null
    },
    {
        "title": "白纻辞上苏翰林二首  其一",
        "author": "晁补之",
        "content": "白纻棼莫缉，纫兰作衣袪。\n朝兮日所暴，暮兮雨所濡。\n木瓜谅微物，期报乃琼琚。\n芳华辞甚妙，赠我不如无。",
        "dynasty": "宋",
        "collection_info": null
    },
    {
        "title": "白纻辞上苏翰林二首  其二",
        "author": "晁补之",
        "content": "上山割白纻，山高叶摵摵。\n持归当户绩，为君为絺绤。\n不惜洁如霜，畏君莫我即。\n谁言菖蒲花，可闻不可识。",
        "dynasty": "宋",
        "collection_info": null
    },
    {
        "title": "江头秋风辞",
        "author": "晁补之",
        "content": "雒阳客，后车结驷传烛食，人生富贵不易得。\n江头秋风旦夕起，胡为翩翩雒阳陌。\n雒阳陌，吹尘埃。\n江头树，安在哉。\n秋风起，菱花开。\n鲈鱼肥，归去来。",
        "dynasty": "宋",
        "collection_info": null
    },
    {
        "title": "琴中宫调辞",
        "author": "晁补之",
        "content": "神仙神仙何处，青山裏，白云际，不似人间世。\n源上正碧桃春，清溪乍逢人。\n住无因，忆红尘，出洞花纷纷。",
        "dynasty": "宋",
        "collection_info": null
    },
    {
        "title": "拟古六首上鲜于大夫子骏 西北有高楼",
        "author": "晁补之",
        "content": "西北有高楼，缥缈齐紫清。\n周栏十二折，飞鸾结丹楹。\n上有絃歌女，充耳以黄瑛。\n当窗弄白日，颜若苕之荣。\n阳阿奋哀响，梁欐有遗声。\n不惜厉清商，零霜飞园英。\n谁为听之者，皎皎自知明。\n幸承遗褋眷，同车以遐征。",
        "dynasty": "宋",
        "collection_info": null
    },
    {
        "title": "拟古六首上鲜于大夫子骏 东城高且长",
        "author": "晁补之",
        "content": "东城高且长，下瞰阡与陌。\n谷风丽百草，春华纷已白。\n良时忽如此，驰景一何逼。\n喟彼饭牛诗，终年守寒阨。\n恭俭夙所敦，葛屦伤褊窄。\n身为物逆旅，生乃远行客。\n岂无百日蜡，乐此一日泽。\n美人颜煌煌，奇服烂五色。\n弹筝奋新响，杯酒纵相索。\n斗鸡逐狐兔，六博呼一掷。\n贫士悲失职，坎壈何所迫。\n安知黄鹄举，随时振六翮。",
        "dynasty": "宋",
        "collection_info": null
    },
    {
        "title": "拟古六首上鲜于大夫子骏 庭前有奇树",
        "author": "晁补之",
        "content": "庭前有奇树，好鸟鸣喈喈。\n朱荣被紫萼，采掇以忘怀。\n弃置而不省，秋风凄以摧。\n不惜朝华暮，君行殊未来。",
        "dynasty": "宋",
        "collection_info": null
    },
    {
        "title": "拟古六首上鲜于大夫子骏 冉冉孤生竹",
        "author": "晁补之",
        "content": "冉冉孤生竹，託根中谷卑。\n结髮事君子，江蓠近华池。\n江蓠荣有时，迨此春冰期。\n玉盘有嘉餐，思君以忘饥。\n枣下何纂纂，朱实亦离离。\n秋风一披拂，菀其为枯枝。\n愿垂太阳惠，照妾葵藿微。",
        "dynasty": "宋",
        "collection_info": null
    },
    {
        "title": "拟古六首上鲜于大夫子骏 涉江采芙蓉",
        "author": "晁补之",
        "content": "涉江采芙蓉，江上零露滋。\n方舟不能度，日暮白苹悲。\n清波有鸣鸿，荡漾安可期。\n幸因南风逝，寄言钦所思。",
        "dynasty": "宋",
        "collection_info": null
    },
    {
        "title": "拟古六首上鲜于大夫子骏 生年不满百",
        "author": "晁补之",
        "content": "生年不满百，一日何三秋。\n花开苦多雨，何不张幕游。\n行乐时不再，春荣岂长在。\n古人轻尺璧，愚者昧所戒。\n君看龙与虎，飘忽不相待。",
        "dynasty": "宋",
        "collection_info": null
    },
    {
        "title": "建除体二首答黄鲁直教授  其一",
        "author": "晁补之",
        "content": "建策移汉都，奉春缘衣布。\n除地愿见公，及以舍人故。\n满船载明月，且復酌清酤。\n平旦袯襫出，牛羊下来暮。\n定境要两言，出处非并趣。\n执臂欣逢迎，秋兰在堂下。\n破甑雨生衣，蹇不改兹度。\n危莫如人心，难莫如行路。\n成事安得悔，来者其可悟。\n收拾不须陈，千言一弃屦。\n开门见井市，终岁纷遑遽。\n闭门面墙壁，少日丰暇豫。",
        "dynasty": "宋",
        "collection_info": null
    },
    {
        "title": "建除体二首答黄鲁直教授  其二",
        "author": "晁补之",
        "content": "建鼓求亡子，初昧学所之。\n除去日月多，及此岁未迟。\n满国和巴人，若士谁与知。\n平陆不推舟，客行当来兹。\n定居厌屋庐，风雨劳所思。\n执鞭慕昔人，孰与并此时。\n破裘不御冬，要假完腋裨。\n危言则来诟，慎密又逢讥。\n成德尚如是，薄志安能期。\n收声復藏热，雷火忽然微。\n开口且復欢，是事置勿推。\n闭眼可内视，独復不自为。",
        "dynasty": "宋",
        "collection_info": null
    },
    {
        "title": "八音歌二首答黄鲁直  其一",
        "author": "晁补之",
        "content": "金兰况同心，莫乐心相知。\n石田罹清霜，念此百草腓。\n丝看煮茧吐，士听愤悱语。\n竹马非妙龄，美人恐迟暮。\n匏繫鲁东家，今君尚天涯。\n土膏待阳瘅，气至如咄嗟。\n革薄不可廓，士迫下流恶。\n木无松柏心，蝎处蝼蚁託。",
        "dynasty": "宋",
        "collection_info": null
    },
    {
        "title": "八音歌二首答黄鲁直  其二",
        "author": "晁补之",
        "content": "金丹妙通灵，子有遗世术。\n石髓不成餐，闵予多滞骨。\n丝声纺事暮，捣声寒事来。\n竹叶将菊花，及时同一杯。\n匏器祀天地，贵质不贵华。\n土缘井渠繁，生气泄大和。\n革面固非性，小人变丹青。\n木鸡本无心，风雨安所能。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其一",
        "author": "晁补之",
        "content": "鸤鸠兴独居，百两谁与将。\n未见忧忡忡，既觏为龙光。\n吹竽沸齐市，零雨暗空桑。\n寒歌牛轭底，激烈气弥刚。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其二",
        "author": "晁补之",
        "content": "雁以无能亨，鼠以有技穷。\n古来达生者，神不驰其胸。\n物或似而非，藁本夺芎藭。\n臧否何间然，吾师阮生风。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其三",
        "author": "晁补之",
        "content": "仓鹒知阳春，乔木声关关。\n白驹不食苗，奈此空谷寒。\n昔有丹徒士，槟榔贮金槃。\n富贵怀隠忧，无宁归故山。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其四",
        "author": "晁补之",
        "content": "吾期瑶之圃，玉英良可采。\n昆崙在万里，积石更磊磈。\n学经傥无用，诗礼发含琲。\n丛台尚何为，袨服若烟海。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其五",
        "author": "晁补之",
        "content": "鼓吹出西羌，光华动眉额。\n鞬櫜望酒泉，面有可怜色。\n念身匪兕虎，少日四方迹。\n百计等画蛇，老大悲故国。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其六",
        "author": "晁补之",
        "content": "谢公文章余，幽事课伐岭。\n清诗如玄酒，胡乃淡而永。\n得无西堂梦，春草句弥胜。\n但使田野传，何须论铭鼎。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其七",
        "author": "晁补之",
        "content": "江南盛鬰蒸，代北纷霰雪。\n卞生无出游，何以得此刖。\n一朝有天运，春华未萎绝。\n吾犹託雄鸠，而彼固不拙。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其八",
        "author": "晁补之",
        "content": "平生莫逆交，弦断寄心赏。\n相思望青枫，目极江水上。\n念当及时节，农事动春壤。\n来者不有年，何能咎吾往。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其九",
        "author": "晁补之",
        "content": "楚有吹竹者，工作百兽音。\n削格为尔多，滔滔宁适今。\n尝俾范驰驱，终日无一禽。\n復之傥或可，诡遇亦何心。",
        "dynasty": "宋",
        "collection_info": null
    },
    {
        "title": "感寓十首次韵和黄着作鲁直以将穷山海迹胜绝赏心晤为韵  其一○",
        "author": "晁补之",
        "content": "叶公好画龙，龙固不可晤。\n安知下其室，惊骇暗楹雾。\n昭王亦贸骨，冀以得马故。\n相者竞举肥，终然驹远去。",
        "dynasty": "宋",
        "collection_info": null
    },
    {
        "title": "西归七首次韵和泗州十五叔父  其一",
        "author": "晁补之",
        "content": "洁腹不受污，昔人因食薇。\n薇亦周土生，悲哉怀永饥。\n武王与周公，圣德天动威。\n奈此二子何，犹叹安适归。",
        "dynasty": "宋",
        "collection_info": null
    },
    {
        "title": "西归七首次韵和泗州十五叔父  其二",
        "author": "晁补之",
        "content": "霏雨晚霑裳，零霜晓被路。\n驱车叹时迈，所遇一无故。\n悠悠天地宇，万物各有聚。\n閟我冰雪姿，幽居从可住。",
        "dynasty": "宋",
        "collection_info": null
    },
    {
        "title": "西归七首次韵和泗州十五叔父  其三",
        "author": "晁补之",
        "content": "暮投古店宿，夜闻狐狸嘷。\n仆夫告行迈，起视月尚高。\n清霜来何许，不觉满我袍。\n逆舍良非时，求前兹已劳。",
        "dynasty": "宋",
        "collection_info": null
    },
    {
        "title": "西归七首次韵和泗州十五叔父  其四",
        "author": "晁补之",
        "content": "浮云如游尘，倏忽蔽白日。\n登高念摇落，岁暮一何疾。\n东陵种瓜事，富贵宁可必。\n人生无南北，行乐时易失。",
        "dynasty": "宋",
        "collection_info": null
    },
    {
        "title": "西归七首次韵和泗州十五叔父  其五",
        "author": "晁补之",
        "content": "驱马马走山，回车车渐水。\n涂穷我何适，恸哭盈襟泪。\n巢居识风声，穴藏知雨意。\n救斗曾得伤，缨冠亦可已。",
        "dynasty": "宋",
        "collection_info": null
    },
    {
        "title": "西归七首次韵和泗州十五叔父  其六",
        "author": "晁补之",
        "content": "赠君彼风兰，佩之可为珰。\n赠君彼露荷，制之可为裳。\n薄言兹撷掇，道远莫置傍。\n峥嵘又岁暮，与君同所望。",
        "dynasty": "宋",
        "collection_info": null
    },
    {
        "title": "西归七首次韵和泗州十五叔父  其七",
        "author": "晁补之",
        "content": "古人重生男，豚酒庆亲戚。\n桑弧射四方，言有四方役。\n奉璋比德性，堕地要膂力。\n如何晋公子，安乐忘所适。",
        "dynasty": "宋",
        "collection_info": null
    },
    {
        "title": "感兴五首次韵和李希孝  其一",
        "author": "晁补之",
        "content": "海鸟御羊角，飘然凌紫清。\n有背如泰山，未觉毛羽轻。\n盐阳亦羣飞，日景为不明。\n空仓自苦饥，安得有此名。",
        "dynasty": "宋",
        "collection_info": null
    },
    {
        "title": "感兴五首次韵和李希孝  其二",
        "author": "晁补之",
        "content": "人生须富贵，如俟河之清。\n草木竞荣华，春服亦已轻。\n桑田自足乐，未可居高明。\n君子顺天道，小人眷时名。",
        "dynasty": "宋",
        "collection_info": null
    },
    {
        "title": "感兴五首次韵和李希孝  其三",
        "author": "晁补之",
        "content": "长歌遗世情，沧浪之水清。\n铄金在众口，折轴由羣轻。\n君子贵同尘，安事皎皎明。\n傥在子所呼，牛马亦我名。",
        "dynasty": "宋",
        "collection_info": null
    },
    {
        "title": "感兴五首次韵和李希孝  其四",
        "author": "晁补之",
        "content": "不肯埽一室，顾欲天下清。\n少日又不羁，颇復乡党轻。\n长年始羞悔，耳目尚聪明。\n何须更市药，小女故知名。",
        "dynasty": "宋",
        "collection_info": null
    },
    {
        "title": "感兴五首次韵和李希孝  其五",
        "author": "晁补之",
        "content": "春半寒未已，今晨天气清。\n弹冠适新沐，搔髮亦良轻。\n但爱百鸟乐，復怜一窗明。\n干世宁可期，归耕良近名。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一",
        "author": "晁补之",
        "content": "少贱足可喜，险阻更尝之。\n为亲谋斗粟，无意出竞时。\n缅焉效一官，报国方在兹。\n宁当不恤纬，对酒怀忧疑。\n学道恨力浅，中遭世网持。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其二",
        "author": "晁补之",
        "content": "沉饮非荒宴，凛然忽颓山。\n或人欲问事，已醉不能言。\n古来亦如此，名字垂千年。\n但问酒中适，岂计饮者传。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其三",
        "author": "晁补之",
        "content": "陶公羣于人，而无人之情。\n诗岂世外语，世语不可名。\n东坡怜此翁，同调但隔生。\n形光来户屦，真处人不惊。\n得酒自醒醉，放意无亏成。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其四",
        "author": "晁补之",
        "content": "园林日夕好，花繁时鸟飞。\n少年玩芳物，不饮成坐悲。\n只今未白髮，念昔已依依。\n纷华战吾道，决胜当有归。\n挫锐培其根，外槁中匪衰。\n念方终日行，辎重安得违。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其五",
        "author": "晁补之",
        "content": "一眼异青白，口语来啾喧。\n酌一不酌一，用意何其偏。\n谁似子孙子，高栖苏门山。\n时随岭云出，又与林鸟还。\n平生但长啸，独为嵇生言。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其六",
        "author": "晁补之",
        "content": "高贤众所怀，众理应取是。\n如何济众事，难成復易毁。\n功成身无与，天运亦復尔。\n轩裳役羣愚，儿曹眩文绮。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其七",
        "author": "晁补之",
        "content": "庭前两古柏，凌霄灿其英。\n问此谁荣枯，雪霜见其情。\n荣枯何足计，有酒还自倾。\n熟寐暂展转，觉来一蝉鸣。\n归休但如此，便足了平生。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其八",
        "author": "晁补之",
        "content": "功名有天命，美好无定姿。\n云梦未足吞，聊可巢一枝。\n同时金门士，文学多瑰奇。\n幞被向淮海，酣放遽尔为。\n车盖岂不荣，野马不受羁。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其九",
        "author": "晁补之",
        "content": "城东故盐渠，自昔谁所开。\n似说全盛时，邈焉一长怀。\n穿渠引江水，此计未为乖。\n千帆竞暮入，集浦如乌栖。\n万畴分白浪，嘉稻擢新泥。\n恐此太多事，且当寄嬉谐。\n疏通养鱼鸟，花柳共低迷。\n时时载酒往，江上亦忘回。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一○",
        "author": "晁补之",
        "content": "大明唐来寺，废苑西南隅。\n青松拱高阜，崎岖有微途。\n肩舆病我早，一马良可驱。\n众木媚深壑，气熏时雨余。\n此焉可数醉，何用葺吾居。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一一",
        "author": "晁补之",
        "content": "苏公士冠冕，復似郭有道。\n知士未达间，趣操保耆老。\n精钢试九火，劳倦容不槁。\n为州第饮酒，况此年岁好。\n藏锋避世故，轻敌丧吾宝。\n时来用毫末，勋业自世表。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一二",
        "author": "晁补之",
        "content": "东汉有两士，才智炫一时。\n三公往访事，卧痾亦见辞。\n伟明独不然，小道安取兹。\n斯人似水镜，与世破昏疑。\n忧国不为身，百世那可欺。\n举杯相欢属，是事亦置之。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一三",
        "author": "晁补之",
        "content": "斋居忽若遗，不识身与境。\n颇疑酣中似，奈尔辄復醒。\n东坡自云然，挈世一裘领。\n是事吾有师，安敢囊出颖。\n指穷火已传，岂待得薪炳。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一四",
        "author": "晁补之",
        "content": "安昌汉耆儒，乐饮侈亦至。\n东坡俭不固，少饮得径醉。\n愚敢效戴崇，正復思其次。\n旁通获亲爱，公亦安所贵。\n便坐时一巵，彭宣宁寡味。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一五",
        "author": "晁补之",
        "content": "幼闻锦江春，欲访子云宅。\n叩门问奇字，便埽四方迹。\n青云看一鹗，凡毛愧累百。\n劳公谕伯业，齿坚头未白。\n何当摆俗累，岁月可惋惜。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一六",
        "author": "晁补之",
        "content": "王道无偏党，此语闻诸经。\n高贤如大海，亦以众流成。\n文饶叹维州，刀锯人所更。\n相如后私怨，此语惊秦庭。\n小人虑事疏，妄意盐车鸣。\n安得如江酒，洗我尘垢情。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一七",
        "author": "晁补之",
        "content": "淮南夏早收，晚秧亦含风。\n连舻似雍绛，千斛输吴中。\n使君饮酒乐，岁美关梁通。\n安得天下人，俱忘楚人弓。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一八",
        "author": "晁补之",
        "content": "十年一麦禾，此岁亦难得。\n寄语吾州人，不饮良大惑。\n经时无死市，吏责亦可塞。\n先生门弟子，佐守同一国。\n举杯日相属，有句安得默。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其一九",
        "author": "晁补之",
        "content": "堂堂门下公，英发自初仕。\n卷舒固以时，出处不为己。\n朝廷登儒辅，德礼民有耻。\n岷峨更峥嵘，清风在闾里。\n独醒固不恶，既醉又可纪。\n成王访落时，百室赋盈止。\n吾侪为国谋，私爱不足恃。",
        "dynasty": "宋",
        "collection_info": null
    },
    {
        "title": "饮酒二十首同苏翰林先生次韵追和陶渊明  其二○",
        "author": "晁补之",
        "content": "黄子似渊明，城市亦復真。\n陈君有道举，化行闾井淳。\n张侯公瑾流，英思春泉新。\n高才更难及，淮海一髯秦。\n嗟予竞何为，十驾晞后尘。\n文章不急事，用意斯已勤。\n平生不共饮，叹息无与亲。\n问道伯昏室，何人独知津。\n各在天一方，泪落衣上巾。\n归休可共隠，山中復何人。",
        "dynasty": "宋",
        "collection_info": null
    },
    {
        "title": "视田五首赠八弟无斁  其一",
        "author": "晁补之",
        "content": "河流之所濡，一斛泥数斗。\n我庄当水穷，乃比石田瘦。\n尚无东陵瓜，况有南山豆。\n天雨不可期，且復鞭牛后。",
        "dynasty": "宋",
        "collection_info": null
    },
    {
        "title": "视田五首赠八弟无斁  其二",
        "author": "晁补之",
        "content": "苏秦不愿印，乃在二顷田。\n东皋五十亩，力薄荆杞填。\n择高种苜蓿，不湿牛口涎。\n拙计安足为，朝往而暮旋。",
        "dynasty": "宋",
        "collection_info": null
    },
    {
        "title": "视田五首赠八弟无斁  其三",
        "author": "晁补之",
        "content": "薄游废家务，待子营糗粮。\n庄奴不入租，报我田久荒。\n凌矜马到门，硉兀牛卧场。\n立苗苍耳根，此策殊未长。",
        "dynasty": "宋",
        "collection_info": null
    },
    {
        "title": "视田五首赠八弟无斁  其四",
        "author": "晁补之",
        "content": "家世不为农，长安有大第。\n官粮弗充口，万里聊自庇。\n一从学聱牙，世事百色废。\n卖牛姑补屋，岁晚霜雪至。",
        "dynasty": "宋",
        "collection_info": null
    },
    {
        "title": "视田五首赠八弟无斁  其五",
        "author": "晁补之",
        "content": "居贫废文字，铫鎒学苦耕。\n怪子独伶俜，久与地力争。\n苦耕又不时，狐虺日纵横。\n高原一释耒，叹息心怦怦。",
        "dynasty": "宋",
        "collection_info": null
    },
    {
        "title": "即事一首次韵祝朝奉十一丈",
        "author": "晁补之",
        "content": "平生交游情，独处不可乍。\n那为一马饮，浊水喷百马。\n弦歌高楼上，但恨知者寡。\n丈人遗世心，口语傥能借。\n不然抱幽璞，终岁裹幞帊。\n坐令青蝇繁，暂出刑两踝。\n儒冠成自误，归去无屋瓦。\n頼逢里中贤，筑室各萧洒。\n及时秫麦贱，樽酒得同把。\n安能效干没，肩与市人亚。\n居然邑里号，曾墨为还驾。\n况在竈奥间，欲耻王孙贾。\n东方钱二百，得米稚啼嗄。\n嘲笑坐穷辰，无肉饱伏假。\n尚闻剥啄声，聊復屣屐迓。\n子常妙工诗，苏李掩曹谢。\n有时醉酕醄，大笑翻盏斝。\n倒床鼻息恶，唤起对残灺。\n復古志尚奇，众竞方独暇。\n扪蝨与人言，岂不逢谴讶。\n崇朝洁腹坐，往往食旁舍。\n子固业少成，议论媲风雅。\n尝闻庄生说，乃慕巨鱼化。\n平居似晏子，志念能自下。\n而我独迂疏，通人所讥駡。\n正頼觞咏中，得意自陶写。\n留连接清晤，欲起不能罢。\n是时春雨余，桑密鸠鸣野。\n城隅园圃近，款段亦时跨。\n便恐百卉阑，晼晚侵朱夏。\n人生形骸累，未免俗情诈。\n此理岂外求，犹烦詹尹卦。\n清风穆然在，如渴啖甘蔗。\n况我自散材，谷口躬耕者。\n去年秋不在，匏瓠缘庭架。\n低回迫荣利，妻子怜王霸。\n横经亦彊颜，己取或人舍。\n但虑宰我愚，松柏谈三社。\n翛然一室内，黄卷开佳话。\n尺璧竞寸阴，宁復当论价。\n吟哦愁肝肾，蟋蟀吊长夜。\n鄙俚颇近情，持用自悲诧。\n功名与道义，熊掌偕鱼炙。\n二事良难兼，夫子贤点也。",
        "dynasty": "宋",
        "collection_info": null
    },
    {
        "title": "谒岱祠即事",
        "author": "晁补之",
        "content": "泽南三百里，极望横天云。\n云端色凝黛，谛视初可分。\n峥嵘介丘像，澒洞元气屯。\n顷刻有变化，惨澹殊明昏。\n天行帝出震，其位生物元。\n不周偾西北，川乃东南奔。\n宁知六鳌死，竟使二山沦。\n不有是难倾，孰维大块根。\n尝闻周官说，实惟天帝孙。\n神灵所镇守，民物斯芘存。\n幽明脗一理，有道惟常尊。\n不觉下马拜，僮奴亦蹲循。\n乃知正直理，足使冥顽敦。\n三王有损益，商人所尊神。\n明法或不惧，夜行安得逡。\n以此辅世教，庶几驱骜民。\n暮宿太平驿，不眠虑丝棼。\n明朝好天色，万象开胚浑。\n势横恒碣尽，支压齐鲁蹲。\n五色冒日观，一握通帝阍。\n恢拓下嶊嶉，青苍上氤氲。\n泉石竞沮洳，烟岚互纷纶。\n高举躐风海，深蹯跆火轮。\n涛波卷堆阜，一一溟渤吞。\n棋枰视井邑，匕箸藏松椿。\n碧瓦峙双阙，红墙缭长闉。\n愿瞻岩閟客，内涤邪垢魂。\n赐臣登绝顶，一览神秀原。\n万壑射窈窕，三坛矗嶙峋。\n莽不睹项领，何能穷䏶跟。\n稍稍指鳬绎，依依数亭云。\n松列大夫爵，驘识将军坟。\n琐屑涧花丽，霏微崖药熏。\n广大良有以，奇险安足论。\n瑰诡有形上，颓然德弥惇。\n得无希夷子，傲世逃深蓁。\n亦有黄冠士，相对如麖麏。\n此曹嚙草木，语道良未闻。\n解榻坐中观，洗心驰大钧。\n形气要得一，不然随物泯。\n是事亦姑置，幽寻聊可勤。\n初疑无字碑，莹洁谁敢文。\n又怪玉女井，高绝何由奫。\n俯穿斗仙岩，鸟下天壁垠。\n侧度五贤堂，熊经背逡巡。\n剑石危数履，女萝柔屡扪。\n挥斥八极远，风来袂轩轩。\n寥廓自无梯，犹疑天可宾。\n阴谷不敢视，恐落魑魅羣。\n安得遂独往，身如黄鹄翻。\n周流遍五岳，采掇芝英繁。\n即欲憩圆峤，或当止昆崙。\n众真迎我语，一笑颜玉温。\n是中差可乐，子胡恋尘樊。\n答此太遗物，身閒犹事君。\n重华迹已远，秦汉事方烦。\n成功属吾宋，五礼垂后昆。\n皇帝二载春，臣备太史员。\n紬绎自帝典，颇识康哉言。\n泥金白玉字，愿颂无前勋。\n有志类韩愈，无书愧文园。\n臣髮将雪素，臣心犹日暾。\n今此在林薮，跳身同玃猿。\n徒观众山小，愁绝下天门。",
        "dynasty": "宋",
        "collection_info": null
    },
    {
        "title": "游信州南岩",
        "author": "晁补之",
        "content": "南岩夫何为，山作天倚盖。\n山南豁山腹，飞顶覆其外。\n初如鹏将翔，膺击羣麓背。\n乍似海大鱼，呀口噞而嘬。\n当空横广额，架屋喉舌内。\n仰窥骇凭凌，俯进愁压坠。\n尝聆释氏说，仰覆各世界。\n千间未可着，五亩良不隘。\n清泠气射人，热恼从此溃。\n崖奔木疏瘦，谷远鸟幽怪。\n问僧何年居，投老四五辈。\n问客何人来，官满或一再。\n而予与二子，高兴偶相戒。\n松舟下清江，毛髮数虾蟹。\n篮舆上峻岭，幢节望杉桧。\n李侯勋门胄，文采山作绘。\n赵君儒林孙，嫮美兰结佩。\n不为城郭游，继月此于迈。\n宁知老逾拙，意在精赏退。\n得居溪南山，食饮与山对。\n夔魈入奥穾，云雨出巾襘。\n古人戒贱目，惯睹谁復贵。\n顾此诚未逢，欣然与心会。\n彭湖两崖蹙，泉作一线霈。\n禅月古台空，灵山自明晦。\n搜奇获三胜，趣懒同一慨。\n但忧久聱牙，尚喜无蔕芥。\n平生所驱使，诗酒俱好在。\n天涯得吾侣，物外从所快。\n便欲登赤城，一观天宇大。",
        "dynasty": "宋",
        "collection_info": null
    },
    {
        "title": "北京水后往棣州试进士",
        "author": "晁补之",
        "content": "晡时北京城，行李上客槎。\n二更无人声，骑马黄河沙。\n误缘柳滩中，寻炬知田家。\n道有转徙人，襁负依丘麻。\n鸡鸣不安枕，彷佛墟里斜。\n秋瓜抱子母，荞麦亦已华。\n頼兹野物登，尔辈生有涯。\n夜宿冠氏驿，旅衾魂梦嘉。\n明发萦长坂，晚开堂邑衙。\n秋阳此方炽，流汗霑巾纱。\n处阴甘吾愿，聊逸岂在多。\n有风东北来，惨惨飞雨加。\n顷时异晦明，稍瞩天表霞。\n仆夫为我言，涂梗绝行车。\n且还解吾褚，中林侣群鸦。\n诗书维永夕，蚤作从復赊。\n岂不有王事，奈此仆夫何。",
        "dynasty": "宋",
        "collection_info": null
    },
    {
        "title": "次韵王宗正定国与苏翰林先生黄校书鲁直唱和",
        "author": "晁补之",
        "content": "东国宽市征，西山休骑屯。\n时清诗人喜，洗濯出佳言。\n渊源苏夫子，河入莆菖翻。\n轨辙校书君，驾骖盗骊奔。\n后来得浚冲，它人孰窥藩。\n譬余学礼素，妇祭盛于盆。\n不应麾门墙，尚许酌衢樽。\n梦天九门开，灿然列星繁。\n群公顾我喜，颜若白璧温。\n赤城何足蹑，愁绝永嘉孙。",
        "dynasty": "宋",
        "collection_info": null
    },
    {
        "title": "次韵孔着作常父馆中喜雪",
        "author": "晁补之",
        "content": "冬旱及兹雪，都人销百忧。\n墙根有宿草，余绿尚去秋。\n新阳解薄冰，大润升介丘。\n夜闻窗响纱，高云正绸缪。\n明旦天津望，寒花翳川流。\n宫中圣人喜，疠气一夕收。\n史占上日祥，知欲遍九州。\n敢任肉食谋，官闲欣岁休。\n虽无山阴船，穷巷窘若囚。\n却幸葛翁来，汤餠有麦牟。\n孔侯金闺彦，平昔慕追游。\n延阁排霄起，登临忘我愁。\n何当联辔镮，城苑佳气浮。\n春郊日可望，桑野听行讴。",
        "dynasty": "宋",
        "collection_info": null
    },
    {
        "title": "次韵张着作文潜休日不出二首  其一",
        "author": "晁补之",
        "content": "张侯经济术，见遇未容心。\n扬子执戟老，蒋生开径深。\n予亦拙造请，素怀爱园林。\n闭门鸟雀喜，朝日上骎骎。",
        "dynasty": "宋",
        "collection_info": null
    },
    {
        "title": "次韵张着作文潜休日不出二首  其二",
        "author": "晁补之",
        "content": "文史平昔契，淮山别离心。\n省中并日直，天上青春深。\n买屋近城坞，往来成竹林。\n诗模黄着作，吾亦意骎骎。",
        "dynasty": "宋",
        "collection_info": null
    },
    {
        "title": "次韵文潜病中作时方求补外",
        "author": "晁补之",
        "content": "贫炉初着灰，浊酒寒不温。\n邻张病未来，独负南窗暄。\n昨日往过之，欢喜能两餐。\n酲醲淟然解，愧无枚乘言。\n祝君抱虚一，邪气袭无门。\n今晨有起色，迎笑眉宇轩。\n扶掖两男儿，总丱佳弟昆。\n遣诵寄我诗，妙可白玉刊。\n平生俱豪气，见酒渴骥奔。\n赐休常苦稀，晨谒良不闲。\n约君向南邦，勿厌敲扑諠。\n公余未忘饮，何必釂十分。\n时平但行乐，卧治安足论。\n琵琶五十面，雷雨出鵾絃。",
        "dynasty": "宋",
        "collection_info": null
    },
    {
        "title": "再次韵文潜病起",
        "author": "晁补之",
        "content": "淮浦见之子，春风初策名。\n颇讶谪仙人，有籍白玉京。\n晚遇广文直，老交心愈倾。\n同升芸香府，偶坐华髮生。\n斯人自龙性，意变难章程。\n耆酒不疵吝，身如秋叶轻。\n自言士处世，何必冰雪清。\n交游满台省，毁誉半王城。\n不肯效俯仰，畏高侮鳏惸。\n常思老伊颍，紫蟹羞吴秔。\n我辄抵掌和，音同磬随笙。\n小人奉慈亲，皆尝小人羹。\n寒衣妇补绽，学绩女娉婷。\n日欲江海去，心期杨柳青。\n众木构大厦，豫章倚孤撑。\n如子足医国，可容移疾行。\n丹书紫皇告，玉篆五岳形。\n何必陶隠居，吞霞养纯精。\n访道自素约，谐心期暮龄。\n但恐牵俗缘，志大功不成。\n息交屏妻子，此语不须惊。",
        "dynasty": "宋",
        "collection_info": null
    },
    {
        "title": "玉溪归逢甥李相如汴中",
        "author": "晁补之",
        "content": "蛮乡俟天形，畏蠚復惮暑。\n梦甥来万里，竹响风动宇。\n如今真似梦，相对别恨吐。\n平生窘执辔，白面力如虎。\n谁令斗指日，江使堕渔罟。\n桃僵李为仆，遗佩满江渚。\n常忧抱石死，无復脚踏土。\n那知徼时愿，起废遇明主。\n旷调已远迹，未用矜杜举。\n但忧世议隘，亡弓不亡楚。\n吾甥学孔子，况乃父母鲁。\n如闻四门闢，未信遡洄沮。\n上书闵魃旱，膏以神灵雨。\n北海自有人，高丘岂无女。\n尔壮观尔能，吾归固吾所。\n期甥二儿上，余子不足数。\n何以喻吾心，酌此湘吴醑。",
        "dynasty": "宋",
        "collection_info": null
    },
    {
        "title": "送学生李公裕兄弟赴省集",
        "author": "晁补之",
        "content": "闭门围火谈，开户雪一尺。\n黄昏具杯酒，知君远行役。\n君家三兄弟，颇谓各无敌。\n容父学知方，大道通四驿。\n吉父尤颉颃，天池观水击。\n仁父少而奇，乃是夜光璧。\n李侯有此子，便可卧安席。\n家居乐与饵，聊以止过客。\n岂无一束刍，空谷不可食。\n宵人操宠利，徒手捕蜴蜥。\n公等宁復然，乌黑鹄自白。\n屠龙业有用，未厌所从僻。\n富贵念昔时，城东雪中迹。",
        "dynasty": "宋",
        "collection_info": null
    },
    {
        "title": "次韵太学舒博士尧文示同志",
        "author": "晁补之",
        "content": "北门望瀛关，一苇初莫渡。\n儒宫连案几，会合岂非数。\n蝉鸣几何时，庭菊下白露。\n念当慰佳节，觞酌美无度。\n不然坐岁晚，流景急飞兔。\n区区人一马，官舍勤早暮。\n经时枉见赠，弥月不能赋。\n竹斋行茗粥，寂莫当屡赴。\n此君安可得，霜雪不改故。\n诗如战交地，高处要先据。\n牛羹君放饭，轑鼎吾亦饫。\n顾惭咏伐檀，无补餐已素。\n还家便却埽，况乃无户屦。",
        "dynasty": "宋",
        "collection_info": null
    },
    {
        "title": "次韵苏翰林五日扬州石塔寺烹茶",
        "author": "晁补之",
        "content": "唐来木兰寺，遗迹今未灭。\n僧钟嘲饭后，语出饥客舌。\n今公食方丈，玉茗摅噫噎。\n当年卧江湖，不泣逐臣玦。\n中和似此茗，受水不易节。\n轻尘散罗曲，乱乳发瓯雪。\n佳辰杂兰艾，共弔楚纍洁。\n老谦三昧手，心得非口诀。\n谁知此间妙，我欲希超绝。\n持夸淮北士，汤餠供朝啜。",
        "dynasty": "宋",
        "collection_info": null
    },
    {
        "title": "题四弟以道横轴画",
        "author": "晁补之",
        "content": "黄叶满青山，枯蒲静寒水。\n鳬雁下坡塍，牛羊散墟里。\n担穫暮来归，儿迎妇窥篱。\n虎头无骨相，田野有余思。",
        "dynasty": "宋",
        "collection_info": null
    },
    {
        "title": "桂浆",
        "author": "晁补之",
        "content": "暑卧午呀呷，蠲烦何所投。\n岩桂割辛芳，石蜜滋甘柔。\n沃以火鼎沸，閟之冰井幽。\n三日出深幂，明琼盎黄流。\n冰火离坎类，意比秫麦缪。\n辛甘既两适，不湎亦销忧。\n中年苦内热，岁愿西风秋。\n寒凉犯所畏，发散资尔谋。\n时时以觞客，三献不一酬。\n缅思湘纍语，啜醨终所羞。\n北斗酌此浆，违世聊远游。\n恐復迷吾往，仆悲道阻修。\n淮南归来些，憭栗令人愁。\n百壶无此饯，夙志慕林丘。\n宁怀小山感，不为桂枝留。",
        "dynasty": "宋",
        "collection_info": null
    },
    {
        "title": "送舅氏杨通直令阳谷",
        "author": "晁补之",
        "content": "人言慎县宰，颇似太丘君。\n客户有训遣，司官无讼闻。\n外家久寂莫，舅氏少辛勤。\n一邑何足道，高名谁与群。\n西来马特特，冬晚雪纷纷。\n公朝道由砥，孤士迹如云。\n过门苦地僻，下直迫日曛。\n深泥枉穷巷，寒垆对残熅。\n感慨说宣子，飘零缀遗文。\n麟阁窘铅椠，鱼山失耕芸。\n远情等匏繫，归梦剧丝棼。\n山东接畿甸，阳谷近榆枌。\n吏昔猛豺虎，民如窜麖麏。\n幸逢宽大时，庶几仁惠熏。\n自笑下士策，不殊野人芹。\n爱民宜百禄，本茂实当蕡。",
        "dynasty": "宋",
        "collection_info": null
    },
    {
        "title": "赠王推官允中",
        "author": "晁补之",
        "content": "我生譬天星，睍睆但空誉。\n学经羞轮扁，常恐老窜句。\n南游上会稽，弱冠肆远步。\n便当期汗漫，如鸟铩修羽。\n入宫又独晚，谣诼遭众嫮。\n坐令平生交，室冷毡不具。\n君公墙东客，清鉴美无度。\n风期山水意，千载见此遇。\n定疑丹青仙，方我以痴顾。\n岂繄才自疏，阅世真异趣。\n伐柯理无远，要以一马喻。\n古人本不死，方寸有佳处。\n三年禹河曲，日见车马渡。\n何知谢剥啄，黄土衣易污。\n无人尚有子，独载城下路。\n功名喧口实，簪组託肺腑。\n请看缾罂满，取踬病不去。\n脱黏窥本初，须子遗所寓。\n怵迫倦东西，林间尚宽裕。",
        "dynasty": "宋",
        "collection_info": null
    },
    {
        "title": "之京师展墓",
        "author": "晁补之",
        "content": "短辔驭羸马，驰驱曹济间。\n商飈折劲木，萧瑟道里寒。\n况復慕所天，恻怆摧心肝。\n游子叹时迈，慈母怜衣单。\n来时凭窗哭，五妹垂修鬟。\n季弟主菽粟，孺妻爨茅菅。\n悼我无令人，莫奉堂上欢。\n岂无萱草诗，终日倚门阑。\n念昔常独立，所闻诗礼难。\n我尚未成人，遭罹此忧患。\n岁晏念坟墓，仳离百哀攒。\n何时奉灵车，辛苦向此还。\n亲寡气力微，傍人祝加餐。\n愿言薄志节，苟生无形颜。",
        "dynasty": "宋",
        "collection_info": null
    },
    {
        "title": "同毕公叔饮城东",
        "author": "晁补之",
        "content": "西城昔相值，桃初两三红。\n翩翩骛长陌，春风摇马鬃。\n后君归几日，游絮已蒙蒙。\n解鞍不待憩，相命古原东。\n芍药虽俗花，狂姿幸时供。\n平生于知己，千过不一逢。\n感君欲开口，清洟出霑胸。\n君如陶渊明，不为五斗恭。\n胡为青纶上，朱墨纷外蒙。\n弃官能从我，短后追田翁。\n铜斗酿秫麦，竹枝弋鳬鸿。\n何必悲无衣，缊黂聊御冬。\n九辩太高洁，五噫苦羁穷。\n置此无滑和，天情反其中。\n市药非市名，名闻药何庸。\n十浆馈五浆，犹畏闻者从。\n如何酆城畔，夜夜生长虹。",
        "dynasty": "宋",
        "collection_info": null
    },
    {
        "title": "题李秀才成季负日轩",
        "author": "晁补之",
        "content": "卢敖游八极，末至北阴墟。\n卒然蒙谷幽，睹一奇丈夫。\n泪注而鸢肩，深目玄髭须。\n轩轩迎风舞，自得乐有余。\n见敖默弗言，慢然下臂趋。\n敖私蹑其后，若士意不愉。\n曰子亦何为，迷缪至此乎。\n此虽穷荒北，尚或逢日乌。\n过是有玄关，晦墨不可居。\n语竟若欺魄，摄身没空虚。\n始予读秦记，疑是忽帝徒。\n今聆天随言，乃与夸父俱。\n逐日下虞谷，力穷尚嗟吁。\n阳舒固物理，我亦安于于。\n若士独何气，幽沉山海隅。\n浑沌死已久，人生信多涂。",
        "dynasty": "宋",
        "collection_info": null
    },
    {
        "title": "次韵李成季感事",
        "author": "晁补之",
        "content": "吾庐无余地，文字散堆案。\n虽微清溪鹤，蓍画亦幽玩。\n高人来何疏，午榻动成鼾。\n梦闻足音喜，不待摇枕唤。\n居贫少烟火，饘食尚须旰。\n出门兀何之，踉跄从款段。\n吾人古遗隠，鳬足闵同患。\n负日持献君，狐白不肯换。\n商歌叩牛角，长夜安得旦。\n飕飗满屋风，黄叶散投幔。\n楚屈若灵龟，出处思过半。\n所从聊自知，何用詹尹算。\n不如天随生，头帻终日岸。\n况君击庄缶，一念肠九转。\n人方卧大室，子独号其畔。\n寒山来助哭，咄尔勿嗟惋。",
        "dynasty": "宋",
        "collection_info": null
    },
    {
        "title": "同李主簿叔文饮北庄",
        "author": "晁补之",
        "content": "萧条蓐收穷，疏树失秾绀。\n北风动地起，云揽红日暗。\n李君邀我游，餚蔌治寒檐。\n相携二三子，欻若符节勘。\n愧非谷口隠，佳会良可暂。\n茅堂兀四壁，谁识此意淡。\n古径无俗寻，陈编有幽瞰。\n一聆君子语，粱肉几厌啖。\n归来马河北，寂寞晚舟缆。\n吾生事逃伏，优游亦何憾。",
        "dynasty": "宋",
        "collection_info": null
    },
    {
        "title": "夏季",
        "author": "晁补之",
        "content": "夏季百果繁，兔葵亦成实。\n独有野石榴，幽花时熠熠。\n熠熠非独好，芳荣頼午日。\n翩翩彼白蝶，彷佛粗采挹。\n睡余起对此，嘉兴亦萧瑟。\n良非阡陌丽，敢竞阳春出。\n无言以成蹊，上愧桃李质。\n幸当饱霜余，万颗富君室。",
        "dynasty": "宋",
        "collection_info": null
    },
    {
        "title": "曹州道中二首  其一",
        "author": "晁补之",
        "content": "天旱久不雨，四郊多狂风。\n萧萧班马鸣，落日大野中。\n君子守宫廷，至乐圣所同。\n喟予不逢辰，足迹道里重。",
        "dynasty": "宋",
        "collection_info": null
    },
    {
        "title": "曹州道中二首  其二",
        "author": "晁补之",
        "content": "驱马上高原，秋风吹客衣。\n感时有所怀，送目鸿雁飞。\n羸僮惑岐道，日暮相际稀。\n愧彼倦翔鸟，知还良庶几。",
        "dynasty": "宋",
        "collection_info": null
    },
    {
        "title": "病起呈李县令希孝",
        "author": "晁补之",
        "content": "次公恶醒狂，得酒要自浊。\n病闻南邻邀，不往亦踊跃。\n空床成展转，假寐风雨恶。\n中虚气袭逆，妄梦时可愕。\n每惭张隠居，凌旦发囊药。\n晓来天境清，日出鸟语乐。\n家人语南轩，青杏已可嚼。\n復云竹斋前，阶戺有迸箨。\n欣然欲举手，纱帽未能着。\n平生李夫子，相得怀抱廓。\n何当戒长鬚，夙驾慰寂莫。\n杯杓恐不胜，快语聊一噱。",
        "dynasty": "宋",
        "collection_info": null
    },
    {
        "title": "赠金堤刘承制景文",
        "author": "晁补之",
        "content": "漆园说海若，稷下谈神州。\n长剑堪倚天，语大世莫酬。\n少狂岂其然，及此日月流。\n稍知画足非，万事指顾休。\n夫子更高识，未沫于前修。\n乘流聊復驶，得渚正须留。\n盖有幸遇鲁，何能必为周。\n徜徉下泽车，惊骇入谷驺。\n对酒尚青眼，吟诗将白头。\n山阴论往事，陈迹讵能收。",
        "dynasty": "宋",
        "collection_info": null
    },
    {
        "title": "次韵四弟以道十二弟叔与法王唱和兼示无斁弟二首  其一",
        "author": "晁补之",
        "content": "少时勇游山，说山喜动色。\n中年谪南方，庐阜得深历。\n当时不类谪，忘腰带之适。\n怪人肝鬲异，破贼喜折屐。\n只今窜林下，织衣而耕食。\n缅怀兹两士，吾宗气相得。\n吾春种桃时，子晓寻嵩日。\n似闻黄面子，为采乌头出。\n去年陟岱宗，一士世莫识。\n天门邀之下，倾倒意已极。\n斯人与人异，龙虎两超忽。\n重寻亦无路，颠雨石崖坼。",
        "dynasty": "宋",
        "collection_info": null
    },
    {
        "title": "次韵四弟以道十二弟叔与法王唱和兼示无斁弟二首  其二",
        "author": "晁补之",
        "content": "吾人伯仲间，一语可物色。\n气自寡所谐，穷乃足所历。\n家风藐五世，不肯适人适。\n意行无险易，又跣不着屐。\n文词如苦李，惨腹人莫食。\n犹矜不传妙，坐恐儿曹得。\n学怜新又新，老奈日復日。\n伯以最恬愉，何由采之出。\n无斁能寡言，犹堪谢前识。\n叔与气尚豪，搘颐视屋极。\n斯文恶表襮，枯鱼戒所忽。\n应如鲁宫籀，藏壁俟其坼。",
        "dynasty": "宋",
        "collection_info": null
    },
    {
        "title": "同刘景文登大安阁",
        "author": "晁补之",
        "content": "刘侯先将军，忠义当代显。\n喑噁指戎虏，却走自相践。\n西坡坐首鼠，势蹙不得免。\n天怜壮士穷，有子如此鲜。\n清时铸农器，文字正须勉。\n行吟畔牢愁，愤悱亦足遣。\n时来蹑云梯，仰视天宇展。\n下俯河两涯，牛马细不辨。\n达生匪行怪，未用惊邑犬。\n官闲尚数临，閟泽要清浅。",
        "dynasty": "宋",
        "collection_info": null
    },
    {
        "title": "次韵张着作文潜饮王舍人才元家时坐客户部李尚书公择光禄文少卿周翰大理杜少卿君章黄着作鲁直",
        "author": "晁补之",
        "content": "霜雪埋百花，及时斗春阳。\n城南有高士，买屋入花藏。\n经时不出门，为花日日忙。\n我居在何许，近止东数坊。\n亦有佳公子，连车换帷裳。\n隔墙蜂蝶喧，开户草木香。\n仙人朱桃椎，髮绿童脸芳。\n此公不可见，此画来远方。\n竹倚屠苏坞，柳拂辘轳床。\n素儿虽小小，亦足侑客觞。\n尚书廊庙具，气若冰壶凉。\n忘年此宾主，吾党有辉光。\n人生走尘土，岁月颜鬓苍。\n曷不休沐暇，过此熏修房。\n宴坐二十年，非痴实难量。\n张侯不出家，在家说缘忘。\n尚拟问两卿，携肴借红粧。\n妍歌听黄子，不饮亦清狂。",
        "dynasty": "宋",
        "collection_info": null
    },
    {
        "title": "次韵范翰林淳夫送秦主簿觏",
        "author": "晁补之",
        "content": "高词自班马，短句亦阴何。\n输写无穷已，怀山赴壑波。\n深耕待铚艾，疗饥乃嘉禾。\n机云共一时，未信来者多。\n老病愧群豪，鱼山临东阿。\n苏公门下客，事业皆不磨。\n孙宝暂主簿，灵槎会穷河。\n它年九功叙，当使睦者歌。\n业虡置牙羽，管箫復森罗。\n镛钟欠一铎，未害大乐和。\n却欲从浮海，珊瑚烂红柯。\n龙门虽箭驶，此志未蹉跎。\n丹沙还黑髮，流景尔则那。\n仇池出一派，分江定有沱。",
        "dynasty": "宋",
        "collection_info": null
    },
    {
        "title": "次韵答秦觏见赠",
        "author": "晁补之",
        "content": "修身贵日新，如草陈叶换。\n请看絃上矢，岁月不可玩。\n文章得蛙釜，虎以皮遘难。\n兹事从古然，吾党奚独惋。\n秦君好学勇，决胜百马汗。\n宵行委明月，屡得按剑盼。\n鄙夫晚更事，前猛窘新愞。\n怜君亦自喭，意满怀不散。\n谁为倾国媒，尚此琼英粲。\n期君似椓罝，无以无人慢。",
        "dynasty": "宋",
        "collection_info": null
    },
    {
        "title": "北京学直舍对客",
        "author": "晁补之",
        "content": "鸟声落檐间，竹色在户外。\n解屦置几前，放杖当椅背。\n默然仰栋时，往与古初会。\n有时遗坐客，十问不一对。\n尚因呼乃觉，笑自谢顽昧。\n知非慕蘧子，事去等蜩蜕。\n一生所未免，饮食与眠睡。\n所以更颓然，可乐本非内。\n有心欲何用，桥起则形累。\n頼客同门生，旷荡乃不愧。",
        "dynasty": "宋",
        "collection_info": null
    },
    {
        "title": "虚斋",
        "author": "晁补之",
        "content": "虚斋闭疏窗，竹日光耿耿。\n更无司业酒，但有广文冷。\n人怜出入独，自喜往还省。\n时作苦语诗，幽泉汲修绠。",
        "dynasty": "宋",
        "collection_info": null
    },
    {
        "title": "直舍即事",
        "author": "晁补之",
        "content": "秋云多重阴，凌旦亦可乐。\n虚斋坐亭午，寒雨依高阁。\n王官有忧责，霖潦河未落。\n孝先但欲眠，不奈弟子谑。\n黄花迫晚景，白露下丛薄。\n独当慰佳节，得酒自斟酌。",
        "dynasty": "宋",
        "collection_info": null
    },
    {
        "title": "昨日雪已佳约李令希孝",
        "author": "晁补之",
        "content": "昨日雪已佳，今日雨亦好。\n冰肤解万木，洗濯见枯槁。\n思君对此坐，孤咏废幽讨。\n明日尚相期，春禽听清晓。",
        "dynasty": "宋",
        "collection_info": null
    },
    {
        "title": "同文潜送况之谏议十四丈守潞过成季作",
        "author": "晁补之",
        "content": "午投李同年，下马汗如洗。\n城南迫送客，虽懒聊尔耳。\n出门缭陂陼，白鸟起深苇。\n佛宫横晚霁，窈窕间一水。\n借问客何人，谏垣有直气。\n吾人浮丘伯，聊可与把袂。\n如此邂逅何，得酒亦佳事。\n官閒犹有守，旋折窘六辔。\n可怜千红蕖，的皪姹晚市。\n便当夙驾行，秋风如箭驶。",
        "dynasty": "宋",
        "collection_info": null
    },
    {
        "title": "送梅校理子明通守杭州",
        "author": "晁补之",
        "content": "金明池上柳，人折一枝春。\n赠子意不浅，东游云外身。\n人生半刺史，朱绶光四邻。\n此岂经世怀，但慰垂白亲。\n钱塘我旧游，颇復识其人。\n不应山水改，但恐猿鸟新。\n章台走马客，冠盖尽要津。\n窃禄我自惭，便面聊障尘。\n亦思一舟去，共醉西湖滨。\n时平自行乐，不为千里莼。\n归来麒麟上，献纳当及辰。",
        "dynasty": "宋",
        "collection_info": null
    },
    {
        "title": "送吕承奉至山从吕龙图晋伯辟秦州机宜",
        "author": "晁补之",
        "content": "去日剧奔骥，新交非曩图。\n怜君事业长，蔚若颐生鬚。\n表东海者谁，君世有显儒。\n端委论百揆，鞭弭雄千夫。\n二陈诗礼伯，八荀纨绮雏。\n尝闻达大家，可以济八区。\n功名望圣世，忠孝自吾徒。\n我昔拜秦州，词林炳于菟。\n见谓可与言，锄荒而破觚。\n刳中不宿秽，味道因有腴。\n斯文望若人，颠沛一手扶。\n白头远绥边，狐兔安足驱。\n汲黯在朝廷，永绝淮南觎。\n平叔不斗羌，事正今日须。\n今君撰杖屦，还向府中趋。\n问讯不弃捐，寄声亦疏迂。\n何当质疑义，卖剑老樵苏。",
        "dynasty": "宋",
        "collection_info": null
    },
    {
        "title": "晓发楼子庄",
        "author": "晁补之",
        "content": "晓发楼子庄，淮山自兹近。\n春风似恼客，浪稳舟不进。\n长安一回首，堤柳千里润。\n念当整帆席，快若冬蛰奋。\n微生谢拘窘，末路嗟鄙吝。\n林花一迎笑，岩鸟相借问。\n尘埃改颜鬓，坚白畏缁磷。\n江海慰高情，飘蓬自吾分。",
        "dynasty": "宋",
        "collection_info": null
    },
    {
        "title": "礼部移竹次韵李员外文叔",
        "author": "晁补之",
        "content": "东南之美者，见伐以直干。\n岂如此君疏，犹作此郎玩。\n此郎乃在此，无乃材亦散。\n平生吉甫颂，意鄙枚叔乱。\n坐狂得此冷，对竹头帻岸。\n尚思杀青书，充宇白虎观。\n恐此愧子猷，还成倚楹叹。",
        "dynasty": "宋",
        "collection_info": null
    },
    {
        "title": "次开祖使君韵兼呈端叔大夫圣域长老",
        "author": "晁补之",
        "content": "神龙异凡马，头角要须敛。\n邦公七岁时，惊耳一语险。\n悟身非常住，风日过河减。\n峥嵘法云窟，跳出有家范。\n金刚不吐焰，已落天魔胆。\n一派感慈中，无波寒湛湛。\n是波本非水，无以瓦砾点。\n低枝竞听法，草木有情感。\n作解受群邪，碔砆疑琬琰。\n居然身出定，面目本来俨。\n而我久尘劳，见之良内慊。\n周侯老词句，太华耸而黯。\n自说少苦心，修涂肆穷览。\n李侯遗世事，不琢元无玷。\n文采丽春葩，百牍交千椠。\n顾惭土炭嗜，畏疾非羞俭。\n望不见水端，譬河还少贬。\n请佩伯阳言，吾非勇于敢。",
        "dynasty": "宋",
        "collection_info": null
    },
    {
        "title": "次韵钱济明赠感慈长老",
        "author": "晁补之",
        "content": "我闻栖禅人，一念超十地。\n云何别影事，未免依缘气。\n譬如幻男女，机废根随废。\n不然怖头走，此病穷三世。\n邦公狮子吼，曾使诸天喜。\n广说无说时，俱成甘露味。\n不知室久如，当有天来侍。\n城隅竹坞近，梵剎开严閟。\n以彼穴中空，清风自来萃。\n我生久更事，求愚不求慧。\n清风已说法，不用重宣偈。\n开祖照人姿，沧波白苹际。\n居然九奏妙，往往鱼龙戏。\n济明经世才，雕松识寒岁。\n怀宝竟迷邦，此岂非良计。\n名山寻胜士，投老终深诣。\n我自所蕲廉，蝉叶真堪蔽。",
        "dynasty": "宋",
        "collection_info": null
    },
    {
        "title": "送八弟无斁宰宝应",
        "author": "晁补之",
        "content": "穷邦迫秋成，霖雨厚土湿。\n邅吾上涞水，濞汹三峡疾。\n邦人送之子，岸潦饮马膝。\n凄凄属方升，澹澹惊并集。\n衝湍顺涂路，游波汇原隰。\n安知禾黍腐，转觉蛙黾急。\n何由干此潦，问天借九日。\n萧萧荆棘晚，亹亹霜霰密。\n之子向南州，铜章宰一邑。\n何须念宋远，古谓跂余及。\n扬舲堤柳尽，把醆淮山入。\n封圻吴楚徼，郡县秦汉袭。\n开门驵侩鬨，辏浦篙帆翕。\n平旦书百函，交衢客三揖。\n新湖容鼓铸，甲令贵绥辑。\n之子搴词科，闻诗不读律。\n古来学为吏，颇自吾儒出。\n足民与知方，求由有政术。\n鞭笞麏鹿骇，亦恐日不给。\n先君卓鲁后，之子况早立。\n焚香闭閤坐，啾耳从潗濈。\n官忙尚偷閒，文字要嶪岌。",
        "dynasty": "宋",
        "collection_info": null
    },
    {
        "title": "和关承议彦远水乐",
        "author": "晁补之",
        "content": "上盆五尺高，下盆二尺广。\n咿呦蚁穴间，飞瀑一线响。\n关侯初为此，避世挹萧爽。\n晁子亦欣然，闭户穿瓦盎。\n虚堂一亩静，纯白四隅敞。\n中央浑沌胚，鯈忽所求往。\n凿窍令语言，岂但一成两。\n危峰下俯瞰，石井黝然仰。\n奔泉决眦落，惨澹阴壑想。\n明珠溢盘盂，白露湿尘坱。\n声音通大道，断竹自谁赏。\n何曾戛击阑，缾缶日夜长。\n初疑风陨箨，骤雨来莽苍。\n乍似酒落槽，夜枕听惚恍。\n鸣禽杂啁哳，物鬽乱肸蠁。\n相依欠林樾，见蔽頼帷幌。\n范侯惊侧耳，李令笑抵掌。\n张侯助我懒，不忆税归鞅。\n云间余仲弟，聊可乐吾党。\n中和非外物，此理未宜罔。\n相劝戒勿传，名字遍天壤。\n撞钟鼎食事，老罢不知飨。\n但怪一世狂，端如转车辋。\n能来解幅巾，为子濯泚颡。",
        "dynasty": "宋",
        "collection_info": null
    },
    {
        "title": "送君",
        "author": "晁补之",
        "content": "送君上马时，不道朝垆燠。\n春风入木心，皮肌发红绿。\n春风良易暮，那得勤行路。\n且莫望南窗，胡蝶飞无数。",
        "dynasty": "宋",
        "collection_info": null
    },
    {
        "title": "上马",
        "author": "晁补之",
        "content": "上马笑属君，归期在十日。\n来时草白芽，归时青鬰鬰。\n来嗔马蹄急，归嗔马蹄缓。\n人心自如此，马蹄终不变。",
        "dynasty": "宋",
        "collection_info": null
    },
    {
        "title": "试院次韵文潜欲知归期近呈天启慎思",
        "author": "晁补之",
        "content": "眉山得张侯，心许出一手。\n临川见蔡子，千载慰邂逅。\n邓君起南国，磊磊看三秀。\n譬如黄钟陈，我尚瓦釜吼。\n欲知归期近，唤马牵出廐。\n官壶持饷妇，倾写不渍口。\n千章输明堂，勿问草泽有。\n群公自凛凛，水镜照妍丑。",
        "dynasty": "宋",
        "collection_info": null
    },
    {
        "title": "栽花招泗州叔父",
        "author": "晁补之",
        "content": "春园移春栽，芽蘗秔粒大。\n东风日日吹，喷吐不暇裹。\n杨梢青犹未，桃萼红尚可。\n田蔬美已最，村醑醇亦颇。\n少年慕立事，幸得能几箇。\n艰难合归来，茅屋聊共佐。",
        "dynasty": "宋",
        "collection_info": null
    },
    {
        "title": "次韵阎秀才汉臣食兔",
        "author": "晁补之",
        "content": "兔诚中山族，中古稍分裂。\n唐虞用大牲，虽有目未瞥。\n䨲孙能飞仙，飘忽天汉决。\n不逢易牙试，厥胄几泯灭。\n羿弧殒阳乌，曾不弋在穴。\n王良马慢忌，扑握几奔掣。\n初遭赳赳子，鼎饪饫毛血。\n中逢宋鹊窘，饥吻啄原雪。\n叔世削格多，星迸失行列。\n蹄穷不得逸，如鼠限高闑。\n应怜蚌潜水，暴腹想江月。\n唇亡欲谁语，竟死犹结舌。\n肩尻弱易解，狼藉腥尺铁。\n抽毫置筠管，復苦蠹鱼啮。\n论功在册府，微物推尔杰。\n剡藤光夺缣，抄记良琐屑。\n北邻阎夫子，尚忍资杯啜。\n得诸韩卢口，实以彊暴劣。\n作诗夸芳美，此誉宁所悦。\n不如狐膏臊，质贱甘弃绝。\n冢妖老通数，藤索夜空设。\n尔曾不及彼，就获徒内热。\n聆声无耸耳，当学缩颈鼈。\n吾君阜万物，沛若泽未竭。\n谁能復古初，此味傥可缺。",
        "dynasty": "宋",
        "collection_info": null
    },
    {
        "title": "和苏翰林题李甲画雁二首  其一",
        "author": "晁补之",
        "content": "画写物外形，要物形不改。\n诗传画外意，贵有画中态。\n我今岂见画，观诗雁真在。\n尚想高邮间，湖寒沙璀璀。\n冰霜已凌厉，藻荇良琐碎。\n衡阳渺何处，中沚若烟海。",
        "dynasty": "宋",
        "collection_info": null
    },
    {
        "title": "和苏翰林题李甲画雁二首  其二",
        "author": "晁补之",
        "content": "萧条新湖秋，霜落洲渚洁。\n莲垂兰杜死，菖莆见深节。\n惨澹沙砾姿，清波侣群鸭。\n往时吴兴守，看画忆苕霅。\n为仪尚不污，孤高比云月。\n闻在雪堂时，满堂唯画雪。",
        "dynasty": "宋",
        "collection_info": null
    },
    {
        "title": "秋竹",
        "author": "晁补之",
        "content": "秋风多烦冤，竹是岁寒物。\n朝寒阶玲珑，暮寒阶恤勿。\n翻然下一叶，未觉瘦崷崒。\n岂无陈根旁，寂莫众头屈。\n何时雷填填，看尔射地出。",
        "dynasty": "宋",
        "collection_info": null
    },
    {
        "title": "郊居与八弟无斁读书",
        "author": "晁补之",
        "content": "坐狂得世捐，作官故不了。\n十年未弛负，半世不黔竈。\n居然颜玉雪，及是鬓蓬葆。\n碧山已焚鱼，白水初种稻。\n瓜区可深隠，圭窦便却埽。\n之子怀世资，行修名誉好。\n避人本愉恬，坐我亦枯槁。\n顷求田野处，政以城郭扰。\n常时啜仳别，幸尔晏言笑。\n如兰岂异臭，覆瓿本均好。\n不惩范釜尘，尚作韩编盗。\n斲轮元戒疾，纻絮非病少。\n莞尔劝之休，怡然守而嫪。\n翻思南迁久，祇幸北归早。\n三已令奚愠，四至卿诚巧。\n所欣颠木蘗，莫羡姣人瞭。\n同气靡间言，它人阙忠告。\n贫居无酒肉，穷巷有探讨。\n葵作饱蓬蓬，茗浇忧悄悄。\n长闲味更永，竞进念已剿。\n目鸿天苍苍，梦蝶日杲杲。\n蘅皋美新雨，藜杖邈高蹈。\n营斋直新径，创槛俯幽沼。\n架以我园檀，茨之子官草。\n优游聊卒岁，邂逅可同调。\n佩玉子终翔，菟裘我方老。\n囊中餐玉法，枥上追风骠。\n能知面不腼，未用心如搅。\n平生夔契慕，晚岁瞿聃妙。\n但欲入林深，子来应问道。",
        "dynasty": "宋",
        "collection_info": null
    },
    {
        "title": "用无斁八弟永城相迎韵寄怀",
        "author": "晁补之",
        "content": "平生殚千金，术似刘累僻。\n春风九轨道，无我迷阳迹。\n呼来着冠紞，野貌不改昔。\n易衣怜介弟，犹有布一尺。\n身惭崔浩短，胸次俨列戟。\n中天翥鸾凤，我自无六翮。\n何曾客权贵，见谓贫盗璧。\n堂堂涑水翁，我在此人籍。\n不诋曲江贤，宁羞九年谪。\n艰难累吾母，鬓髮白一夕。\n独此负吾心，敢言忠抱石。\n方时半千运，异昔阳九厄。\n譬驰羊肠坂，双任臣子责。\n帝王所张弛，干坤有阖闢。\n君敷皇极言，人咏蓼萧泽。\n鸢鱼竞飞跃，风俗凛移易。\n已开公府閤，又置四郊驿。\n搜求逮田野，欣喜到僮役。\n虽微携手上，颇似破笯释。\n川涂见吾弟，薪木询我宅。\n怜君如我固，不叹玄尚白。\n薄饮尽余醅，凝尘振粗席。\n我醉易成狂，欲起须君掖。",
        "dynasty": "宋",
        "collection_info": null
    },
    {
        "title": "次韵答叶学古",
        "author": "晁补之",
        "content": "昔我游武林，值子长江头。\n我时方南辕，子亦将西舟。\n相见两大笑，典衣上高楼。\n楼高不知暑，五月凝清秋。\n环观四山明，俯视万井稠。\n喧喧市中人，日暮歌吹浮。\n忘形与子饮，一醉余无谋。\n湖上荷花生，黄鹂飞柳洲。\n翻然摇两桨，下上逐轻鸥。\n不觉脱尘世，自谓逍遥游。\n晚访城隅寺，竹林森如帱。\n斫薪煮山茗，萧洒破百忧。\n脚懒厌廛阓，五日成淹留。\n肃肃太史家，门阑闲且幽。\n荒亭荫疏桐，雀斗闻啾啁。\n其人绝世贤，揶揄困时流。\n唯我与吾子，大轴更往投。\n幸闻一诺荣，不受万户侯。\n谁言王母桃，方朔不得偷。\n未几子告别，西宾帝王州。\n吴船风雨夜，送子不胜愁。\n八月子献书，高谈夏商周。\n惜哉天下马，骊牡烦推求。\n我滥乡老荐，麻衣望前旒。\n愧非鸣凤祥，斥去还林丘。\n三月我度江，子行穷海陬。\n相望遂乖隔，慨叹不自休。\n逆旅善辱人，虚激韩娥讴。\n操瑟立齐门，乃反怨不收。\n嗟哉子与我，不幸斯人俦。\n有客道闽吴，书诗眷绸缪。\n开缄恍自失，但觉胆气遒。\n有如饮贪泉，海货溢两眸。\n子诗益加富，我句犹能裒。\n春禽与秋虫，引腹聊相酬。",
        "dynasty": "宋",
        "collection_info": null
    },
    {
        "title": "次韵苏公和南新道中诗二首  其一",
        "author": "晁补之",
        "content": "山园芙蓉开，寂莫岁云晚。\n公来无与同，念我百里远。\n寒飈吟空林，白日下重巘。\n兴尽还独归，挑灯古囊满。",
        "dynasty": "宋",
        "collection_info": null
    },
    {
        "title": "次韵苏公和南新道中诗二首  其二",
        "author": "晁补之",
        "content": "读公栖鸦诗，岁月伤晼晚。\n公胡不念世，蜡屐行避远。\n羁鸟翔别林，归云抱孤巘。\n我才不及古，叹息襟泪满。",
        "dynasty": "宋",
        "collection_info": null
    },
    {
        "title": "感怀追和柳子厚郊居岁暮韵",
        "author": "晁补之",
        "content": "残暑夜如炊，晓风吹萧索。\n开门望林木，引蔓修篱落。\n所欣尘累远，不恨生涯薄。\n心事少干云，白头成忆昨。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其一",
        "author": "晁补之",
        "content": "文饶论百揆，豪气阔天宇。\n归来坐平泉，草木何足数。\n只今和文第，怪石几风雨。\n达生要忘累，人取应我与。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其二",
        "author": "晁补之",
        "content": "昔吾卜城东，今吾卜城中。\n祇畏盗贼迫，安知廛市同。\n畚锸运渤海，操蛇应未穷。\n无乃遭此笑，君如北山翁。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其三",
        "author": "晁补之",
        "content": "诛茅斩恶木，众卉方以朋。\n掘沙到沮洳，方復见此澄。\n客来恍异境，物象初不增。\n以此自诳目，果下能日乘。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其四",
        "author": "晁补之",
        "content": "池深不可临，际水作石磴。\n尘埃搅百里，得此亦差胜。\n晨朝看雨坐，蛙喜律吕应。\n有儿不鼓箧，共此疏懒兴。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其五",
        "author": "晁补之",
        "content": "物养有得失，瘠地江河隈。\n亭槛但小草，山林自奇材。\n我有八极兴，聊堪一席开。\n长啸本造适，悲风为谁来。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其六",
        "author": "晁补之",
        "content": "自从移居来，城市益啾扰。\n如何跬步近，亦有鹭下沼。\n朅来欲骋骛，诘曲故百遶。\n人间南柯梦，方此犹復小。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其七",
        "author": "晁补之",
        "content": "黄冠一奇士，教我漱华池。\n茅檐夕坚坐，见月柳间低。\n水虫时一出，细浪作鳞差。\n流观起百虑，内视失羣疑。",
        "dynasty": "宋",
        "collection_info": null
    },
    {
        "title": "次韵阎甥伯温池上八首  其八",
        "author": "晁补之",
        "content": "平生惟亲旧，相得怀抱敞。\n宁知老田里，三径得还往。\n结庐在人境，此意陶令赏。\n但话北窗凉，何必羲皇上。",
        "dynasty": "宋",
        "collection_info": null
    },
    {
        "title": "次韵彦远相州道中二首  其一",
        "author": "晁补之",
        "content": "自君之出矣，吾居关昼横。\n尚有杨李来，时能出门迎。\n少日所忿慉，壮年瞀双睛。\n涉月在一床，几成小冠盲。\n夫子竹林趋，世固溷高明。\n尚喜鞍马间，经阿復缘泓。\n诗随晚雨堕，迫户有余清。\n便拟酿白黍，相邀饭青精。\n重惜吾杨李，徂秋各南征。",
        "dynasty": "宋",
        "collection_info": null
    },
    {
        "title": "次韵彦远相州道中二首  其二",
        "author": "晁补之",
        "content": "朝入一几纵，暮入一几横。\n黄卷值昔人，欢与相逢迎。\n孙子谢口语，阮生劳目睛。\n登亦岂必喑，籍犹未能盲。\n学非经世具，所贵自知明。\n仁义有不然，失时悲战泓。\n一生屐几量，况欲俟河清。\n动与道弥远，静于理逾精。\n君能问舍往，吾亦卖刀行。",
        "dynasty": "宋",
        "collection_info": null
    },
    {
        "title": "永嘉县君赴颍昌杜丈之丧送至鹿邑境上赠别",
        "author": "晁补之",
        "content": "二十年糠粃，相从无腼颜。\n尊公抱至痛，白玉掩深菅。\n送子三百里，西风涕汍澜。\n邻丧罢相舂，况我五服间。\n怜子一女子，忘身赴忧患。\n但恨莫攀輀，贱生守微官。\n勿为掺执悲，我居不求安。\n送死当大事，丈夫良独难。",
        "dynasty": "宋",
        "collection_info": null
    },
    {
        "title": "缀古诗语送无斁弟赴举",
        "author": "晁补之",
        "content": "鲜民之生，靡瞻匪父。\n母氏劬劳，宁不我顾。\n兄弟无远，惟予与女。\n执子之手，此夕何夕。\n我心藴结兮，嗟予弟行役。\n二之日栗烈，飘风发发。\n子之清扬，麻衣如雪。\n载驰载驱，出宿于干。\n揆之以日，体无咎言。\n既差我马，远送于野。\n敦彼独宿，于林之下。\n无衣无褐，不念昔者。\n陟彼高冈，或降于阿。\n瞻望弗及，独寐晤歌。\n展转反侧，不平谓何。\n显允君子，洵美且异。\n温其如玉，干禄岂弟。\n春日载阳，薇亦作止。\n睍睆黄鸟，嘤其鸣矣。",
        "dynasty": "宋",
        "collection_info": null
    },
    {
        "title": "赠文潜甥杨克一学文与可画竹求诗",
        "author": "晁补之",
        "content": "与可画竹时，胸中有成竹。\n经营似春雨，滋长地中绿。\n兴来雷出土，万箨起崖谷。\n君今似与可，神会久已熟。\n吾观古管葛，王霸在心曲。\n遭时见毫髮，便可惊世俗。\n文章亦技尔，讵可枝叶续。\n穿杨有先中，未发猿拥木。\n词林君张舅，此理妙观烛。\n君从问轮扁，何用知圣读。",
        "dynasty": "宋",
        "collection_info": null
    },
    {
        "title": "豆叶黄",
        "author": "晁补之",
        "content": "蒹葭苍，豆叶黄。\n南村不见冈，北村十顷彊。\n东家车满箱，西家未上场。\n豆叶黄，野离离。\n鼠窟之，兔入畦。\n豕母从豚儿，豕啼豚咿咿，衔角復衔萁。\n豆叶黄，谷又熟。\n翁媪衰，餔糜粥。\n豆叶黄，叶黄不独豆。\n白黍堪作酒，瓠大枣红皱。\n豆叶黄，穰穰何膴膴。\n腰镰独健妇，大男往何许。\n官家教弓刀，要汝杀贼去。",
        "dynasty": "宋",
        "collection_info": null
    },
    {
        "title": "渔家傲",
        "author": "晁补之",
        "content": "渔家人言傲，城市未曾到。\n生理自江湖，那知城市道。\n晴日七八船，熙然在清川。\n但见笑相属，不省歌何曲。\n忽然四散归，远处沧洲微。\n或云后车载，藏去无復在。\n至老不曲躬，羊裘行泽中。",
        "dynasty": "宋",
        "collection_info": null
    },
    {
        "title": "御街行",
        "author": "晁补之",
        "content": "双阙齐紫清，驰道直如线。\n煌煌尘内客，相逢不相见。\n上有高槐枝，下有清涟漪。\n朱栏夹两边，贵者中道驰。\n借问煌煌子，中道谁行此。\n且復就下论，骢马知杂事。\n官卑有常度，那得行同路。\n相效良独难，且復东西去。",
        "dynasty": "宋",
        "collection_info": null
    },
    {
        "title": "和关彦远秋风吹我衣",
        "author": "晁补之",
        "content": "海中群鱼化黄雀，林乌移巢避岁恶。\n邺王城上秋风惊，昔时城中邺王第，只今蔓草无人行。\n但见黄河咆哮奔碣石，秋风吹滩起沙砾。\n翩翩动衣裳，游子悲故乡。\n忽忆若耶溪头，采薪郑巨君。\n南风溪头晓，北风溪头昏。\n一行作吏，此事便废。\n梦中叶落，觉有归意。\n归欤归欤，吾党成斐然。\n君今生二毛，我亦非少年。\n胡为车如鸡栖邺城裏，朝风吹马鬃，暮风吹马尾。\n与人三岁居，如何连屋似千里。\n我则不狂，曾谓吾狂。\n不吾知，亦何伤，安能户三尺喙家一吭。\n人亦有言，人各有志。\n吞若云梦者八九，长剑耿介倚天外。\n有如陈仲举，庭宇亦不治。\n吾乃今知贵不若贱无忧，富不若贫无求。\n负日之燠吾重裘，芹子之饫吾食牛。\n心战故臞，得道故肥。\n吾封侯，匹夫怀璧将谁尤。\n归欤归欤，岂无扬雄宅一区。\n舍前青山木扶疏，舍后流水有菰蒲。\n今我不乐日月除，尺则不足寸有余。\n七十二钻莫能免豫且，无所可用乃有百岁樗，龚生竟夭天年非吾徒。",
        "dynasty": "宋",
        "collection_info": null
    },
    {
        "title": "赠关浍关沼",
        "author": "晁补之",
        "content": "君不见杜侯昔为歌行赠徐侯，大儿色清澈，小儿气食牛。\n往有关尹官仕周，其人有道其泽流。\n会稽竹箭无名久，文采关侯二儿秀，不然安取关尹后。\n何用黄雀青鷇蓬间飞，长觜饱满短觜饥。\n何用城乌嗷嗷八九雏，端坐秦氏桂扶疏。\n渊也诗足兴，功也礼足立。\n三年不见冠岌岌，何用春耕投种叹粟粒。\n功成裘氏九里湿君家，会稽山头松树清江枫。\n乃翁行采薪，所愿溪上风。\n男儿封侯食肉勋业须少壮，勿学乃翁呻吟萧屑所愿在溪上。",
        "dynasty": "宋",
        "collection_info": null
    },
    {
        "title": "赠王顺之歌",
        "author": "晁补之",
        "content": "王郎见若不胜衣，眇然儒者未有奇。\n我知王郎有奇处，议论涛海拏蛟螭。\n由周而来逮五季，故事本朝能尽知。\n不惟知之业有用，斟酌成败中无疑。\n我闻昔时崔浩亦復尔，所怀百万非熊罴。\n人才如此后来少，朝廷水镜区妍媸。\n胡为五十尚尘土，长翮似剑犹差池。\n愀然对我数白髮，追风逐日无由羁。\n三书自荐应不暇，五府交辟终何为。\n邢侯胸中有王霸，不但游谈汉终贾。\n勇于吾道一臂扶，往不畏难忧助寡。\n似闻诗有云龙期，云何计出柏马下。\n岂非事君难进从古然，不然富贵终在天。\n堆金买玉患无玉，玉至自骇无因前。\n君不见东秦逐守拙难似，木石当前以身抵。\n接淅去齐未敢言，退飞过宋聊堪比。\n神形自问还自答，因拙得全方至此。\n少狂干世等画蛇，老罢食功同履豨。\n向长毕事渐可涯，彭泽弃官从此始。\n山林不着一物随，平生万卷付群儿。\n收光牛背看屋壁，更不刮膜烦金鎞。\n遭时有用君当起，丹青宛转麒麟裏。\n我行此计无赢输，世事从来弈棋耳。",
        "dynasty": "宋",
        "collection_info": null
    },
    {
        "title": "游栖岩寺呈提刑学士毅夫兄",
        "author": "晁补之",
        "content": "飞楼压城城跨野，黄河逶迤避条华。\n城南鸟道拱高岩，入谷车箱不容马。\n解鞍初步石苔青，细泉鸣遶竹间亭。\n肩舆直上十八折，维以采丝双巨絙。\n我行枉矢復蛇蹙，三步一呼劳我仆。\n前旌已作鹤穿云，后队方如蚁缘木。\n千条倒涧淙大壑，百丈层冰冻垂瀑。\n无云而云苍翠横，无风而风𠿕𧇠声。\n崖穷东转路忽平，长杨老柏森成城，朱栏碧砌上窈冥。\n莲花三峰只对面，仙人玉女如相迎。\n却临北岭望吾郭，万瓦一垤令人惊。\n孔侯翛然顾我语，高真之居隔风雨，下视人寰如此许。\n此中岂但蛮触微，千古纷争几是非。\n我言人处世，此见释氏义。\n人食地上谷，足固不离地。\n我今正在阿堵中，与君安得生两翅。\n却忆隋文驾六龙，意比姬满朝河宗。\n当时万骑留山麓，登临已卷长江东。\n翠微宫裏亦如此，依然古殿对乔松。\n何况山中携妓裴御史，犹唱当时霜月空。\n与君江南厌山水，香垆双剑俱梦中。\n异乡同宦对绝景，令我不指东飞鸿。\n立戒兵厨酿春酒，要看雪尽山花红。\n不须堕泪似羊守，且可骑马同山公。",
        "dynasty": "宋",
        "collection_info": null
    },
    {
        "title": "听阎子常平戎操",
        "author": "晁补之",
        "content": "峄阳之孤桐，踣自霹雳斧。\n龙伏之灵林復古，断文横截丝百缕。\n下垂七轸如牛乳，上有明星稀可数。\n当轩拂拭待君鼓，君心有在君未语。\n仲尼昔时从师襄，颀然一人犹望羊。\n我独怀之千古长，杖策不省颐之忘。\n去年河决疮未补，今年赤地无禾黍，像龙焚尪亦何取。\n堂上平戎不敢听，且激南风召时雨。",
        "dynasty": "宋",
        "collection_info": null
    },
    {
        "title": "同杨希仲吴子进李希孝张景良北关纳凉晚过大安寺",
        "author": "晁补之",
        "content": "君不见少陵翁，昔时亦厌在泥滓，青鞋布袜翁自喜。\n上关流水入城来，青苹之末风未已。\n驾言出游我无酒，张侯为致尊中旨。\n可怜筑室宁封池，下有千房并万蕊。\n官曹十九民事聒，况乃坐堂环榜捶。\n扬波沐髮安在哉，我曹官冷奚不来。\n日长飞鸟困塌翼，龟出仰喙鱼张腮。\n南箕不哆少女默，焦暍坐恐昆虫猜。\n杨君尝揽辔，独出无把袂。\n古藏大般若，中天立华厦。\n同游得吴李，张子亦予社。\n登临物色为我豪，长空吹雨来萧骚。\n原为起伏河出没，雾作吞吐山卑高。\n君不见幕中羣公府曹掾，清谈接武金闺彦。\n平明趋府罢亭午，宁有食顷坐閒燕。\n我曹放意诚崛奇，王事鞅掌惭周诗。\n嵇康不堪章服裹，此事恐得通人嗤。\n李侯挽我未宜下，世间一笑如此寡。\n鄙夫敢慕从事贤，少日采薪勤两肩。\n草玄亦投阁，醉者坠不愕。\n安能学丁君，高举似黄鹤。\n一廛平生事，百壶中虑廓。\n且当俛仰宇宙间，子欲观海须观澜，所思安在良阻艰。\n李侯有嘉意，语若茧绪曳。\n不应开口烦睥睨，爱身为物太早计。",
        "dynasty": "宋",
        "collection_info": null
    },
    {
        "title": "同张子望颜伯仪上关纳凉",
        "author": "晁补之",
        "content": "高阁无风华屋热，正午四邻还往绝。\n张侯不厌过市烦，呼我柳堤鸣躞蹀。\n城如虬背卧逶迤，城上戍楼虬白鬐。\n一水贯来深宛转，万家围去绿参差。\n嚣尘塞眼那能避，未暇解衣聊埽地。\n可怜繫马着垂杨，可怜台榭对池塘。\n无限芳洲生杜若，芙蓉菡萏倚新粧。\n鸳鸯相对鸬鷀舞，飞去黄鹂独无语。\n登槃未用伐蛟鼍，苦菜黄瓜亦堪数。\n张侯河目须垂膺，齿如明玉嚼寒冰。\n未须坐上白羽扇，谈言自足驱青蝇。\n司业高情勿寂莫，仲宣从军良可乐。\n欲看诗句出嵌崆，更饶酒量开磅礴。\n广文憔悴独何人，男儿三十四方身。\n相逢得意吐然诺，俸二百钱终不贫。\n野桥伛偻风吹髮，徙倚门关临嵽嵲。\n江湖平日忆苏侯，更咏夕阳明观阙。\n人语喧喧未听回，木兰晚放水萍开。\n黄昏下马天似漆，急雨倾屋翻狂雷。",
        "dynasty": "宋",
        "collection_info": null
    },
    {
        "title": "开梅山",
        "author": "晁补之",
        "content": "开梅山，梅山开自熙宁之五年。\n其初连峰上参天，峦崖盘{山敛}阂群蛮。\n南北之帝凿混元，此山不圮藏云烟。\n跻攀鸟道出荟蔚，下视蛇脊相夤缘。\n相夤缘，穷南山。\n南山石室大如屋，黄闵之记盘瓠行迹今依然。\n高辛氏时北有大戎寇，国中下令购头首。\n妻以少女金盈斗，遍国无人有畜狗。\n厥初得之病耳妇，以盘覆瓠化而走。\n堪嗟吴将军，屈死㹞㹞口。\n帝皇下令万国同，事成违信道不容。\n竟以女妻之，狗乃负走逃山中，山崖幽绝不復人迹通。\n帝虽悲思深，往求辄遇雨与风。\n更为独力之衣短后裾，六男六女相婚姻。\n木皮草实五色文，武溪赤髀皆子孙。\n侏离其声异言语，情黠貌痴喜安土，自以吾父有功母帝女。\n凌夷夏商间，稍稍病侵侮。\n周宣昔中兴，方叔几振旅。\n春秋绝笔逮战国，一负一胜安可数。\n迩来梅山恃险阻，黄茅竹箭霪雾雨。\n南人颠踣毙溪弩，据关守隘类穴鼠。\n一夫当其阨，万众莫能武。\n欲知梅山开，谁施神禹斧。\n大使身服儒，宾客盈幕府。\n檄传傜初疑，叩马卒欢舞。\n坦然无障塞，土石填溪渚。\n伊川被髮祭，一变卒为虏。\n今虽关梁通，失制后谁御。\n开梅山，开山易，防獠难，不如昔人闭玉关。",
        "dynasty": "宋",
        "collection_info": null
    },
    {
        "title": "富春行赠范振",
        "author": "晁补之",
        "content": "钱塘江北百里余，涨沙不復生菰蒲。\n沙田老桑出叶粗，江潮打根根半枯。\n八月九月秋风恶，风高驾潮晚不落。\n鼓声冬冬橹咿喔，争凑富春城下泊。\n君家茅屋并城楼，不出山行不记秋。\n越舶吴帆亦何故，今年明年来復去。",
        "dynasty": "宋",
        "collection_info": null
    },
    {
        "title": "胡戢秀才效欧阳公集古作琬琰堂",
        "author": "晁补之",
        "content": "君不见庐陵公，往为学士修书日。\n诏畀千金访遗逸，遗文逸字往往出。\n故都易姓几兵火，量臀鼎腹细诘诎。\n道人岣嵝空有闻，丘陵仙鬼事恍惚。\n共和十鼓记亡一，峄山肉在无復骨。\n云阳八体又瓜剖，至使汉童讹尉律。\n世儒诡正何足臧，公家安取千轴藏。\n仲尼犹及史之阙，有马借人吾敢忘。\n题籤甲乙颍水阳，后来胡君癖膏肓。\n倾家自构琬琰堂，搜罗近出补厥亡。\n荒林圮冢见未尝，南观禹穴计渺茫，闭门睥睨在一床。\n常恨平生好古家无力，骑马蹊田观断刻。\n中郎二字烦走驿，率更三日劳野食。\n长年囊褚况易掷，儿作摹朱妇遮壁。\n愿从胡君丐无有，十百数中聊取仂。\n胡君今逸民，盱眙不见十五春。\n坐令铅椠老壮士，朝廷岂无忧国人。\n曩时豪气今谁在，会面只谋千日醉。\n听君汗漫驰古先，世事无何付蝉蜕。",
        "dynasty": "宋",
        "collection_info": null
    },
    {
        "title": "和缙云守关彦远浮山作",
        "author": "晁补之",
        "content": "广陵形胜昔所闻，昆冈作轴江为门。\n西来蜀道从万里，伏堆藏阜争崩奔。\n盘挐蹙踏得江住，精铁一亩岿然存。\n半潜屋牖半出户，鼍龟见背熊罴蹲。\n我行平地是绝顶，叹息但以指爪扪。\n谁言一水限南北，壅遏势极逾腾骞。\n不然安得江南之山踊跃出，中流浮玉犹崷崒。\n操权高视竞瓜分，岛夷索虏何烦述。\n木兰水调更凄凉，延和小语尤苍猝。\n周公卜雒贵坦平，亦言有德易以兴。\n真人龙飞狐兔窘，御营周堑压芜城。\n大明寺中老竹在，九曲池上新荷生。\n君胡闻此不数往，地中顽矿烦嘲评。\n自言家世西湖侧，惯闻洗土开南屏。\n欲空息壤发幽秘，河曲定笑劳精诚。\n君不见珊瑚玲珑石上吐，海底有山那可睹。",
        "dynasty": "宋",
        "collection_info": null
    },
    {
        "title": "试院求李唐臣画",
        "author": "晁补之",
        "content": "有客携来白团扇，看君画出翠微峰。\n忽然陂水变阴雾，便有松林吹晚风。\n松林陂水静何极，何处归舟天际识。\n韦侯直榦傥不难，杜陵东绢那能惜。",
        "dynasty": "宋",
        "collection_info": null
    },
    {
        "title": "黄河",
        "author": "晁补之",
        "content": "黄河啮小吴，天汉失龟鼈。\n灵原潭下藕烂死，只有菖蒲不生节。\n白马桥边迎送胡，冀州断道无来车。\n新堤筑得高嵽嵲，旧堤杵声未可绝。",
        "dynasty": "宋",
        "collection_info": null
    },
    {
        "title": "酬李唐臣赠山水短轴",
        "author": "晁补之",
        "content": "大山宫，小山霍，欲识山高观石脚。\n大波为澜，小波为沦，欲知水深观水津。\n营丘于此意独亲，杜侯所与復有人。\n不见李侯今五载，苦向营丘有余态。\n齐纨如雪吴刀裁，小毫束笋缣囊开。\n经营初似云烟合，挥洒忽如风雨来。\n苍梧泱漭天无日，深岩老树洪涛入。\n榛林闇漠猨狖寒，苔藓侵淫螺蚌湿。\n纷纷禽散江干沙，有风北来吹蒹葭。\n前洲后渚相随没，行子渔人归径失。\n李侯此笔良已奇，我闻李侯家朔垂。\n跨河而北宁有之，曷不南游观禹穴。\n梅梁鏁涩萍满皮，神物变化当若斯。\n元君画史虽天与，我论绝艺无今古。\n张颠草书要剑舞，得意可无山水助，他日李侯人益慕。",
        "dynasty": "宋",
        "collection_info": null
    },
    {
        "title": "题惠崇画四首  其一",
        "author": "晁补之",
        "content": "东风回，江上渚，何处来，双白鹭。\n灼灼岸间桃，依稀兰杜苗。\n一衔湍濑鳞，一下青林梢，潇湘绿水春迢迢。",
        "dynasty": "宋",
        "collection_info": null
    },
    {
        "title": "题惠崇画四首  其二",
        "author": "晁补之",
        "content": "老柳无嘉色，红蕖羞脉脉。\n宛在水中洲，双鹅羽苍白。\n何须玩引颈，颠到写经墨。\n惟应一临流，当暑袗絺绤。",
        "dynasty": "宋",
        "collection_info": null
    },
    {
        "title": "题惠崇画四首  其三",
        "author": "晁补之",
        "content": "一雁孤风乍临渚，两雁将飞未成举，三雁群行依宿莽。\n芦花已倒江上风，云间分飞那可同。",
        "dynasty": "宋",
        "collection_info": null
    },
    {
        "title": "题惠崇画四首  其四",
        "author": "晁补之",
        "content": "天高霭霭云昏，江阔霏霏雪繁。\n渚下鸭方远泛，枝间雀不闻喧。\n鄙夫此志相依，生涯稊稗同微。\n欲具沙边短艇，波涛岁晚人稀。",
        "dynasty": "宋",
        "collection_info": null
    },
    {
        "title": "拟乐府十二辰歌",
        "author": "晁补之",
        "content": "鼷鼠食牛牛不知，牛不愿骍而愿犂。\n虎噫来风皮见藉，兔狡宅月肩遭胹。\n欲兆幽烽二龙死，独微晋泽一蛇悲。\n失马吉凶方聚门，亡羊臧谷未宣分。\n沐猴冠带去始惬，木鸡风雨漠何闻。\n不须皎皎吠蜀狗，阮子与猪同酒樽。",
        "dynasty": "宋",
        "collection_info": null
    },
    {
        "title": "二十八舍歌",
        "author": "晁补之",
        "content": "戎菽有角原桑黄，客愁唧啧闻扈亢。\n转蓬无氐行役晚，蟋蟀在房思妇惋。\n男儿有心事弧矢，十年风光随马尾。\n长鬚舂米婢借箕，斗酒为君聊解颐。\n谁怜长夜饭牛苦，安能卧泣羞儿女。\n平生未入君此室，一庐翛然四壁立。\n文章奎躔动圆天，贫有余富黔娄贤。\n功名不羞烂羊胃，灭昴擒胡未能计。\n谁能简毕老此生，不用诹觜招忿争。\n世事参商君此行，桂酒椒浆石井美。\n山鬼幽篁衣薜荔，暮江老柳繫归船。\n蛟宫涵星动深渊，张帆自惯夕风恬。\n九折摧轮鹄翼短，他年君车当轸转。",
        "dynasty": "宋",
        "collection_info": null
    },
    {
        "title": "行路难和鲜于大夫子骏",
        "author": "晁补之",
        "content": "赠君珊瑚夜光之角枕，玳瑁明月之雕床。\n一茧秋蝉之丽縠，百和更生之宝香。\n秾华纷纷白日暮，红颜寂莫无留芳。\n人生失意十八九，君心美恶那能量。\n愿君虚怀广末照，听我一曲关山长。\n不见班姬与陈后，宁闻衰落尚专房。",
        "dynasty": "宋",
        "collection_info": null
    },
    {
        "title": "跋遮曲",
        "author": "晁补之",
        "content": "君不见鲁中羣儿歌跋遮，跋遮跋遮何语耶。\n吴歈越吟初不省，恐自塞北传胡笳，跋遮胡为乐中华。\n试歌河涨水渐车，河中耕泥春种麻。\n麻生三岁不开花，腰菱两角黑如鸦。\n渔父笑且语，谁能跋遮舞。\n君不见前年大旱河草黄，草中鱼子化飞蝗。\n又不见往年大雨雨决渠，渠中朽瓜生老鱼。\n蝗飞食场谷，击鼓烦趁扑。\n我家家具如笋束，今年梁山挠浊淤，儿无锄麻姑来渔。\n荷锄往卖锄，买网空市无。\n丁丁斲船斲屋栌，艇子如星唤施罛。\n夜唱跋遮曲，羣鸣起白鳬。",
        "dynasty": "宋",
        "collection_info": null
    },
    {
        "title": "长安行赠郭法曹思聪",
        "author": "晁补之",
        "content": "越罗作衫乌纱帻，长安青云少年客。\n梁门门西狭斜陌，飞阁氤氲多第宅。\n南威十五桃花色，箫管哀吟动魂魄。\n银槽压酒倾琥珀，青丝络头飞赭白。\n韩狗胡鹰快多获，少年意气区中窄。\n金昆玉季盈十百，君独飘翩异风格。\n十岁铅丹事书册，岂徒新丰困寒阨。\n能犯龙头请恩泽，送君此行无怆恻，努力功名传烜赫。\n它年寻我吴山侧，踯躅盈山禽磔磔。",
        "dynasty": "宋",
        "collection_info": null
    },
    {
        "title": "悲来行哭石起职方",
        "author": "晁补之",
        "content": "悲来乎石君，吾何悲夫，斯人婉兮河之津。\n厖眉白面照青春，朱绂斯煌映路尘。\n翩翩者骥银鞍新，东来奇意安所伸，大野既潴唯赤坟。\n谷垂颖，麻敷芬，亡逋来復瓦鳞鳞，高堂击鲜会众宾。\n宾起舞，君欣欣，何人末至居客右，西郭之一儒迂且贫。\n迂且贫，自隗始，能招剧辛致乐毅，四方游士争来奔。\n户内光仪亦可论，大息拖缙绅。\n中息气氤氲，小息秀眉目，天上青秋云。\n朱旗画舸长堤曲，去时箫鼓黄尘覆。\n无復当年子产归，至今人作婴儿哭。\n西郭之一儒，无事门生苔，久雨足不行官街。\n常时门前车马客，旧雨自来新不来。\n听我陈，张叔卿，孔巢父，皆隠沦，无人汲引长饥辛。\n日午不出开衡门，前侯后相安敢论，忧杀口间纵理纹。\n长恸吾邦对遗迹，耿耿一心谁我识。\n徐君已死剑不忘，心已许君那復惜。",
        "dynasty": "宋",
        "collection_info": null
    },
    {
        "title": "鸾车引",
        "author": "晁补之",
        "content": "推鸾车，伐鼍鼓。\n从帝子，迎天女。\n天女喜，立龙旗。\n冯小宝，光陆离。\n云斑斑，覆铜山。\n新城鸣鴂如乳乌，飞来为尔栖青梧。\n控鹤府令云衣裾，仆射窜死令公诛。\n妇惧儿无呼，儿呼惊索胡。\n宜都内人立次且，手擎何物金唾壶，请为大家画长图。\n徐公子，譁且止，卿无来，明堂屡舞覆龙杯。\n覆杯之傍戏大鼠，卿欲投之梁公惧。",
        "dynasty": "宋",
        "collection_info": null
    },
    {
        "title": "赠戴嗣良歌时罢洪府监兵过广陵为东坡公出所获西夏刀剑东坡公命作",
        "author": "晁补之",
        "content": "三郎少日如乳虎，代父搏贼惊山东。\n硬弓长箭取官职，自说九战皆先锋。\n将军拳勇馈不继，痛惜灵武奇谋空。\n城头揶揄下俯走，壮士志屈羞填胸。\n平生山西踏霜雪，洪府下湿号儿童。\n闻名未识二十载，初见长揖东坡公。\n锐头短后凛八尺，气似饮井垂檐虹。\n只令不语当阵立，望见已是千夫雄。\n往年身夺五刀剑，名玉所擐犀札同。\n晨朝携来一府看，窃指私语惊庭中。\n红粧拥坐花照酒，青萍拔鞘堂生风。\n螺旋铓锷波起脊，白蛟双挟三苍龙。\n试人一缕立褫魄，戏客三招森动容。\n东坡喜为出好砺，洮鸭绿石如坚铜。\n收藏入匣人意定，蛾眉稍进琉璃钟。\n太平君子尚小毖，戒惧邾小毋荓蜂。\n舞干两阶庶可睹，跳空七剑今何庸。\n我为苏公起扬觯，雅歌缓带聊堪同。\n从公请砺归作砚，闻公尝谏求边功。",
        "dynasty": "宋",
        "collection_info": null
    },
    {
        "title": "秋夜古风",
        "author": "晁补之",
        "content": "瑶池始波县圃风，邓林飞叶云搅空。\n人间栎社几黄落，晓窗洗黛悲青铜。\n常嗟彭祖悔杖晚，不见王母桃花红。\n安知帝怒削龙伯，舆峤已没归墟中。\n楚人方復感时节，申旦不寐同秋虫。\n虚堂气入枕簟肃，熟寐不復闻嗈嗈。\n大言身塞不得仰，了语无异鸿毛烘。\n天如旋磨人蚁却，更千万日劳何功。\n汉南种柳人笑尔，江潭悽怆雕形容。\n小楼遐观午夜阒，凉月不尽山无穷。\n一身逆旅过万物，千古昨梦如惊蓬。\n胡床收虑暂一息，杲杲已上扶桑东。",
        "dynasty": "宋",
        "collection_info": null
    },
    {
        "title": "苕霅行和于潜令毛国华",
        "author": "晁补之",
        "content": "苕溪清，霅溪绿，溪水湾环绕天目。\n山间古邑三百家，日出隔溪闻打衙，长官长髯帽乌纱。\n不曾执板谒大尹，醉卧紫兰花影斜。\n紫兰花开为谁好，年年岁岁溪南道。\n不见西陵白髮人，荆江夜雪唱阳春。\n阳春绝唱和者寡，客醉闻之双泪洒。\n夜来魂梦海中山，缥缈云涛烟浪间。\n云涛烟浪不可渡，睡觉秋风落桐树。\n秦吉了，秦吉了，言语无人会。\n无人会得奈君何，且向紫兰花下醉。",
        "dynasty": "宋",
        "collection_info": null
    },
    {
        "title": "冤朐路",
        "author": "晁补之",
        "content": "棠梨叶战风骚骚，纸钱窸窣鸣空郊。\n背人独鸟归寒巢，予亦投村指横桥。\n茅檐霜月照征袍，夜冷不寐闻狐嘷。\n悼我为生良已劳，两手如龟髀肉消。\n青楼公子烧兰膏，雪压屋倒饮方豪，睡觉三竿红日高。",
        "dynasty": "宋",
        "collection_info": null
    },
    {
        "title": "芳仪怨",
        "author": "晁补之",
        "content": "金陵宫殿春霏微，江南花发鹧鸪飞。\n风流国主家千口，十五吹箫粉黛稀。\n满堂侍酒皆词客，拭汗争看平叔白。\n后庭一曲时事新，挥泪临江悲去国。\n令公献籍朝未央，敕书筑第优降王。\n魏俘曾不输织室，供奉一官奔武彊。\n秦淮潮水钟山树，塞北江南易怀土。\n双燕清秋梦柏梁，吹落天涯犹并羽。\n相随未是断肠悲，黄河应有却还时。\n宁知翻手明朝事，咫尺人生不可期。\n苍黄三鼓滹沱岸，良人白马今谁见。\n国亡家破一身存，薄命如云信流转。\n芳仪加我名字新，教歌遣舞不由人。\n采珠拾翠衣裳好，深红退尽惊胡尘。\n阴山射虎边风急，嘈杂琵琶酒阑泣。\n无言遍数天河星，只有南箕近乡邑。\n当时千指渡江来，同苦不知身独哀。\n中原骨肉又零落，寄诗黄鹄何当回。\n生男自有四方志，女子那知出门事。\n君不见李君椎髻泣穷年，丈夫飘泊犹堪怜。",
        "dynasty": "宋",
        "collection_info": null
    },
    {
        "title": "五丈渠",
        "author": "晁补之",
        "content": "五丈渠，河水啮堤三里余。\n悬流下喷水渤潏，讹言相惊有怪物。\n泺东渔子浮两舠，清晨径流双鬣摇。\n惊人跳起横触岛，大鲟十尺长夭矫。\n杀之信宿不敢言，并村稍稍闻者諠。\n伐鳞封肉担揭去，两日一村猫犬饫。\n夜来水泛州西原，青青百顷白波翻。\n里巫推变咎渔子，豫且贼神实为此。\n此邦一年不谷食，卖鱼取钱当常职。\n闻道相家口，津人无敢凭。\n大鱼死，小鱼灵。",
        "dynasty": "宋",
        "collection_info": null
    },
    {
        "title": "贾硕秀才得两圭有邸",
        "author": "晁补之",
        "content": "混沌既凿元气痡，鸿源滔天尧曰吁。\n羽渊之化三足逋，玄圭告功闻禹书。\n姚虞班器奔九区，涂山合瑞群辟趋。\n三朡肆伐夏宝俘，下逮血祭仍疈辜。\n飨有明德繄玉如，霍山属之医无闾。\n裂崖剖璞陈璠玙，追琢出美山为虚。\n两圭礼地四望俱，寸尺可识形可图。\n缗城之西物色古，霹雳野火烧墙堵。\n大氓筑室动千杵，奔泉启锸幽奇睹。\n阴溪埋冰剥寒土，浓氛却埽孤月吐。\n森然𥈭立疑未举，荧荧幽光射败筥。\n邻人进说田父怖，张伯不敢私自取。\n初来画地为予语，邸圆中规圭合矩。\n瓌奇未可一二数，嬴颠刘蹶分莽卤。\n礼严登降谨仰俯，牲玉不加随豆簠。\n饩羊之存良小补，此宝岂徒周石鼓。\n酆城尺铁尚可神，老虬跃水生雷雨。",
        "dynasty": "宋",
        "collection_info": null
    },
    {
        "title": "阎子常携琴入村",
        "author": "晁补之",
        "content": "阎夫子，通古今，家徒四壁犹一琴。\n今年二月雨霖霪，喜君壠麦如人深。\n屋间幽默咸池音，高山流水我非听，听我说君辛苦吟。\n薛老村西十里地，旱日燎原无柳林。\n芒鞋曳杖逐镰笼，当午未食饥烧心。\n芸芸麦田翻黄波，蝻虫盘穗如蜗螺。\n麦未收打催种豆，屋下迹少田间多。\n阎夫子，时我过，我与夫子良同科。\n四体虽勤口餔众，煮豆然萁穷奈何。\n人谓君琴语辛苦，此曲无乃伤天和，君不见夫子宋围不糁犹弦歌。",
        "dynasty": "宋",
        "collection_info": null
    },
    {
        "title": "赠余樗年试院作",
        "author": "晁补之",
        "content": "平生车轨周四方，结交童龀老相忘。\n异哉余子久弥芳，吴人犹记称周郎。\n河豚入网荻芽长，宜兴罨画烟水苍。\n风雩春服真少狂，不愧戴崇升后堂。\n横戈笔陈倒千枪，叔鸾独步禹出羌。\n世儒胶扰何足臧，说食不救饥求粮。\n瞥思振衣千仞冈，空林无人一绳床。\n五车纯束不在旁，欲彻梯磴排空骧。\n钟山春水绕城隍，从师不惮白笈装。\n矢锋相触尘不扬，骊黄牡牝若灭亡。\n子严主簿志不偿，厌见朱墨纷伧囊。\n西风云日思帝乡，东华拜敕鳬缀行，黄昏阊阖飞骕骦。\n虚堂节候变金商，闭门蟋蟀鸣我房。\n吾君仁圣周成王，屏驱虎豹开明光。\n山龙粉米杂青黄，多儒可赞至治香。\n园檀山石岂荒凉，潢污蕰藻须豆觞。\n愿君与借羽翮翔，贤书蚕列升未央。\n君如病鹘待秋霜，牛衣未可悲王章。\n公朝道闢五达庄，服襄按节缓勿忙。\n梦松生腹渠不祥，莫车上儛应循墙。\n功成归饮沆瀣浆，发机要若黄间张。",
        "dynasty": "宋",
        "collection_info": null
    },
    {
        "title": "次韵都尉王晋卿天驷监邂逅作兼呈坐客",
        "author": "晁补之",
        "content": "平生杜元凯，学问光奕世。\n戚联帝室未要论，烜赫功高羊叔子。\n赤霄翔舞须威蕤，孔翠文章岂其累。\n崇台作山池作湖，富贵所要声名俱。\n酒樽诗句得过薄，小隠山城殊未疏。\n曹侯词翰诸公客，惯听清歌耳倾侧。\n天闲两骥看追风，晴轩忽下饮河虹。\n拳毛妙画不可见，颜公笔精如对面。\n邓张不醉无揽辔，烧烛林间鹊飞起。\n第语曹侯继张燕，邻榼如渑不忧浅。",
        "dynasty": "宋",
        "collection_info": null
    },
    {
        "title": "邓御夫秀才为窟室戏题",
        "author": "晁补之",
        "content": "君不学冯驩弹铗从薛公，贷钱烧券悦市佣。\n又不学鲁连约矢射聊城，笑夸田单取美名。\n何为空郊独坐一茅屋，深如鱼潜远蛇伏。\n荒檐野蔓幽莫瞩，窥户下投如坠谷。\n其外桑麻杂蔬菽，白水寒山秀川陆。\n秋风萧萧吹苜蓿，晚日牛羊依雁鹜。\n朱书细字传老子，蠹穴蜗穿无卷轴。\n我来不暇问出处，但爱君居伯夷筑。\n九月九日秋气凉，芙蓉黄菊天未霜。\n登高能赋岂我长，从君此庵时相羊。\n不用糟丘讥腐肠，酒酣犹能歌楚狂。\n我敬先生不敢量，二三子者亦自强，洁身乱伦非所望。",
        "dynasty": "宋",
        "collection_info": null
    },
    {
        "title": "扬州被召着作佐郎自金山回阻冰效退之陆浑山火句法",
        "author": "晁补之",
        "content": "二年官扬犹一炊，丞聋毋害守不讥。\n帝知无功呼返之，具舟从江民不知。\n道傍愚叟为涕洟，岂无爱人如尔为。\n我谢叟归视汝儿，风号鸿潦水涸陂。\n冰塞川船不可移，白蜺横野光逶迤。\n寒威上射小日规，旦行一里方午维。\n十日繫野儿啼饥，中无载盗过不窥。\n官令十夫为操椎，耶许相力哀復疲。\n我笑遣夫是安施，霜不杀草圣所欷。\n岁十一月冰固宜，逆天进亦不可几。\n为儿抟饭儿安嬉，宁三月暖犹流凘。",
        "dynasty": "宋",
        "collection_info": null
    },
    {
        "title": "澶守谏议韩璹祷雨有应",
        "author": "晁补之",
        "content": "长蜺饮井井欲干，白鼍鸣窟凄风寒。\n公马未驾阴漫漫，公归湿幕濡旌幡。\n霜刀不染鹅颈殷，涂龙安享雩舞闲。\n隰桑有沃柔可攀，小麦青青大麦攒。\n拜公起舞公颜欢，明日空阶响夜阑。\n屋漏不復愁衣单，帡幪广厦安如山。",
        "dynasty": "宋",
        "collection_info": null
    },
    {
        "title": "依韵和子充杂言",
        "author": "晁补之",
        "content": "君不见东方朔，避世金马门，侏儒倡郭同陆沉。\n滑稽突梯意已深，不如孙登闭口逃苏门。\n身犹孤凤无与邻，心知嵇生未识真。\n儿童读书闻入孝，遭时有用可以移于君。\n孔子繫易辞，尊干而卑坤。\n耦耕未足问礼则，鸟兽固自群荆榛。\n孟尝声势，一旦消歇，冢上之牧良可悲。\n苟为贫贱不济物，身死泯然俱若兹。\n闻君早慕栖竹林，何忽作此悲来吟。\n严君肥遯业讨论，少年宜自有异闻。\n穷达俱性外，学者所不陈，惟勿枉道宁屈身。\n岂欲行不由径如灭明，不然不欲乞酰于邻同微生。\n白驹虽洁，空谷难久将谁亲，当诗一篇差可人。\n秋兰蘼芜亭下生亦蕃，夫人自有美子何足言，采撷但慰吾愁魂。\n吟诗作赋北窗词更妍，万言不直一杯何足怜，咿呦聊用穷吾年。\n能来西畴清坐一榻横，长饥亦不轑釜云无羹。\n荀卿论义荣，径庭大不近人情。\n是非亦置之，古人踽踽凉凉生何为。\n扬雄择中庸，反骚痛湘纍。\n我今不见雄，此心犹为君子夷。\n世间趣舍不同，岂但羊枣鲙。\n陶潜自谓，结庐人世。\n无车马喧，心远能尔。\n安有郑君，其门如市。\n亦能自谓，我心如水。",
        "dynasty": "宋",
        "collection_info": null
    },
    {
        "title": "径山",
        "author": "晁补之",
        "content": "盘崖绕壑步步高，仆痡马乏游人劳。\n五峰崛起干云霄，众山奔走争来朝。\n我行直欲犯星杓，意彻绝顶纔山腰。\n松间鸟语如我招，仰见白塔当林梢。\n檐携上下若桔槹，路穷飞楼鬰岧峣。\n钦翁未来蔽菅茅，山精木怪讙游傲。\n麏驰虺窜狌鼯跳，灵景晦昧何由昭。\n忽然飞锡从江皋，穷探不惮东峰遥。\n曲腰丈人白丝袍，再拜辞前风雹飘。\n三百年来响钟铙，闽商海贾输金刀。\n直栏横牖山周遭，晨参夜讽声嘈嘈。\n碧杉紫柏罗旌旄，客来六月忘炎歊。\n明月庵前醉松醪，白云峰顶瞰吴郊。\n鹅毛一点钱塘潮，钱王宫阙如累樵。\n临之股栗精魄超，归不得寐心摇摇。\n含辉孤亭立峣崤，此地览景尤难逃。\n五更月落禽嘲嘲，阳乌欲上海水烧。\n晦明变化不终朝，倏阴忽晴状莫描。\n夜阑灯青雨飘萧，偶坐两客论幻泡。\n探玄穷妙窥寂寥，破除世事无丝毫，不奈诗思犹强豪。\n归时日没红霞消，荒崖老木山蝉号。",
        "dynasty": "宋",
        "collection_info": null
    },
    {
        "title": "次韵太学宋学正遐叔考试小疾见寄",
        "author": "晁补之",
        "content": "萧然如裴叔则，颊毛疏復长。\n邈然如王夷甫，高致宜庙廊。\n功名四皓云泉外，诗赋三闾草木香。\n君莫夸熙宁登科面玉雪，只今未老鬓髮苍。\n不应弹琴酒鑪坐，消渴还有禅病缚。\n不忘相抛白社一岁长，浮我杜举须十觞。\n结交齐东李文叔，自倚笔力窥班扬。\n谈经如市费雌黄，冰炭何用置我肠。\n胜游独不思迎祥，漾舟荷陼水中央。",
        "dynasty": "宋",
        "collection_info": null
    },
    {
        "title": "淮壖",
        "author": "晁补之",
        "content": "淮壖日没风卷沙，黄昏飞雪如落花。\n孤舟有客寒不饮，欹枕关篷夜忆家。\n雪飞篷底洒我额，篷隙虚明来晓色。\n纸屏布被风飕飕，惊起开篷满船白。\n船头雪重折黄芦，下有宿雁惊相呼。\n天寒四野无行客，冻卧孤舟愁盗贼。\n厌闻淮浪打船声，原上风号天正黑。\n土膏已动春阳来，安得长风扫雾开。\n豁然天外见白日，为君挂席凌清淮。",
        "dynasty": "宋",
        "collection_info": null
    },
    {
        "title": "寄怀寿光主簿四叔父",
        "author": "晁补之",
        "content": "我初就学首未冠，叔父不以童儿看。\n我今生年二十一，叔父晚作东州官。\n侧身西望不得见，泪下两脸何汍澜。\n青春白日不照贫士屋，使我四壁长年寒。\n六年两岁从进士，晚学扬雄识难字。\n贷钱乞米出都门，鼓腹吹篪入吴市。\n读书击剑老死终，何为古来慷慨无人知。\n上有九重之青天，下有百尺之黄泥。\n收声藏热等雷火，白杨蔓草秋风悲。\n生亦不可料，死亦不可量。\n荆山长号刖两足，何如船尾歌沧浪。\n我不能钩章抉句攀俊造，又不能赤鸡白狗追年少。\n矫首翻肠无一言，归去吴松学渔钓。\n主簿卑官何所施，秋来两鬓应生丝。\n阿宜已冠无成事，犹忆它年冬至诗。",
        "dynasty": "宋",
        "collection_info": null
    },
    {
        "title": "收麦呈王松龄秀才",
        "author": "晁补之",
        "content": "晁庄寂莫依东山，王庄负郭容往还。\n东山刺蓟深一尺，负郭家近饶盘餐。\n穿鞋戴笠随麦陇，旱日炎炎烟燎颜。\n贱贫辛苦事当尔，君屋鳞鳞三百间。",
        "dynasty": "宋",
        "collection_info": null
    },
    {
        "title": "花林示杨彭年秀才",
        "author": "晁补之",
        "content": "花林远望春阳浮，卒然相值东山头。\n犊儿初乳毛物润，鸦子欲哺鸣声柔。\n一生会合尽天幸，万事反覆非人谋。\n倒头且拟醉千日，相如渴病干咽喉。",
        "dynasty": "宋",
        "collection_info": null
    },
    {
        "title": "莎鸡食蝗",
        "author": "晁补之",
        "content": "居贫得田不百亩，天赐时雨苗氤氲。\n迟明当熟晚未刈，灾蝗夜至如惊军。\n秋风吟茅雨洗瓦，叶上穗落青纷纷。\n常嫌莎鸡聒麦壠，纺车细掉喧晨昏。\n莎鸡可怜尔吻利，驱蝗逐蝻群披分。\n岂惟秋蝉畏螳斧，蝗亦为尔森跳奔。\n天下灾蝗凡几郡，安得尔辈盈千群。\n扬眉振羽如屯云，尔虽强聒谁烦闻。",
        "dynasty": "宋",
        "collection_info": null
    },
    {
        "title": "题李偁推官颐斋",
        "author": "晁补之",
        "content": "无舍灵龟观朵颐，自求口实君自知。\n谁为此者君名之，其说不烦求我诗。\n君家严君业夔伊，虎视眈眈雄四夷。\n四方是维天子毗，汶阳一室大泽陂。\n我往受业拜门垂，闻公一语洗然奇，我归瞠若安可追。\n君才固是麒麟儿，幼读父书壮思施。\n不卑小官乃吾师，况有内乐潜天倪。\n荒城无人谁过之，面城筑室兹逶迤。\n去年秋雨河股移，百草不生苔拥基。\n蚁子缘础蚓粪泥，夜眠不稳忧为池。\n今年闰早春气迟，墙根隙地稍可埤，初植防风种黄耆。\n莱州石鼎青琉璃，地垆宿火风鸣枝，对君长语清未疲。\n外轻内顺生理宜，问从何得聊我治。\n眉州夫子言可规，麻田处士术安期，今之崇丘历九疑。\n见人不语下臂驰，遁逃乎阴食蛤梨。\n君何伧囊不往随，与访汗漫还无时。\n还无时，我何适，北山之南南山北。",
        "dynasty": "宋",
        "collection_info": null
    },
    {
        "title": "答赵滋主簿",
        "author": "晁补之",
        "content": "我昔寻幽径山上，曾傍苕溪弄菱桨。\n南临天目指掌间，隔岭如闻笑言响。\n年来清血断征衣，碧髮丹颜日夕非。\n便欲相期煮白石，与君晚入烟霞飞。",
        "dynasty": "宋",
        "collection_info": null
    },
    {
        "title": "饮城西赠金乡宰韩宗恕",
        "author": "晁补之",
        "content": "大夫盘中定州盏，三举檐花舞凌乱。\n请君行盏且莫稽，为君起赋饮城西。\n城西古道如涧深，东风吹沙不见林。\n虚堂更觉野原阔，榆柳浩浩波涛吟。\n杂花一园来远道，两株江南梅更好。\n樱桃已晚犹烂漫，百株如雪聊可绕。\n常时东风无此寒，常时诸君无此闲。\n且看瓶口似鱼贯，莫惜面文如缬斑。\n大夫工为宋玉赋，思不能涯字无数。\n秀才酷类东野贫，白屋青山愁曲身。\n籍咸不肯羞北阮，主簿高材即仇览。\n成诗午景已妍和，罢酒花开应更多。\n山翁归不醉，当奈岘山何。",
        "dynasty": "宋",
        "collection_info": null
    },
    {
        "title": "答陈履常秀才谑赠",
        "author": "晁补之",
        "content": "驱车触热中烦满，苦无蔗浆冻金碗。\n陈君诗卷可洗心，持作终朝晤言伴。\n男儿三十四方身，布衣不化京洛尘。\n白驹皎皎在空谷，黄鸟睍睆鸣青春。\n子桑之居十日雨，入门不復闻人语。\n形骸正是吹一吷，安用虚名齐后土。\n文章初不用意成，黼黻帝躬临下民。\n时花俚服诮新巧，牛马安所辞吾名。\n禹穴幽奇行可强，江北江南正相望。\n乘涛鼓枻何当往，爱惜水仙桃竹杖。\n不应越女三年留，相见还须未白头。\n蘧生知非苦不早，巨壑夜半遗藏舟。\n达人一言嚆矢疾，相从琢磨悔去日。\n菖蒲正是可怜花，我独闻名不曾识。",
        "dynasty": "宋",
        "collection_info": null
    },
    {
        "title": "和王仲甫病暑",
        "author": "晁补之",
        "content": "吴邦惮暑如蜂虿，河曲还遭长日晒。\n蔗浆金碗頼蠲烦，内託潜阴数为败。\n黄昏乍快风吹髮，驱拊蚊虻坐明发。\n青衫主簿气如云，茂陵无事悲消渴。\n茫洋河伯何为者，两涘无因辨牛马。\n何生狂梦涸归墟，喉舌汤汤未劳泻。\n能来一嗽华池津，七椀清风立有神。\n更寻齿下微妙诀，遣君体适仍魂平。\n案头白纸如堆雪，人事纷纷日将月。\n与君未遇尤四时，利害相磨生内热。",
        "dynasty": "宋",
        "collection_info": null
    },
    {
        "title": "赠送澶州监酒税刘铨殿直",
        "author": "晁补之",
        "content": "顿丘淇水雄朔方，官收榷算资公藏。\n晨朝百贩罗庭堂，望门逆鼻闻椒浆。\n惜哉刘子气方刚，峨冠凛凛颀而扬。\n丈夫有志固难量，短袖不足供倡佯。\n黄河七月鸣浮梁，风埃瘦马景山长。\n刘子何之魏北乡。\n悲歌弹铗邀孟尝，冯驩一语惊齐王。\n况如刘子足自强，读书满腹钳尔吭。\n酆城埋宝夜则光，士惟不用久乃彰。\n不见将军家平阳，遭时有用名焜煌。",
        "dynasty": "宋",
        "collection_info": null
    },
    {
        "title": "和颜随饮酒",
        "author": "晁补之",
        "content": "樊山夜涨河鸣鼓，奎火占中知溽暑。\n颜阖居邻胡子都，共喜夏麋登宴俎。\n参军河北主簿南，骑马相逢不相语。\n市西老屋断人居，自觉天风生广宇。\n青菅席坐土阶湿，黄绠汲泉塼井古。\n翩翩后至王将军，开口相投律呼吕。\n丈夫得意吐然诺，杯酒形骸安足数。\n露顶张颠且勿帻，起舞我能先众客。\n二豪礼法空是非，一斗三杯眼方白。\n中虚呕冷腹横絙，汗如槁壤朝阳蒸。\n咈然烦厌暂莫遏，饮蛇不省疑吞绳。\n豨苓卷桂导停饮，两日不咀公厨冰。\n长篇忽听凤皇曲，却似半岭逢孙登。\n君家铛勺还应洗，须我下床仍食美。\n西池何似汉江长，谁使蒲萄变新泚。\n醉捉蟹螯挛五指，吏部拍浮非在水。\n抱琴宁復待招邀，昨夜雨凉孤兴起。\n金丹定有换肠药，不用俗医论表裏。",
        "dynasty": "宋",
        "collection_info": null
    },
    {
        "title": "压沙观梨",
        "author": "晁补之",
        "content": "邺城旁缺通清沟，城南之水城中流。\n白沙涨陆最宜果，万梨压树当高秋。\n去年花开往独晚，不见琼苞肠欲断。\n隆冬骑马傍高原，却恨枯枝寒日短。\n忽然变化何处来，一夜东风吹雪满。\n晴川极望百畮开，三山银阙正崔嵬。\n杂花不容一朵间，照眼冷艷云为堆。\n堂中置酒对己好，千葩万蕊谁能绕。\n暖景氤氲一片忙，蝴蝶飞来落青草。\n人间浩荡看春光，岂徒田猎心发狂。\n向人惨澹迫归兴，落日岘山催羽觞。\n故园桃李春蹊没，惜哉拔去无奇术。\n明日重寻傥可期，暴雨流阶不能出。",
        "dynasty": "宋",
        "collection_info": null
    },
    {
        "title": "过金堤刘景文",
        "author": "晁补之",
        "content": "云间高堞如云白，草下深濠如草碧。\n逶迤陇断出平堤，前见黄河如带直。\n官居乃在城西原，荒台古木乌鸟翻。\n美人芳气如秋菊，坐令晔晔弃中园。\n不忧泑泽豪不杀，夜识汉中龟鼈在。\n借须走马候水曹，后时此会何由再。\n霸陵往来初避名，执贾不回人更惊。\n无心踯躅路寝养，服车安用仍一鸣。\n未若捧罂何不可，二豪螟蛉与蜾臝。\n况闻举案良亦贤，那爱五花论酒钱。\n不然憭栗坐岁晚，风入衰柳催寒蝉。\n我论李君其趣独，自喻愚公徙王屋。\n是中聊可外形骸，官闲方辔相与来。",
        "dynasty": "宋",
        "collection_info": null
    },
    {
        "title": "送赵燮",
        "author": "晁补之",
        "content": "赵侯慷慨诸公客，少日论兵今髮白。\n自言颇似鞴上鹰，老得一州聊铩翮。\n送行谁復双眼青，断肠红颊倾渌醽。\n停歌自解水苍佩，醉骑紫燕黄河冰。",
        "dynasty": "宋",
        "collection_info": null
    },
    {
        "title": "送石梁赴举",
        "author": "晁补之",
        "content": "鹤知半夜鸡知旦，岁晚淹留客心乱。\n功名识时贵及早，不忍饭牛衣至骭。\n家居负米有季弟，能视明星弋鳬雁。\n男儿业就可以行，桃李荣时腰绶灿。",
        "dynasty": "宋",
        "collection_info": null
    },
    {
        "title": "送张缗子望太常簿",
        "author": "晁补之",
        "content": "张侯于我丈人行，十年江湖心乡往。\n平生独立白雪曲，少时妙誉青云上。\n胡为四十尚飘蓬，逢衣骑马邺城中。\n将军宝帐簪履肃，开府画筵箫鼓雄。\n况復儒宫饱闲暇，堂有丛书竹萧洒。\n论文不厌夜经过，起看北斗插黄河。\n相逢安得怨寂莫，仲宣楼头良可乐。\n何当奇计出番禺，未应长檄开邛筰。\n太常句稽亦不冗，少卿淑问清时重。\n俎豆之事则尝闻，男儿读书业有用。\n归去天边道路长，东风春草满池塘。\n美人不来时晼晚，谁与玩此林间芳。",
        "dynasty": "宋",
        "collection_info": null
    },
    {
        "title": "郑彦能求拟江亭诗",
        "author": "晁补之",
        "content": "亭下流泉三亩隘，谁拟西江晴一派。\n桃李佳名闻昔人，此言虽小可喻大。\n宁非逐楚憔悴身，当是羊裘傲汉人。\n避世墙东王君公，五经纷纶井大春。\n端然养鱼废车马，一身环堵观天下。\n吾人郑子诗句新，高堂素壁开萧洒。\n何当湛湛见青枫，白苹落日慰相逢。\n一亭两槛更何有，波涛风雨船前后。\n莫忆乘槎犯汉津，莫忆楼船下石城。\n尽醉渔阳无好曲，短蓑铜斗平生足。",
        "dynasty": "宋",
        "collection_info": null
    },
    {
        "title": "赠杨景平",
        "author": "晁补之",
        "content": "君不见华阴杨君汉孔子，君生其后无乃似。\n平居恐惧西北隅，力行发愤尚不媿。\n君今鸣橹下长淮，眼明清晓三楚开。\n扬州行矣勿濡滞，江南细雨收黄梅。\n我今正是鸟折翼，肺病三年广文直。\n昔时黄帽榜舟人，却向西湖当不识。\n寄声关子老渔樵，小山桂树不须招。\n乘槎东海未敢必，欲去天台观石桥。",
        "dynasty": "宋",
        "collection_info": null
    },
    {
        "title": "送吴黯赴阙",
        "author": "晁补之",
        "content": "我初官此君未来，君今去此我未往。\n翻飞岂不慕缅邈，留滞何能悲鞅掌。\n学道平生昧蹊径，半世端如走榛莽。\n古人曾病田甫田，切磋安可去吾党。\n东风消雪送鸿雁，南国连山生篠簜。\n为当归梦五湖中，会有高名百寮上。",
        "dynasty": "宋",
        "collection_info": null
    },
    {
        "title": "送陈逸之筠州",
        "author": "晁补之",
        "content": "居贫百草春靃靡，制作舞雩春服美。\n爱君欲赠华韡韡，思君何处无芳卉。\n三年眼花祇欲眠，惊梦往往音跫然。\n单金安所用吾技，术成正復迁刘累。\n不狩何由有貆特，钱镈须勤晚方积。\n呻吟裘氏日已多，恩流三族功比河。\n告行风雨春物空，催花作果黍芃芃。\n亦从梁汴即清颍，湛湛已见江头枫。\n严君被命分符虎，昔者无襦今五袴。\n未劳负米迂山川，姑弟酒中从圣贤。",
        "dynasty": "宋",
        "collection_info": null
    },
    {
        "title": "过刘季孙",
        "author": "晁补之",
        "content": "刘侯岁覆春堤料，居不曾闲须我劳。\n未嫌清浊各有携，匪报琼瑶以为好。\n吏诃单绞自可更，儿笑接䍦从復倒。\n为怜徒步此青袍，重忆归来着黄帽。\n官忙未向林野疏，时清不废诗书傲。\n梨花如雪许重寻，秋实垂墙晚方到。",
        "dynasty": "宋",
        "collection_info": null
    },
    {
        "title": "赠段万顷",
        "author": "晁补之",
        "content": "美人窈窕家南国，可与副笄亲黍稷。\n平生寂莫凤将雏，惭愧木桃犹报璧。\n石城三桨为谁催，万里清江凌不测。\n王门酒肉傲胜诡，岂有邹阳仍下客。\n危词欲洗大夫冤，千载独怀吾祖贤。\n不量腹小文籍博，颇似井蜺轻饮川。\n丈夫趣舍无南北，情亲非为墙屋连。\n子真正用卧谷口，乃有高名諠日边。\n胸中傀磊契何所，自笑柴愚得参鲁。\n借令好问忘足茧，狐腋岂堪黄犬补。\n吾身栎社真寄耳，趣取无用安足数。\n无心俎几彘盘辱，拳曲不羞人厌睹。\n土山出火石为融，羲和当午车隆隆。\n通渠束带过者寡，乃独葛巾终日同。\n倾囷倒廪用饷我，我为牙羽陈编钟。\n蝉声入耳廪节改，别我整骖无愧容。",
        "dynasty": "宋",
        "collection_info": null
    },
    {
        "title": "次韵鲁直谢李右丞送茶",
        "author": "晁补之",
        "content": "都城米贵斗论璧，长饥茗椀无从识。\n道和何暇索槟榔，惭愧云龙羞肉食。\n壑源万畮不作栏，上春伐鼓惊山颜。\n题封进御官有局，夜行初不更驿宿。\n冰融太液俱未知，寒食新苞随赐烛。\n建安一水去两水，易较岂如泾与渭。\n右丞分送天上余，我试比方良有似。\n月团清润珍豢羊，葵花琐细胃与肠。\n可怜赋罢群玉晚，宁忆睡余双井香。\n大胜胶西苏太守，茶汤不美夸薄酒。",
        "dynasty": "宋",
        "collection_info": null
    },
    {
        "title": "与李文叔夜谈",
        "author": "晁补之",
        "content": "中庭老柏霜雪裏，北风烈烈偏激耳。\n诵诗夜半舌入喉，饮我樽中渌醽美。\n升堂辞翰愧非有，何异还家数其齿。\n文章万古犹一鱼，乙丙谁能辨肠尾。\n更惭颇似会稽康，欲语常遭士瑶柅。\n广陵八月未足言，曾使酲醲涊然起，安得谭如子枚子。",
        "dynasty": "宋",
        "collection_info": null
    },
    {
        "title": "赠送张愈秀才",
        "author": "晁补之",
        "content": "秋水幽幽济河道，君挂蒲帆若飞鸟。\n西风黄叶滞公车，鸡黍从君怀故庐。\n男儿自有四方志，世上相期独荣利。\n昔时马周徒步动天子，君今有用当如此。",
        "dynasty": "宋",
        "collection_info": null
    },
    {
        "title": "鲁直復以诗送茶云愿君饮此勿饮酒次韵",
        "author": "晁补之",
        "content": "相茶真似石韫璧，至精那可皮肤识。\n溪芽不给万口须，往往山毛俱入食。\n云龙正用饷近班，乞与粗官诚腼颜。\n崇朝一碗坐官局，申旦形清不成宿。\n平生乐此臭味同，故人贻我情相烛。\n黄侯发轫日千里，天育收驹自汧渭。\n车声出鼎细九盘，如此佳句谁能似。\n遣试齐民蟹眼汤，扶起醉头湔腐肠。\n颇类它时玉川子，破鼻竹林风送香。\n吾侪幽事动不朽，但读离骚可无酒。",
        "dynasty": "宋",
        "collection_info": null
    },
    {
        "title": "次韵苏公翰林赠同职邓温伯怀旧作",
        "author": "晁补之",
        "content": "雪堂蜜酒花作醅，教蜂使酿花自栽。\n堂前雪落蜂正蛰，恨蜂不采西山梅。\n漫浪饮处空有迹，无酒可沃胸崔嵬。\n不知几唤樊口渡，五见新历颁清台。\n邓公昔叹不可挽，素衣未化京雒埃。\n山中相邀阻筇杖，天上对直同金罍。\n只今江边春更好，渔蓑不晒悬墙隈。\n百年变化谁得料，剑光自出丰城苔。\n老儒经济国势定，近臣献纳天颜开。\n蜀公亭上别公处，花柳未逐东风摧。\n尚容登堂谭落屑，不愧索米肠鸣雷。\n因知流落本天命，何必挽引须时来。\n九关沉沉虎豹静，无復极目江枫哀。",
        "dynasty": "宋",
        "collection_info": null
    },
    {
        "title": "次韵文潜馆中作",
        "author": "晁补之",
        "content": "蓬山前临九轨路，三日街晴案吹土。\n直庐凿牖面宫垣，青壁崭崭看垂雨。\n殿阁风斜碧瓦寒，翅湿苍鸢不能乳。\n却思穷巷亦可言，一埽蚊虻通昔苦。\n鬰蒸书课未须忙，午漏传休听天语。\n平生豪气对樽酒，山鸡见镜犹能舞。\n城南寺近晚堪过，笙歌凉月闻千户。\n但忧伏日细君须，割肉无缘待归俎。",
        "dynasty": "宋",
        "collection_info": null
    },
    {
        "title": "次韵太学黄博士冕仲同考试作",
        "author": "晁补之",
        "content": "日边传诏天街暮，草草西城车马聚。\n官曹一见故情亲，宴语识君心志古。\n成安长孺澶渊守，昔君羁游所为主。\n我穷亦号成安客，文采初无君一缕。\n胸中万顷復谁同，正有君家贤叔度。\n官事留人何鞅掌，广文杨柳花飞户。\n好书老未置铅椠，学经晚始羞章句。\n乘槎况自风格有，病颦那可形容慕。\n成诗莫惮继日传，青骢御史呼归去。",
        "dynasty": "宋",
        "collection_info": null
    },
    {
        "title": "復用前韵赠祠部陈元舆",
        "author": "晁补之",
        "content": "行乐曾闻戒迟暮，人生波上飞鳬聚。\n兰亭往事如过雨，山阴修竹空千古。\n陈侯挥翰少年时，三赋声名动人主。\n可是高才弃绳矩，自然采绣非针缕。\n五十天南把一麾，犹得无襦歌叔度。\n邂逅西城筑冶墟，王官继日车连户。\n自言春晚洞庭归，日落江南得佳句。\n倾盖何妨许如故，执鞭况是平生慕。\n但忧笔陈困攻坚，傥许寻盟解围去。",
        "dynasty": "宋",
        "collection_info": null
    },
    {
        "title": "復用前韵呈刑部杜丈君章",
        "author": "晁补之",
        "content": "杜侯洒墨春云暮，纷纷满纸栖鸦聚。\n文章不犯世故锋，牛鬼荒虚瓦棺古。\n平生傀磊宁独此，跻俗唐虞要遭主。\n先君诸父尽金兰，申以婚姻况覶缕。\n劳心吏卷官有程，得意朋尊美无度。\n尚忆花妍春仲时，休沐黄昏来叩户。\n苦怜蟾桂将十分，欲赠海棠无一句。\n巷南巷北相遇稀，而此从公慰怀慕。\n安石榴红傥可期，公不来过我当去。",
        "dynasty": "宋",
        "collection_info": null
    },
    {
        "title": "復用前韵再呈博士黄冕仲",
        "author": "晁补之",
        "content": "龙津之北双溪骛，逶迤势入龙津聚。\n龙归何处牛斗闲，剑不可求江海古。\n惨澹犹思八百年，变化岂无神物主。\n何当旋柁入奫沦，傥可然犀照毛缕。\n登楼那有北客同，把酒但看南雁度。\n更邀桃叶远临水，正值荔枝红照户。\n入梁一曳邹阳裾，思越屡吟庄舄句。\n竹林觞咏当日情，岘山名姓它时慕。\n一闻说尽青鞋游，令我乘风欲仙去。",
        "dynasty": "宋",
        "collection_info": null
    },
    {
        "title": "送龙图范丈德孺帅庆",
        "author": "晁补之",
        "content": "君不见先君往在康定中，奉诏经略河西戎。\n大顺胡芦尽耕稼，贼书不到秦关东。\n边人咸识侍中子，至今犹说将军似。\n给事文武龙图贤，大冯小冯安足言。\n龆年书传有肝胆，二十起家车槛槛。\n蛟龙云雨时可用，麒麟图画功非晚。\n况闻驰传厌山谷，顷时河陇严飞輓。\n朝廷属休兰会兵，秦人倚庆为长城。\n时平斥候正须远，军闲留田未宜轻。\n东风浩浩吹榆柳，相劝西城古原酒。\n班春曷不问遗老，先公远谋尚多有。\n女郎山下万貔貅，部曲肥马身轻裘。\n比曹赏肠饱无用，谈话岂得希封侯。\n赵边今日须李牧，士无超距姑食肉。",
        "dynasty": "宋",
        "collection_info": null
    },
    {
        "title": "初与文潜入馆鲁直贻诗并茶砚次韵",
        "author": "晁补之",
        "content": "黄侯阅世如传邮，自言何预风马牛。\n草经不下天禄阁，诗入鸡林海上州。\n兼陈九鼎灿玉铉，并缀五冕森珠旒。\n后来傀磊有张子，姓名并向紫府收。\n青春一篇更奇丽，势到屈宋何秋秋。\n洮州石贵双赵璧，汉水鸭头如此色。\n赠酬不鄙亦及我，刻画无盐誉倾国。\n月团聊试金井漪，排遣滞思无立锥。\n乘风良自兴不浅，愁报孟侯无好诗。",
        "dynasty": "宋",
        "collection_info": null
    },
    {
        "title": "用文潜馆中韵赠蔡学正天启",
        "author": "晁补之",
        "content": "蔡侯饱学囷千釜，濯足清江起南土。\n立谈颇似燕客豪，快夺范睢如坠雨。\n东城禽羽未足言，柏直何为口方乳。\n蒋侯山中伴香火，三年不厌长斋苦。\n平生傀落有谁同，要得张侯三日语。\n昼闲那自运甓忙，时清不用闻鸡舞。\n桓荣欢喜见车马，书册辛勤立门户。\n自当食肉似班超，猛虎何尝窥案俎。",
        "dynasty": "宋",
        "collection_info": null
    },
    {
        "title": "次韵鲁直试院赠奉议李伯时画诗",
        "author": "晁补之",
        "content": "东房携卷绕幕行，西房卷作堕地声，纸山间出笔阵横。\n李侯画若禅眼透，观鱼玄沙骨竦瘦，舟中渊明细若豆。\n归心只爱玉花骢，不须棘针学痴翁，恼渠愁作眉斗红。",
        "dynasty": "宋",
        "collection_info": null
    },
    {
        "title": "喜文潜自淮南归招饮西冈呈坐客",
        "author": "晁补之",
        "content": "春回三楚冰生漪，银台春梦归心驰。\n莫言上水百丈苦，淮渚东风一月期。\n都城经春雪蔽地，百花不放须君至。\n清晨一纸国门书，走马蓬壶下直初。\n保康桥头灯照夜，我马鸣嘶向君马。\n得君岂但官局同，卜邻况近南城下。\n文词翊善知名久，丈人令德于公后。\n同年廖李芸省郎，吴门隠尉身姓张。\n平时花发值此客，随分东墙有春色。\n宫壶赐酒玉流巵，请君但作留春诗，人生身外安所知。\n为君借舞杜廷尉，对花有酒那不醉。",
        "dynasty": "宋",
        "collection_info": null
    },
    {
        "title": "李成季得阎子常古琴作",
        "author": "晁补之",
        "content": "昔人流水高山手，此意宁从絃上有。\n阎侯卷舌卧闾里，意向是中留不朽。\n似闻绿绮置床头，暑雨东城无麦秋。\n赵传和氏斋五日，吴得湛卢当两州。\n李侯得意夸题柱，成诗欲使邀诸路。\n自有桓山石室弹，深屋时闻茧抽绪。\n无琴尚可何独絃，要识精微非度数。\n人生有累无非失，我欲心灰木为质。\n懒从徽的自凝尘，老向诗书逾爱日。\n自言结习久难除，犹理断编寻止息。\n焦城卜筑近连轸，归约阎侯亦萧瑟。\n旧闻君祖课木奴，试买瑕丘百株栗。",
        "dynasty": "宋",
        "collection_info": null
    },
    {
        "title": "同鲁直文潜饮刑部杜君章家次封丘杜观仲韵",
        "author": "晁补之",
        "content": "廷尉风流才绝尘，最怜高髻歌阳春。\n两鬟亦解倚瑟语，催送花前红袖舞。\n黄张翰墨海内名，席上生风清夏宇。\n封丘自倚笔势豪，不怕当筵赋鹦鹉。\n对酒含情古所怜，乐事几时如过雨。\n阮公鑪边不拟归，陆郎班骓无用嘶。\n长灯照出帘幙外，缺月堕落藩墙西。\n斗酒双鱼何足贵，李侯气许山东吏。\n正须新麵杂青槐，千里紫莼江上来。\n长船刻玉流霞动，快引不须帆橹送。\n自作新词碧牡丹，箸击杯翻钗坠凤。\n芍药佳名闻昔人，满插不辞归帽重。\n倒床任作鼻鸣雷，屋上啼乌还唤梦。",
        "dynasty": "宋",
        "collection_info": null
    },
    {
        "title": "次韵校书孔彦常校资治通鑑作",
        "author": "晁补之",
        "content": "羣公爱我邀我居，平生文举情岂疏。\n鈎陈玄武在北极，上帝之府森图书。\n赵韩魏降显德尾，司马蝉嫣世良史。\n其人不见其言在，青草生原岁阳止。\n吾君好学由生知，成汤得尹方有为。\n应合它年尹躬学，书成泣像麒麟阁。",
        "dynasty": "宋",
        "collection_info": null
    },
    {
        "title": "次韵苏翰林廐马好头赤",
        "author": "晁补之",
        "content": "君不见昆崙龙种非凡肉，不但蹄高耳批竹。\n区区吴蜀有二骏，跳过断桥飞出谷。\n万蹄纵牧原野赤，汧陇收驹日復日。\n未须天廐惊好头，冀北未空聊一历。",
        "dynasty": "宋",
        "collection_info": null
    },
    {
        "title": "送刘景文两浙西路都监",
        "author": "晁补之",
        "content": "刘侯八尺力如虎，遣守黄河千里堤。\n闭门寒郊似深隠，虫响秋巷墙悬梨。\n我官北门四换岁，访饮屡过城濠西。\n雁飞不到建章阙，欲往何异车无輗。\n诗篇惊人众侧耳，蚤有高誉无卑栖。\n诏绥兵马吴八郡，画船下汴光生蜺。\n西湖灵隠天下冠，幽人释子多招提。\n松林竹坞我行地，拂拭定有尘埃题。\n山堂清酒小泥赤，吴歌白纻双蛾低。\n少年放意入云水，只今块坐愁冠笄。\n君行日夜向佳景，洞庭霜落羞鰅鮧。\n莫夸能饭便鞍马，闽琛海賮通蛮溪。\n时平游宦行乐耳，属有佳客须频携。\n明年我亦丐一邑，扁舟江上随凫鹥。",
        "dynasty": "宋",
        "collection_info": null
    },
    {
        "title": "送直阁杜君章守齐",
        "author": "晁补之",
        "content": "杜公文史不读律，平反世称徐有功。\n官为列卿位亦显，皋陶事与礼乐同。\n书生骫骳笑法令，弦歌不愧陵陂中。\n众贤和豫治乃举，但愿主圣朝廷公。\n白头典校汉天禄，未烦载酒如扬雄。\n自言臣老应报国，五马便去如飞鸿。\n京东耳闻事可数，似说振贷仓储空。\n裕民诚患力不足，措国岂与民俱穷。\n才难所要遇事了，仁厚未免无能蒙。\n囊中餐玉百未试，干越在匣光生虹。\n却嗟铅椠坐弃日，伊我何补羞儿童。\n力能如虎安敢尔，鬓毛幸未成老翁。\n亦思一郡效尺寸，官卑未许伸喉咙。\n饱知世事祗坐啸，又看马鬣吹西风。\n平生放意在云水，落身尘土禽闭笼。\n经时无酒对佳客，借与歌舞开心胸。\n公行媌曼载双舸，谁与客劝琉璃钟。",
        "dynasty": "宋",
        "collection_info": null
    },
    {
        "title": "次韵文潜瞻启圣院旃檀像",
        "author": "晁补之",
        "content": "至人如幻千亿身，若以色观皆世人。\n大千初自一沤发，变化谁能知本因。\n移天宫殿着人世，断取无异陶家轮。\n当年紫磨已殊胜，后来浮海亦有神。\n缅怀此地初启圣，真人继出天下春。\n庄严事秘理莫测，万世镇守无陈新。\n宝坊千柱众八百，衣食随念何由贫。\n天寒急景过驹隙，坐稳不去同鸱蹲。\n归来想像发光影，一洗百虑无余尘。",
        "dynasty": "宋",
        "collection_info": null
    },
    {
        "title": "送外舅杜侍御使陕西自徐州移作",
        "author": "晁补之",
        "content": "建隆以来论人物，得士与古相低昂。\n人才历数仁祖世，后生嵬琐无復望。\n老成寂莫典刑在，杜公玉立映班行。\n少时学问圣贤说，松柏岁寒观老节。\n得官乌府不须臾，正色空闻动帷闼。\n铄金众口未必然，天与名城慰萧屑。\n王师顷缚山西酋，朝廷却怀西顾忧。\n凉州旄钺何足恃，岐陇须公勤传邮。\n平生经国有雅意，乘流得坎惟所值。\n作官施设要近民，金马严徐等儿戏。\n诏书宽大人乐生，吏安为弛威不行。\n金城那可无粟守，尧舜与民宁并耕。\n茶盐资国何必古，俗儒徇名不知务。\n精神折衝在本强，要以雍容在苍遽。\n知无不为公自期，岂弟君子神所私。\n秦山渭水照车马，属城列县观威仪。\n此行属任良不恶，金鱼新佩明光墀。\n谁言直谏居内少，淮南盗铸烦抚绥。\n时平王度日金玉，岁晚汲公还见思。",
        "dynasty": "宋",
        "collection_info": null
    },
    {
        "title": "次韵文潜忆杨翰林元素家淮上夜饮作",
        "author": "晁补之",
        "content": "老人得坐安若山，畏寒缩颈衣裘间。\n不如公子拥樽酒，诗材春乱词涛翻。\n想见杨家美人出，玉面朱唇映琴瑟。\n冰船着炬光照淮，雪乱风筵饮方逸。\n只今愁坐私自怜，寒书冻砚尘满前。\n人生何者非昨梦，还如归去散花天。\n老人已復形槁木，真幻那知然不然。\n蚓鸣小鼎藜羹熟，闭眼圆蒲不是禅。",
        "dynasty": "宋",
        "collection_info": null
    },
    {
        "title": "赠麻田山人吴子野",
        "author": "晁补之",
        "content": "汶阳我昔见苏李，人言吴子归未几。\n长啸春风大泽西，却望麻田山万里。\n不逢郑老溪上箭，欲致朱公路傍米。\n今年穷巷丝生髮，马尾吹风化衣袷。\n定知赤鲤蓦波涛，何意黄冠惊仆妾。\n琅函万过阴魄悲，心无丹白鑪生儿。\n山中种芝岂无侣，成都醉眠未当去。\n愿从王烈或见呼，试访孙登竟无语。\n弃家内愧非此流，此身天地一虚舟。\n未应齿豁尘埃裏，乞与青精救白头。",
        "dynasty": "宋",
        "collection_info": null
    },
    {
        "title": "送北京学生曹慈明秀才之京师",
        "author": "晁补之",
        "content": "魏武子孙今寂莫，唐来只有画将军。\n邺城初见黄须面，尚喜登堂词若云。\n乃公白首图籍裏，小心恐惧教其子。\n文章锦心仍绣腑，屠龙殚家安用许。\n半年繫船康海门，官忙不共持一樽。\n冈头梨花吹欲尽，淮口汴流来正浑。\n鄙夫日欲向吴越，官满一封飞魏阙。\n着书虎观未敢言，蔽身蝉叶真痴绝。",
        "dynasty": "宋",
        "collection_info": null
    },
    {
        "title": "东坡先生移守广陵以诗往迎先生以淮南旱书中教虎头祈雨法始走诸祠即得甘泽因为贺",
        "author": "晁补之",
        "content": "去年使君道广陵，吾州空市看双旌。\n今年吾州欢一口，使君来为广陵守。\n麦如栉髮稻立锥，使君忧民如己饥。\n似闻维舟祷灵塔，如丝气上淮西脽。\n随轩膏泽人所待，风伯何知亦前戒。\n虎头未用沉沧江，龙尾先看挂清海。\n为霖功业在傅岩，如何白首拥彤幨。\n世上谗夫乱红紫，天教仁政满东南。\n青袍门人老州佐，干世无成志消惰。\n封章去国人恨公，醉笑从公神许我。\n琼花芍药岂易逢，如淮之酒良不空。\n一釂孤鸿烟雨曲，平山堂上快哉风。",
        "dynasty": "宋",
        "collection_info": null
    },
    {
        "title": "至日同文潜舍人饮钱京兆穆父家",
        "author": "晁补之",
        "content": "大尹孤标琢昆玉，舍人骨相飞食肉。\n弊裘羸马愧我寒，唤饮东斋散肤粟。\n少时独识孔文举，不交余子平生足。\n尹门如市立相蹑，尹心如水清可掬。\n邻无恶少归醉卧，不遣长鬚讼骑屋。\n闭门不出三日雪，冷坐西轩花眩目。\n未妨诗句敌青春，痛饮何由髮还绿。",
        "dynasty": "宋",
        "collection_info": null
    },
    {
        "title": "送李端叔从定州先生辟",
        "author": "晁补之",
        "content": "中山老帅岩廊姿，不用犹作诸侯师。\n毛锥变化有风雨，余事亦足疲羣儿。\n龙门争骛货趋肆，求货安知于此市。\n百年用舍我何有，一语重轻人取是。\n李君怀璞世又嗤，世人不宝公收之，乃知士固伸所知。\n黄金铸作钟子期，不如晏子共一时。\n时平关键一臂持，于何用此宾主为。\n鞭长未可施马腹，要以高名詟殊俗。\n应戴接䍦携葛彊，笑谈过市人隘坊。\n勿忆平山如岘首，它日我名同不朽。\n有年公昔但吟诗，无事君今姑饮酒。\n只忧我似蠹书鱼，无復骧首鸣盐车。\n一麾傥许从方伯，要着韎韦亲丈席。\n登临相与看刘公，长啸犬羊空漠北。",
        "dynasty": "宋",
        "collection_info": null
    },
    {
        "title": "和文潜期饮大尹穆父家兼呈尹",
        "author": "晁补之",
        "content": "野人骯脏无与邻，世人共笑子独亲。\n沛然有余不矜饰，我亦谓子诚可人。\n万鱼噞喁困復却，看子撇捩黄金鳞。\n人甘如醴饮者醉，我独蜇口如姜辛。\n淮南归来两鬓雪，闭门自不羞甑尘。\n无衣可换江头醉，有谁肯载樽中醇。\n愧惭救渴京兆尹，空缸尚可供十巡。\n放言与子一倾倒，非子畏人嫌我真。\n府中贵人玉比德，堂下和气天回春。\n醉人多忤贵人恕，来呼莫惮衝泥频。",
        "dynasty": "宋",
        "collection_info": null
    },
    {
        "title": "和东坡先生梅花三首  其一",
        "author": "晁补之",
        "content": "霜晴十月玉溪村，见梅开早客迷魂。\n山阿若有人含睇，跂望不到霜烟昏。\n东西野寺通两径，上下竹篱开一园。\n落身曲糵盆盎裏，晨坐对花无酒温。\n归来山月照玉蕊，一杯径卧东方暾。\n罗浮幽梦入仙窟，有屦亦满先生门。\n欣然得句荔支浦，妙绝不似人间言。\n诗成莫叹形对影，尚可邀月成三樽。",
        "dynasty": "宋",
        "collection_info": null
    },
    {
        "title": "和东坡先生梅花三首  其二",
        "author": "晁补之",
        "content": "幽闲合出昭君村，芳洁恐是三闾魂。\n无人岭上更儇好，不与俗花名合昏。\n苍官森出剑佩列，甲夫密裹旗枪园。\n数株临水欲仙去，一笑向人如玉温。\n火维草木百名字，十月不冷常炎暾。\n同心紫蒂宜上苑，啄人虎豹司九门。\n借令驿使能远致，要比桃李终无言。\n岂惟千里共明月，亦可千里同芳樽。",
        "dynasty": "宋",
        "collection_info": null
    },
    {
        "title": "和东坡先生梅花三首  其三",
        "author": "晁补之",
        "content": "梅花落尽上饶村，肠断子规啼月魂。\n慰人独有白玉蕊，不到窗前只醉昏。\n坐垆环瓮不举首，浮花浪蕊空满园。\n海山有客心似水，挥麈自散炎洲温。\n松风亭下亦如梦，不见枝雪流初暾。\n孙登一絃百韵足，有山便足同苏门。\n似闻对客但长啸，独谓此花终日言。\n一篇尚可三致志，听人酌去如衢樽。",
        "dynasty": "宋",
        "collection_info": null
    },
    {
        "title": "和王定国二首  其一",
        "author": "晁补之",
        "content": "可怜好月如好人，我欲招之入窗户。\n人言明日当大暑，君看繁星如万炷。\n想君映月读书时，清似列仙臞不肥。\n我正甘眠愁日出，朝骑一马暮还归。",
        "dynasty": "宋",
        "collection_info": null
    },
    {
        "title": "和王定国二首  其二",
        "author": "晁补之",
        "content": "还朝便与山水疏，只有此月随吾居。\n莫论人隔十日面，犹胜犬传千里书。\n清虚有物濯烦暑，藤床对月如对雨。\n赋成鸿雁入周诗，未觉宣王似吾主。",
        "dynasty": "宋",
        "collection_info": null
    },
    {
        "title": "次韵苏门下寄题雪浪石",
        "author": "晁补之",
        "content": "居庸灭烽惟留屯，时平更觉将军尊。\n铃斋看雪拥衲坐，急鼓又报边城昏。\n百壶高宴梨栗圃，千里未尽桑麻村。\n天怜公老无以乐，一星飞堕从天门。\n得无遗履谷城化，恐是吃草金华魂。\n不然荆棘霜露底，兀然奇怪来无根。\n女娲捣炼所遗弃，奔潀尚有河汉痕。\n岂其谋国坐不用，聊以永日宁復论。\n跳梁不忧牧并塞，绥纳可使鱼游盆。\n公归廊庙谁得挽，此石万古当长存。",
        "dynasty": "宋",
        "collection_info": null
    },
    {
        "title": "次韵和赵令佥防御春日感怀",
        "author": "晁补之",
        "content": "春塍雪消龟兆坼，冻柳冰蒲俱好色。\n走马城东眼乍惊，可怜前日非今日。\n结交从古天地间，百年谁见一人閒。\n王城尘土化衣袷，五鼓驱车休夜阑。\n况我崎岖二三子，圣恩释累从瓯蛮。\n雄豪久铩酒量窄，耎懦新长诗辞悭。\n王孙物外有高兴，数携王赵两红颜。\n上书自去千牛卫，挂席欲过三神山。\n灰余方烈竈下响，雾廓初见岩中斑。\n醉吟谁共可怜春，江南太守旧诗人。\n赓酬不减笙磬答，秀发更为烟霞新。\n万卷藏书韦杜曲，忆子陈诗一言足。\n得意鲈鱼故未餍，多情桃叶应相逐。\n努力閒平盛世名，归及春风双鬓绿。",
        "dynasty": "宋",
        "collection_info": null
    },
    {
        "title": "次韵和文潜暮春即事",
        "author": "晁补之",
        "content": "南归见君百事足，如何一官曾不闲。\n寒衝雪泥暑鄣日，老面只今如缬斑。\n怜君与我自同调，久渫不食犹寒泉。\n功名栎社直寄耳，颜色不同谁后先。\n黑牛白犊未渠怪，物理傥自相回旋。\n爱君此语亦不出，胜处紫芝眉宇间。\n饮中八人半寂莫，最豪焦遂今谁班。\n凝祥池上旧游处，海棠亦恐非昔年。\n春波一眼诗句好，两腋尚觉风翩翩。\n投闲方辔政可勉，何用不饮空三叹。",
        "dynasty": "宋",
        "collection_info": null
    },
    {
        "title": "用谷字韵答提刑毅父治河桥",
        "author": "晁补之",
        "content": "两堤马头高作山，两津车路深成谷。\n截川夭矫暮虹背，排浪参差动蚿足。\n七牛蹴河犹怒目，一牛从能往不復。\n借牛使河此圣时，强饮不须求马玉。",
        "dynasty": "宋",
        "collection_info": null
    },
    {
        "title": "次韵孔毅父种花因送海棠厅三大字求茶",
        "author": "晁补之",
        "content": "东园老槐春不发，举头只见中条雪。\n江梅去国亦悽然，一萼聊堪映庭月。\n未信河滩宜海棠，十株立致非所望。\n为君大字书堂榜，报我奁中越焙香。",
        "dynasty": "宋",
        "collection_info": null
    },
    {
        "title": "再用治桥韵奉送毅夫按部将行",
        "author": "晁补之",
        "content": "降羌当有甲齐山，叛虏应无马量谷。\n莫忧斗米千钱贵，自可航河一苇足。\n绣衣不但捕群偷，赦书蠲租亡者復。\n知吾劳倦神亦充，白髮何妨面如玉。",
        "dynasty": "宋",
        "collection_info": null
    },
    {
        "title": "再用发字韵谢毅父送茶",
        "author": "晁补之",
        "content": "开门睹雉不敢发，滞思霾胸须澡雪。\n烦君初试一枪旗，救我将隳半轮月。\n不应种木便甘棠，清风自是万夫望。\n未须乘此蓬莱去，明日论诗齿颊香。",
        "dynasty": "宋",
        "collection_info": null
    },
    {
        "title": "赠常州感慈邦长老",
        "author": "晁补之",
        "content": "君不见大通方丈空无物，亦不拈椎并竖拂。\n本原自性未出喉，已向顶门遭一咄。\n感慈神骏渥洼流，壁上高僧莫遣酬。\n霹雳一声龙破柱，此中何处有裴休。",
        "dynasty": "宋",
        "collection_info": null
    },
    {
        "title": "及第东归将赴调寄李成季",
        "author": "晁补之",
        "content": "先辈观涛沧海口，长啸横槎拂牛斗。\n野人醉着梦游天，九门历尽惊復还。\n嘈嘈广乐犹盈耳，出门依旧重人间。\n不知先辈今何往，仙标玉骨天应赏。\n千里东归暮景清，桑麻暗地日衔城。\n黄金宫阙初回望，青草恩袍偶自荣。\n归来澣濯亲甘旨，却叹京尘误游子。\n家人饭黍慰辛勤，邻媪壶浆佐欢喜。\n君不见冯驩一剑星阑干，短歌慷慨不堪弹。\n男儿得意贵颖脱，功名有分劳跻攀。\n折腰正为五斗米，得饱约君寻故山。",
        "dynasty": "宋",
        "collection_info": null
    },
    {
        "title": "復用前韵答明略并呈鲁直",
        "author": "晁补之",
        "content": "廖君愤世谈刺口，人言宁食葱三斗。\n轩然齃鼻颐隠肩，日日醉市驱馿还。\n我初目病视彷佛，望君有异大人间。\n新丰两行惜不上，竹林风来虚自赏。\n俯头落笔千人惊，一战取齐余两城。\n田生龙甲頼束苇，诡胜尾热安知荣。\n盈盈府中谁怜此，为君愧惭黄夫子。\n论功欲识非战罪，试使喑噁走杨喜。\n君不见方朔高才良独难，割肉要令生自弹。\n北军给食谁致尔，羊求平昔安能攀。\n偶然捧檄忽掷板，鸟自知还云出山。",
        "dynasty": "宋",
        "collection_info": null
    },
    {
        "title": "復用前韵答鲁直并呈明略",
        "author": "晁补之",
        "content": "黄子人谈不容口，岂与常人计升斗。\n文章屈宋中阻艰，子欲一身追使还。\n离骚憭栗悲草木，幽音细出芒丝间。\n阳春绝句自云上，折杨何烦嗑然赏。\n横经高辩一室惊，乍似远人迷广城。\n隔河相和独许我，枯枿亦有条之荣。\n廖君不但西南美，谁见今人如是子。\n多髯府掾正可谑，蛮语参军宁素喜。\n君不见古来皆醉餔糟难，沐浴何须仍振弹。\n斲冰无处用兰枻，芙蓉木末安能攀。\n只无相报青玉案，自有平子愁关山。",
        "dynasty": "宋",
        "collection_info": null
    },
    {
        "title": "復用前韵并答鲁直明略且道见招不能往",
        "author": "晁补之",
        "content": "铜斗承糟醉张口，口和渔阳拍铜斗。\n去年抛却青竹竿，女嬃婵媛呼我还。\n我初不解世中语，淡面那久王侯间。\n未须头出千人上，要有廖君黄子赏。\n竹林清风前日生，豫章冥冥云拥城。\n二人不来草木长，带铗陆离谁与荣。\n步行夺马从此起，谈笑封侯谁氏子。\n平生不识笳鼓悲，虚读君诗舍然喜。\n君不见大贤远抱与俗难，何须酒盘柔指鸣哀弹。\n二人高韵已寥廓，黄鹄之飞那得攀。\n绳桥可度见可喜，家贫马骨高三山。",
        "dynasty": "宋",
        "collection_info": null
    },
    {
        "title": "復用前韵答唐公唐公有一日纸贵传都城之句且讼其不知我也并呈鲁直成季明略",
        "author": "晁补之",
        "content": "诸公辩壮悬河口，唾落纷纷珠百斗。\n井陉酣战我已悭，赤帜忽立无由还。\n唐公断后不容北，腹背未殊秦宛间。\n明光侯印悬天上，下有死夫缘重赏。\n书生懦志安足惊，饥死索米长安城。\n献君赐帛等优笑，覆醤未知传纸荣。\n泮宫先生诚国士，可是同年予二子。\n杂吟未减听匏竹，能使穷愁发孤喜。\n君不见新声欲至旧声难，十指劳君千万弹。\n平生不遇感知己，过此身外谁能攀。\n它年常侍幸见访，不因豆落悲南山。",
        "dynasty": "宋",
        "collection_info": null
    },
    {
        "title": "復答唐公并呈鲁直成季明略",
        "author": "晁补之",
        "content": "穷邦无以餬吾口，岁岁荒山收橡斗。\n商歌白石不胜寒，非为荆州三往还。\n天下无人知我意，得君相合一言间。\n三书丞相何烦上，再见客卿宁用赏。\n愿闻关中季布名，何得此声梁楚城。\n论心四子谁许我，百金一诺兹为荣。\n唐公才非今世士，不见圣人见君子。\n我今正似逃虚空，闻人跫然已心喜。\n君不见玉川月蚀诗律难，不独虾蟆遭駡弹。\n凭陵百怪付公等，青天蜀道宁容攀。\n它时邹湛名亦好，常在我知因岘山。",
        "dynasty": "宋",
        "collection_info": null
    },
    {
        "title": "復用前韵呈明略",
        "author": "晁补之",
        "content": "茅焦逆讦磨虎口，何似淳于饮一斗。\n终军乘传惊汉关，何似富春投组还。\n天下同心乖出处，岂徒黄白马毛间。\n鄙夫纷纷烦觖望，负日可堪希国赏。\n竹林居士亦何营，江花无限老江城。\n那知桥上驷马宠，能作山间蕙帐荣。\n兴国寺中四月尾，海棠雪落生红子。\n呼门日午醉不应，昨夜君恩赐闻喜。\n君不见卒然佳会高欢难，幸值野王聊一弹。\n人生歧路易南北，明发云散何由攀。\n知君未试餐玉法，我亦欲返焦城山。",
        "dynasty": "宋",
        "collection_info": null
    },
    {
        "title": "家池雨中二首  其一",
        "author": "晁补之",
        "content": "小池初凿新得雨，一部鼓吹从何来。\n有蟾正碧乱草色，时出汩没西南隈。\n井干跳梁百不少，洞庭鱼龙何有哉。\n能歌得胜莫入月，凉夜与尔俱忘回。",
        "dynasty": "宋",
        "collection_info": null
    },
    {
        "title": "家池雨中二首  其二",
        "author": "晁补之",
        "content": "不作太白梦日边，还同乐天赋池上。\n池上今年有荷叶，细雨游鱼噞轻浪。\n教儿读易不应举，幽人一爻吾得尚。\n此池便可当长江，欲榜茅斋来荡漾。",
        "dynasty": "宋",
        "collection_info": null
    },
    {
        "title": "再用韵和陈伯比二首  其一",
        "author": "晁补之",
        "content": "田里冯生宁屑去，湖海陈卿时肯来。\n诗书好在家四壁，蒲柳蓊然城一隈。\n骑上下山益疏矣，鯈从容出何乐哉。\n市桥十步即尘土，晚雨萧萧殊未回。",
        "dynasty": "宋",
        "collection_info": null
    },
    {
        "title": "再用韵和陈伯比二首  其二",
        "author": "晁补之",
        "content": "筑台危可瞰垧牧，朝来小雨犹十上。\n虽无峻岭有修竹，不减山阴同放浪。\n青门正尔堪邵平，云中何必须魏尚。\n小池更广勿近墙，畏与浊渠同滉漾。",
        "dynasty": "宋",
        "collection_info": null
    },
    {
        "title": "用寄成季韵呈鲁直",
        "author": "晁补之",
        "content": "怀英名高长史口，独以一人当北斗。\n黄公崛起与之班，奄有斯名唐以还。\n文章破觚頼圣世，笔墨未逃蹊径间。\n湖州太守诸儒长，可独进贤无上赏。\n曾语黄公四坐惊，竞吟佳句汶阳城。\n饮茶未胜薄酒倾，若人所辱伊人荣。\n凤兮德衰众鸟耻，陈蔡不忧颜氏子。\n穷吟百轴传未已，短髮频搔为君喜。\n君不见富贵及时行乐难，虽无赵女有秦弹。\n梦中自古不识路，月在云际劳梯攀。\n何时半岭闻清啸，相值苏门百尺山。",
        "dynasty": "宋",
        "collection_info": null
    },
    {
        "title": "復用前韵遣怀呈鲁直唐公成季明略",
        "author": "晁补之",
        "content": "泾水为渠食万口，一石论功泥数斗。\n嗟泾独不似渭闲，安流赴海又西还。\n天下楩柟尽隆栋，何如栎社不材间。\n无能饱食犹天上，巧智忧劳缘利赏。\n我无懋功突厥名，横身为国作长城。\n又非石堡将军勍，带刀夺取紫袍荣。\n世上此身愚莫比，雾縠翻惭汉童子。\n壮心虽欲强自挽，鳬足元悭续非喜。\n君不见西京对策济时难，羞死王嫱马上弹。\n时平鸟雀须食尔，鸿羽可用高难攀。\n从今识路窘捷径，求我莫傍终南山。",
        "dynasty": "宋",
        "collection_info": null
    },
    {
        "title": "復用前韵答十五叔父任城相会见和诗任城有李白旧游处录于诗中",
        "author": "晁补之",
        "content": "太华玉莲甘适口，我欲求之青壁斗。\n昆崙不睹睹大宛，何异学射中涂还。\n平生傲世予南阮，臧否未容留齿间。\n七贤远迹冥鸿上，咸也復幸青云赏。\n归来浊酒厌独倾，疲马却走诸任城。\n红桃白李晚寂莫，黄菊独暴秋阳荣。\n谪仙酒楼余旧址，明月年年飘桂子。\n不见山东故小吏，斗酒双鱼谁共喜。\n恸哭穷涂自古难，不应更待雍门弹。\n瓜田今岁初自垦，柴车后日復谁攀。\n东阿下望有归意，且为子建留鱼山。",
        "dynasty": "宋",
        "collection_info": null
    },
    {
        "title": "闻文潜舍人出试院约毅父考功寻春",
        "author": "晁补之",
        "content": "上界官府多文书，我臞犹比山泽儒。\n閒忙态异亡羊等，一月不见霜侵鬚。\n虽无京兆白花沥，还有太官青玉壶。\n武安曾孙我外弟，闻君得人助君喜。\n可能餠果餍儿童，不有杯槃到邻里。\n去年南归饮王家，把盏犹见黄梅花。\n城南寻春成岁事，忍不省顾随泥沙。\n世事何须还刺口，轻薄论交翻覆手。\n自怜只似永州氓，归喜蛇存视吾缶。",
        "dynasty": "宋",
        "collection_info": null
    },
    {
        "title": "次韵棠美述志",
        "author": "晁补之",
        "content": "仲子甘心织屦避万钟，渊明不肯折腰为五斗。\n一年鸿雁识来往，终日沐猴何去取。\n甥诗意慕两君闲，读书要在存心久。\n平生所谈性命奥，长弃不忧金石朽。\n我今颇习鹙子定，犹復晨朝怖头走。\n刳心先拟谢声名，不作羊邹悽岘首。\n云梯雨矢集无方，我已心灰同墨守。\n恐甥自是禹门鳞，未可潜逃入吾薮。\n琢磨晚觉孟光贤，畏我放言时被肘。\n甥能锄我青门瓜，正午时来休老手。",
        "dynasty": "宋",
        "collection_info": null
    },
    {
        "title": "汤村逢陈安性",
        "author": "晁补之",
        "content": "束装清晓来江浦，瘦马羸童犯山雨。\n解鞍入寺闻钟声，堂上僧斋日初午。\n故人聆我足音喜，纱帽相逢坐东庑。\n别来几日颔生须，相见惊疑更问语。\n念昨与君俱随书，贫贱不为人比数。\n侍郎门馆乏容悦，举子文章惭莽卤。\n瞽言强献亦何有，君去东州我之楚。\n可怜今日江头路，草草逢君具鸡黍。\n我贫无策未容饱，君禄虽微不犹愈。\n如今未可计得失，且作新诗致醇醑。",
        "dynasty": "宋",
        "collection_info": null
    },
    {
        "title": "过熊耳山",
        "author": "晁补之",
        "content": "杀一不辜神所恫，吕母何预于樊崇。\n蜂螘无王求所止，一朝积甲齐熊耳。\n两峰相向犹眈眈，千载定林余一龛。\n我来扪石望荆杞，此山阅人亦多矣。",
        "dynasty": "宋",
        "collection_info": null
    },
    {
        "title": "送公为之淮南",
        "author": "晁补之",
        "content": "负米万里缘其亲，运甓无度忧其身。\n读书莫学流麦士，挟策勿比亡羊人。\n乃翁辛苦到白髮，今汝强勉当青春。\n昔时管鲍以君霸，此两士贾宁非贫。",
        "dynasty": "宋",
        "collection_info": null
    },
    {
        "title": "即事呈闳中顺之二年兄二首  其一",
        "author": "晁补之",
        "content": "蠖轩屈首诗书人，自喻适志非求伸。\n闻蝉熟寐白竹簟，见客一整乌纱巾。\n语言无味穷鬼志，香火有缘居士身。\n明年得去不汲汲，种竹待笋犹须春。",
        "dynasty": "宋",
        "collection_info": null
    },
    {
        "title": "即事呈闳中顺之二年兄二首  其二",
        "author": "晁补之",
        "content": "吾两同年俱可人，平生一为知己伸。\n何由利口似虎圈，应不拭吐烦龙巾。\n卜邻只约二三子，看山拟分千百身。\n绿鬓哦诗欲成雪，朱颜得酒尚能春。",
        "dynasty": "宋",
        "collection_info": null
    },
    {
        "title": "顺之将携室行而苦雨用前韵戏之",
        "author": "晁补之",
        "content": "十旬九雨龙淫荒，林蝉砌螾俱悲凉。\n丰隆不闵行泽足，犹唤脂车烦阿香。\n我知此咎非风伯，凭凭幕天尔勍敌。\n王郎行李望秋晴，莫污北飞双凤翼。",
        "dynasty": "宋",
        "collection_info": null
    },
    {
        "title": "饮谢公辅家",
        "author": "晁补之",
        "content": "皇天于春自着意，安排未遣东皇家。\n朝雨已教润压土，晓风更将寒约花。\n诗篇驱使到老得，酒船拍浮即生涯。\n四年逢春今日好，可是芳物年年加。",
        "dynasty": "宋",
        "collection_info": null
    },
    {
        "title": "以苍陵谷引水记呈毅父惠诗次韵",
        "author": "晁补之",
        "content": "与君暮从栖岩东，有泉锵然发深谷。\n人言祥符行幸城无水，跨野疏泉此山足。\n后来修废吴与李，谁其记者江休復。\n我欲重铭章圣功，借君巨笔錾寒玉。",
        "dynasty": "宋",
        "collection_info": null
    },
    {
        "title": "春雪监中即事二首  其一",
        "author": "晁补之",
        "content": "愁云欲雪纷来族，微霰铮鏦先入竹。\n舞空蛱蝶殊未下，迸瓦明珠正相逐。\n仆夫无事困薪苏，乌鸟不鸣依室屋。\n肺病恶寒望劝酬，桔梗作汤良可沃。",
        "dynasty": "宋",
        "collection_info": null
    },
    {
        "title": "春雪监中即事二首  其二",
        "author": "晁补之",
        "content": "白云自非桃李族，阳春且止听黄竹。\n江风吹苇暗天地，鸥鸟纷纷起追逐。\n请看万瓦变璠玙，平日尘寰无此屋。\n闲居幽事亦堪论，小径苗生土增沃。",
        "dynasty": "宋",
        "collection_info": null
    },
    {
        "title": "晚春二首  其一",
        "author": "晁补之",
        "content": "春呼群艷与偕藏，残英风劝作清狂。\n消愁贤圣酬酢寡，破睡枪旗幽兴长。",
        "dynasty": "宋",
        "collection_info": null
    },
    {
        "title": "晚春二首  其二",
        "author": "晁补之",
        "content": "春归风雨一朝尽，昼静园林诸趣嘉。\n蜻蜓出水群掠蚋，鹎鵊卫巢双趁鸦。",
        "dynasty": "宋",
        "collection_info": null
    },
    {
        "title": "示张仲原秀才二首  其一",
        "author": "晁补之",
        "content": "去年鉅野张狂澜，黄河水不到鱼山。\n焦城有屋仲子筑，它日能来相往还。",
        "dynasty": "宋",
        "collection_info": null
    },
    {
        "title": "示张仲原秀才二首  其二",
        "author": "晁补之",
        "content": "城头急雨昏长川，城边清流鸥鹭闲。\n城西云黑电脚落，斜日正在城东山。",
        "dynasty": "宋",
        "collection_info": null
    },
    {
        "title": "村居即事",
        "author": "晁补之",
        "content": "小麦青青大麦稀，蚕娘拾茧盈筐归。\n放牛薄暮古堤角，三四黄鶑相趁飞。",
        "dynasty": "宋",
        "collection_info": null
    },
    {
        "title": "夏夜雨意",
        "author": "晁补之",
        "content": "凝云遮汉月不舒，微电时照东南隅。\n风条不动柱础湿，初夜深砌吟蝼蛄。",
        "dynasty": "宋",
        "collection_info": null
    },
    {
        "title": "蒲萄",
        "author": "晁补之",
        "content": "蒲萄新条易扶疏，椿花锁碎满庭除。\n旱干只喜雨破土，潦润不忧河决渠。",
        "dynasty": "宋",
        "collection_info": null
    },
    {
        "title": "漫成呈文潜五首  其一",
        "author": "晁补之",
        "content": "无心看春只欲坐，偶骑马傍春街行。\n可怜愁以草得暖，一寸心从何处生。",
        "dynasty": "宋",
        "collection_info": null
    },
    {
        "title": "漫成呈文潜五首  其二",
        "author": "晁补之",
        "content": "花如怨人不近眼，深院一枝春得知。\n东风不是不爱惜，刚为花愁真是谁。",
        "dynasty": "宋",
        "collection_info": null
    },
    {
        "title": "漫成呈文潜五首  其三",
        "author": "晁补之",
        "content": "十年闭户不作舞，为客一整红罗裙。\n莫倚琵琶解写怨，朱帘垂下阿谁闻。",
        "dynasty": "宋",
        "collection_info": null
    },
    {
        "title": "漫成呈文潜五首  其四",
        "author": "晁补之",
        "content": "平时无欢苦易醉，自怪饮乐颜先酡。\n乃知醉人不是酒，真是情多非酒多。",
        "dynasty": "宋",
        "collection_info": null
    },
    {
        "title": "漫成呈文潜五首  其五",
        "author": "晁补之",
        "content": "不是生情薄桃李，广陵一株名最高。\n俱飞蛱蝶莫猜忌，端为蜻蜓避伯劳。",
        "dynasty": "宋",
        "collection_info": null
    },
    {
        "title": "试院中秋",
        "author": "晁补之",
        "content": "秋风吹空雁旁午，长天无云月呈露。\n为须通晓照清樽，莫遣中宵生薄雾。",
        "dynasty": "宋",
        "collection_info": null
    },
    {
        "title": "直庐联句",
        "author": "晁补之",
        "content": "上閤井泉甘若醴，蓬山点茶竹阴底。\n庚伏恩容午课休，宫殿初凉朝雨洗。\n身闲出饮官不嗔，日长睡足长精神。\n未惭便作蠹鱼老，拔毛济世知何人。",
        "dynasty": "宋",
        "collection_info": null
    },
    {
        "title": "北山道中示公为",
        "author": "晁补之",
        "content": "吾方卖剑日，汝正抱孙归。\n昭代无官守，平生近钓矶。\n青山上野艇，白水到林扉。\n晒枣日犹烈，鸣枝风已威。\n荒陂民事少，迂径客行稀。\n伤雨蝉知默，违霜雁见几。\n卜居南县早，收课北庄微。\n行李牧儿识，生涯田叟讥。\n烝尝了岁事，簦屩息尘机。\n反舍从争席，行衢莫振衣。\n潜逃多落莫，放浪少歔欷。\n文字陪吾老，功名许汝非。",
        "dynasty": "宋",
        "collection_info": null
    },
    {
        "title": "和关彦远雪",
        "author": "晁补之",
        "content": "春雨翻成雪，朝垆未觉炎。\n拂檐惊乍响，缀袖喜初霑。\n庭薄宁堪迹，空繁讵可瞻。\n正怜风共起，终恨雨同渐。\n疏箔光来细，重扉气入严。\n形容樗栎隠，意象岱嵩添。\n孤洁怜墙仞，虚明快屋檐。\n栖枯偶猜蝶，穿隙暂疑蟾。\n诗案闲飘楮，粧帷误洒奁。\n萦盈仙缕结，琐屑女针铦。\n屐上长干足，颐间甪里髯。\n手龟良欠药，肤粟重遭爓。\n池忆秦龙死，河怀汉马潜。\n三章满尝吊，两骑望能占。\n有德羣污化，无威众动恬。\n坚凝我无必，皎洁尔何嫌。\n僵卧安非介，甘餐武亦廉。\n妍辞犬子简，拙兴客儿盐。\n抟作隋珠灿，垂为纣箸尖。\n公车贫笑跣，洹水梦忧歼。\n氅鹤清宜绕，衣狐窭莫兼。\n且当除讽渴，未暇怯樵痁。\n戒婢当迟埽，呼奴更出觇。\n揽来真可数，消去岂堪拈。\n便洗埋灰釜，行操割亩镰。\n它时玄尚白，今岁突应黔。\n漕府君黄绶，儒宫我绛幨。\n寒吟无与律，贫病不须砭。\n玉饭流脂滑，金羹割尾纤。\n山阴子猷兴，归去为谁淹。",
        "dynasty": "宋",
        "collection_info": null
    },
    {
        "title": "试院次韵呈兵部叶员外端礼并呈祠部陈员外元舆太学博士黄冕仲",
        "author": "晁补之",
        "content": "盛世天休沓，真人宝历开。\n太任当政闼，元老位公槐。\n莫盛官人始，相从试士来。\n鸣珂咸俊彦，索米独尘埃。\n未叹官曹隔，多惭赏鑑陪。\n成川须畎浍，崇厦要条枚。\n文武中铨集，丹铅百卷堆。\n豚鱼聊可辨，皮弁不应恢。\n虎出争亡矢，蛇成屡夺杯。\n调钟求雅滥，烈火试珉瑰。\n绿暗惊庭叶，朱明换律灰。\n得枭夸艾捷，闻鹤悼坚摧。\n茧绪谈飞麈，渑波酒挹罍。\n赓酬皆绝韵，搜索病非才。\n半是仙槎客，曾随禹浪雷。\n遭时鱼奋角，失路剑生苔。\n胆气衝星在，词源卷汉回。\n声名改闾里，轩冕映舆台。\n谖草怀堂北，灯花粲妇腮。\n凉风吹枕梦，薄雨滞城隈。\n号奏天官近，胪传御史催。\n康衢骥鸣跃，归檐仆讙咍。\n华省深扃钥，衡门翳草莱。\n尚怀休假远，别语重徘徊。",
        "dynasty": "宋",
        "collection_info": null
    },
    {
        "title": "吴松道中二首  其一",
        "author": "晁补之",
        "content": "停舟傍河浒，四顾尽荒原。\n日落狐鸣冢，天寒犬吠村。\n繫帆凌震泽，抢雨入盘门。\n怅望夫差事，吴山閟楚魂。",
        "dynasty": "宋",
        "collection_info": null
    },
    {
        "title": "吴松道中二首  其二",
        "author": "晁补之",
        "content": "晓路雨萧萧，江乡叶正飘。\n天寒雁声急，岁晚客程遥。\n鸟避征帆却，鱼惊荡桨跳。\n孤舟宿何许，霜月繫枫桥。",
        "dynasty": "宋",
        "collection_info": null
    },
    {
        "title": "济州道中寄叶勋秀才",
        "author": "晁补之",
        "content": "晓路入西郊，新霜着鬓毛。\n贫交借羸马，慈母授征袍。\n野静狐狸出，天寒雁鹄高。\n艰难忆亲旧，清泪渍平皋。",
        "dynasty": "宋",
        "collection_info": null
    },
    {
        "title": "原上",
        "author": "晁补之",
        "content": "闭门遗日月，原上感年华。\n久旱无场藿，重阳有野花。\n萧萧几家静，脉脉一歧赊。\n向晚悠然去，秋风马尾斜。",
        "dynasty": "宋",
        "collection_info": null
    },
    {
        "title": "答刘季孙",
        "author": "晁补之",
        "content": "高台撷黄菊，独上忆同登。\n灌木闲相揖，寒鸦偶自朋。\n酒怜旁舍熟，赋喜故人能。\n寂莫西风裏，篮舆兴可胜。",
        "dynasty": "宋",
        "collection_info": null
    },
    {
        "title": "病起答关景晖",
        "author": "晁补之",
        "content": "卧病车马绝，初非遗世人。\n逍遥乍形散，邂逅却情真。\n见护屏能力，相扶竹亦神。\n闲来佐欢喜，漉酒用陶巾。",
        "dynasty": "宋",
        "collection_info": null
    },
    {
        "title": "同鲁直和普安院壁上苏公诗",
        "author": "晁补之",
        "content": "畏暑聊寻寺，追凉故遶池。\n雨园鸠唤妇，风径燕将儿。\n散篆萦帘额，留云暗井眉。\n龙蛇动屋壁，知有长公诗。",
        "dynasty": "宋",
        "collection_info": null
    },
    {
        "title": "次韵黄奉议序致仕作",
        "author": "晁补之",
        "content": "闻道家书至，山中不厌寒。\n近臣多白髮，此老独黄冠。\n金少从供具，身轻莫据鞍。\n劳心为功业，持与世人看。",
        "dynasty": "宋",
        "collection_info": null
    },
    {
        "title": "次韵履常见贻",
        "author": "晁补之",
        "content": "人皆爱陈子，新雨尚能来。\n但使门多客，何嫌室自埃。\n弓旌无远野，城郭有遗才。\n底日常侯舍，传声四辈催。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其一",
        "author": "晁补之",
        "content": "平生邓夫子，文墨晚相依。\n台阁佳声在，湖湘爽气归。\n诗夸束笋密，髮叹耨苗稀。\n勤苦千秋事，川明水孕玑。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其二",
        "author": "晁补之",
        "content": "雄深张子句，山水发天光。\n黄鹄愁严道，玄龟困吕梁。\n爱君豪颖脱，嗟我病伧囊。\n骥尾何当附，西风万里长。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其三",
        "author": "晁补之",
        "content": "蔡侯南国秀，经纬耿昭回。\n文史蛙生甑，风云蛰起隈。\n吾君求助意，之子为时来。\n万缕防秋费，何如一士才。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其四",
        "author": "晁补之",
        "content": "高堂置书几，连幕与云齐。\n暑服犹便葛，秋槃已饤梨。\n官醪聊足醉，古锦不成题。\n空对灯花喜，重城隔夜闺。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其五",
        "author": "晁补之",
        "content": "辍直雠书馆，联裾校艺场。\n腾骧来万匹，挺拔出千章。\n直钓何妨得，餐风未必香。\n搜才頼公等，要助俗成康。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其六",
        "author": "晁补之",
        "content": "忆卧蓬莱阁，同听午唱鸡。\n星辰望天北，簪组隔城西。\n几日宣鱼钥，长驱响月题。\n更凭催邓子，要剸玉如泥。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其七",
        "author": "晁补之",
        "content": "风云日夕改，秋气袭堂闱。\n映叶无蜩响，依丛有蝶归。\n官壶催赐酎，邻杵急成衣。\n留滞真何补，莼鲈兴又违。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其八",
        "author": "晁补之",
        "content": "气入中秋劲，更传午夜长。\n青灯蛾舞急，白月雁啼凉。\n羁旅生来惯，淹留久却忘。\n吟诗酬邓子，毕昴出东方。",
        "dynasty": "宋",
        "collection_info": null
    },
    {
        "title": "次韵邓正字慎思秋日同文馆九首  其九",
        "author": "晁补之",
        "content": "前世诸生选，平居数路开。\n乡闾自相与，岩穴亦时来。\n射雉空亡矢，为蛇更夺杯。\n千金曾市骨，聊用作龙媒。",
        "dynasty": "宋",
        "collection_info": null
    },
    {
        "title": "闻慎思说豪塘居",
        "author": "晁补之",
        "content": "闻在豪塘饮，松林日百回。\n当年鹿何往，异世鹤归来。\n未许茅斋并，终期蜡屐陪。\n丹留杉不死，夜气看星魁。",
        "dynasty": "宋",
        "collection_info": null
    },
    {
        "title": "陪发运右司叔父集金山次韵",
        "author": "晁补之",
        "content": "报国身无用，还山计欲成。\n烟霞异尘世，江海慰高情。\n幸继阮咸集，恐惭疏受声。\n清诗逢绝景，未觉负平生。",
        "dynasty": "宋",
        "collection_info": null
    },
    {
        "title": "送赵正夫京东漕",
        "author": "晁补之",
        "content": "朝持使者节，骑出大明宫。\n霜拂蓬壶外，春生海岱东。\n清时忧国事，白首问民风。\n我亦何为者，丹铅点勘中。",
        "dynasty": "宋",
        "collection_info": null
    },
    {
        "title": "次韵八弟西园课经二首  其一",
        "author": "晁补之",
        "content": "禾熟秋原静，高蝉尚远音。\n半荒愁雨菊，独秀畏风林。\n老觉田原好，慵疏里巷寻。\n心知阿连胜，新向佛乘深。",
        "dynasty": "宋",
        "collection_info": null
    },
    {
        "title": "次韵八弟西园课经二首  其二",
        "author": "晁补之",
        "content": "懒旷期陶谢，呼儿读晋书。\n葛巾倾泛潋，蜡屐上嵚岖。\n回向空门旧，揩磨意地初。\n未堪朝市隠，且欲去衡庐。",
        "dynasty": "宋",
        "collection_info": null
    },
    {
        "title": "千秋岭上",
        "author": "晁补之",
        "content": "永日倦高跻，盘回四望迷。\n松根危抱石，岭路曲随溪。\n马腹飞云薄，山腰过雨低。\n阴崖不可度，谁此构长梯。",
        "dynasty": "宋",
        "collection_info": null
    },
    {
        "title": "蒲津繫桥次李棻韵",
        "author": "晁补之",
        "content": "激箭波涛上，为梁木石雄。\n铁牛惊陕右，流马出关东。\n潦集连艘断，冰融一水通。\n询谋自谁可，贤有赞皇公。",
        "dynasty": "宋",
        "collection_info": null
    },
    {
        "title": "次韵练定祥符听法",
        "author": "晁补之",
        "content": "弥天一滴水，何处是曹溪。\n若作声来解，还成瞪发迷。\n白云遮剎远，翠竹向檐低。\n是物元非物，庄周未可齐。",
        "dynasty": "宋",
        "collection_info": null
    },
    {
        "title": "自画山水寄无斁题其上",
        "author": "晁补之",
        "content": "湘吴昔穷览，怀抱自难忘。\n毫素开尘牖，江山入草堂。\n寄君花县裏，虚我竹林傍。\n何物酬斯赠，清诗要一囊。",
        "dynasty": "宋",
        "collection_info": null
    },
    {
        "title": "赠别张尧询",
        "author": "晁补之",
        "content": "趣操几前辈，词章近古风。\n身名沉饮外，生事放言中。\n鹄鹜从龟吉，船车送鬼穷。\n支离不征戍，高卧有奇功。",
        "dynasty": "宋",
        "collection_info": null
    },
    {
        "title": "寄题宝应无斁鳬舄堂二首  其一",
        "author": "晁补之",
        "content": "宾戏令晁子，名堂无乃迂。\n何为仍负弩，祗合便飞鳬。\n彭泽且市隠，太丘犹世儒。\n解嘲吾亦倦，繫雁一相娱。",
        "dynasty": "宋",
        "collection_info": null
    },
    {
        "title": "寄题宝应无斁鳬舄堂二首  其二",
        "author": "晁补之",
        "content": "弟才方浚发，兄老更疏迂。\n君自轩轩鹤，吾今泛泛鳬。\n何方折腰具，能作列仙儒。\n钧是亡羊事，清樽稍可娱。",
        "dynasty": "宋",
        "collection_info": null
    },
    {
        "title": "忆庐山示无斁弟",
        "author": "晁补之",
        "content": "湖口西江外，庐山已目前。\n太虚藏不极，彭蠡浸无边。\n五老宁行地，香垆自供天。\n芝田隔人世，应有读书仙。",
        "dynasty": "宋",
        "collection_info": null
    },
    {
        "title": "秋夜西岗联句",
        "author": "晁补之",
        "content": "城南远人迹，虫响最先秋。\n河汉横疑近，星辰烂不收。\n露浓枝上月，风驶苑中筹。\n下直身田野，相忘世马牛。\n市声城郭夜，遥色草茅幽。\n寂莫容还往，文章得献酬。\n天依阊阖转，斗直未央留。\n清洛东输海，夷门北拱州。\n寒灯知苦织，浊酒识穷愁。\n饱食容高议，苍颜愧薄游。\n黑貂寒事早，青史素心遒。\n附骥容吾钝，黄金试络头。",
        "dynasty": "宋",
        "collection_info": null
    },
    {
        "title": "凝祥池上联句",
        "author": "晁补之",
        "content": "粉垣周十里，丹碧焕神宫。\n楼阁晚多雨，梧桐天早风。\n人来夕照外，鸟起白苹中。\n何用厌城郭，沧洲佳兴同。",
        "dynasty": "宋",
        "collection_info": null
    },
    {
        "title": "廷贤求赋先春亭",
        "author": "晁补之",
        "content": "筑圃名亭尽可人，东皋百卉故先春。\n丘原满目皆安在，桃李成蹊又一新。\n薙草烦君开蒋径，漱醪容我着陶巾。\n青门瓜好平生事，欲遣朱轓便卜邻。",
        "dynasty": "宋",
        "collection_info": null
    },
    {
        "title": "送会稽关彦远罢官河北",
        "author": "晁补之",
        "content": "君年长我二十五，偶以气同均弟昆。\n三岁吹沙禹河曲，一身飞艇越云门。\n未缘狗监知才思，端向牛衣无涕痕。\n秋月圆时应待我，慧林孤磬澹朝曛。",
        "dynasty": "宋",
        "collection_info": null
    },
    {
        "title": "己卯六月赴上饶之谪醇臣以诗送行次韵留别",
        "author": "晁补之",
        "content": "小雅思深志不悲，反骚未与昔人违。\n五车谩苦君何益，三径都荒我未归。\n要过香垆䨥履步，却从彭蠡一帆飞。\n它年笑向张公子，应带烟霞满客衣。",
        "dynasty": "宋",
        "collection_info": null
    },
    {
        "title": "对雪和王仲至",
        "author": "晁补之",
        "content": "鸾凤交横逐雨华，玉城银涧共萦斜。\n且看雾散千峰瘴，未觉雷惊万谷芽。\n碧落高情元物外，金闺清梦自天涯。\n宁知夜半寒歌客，烟断邻墙四五家。",
        "dynasty": "宋",
        "collection_info": null
    },
    {
        "title": "春雨呈文潜",
        "author": "晁补之",
        "content": "倦将乌帽障黄日，一雨新开春已融。\n忽惊宫瓦出新碧，更喜海棠舒小红。\n爱酒邻张不可奈，听歌老谢无由同。\n春如行客祗欲去，若为挽取须壶空。",
        "dynasty": "宋",
        "collection_info": null
    },
    {
        "title": "鱼沟怀家",
        "author": "晁补之",
        "content": "生涯身事任东西，药笥书囊偶自赍。\n柳嫩桑柔鸦欲乳，雪消冰动麦初齐。\n沙头晚日樯竿直，淮上春风雁鹜低。\n归去未应芳物老，桃花如锦遍松溪。",
        "dynasty": "宋",
        "collection_info": null
    },
    {
        "title": "次韵金乡宰韩宗恕寺丞见赠三首  其一",
        "author": "晁补之",
        "content": "乘涛无意犯星躔，好在琴尊且乐全。\n彭泽孤吟成小隠，苏门双啸剧登仙。\n平时主父言多困，晚节扬雄学始传。\n鲍叔可能知管子，劳君相许寄忘年。",
        "dynasty": "宋",
        "collection_info": null
    },
    {
        "title": "次韵金乡宰韩宗恕寺丞见赠三首  其二",
        "author": "晁补之",
        "content": "蜀客高词诧割鲜，直吞云梦气仍全。\n自怜单阏穷为赋，不向元和共得仙。\n嘉论一朝倾盖合，新诗半夜叩关传。\n西窗却话巴山事，它日相逢忆此年。",
        "dynasty": "宋",
        "collection_info": null
    },
    {
        "title": "次韵金乡宰韩宗恕寺丞见赠三首  其三",
        "author": "晁补之",
        "content": "公子翩翩出世贤，少时术业已成全。\n闲中道义轻三事，醉裏文章敌八仙。\n客舍寒垆聊可拥，县楼昏鼓不须传。\n河阳花发期相过，即是新年换故年。",
        "dynasty": "宋",
        "collection_info": null
    },
    {
        "title": "出都呈十五叔父",
        "author": "晁补之",
        "content": "凌兢瘦马不堪驱，塞眼红尘暗九衢。\n太学虀盐聊乐只，故园桃李且归欤。\n上书北阙三年困，种豆南山一半芜。\n忍志动心天相我，莫惭关吏辱陈余。",
        "dynasty": "宋",
        "collection_info": null
    },
    {
        "title": "赠欧阳成判官",
        "author": "晁补之",
        "content": "一言子产识然明，白首怜君独抱经。\n去马来牛随白日，落花飞絮得浮名。\n曳裾五府非良计，发愤三书亦漫成。\n便作归休岂无食，木兰垂露菊含英。",
        "dynasty": "宋",
        "collection_info": null
    },
    {
        "title": "次韵苏注承议天钵元长老像前捻香",
        "author": "晁补之",
        "content": "萧然方丈病仪成，蓑笠忘来一境清。\n应作是观宁有相，实无得度即非情。\n日当居士行时午，月在生公讲处明。\n能识微言只夫子，可怜惟我最初程。",
        "dynasty": "宋",
        "collection_info": null
    },
    {
        "title": "次韵王正甫马陵感事",
        "author": "晁补之",
        "content": "风雨关河浩荡愁，骚人憭栗对清秋。\n追君旧事何堪听，投我新诗不易酬。\n纸上安知百年后，酒中聊可一生浮。\n言归款段谁能约，正有疏顽马少游。",
        "dynasty": "宋",
        "collection_info": null
    },
    {
        "title": "送长道客滑道士",
        "author": "晁补之",
        "content": "海山兜率事悠悠，底处仍须着力修。\n莫认箭边曾有鹿，安知蓑外是无牛。\n社樗共作支离病，园絮同为汗漫游。\n亦见颜公为言此，春风过尽不抬头。",
        "dynasty": "宋",
        "collection_info": null
    },
    {
        "title": "别关景晖二首  其一",
        "author": "晁补之",
        "content": "邺王台上几追陪，台上鸦鸣古甓摧。\n每对灯前青玉笛，不辞花下白银杯。\n九重幽梦骊驹近，百卉佳时鷤䳏催。\n更约欢呼须继日，从教河汉卷星迴。",
        "dynasty": "宋",
        "collection_info": null
    },
    {
        "title": "别关景晖二首  其二",
        "author": "晁补之",
        "content": "笔陈云横未易陪，雁门端见压城摧。\n栎中麋出君抟饭，地上蛇成我夺杯。\n好在田园心事懒，罢休簪组鬓毛催。\n稽山为有知章否，欲泛扁舟定却迴。",
        "dynasty": "宋",
        "collection_info": null
    },
    {
        "title": "送曹子方福建转运判官二首  其一",
        "author": "晁补之",
        "content": "谈经草檄鬓华生，初拥闽山传节行。\n江入桐庐青欲断，溪从剑浦碧来迎。\n茶虽户种租宜薄，盐不家煎价欲平。\n要使祈招歌德意，君恩不为远人轻。",
        "dynasty": "宋",
        "collection_info": null
    },
    {
        "title": "送曹子方福建转运判官二首  其二",
        "author": "晁补之",
        "content": "侏儒未用笑先生，孟博聊堪揽辔行。\n学有人民可尝试，诗须山水与逢迎。\n边夷岂识朝廷治，耕钓唯知吏政平。\n台阁时清多俊彦，萧生雅意未宜轻。",
        "dynasty": "宋",
        "collection_info": null
    },
    {
        "title": "饮校理盛居中家次韵二首  其一",
        "author": "晁补之",
        "content": "骑鸾玉府尽仙真，短羽愁攀天汉滨。\n诗懒便应推老手，饮豪独未后诸宾。\n宫壶银箭刚知夜，笼烛金华已报春。\n倒载微吟笑儿稚，时清宁是习池人。",
        "dynasty": "宋",
        "collection_info": null
    },
    {
        "title": "饮校理盛居中家次韵二首  其二",
        "author": "晁补之",
        "content": "一倒南斋玉宇醇，绝胜不醉楚江滨。\n骊驹且莫催归御，鸲鹆何妨属坐宾。\n我尚少年新白髮，君须痛饮敌青春。\n未愁驱使无诗句，怕遣壶空花笑人。",
        "dynasty": "宋",
        "collection_info": null
    },
    {
        "title": "次韵校理盛居中上元",
        "author": "晁补之",
        "content": "四见都城灯火春，看驱肥马走朱轮。\n天传九奏虚群籁，海踊三山跨万鳞。\n追赏谩逃深禁直，拜迎祗望属车尘。\n预知短髮非欢事，只有觥船未愧人。",
        "dynasty": "宋",
        "collection_info": null
    },
    {
        "title": "次韵苏中丞喜文潜病间",
        "author": "晁补之",
        "content": "携筇过子约朝朝，况是门无百步遥。\n午卧檐曦茶可煮，夜谈窗霰栗堪烧。\n范鱼何用惊生釜，郑鹿应知梦覆蕉。\n试作文殊问居士，从今一饭久如消。",
        "dynasty": "宋",
        "collection_info": null
    },
    {
        "title": "锁试呈同舍三首  其一",
        "author": "晁补之",
        "content": "官局悠悠共此行，来时庭菊未含英。\n五更脱叶惊书几，一夜寒砧满禁城。\n诗似凉风来有思，酒如清露挹无声。\n何时骢马催归去，更有林端魄一生。",
        "dynasty": "宋",
        "collection_info": null
    },
    {
        "title": "锁试呈同舍三首  其二",
        "author": "晁补之",
        "content": "天街初月映天河，拜敕东华走马过。\n解榻暂如龟遇木，闭帘还似雉婴罗。\n倦依书册工催睡，闷倚诗篇足当歌。\n可待纷纷厌朱墨，昼闲唯有饮无何。",
        "dynasty": "宋",
        "collection_info": null
    },
    {
        "title": "锁试呈同舍三首  其三",
        "author": "晁补之",
        "content": "周行栉比未应充，荐庙方求古鼎钟。\n经眼乍愁千纸积，解颐聊喜一言逢。\n黄花庭槛时虽过，白酒邻槽愿可从。\n更促寄衣真似旅，晓堂初怯露寒浓。",
        "dynasty": "宋",
        "collection_info": null
    },
    {
        "title": "试院呈文潜用前韵",
        "author": "晁补之",
        "content": "神交千古圣贤中，尚想铜山应洛钟。\n倾盖十年唯子旧，知音一世更谁逢。\n天如蚁磨骎骎旦，谈似缲车亹亹从。\n邻榻邓侯那不共，拥衾百首兴方浓。",
        "dynasty": "宋",
        "collection_info": null
    },
    {
        "title": "慎思闻家弟无斁捷解见贻用前韵",
        "author": "晁补之",
        "content": "吾弟平生辛苦同，匹雏志举百钧钟。\n自惭操瑟尚不斥，劝使力田终有逢。\n青眼故人欣捷报，白头老母喜占从。\n书林傥预西城集，釂子酣酣杏正浓。",
        "dynasty": "宋",
        "collection_info": null
    },
    {
        "title": "復用前韵寄题慎思豪塘居",
        "author": "晁补之",
        "content": "玉泉飞落白霞峰，散入山田亩十钟。\n邓子结庐真世外，陶公脱屣更谁逢。\n鶑啼春竹风烟近，龙起秋堂雨雹从。\n谁使山人空蕙帐，蓬莱金殿兴方浓。",
        "dynasty": "宋",
        "collection_info": null
    },
    {
        "title": "呈曹子方",
        "author": "晁补之",
        "content": "曹子金门等陆沉，壮年裘马四方心。\n檄传白羽从沙井，诗写红巾遍武林。\n兵甲胸中无敌国，丝桐世外有知音。\n相逢不饮何为者，祗作寒厅拥鼻吟。",
        "dynasty": "宋",
        "collection_info": null
    },
    {
        "title": "泗州王谏议明叟留饮",
        "author": "晁补之",
        "content": "云水东游蚤岁怀，半生尘土却教回。\n两行堤柳关心在，一点淮山入眼来。\n北省主人夸酒好，南风稚子喜帆开。\n扬州底事牵行色，端为琼花芍药催。",
        "dynasty": "宋",
        "collection_info": null
    },
    {
        "title": "招缙云守关彦远教授曾彦和集平山堂次关韵",
        "author": "晁补之",
        "content": "蜀冈势与蜀山通，龙虎盘挐上紫空。\n小语还忧惊太一，高堂元自在天中。\n少师杨柳无遗迹，承旨歌谣有旧风。\n斜日芜城易兴感，忘怀犹喜故人同。",
        "dynasty": "宋",
        "collection_info": null
    },
    {
        "title": "陪关彦远曾彦和集龙兴寺咏隋时双鸭脚次关韵",
        "author": "晁补之",
        "content": "风起雷塘陵上尘，雨荒苔院两株春。\n楼台有迹皆余烬，草木无知尚见珍。\n博士独能名玉棐，使君还许寿灵椿。\n宣城此物常充贡，谁与连艘送万囷。",
        "dynasty": "宋",
        "collection_info": null
    },
    {
        "title": "阎醇老作默斋",
        "author": "晁补之",
        "content": "浄名良久文殊叹，此是如来不二门。\n要识结瘖非是默，应知分别亦无言。\n一絃曾得嵇生愧，三復能令孔子尊。\n正復立谈封万户，时清何害口澜翻。",
        "dynasty": "宋",
        "collection_info": null
    },
    {
        "title": "与昙秀师别垂二十年而后相会于金山作",
        "author": "晁补之",
        "content": "诗笔多生习气牵，老来经呗亦随缘。\n何妨偶入东坡梦，未害闲依北固禅。\n万里波涛凭槛语，一山风雨并窗眠。\n未甘白首尘埃地，更约相逢二十年。",
        "dynasty": "宋",
        "collection_info": null
    },
    {
        "title": "送昙秀师归庐山梦斋",
        "author": "晁补之",
        "content": "扁舟又过楚江东，庐阜霜晴翠埽空。\n四海五湖皆逆旅，千岩万壑正秋风。\n会观沙界无华处，何必茅斋是梦中。\n已悟三生旧知识，不因天竺寺前逢。",
        "dynasty": "宋",
        "collection_info": null
    },
    {
        "title": "戊子六月十三日曝书得史院赐笔感怀",
        "author": "晁补之",
        "content": "君王孝悌纂修意，丞相忠良典领宜。\n却恨身为周柱史，不令人识汉官仪。\n当年请郡新进笑，今日曝书陈迹迷。\n犹有院中宣赐笔，不妨林下醉题诗。",
        "dynasty": "宋",
        "collection_info": null
    },
    {
        "title": "和二叔父少监入馆见赐诗",
        "author": "晁补之",
        "content": "楩柟要是晚方成，雄朔遗风世共惊。\n屑去未惊容必去，逃名还自得高名。\n歌行元白辞涛壮，书画钟王笔势精。\n乘马辎车何足算，不将稽古愧桓荣。",
        "dynasty": "宋",
        "collection_info": null
    },
    {
        "title": "次韵四叔父寄贺二叔父少监入馆并见寄诗",
        "author": "晁补之",
        "content": "琅邪太守鲁儒英，典校还高刘更生。\n已似诸荀并才子，復如群窦占诗名。\n尚吟河水怜孤侄，应与乡人痛伯兄。\n老鹤长鸣近天汉，可容丛灌和骊庚。",
        "dynasty": "宋",
        "collection_info": null
    },
    {
        "title": "送欧诚发",
        "author": "晁补之",
        "content": "春风共载扬州路，屈指都疑梦夜阑。\n可是重来俱白髮，只堪归去却黄冠。\n为郎我頼文书少，作邑君逢政令宽。\n自古江山胜尘土，莫轻故步爱邯郸。",
        "dynasty": "宋",
        "collection_info": null
    },
    {
        "title": "守蒲次新安西先寄府教授之道弟",
        "author": "晁补之",
        "content": "文章之子日翘翘，恐不能如岂有超。\n助我彤襜问民俗，烦君泮水采风谣。\n预知薄宦妨同处，且可清樽约屡招。\n十月驱车汉函谷，冷云高处望中条。",
        "dynasty": "宋",
        "collection_info": null
    },
    {
        "title": "再用前韵答之道弟府教授",
        "author": "晁补之",
        "content": "文辞便是升堂贾，谈辩宁非入幕超。\n已谓囊中能出颖，那知车下正哀谣。\n但从袁盎无何饮，莫笑冯公不见招。\n伴我河山访陈迹，明年红紫满阳条。",
        "dynasty": "宋",
        "collection_info": null
    },
    {
        "title": "渑池道中寄福昌令张景良通直",
        "author": "晁补之",
        "content": "十年一梦间湖湘，欲往从之道阻长。\n可但知君爱彭泽，不应言我薄淮阳。\n马穿崤底流泉白，鸟下关头落照黄。\n愁作驿亭寒不寐，怀人思古九迴肠。",
        "dynasty": "宋",
        "collection_info": null
    },
    {
        "title": "次韵毅父提刑将至蒲见寄",
        "author": "晁补之",
        "content": "骑报山云见旗脚，吏趋原雪没靴翁。\n朅来定坐玄犹白，捷去还忧易又东。\n他日江湖空白首，只今关陇有清风。\n登瀛契分南迁梦，十五年来事事同。",
        "dynasty": "宋",
        "collection_info": null
    },
    {
        "title": "次韵毅父户部兄游栖岩寺",
        "author": "晁补之",
        "content": "恐是初禅第一天，千秋龙象镇危巅。\n坐看玉井莲飘叶，绝胜香垆日照烟。\n点点蚁封知晋甸，纷纷雁背向秦川。\n要须浩荡奇言称，付与南华旧老仙。",
        "dynasty": "宋",
        "collection_info": null
    },
    {
        "title": "庐山",
        "author": "晁补之",
        "content": "丹碧沉沉虎豹闲，松幢引度九重关。\n人间未觉浑无路，天上还惊更有山。\n瑶草红泉供挹酌，金风白露送跻攀。\n良游自叹平生误，便作归来鬓已斑。",
        "dynasty": "宋",
        "collection_info": null
    },
    {
        "title": "叙旧感怀呈提刑毅父并再和六首  其一",
        "author": "晁补之",
        "content": "儿童豪气自堪惊，未入乡人月旦评。\n叔向亦闻呼使上，子将一见便知名。\n平生兰省追高步，老去秦川共此行。\n頼有蒲城桑落酒，高楼条华慰人情。",
        "dynasty": "宋",
        "collection_info": null
    },
    {
        "title": "叙旧感怀呈提刑毅父并再和六首  其二",
        "author": "晁补之",
        "content": "赋成庚子尚魂惊，往事如风未暇评。\n长乐钟前偶相对，凌烟图上等浮名。\n登车岂是君无意，幞被何妨我自行。\n更许心亲遗貌敬，老来尤见旧交情。",
        "dynasty": "宋",
        "collection_info": null
    },
    {
        "title": "叙旧感怀呈提刑毅父并再和六首  其三",
        "author": "晁补之",
        "content": "二人射策几人惊，要与三苏共入评。\n先圣子孙多异禀，累朝图牒有高名。\n书传科斗犹须定，钓拂珊瑚未可行。\n子墨文章豪气在，登临怀古一含情。",
        "dynasty": "宋",
        "collection_info": null
    },
    {
        "title": "叙旧感怀呈提刑毅父并再和六首  其四",
        "author": "晁补之",
        "content": "须弥纳芥事堪惊，千岁聊堪一日评。\n世上相逢俱梦寐，古来何处是功名。\n簿书听我依稀了，云水陪君浩荡行。\n便与此山同不朽，不应惆怅復牵情。",
        "dynasty": "宋",
        "collection_info": null
    },
    {
        "title": "叙旧感怀呈提刑毅父并再和六首  其五",
        "author": "晁补之",
        "content": "郎潜如我未宜惊，户部须推宰相评。\n他日碧山思却走，当年紫府已收名。\n共知白髮生青鬓，未废长歌续短行。\n樽酒不空多坐客，君家余事足陶情。",
        "dynasty": "宋",
        "collection_info": null
    },
    {
        "title": "叙旧感怀呈提刑毅父并再和六首  其六",
        "author": "晁补之",
        "content": "亲见扬雄自不惊，吾人要使后人评。\n白圭未可轻三復，小草须防得二名。\n太华耸天如剑立，黄河蹙野似军行。\n栖迟自忆衡门后，可是登楼不称情。",
        "dynasty": "宋",
        "collection_info": null
    },
    {
        "title": "用评字韵和答府教授十二弟",
        "author": "晁补之",
        "content": "君诗飘举似鸿惊，书入扬州子弟评。\n圣世由来升俊造，少年已自得声名。\n六经正可三冬足，万里聊堪一日行。\n更约弥敦同姓乐，能来触咏畅幽情。",
        "dynasty": "宋",
        "collection_info": null
    },
    {
        "title": "次韵邠倅王正夫",
        "author": "晁补之",
        "content": "函谷鸡鸣满面尘，夫君泛爱尚为亲。\n清时有味俱吾党，黄髮相看更几人。\n物理未惊翁丧马，世情应笑子知津。\n似闻绝塞风沙苦，只约觥船莫负春。",
        "dynasty": "宋",
        "collection_info": null
    },
    {
        "title": "蠖轩孤坐寄曹南教授八弟",
        "author": "晁补之",
        "content": "畏暑经旬不涉街，蠖轩孤坐壁生苔。\n出檐碧笋犹争长，映户丹榴故后开。\n双蝶风前愁夜去，一蝉雨外送秋来。\n曹南瘦弟应相忆，白首迁兄未放回。",
        "dynasty": "宋",
        "collection_info": null
    },
    {
        "title": "次韵袁畴耕道见贻",
        "author": "晁补之",
        "content": "阅世纷纷共旅亭，归来眼为里人明。\n老夫未叹尝三已，吾子何忧取一名。\n仁义夙心成自误，文章小道得高评。\n曲池远市偏宜暑，携卷同来看月生。",
        "dynasty": "宋",
        "collection_info": null
    },
    {
        "title": "寄怀八弟三首  其一",
        "author": "晁补之",
        "content": "君好作官容我隠，我专筑室待君归。\n古来奇特俱安用，老去疏慵自不违。\n五府交书何怪密，双林白社未嫌稀。\n先君门户观之子，葵藿吾今遯益肥。",
        "dynasty": "宋",
        "collection_info": null
    },
    {
        "title": "寄怀八弟三首  其二",
        "author": "晁补之",
        "content": "平日鸰原左右手，蟨邛前后未须论。\n清秋淮上多诗句，白首篱边近酒樽。\n杜舅高情笃兄弟，先君至性厚闺门。\n两公与尔同师法，相待归来老此园。",
        "dynasty": "宋",
        "collection_info": null
    },
    {
        "title": "寄怀八弟三首  其三",
        "author": "晁补之",
        "content": "扬州全盛吾能说，鸭脚琼花五百年。\n忽见山光好诗轴，却思淮浦旧渔船。\n柴荆故俗真虚老，松菊幽斋已重迁。\n便作扶藜望衡霍，清秋随分有风烟。",
        "dynasty": "宋",
        "collection_info": null
    },
    {
        "title": "感兴",
        "author": "晁补之",
        "content": "渊明褊志迷归去，叔夜支辞谬养生。\n道有穷通千世运，命无夭寿四时行。\n我能为蝶斯同化，子亦知鱼乃至情。\n谓马谓牛无不可，楚肝越胆太分明。",
        "dynasty": "宋",
        "collection_info": null
    },
    {
        "title": "次韵留守王公喜春",
        "author": "晁补之",
        "content": "午窗垆火不应残，春许花期特地宽。\n塞雁初惊池藻暖，谷鶑犹怯井梧寒。\n未须园裏幽寻去，且更楼前远望看。\n四牡行春定何日，亦闻钟鼓满城欢。",
        "dynasty": "宋",
        "collection_info": null
    },
    {
        "title": "游华岳归道中望仙掌",
        "author": "晁补之",
        "content": "深岩踏遍寻归路，仙掌依然在碧虚。\n无限游人重驻马，岂惟狂客倒骑馿。\n挂图天汉朝霞上，落影秦关夕照余。\n千古全生纔一士，可怜登览尽丘墟。",
        "dynasty": "宋",
        "collection_info": null
    },
    {
        "title": "潼关道中",
        "author": "晁补之",
        "content": "尘土长安古道深，潼关依旧接桃林。\n使君骢马来何后，道士青牛去莫寻。\n春半河山犹寂莫，日长坑阪正崎嵚。\n平生冷笑元龙误，老觉求田负寸心。",
        "dynasty": "宋",
        "collection_info": null
    },
    {
        "title": "自蒲赴湖早行作",
        "author": "晁补之",
        "content": "小隠幽情薄宦身，五更骑马寿安尘。\n春如流水行随客，晓与青山气逼人。\n报国丹心千载事，对花霜鬓一番新。\n秦吴绝域从来恨，我已能知莫问津。",
        "dynasty": "宋",
        "collection_info": null
    },
    {
        "title": "罢蒲干濠道中寄府教授之道弟",
        "author": "晁补之",
        "content": "衝寒到郡待花开，花未开时却遣回。\n敢意三年容我隠，只如千里访君来。\n二崤毂击何为者，五老云霾安在哉。\n更约劖诗猿虎谷，它年重过埽莓苔。",
        "dynasty": "宋",
        "collection_info": null
    },
    {
        "title": "次韵文潜尉福昌时壁间清暑亭诗",
        "author": "晁补之",
        "content": "梅福当年守此官，荆山谁见韫琅玕。\n人如修竹三冬好，诗与清溪九夏寒。\n未信簪裳妨小隠，蚤时雷雨起深蟠。\n春风揽辔河阳县，痛饮狂歌忆旧年。",
        "dynasty": "宋",
        "collection_info": null
    },
    {
        "title": "赴蒲道中寄洛倅王定国",
        "author": "晁补之",
        "content": "莫嫌马上过春风，得句桃溪柳涧中。\n王事勤君急星火，客程驱我正萍蓬。\n朅来尚可轻千里，归去何妨共两翁。\n学道如今有微力，作官求了不求功。",
        "dynasty": "宋",
        "collection_info": null
    },
    {
        "title": "再寄定国",
        "author": "晁补之",
        "content": "河南少尹古臞仙，销尽新缘窘旧缘。\n草字更无千载圣，谈言自有一家天。\n远游轻世唯何甚，少贬求容否不然。\n选壮坐狂俱龃龉，社樗元自可忘年。",
        "dynasty": "宋",
        "collection_info": null
    },
    {
        "title": "答闳中顺之",
        "author": "晁补之",
        "content": "黄卷翛然遇古人，千秋遗恨一朝伸。\n久干文举尊中酒，虚负渊明头上巾。\n缨冠未暇念同室，闭眼自欲观吾身。\n幸有元和文似锦，不妨白雪和阳春。",
        "dynasty": "宋",
        "collection_info": null
    },
    {
        "title": "自蒲赴湖至板桥逢杜谋伯",
        "author": "晁补之",
        "content": "二年两度踏京尘，犹喜常逢杜子春。\n文学老来从旧日，金兰同好更何人。\n身惭随檄终难强，计欲归耕未敢陈。\n正是桃花红似血，不应无酒但霑巾。",
        "dynasty": "宋",
        "collection_info": null
    },
    {
        "title": "和石明叔喜雪",
        "author": "晁补之",
        "content": "解冻南风故未熏，六英先岁舞车尘。\n尽消日观千岩雪，初破江梅一萼春。\n立召金闺通籍客，更呼花艷大堤人。\n使君日饮无功业，同乐何妨亦为民。",
        "dynasty": "宋",
        "collection_info": null
    },
    {
        "title": "次韵韩求仁南台朝请晚过南湖见寄",
        "author": "晁补之",
        "content": "浮花浪蕊信东西，何许寻芳去自迟。\n流景不须惊石火，寸田应已长琼枝。\n想君清兴聊堪发，遣我忧心久欲夷。\n便作崔丞日临水，鳬行擿尾不须知。",
        "dynasty": "宋",
        "collection_info": null
    },
    {
        "title": "再用前韵和答",
        "author": "晁补之",
        "content": "当时同赴饮城西，倾盖论心已恨迟。\n湖海可无年少气，雪霜还有岁寒枝。\n功传汗竹藏王府，诗入文弢动岛夷。\n不会书生安用此，眼前睫固未曾知。",
        "dynasty": "宋",
        "collection_info": null
    },
    {
        "title": "用前韵答李行正教授",
        "author": "晁补之",
        "content": "见我淮南初召西，重来学馆尚栖迟。\n未容小隠通三径，聊可卑飞共一枝。\n饮罢玉山方突兀，赋成笔陈已淫夷。\n霜荷叶叹青衫旧，闻子修身自畏知。",
        "dynasty": "宋",
        "collection_info": null
    },
    {
        "title": "次韵和求仁不赴照碧堂会呈无愧之作",
        "author": "晁补之",
        "content": "政成欢诵沸田莱，留钥雍容更上才。\n缭郭平湖从昔好，倚天朱槛为谁开。\n曳裾况是他年旧，倒载何妨尽日陪。\n自有登高能赋客，可容清坐咏南台。",
        "dynasty": "宋",
        "collection_info": null
    },
    {
        "title": "求仁復示怨句次韵",
        "author": "晁补之",
        "content": "闻说高情久沉寥，絷维谁与永今朝。\n五车犹累方书好，万物先从辩说雕。\n已向季咸心独醉，更缘顺子意都消。\n清秋璧月凉如水，莫遣纤云翳紫霄。",
        "dynasty": "宋",
        "collection_info": null
    },
    {
        "title": "元符戊寅与无斁弟卜居缗城东述情",
        "author": "晁补之",
        "content": "四海一居何处卜，北窗祗取见家山。\n要无名利来心曲，便有园林出世间。\n拙宦莫兴三黜叹，老归未厌百年闲。\n先君余庆期之子，吾驾如今不可还。",
        "dynasty": "宋",
        "collection_info": null
    },
    {
        "title": "次韵信守李秬二首  其一",
        "author": "晁补之",
        "content": "谁榜铃斋作面山，晦明终日卷帘看。\n赋成夜烛纔销寸，衙退朝曦未半竿。\n枉渚孤吟愁旅雁，苏门双啸骇朱鸾。\n平生五袴何须咏，一借黄钟变谷寒。",
        "dynasty": "宋",
        "collection_info": null
    },
    {
        "title": "次韵信守李秬二首  其二",
        "author": "晁补之",
        "content": "爱山何必俟归山，簿领忙时拨置看。\n阊阖自应行发轫，珊瑚终未拂垂竿。\n樽中屡许陪文举，庑下犹堪寄伯鸾。\n便作功成同范蠡，白鸥盟誓不教寒。",
        "dynasty": "宋",
        "collection_info": null
    },
    {
        "title": "再和嘉父见贻",
        "author": "晁补之",
        "content": "使君心赏在高山，栎社宁烦匠石看。\n能似鼠多愁渡谷，仕如鮎钝笑缘竿。\n威仪披雾窥文豹，音韵当衢听玉鸾。\n曾共广陵花下醉，绨袍应叹一何寒。",
        "dynasty": "宋",
        "collection_info": null
    },
    {
        "title": "次韵嘉父喜雪",
        "author": "晁补之",
        "content": "六出先春兆物华，故撩高韵发车斜。\n散榆天上齐飞筴，布玉畦中尽吐芽。\n梁苑俊游风不极，剡溪清泛月无涯。\n雄豪乐事幽人咏，都属江南太守家。",
        "dynasty": "宋",
        "collection_info": null
    },
    {
        "title": "次韵信倅练定梦雪中过王侍郎",
        "author": "晁补之",
        "content": "梦觅毗耶看雨华，玉城银涧过萦斜。\n乍疑雾廓千峰障，未觉雷惊万谷芽。\n碧落清谈元物外，金闺高兴共天涯。\n寒鸡唤起新诗就，谁忆袁安正卧家。",
        "dynasty": "宋",
        "collection_info": null
    },
    {
        "title": "次韵李秬灵山亭宴集宠戏之句",
        "author": "晁补之",
        "content": "胜游谁继竹林贤，岘首高情自邈然。\n宝剎千寻出天半，灵山三面落樽前。\n梅花摘得宁烦驿，桃叶呼来不用船。\n南楚何须说穷巷，且陪铃閤听鵾絃。",
        "dynasty": "宋",
        "collection_info": null
    },
    {
        "title": "次韵李秬梅花",
        "author": "晁补之",
        "content": "寒岩幽雾不曾开，残雪犹封宿草荄。\n一萼故应先腊破，百花浑未觉春来。\n惭非上苑青房比，误作唐昌碎月猜。\n常恨清溪照疏影，横斜还许落金杯。",
        "dynasty": "宋",
        "collection_info": null
    },
    {
        "title": "次韵李秬祥符轩",
        "author": "晁补之",
        "content": "云端红粉拊雕栏，谢守纶巾语笑间。\n游客乍惊人外境，居僧初识面前山。\n暂来犹足留公赏，借与真堪着我顽。\n铃閤多余宾从少，谁教缾盎不曾闲。",
        "dynasty": "宋",
        "collection_info": null
    },
    {
        "title": "次韵李秬重修宴亭",
        "author": "晁补之",
        "content": "壁间双记快沉冥，山畔谯门水畔亭。\n相国名因稽古白，使君眼为好贤青。\n废堤不復风摇柳，新槛依然月满汀。\n羁旅从公厌游乐，欲图佳致作幽屏。",
        "dynasty": "宋",
        "collection_info": null
    },
    {
        "title": "次韵李秬新庵",
        "author": "晁补之",
        "content": "无心何用说心灰，庵在青萝绿篠隈。\n自可谈间公事了，不妨闲处道书开。\n更携邀月清樽上，只着登山小屐来。\n桃李他年应勿剪，使君嘉誉在闺台。",
        "dynasty": "宋",
        "collection_info": null
    },
    {
        "title": "次韵李秬新移牡丹二首  其一",
        "author": "晁补之",
        "content": "史君着意与深培，为向吴宫好处来。\n得地且从三月暖，明年应更十分开。\n溱傍芍药羞香骨，江裏芙蓉妬艷腮。\n云雨鸿龙总非比，沉香亭北漫相猜。",
        "dynasty": "宋",
        "collection_info": null
    },
    {
        "title": "次韵李秬新移牡丹二首  其二",
        "author": "晁补之",
        "content": "笑倚东风几百般，忽疑洛渚在江干。\n玉容可得朝朝好，金盏须教一一干。\n送目汉皋行已失，断魂巫峡梦将残。\n七闽溪畔防偷本，四照亭边更着栏。",
        "dynasty": "宋",
        "collection_info": null
    },
    {
        "title": "次韵李秬约赏牡丹",
        "author": "晁补之",
        "content": "夭红浓绿总教回，更待清明谷雨催。\n一朵故应偏晚出，百花浑似不曾开。\n常夸西洛青屏簇，久说南滁紫线堆。\n任是无情还有意，不知千里为谁来。",
        "dynasty": "宋",
        "collection_info": null
    },
    {
        "title": "次韵李秬双头牡丹",
        "author": "晁补之",
        "content": "寒食春光欲尽头，谁抛两两路傍毬。\n二乔新获吴宫怯，双隗初临晋帐羞。\n月底故应相伴语，风前各是一般愁。\n使君腹有诗千首，为尔情如篆印缪。",
        "dynasty": "宋",
        "collection_info": null
    },
    {
        "title": "次韵李秬赏花",
        "author": "晁补之",
        "content": "天香国色竞新奇，初过清明未觉稀。\n困舞尚迎风袅袅，醉粧犹弄日晖晖。\n飘零洛下千金价，惭愧江南百草菲。\n谢守多才最怜尔，百篇能伴羽觞飞。",
        "dynasty": "宋",
        "collection_info": null
    },
    {
        "title": "次韵李秬酴醾",
        "author": "晁补之",
        "content": "夭红琐碎竞春娇，后出何妨便夺标。\n云鹤嬉晴来万隻，玉龙惊震上千条。\n蓐收晃荡风前仗，萼绿飘翩月下绡。\n曾向琼林亭畔见，天涯相遇一魂销。",
        "dynasty": "宋",
        "collection_info": null
    },
    {
        "title": "立春日呈通守资中通直",
        "author": "晁补之",
        "content": "摇轩柳态未应还，正在凭高望远间。\n一夜春风吹北渚，清晨佳气满南山。\n动头乐事从今数，信手诗章莫放闲。\n但惜濉阳蔡公子，鶑花烂漫向京关。",
        "dynasty": "宋",
        "collection_info": null
    },
    {
        "title": "题文潜诗册后",
        "author": "晁补之",
        "content": "君诗容易不着意，忽似春风开百花。\n上苑离宫曾绝艷，野墙荒径故幽葩。\n惬心刍豢非杂俎，垂世江河自一家。\n头白昏昏醉眠处，忆君频夜梦天涯。",
        "dynasty": "宋",
        "collection_info": null
    },
    {
        "title": "次韵杜天达见寄",
        "author": "晁补之",
        "content": "冷屋寒舟两处怀，一封归信隔年开。\n愁容顿与河冰泮，佳思先随岸柳来。\n射雉便甘忘我矢，画蛇何怪夺君杯。\n端知雪裏清吟好，未减山阴兴尽回。",
        "dynasty": "宋",
        "collection_info": null
    },
    {
        "title": "景修二十岁褎为乡举之首晚乃尉青田无不遇色其里人晁补之为赋五十六字以别且勉之",
        "author": "晁补之",
        "content": "一尉三千五百里，昔人尝已叹沉英。\n陆机文赋成童妙，梅福官资向老清。\n尽说江山多胜事，且临风月慰高情。\n它年见我长安道，货药无心更避名。",
        "dynasty": "宋",
        "collection_info": null
    },
    {
        "title": "赴元老刘园之集呈十二朝请十五推官二叔父兼呈元老邦式诸公",
        "author": "晁补之",
        "content": "故乡等作异乡愁，常笑吾生不自谋。\n百日狂风春草草，十年归梦客悠悠。\n倦游情话陪诸父，老罢亲锄学故侯。\n得坎乘流两皆可，名亭应不用三休。",
        "dynasty": "宋",
        "collection_info": null
    },
    {
        "title": "次韵棠美甥昼眠",
        "author": "晁补之",
        "content": "炎歊暂卧北窗凉，更觉甘如饭稻粱。\n宰我粪墙讥敢避，孝先经笥谑兼忘。\n忧虞心谢知更雁，安稳身如挂角羊。\n要识熙熙不争竞，华胥别是一仙乡。",
        "dynasty": "宋",
        "collection_info": null
    },
    {
        "title": "和王定国见寄",
        "author": "晁补之",
        "content": "请说当年王武子，淮南别乘谪仙人。\n自从金马还通籍，直恐琼花便不春。\n遗爱谁方府中步，旧时独埽壁间尘。\n平山送目思公子，自许诗成觉有神。",
        "dynasty": "宋",
        "collection_info": null
    },
    {
        "title": "和欧阳宣德经野步",
        "author": "晁补之",
        "content": "遡风何敢祝淮神，青律飞灰气自醇。\n顾我衰容唯殢酒，因君佳句始知春。\n山中桂子年年好，观裏桃英日日新。\n延对彤廷须努力，詹生学问及昌辰。",
        "dynasty": "宋",
        "collection_info": null
    },
    {
        "title": "国子监暮归",
        "author": "晁补之",
        "content": "杖屦清晨往，缣囊薄暮归。\n闲官厅事冷，蝴蝶上阶飞。",
        "dynasty": "宋",
        "collection_info": null
    },
    {
        "title": "答李令",
        "author": "晁补之",
        "content": "知音惭李令，问我復何为。\n道义惟添睡，功名只有诗。",
        "dynasty": "宋",
        "collection_info": null
    },
    {
        "title": "身世谩悠哉  其一",
        "author": "晁补之",
        "content": "月堕孤村露合，日出高原雾开。\n道逐故河西去，人将新雁南来。",
        "dynasty": "宋",
        "collection_info": null
    },
    {
        "title": "身世谩悠哉  其二",
        "author": "晁补之",
        "content": "三径蒋生里第，再见虞君客卿。\n多病增予归思，少年许子高名。",
        "dynasty": "宋",
        "collection_info": null
    },
    {
        "title": "身世谩悠哉  其三",
        "author": "晁补之",
        "content": "林下囊装夙兴，云间鸿雁悲鸣。\n行役正嗟予弟，言旋当復诸兄。",
        "dynasty": "宋",
        "collection_info": null
    },
    {
        "title": "馆宿",
        "author": "晁补之",
        "content": "残雪封条未干，兰台幞被春寒。\n斜日房栊吏散，鸣鸠飞下栏干。",
        "dynasty": "宋",
        "collection_info": null
    },
    {
        "title": "季夏即事",
        "author": "晁补之",
        "content": "红葵有雨长穗，青枣无风压枝。\n湿础人霑汗际，蒸林蝉烈号时。",
        "dynasty": "宋",
        "collection_info": null
    },
    {
        "title": "新城塔山对雨二首  其一",
        "author": "晁补之",
        "content": "山外圆天一镜开，山头云起似浮埃。\n松吟竹舞水纹乱，坐见溪南风雨来。",
        "dynasty": "宋",
        "collection_info": null
    },
    {
        "title": "新城塔山对雨二首  其二",
        "author": "晁补之",
        "content": "竹枝草履步苍苔，山上孤亭四牖开。\n烟雨蒙蒙溪又急，小篷时转碧滩来。",
        "dynasty": "宋",
        "collection_info": null
    },
    {
        "title": "同柳戒之夜过三学院",
        "author": "晁补之",
        "content": "步月寻溪过佛斋，溪边石藓湿芒鞋。\n虚窗独卧听松竹，半夜一山风雨来。",
        "dynasty": "宋",
        "collection_info": null
    },
    {
        "title": "汴堤暮雪怀径山澄慧道人",
        "author": "晁补之",
        "content": "朔风吹雪乱霑襟，走马投村日向沉。\n遥想道人敲石火，冷杉寒竹五峰深。",
        "dynasty": "宋",
        "collection_info": null
    },
    {
        "title": "送李知章下第归河北",
        "author": "晁补之",
        "content": "斗鸡击剑邺王台，万古英雄死不埋。\n子去悲歌宜有和，露萤白首亦常材。",
        "dynasty": "宋",
        "collection_info": null
    },
    {
        "title": "晚发长芦",
        "author": "晁补之",
        "content": "船头勾曲洪涛外，船尾长芦白雾中。\n千里山容初上日，一江帆影尽乘风。",
        "dynasty": "宋",
        "collection_info": null
    },
    {
        "title": "晚雪示阎仲孺",
        "author": "晁补之",
        "content": "拂檐点砌静如沙，无限寒林顷刻花。\n明日穷檐深一尺，不知何处觅袁家。",
        "dynasty": "宋",
        "collection_info": null
    },
    {
        "title": "村居即事",
        "author": "晁补之",
        "content": "十载京尘化客衣，故园榆柳识春归。\n深村芳物无由觅，蝴蝶双寻麦陇飞。",
        "dynasty": "宋",
        "collection_info": null
    },
    {
        "title": "流民",
        "author": "晁补之",
        "content": "生涯不復旧桑田，瓦釜荆篮止道边。\n日暮榆园拾青荚，可怜无数沈郎钱。",
        "dynasty": "宋",
        "collection_info": null
    },
    {
        "title": "先茔治事归",
        "author": "晁补之",
        "content": "先人昔慕栖山乐，贱子今怀陟岵悲。\n柏叶初生石墙短，况无金带买丰碑。",
        "dynasty": "宋",
        "collection_info": null
    },
    {
        "title": "陌上花八首  其一",
        "author": "晁补之",
        "content": "郊外金軿步帐随，道边游女看王妃。\n内官走马传书报，陌上花开缓缓归。",
        "dynasty": "宋",
        "collection_info": null
    },
    {
        "title": "陌上花八首  其二",
        "author": "晁补之",
        "content": "朝云暮雨山头宅，暖日晴风陌上花。\n绛幕何妨行缓缓，送春归尽妾还家。",
        "dynasty": "宋",
        "collection_info": null
    },
    {
        "title": "陌上花八首  其三",
        "author": "晁补之",
        "content": "娘子歌传乐府悲，当年陌上看芳菲。\n曼声更缓何妨缓，莫似东风火急归。",
        "dynasty": "宋",
        "collection_info": null
    },
    {
        "title": "陌上花八首  其四",
        "author": "晁补之",
        "content": "荆王梦罢已春归，陌上花随暮雨飞。\n却唤江船人不识，杜秋红泪满罗衣。",
        "dynasty": "宋",
        "collection_info": null
    },
    {
        "title": "陌上花八首  其五",
        "author": "晁补之",
        "content": "吴歌白纻怨芳菲，肠断怀王去不归。\n陌上如今小花伴，山前山后白鹇飞。",
        "dynasty": "宋",
        "collection_info": null
    },
    {
        "title": "陌上花八首  其六",
        "author": "晁补之",
        "content": "临安城郭半池台，曾是香尘扑面来。\n不见当时翠軿女，今年陌上又花开。",
        "dynasty": "宋",
        "collection_info": null
    },
    {
        "title": "陌上花八首  其七",
        "author": "晁补之",
        "content": "云母蛮笺作信来，佳人陌上看花回。\n妾行不似东风急，为报花须缓缓开。",
        "dynasty": "宋",
        "collection_info": null
    },
    {
        "title": "陌上花八首  其八",
        "author": "晁补之",
        "content": "陌上偷来为看花，饶声鹦鹉莫夭斜。\n犊车缓缓随芳草，不去桃源阿母家。",
        "dynasty": "宋",
        "collection_info": null
    },
    {
        "title": "外舅杜寺丞永城守水作诗寄呈",
        "author": "晁补之",
        "content": "雪消冰动看通津，草长江南岸岸春。\n莫唱龙舟五更曲，扬州杨柳解愁人。",
        "dynasty": "宋",
        "collection_info": null
    },
    {
        "title": "都门",
        "author": "晁补之",
        "content": "飘零何处是生涯，瘦马都门踏落花。\n芳物搅心看不得，绨袍遮眼畏风沙。",
        "dynasty": "宋",
        "collection_info": null
    },
    {
        "title": "甘雨",
        "author": "晁补之",
        "content": "晻晻轰轰有物催，端如鬼驾北溟来。\n百昌一种得甘雨，蛇不耆干苕卵摧。",
        "dynasty": "宋",
        "collection_info": null
    },
    {
        "title": "约李令",
        "author": "晁补之",
        "content": "茅檐明月夜萧萧，残雪晶荧在柳条。\n独约城隅闲李令，一杯山芋校离骚。",
        "dynasty": "宋",
        "collection_info": null
    },
    {
        "title": "和胡戢七首  其一",
        "author": "晁补之",
        "content": "达则经纶隠着书，昔人于此孰亲疏。\n王通持底答杨素，汾曲先人有敝庐。",
        "dynasty": "宋",
        "collection_info": null
    },
    {
        "title": "和胡戢七首  其二",
        "author": "晁补之",
        "content": "相逢樽酒未辞深，握手盱眙十载心。\n车马凄凉人夜别，出门落月与横参。",
        "dynasty": "宋",
        "collection_info": null
    },
    {
        "title": "和胡戢七首  其三",
        "author": "晁补之",
        "content": "闻说归心已浩然，苏门况有子云廛。\n广文不去惭官长，繫马堂阶要酒钱。",
        "dynasty": "宋",
        "collection_info": null
    },
    {
        "title": "和胡戢七首  其四",
        "author": "晁补之",
        "content": "住近苏门有白云，闭关却埽道逾尊。\n相逢不语忽长啸，今日岂无人姓孙。",
        "dynasty": "宋",
        "collection_info": null
    },
    {
        "title": "和胡戢七首  其五",
        "author": "晁补之",
        "content": "时平未用入山深，岁晚何妨木秀林。\n闻说熊罴参后乘，可容牛下有哀吟。",
        "dynasty": "宋",
        "collection_info": null
    },
    {
        "title": "和胡戢七首  其六",
        "author": "晁补之",
        "content": "千首清诗竞夜长，真成蝴蝶为春忙。\n莫教流落人间少，雷电它时下取将。",
        "dynasty": "宋",
        "collection_info": null
    },
    {
        "title": "和胡戢七首  其七",
        "author": "晁补之",
        "content": "少时豪气恨沉沦，缪意诗书可庇民。\n长笑壮年无一事，微吟只有故人亲。",
        "dynasty": "宋",
        "collection_info": null
    },
    {
        "title": "坐进庵",
        "author": "晁补之",
        "content": "海鱼水击三千里，决起还须九万程。\n坐进庵中纔一步，初无行处若为行。",
        "dynasty": "宋",
        "collection_info": null
    },
    {
        "title": "张杰以龙茶换苏帖",
        "author": "晁补之",
        "content": "寄茶换字真佳尚，此事人间信亦稀。\n它日封厨失双牍，应随痴顾画俱飞。",
        "dynasty": "宋",
        "collection_info": null
    },
    {
        "title": "和王拱辰观梨花二首  其一",
        "author": "晁补之",
        "content": "海棠十韵诧芬芳，惭愧梨花冷似霜。\n頼有乐天春雨句，寂寥从此亦馨香。",
        "dynasty": "宋",
        "collection_info": null
    },
    {
        "title": "和王拱辰观梨花二首  其二",
        "author": "晁补之",
        "content": "压沙寺裏万株芳，一道清流照雪霜。\n银阙森森广寒晓，仙人玉仗有天香。",
        "dynasty": "宋",
        "collection_info": null
    },
    {
        "title": "次韵两苏公讲筵唱和四首  其一",
        "author": "晁补之",
        "content": "白髮归联侍从荣，未应江海叹飘零。\n禽鱼不与钧天观，想见群龙舞洞庭。",
        "dynasty": "宋",
        "collection_info": null
    },
    {
        "title": "次韵两苏公讲筵唱和四首  其二",
        "author": "晁补之",
        "content": "李公素誉压朝端，曾泝龙门鬣未干。\n虽愧彭宣惟赐食，未惭贡禹亦弹冠。",
        "dynasty": "宋",
        "collection_info": null
    },
    {
        "title": "次韵两苏公讲筵唱和四首  其三",
        "author": "晁补之",
        "content": "缵服忧勤未有言，诸儒经术侍彤轩。\n九畴咸叙今天锡，三画何人昔梦吞。",
        "dynasty": "宋",
        "collection_info": null
    },
    {
        "title": "次韵两苏公讲筵唱和四首  其四",
        "author": "晁补之",
        "content": "金玉谁人咏德音，太平无象属人心。\n日高初散露门讲，天上五云宫殿深。",
        "dynasty": "宋",
        "collection_info": null
    },
    {
        "title": "復至凝祥池上",
        "author": "晁补之",
        "content": "去岁相携此地游，西风垂果奉灵湫。\n春工变化浑无迹，红满枝条绿满洲。",
        "dynasty": "宋",
        "collection_info": null
    },
    {
        "title": "题工部文侍郎周翰郭熙平远二首  其一",
        "author": "晁补之",
        "content": "渔村半落楚江边，林外秋原雨外天。\n谁倚竹楼邀大艑，天涯暮色已苍然。",
        "dynasty": "宋",
        "collection_info": null
    },
    {
        "title": "题工部文侍郎周翰郭熙平远二首  其二",
        "author": "晁补之",
        "content": "洞庭木落万波秋，说与南人亦自愁。\n欲指吴松何处是，一行征雁海山头。",
        "dynasty": "宋",
        "collection_info": null
    },
    {
        "title": "呈文潜",
        "author": "晁补之",
        "content": "无计河西寻杜家，海棠空咏去年花。\n烦君为谢郭少尹，欲买缠头迎犊车。",
        "dynasty": "宋",
        "collection_info": null
    },
    {
        "title": "和文潜二首  其一",
        "author": "晁补之",
        "content": "阮籍空贪步兵酒，阳城犹恋集贤书。\n饱知世事非人力，可是因玄更泊如。",
        "dynasty": "宋",
        "collection_info": null
    },
    {
        "title": "和文潜二首  其二",
        "author": "晁补之",
        "content": "索米强知当世策，种芝欲访隠人书。\n未应只有邻邦约，投老相看事事如。",
        "dynasty": "宋",
        "collection_info": null
    },
    {
        "title": "谢王立之送蜡梅五首  其一",
        "author": "晁补之",
        "content": "未教落素混冰池，且看轻黄缀雪枝。\n越使可因千里致，春风元自未曾知。",
        "dynasty": "宋",
        "collection_info": null
    },
    {
        "title": "谢王立之送蜡梅五首  其二",
        "author": "晁补之",
        "content": "恐是凝酥染得黄，月中清露滴来香。\n定知何逊牵诗兴，借与穿帘一点光。",
        "dynasty": "宋",
        "collection_info": null
    },
    {
        "title": "谢王立之送蜡梅五首  其三",
        "author": "晁补之",
        "content": "上林初就诏群臣，紫蒂同心各自新。\n谁见小园深雪裏，破春一萼更惊人。",
        "dynasty": "宋",
        "collection_info": null
    },
    {
        "title": "谢王立之送蜡梅五首  其四",
        "author": "晁补之",
        "content": "诗报蜡梅开最先，小奁分寄雪中妍。\n水村映竹家家有，天汉桥边绝可怜。",
        "dynasty": "宋",
        "collection_info": null
    },
    {
        "title": "谢王立之送蜡梅五首  其五",
        "author": "晁补之",
        "content": "去年不见蜡梅开，准拟新年恰恰来。\n芳菲意浅姿容淡，忆得素儿如此梅。",
        "dynasty": "宋",
        "collection_info": null
    },
    {
        "title": "和文潜试院道旧",
        "author": "晁补之",
        "content": "璧月照歌淮上舫，姚花引醉福昌城。\n何如阊阖门西北，卧听秋风枕畔声。",
        "dynasty": "宋",
        "collection_info": null
    },
    {
        "title": "夜闻慎思吟讽",
        "author": "晁补之",
        "content": "疏林小雨月胧明，商颂琅琅半夜声。\n邓子弓强殊未发，欲驰桑本犯坚城。",
        "dynasty": "宋",
        "collection_info": null
    },
    {
        "title": "赴广陵道中三首  其一",
        "author": "晁补之",
        "content": "醉卧符离太守亭，别都絃筦记曾称。\n淮山杨柳春千里，尚有多情忆小胜。",
        "dynasty": "宋",
        "collection_info": null
    },
    {
        "title": "赴广陵道中三首  其二",
        "author": "晁补之",
        "content": "急鼓冬冬下泗州，却瞻金塔在中流。\n帆开朝日初生处，船转春山欲尽头。",
        "dynasty": "宋",
        "collection_info": null
    },
    {
        "title": "赴广陵道中三首  其三",
        "author": "晁补之",
        "content": "杨柳青青欲哺乌，一春风雨暗隋渠。\n落帆未觉扬州远，已喜淮阴见白鱼。",
        "dynasty": "宋",
        "collection_info": null
    },
    {
        "title": "出城三首  其一",
        "author": "晁补之",
        "content": "桃欲呈红柳弄阴，麦田青已没鞋深。\n春堤细雨篮舆湿，婆餠焦声在竹林。",
        "dynasty": "宋",
        "collection_info": null
    },
    {
        "title": "出城三首  其二",
        "author": "晁补之",
        "content": "故国龙舟休水调，高城雉堞尚云间。\n蜀冈朝雨如轻雾，不见春江草外山。",
        "dynasty": "宋",
        "collection_info": null
    },
    {
        "title": "出城三首  其三",
        "author": "晁补之",
        "content": "堆案文书无了毕，并堤船舫且萦回。\n非关董役年年事，自为春郊得得来。",
        "dynasty": "宋",
        "collection_info": null
    },
    {
        "title": "扬州杂咏七首  其一",
        "author": "晁补之",
        "content": "舶商不入古盐沟，疏凿纔争土一抔。\n未说兴圩灌田事，且还歌吹旧扬州。",
        "dynasty": "宋",
        "collection_info": null
    },
    {
        "title": "扬州杂咏七首  其二",
        "author": "晁补之",
        "content": "雷陂新作麦田荒，曾说风兴没两郎。\n谁似当年李刺史，春波还引句城塘。",
        "dynasty": "宋",
        "collection_info": null
    },
    {
        "title": "扬州杂咏七首  其三",
        "author": "晁补之",
        "content": "欲穿九曲通淮子，只费春夫数日工。\n但见荷花三十里，何须更有大雷宫。",
        "dynasty": "宋",
        "collection_info": null
    },
    {
        "title": "扬州杂咏七首  其四",
        "author": "晁补之",
        "content": "蜀冈茶味图经说，不贡春芽向十年。\n未惜青青藏马鬣，可能辜负大明泉。",
        "dynasty": "宋",
        "collection_info": null
    },
    {
        "title": "扬州杂咏七首  其五",
        "author": "晁补之",
        "content": "皂荚村南三里许，春江不隔一程遥。\n双堤斗起如牛角，知是隋家万里桥。",
        "dynasty": "宋",
        "collection_info": null
    },
    {
        "title": "扬州杂咏七首  其六",
        "author": "晁补之",
        "content": "龙兴寺裏青云干，后土祠中白雪葩。\n五百年间城郭改，空留鸭脚伴琼花。",
        "dynasty": "宋",
        "collection_info": null
    },
    {
        "title": "扬州杂咏七首  其七",
        "author": "晁补之",
        "content": "杨徐僭盗雄图炽，高吕陵夷霸气阑。\n犹有昆冈作龙虎，千秋原庙奉衣冠。",
        "dynasty": "宋",
        "collection_info": null
    },
    {
        "title": "题僧法芝钟山诗后",
        "author": "晁补之",
        "content": "明珠出袖四百琲，座有烟霞草木香。\n断取钟山擎石掌，那知不下浄名床。",
        "dynasty": "宋",
        "collection_info": null
    },
    {
        "title": "復和定国惠竹皮枕谑句",
        "author": "晁补之",
        "content": "老来山水兴弥深，不在长安侠少林。\n它日只为林下计，不将锦被作呻吟。",
        "dynasty": "宋",
        "collection_info": null
    },
    {
        "title": "和答曾敬之秘书见招能赋堂烹茶二首  其一",
        "author": "晁补之",
        "content": "玉泉吟鼎月隳轮，姑射风标两绝尘。\n只欠何郎窗畔雪，戎葵为我作余春。",
        "dynasty": "宋",
        "collection_info": null
    },
    {
        "title": "和答曾敬之秘书见招能赋堂烹茶二首  其二",
        "author": "晁补之",
        "content": "一碗分来百越春，玉溪小暑却宜人。\n红尘它日同回首，能赋堂中偶坐身。",
        "dynasty": "宋",
        "collection_info": null
    },
    {
        "title": "守蒲过洛思十岁时侍先君寓居泣涕成诗二首  其一",
        "author": "晁补之",
        "content": "建春门外柳依依，迸泪当年綵服嬉。\n穷子更无逢父日，匿王空记看河时。",
        "dynasty": "宋",
        "collection_info": null
    },
    {
        "title": "守蒲过洛思十岁时侍先君寓居泣涕成诗二首  其二",
        "author": "晁补之",
        "content": "先君欲筑伊川意，四十年间万事非。\n他日一廛从可卜，白头持此欲安归。",
        "dynasty": "宋",
        "collection_info": null
    },
    {
        "title": "渑池道中",
        "author": "晁补之",
        "content": "虎狼敌国易良图，望见将军要引车。\n不畏秦强畏廉斗，古来只有蔺相如。",
        "dynasty": "宋",
        "collection_info": null
    },
    {
        "title": "次韵提刑毅甫送茶",
        "author": "晁补之",
        "content": "炰羔煮餠渐宜秦，愁绝江南一味真。\n健步远梅安用插，鹧鸪金盏有余春。",
        "dynasty": "宋",
        "collection_info": null
    },
    {
        "title": "次韵阎仲甫郎中病起二首  其一",
        "author": "晁补之",
        "content": "伏波七十老鍪弧，薏苡何曾适病躯。\n高卧输公无一事，评诗校画是功夫。",
        "dynasty": "宋",
        "collection_info": null
    },
    {
        "title": "次韵阎仲甫郎中病起二首  其二",
        "author": "晁补之",
        "content": "脱略轩裳陶隠居，肘书百卷事宁躯。\n茯苓日长东山涩，早晚柴车命仆夫。",
        "dynasty": "宋",
        "collection_info": null
    },
    {
        "title": "东皋十首  其一",
        "author": "晁补之",
        "content": "屋名尽挂陶家牓，人物应惭菊畔身。\n解作文章肯归去，不应陶后说无人。",
        "dynasty": "宋",
        "collection_info": null
    },
    {
        "title": "东皋十首  其二",
        "author": "晁补之",
        "content": "郭外朝阳一卷斜，青槐厅事带丘麻。\n路逢扶辔双童问，不是城东太尉家。",
        "dynasty": "宋",
        "collection_info": null
    },
    {
        "title": "东皋十首  其三",
        "author": "晁补之",
        "content": "小阁高原最上头，下床莫遣许公羞。\n如今老罢栏边意，不是元龙百尺楼。",
        "dynasty": "宋",
        "collection_info": null
    },
    {
        "title": "东皋十首  其四",
        "author": "晁补之",
        "content": "壁间最好营丘笔，卧看三峰忆旧过。\n梦入幽林小溪去，绝胜千骑向南柯。",
        "dynasty": "宋",
        "collection_info": null
    },
    {
        "title": "东皋十首  其五",
        "author": "晁补之",
        "content": "新植青桐小径成，两行萱草一时荣。\n春风百卉芳菲尽，长夏幽花却称情。",
        "dynasty": "宋",
        "collection_info": null
    },
    {
        "title": "东皋十首  其六",
        "author": "晁补之",
        "content": "登登策策不须呼，时动圆荷触短蒲。\n五步濠梁亦堪乐，相忘何必是江湖。",
        "dynasty": "宋",
        "collection_info": null
    },
    {
        "title": "东皋十首  其七",
        "author": "晁补之",
        "content": "四海萍逢两弟兄，百年胶漆岁张陈。\n红尘陌上相逢子，华髮林间偶坐身。",
        "dynasty": "宋",
        "collection_info": null
    },
    {
        "title": "东皋十首  其八",
        "author": "晁补之",
        "content": "尺五城南未足高，只今小杜更飘摇。\n暮烟疏雨从君胜，玉子文楸听我饶。",
        "dynasty": "宋",
        "collection_info": null
    },
    {
        "title": "东皋十首  其九",
        "author": "晁补之",
        "content": "李君禅味诗情裏，解作黄金不润身。\n目断白衣檐酒阒，何妨聊破一垆春。",
        "dynasty": "宋",
        "collection_info": null
    },
    {
        "title": "东皋十首  其一○",
        "author": "晁补之",
        "content": "城市何妨亦隠沦，贾君无意向红尘。\n东皋瓜豆如云处，慊我幽栖不卜邻。",
        "dynasty": "宋",
        "collection_info": null
    },
    {
        "title": "即事",
        "author": "晁补之",
        "content": "半刺还为权刺史，朝衙不坐坐铃斋。\n案头通事通何事，昨夜东园芍药开。",
        "dynasty": "宋",
        "collection_info": null
    },
    {
        "title": "望金陵",
        "author": "晁补之",
        "content": "龙盘虎踞望南津，余烈峥嵘尚霸陈。\n醉着不知风揭屋，可能杨素是江神。",
        "dynasty": "宋",
        "collection_info": null
    },
    {
        "title": "金陵南数十里江心烈山崒然特起犹金山也家人云安得隠于此作一绝",
        "author": "晁补之",
        "content": "山如浮玉一峰立，江似海门千顷开。\n我欲此中成小隠，莫教山脚有船来。",
        "dynasty": "宋",
        "collection_info": null
    },
    {
        "title": "采石李白墓",
        "author": "晁补之",
        "content": "客星一点太微傍，谈笑青蝇玉失光。\n载酒五湖狂到死，只今天地不能藏。",
        "dynasty": "宋",
        "collection_info": null
    },
    {
        "title": "宿采石追怀沈丘叔父同应诏渡此今二十七年矣而叔父谢世补之方远适泣涕成篇",
        "author": "晁补之",
        "content": "二十七年前应诏，黄昏同上木兰舟。\n江山依旧人琴寂，白首南迁泪迸流。",
        "dynasty": "宋",
        "collection_info": null
    },
    {
        "title": "过铜陵南望一山高出云上奇秀可骇余未尝至江南遽曰此九华也问之言是",
        "author": "晁补之",
        "content": "云端忽露碧孱颜，如髻如簪缥缈间。\n惊骇舟中齐举首，不言知是九华山。",
        "dynasty": "宋",
        "collection_info": null
    },
    {
        "title": "连日顺风",
        "author": "晁补之",
        "content": "昔日肩吾上国行，鱼龙黑浪自堪惊。\n我今憔悴西风稳，却是江神不世情。",
        "dynasty": "宋",
        "collection_info": null
    },
    {
        "title": "皖口遭风",
        "author": "晁补之",
        "content": "欻起惊涛渺去程，扁舟三日滞长汀。\n无心坐使群鸥舞，莽眇吾知未可乘。",
        "dynasty": "宋",
        "collection_info": null
    },
    {
        "title": "马当风涛中",
        "author": "晁补之",
        "content": "从祖昔为州别驾，上书尝欲径枞阳。\n乘危更觉思遗迹，惭愧篙师戒马当。",
        "dynasty": "宋",
        "collection_info": null
    },
    {
        "title": "大风过彭浪矶",
        "author": "晁补之",
        "content": "山束江穷方崒起，江盘山过却重回。\n无风此水常呼汹，正用风狂水斗来。",
        "dynasty": "宋",
        "collection_info": null
    },
    {
        "title": "题彭郎小姑祠",
        "author": "晁补之",
        "content": "山与矶名从地志，姑兼郎号出江民。\n世间称谓无真实，闻说双祠自有神。",
        "dynasty": "宋",
        "collection_info": null
    },
    {
        "title": "江心望彭泽作",
        "author": "晁补之",
        "content": "青山缺处大江奔，江口山颜见县门。\n一世定无纡辔处，故应来此着琴罇。",
        "dynasty": "宋",
        "collection_info": null
    },
    {
        "title": "过分江口",
        "author": "晁补之",
        "content": "不行湓口更湖口，明日庐山自此过。\n犹恨西江不穷览，沅湘闻道亦无波。",
        "dynasty": "宋",
        "collection_info": null
    },
    {
        "title": "湖口",
        "author": "晁补之",
        "content": "彭蠡宫亭浸全楚，号呼喷吐出喉中。\n此间旷荡无穷水，何处还容地火风。",
        "dynasty": "宋",
        "collection_info": null
    },
    {
        "title": "大孤山祠",
        "author": "晁补之",
        "content": "江吞湖卷气俱豪，崛起孤峰百仞高。\n归为婵娟买丝屦，却应还我所忘刀。",
        "dynasty": "宋",
        "collection_info": null
    },
    {
        "title": "题庐山",
        "author": "晁补之",
        "content": "南康南麓江州北，五百僧房缀蜜脾。\n尽是庐山佳绝处，不知何处合题诗。",
        "dynasty": "宋",
        "collection_info": null
    },
    {
        "title": "开先寺前望瀑布",
        "author": "晁补之",
        "content": "白虹昼下昆崙顶，半入青林久不回。\n下洞水轮穿地底，冰崖吼怒却重来。",
        "dynasty": "宋",
        "collection_info": null
    },
    {
        "title": "栖贤寺三峡桥",
        "author": "晁补之",
        "content": "绝壁秋标天外剑，深溪冬吼地中雷。\n上宫未信无人到，朱阁飞从顶上来。",
        "dynasty": "宋",
        "collection_info": null
    },
    {
        "title": "旧说庐山有紫芝田百亩人莫得见偶于开先栖贤林中步两日各得一枝正紫如玉戏成一首",
        "author": "晁补之",
        "content": "千古芝田人不到，深林继日拾琼瑰。\n从今为记晁夫子，曾到芝田百亩来。",
        "dynasty": "宋",
        "collection_info": null
    },
    {
        "title": "宫亭神甚灵云有婢名如愿以借客有所求叩如愿即获神又能于湖心分风使上下各得顺风故刘删诗云回舻乘派水举棹逐分风",
        "author": "晁补之",
        "content": "同舟自古无胡越，南北东西路不同。\n不问宫亭借如愿，只求四面与分风。",
        "dynasty": "宋",
        "collection_info": null
    },
    {
        "title": "彦鲁𡾁字号卷余擢为开封第三用彦鲁韵",
        "author": "晁补之",
        "content": "寂寂醒醒谁得知，万重故纸压须弥。\n不缘饶舌丰干道，拾得山间底小儿。",
        "dynasty": "宋",
        "collection_info": null
    },
    {
        "title": "孔雀院后蒙泉",
        "author": "晁补之",
        "content": "檐头山作屏当砌，石眼泉为镜照窗。\n我亦困蒙如可击，此泉从户到西江。",
        "dynasty": "宋",
        "collection_info": null
    },
    {
        "title": "贵溪徐氏招隠园昔王表避乱居此山依之者数千家其诗云逍遥入南斗者也",
        "author": "晁补之",
        "content": "鬼谷西来一丈清，三山箕拱慰高情。\n时平尚欲依王表，南斗逍遥毕此生。",
        "dynasty": "宋",
        "collection_info": null
    },
    {
        "title": "遇赦北归",
        "author": "晁补之",
        "content": "山犹故险水犹奔，无復前年溅泪痕。\n自是人心随境别，橹声帆色尽君恩。",
        "dynasty": "宋",
        "collection_info": null
    },
    {
        "title": "移笇山五杉归植里第",
        "author": "晁补之",
        "content": "一丘一壑感归心，过尽青山几茂林。\n自载五杉如碧凤，欲看春雨舞庭阴。",
        "dynasty": "宋",
        "collection_info": null
    },
    {
        "title": "皖口寄怀前太平守陈公度",
        "author": "晁补之",
        "content": "常爱东陵早拂衣，我行曾不叩荆扉。\n凭君天柱峰头望，看我扁舟几日归。",
        "dynasty": "宋",
        "collection_info": null
    },
    {
        "title": "钟山有石故名",
        "author": "晁补之",
        "content": "江上秋涛喷玉岩，风锼月炼白云缄。\n为君一叩无人境，要听洪钟出万杉。",
        "dynasty": "宋",
        "collection_info": null
    },
    {
        "title": "初上安仁滩清见毛髮其中奇石五色可掇拾也从县令借图经溪曰云锦溪村曰玉石村",
        "author": "晁补之",
        "content": "行尽江南最远山，却寻干越上清滩。\n秋晴云锦溪中过，玉石瑰奇一万般。",
        "dynasty": "宋",
        "collection_info": null
    },
    {
        "title": "弋阳道中",
        "author": "晁补之",
        "content": "千日千程不厌行，一丘一壑可怜生。\n常忧束缚名缰死，斗健寻山却称情。",
        "dynasty": "宋",
        "collection_info": null
    },
    {
        "title": "齐山怪石森耸其西峰曰小九华",
        "author": "晁补之",
        "content": "山上有山俱巃嵷，谷中通谷更唅呀。\n借君筇杖穿奇崄，直至西峰小九华。",
        "dynasty": "宋",
        "collection_info": null
    },
    {
        "title": "次韵无极以道寄金山寺佛鑑五绝  其一",
        "author": "晁补之",
        "content": "埋头尘土欲忘年，重过初禅第一天。\n唯有儿童见河性，不将老面共苍然。",
        "dynasty": "宋",
        "collection_info": null
    },
    {
        "title": "次韵无极以道寄金山寺佛鑑五绝  其二",
        "author": "晁补之",
        "content": "不应无手是无拳，且看毛端现四天。\n似向吾家得消息，鼓山余响尚轰然。",
        "dynasty": "宋",
        "collection_info": null
    },
    {
        "title": "次韵无极以道寄金山寺佛鑑五绝  其三",
        "author": "晁补之",
        "content": "鹙子犹应昧此缘，室中那有久如天。\n饶师掷过三千界，浮玉西津故俨然。",
        "dynasty": "宋",
        "collection_info": null
    },
    {
        "title": "次韵无极以道寄金山寺佛鑑五绝  其四",
        "author": "晁补之",
        "content": "无极世缘如嚼蜡，人言当住夜摩天。\n此郎久学无生忍，此事吾知否不然。",
        "dynasty": "宋",
        "collection_info": null
    },
    {
        "title": "次韵无极以道寄金山寺佛鑑五绝  其五",
        "author": "晁补之",
        "content": "鼓角声中特地传，只今鼻孔已撩天。\n不应常作裴休诺，揜口何妨也默然。",
        "dynasty": "宋",
        "collection_info": null
    },
    {
        "title": "清口怀应书时雪中舟行",
        "author": "晁补之",
        "content": "蚤岁单舟此水滨，雪花都蔽引舟人。\n重来五马真何事，笑雪空成鬓上春。",
        "dynasty": "宋",
        "collection_info": null
    },
    {
        "title": "舟中即事",
        "author": "晁补之",
        "content": "终日平沙望渺瀰，青林何许近渔矶。\n波衝侧岸深蒲靡，一点穿人翠碧飞。",
        "dynasty": "宋",
        "collection_info": null
    },
    {
        "title": "鱼沟遇大水",
        "author": "晁补之",
        "content": "沙行水宿几江南，石斗龙求久已谙。\n秋水故应旋面目，顺流东望为君惭。",
        "dynasty": "宋",
        "collection_info": null
    },
    {
        "title": "祝家墩阻水旦起舟人云天上风花顺矣作一绝",
        "author": "晁补之",
        "content": "依依牛马辨平沙，三日扁舟近祝家。\n明日扬帆应復驶，蒸云散乱作风花。",
        "dynasty": "宋",
        "collection_info": null
    },
    {
        "title": "怀缗居",
        "author": "晁补之",
        "content": "自种双桐已四年，秋来匏瓠小篱穿。\n上床不怕陈登叹，我欲归求许汜田。",
        "dynasty": "宋",
        "collection_info": null
    },
    {
        "title": "欲求闲局理旧学作  其一",
        "author": "晁补之",
        "content": "莫求致仕且分司，此等刘伶笑妇儿。\n投老寸阴如寸玉，从君了事只名痴。",
        "dynasty": "宋",
        "collection_info": null
    },
    {
        "title": "欲求闲局理旧学作  其二",
        "author": "晁补之",
        "content": "故园历历眼中分，非禹谁教不入门。\n何处功名有成遂，玉初不献足犹存。",
        "dynasty": "宋",
        "collection_info": null
    },
    {
        "title": "初望庐山",
        "author": "晁补之",
        "content": "休说江南青未了，一庵一径可容身。\n宦程正迫西风急，未是庐山竚足人。",
        "dynasty": "宋",
        "collection_info": null
    },
    {
        "title": "由开先万杉栖贤罗汉入城南康守云惜君未至紫霄峰也因以此答",
        "author": "晁补之",
        "content": "南康南麓江州北，五百伽蓝似蜜脾。\n万室千门俱面势，不应独是紫霄奇。",
        "dynasty": "宋",
        "collection_info": null
    },
    {
        "title": "望香垆峰",
        "author": "晁补之",
        "content": "危楼曲径群岩遍，蜡屐青鞋到处逢。\n更上五峰双剑表，香垆依旧半天中。",
        "dynasty": "宋",
        "collection_info": null
    },
    {
        "title": "题周廉彦所收李甲画三首 鹊",
        "author": "晁补之",
        "content": "上林花妥逐鶑飞，愁绝江南雪裏时。\n嚄唶何须旁檐喜，毰毸相对两寒枝。",
        "dynasty": "宋",
        "collection_info": null
    },
    {
        "title": "题周廉彦所收李甲画三首 雁",
        "author": "晁补之",
        "content": "网罗无限稻粱微，怜尔冥冥亦庶几。\n戏鸭眠鳬满中沚，衡阳无意更南飞。",
        "dynasty": "宋",
        "collection_info": null
    },
    {
        "title": "题周廉彦所收李甲画三首 鸭",
        "author": "晁补之",
        "content": "急风吹雪满汀洲，迎腊淮南忆倦游。\n小鸭枯荷野艇冷，去年今日冻高邮。",
        "dynasty": "宋",
        "collection_info": null
    },
    {
        "title": "松菊堂读史五首  其一",
        "author": "晁补之",
        "content": "不作文饶将相官，野人亦罣党人间。\n筹边措国俱无用，空对平泉草木闲。",
        "dynasty": "宋",
        "collection_info": null
    },
    {
        "title": "松菊堂读史五首  其二",
        "author": "晁补之",
        "content": "吾慕斯人不以官，会昌一梦中兴间。\n何须更作穷愁志，秋雨长时睡正闲。",
        "dynasty": "宋",
        "collection_info": null
    },
    {
        "title": "松菊堂读史五首  其三",
        "author": "晁补之",
        "content": "明光甲挫三言内，悉怛谋亏一算间。\n成败关心不瞑目，我今无此只应闲。",
        "dynasty": "宋",
        "collection_info": null
    },
    {
        "title": "松菊堂读史五首  其四",
        "author": "晁补之",
        "content": "平生精爽皋夔内，一世功名贝锦间。\n再梦令狐亦何事，可能到死未心闲。",
        "dynasty": "宋",
        "collection_info": null
    },
    {
        "title": "松菊堂读史五首  其五",
        "author": "晁补之",
        "content": "当年伏地全杨李，公亦何知爱恶间。\n千古论心许公近，百年归意与谁闲。",
        "dynasty": "宋",
        "collection_info": null
    },
    {
        "title": "仲光寄纻袍",
        "author": "晁补之",
        "content": "手裁白纻制新袍，犊鼻应怜犬子劳。\n倚仗衡门聊服此，良人身不属临洮。",
        "dynasty": "宋",
        "collection_info": null
    },
    {
        "title": "寄家人",
        "author": "晁补之",
        "content": "孟光家世自清芬，鸿亦幽情慕陇云。\n汲水挽车归去好，茯苓日日长松根。",
        "dynasty": "宋",
        "collection_info": null
    },
    {
        "title": "子固席上雪得芟字",
        "author": "晁补之",
        "content": "新霜一夜草如芟，午酌临轩雪点衫。\n不怕夷门清着骨，故教诗句耸巉岩。",
        "dynasty": "宋",
        "collection_info": null
    },
    {
        "title": "泊舟山阳偶题",
        "author": "晁补之",
        "content": "五岁淮山一梦新，扁舟曾繫市桥春。\n津亭石磴双垂柳，见我依依似故人。",
        "dynasty": "宋",
        "collection_info": null
    },
    {
        "title": "及第后将谒告先归留赠成甫",
        "author": "晁补之",
        "content": "还家消息约蔷薇，眼看蔷薇日日稀。\n不踏龙头游碧落，君恩许伴晚鶑归。",
        "dynasty": "宋",
        "collection_info": null
    },
    {
        "title": "贵溪在信州城南其水西流七百里入江",
        "author": "晁补之",
        "content": "玉山东去不通州，万壑千岩隘上游。\n应会逐臣西望意，故教溪水只西流。",
        "dynasty": "宋",
        "collection_info": null
    },
    {
        "title": "出游龙虎山舟中望仙岩壁立千仞者不可上其高处穴中往往如囷仓棺椁云盖仙人所居也余意大水人宅山上所作",
        "author": "晁补之",
        "content": "稽天巨浸洗南荒，尚有千峰骨立强。\n民未降丘应宅此，举头天壁有囷仓。",
        "dynasty": "宋",
        "collection_info": null
    },
    {
        "title": "泊思禅寺呈廖明略其地盖干越寺在琵琶洲上",
        "author": "晁补之",
        "content": "迟君干越思禅寺，弥月忘归住翠岚。\n忽见琵琶洲上月，始惊全室在天南。",
        "dynasty": "宋",
        "collection_info": null
    },
    {
        "title": "和雒酒十二弟见降羌赴阙",
        "author": "晁补之",
        "content": "二鸟蒙恩岂有知，车书混一是昌期。\n知君不化伊川祭，右倚门墙恐见麾。",
        "dynasty": "宋",
        "collection_info": null
    },
    {
        "title": "和洛笋小发",
        "author": "晁补之",
        "content": "叔夜青山肯长往，不应石髓化山坚。\n君会箨龙纔小发，恐君心未老伊川。",
        "dynasty": "宋",
        "collection_info": null
    },
    {
        "title": "叔与戏云谓我穷我尝伤食从而嘲之",
        "author": "晁补之",
        "content": "羊踏胸中昨夜蔬，不应扪腹怪如壶。\n妇家得餔犹须忍，莫索槟榔笑尔臞。",
        "dynasty": "宋",
        "collection_info": null
    },
    {
        "title": "将别历下二首  其一",
        "author": "晁补之",
        "content": "来见红蕖隘渚香，归涂未变柳梢黄。\n殷勤趵突溪中水，相送扁舟向汶阳。",
        "dynasty": "宋",
        "collection_info": null
    },
    {
        "title": "将别历下二首  其二",
        "author": "晁补之",
        "content": "鸳鸯鸂鶒绕渔梁，摇漾山光与水光。\n不管使君征棹远，依然飞下旧池塘。",
        "dynasty": "宋",
        "collection_info": null
    },
    {
        "title": "将行陪贰车观灯",
        "author": "晁补之",
        "content": "行歌红粉满城欢，犹作常时五马看。\n忽忆使君身是客，一时挥泪逐金鞍。",
        "dynasty": "宋",
        "collection_info": null
    },
    {
        "title": "安陶舟中",
        "author": "晁补之",
        "content": "缭绕春堤去欲穷，参差烟坞到还通。\n依依润柳侵晨雨，细细吹花傍午风。",
        "dynasty": "宋",
        "collection_info": null
    },
    {
        "title": "栗区村与无斁别",
        "author": "晁补之",
        "content": "十年投分皆卿相，四海论心只弟昆。\n老忆躬耕困随牒，春风挥泪栗区村。",
        "dynasty": "宋",
        "collection_info": null
    },
    {
        "title": "与子真诸人饮求仁不与作怨诗因戏答",
        "author": "晁补之",
        "content": "结习徐看荡劫灰，天花从自落空阶。\n似闻满室唯澄水，投砾何因出定来。",
        "dynasty": "宋",
        "collection_info": null
    },
    {
        "title": "题谷熟驿舍二首  其一",
        "author": "晁补之",
        "content": "驿后新篱接短墙，枯荷衰柳小池塘。\n倦游对此忘行路，徙倚轩窗看夕阳。",
        "dynasty": "宋",
        "collection_info": null
    },
    {
        "title": "题谷熟驿舍二首  其二",
        "author": "晁补之",
        "content": "一官南北鬓将华，数亩荒池浄水花。\n埽地开窗置书几，此生随处便为家。",
        "dynasty": "宋",
        "collection_info": null
    },
    {
        "title": "送永嘉君回至鹿邑东门外作",
        "author": "晁补之",
        "content": "冬温榆柳未全雕，黄蝶飞飞缀野蒿。\n华髮不堪悲世故，斜川归兴满东皋。",
        "dynasty": "宋",
        "collection_info": null
    },
    {
        "title": "谪宋徙亳初闻周璠琵琶",
        "author": "晁补之",
        "content": "枣园憭栗桧厅寒，醉倚琵琶倒鹖冠。\n不似江州白司马，只成怨恨不成欢。",
        "dynasty": "宋",
        "collection_info": null
    },
    {
        "title": "题伯时画",
        "author": "晁补之",
        "content": "单于射获明妃笑，劝酌蒲萄跪小胡。\n不恨别宫昆莫老，应怜超乘子南夫。",
        "dynasty": "宋",
        "collection_info": null
    },
    {
        "title": "虹县逢无斁二首  其一",
        "author": "晁补之",
        "content": "清河掺执汴河逢，万里悲欢一梦中。\n不作常情问京洛，鱼山好在故园松。",
        "dynasty": "宋",
        "collection_info": null
    },
    {
        "title": "虹县逢无斁二首  其二",
        "author": "晁补之",
        "content": "千载昌期尚此逢，询谋多在布韦中。\n南归已后钟山集，犹忆君王代麈松。",
        "dynasty": "宋",
        "collection_info": null
    },
    {
        "title": "省曹梦游山示无斁",
        "author": "晁补之",
        "content": "万里归来兄弟乐，百年多病井庐思。\n如何骑马穿靴地，只梦登山着屐时。",
        "dynasty": "宋",
        "collection_info": null
    },
    {
        "title": "东坡公以种松法授都梁杜子师并为作诗子师求余同赋  其一",
        "author": "晁补之",
        "content": "不学栽桤业种松，未惭履狶笑屠龙。\n许君尽得东坡术，已与先生一事同。",
        "dynasty": "宋",
        "collection_info": null
    },
    {
        "title": "东坡公以种松法授都梁杜子师并为作诗子师求余同赋  其二",
        "author": "晁补之",
        "content": "长锥散子岩岩遍，短竹扶条岁岁添。\n待得烹茶有松叶，不应更课木奴缣。",
        "dynasty": "宋",
        "collection_info": null
    },
    {
        "title": "东坡公以种松法授都梁杜子师并为作诗子师求余同赋  其三",
        "author": "晁补之",
        "content": "佩牛未敢邀君出，射虎何当许我从。\n要看堂堂冠剑叟，苍然十万甲夫中。",
        "dynasty": "宋",
        "collection_info": null
    },
    {
        "title": "自画山水留春堂大屏题其上",
        "author": "晁补之",
        "content": "胸中正可吞云梦，盏裏何妨对圣贤。\n有意清秋入衡霍，为君无尽写江天。",
        "dynasty": "宋",
        "collection_info": null
    },
    {
        "title": "自画山水寄正受题其上",
        "author": "晁补之",
        "content": "虎观它年青汗手，白头田亩未能闲。\n自嫌麦陇无佳思，戏作南斋百里山。",
        "dynasty": "宋",
        "collection_info": null
    },
    {
        "title": "次韵芸叟文潜体之观音院题名",
        "author": "晁补之",
        "content": "壁上栖鸦粉剥红，萍游无定得风同。\n故人妙墨何人识，文豹依依雾雨中。",
        "dynasty": "宋",
        "collection_info": null
    },
    {
        "title": "赠许体之",
        "author": "晁补之",
        "content": "楼下无心卧许公，求田已约暮年同。\n诗来正值花如雪，心事春风浩荡中。",
        "dynasty": "宋",
        "collection_info": null
    },
    {
        "title": "呈毅父提刑",
        "author": "晁补之",
        "content": "不酌公荣有意哉，可能元亮此公侪。\n但读离骚政须酒，不应须为菊花来。",
        "dynasty": "宋",
        "collection_info": null
    },
    {
        "title": "十月九日初谒卫真太清宫二首  其一",
        "author": "晁补之",
        "content": "虚庭下拜初形肃，秘殿瞻容更魄惊。\n何必囊函窥至妙，始知尘垢负平生。",
        "dynasty": "宋",
        "collection_info": null
    },
    {
        "title": "十月九日初谒卫真太清宫二首  其二",
        "author": "晁补之",
        "content": "帷间角麈千年白，庭下髯羱一点青。\n当日乘云无马迹，只今遗木尽龙形。",
        "dynasty": "宋",
        "collection_info": null
    },
    {
        "title": "寄李成季",
        "author": "晁补之",
        "content": "闻驱传节向秦关，何日重来玉笋班。\n犹胜谯都拙司马，苦无官况不教闲。",
        "dynasty": "宋",
        "collection_info": null
    },
    {
        "title": "累得周同年锷书",
        "author": "晁补之",
        "content": "谯都司马拙依然，翻手为云绝可怜。\n唯有凤翔周录事，手书连月寄同年。",
        "dynasty": "宋",
        "collection_info": null
    },
    {
        "title": "谯都对酒忆玉函山",
        "author": "晁补之",
        "content": "不遣西楼对玉函，宋谯频缀副车衔。\n今年重污花前酒，犹是扬州别驾衫。",
        "dynasty": "宋",
        "collection_info": null
    },
    {
        "title": "题段吉先小景三首  其一",
        "author": "晁补之",
        "content": "惨澹天云欲雨低，秋山人静鸟声稀。\n似闻谷响飞黄叶，恐有孙登半岭归。",
        "dynasty": "宋",
        "collection_info": null
    },
    {
        "title": "题段吉先小景三首  其二",
        "author": "晁补之",
        "content": "人生何事踏尘埃，閒处胸襟足自开。\n不作终南养高价，小山幽桂好归来。",
        "dynasty": "宋",
        "collection_info": null
    },
    {
        "title": "题段吉先小景三首  其三",
        "author": "晁补之",
        "content": "碧天无际日悠悠，风静沙平不见洲。\n彭浪矶边亦如此，危峰独木繫扁舟。",
        "dynasty": "宋",
        "collection_info": null
    },
    {
        "title": "缀古诗怀家",
        "author": "晁补之",
        "content": "二月已破三月来，蝴蝶忽然满芳草。\n正是归时君不归，及至君来花又少。",
        "dynasty": "宋",
        "collection_info": null
    },
    {
        "title": "赴齐道中",
        "author": "晁补之",
        "content": "淮南蒙召鬓毛斑，乞得东秦慰病颜。\n晓整轻鞍汶阳北，却衝微雨看青山。",
        "dynasty": "宋",
        "collection_info": null
    },
    {
        "title": "题袁耕道所收小飞来",
        "author": "晁补之",
        "content": "藏山常恐负而走，壶中九华安在哉。\n忆似冷泉亭畔见，为君题作小飞来。",
        "dynasty": "宋",
        "collection_info": null
    },
    {
        "title": "读蔺相如传赠李甥师蔺",
        "author": "晁补之",
        "content": "蚩蚩六国共忧秦，独有相如智不群。\n完璧东归何足道，最贤能下怒将军。",
        "dynasty": "宋",
        "collection_info": null
    },
    {
        "title": "钦圣皇后挽辞二首  其一",
        "author": "晁补之",
        "content": "神开大马表坤祺，象配黄龙耀母仪。\n艰棘从权非本意，忧勤復辟竟先期。\n欲书皇极彝伦事，不在关雎卷耳诗。\n陵作因山名改圣，君王仁孝自生知。",
        "dynasty": "宋",
        "collection_info": null
    },
    {
        "title": "钦圣皇后挽辞二首  其二",
        "author": "晁补之",
        "content": "苍黄大策中先定，汹涌姦言外独惊。\n可但触山忧地坼，只应炼石见天成。\n江湖自昔波涛远，日月如今昼夜明。\n尽作儿啼送文母，不知箫鼓若为声。",
        "dynasty": "宋",
        "collection_info": null
    },
    {
        "title": "钦慈皇后挽辞二首  其一",
        "author": "晁补之",
        "content": "仙驭飘飖不可寻，西陵宝册襚衣衾。\n礼遵章懿因仁志，谥酌钦慈自圣心。\n感泣万人随遣奠，恩勤千古咏徽音。\n一言能使民忠劝，要识吾君孝治深。",
        "dynasty": "宋",
        "collection_info": null
    },
    {
        "title": "钦慈皇后挽辞二首  其二",
        "author": "晁补之",
        "content": "弓韣它年事炳灵，红光满室众潜惊。\n人言薄氏诚君子，天与文皇兆大横。\n圣有至情风不止，邦传庆祚日重明。\n百神陪扈朝陵寝，想像登舆动佩声。",
        "dynasty": "宋",
        "collection_info": null
    },
    {
        "title": "王拱辰太尉挽辞二首  其一",
        "author": "晁补之",
        "content": "贾山辞赋妙升堂，十八高名擅洛阳。\n遭主圣人千载事，济时贤献万夫望。\n已加坛上将军钺，未促齐中相国装。\n曾有新诗介眉寿，悲歌何忍送归墙。",
        "dynasty": "宋",
        "collection_info": null
    },
    {
        "title": "王拱辰太尉挽辞二首  其二",
        "author": "晁补之",
        "content": "童年已切耆英慕，壮岁初陪后乘游。\n卫幕櫜弓皆广建，梁筵进牍并枚邹。\n云台生面丹青古，马鬣新封草木秋。\n是事公应付蜩甲，苍霞谁见揖浮丘。",
        "dynasty": "宋",
        "collection_info": null
    },
    {
        "title": "赵开祖挽歌辞",
        "author": "晁补之",
        "content": "万里归来两鬓霜，故人如玉閟幽堂。\n凄凉长吉无题句，冥默淮南未试方。\n空復藏书如册府，何由载酒更僧坊。\n诸郎文字能传业，开府风流未渠央。",
        "dynasty": "宋",
        "collection_info": null
    },
    {
        "title": "蔡州叔父金部挽歌辞五首  其一",
        "author": "晁补之",
        "content": "文词蚤岁诸儒上，操行当朝国士期。\n清世急贤千载事，白头赍志一州麾。",
        "dynasty": "宋",
        "collection_info": null
    },
    {
        "title": "蔡州叔父金部挽歌辞五首  其二",
        "author": "晁补之",
        "content": "省中共幞青绫出，关内同驱五马行。\n何许书来一千里，西风淮上泪纵横。",
        "dynasty": "宋",
        "collection_info": null
    },
    {
        "title": "蔡州叔父金部挽歌辞五首  其三",
        "author": "晁补之",
        "content": "青史他年羡二疏，功成脱屣向迷涂。\n薄游竟后抛官约，常愧都门长大夫。",
        "dynasty": "宋",
        "collection_info": null
    },
    {
        "title": "蔡州叔父金部挽歌辞五首  其四",
        "author": "晁补之",
        "content": "闻道一廛亲卜筑，亦求百亩伴鉏犁。\n那知湖海归来日，只及乡闾会葬时。",
        "dynasty": "宋",
        "collection_info": null
    },
    {
        "title": "蔡州叔父金部挽歌辞五首  其五",
        "author": "晁补之",
        "content": "并直仪曹前后厅，当檐种竹已青青。\n平生不试南宫笔，可忍图公地下铭。",
        "dynasty": "宋",
        "collection_info": null
    },
    {
        "title": "蔡州叔父金部挽辞别二首  其一",
        "author": "晁补之",
        "content": "书来犹劝还乡早，路梗谁令去棹迟。\n曾缀锵金拜先垒，可堪扱衽送灵輀。",
        "dynasty": "宋",
        "collection_info": null
    },
    {
        "title": "蔡州叔父金部挽辞别二首  其二",
        "author": "晁补之",
        "content": "学比我公常恐后，身于余子似蒙知。\n心惊并直仪曹夜，泪尽孤吟海浦时。",
        "dynasty": "宋",
        "collection_info": null
    },
    {
        "title": "秦国夫人挽辞安门下母二首  其一",
        "author": "晁补之",
        "content": "瓜瓞传仙裔，鸤鸠媲积功。\n龙章看子贵，鹤髮与夫同。\n褕翟丹青裏，珠襦鼓吹中。\n秋原送车泪，斜日起西风。",
        "dynasty": "宋",
        "collection_info": null
    },
    {
        "title": "秦国夫人挽辞安门下母二首  其二",
        "author": "晁补之",
        "content": "城南塞冠盖，哀挽送何人。\n吉卜郊连浚，恩封国号秦。\n桓碑空復古，蒿里不知春。\n应夺居庐念，朝廷伫弼臣。",
        "dynasty": "宋",
        "collection_info": null
    },
    {
        "title": "秦国夫人挽辞三首  其一",
        "author": "晁补之",
        "content": "指李仙源后，兴唐帝胄余。\n家传湖北句，人诵岭南书。\n知子唯宾客，扬名属起居。\n平生操史笔，遗事一欷歔。",
        "dynasty": "宋",
        "collection_info": null
    },
    {
        "title": "秦国夫人挽辞三首  其二",
        "author": "晁补之",
        "content": "相国家风独，夫人壸范如。\n宝珈宜服象，文锦合轩鱼。\n感慨温成议，光华庆寿余。\n非夫闻敌退，应愧此生虚。",
        "dynasty": "宋",
        "collection_info": null
    },
    {
        "title": "秦国夫人挽辞三首  其三",
        "author": "晁补之",
        "content": "酷好春秋学，亲书列女篇。\n胡儿吟敢并，逸少字方传。\n余事犹闺范，高材自世贤。\n凯风君莫诵，秋柏已成阡。",
        "dynasty": "宋",
        "collection_info": null
    },
    {
        "title": "任承制挽辞刘校勘槩求作",
        "author": "晁补之",
        "content": "生业清谈外，浮名痛饮余。\n谁令力如虎，坐使食无鱼。\n壁冷犹鸣剑，床空未卷书。\n呻吟待河润，秋柏只遗墟。",
        "dynasty": "宋",
        "collection_info": null
    },
    {
        "title": "奉答文潜戏赠",
        "author": "晁补之",
        "content": "倦游年少忆安巢，归梦尝惭断织刀。\n老去周颙虽有妇，黄经对几夜骚骚。",
        "dynasty": "宋",
        "collection_info": null
    },
    {
        "title": "考校同文馆戏赠子方兼呈文潜",
        "author": "晁补之",
        "content": "二十年来曹子方，新诗曾见未能忘。\n多才善戏称物芳，吴娃席上呼作郎。\n瞥然何许岁月长，只今未老毛髮苍。\n自言逢掖非昔狂，传经华阴夫子堂。\n何曾骑马身挟枪，诏随上将西击羌。\n董蒲跗注谓我臧，夜行马顿饥无粮。\n鼓鼙惊谷骑卷冈，吏呼为微醉在床。\n前锋奄至灵武傍，中坚反后无敢骧。\n城开三日牧蔽隍，百驰载笴千橐装。\n旌旗立垒乌鸟扬，还军不省一矢亡。\n坐师无获劳不偿，铙歌入奏虚锦囊。\n秋风鲈鱼思故乡，锐头宜董鹳鹅行。\n得官犹领万骕骦，王城对巷如参商。\n那知连月居兹房，称多量少非我王。\n群公古镜悬秋光，闭门饭饱庭叶黄。\n秋盘登兔官酎香，吴音讹变杂秦凉。\n令壶老柏笑覆觞，淹留平日梦欲翔。\n得君可乐殊未央，人生倾盖何所望。\n结交松柏要冰霜，中天号出玉玺章。\n青骢御史腾康庄，归期屈指未可忙。\n闻君况有梦虺祥，生女不恶嫁邻墙。\n扫轩留客具酒浆，与君更约城南张。",
        "dynasty": "宋",
        "collection_info": null
    },
    {
        "title": "復用方字韵奉赠同舍慎思文潜同年天启",
        "author": "晁补之",
        "content": "平生数子天一方，今夕何夕情难忘。\n荷衣揽蕙气芬芳，册府两公同舍郎。\n昆崙方轨万里长，西城却望天苍苍。\n秋庭风雨翻幕狂，夜语蔡侯同一堂。\n张侯老笔森矛枪，文词楚些遗蹇羌。\n胸中水镜谁否臧，学三百囷羞裹粮。\n思如决渎万仞岗，大编小轴山压床。\n城南买屋君舍旁，疲骖日附骥尾骧。\n我惭昧道由四隍，人如燕宋初束装。\n听君雄辩神扬扬，却思得一愁十亡。\n邓侯韫椟价不偿，有方未试聊贮囊。\n起家牛斗玉笥乡，鸿鶱早入鹓鹭行。\n和鸾采齐要骕骦，一铎便足谐宫商。\n知君云壑有松房，南阳耒耜心霸王。\n玉池復说夜有光，仙人藏丹金鼎黄。\n愿分神瀵浴骨香，非我其人惭德凉。\n蔡侯发迹江滥觞，闭笼祗欲擘海翔。\n此公事业未渠央，六奇他日吾所望。\n乌号张月刀莹霜，裂五单于加印章。\n穰苴可但虚斩庄，遭时立志未可忘。\n白犊得瞽宁非祥，嗟予企踵不及墙。\n逢君如渴御蔗浆，怯虽如鼠犹胆张。",
        "dynasty": "宋",
        "collection_info": null
    },
    {
        "title": "四客各有所长",
        "author": "晁补之",
        "content": "黄子似渊明，城市亦復真。\n陈君有道举，化行闾井淳。\n张侯公瑾流，英思春泉新。\n高才更难及，淮海一髯秦。",
        "dynasty": "宋",
        "collection_info": null
    },
    {
        "title": "酴醾",
        "author": "晁补之",
        "content": "唤将梅蕊要同韵，羞杀梨花不解香。\n如何五月露寒殿，不与熏风送晚凉。",
        "dynasty": "宋",
        "collection_info": null
    },
    {
        "title": "与同年廖明略",
        "author": "晁补之",
        "content": "十年山林廖居士，今随诏书称举子。\n文章宏丽学西京，新有诗声似侯喜。",
        "dynasty": "宋",
        "collection_info": null
    },
    {
        "title": "诗一首",
        "author": "晁补之",
        "content": "上山割白纻，山高叶摵摵。\n持归当户绩，为君为絺绤。",
        "dynasty": "宋",
        "collection_info": null
    },
    {
        "title": "句  其一",
        "author": "晁补之",
        "content": "短棹孤飞夸寥廓，洪涛高卧看星辰。",
        "dynasty": "宋",
        "collection_info": null
    },
    {
        "title": "句  其二",
        "author": "晁补之",
        "content": "闽侯贡璧琢苍玉，中有掉尾寒潭龙。",
        "dynasty": "宋",
        "collection_info": null
    },
    {
        "title": "句  其三",
        "author": "晁补之",
        "content": "山色不违人，嵌满千家窗。",
        "dynasty": "宋",
        "collection_info": null
    },
    {
        "title": "句  其四",
        "author": "晁补之",
        "content": "日月中人照与芬。",
        "dynasty": "宋",
        "collection_info": null
    },
    {
        "title": "存目",
        "author": "晁补之",
        "content": "诗题：和蔡天启小诗戏无咎首句：文书盈几法筵埋。",
        "dynasty": "宋",
        "collection_info": null
    },
    {
        "title": "偈六十九首  其一",
        "author": "释道宁",
        "content": "宝座既登，清风四起。\n要津把断，凡圣俱亡。\n放一线道，别露风规。\n具眼禅人，一任施设。",
        "dynasty": "宋",
        "collection_info": null
    },
    {
        "title": "偈六十九首  其二",
        "author": "释道宁",
        "content": "风搅长空，春云四起。\n六臂三头，徒夸唇觜。\n匝地普天，全非伴侣。\n等閒拈出与君看，直下分明须荐取。",
        "dynasty": "宋",
        "collection_info": null
    },
    {
        "title": "偈六十九首  其三",
        "author": "释道宁",
        "content": "没絃琴韵，罕遇知音。\n无影林中，难寻足迹。\n同声同气，方辨端倪。\n不是当家，徒劳侧耳。",
        "dynasty": "宋",
        "collection_info": null
    },
    {
        "title": "偈六十九首  其四",
        "author": "释道宁",
        "content": "数声归笛离春浦，一片孤帆过洞津。\n到岸舍舟常式事，何须更问渡头人。",
        "dynasty": "宋",
        "collection_info": null
    },
    {
        "title": "偈六十九首  其五",
        "author": "释道宁",
        "content": "棋逢敌手，密行难藏。\n琴遇知音，希声乃布。\n摩竭正令，同道方知。\n捏聚放开，悟迷一决。",
        "dynasty": "宋",
        "collection_info": null
    },
    {
        "title": "偈六十九首  其六",
        "author": "释道宁",
        "content": "父母所生口，何妨为子说。\n莫将閒事挂心头，便是人间好时节。",
        "dynasty": "宋",
        "collection_info": null
    },
    {
        "title": "偈六十九首  其七",
        "author": "释道宁",
        "content": "子只见风清月白，焉知洞裏花香。\n曾看江上弄潮人，未闻爱水嫌波浪。",
        "dynasty": "宋",
        "collection_info": null
    },
    {
        "title": "偈六十九首  其八",
        "author": "释道宁",
        "content": "千圣不传，诸祖秘语。\n不惜眉毛，为君亲举。\n衲子抬眸，白云万里。",
        "dynasty": "宋",
        "collection_info": null
    },
    {
        "title": "偈六十九首  其九",
        "author": "释道宁",
        "content": "报慈一要，凡圣同妙。\n犬吠馿鸣，龙吟虎啸。\n道吾乐神，师巫祭庙。\n雨过山青，云收日照。\n拾得与寒山，不觉呵呵笑。\n休休，他年自有知音，岂待今朝说破。",
        "dynasty": "宋",
        "collection_info": null
    },
    {
        "title": "偈六十九首  其一○",
        "author": "释道宁",
        "content": "晷运推移，日南长至。\n分明一道恩光，照彻十方三世。\n全彰诸祖玄关，漏泄衲僧巴鼻。\n灵云刚道无疑，弥勒徒夸授记。\n争如李四张三，相贺街头巷尾。\n不是海印发光，亦非楞严三昧。\n林下高人，休要瞌睡。\n令余暗裏笑舒眉，直是清风动天地。",
        "dynasty": "宋",
        "collection_info": null
    },
    {
        "title": "偈六十九首  其一一",
        "author": "释道宁",
        "content": "宗门奥旨，造者还稀。\n体用无私，随流得妙。\n有时互为主，伴敲唱玄风。\n有时对面藏，身难窥影迹。\n要津把断，凡圣迷源。\n利物垂慈，等閒入艹。",
        "dynasty": "宋",
        "collection_info": null
    },
    {
        "title": "偈六十九首  其一二",
        "author": "释道宁",
        "content": "荡荡无迂曲，明明透古今。\n问无别语，答岂异音。\n一人张帆，一人把柁。\n铁笛横吹，渔歌唱和。\n啐啄同时，知音几个。\n顺水逆流归去来，到岸方谙不恁么。\n不恁么，为君宣，甜如砂蜜，苦似黄连。\n若不同床卧，焉知被底穿。",
        "dynasty": "宋",
        "collection_info": null
    },
    {
        "title": "偈六十九首  其一三",
        "author": "释道宁",
        "content": "解语非干舌，能言不是声。\n非声非舌用，方乃号圆成。\n妙造如如旨，还家罢问程。",
        "dynasty": "宋",
        "collection_info": null
    },
    {
        "title": "偈六十九首  其一四",
        "author": "释道宁",
        "content": "数日寺门浩浩，全身走入荒艹。\n五湖高士安禅，休要别处寻讨。\n廊下喏诺分明，阶前斛斟叫噪。\n劳生日用无私，般若光中虚老。\n灯笼暗地攒眉，露柱低头懊恼。\n令予冷眼偷看，不觉呵呵笑倒。\n三钱买个郑州梨，元来是青州枣。",
        "dynasty": "宋",
        "collection_info": null
    },
    {
        "title": "偈六十九首  其一五",
        "author": "释道宁",
        "content": "春山青，春水渌，啼鸟落花清耳目。\n一带平原画不成，妙印无羁岂拘束。",
        "dynasty": "宋",
        "collection_info": null
    },
    {
        "title": "偈六十九首  其一六",
        "author": "释道宁",
        "content": "闻声不悟道，见色岂明心。\n大冶红炉裏，真鍮不博金。",
        "dynasty": "宋",
        "collection_info": null
    },
    {
        "title": "偈六十九首  其一七",
        "author": "释道宁",
        "content": "难中之难，妙中之妙。\n千圣攒眉，是何关要。",
        "dynasty": "宋",
        "collection_info": null
    },
    {
        "title": "偈六十九首  其一八",
        "author": "释道宁",
        "content": "熏风乍扇，云雾顿开。\n杲日腾空，森罗互显。\n如镜照像，不碍光辉。\n汝等诸人，二六时中。\n发宣前尘，凭何印可。\n这裏荐得，无明界内，古佛家风。\n荆棘林中，衲僧巴鼻。\n大地山河，借你出气。\n借水献花常式事，傍观犹笑老婆心。",
        "dynasty": "宋",
        "collection_info": null
    },
    {
        "title": "偈六十九首  其一九",
        "author": "释道宁",
        "content": "宗门妙旨，海口难宣。\n简要提撕，知音罕遇。\n事无一向，理出多门。\n岂不见道，有句无句，如藤倚树。\n树倒藤枯，句归何处。\n深秋帘外千家雨，落日楼前一笛风。",
        "dynasty": "宋",
        "collection_info": null
    },
    {
        "title": "偈六十九首  其二○",
        "author": "释道宁",
        "content": "春风浩浩，春鸟喃喃。\n山花开似锦，涧水湛如蓝。\n大圆镜裏，扣己而参，便恁么去也太无端。\n文殊去后无消息，休问前三与后三。",
        "dynasty": "宋",
        "collection_info": null
    },
    {
        "title": "偈六十九首  其二一",
        "author": "释道宁",
        "content": "枯木岩前，道人不顾。\n尘劳界内，衲子兴悲。\n恋着玄关，全亏大用。\n灰身灭智，岂是良图。\n裂破面门，救诸苦趣。\n为祥为瑞，今正是时。\n捞龙趁凤男儿事，浅种深耕效仰山。",
        "dynasty": "宋",
        "collection_info": null
    },
    {
        "title": "偈六十九首  其二二",
        "author": "释道宁",
        "content": "曙色纔分烟气消，严风括地不相饶。\n炉中幸有无烟炭，莫学丹霞把佛烧。\n恩大不知何以报，寥寥千载古风清。",
        "dynasty": "宋",
        "collection_info": null
    },
    {
        "title": "偈六十九首  其二三",
        "author": "释道宁",
        "content": "大道无私，要由心悟。\n心无形状，全物而彰。\n妙契斯关，万缘俱备。",
        "dynasty": "宋",
        "collection_info": null
    },
    {
        "title": "偈六十九首  其二四",
        "author": "释道宁",
        "content": "同阬无异土，千古少人知。\n月下休相唤，还从旧路归。",
        "dynasty": "宋",
        "collection_info": null
    },
    {
        "title": "偈六十九首  其二五",
        "author": "释道宁",
        "content": "人从卞州来，不得东京信。\n陕路既相逢，到底难亲觐。\n抚掌笑呵呵，解佩空王印。",
        "dynasty": "宋",
        "collection_info": null
    },
    {
        "title": "偈六十九首  其二六",
        "author": "释道宁",
        "content": "先贤垂范早涉离，微言无展事句裏。\n藏机百千诸佛知，黄鹤楼前握手归。\n夏雨落绵绵，民歌尧舜天。\n千山增翠色，万壑锁青烟。\n唯有禅家无一事，饥来吃饭困来眠。\n路逢死蛇莫打杀，没底篮子盛将归。",
        "dynasty": "宋",
        "collection_info": null
    },
    {
        "title": "偈六十九首  其二七",
        "author": "释道宁",
        "content": "阴云弥四野，心地长尘埃。\n试请回光看，生从何处来。",
        "dynasty": "宋",
        "collection_info": null
    },
    {
        "title": "偈六十九首  其二八",
        "author": "释道宁",
        "content": "丛林浩浩，谁是知音。\n马祖堂中，盘山回首。\n云门会裏，明教翻身。\n彼此一时，孰分优劣。\n入鄽不露迹，随处是家风。\n浅种与深耕，秋冬收颗粒。\n从他五湖衲子，端坐无疑。\n日高一钵和罗饭，禅道是非都不知。\n尘中辨主，闹裏求人。\n两手扶犁，镢头边事。\n陋巷不骑金镫马，回来却着破襕衫。",
        "dynasty": "宋",
        "collection_info": null
    },
    {
        "title": "偈六十九首  其二九",
        "author": "释道宁",
        "content": "数日滂沱雨，今朝彷佛晴。\n烟云消散尽，天地廓然清。\n檐前鹊噪，林裏鶑鸣。\n岭外牧童歌野径，江边渔父钓长鲸。\n禅家高卧无余事，渴饮饥飧贺大平。\n两彩一赛，凡圣齐收。\n若作佛法商量，大似抱赃叫屈。",
        "dynasty": "宋",
        "collection_info": null
    },
    {
        "title": "偈六十九首  其三○",
        "author": "释道宁",
        "content": "报慈一言，千圣不传。\n即时妙会，火裏生莲。\n路遥知马力，岁久见人心。",
        "dynasty": "宋",
        "collection_info": null
    },
    {
        "title": "偈六十九首  其三一",
        "author": "释道宁",
        "content": "琉璃殿上，古佛舒光。\n明月堂前，昙华布影。\n不用南询弥勒，何须东觅文殊。\n华藏门开，任君瞻仰。\n或舒或卷，尘尘普现色身。\n或放或收，处处毗卢境界。\n不舒不卷，寂尔无根。\n不放不收，是真常住。\n丝毫无碍，统摄圣凡。\n自利兼他，古今不坠。\n夜半不须敲玉户，天明凤子笑衔花。",
        "dynasty": "宋",
        "collection_info": null
    },
    {
        "title": "偈六十九首  其三二",
        "author": "释道宁",
        "content": "透脱玄关，更无凝滞。\n一瞖落眼，空华乱坠。",
        "dynasty": "宋",
        "collection_info": null
    },
    {
        "title": "偈六十九首  其三三",
        "author": "释道宁",
        "content": "塑不就，画不成。\n锋芒不动，海晏河清。\n五湖衲子，抖擞精神。\n为君通一线，教子快平生。\n夜来春睡重，一觉到天明。",
        "dynasty": "宋",
        "collection_info": null
    },
    {
        "title": "偈六十九首  其三四",
        "author": "释道宁",
        "content": "衲子玄关，群生命脉。\n锋芒未兆，便好承当。\n文彩纔彰，翻成影事。\n空劫已前，干坤未剖。\n凝然一片，非圣非凡。\n不涉熏修，岂从外有。",
        "dynasty": "宋",
        "collection_info": null
    },
    {
        "title": "偈六十九首  其三五",
        "author": "释道宁",
        "content": "焚香提起经来读，便是拈华付嘱心。\n此外别求玄妙解，悠悠千古少知音。",
        "dynasty": "宋",
        "collection_info": null
    },
    {
        "title": "偈六十九首  其三六",
        "author": "释道宁",
        "content": "选得幽居惬野情，终年无送復无迎。\n有时直上孤峰顶，月下披云啸一声。",
        "dynasty": "宋",
        "collection_info": null
    },
    {
        "title": "偈六十九首  其三七",
        "author": "释道宁",
        "content": "摩竭掩室，非是通方。\n浄名杜词，未为作略。\n总不恁么，罕遇知音。\n方便门中，随宜举唱。",
        "dynasty": "宋",
        "collection_info": null
    },
    {
        "title": "偈六十九首  其三八",
        "author": "释道宁",
        "content": "苏州有，常州有。\n月白风清，天长地久。\n路着旧乡关，金毛善哮吼。\n父慈子孝少人知，回首面南看北斗。",
        "dynasty": "宋",
        "collection_info": null
    },
    {
        "title": "偈六十九首  其三九",
        "author": "释道宁",
        "content": "丈夫儿，自家断，日用无私休计算。\n被他指点谩商量，到底死生打不辨。\n长生路上少人行，轮转修途空懊嘆。\n万境中，须这汉。\n出没卷舒无繫缚，浅种深耕谁委知，沩山水牯骑来惯。\n头角分明在目前，五湖衲子抬眸看。\n玉笛一声风雨寒，万两黄金终不换。",
        "dynasty": "宋",
        "collection_info": null
    },
    {
        "title": "偈六十九首  其四○",
        "author": "释道宁",
        "content": "释主拈花，强生枝节。\n头陀微笑，眼裏添尘。\n目击道存，翻成途辙。\n隔江招扇，早涉崎岖。\n劝君不用镌顽石，路上行人口似碑。",
        "dynasty": "宋",
        "collection_info": null
    },
    {
        "title": "偈六十九首  其四一",
        "author": "释道宁",
        "content": "宗门奥旨，祖室玄枢。\n不遇当人，翻成影响。",
        "dynasty": "宋",
        "collection_info": null
    },
    {
        "title": "偈六十九首  其四二",
        "author": "释道宁",
        "content": "着眼看，休比拟。\n几回抛向众人前，八臂那咤提不起。",
        "dynasty": "宋",
        "collection_info": null
    },
    {
        "title": "偈六十九首  其四三",
        "author": "释道宁",
        "content": "衲僧蹊径，千眼莫窥。\n鸟道无私，经行岂碍。\n要关在手，通变剎那。\n一味醍醐，莫嫌淡薄。\n有时毗卢藏内，优钵华开。\n嗅之不闻，是何境界。\n灵山彷佛，少室依稀。\n抖擞提撕，人天兼济。",
        "dynasty": "宋",
        "collection_info": null
    },
    {
        "title": "偈六十九首  其四四",
        "author": "释道宁",
        "content": "纵横问答有来由，缘木求鱼卒未休。\n若妙旨寻知见会，还同拨火觅浮沤。\n诸佛子，着眼看。\n严霜晓露，彻骨清寒。\n匝地普天，通同实际。\n休问得皮得髓，徒夸见浅见深。\n从来一道恩冤，何以自家退屈。\n山僧对此，忍俊不禁。\n閒引少林无孔笛，为君吹起小阳春。\n满眼觑不见，满耳听不闻。\n一堂风冷淡，千古意分明。",
        "dynasty": "宋",
        "collection_info": null
    },
    {
        "title": "偈六十九首  其四五",
        "author": "释道宁",
        "content": "秋风秋雨颇相宜，万水千山木叶飞。\n堪笑灵云回首处，何须花发始忘机。\n秋风萧索，秋山叶落。\n秋雨霖漓，秋天寥廓。\n祖师心印全彰，灵云鼻孔穿却。\n分明一道恩光，旷劫无形寂寞。\n五湖衲子急归来，休向途中乱穿凿。\n莫穿凿，体用从来非自他，作者不求无病药。",
        "dynasty": "宋",
        "collection_info": null
    },
    {
        "title": "偈六十九首  其四六",
        "author": "释道宁",
        "content": "金乌当午，文彩全彰。\n玉兔沈辉，影像俱寂。\n通同实际，一体无诸。\n不落今时，识情罔测。\n混融凡圣，佛眼难窥。\n髑髅常干世界，鼻孔摩触家风。",
        "dynasty": "宋",
        "collection_info": null
    },
    {
        "title": "偈六十九首  其四七",
        "author": "释道宁",
        "content": "灵山标榜，五指舒光。\n少室真规，断肱立雪。\n尘中辨主，盘山踪迹犹存。\n杓柄舀来，象骨家风尚在。\n流通密旨，建立法幢。\n全藉高人，方能巨济。\n然后玄关大启，四海一家。\n任他六臂三头，到此也应拱手。\n须弥顶上非凡木，白藕峰前得处高。",
        "dynasty": "宋",
        "collection_info": null
    },
    {
        "title": "偈六十九首  其四八",
        "author": "释道宁",
        "content": "全提正令，匝地风生。\n把定要津，孰分优劣。\n三玄料简，未称衲僧。\n五位君臣，殊乖道体。\n平实无事，诳謼闾阎。\n入理深谈，黏皮带骨。\n纤毫不动，空劫已前。\n数量难该，凭何话会。\n几回抛向众人前，千眼大悲觑不见。",
        "dynasty": "宋",
        "collection_info": null
    },
    {
        "title": "偈六十九首  其四九",
        "author": "释道宁",
        "content": "正法眼藏，十圣那知。\n秘密玄风，三贤罔测。\n灵机湛寂，体妙希夷。\n不落今时，岂该数量。\n捞笼品类，陶铸群情。\n三世诸佛，异口同宣。\n六代祖师，亚肩垂示。\n琅函玉偈，徧满龙宫。\n海角天涯，潜敷奥义。\n或瞻或礼，迥脱根尘。\n若见若闻，俱成种智。\n回光照彻，契本幽微。\n印古印今，非前非后。\n圆伊独露，方号流通。\n超出化门，是真常住。\n衲僧孔窍，放过一着。\n檀那分上，又且如何。\n寿山隠隠侵云际，福海滔滔似镜平。",
        "dynasty": "宋",
        "collection_info": null
    },
    {
        "title": "偈六十九首  其五○",
        "author": "释道宁",
        "content": "祖师妙旨，觌面无私。\n该括古今，何尝欠少。\n自是根机不等，见有差殊。\n方便门开，为君举唱。",
        "dynasty": "宋",
        "collection_info": null
    },
    {
        "title": "偈六十九首  其五一",
        "author": "释道宁",
        "content": "有利无利，不离行市。\n师子嚬呻，象王游戏。\n洎乎检点将来，未是衲僧巴鼻。",
        "dynasty": "宋",
        "collection_info": null
    },
    {
        "title": "偈六十九首  其五二",
        "author": "释道宁",
        "content": "此生西天，斯晨禁足。\n依旧夜短昼长，是处山青水渌。\n都来一个虚空，不用强生节目。\n争如攃手便归来，六六元来三十六。\n殷勤为报道中人，恋着玄关即拘束。",
        "dynasty": "宋",
        "collection_info": null
    },
    {
        "title": "偈六十九首  其五三",
        "author": "释道宁",
        "content": "毗卢影裏，般若光中。\n互为主伴，法界融通。\n白云片片，帝网重重。\n形分万派，月印寒空。\n道人活计，古佛家风。\n自他兼济，无功之功。\n高着眼，莫狐疑。\n卷舒自在，今正是时。\n路逢剑客须呈剑，不是诗人莫献诗。",
        "dynasty": "宋",
        "collection_info": null
    },
    {
        "title": "偈六十九首  其五四",
        "author": "释道宁",
        "content": "云容叆叇，舒卷长空。\n乍雨乍晴，为祥为瑞。\n敷荣万物，积翠千山。\n大事皎然，辉腾今古。\n英灵衲子，使合知时。\n懞懂禅人，云何话会。\n数片白云生宇宙，普天无处不垂阴。",
        "dynasty": "宋",
        "collection_info": null
    },
    {
        "title": "偈六十九首  其五五",
        "author": "释道宁",
        "content": "出家佛子，物外高流。\n挈锡携缾，访寻知识。\n须是踏着自己稳实田地，方解茆庵石室折脚铛儿。\n煮粥煎茶，接待往来，随家丰俭。\n未到如斯境界，不可虚延岁月。\n二六时中，收视返听。\n子细揣摩，是何面目。",
        "dynasty": "宋",
        "collection_info": null
    },
    {
        "title": "偈六十九首  其五六",
        "author": "释道宁",
        "content": "旷劫洞然，孤光皎洁。\n不涉功勋，是何时节。\n布袋痴憨，丰干饶舌。\n大悲千眼觅无踪，体妙虚玄百非绝。",
        "dynasty": "宋",
        "collection_info": null
    },
    {
        "title": "偈六十九首  其五七",
        "author": "释道宁",
        "content": "涅槃城裏，求是安身。\n十字街头，何妨出手。\n放行把住，通变由人。\n五位君臣，徒夸作略。\n三玄宾主，谩逞锋机。\n直截无私，殊乖妙用。\n设使四十九年，三百余会。\n琅函玉偈，海藏龙宫。\n检点将来，呼为切脚。\n儒门弟子无人识，碧眼胡僧笑点头。",
        "dynasty": "宋",
        "collection_info": null
    },
    {
        "title": "偈六十九首  其五八",
        "author": "释道宁",
        "content": "白藕峰前，纤尘不立。\n报慈门下，水泄难通。\n既是纤尘不立，水泄不通。\n五叶一华分布后，寥寥千古散清风。",
        "dynasty": "宋",
        "collection_info": null
    },
    {
        "title": "偈六十九首  其五九",
        "author": "释道宁",
        "content": "永嘉一宿，道播寰区。\n招扇隔江，法流四海。\n干坤未剖，谁是知音。\n空劫已前，何人印可。\n向上一路，千圣不传。\n透脱斯关，方能妙用。\n慈云叆叇，舒卷湘江。\n不假风雷，滂沛甘泽。\n三艹二木，并获敷荣。\n青山不锁长飞势，沧海合知来处高。",
        "dynasty": "宋",
        "collection_info": null
    },
    {
        "title": "偈六十九首  其六○",
        "author": "释道宁",
        "content": "全提密印，千圣迷踪。\n肘后灵符，三贤结舌。\n平高就下，乃可宣扬。\n略露风规，急须着眼。\n雪峰父子，或舒或卷，今古无伦。\n或抑或扬，凡圣罔测。\n重关壁立，谁解流通。\n龙向洞中衔雨出，凤从花裏带香归。",
        "dynasty": "宋",
        "collection_info": null
    },
    {
        "title": "偈六十九首  其六一",
        "author": "释道宁",
        "content": "从前日月，依旧山川。\n泻碧堆青，辉腾今古。\n曾无间断，岂有亏盈。\n几般云色出峰顶，一样泉声落槛前。",
        "dynasty": "宋",
        "collection_info": null
    },
    {
        "title": "偈六十九首  其六二",
        "author": "释道宁",
        "content": "历历分明，堂堂显露。\n师子翻身，象王回顾。\n若能这裏会观瞻，瞥转玄关无别事。",
        "dynasty": "宋",
        "collection_info": null
    },
    {
        "title": "偈六十九首  其六三",
        "author": "释道宁",
        "content": "报慈一隔，佛祖命脉。\n放去收来，圣凡罔测。\n隔不隔，若为陈。\n担取诗书归旧隠，野花啼鸟一般春。",
        "dynasty": "宋",
        "collection_info": null
    },
    {
        "title": "偈六十九首  其六四",
        "author": "释道宁",
        "content": "千尺丝纶直下浮，芦湾深处浪花麤。\n捞虾樚蚬无心恋，还有金鳞上钓无。\n摇头摆尾，跃浪衝波。\n不顾丝纶，便请吞鈎。",
        "dynasty": "宋",
        "collection_info": null
    },
    {
        "title": "偈六十九首  其六五",
        "author": "释道宁",
        "content": "摩竭正令，未免崎岖。\n少室垂慈，早伤风骨。\n腰囊挈锡，辜负平生。\n炼行灰心，递相钝致。\n争似春雨晴，春山青。\n白云三片五片，黄鸟一声两声。\n千眼大悲看不足，王维虽巧画难成。\n直饶便恁么，犹是涉途程。\n人从卞州来，不得东京信。",
        "dynasty": "宋",
        "collection_info": null
    },
    {
        "title": "偈六十九首  其六六",
        "author": "释道宁",
        "content": "长老未离方丈裏，鼓声先为剖圆音。\n眼闻耳见非他事，何必驱驰向外寻。",
        "dynasty": "宋",
        "collection_info": null
    },
    {
        "title": "偈六十九首  其六七",
        "author": "释道宁",
        "content": "灵山瞬目，早是周遮。\n良马窥鞭，岂为英俊。\n岩间宴坐，天帝散花。\n无说无闻，藏头露影。\n少林面壁，计较未成。\n立雪断肱，辜他衲子。\n黄梅呈颂，胜负偏枯。\n半夜传衣，瞒人不少。\n从上来事，合作么生。\n岂假人天众前摇唇鼓舌，竞锐争锋。\n互立主宾，交参问答。\n检点将来，弥天过犯。\n不因檀信方敲唱，争见龙华会裏人。",
        "dynasty": "宋",
        "collection_info": null
    },
    {
        "title": "偈六十九首  其六八",
        "author": "释道宁",
        "content": "行脚高士，拨草瞻风。\n未透目前关，难明心地印。",
        "dynasty": "宋",
        "collection_info": null
    },
    {
        "title": "偈六十三首  其一",
        "author": "释道宁",
        "content": "春风习习，春日熙熙。\n鸟啼东岭上，花发树南枝。\n园林并紫陌，赏翫颇相宜。\n行人半醉半醒，游客似憨似痴。\n或歌或舞，或笑或悲。\n头头尽是吾家事，处处全彰妙总持。\n因甚把住，特地生疑。\n辜他古德，努力披陈。\n不省这个意，修行徒苦辛。",
        "dynasty": "宋",
        "collection_info": null
    },
    {
        "title": "偈六十三首  其二",
        "author": "释道宁",
        "content": "不是风动，不是幡动，仁者心动。\n大小老卢，好与三十棒。\n只知穿靴，不觉袴绽。\n鸟啼处处皆相似，花落不闻流水声。",
        "dynasty": "宋",
        "collection_info": null
    },
    {
        "title": "偈六十三首  其三",
        "author": "释道宁",
        "content": "未透祖师关，时光如箭急。\n白髮皓然生，新年又五日。",
        "dynasty": "宋",
        "collection_info": null
    },
    {
        "title": "偈六十三首  其四",
        "author": "释道宁",
        "content": "等閒垂手去，八面清风生。\n大悲不展手，通身是眼睛。",
        "dynasty": "宋",
        "collection_info": null
    },
    {
        "title": "偈六十三首  其五",
        "author": "释道宁",
        "content": "开门待知识，知识不来过。\n知识既过，凭何施设。\n金果早朝猨摘去，玉花晚后凤衔来。",
        "dynasty": "宋",
        "collection_info": null
    },
    {
        "title": "偈六十三首  其六",
        "author": "释道宁",
        "content": "南北东西万万千，赵州待客岂徒然。\n莫嫌冷淡无滋味，惯把脂麻一例煎。",
        "dynasty": "宋",
        "collection_info": null
    },
    {
        "title": "偈六十三首  其七",
        "author": "释道宁",
        "content": "报慈家风，淡薄厨堂。\n诸事萧索，唯有金刚。\n眼睛四海，禅人齩嚼。\n齩得破，旷劫无明。\n须臾销铄，天上人间，自在快乐。\n齩不破，成结缚。\n六用门头，尘缘竞作。\n你齩嚼，閒处着。\n灿烂无瑕，光明闪烁。\n几回觌面相呈，自是诸人讳却。",
        "dynasty": "宋",
        "collection_info": null
    },
    {
        "title": "偈六十三首  其八",
        "author": "释道宁",
        "content": "真不掩僞，曲不藏直。\n句裏明人，言中辨的。\n处处总持，头头弥勒。\n拟议思量，当门荆棘。",
        "dynasty": "宋",
        "collection_info": null
    },
    {
        "title": "偈六十三首  其九",
        "author": "释道宁",
        "content": "禅人莫莽卤，二月又初五。\n透彻祖师关，一句该今古。\n春色无高下，园林花木红。\n总持门大启，何处觅圆通。\n休问迷逢达磨，须知垂手尘中。\n踏翻厚地，刺破虚空。\n人天牓样，佛祖家风。\n敢与龙王斗富，自他兼济何穷。\n翻身不露迹，直上妙高峰。\n渠无面目，三界为家。\n解把过头杖，逢春点异花。",
        "dynasty": "宋",
        "collection_info": null
    },
    {
        "title": "偈六十三首  其一○",
        "author": "释道宁",
        "content": "时光迅速，不与人期。\n剎那异世，早见岁除。\n未明心地，难免狐疑。\n设使问似百川竞注，答如大海吞流。\n古佛堂中，都用不着。",
        "dynasty": "宋",
        "collection_info": null
    },
    {
        "title": "偈六十三首  其一一",
        "author": "释道宁",
        "content": "问答尖新逞峻机，如将画餠要充饥。\n纵经尘劫空劳力，争似忘言合大虚。\n万古碧潭空界月，再三捞摝始应知。",
        "dynasty": "宋",
        "collection_info": null
    },
    {
        "title": "偈六十三首  其一二",
        "author": "释道宁",
        "content": "熙熙风景不相饶，免见丹霞把佛烧。\n莫谓开炉无一事，汾阳扇子手中摇。\n祖师密旨，杳绝纤埃。\n应用无私，匪亏时节。\n寒时寒，热时热。\n木佛放光明，院主生忻悦。\n绢扇足风凉，衲僧摇不彻。\n分明漏泄天机，底事因何不瞥。\n若也玄关拨转，自然心眼豁开。\n方信普通年远事，岂从葱岭带将来。",
        "dynasty": "宋",
        "collection_info": null
    },
    {
        "title": "偈六十三首  其一三",
        "author": "释道宁",
        "content": "兵随印转，将逐符行。\n把断要关，不通音信。",
        "dynasty": "宋",
        "collection_info": null
    },
    {
        "title": "偈六十三首  其一四",
        "author": "释道宁",
        "content": "以字不是八不成，无言童子笑忻忻。\n优昙华现人间瑞，鼻孔通天嗅不闻。\n日月不到处，特地好干坤。",
        "dynasty": "宋",
        "collection_info": null
    },
    {
        "title": "偈六十三首  其一五",
        "author": "释道宁",
        "content": "湘山青，湘水碧。\n上下四维，东西南北。\n处处释迦，头头弥勒。\n啐啄同时，无劳外觅。",
        "dynasty": "宋",
        "collection_info": null
    },
    {
        "title": "偈六十三首  其一六",
        "author": "释道宁",
        "content": "此方真教体，清浄在音声。\n欲入三摩提，实从闻中证。",
        "dynasty": "宋",
        "collection_info": null
    },
    {
        "title": "偈六十三首  其一七",
        "author": "释道宁",
        "content": "滂沱天际雨，嘹喨寺亭钟。\n耳目不到处，翻怜面壁翁。",
        "dynasty": "宋",
        "collection_info": null
    },
    {
        "title": "偈六十三首  其一八",
        "author": "释道宁",
        "content": "暗裏抽横骨，明中坐舌头。\n偏圆不到处，万古及千秋。",
        "dynasty": "宋",
        "collection_info": null
    },
    {
        "title": "偈六十三首  其一九",
        "author": "释道宁",
        "content": "先贤垂范，流落人间。\n日久岁深，禅人不顾。\n语非玄妙，直透重关。\n画缾打破，渌水青山。\n莫讶报慈多冷淡，得盘桓处且盘桓。",
        "dynasty": "宋",
        "collection_info": null
    },
    {
        "title": "偈六十三首  其二○",
        "author": "释道宁",
        "content": "凛凛玄风，尘尘三昧。\n信手拈来，曾无障碍。\n不用安排，素非憎爱。\n透过斯关，逍遥自在。",
        "dynasty": "宋",
        "collection_info": null
    },
    {
        "title": "偈六十三首  其二一",
        "author": "释道宁",
        "content": "先贤垂范，巧妙临时。\n解烹露地白牛，惯炊黍米香饭。\n煮野菜羹，唱邨田乐。\n更深夜静，与众分冬。",
        "dynasty": "宋",
        "collection_info": null
    },
    {
        "title": "偈六十三首  其二二",
        "author": "释道宁",
        "content": "大家东齩西齩，忽然齩着一个。\n始知是处绿杨堪繫马，家家门庭透长安。\n坐断千圣舌头，露出平生光彩。\n莫嫌冷淡无滋味，一饱能忘万劫饥。",
        "dynasty": "宋",
        "collection_info": null
    },
    {
        "title": "偈六十三首  其二三",
        "author": "释道宁",
        "content": "药山老汉慎初护末，佛眼难窥。\n院主狭路相逢，等閒蹉过。\n至今千古之下，挂人齿牙。",
        "dynasty": "宋",
        "collection_info": null
    },
    {
        "title": "偈六十三首  其二四",
        "author": "释道宁",
        "content": "三八念诵，五日一参。\n古佛标牓，今人可观。\n通方上士，不用颟顸。\n如石含玉，似地擎山。\n直下会得，也大无端。\n明暗一条今古路，依俙屈曲隔烟岚。",
        "dynasty": "宋",
        "collection_info": null
    },
    {
        "title": "偈六十三首  其二五",
        "author": "释道宁",
        "content": "祖师门下，妙旨无私。\n不堕物机，混融凡圣。\n所以涅槃城裏，作者犹嗤。\n明月堂前，道人不顾。\n灰身灭智，岂是丈夫。\n避色逃声，何名作者。\n捞龙打凤，须信男儿。\n露刃藏锋，还他开士。\n化城抹过，宝所非遥。\n独步坤维，何人境界。\n打破画缾归去后，南山下雨北山云。",
        "dynasty": "宋",
        "collection_info": null
    },
    {
        "title": "偈六十三首  其二六",
        "author": "释道宁",
        "content": "漏泄春消息，梅花徧界开。\n千峰无异色，平地绝纤埃。\n莫谓白牛无觅处，普贤招手待君来。\n急回首，不须猜。\n干坤都一片，何用更徘徊。",
        "dynasty": "宋",
        "collection_info": null
    },
    {
        "title": "偈六十三首  其二七",
        "author": "释道宁",
        "content": "大道无私，遇缘展缩。\n年年四月，今朝普请，方来禁足。\n寒山亸袖舞三台，拾得横琴弹一曲。\n一二三，四五六。\n夏雨布长空，清声发幽谷。\n直饶不堕宫商，也是强生节目。\n争如野外农夫，击壤高歌鼓腹。\n不学禅律威仪，免见蜡人随逐。\n丹凤不栖无影树，直透烟霄意自殊。",
        "dynasty": "宋",
        "collection_info": null
    },
    {
        "title": "偈六十三首  其二八",
        "author": "释道宁",
        "content": "干坤之内，宇宙之中。\n高悬舜日，大扇尧风。\n祝一人之寿算，祈万世之穹隆。\n唯吾家佛子受赐颇多，物外优游凭何祝。",
        "dynasty": "宋",
        "collection_info": null
    },
    {
        "title": "偈六十三首  其二九",
        "author": "释道宁",
        "content": "是法住法位，世间相常住。\n南山叆叇生云，北山滂沱下雨。\n通身是口，阿师比拟。\n徒夸唇觜，把定放行。\n目前火急便还家，莫认殊乡为故里。\n官不容鍼，私通车马。\n幸对人天，何妨诘问。",
        "dynasty": "宋",
        "collection_info": null
    },
    {
        "title": "偈六十三首  其三○",
        "author": "释道宁",
        "content": "浩浩尘中，善能垂手。\n悲智冥符，古今希有。\n深入总持门，气宇衝斗牛。\n目连鹙子，攒眉妙德，空生缄口。\n一句无私，扫际窠臼。",
        "dynasty": "宋",
        "collection_info": null
    },
    {
        "title": "偈六十三首  其三一",
        "author": "释道宁",
        "content": "徧界不曾藏，通身无影像。\n相逢莫讶太愚痴，旷劫至今无伎俩。\n无伎俩，少人知。\n大体还他肌骨好，何须照镜画娥眉。",
        "dynasty": "宋",
        "collection_info": null
    },
    {
        "title": "偈六十三首  其三二",
        "author": "释道宁",
        "content": "经入藏，禅归海。\n未足衲僧亲道底，拂袖前行归去来，击碎重关门大启。\n长安夜夜家家月，几处笙歌几处愁。",
        "dynasty": "宋",
        "collection_info": null
    },
    {
        "title": "偈六十三首  其三三",
        "author": "释道宁",
        "content": "空王门下，法令当行。\n列局分司，利生为务。\n无明海内，驾起慈舟。\n入我山中，盛栽忍草。\n伶俜游子，诱引还家。\n直指衣中，久怀至宝。\n获解脱道，证本圆常。\n报佛深恩，方名垂手。\n不伤风化，物义两全。\n金殿玉堂留不住，披毛戴角又重来。",
        "dynasty": "宋",
        "collection_info": null
    },
    {
        "title": "偈六十三首  其三四",
        "author": "释道宁",
        "content": "人天普集，龙象交参。\n大事全彰，云何不顾。\n须待提纲举要，鼓唱玄风。\n蔟锦攒花，以为谛当。\n都无所益，枉费心机。\n奈缘中下之流，无由凑泊。",
        "dynasty": "宋",
        "collection_info": null
    },
    {
        "title": "偈六十三首  其三五",
        "author": "释道宁",
        "content": "全提要妙，三藏绝诠。\n海印舒光，该罗法界。\n有情无情，炳然应现。\n有时南州北郡，买卖交关。\n有时看风把柁，顺水行船。\n有时酒肆茶坊，迎宾待客。\n有时投壶走马，歌笑围棋。\n种种多般，要源流出。\n玄关瞥转，大用现前。\n一槩无私，平等大道。\n始知诸佛转法轮，群生解差别。\n目击便归来，秤锤浑是铁。\n如斯告报，正属化门，不犯锋楞。\n善吉岩前草不生，侨尸谩把天花散。",
        "dynasty": "宋",
        "collection_info": null
    },
    {
        "title": "偈六十三首  其三六",
        "author": "释道宁",
        "content": "空空至理，杳绝纤埃。\n功勋不到，妙叶难该。\n不落是非中，有无争敢和。\n何劳指註，便请承当。\n过后追风，徒夸好手。",
        "dynasty": "宋",
        "collection_info": null
    },
    {
        "title": "偈六十三首  其三七",
        "author": "释道宁",
        "content": "应机不妙，展事难谐。\n检点将来，弄巧成拙。",
        "dynasty": "宋",
        "collection_info": null
    },
    {
        "title": "偈六十三首  其三八",
        "author": "释道宁",
        "content": "禅家流，勿忌讳。\n干木随身，逢场作戏。\n有时高卧白云，有时持盂闹市。\n有时爱抚没絃琴，有时善宣无量义。\n有时似痴似騃，有时为祥为瑞。\n不是碧眼胡，亦非傅大士。\n住，住，他年自有知音知，何必清风动天地。",
        "dynasty": "宋",
        "collection_info": null
    },
    {
        "title": "偈六十三首  其三九",
        "author": "释道宁",
        "content": "秋日耀长空，秋江浸虚碧。\n伤嗟门外人，处处寻弥勒。\n蓦路忽抬头，相逢不相识。\n剪尽霜前竹，临溪不化龙。",
        "dynasty": "宋",
        "collection_info": null
    },
    {
        "title": "偈六十三首  其四○",
        "author": "释道宁",
        "content": "万里无云，长天一色。\n不落古今，那该彼此。\n要津把断，风骨旋生。\n设使灵山密付，谩说拈华少室，亲传徒夸得髓。\n师子窟中无异兽，象王行处绝狐踪。",
        "dynasty": "宋",
        "collection_info": null
    },
    {
        "title": "偈六十三首  其四一",
        "author": "释道宁",
        "content": "薄𠜱明月碎清风，浅种深耕莫大功。\n破二作三横竖算，四方八面用无穷。",
        "dynasty": "宋",
        "collection_info": null
    },
    {
        "title": "偈六十三首  其四二",
        "author": "释道宁",
        "content": "诸佛放光明，助发实相义。\n言下合无生，为祥復为瑞。",
        "dynasty": "宋",
        "collection_info": null
    },
    {
        "title": "偈六十三首  其四三",
        "author": "释道宁",
        "content": "灵山顾视，迦叶亲闻。\n白藕峰前，卢公契旨。\n直饶鍼芥相投，未免随波逐浪。\n俱成胜负，犹涉驱驰。\n争似青天为幕，夜月为鈎。\n卧藤萝下，块石枕头。\n踏得故关田地稳，不风流处也风流。",
        "dynasty": "宋",
        "collection_info": null
    },
    {
        "title": "偈六十三首  其四四",
        "author": "释道宁",
        "content": "云收天际，雾捲长空。\n坐立俨然，谁家风月。\n这裏荐得，早涉崎岖。\n更待商量，般雪填井。\n不许夜行刚把火，直须当道与人看。",
        "dynasty": "宋",
        "collection_info": null
    },
    {
        "title": "偈六十三首  其四五",
        "author": "释道宁",
        "content": "先贤垂范，语真如弦。\n衲子奔波，刚然不顾。\n粉骨碎身未足酬，一句了然超百亿。",
        "dynasty": "宋",
        "collection_info": null
    },
    {
        "title": "偈六十三首  其四六",
        "author": "释道宁",
        "content": "田中稻子已焦黄，颗粒圆成不并常。\n妙手及时收拾后，五湖龙象济饥疮。\n剑为不平离宝匣，药因救病出金缾。",
        "dynasty": "宋",
        "collection_info": null
    },
    {
        "title": "偈六十三首  其四七",
        "author": "释道宁",
        "content": "一人发真归源，十方虚空，悉皆销殒。\n浑家不是不进步，无奈当门荆棘生。",
        "dynasty": "宋",
        "collection_info": null
    },
    {
        "title": "偈六十三首  其四八",
        "author": "释道宁",
        "content": "高提祖印，独耀寰区。\n坐却舌头，圣凡罔测。\n声前要旨，妙叶难该。\n句后玄关，金鍼双锁。\n通人分上，肯受提撕。\n懞懂禅流，徒夸作略。\n设使五湖衲子，四海高人。\n问似龙飞凤舞，答如玉转珠回。\n向本分事中，白云万里。\n诸缘不涉，岂落今时。\n混沌未分全体现，干坤纔剖失便宜。",
        "dynasty": "宋",
        "collection_info": null
    },
    {
        "title": "偈六十三首  其四九",
        "author": "释道宁",
        "content": "妙孤峰顶，竟日不逢。\n菩提场中，随处合会。\n孰谓祖师关棙险，等閒拈出与人看。",
        "dynasty": "宋",
        "collection_info": null
    },
    {
        "title": "偈六十三首  其五○",
        "author": "释道宁",
        "content": "兔走乌飞，暗移时节。\n入夏早三旬，衲僧彻未彻。\n休寻向上关，莫问西来诀。\n健则松径閒行，困则堂中便歇。\n恩光一道皎然，旷劫未尝生灭。\n无物可并雌黄，教我云何剖说。\n回头踏着自家乡，始信秤锤浑是铁。",
        "dynasty": "宋",
        "collection_info": null
    },
    {
        "title": "偈六十三首  其五一",
        "author": "释道宁",
        "content": "形名未兆，早涉戈矛。\n是非锋起，彻底风流。\n左旋右转，海印全收。\n枯木堂前，徒话会无。\n明山上，任优游。\n君不见，一叶落时天下秋。",
        "dynasty": "宋",
        "collection_info": null
    },
    {
        "title": "偈六十三首  其五二",
        "author": "释道宁",
        "content": "门外春将暮，园林华木残。\n灵云消息在，游子莫颟顸。\n云舒四野，雨泻长空。\n花落花开，春来春去。\n往復本非移易，迷悟岂有差殊。\n急回首，不须疑。\n嫩竹抽新笋，寒松长旧枝。\n灵云亲悟处，眉上更安眉。",
        "dynasty": "宋",
        "collection_info": null
    },
    {
        "title": "偈六十三首  其五三",
        "author": "释道宁",
        "content": "生也不知，死也不会。\n不知不会，逍遥自在。\n南北东西，曾无罣碍。\n露地白牛无觅处，火裏蝍蟟飞上天。",
        "dynasty": "宋",
        "collection_info": null
    },
    {
        "title": "偈六十三首  其五四",
        "author": "释道宁",
        "content": "古今不异，达者同归。\n踏着斯关，自他兼济。\n山僧不惜眉毛，重为诸人指註。\n休，休，大丈夫儿合自由。\n急急修，莫悠悠，看看便是结交头。\n莫学陵田栽晚稻，一阵霜风无可收。",
        "dynasty": "宋",
        "collection_info": null
    },
    {
        "title": "偈六十三首  其五五",
        "author": "释道宁",
        "content": "大道皎然，本无迷悟。\n杳忘三际，超越上乘。\n透古透今，非玄非妙。\n通同法界，一种平怀。\n古路无私，何人措足。",
        "dynasty": "宋",
        "collection_info": null
    },
    {
        "title": "偈六十三首  其五六",
        "author": "释道宁",
        "content": "赵州老汉，大似因风吹火。\n顺水扬帆，击碎斯关。\n尘中物外，凡则全凡，圣则全圣。\n若能如是解，通达事理竟。\n其或涯际未分，路逢死蛇莫打杀，没底篮子盛将归。",
        "dynasty": "宋",
        "collection_info": null
    },
    {
        "title": "偈六十三首  其五七",
        "author": "释道宁",
        "content": "滔滔法海，清浊混流。\n湛湛禅河，鱼龙变化。\n杳杳无涯际，澄澄彻底寒。\n短棹孤舟，徒夸好手。\n长竿画舫，方称男儿。\n风浪掀天，云雷匝界。\n丝纶便掷，不顾危亡。\n灵鰲锦尾上鈎来，跛鼈盲龟随浪去。\n满船装载，月渚芦湾。\n共乐昇平，同歌道泰。\n从前祖业，岂假外求。\n截流到岸之人，且道是何面目。\n须弥顶上非凡木，白藕峰前得处高。",
        "dynasty": "宋",
        "collection_info": null
    },
    {
        "title": "偈六十三首  其五八",
        "author": "释道宁",
        "content": "未离兜率，已降王宫。\n未出母胎，度人已毕。\n日日日从东畔出，朝朝鷄向五更啼。\n虽然不是桃源洞，春至桃花亦满蹊。",
        "dynasty": "宋",
        "collection_info": null
    },
    {
        "title": "偈六十三首  其五九",
        "author": "释道宁",
        "content": "毗蓝园内，右胁降生。\n七步周行，四方目顾。\n天上天下，唯我独尊。\n大似贪观天上月，失却掌中珠。\n天生伎俩能奇怪，末上输他弄一场。",
        "dynasty": "宋",
        "collection_info": null
    },
    {
        "title": "偈六十三首  其六○",
        "author": "释道宁",
        "content": "灵山密旨，迦叶非闻。\n少室玄言，神光道听。\n拈华得髓，尽是虚名。\n妙用无私，匪从外有。\n放行也，皇风荡荡，帝道平平。\n收来也，海晏河清，民歌率土。\n不收不放，共乐昇平。\n金轮统御三千界，山岳齐呼万岁声。",
        "dynasty": "宋",
        "collection_info": null
    },
    {
        "title": "偈六十三首  其六一",
        "author": "释道宁",
        "content": "露地白牛烹却了，清风细切亦虚传。\n报慈此夜凭何献，一碗麤汤直万千。\n两手持来如得用，不须辛苦走山川。",
        "dynasty": "宋",
        "collection_info": null
    },
    {
        "title": "偈六十三首  其六二",
        "author": "释道宁",
        "content": "要行便行，要住即住。\n翻身踏破太虚空，推倒妙峰无影树。\n古佛位中留不住，夜来和雨宿寒溪。",
        "dynasty": "宋",
        "collection_info": null
    },
    {
        "title": "偈六十三首  其六三",
        "author": "释道宁",
        "content": "见月休观指，还家罢问程。\n此是古人语，丹青画不成。\n只如一夜风雷，连宵春雨。\n三方及四维，上下亦復尔。\n慈门大启，今古历然。\n踏得故关田地稳，始知千圣不曾传。",
        "dynasty": "宋",
        "collection_info": null
    },
    {
        "title": "颂古十六首  其一",
        "author": "释道宁",
        "content": "前箭犹轻后箭深，行人何事苦沉吟。\n翻身若解看方便，始信真鍮不博金。",
        "dynasty": "宋",
        "collection_info": null
    },
    {
        "title": "颂古十六首  其二",
        "author": "释道宁",
        "content": "抹粉涂坯恰似獃，神头鬼面舞三台。\n千千万万人窥看，子细不知谁见来。",
        "dynasty": "宋",
        "collection_info": null
    },
    {
        "title": "颂古十六首  其三",
        "author": "释道宁",
        "content": "一片虚空亘古今，鳞龙头角竞疏亲。\n坐亡立脱知多少，铁树花开别是春。",
        "dynasty": "宋",
        "collection_info": null
    },
    {
        "title": "颂古十六首  其四",
        "author": "释道宁",
        "content": "春去復春来，桃花依旧开。\n东风浩浩曾无间，刚地灵云道不猜。",
        "dynasty": "宋",
        "collection_info": null
    },
    {
        "title": "颂古十六首  其五",
        "author": "释道宁",
        "content": "百炼精金大冶中，任他腾焰亘大红。\n须臾拈出教人看，添得行家价转丰。",
        "dynasty": "宋",
        "collection_info": null
    },
    {
        "title": "颂古十六首  其六",
        "author": "释道宁",
        "content": "游山翫水事寻常，早晚归来鬓欲霜。\n踏破草鞋回首看，数声猨叫白云乡。",
        "dynasty": "宋",
        "collection_info": null
    },
    {
        "title": "颂古十六首  其七",
        "author": "释道宁",
        "content": "风头坐断进还难，衲子相将不易看。\n不到潼关天已晓，不堪回首望长安。",
        "dynasty": "宋",
        "collection_info": null
    },
    {
        "title": "颂古十六首  其八",
        "author": "释道宁",
        "content": "丛林乍入问来由，吃粥无过洗钵休。\n有意气时添意气，不风流处也风流。",
        "dynasty": "宋",
        "collection_info": null
    },
    {
        "title": "颂古十六首  其九",
        "author": "释道宁",
        "content": "非风幡动唯心动，犹涉廉纤强指陈。\n大地未曾添寸土，不知谁是点头人。",
        "dynasty": "宋",
        "collection_info": null
    },
    {
        "title": "颂古十六首  其一○",
        "author": "释道宁",
        "content": "火号更深喝道来，普门关棙一时开。\n圆通大师呵呵笑，不是峨嵋与五台。",
        "dynasty": "宋",
        "collection_info": null
    },
    {
        "title": "颂古十六首  其一一",
        "author": "释道宁",
        "content": "妙体本如如，无劳待卷舒。\n直饶恁么去，未免草庵居。",
        "dynasty": "宋",
        "collection_info": null
    },
    {
        "title": "颂古十六首  其一二",
        "author": "释道宁",
        "content": "思量有个悟因由，万迭云山障路头。\n更话煎茶并扫地，泥中洗土转添愁。",
        "dynasty": "宋",
        "collection_info": null
    },
    {
        "title": "颂古十六首  其一三",
        "author": "释道宁",
        "content": "煎茶扫地事如麻，若了如麻理不差。\n打破画缾归去后，始知凡圣眼中花。",
        "dynasty": "宋",
        "collection_info": null
    },
    {
        "title": "颂古十六首  其一四",
        "author": "释道宁",
        "content": "工巧诸伎艺，头头迸出真祥瑞。\n瞥然端坐到家乡，堪笑维摩谈不二。",
        "dynasty": "宋",
        "collection_info": null
    },
    {
        "title": "颂古十六首  其一五",
        "author": "释道宁",
        "content": "尽现行此事，一段光明照天地。\n体用从来非自他，何须更觅锥头利。",
        "dynasty": "宋",
        "collection_info": null
    },
    {
        "title": "颂古十六首  其一六",
        "author": "释道宁",
        "content": "诸佛非道父非亲，格外殷勤强指陈。\n朕兆未分全体露，不知谁识个中人。",
        "dynasty": "宋",
        "collection_info": null
    },
    {
        "title": "颂古十六首  其一七",
        "author": "释道宁",
        "content": "法王严父是真依，二臂三头转背伊。\n要会祖师端的旨，不劳瞬目又扬眉。",
        "dynasty": "宋",
        "collection_info": null
    },
    {
        "title": "新笋竹",
        "author": "释道宁",
        "content": "迸破莓苔地，亭亭出短篱。\n箨随风雨解，根有岁寒期。\n凤管终须奏，渔竿莫可窥。\n傥容常守节，定见化龙时。",
        "dynasty": "宋",
        "collection_info": null
    },
    {
        "title": "寄希饶閒堂",
        "author": "释道宁",
        "content": "浮名浮利懒跻攀，闻构茆堂杳霭间。\n搔首凭栏人不会，落花啼鸟藓痕斑。",
        "dynasty": "宋",
        "collection_info": null
    },
    {
        "title": "十六夜对月和十五夜无月",
        "author": "释道宁",
        "content": "四面阴云旋旋舒，冰轮一片耀昏衢。\n影分万派曾无异，光照千门岂有殊。\n境寂风清思至友，香残玉篆倦加趺。\n寥寥廓彻瑠璃界，心月圆明德不孤。",
        "dynasty": "宋",
        "collection_info": null
    },
    {
        "title": "辩禅人五羊作丐写师真求赞",
        "author": "释道宁",
        "content": "非幻非真，僧繇难写。\n貌不惊人，权衡保社。\n画虎作猫，指馿为马。\n月彩分辉，风清大夏。\n五羊城裏旧知音，觌面相呈那辩也。\n慇懃寄语莫狐疑，便是蒋山宁道者。",
        "dynasty": "宋",
        "collection_info": null
    },
    {
        "title": "送僧归华藏",
        "author": "释道宁",
        "content": "禅人告别欲南归，卷衲和云伴锡飞。\n脚下路穿华藏界，何须待叩吉祥机。",
        "dynasty": "宋",
        "collection_info": null
    },
    {
        "title": "偈  其一",
        "author": "僧某",
        "content": "荏苒光阴岁月寒，禅家赢得共盘桓。\n个中消息无人会，愿闻提唱祖师关。",
        "dynasty": "宋",
        "collection_info": null
    },
    {
        "title": "偈  其二",
        "author": "僧某",
        "content": "弥勒真弥勒，分身千百亿。\n时时示世人，世人俱不识。",
        "dynasty": "宋",
        "collection_info": null
    },
    {
        "title": "接花",
        "author": "游酢",
        "content": "色红可使紫，叶单可使千。\n花小可使大，子小可使繁。\n天赋有定质，我力能使迁。\n自矜接花手，可夺造化权。\n众闻悉惊诧，为我屡嘆吁。\n用智固巧矣，天时可易欤。\n我欲春采菊，我欲冬赏桃。\n汝不能栽接，汝巧亦徒劳。\n雨露草必生，霜雪松不死。\n有本性必生，亦时雨与之。\n所遭有变易，是亦时所为。\n时乎不可违，何物可违时。",
        "dynasty": "宋",
        "collection_info": null
    },
    {
        "title": "韩魏公读书堂",
        "author": "游酢",
        "content": "去郡五里安国寺，断蓬荒莜成邱墟。\n郡人不置瓜李嫌，公亦甘与泉石居。\n想憎俗事败人意，独愿灯火勤三余。\n今人不出如处女，陋室暗屋跖不如。\n闻君读书胡乃尔，政恐心地怠芟锄。\n前辈浑厚应有此，难弟难兄俱可书。",
        "dynasty": "宋",
        "collection_info": null
    },
    {
        "title": "饯贺方回分韵得归字",
        "author": "游酢",
        "content": "邀客十分饮，送君千里归。\n情随绿水去，目断白鸥飞。\n松菊今应在，风尘昔已非。\n维舟待夜月，能不重依依。",
        "dynasty": "宋",
        "collection_info": null
    },
    {
        "title": "归雁",
        "author": "游酢",
        "content": "天末惊风急，江湖野思长。\n悲鸣愁绝塞，接翼冒风霜。\n泽岸多矰弋，云间乏稻粱。\n茫然栖息地，饮啄欲何乡。",
        "dynasty": "宋",
        "collection_info": null
    },
    {
        "title": "感事",
        "author": "游酢",
        "content": "世事浮云薄，劳生一梦长。\n散材依栎社，幽意慕濠梁。\n风急鹰鹯迅，霜残草木黄。\n投閒如有约，早晚问耕桑。",
        "dynasty": "宋",
        "collection_info": null
    },
    {
        "title": "春日山行有感",
        "author": "游酢",
        "content": "十里桥西别有天，青山欲断翠云连。\n园林寂寂鹿为友，野服翩翩儒亦仙。\n风咏舞雩正此日，雪飘伊洛是何年。\n追寻往事顿成梦，回首春光倍黯然。",
        "dynasty": "宋",
        "collection_info": null
    },
    {
        "title": "游宝应寺",
        "author": "游酢",
        "content": "崒嵂三峰带白湾，谁开兰若翠微间。\n竹林云懒禅心定，草径苔荒屐齿斑。\n天入碧岚成玉宇，鸟飞青嶂出尘寰。\n此中即是蘂珠境，遮莫閒吟一解颜。",
        "dynasty": "宋",
        "collection_info": null
    },
    {
        "title": "宝应寺读书堂成因怀明道先生",
        "author": "游酢",
        "content": "桥西积雪度新晴，卜筑茅堂快落成。\n郁郁奇花铺野趣，关关好鸟和书声。\n春浓岚色无边景，水浄天光彻底清。\n记得程门窗草绿，至今遐想每驰情。",
        "dynasty": "宋",
        "collection_info": null
    },
    {
        "title": "山中即景",
        "author": "游酢",
        "content": "翠霭光风世界，青松绿竹人家。\n天外飞来野鸟，涧中流出桃花。",
        "dynasty": "宋",
        "collection_info": null
    },
    {
        "title": "题河清县廨",
        "author": "游酢",
        "content": "小院闲亭长薜萝，鹿来穿径晚经过。\n夕阳萧散簿书少，窗裏南山明月多。",
        "dynasty": "宋",
        "collection_info": null
    },
    {
        "title": "水亭",
        "author": "游酢",
        "content": "清溪一曲绕朱楼，荷密风稠咽断流。\n夹岸垂杨烟细细，小桥流水即沧洲。",
        "dynasty": "宋",
        "collection_info": null
    },
    {
        "title": "在颍昌寄中立  其一",
        "author": "游酢",
        "content": "绛帷燕侍每从容，一听微言万虑空。\n却愧犹悬三釜乐，未能终此挹清风。",
        "dynasty": "宋",
        "collection_info": null
    },
    {
        "title": "在颍昌寄中立  其二",
        "author": "游酢",
        "content": "萧条清颍一茅庐，魂梦长怀与子居。\n五里桥西杨柳路，至今车马往来疏。",
        "dynasty": "宋",
        "collection_info": null
    },
    {
        "title": "登归宗岩",
        "author": "游酢",
        "content": "奇冠南闽此最奇，归宗千古是谁归。\n至今来访谁先至，知是曹刘先我知。",
        "dynasty": "宋",
        "collection_info": null
    },
    {
        "title": "诲子",
        "author": "游酢",
        "content": "三十年前宿草庐，五年三第世间无。\n门前獬豸公裳在，只恐儿孙不读书。",
        "dynasty": "宋",
        "collection_info": null
    },
    {
        "title": "赠陈仲循",
        "author": "游酢",
        "content": "即今年纔五十余，脱去簪绂弊屣如。\n圣时搜选动空谷，策足要路争先趋。\n庙堂故人握重柄，僵者可植瘦可腴。\n惓惓风义数寄语，掉头不顾甘如愚。",
        "dynasty": "宋",
        "collection_info": null
    },
    {
        "title": "韦氏独乐堂",
        "author": "游酢",
        "content": "林下徜徉得至游，高情不与世情谋。\n羲和叱驭日逾永，猿鹤寻盟山更幽。\n踽踽凉凉还自哂，休休莫莫復何求。\n应门穉子非无意，客至萧萧已百忧。",
        "dynasty": "宋",
        "collection_info": null
    },
    {
        "title": "韦深道寄傲轩",
        "author": "游酢",
        "content": "早付閒身老故乡，青松成径菊成行。\n搘颐独坐心遗念，坦腹高吟兴欲狂。\n瓮下却应嗤毕卓，篱根遥想对羲皇。\n乘风破浪门前客，试问浮家有底忙。",
        "dynasty": "宋",
        "collection_info": null
    },
    {
        "title": "金陵野外废寺",
        "author": "游酢",
        "content": "寒花窈袅蔓颓墙，古寺苍苔昼掩房。\n犬吠屋头山杳杳，虫鸣阶隙草荒荒。\n池塘澹月蒹葭冷，篱落西风橘柚香。\n六代江山金碧地，断碑留得管兴亡。",
        "dynasty": "宋",
        "collection_info": null
    },
    {
        "title": "句",
        "author": "游酢",
        "content": "青山控野双门壮，白浪排空万马来。",
        "dynasty": "宋",
        "collection_info": null
    },
    {
        "title": "常州问东坡疾",
        "author": "释维琳",
        "content": "扁舟驾兰陵，自愞旧风物。\n君家有天人，雄雄维摩诘。\n我口吞文殊，千里来问疾。\n若以默相酬，露柱皆笑出。",
        "dynasty": "宋",
        "collection_info": null
    },
    {
        "title": "白云堂",
        "author": "释维琳",
        "content": "堂与碧山对，白云长作邻。\n日暮白云合，谁见白云心。",
        "dynasty": "宋",
        "collection_info": null
    },
    {
        "title": "有司欲取寺松供朝用感赋",
        "author": "释维琳",
        "content": "大夫去作栋梁材，无復清阴覆绿苔。\n今夜月明风露冷，误他千里鹤飞来。",
        "dynasty": "宋",
        "collection_info": null
    },
    {
        "title": "句",
        "author": "释维琳",
        "content": "瓯面乳花谁共看。",
        "dynasty": "宋",
        "collection_info": null
    },
    {
        "title": "颂",
        "author": "魏二翁",
        "content": "我今入山，避此嚣烦。\n卫以卒史，聘以达官。\n岂易我乐，物外清闲。\n养真存气，七返九还。\n金丹既就，遂陟仙坛。\n蓬莱绛阙，玉户金关。\n有能学我，云路非难。",
        "dynasty": "宋",
        "collection_info": null
    },
    {
        "title": "藏头诗",
        "author": "魏二翁",
        "content": "火田心主须防慎，慎行方成后世传。\n传守坎离为要妙，妙趋名利作忧煎。\n前程若识丹霞法，法路应归紫府仙。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "钱咏",
        "content": "选构人皆事宴逢，独君教子袭良弓。\n因闻诗礼家题旧，及宠丝纶语命同。\n几杖已尊贤老外，龟鱼争焕綵衣中。\n新来更喜增荣观，青锁才臣赠古风。",
        "dynasty": "宋",
        "collection_info": null
    },
    {
        "title": "仙岩即事",
        "author": "沈躬行",
        "content": "孟月摄提指，春游初服成。\n招寻追旧蹟，涉历憩孤情。\n暂尔谐心赏，相从念友声。\n丹房探不远，吾欲悟无生。",
        "dynasty": "宋",
        "collection_info": null
    },
    {
        "title": "观潮阁",
        "author": "沈琪",
        "content": "疑是飞来白鹭洲，登高□□忆□流。\n云间春色连蓬岛，风裏江声绕画楼。\n孤鹜落霞装晚景，淡烟微雨识归舟。\n醉乡便是华胥国，底用乘槎犯斗牛。",
        "dynasty": "宋",
        "collection_info": null
    },
    {
        "title": "此日不再得示同学",
        "author": "杨时",
        "content": "此日不再得，颓波注扶桑。\n跹跹黄小羣，毛髮忽已苍。\n愿言绩学子，共惜此日光。\n术业贵及时，勉之在青阳。\n行己慎所之，戒哉畏迷方。\n舜跖善利间，所差亦毫芒。\n富贵如浮云，苟得非所臧。\n贫贱岂吾羞，逐物乃自戕。\n胼胝奏艰食，一瓢甘糟糠。\n所逢义适然，未殊行与藏。\n斯人已云没，简编有遗芳。\n希颜亦颜徒，要在用心刚。\n譬犹适千里，驾言勿徊徨。\n驱马日云远，谁谓阻且长。\n末流学多岐，倚门诵韩庄。\n出入方寸间，雕镌事辞章。\n学成欲何用，奔趋利名场。\n挟策博塞游，异趣均亡羊。\n我懒心意衰，抚事多遗忘。\n念子方妙龄，壮图宜自彊。\n至宝在高深，不惮勤梯航。\n茫茫定何求，所得安能常。\n万物备吾身，求得舍即亡。\n鷄犬犹知寻，自弃良可伤。\n欲为君子儒，勿谓予言狂。",
        "dynasty": "宋",
        "collection_info": null
    },
    {
        "title": "严陵钓台",
        "author": "杨时",
        "content": "汉纲久陵迟，国柄授权室。\n中兴得英主，威明戒前失。\n三公经邦手，吏事困精覈。\n功臣欲图全，犹不任以职。\n矧兹故人分，义等天伦戚。\n卓哉子陵心，秉哲固前识。\n投身豢名爵，岂得枉寻尺。\n万钟虽云富，樊雉非予匹。\n石濑清且泚，苍崖耸而直。\n投竿事幽寻，钓水鲜可食。\n羊裘御冬温，衮绣未云益。\n三旌屠羊肆，义在不吾易。\n用舍各有趣，高风亘今昔。",
        "dynasty": "宋",
        "collection_info": null
    },
    {
        "title": "冬至日闻雷",
        "author": "杨时",
        "content": "土圭日已南，百年生有期。\n新阳潜地脉，惨惨羣阴微。\n尚觉云气昏，严飈弄寒威。\n狂雷与骤雨，奔逐如喧鼙。\n百虫误惊蛰，生理亦已亏。\n向晚怒声息，霰雪交余辉。\n凌寒山驿孤，持杯空自疑。",
        "dynasty": "宋",
        "collection_info": null
    },
    {
        "title": "土屋",
        "author": "杨时",
        "content": "土屋枕荒陂，周回仅容席。\n环堵异营窟，犹遗古风质。\n功虽劳版筑，身自有余力。\n依户凿圆窦，寒光度如璧。\n户开迎温风，冬墐可栖息。\n胡为栋宇丽，但免风雨阨。\n安居自宽暇，见者徒逼仄。\n寄言邻舍翁，各自适汝适。\n慎勿慕华屋，浇漓非至德。",
        "dynasty": "宋",
        "collection_info": null
    },
    {
        "title": "久不得家书",
        "author": "杨时",
        "content": "鴥彼晨风飞，日暮归鬰林。\n游子尚何得，但寄千里心。\n庭闱斑白亲，忆念我亦深。\n云何彼无耗，徒役梦寐寻。\n有如在空谷，岁久想足音。\n竹篇一行书，贵可抵万金。\n踟蹰步前庭，復坐口欲瘖。\n泪堕不自知，便觉盈衣襟。\n人生本无待，岂受外物侵。\n归当卧牛衣，竹箨横荆簪。",
        "dynasty": "宋",
        "collection_info": null
    },
    {
        "title": "藏春峡 咏归堂",
        "author": "杨时",
        "content": "结庐东山阿，屹然俯全闽。\n下有黄龙渊，浮光抱层云。\n彼美谷口翁，杖策来往频。\n明月自为友，顾影相为邻。\n撷芷佩芳兰，不与麋鹿羣。\n虚堂发辉素，黄卷日相亲。\n采薇芼晨羹，弋鳬侑清樽。\n曝日负岩窦，为童浴溪濆。\n微吟曳双屐，踏破青苔纹。\n归与自乐只，此意将谁论。\n点狂圣所与，聊欲继余芬。",
        "dynasty": "宋",
        "collection_info": null
    },
    {
        "title": "藏春峡 老圃亭",
        "author": "杨时",
        "content": "昔君居隠鳞，投竿拂珊瑚。\n今来寓谷口，结亭事春锄。\n亭下十余畦，蔚蔚富嘉蔬。\n野果衔朱蕤，蔓实垂青桴。\n篱根有蹲鸱，晨炊胜雕胡。\n岂惟充君腹，邻里亦厌余。\n疏泉动地脉，硗确成膏腴。\n谅彼汉阴人，假修匪吾徒。\n避俗柴桑翁，不復嘆荒芜。\n卷怀经纶手，治此一亩居。\n知子非隠沦，聊以寓壮图。\n人生出处分，礼义安可踰。\n兹谋异樊须，甘事小人儒。",
        "dynasty": "宋",
        "collection_info": null
    },
    {
        "title": "送虔守楚大夫",
        "author": "杨时",
        "content": "象纬辰心次，雄都水浊时。\n经天浮瑞彩，绝代出英姿。\n厚德千金璧，虚怀万顷陂。\n霜蹄来汉苑，云翮上天池。\n籍籍才猷美，皇皇使节驰。\n飞书腾众吻，横穽寘通逵。\n剖竹章流远，还车蜀道巇。\n秦庭徒被指，赵璧本无亏。\n黄霸初勤细，裴公可范规。\n惠流三郡俗，名掩四贤祠。\n大厦资梁栋，承祧頼鼎彝。\n会须纡衮绣，宁久驻旌麾。\n画航行空挽，甘棠去益思。\n烟波迎棹急，江柳拂墙低。\n贱士行藏拙，参军秩序卑。\n生涯惟蠹简，事业付毛锥。\n懒惰文园病，伶仃曼倩饥。\n自甘同跛鼈，未忍舍灵龟。\n朽质难雕绘，余生辱品题。\n寒荄回暖律，阴壑得晴曦。\n终愧麞头贱，难酬国士知。\n两行渊客泪，感激自沾颐。",
        "dynasty": "宋",
        "collection_info": null
    },
    {
        "title": "县斋书事寄张世贤",
        "author": "杨时",
        "content": "朝衙羣吏集，戢戢同队鱼。\n暮衙羣吏散，翩翩若惊鳬。\n归来坐虚室，开编对璠玙。\n启户阒无人，清风入吾庐。\n持杯邀明月，大嚼时与俱。\n跰跹步松阴，对影聊相娱。\n嗟予懒惰久，阔略与世疏。\n故人隔清湘，怀抱何由舒。\n为问鲁山翁，此意今何如。",
        "dynasty": "宋",
        "collection_info": null
    },
    {
        "title": "黄彦昭时思阁",
        "author": "杨时",
        "content": "孤丘锁千岑，层阁跨云起。\n永怀霜露思，时未荐醪醴。\n钦宗贵收族，蛰蛰神亦喜。\n故令傲霜根，骈枝復连理。\n黄侯渥洼种，一跃不容拟。\n庆源如归墟，万壑自奔止。\n终见君子乡，乃是鸣珂里。",
        "dynasty": "宋",
        "collection_info": null
    },
    {
        "title": "江陵令张景常万卷堂",
        "author": "杨时",
        "content": "民生结绳初，异宇本同体。\n谁令四目翁，破肉作疮痏。\n龙龟出河洛，兹理固天启。\n张侯瑚琏姿，高步轶前轨。\n买书费千金，充屋未云已。\n六经滀溟渤，百家杂原委。\n中流涌千波，举体惟一水。\n参前有真趣，万古一凭几。\n毫端吐奇芬，溢目丽纨绮。\n微言窥圣域，妙应期得髓。\n默坐筌蹄忘，斯文亦糠粃。",
        "dynasty": "宋",
        "collection_info": null
    },
    {
        "title": "送蔡安礼",
        "author": "杨时",
        "content": "眷言与君违，寤寐念往昔。\n结欢自童稚，分比胶投漆。\n乖离成参商，出没俱齐汨。\n羲和鞭日御，过眼飞鸟疾。\n五载一相逢，俯仰如昨日。\n论情方缱绻，念子又何适。\n行矣不可留，惝恍心若失。\n人生惟所遇，行止或使尼。\n况復各宦游，聚散何可一。\n嘤嘤黄鸟声，上下求其匹。\n俛首听遗音，飘零泪横臆。",
        "dynasty": "宋",
        "collection_info": null
    },
    {
        "title": "题愚斋",
        "author": "杨时",
        "content": "结庐依林丘，回峰争盘纡。\n下阚清池渊，凭轩数游鱼。\n飞阁出云表，浮烟袭簪裾。\n中有傲世士，脱略自谓愚。\n高义轻籯金，贻谋有诗书。\n青编富充宇，散秩罗琼琚。\n鳞鳞壁间题，一一露珊瑚。\n嗟予久昏塞，荒蹊少耘锄。\n昌黎已隔世，将焉问夷涂。\n道逢北山公，荷锸时与俱。\n皎皎河曲叟，朋侪共欷歔。\n高斋一来游，豁然心神舒。\n篱东有余址，谁能薙榛芜。\n结茅可容席，一瓢来此居。\n寄谢陶彭泽，何必爱吾庐。",
        "dynasty": "宋",
        "collection_info": null
    },
    {
        "title": "童氏必大亭",
        "author": "杨时",
        "content": "迢遥武夷翁，霞衣烂朝日。\n作亭依云根，旷望兹焉息。\n仙游去不返，孤丘已陈迹。\n身虽隶编齐，贻谋有遗则。\n庆流终必大，名亭以为识。\n伊昔晋公堂，三槐手亲植。\n扶疏满庭阴，貂蝉映圭璧。\n默视天人际，召应齐吕律。\n闾门容轩车，兹理固可必。\n终见童氏里，鸣珂声赫奕。",
        "dynasty": "宋",
        "collection_info": null
    },
    {
        "title": "江上晚步",
        "author": "杨时",
        "content": "镜潭磨青空，璧月侵江渌。\n揽衣弄清泚，烱烱月在掬。\n泠然适我口，肝膈贮冰玉。\n流光顷百变，一玩不可復。\n归来尽余樽，醉卧媚幽独。\n羲娥偶相怜，岁往如破竹。\n余生枕中付，勿问黄粱熟。",
        "dynasty": "宋",
        "collection_info": null
    },
    {
        "title": "荆州偶作",
        "author": "杨时",
        "content": "郑公嵇阮流，野性本麋鹿。\n平生傲羲皇，白首就羁束。\n大寒客无毡，官冷饭不足。\n顾予支离人，攘臂受余粟。\n江鱼尾盈尺，饱食胜粱肉。\n荆山富樵苏，丈室有余燠。\n顽疏愧前哲，所得踰往躅。\n谈经追时好，俯仰负愧忸。\n流光逝不反，愁鬓日改绿。\n世道劫火燃，不燔乃良玉。\n晚交定难恃，云雨手翻覆。\n官居真蘧庐，束担聊託宿。\n求田意虽鄙，此计正宜速。\n归寻谷口耕，胜卖成都卜。\n坐想带经锄，倚耒听布谷。",
        "dynasty": "宋",
        "collection_info": null
    },
    {
        "title": "送郑季常赴大学正",
        "author": "杨时",
        "content": "驱车出西城，眷言与君违。\n北顾临康衢，问子将焉之。\n赤骥度渥洼，终当饮瑶池。\n成都九轨道，一跃不可追。\n浮尘暗荆棘，捷径行多迷。\n长风战秋林，零露沾人衣。\n青松不改柯，期子清霜时。",
        "dynasty": "宋",
        "collection_info": null
    },
    {
        "title": "次韵何吉老游金銮寺",
        "author": "杨时",
        "content": "荣名嗟何为，病木自生瘿。\n彭殇一梦觉，乌用论久顷。\n寄身渊明庐，翛然在人境。\n卫生鄙樊雉，放浪任流梗。\n相忘到形影，世累不须屏。\n剉鍼聊自营，宁復事干请。\n负暄有余燠，蓬鬓乱垂颈。\n客来坐无毡，谁顾广文冷。\n忽闻过吾门，冠屦不暇整。\n邀我招提游，并辔相与骋。\n僧关叩禅寂，未语心已领。\n并游皆韩徒，辞刃淬锋颖。\n多闻富如坻，吾方拾遗秉。\n顾惭管窥陋，未睹豹文炳。\n谬追俊游后，如渴得甘井。\n愿从借金篦，为割眼中眚。\n鼻端垩墁久，妙质愧非郢。\n赓酬困诗律，恐坐杜陵㾪。\n相携上层岗，出户畏深穽。\n每虞参也鲁，跬步辄三省。\n迟回月初上，云间挂金餠。\n昏鸦鸣相呼，更觉林逾静。\n湖光湛星汉，渺渺天水永。\n归蹊暗尘土，回首失清景。\n角声下谯门，归步怯修岭。\n晚市人迹稀，青灯耿疏影。",
        "dynasty": "宋",
        "collection_info": null
    },
    {
        "title": "送赵循道赴都讲",
        "author": "杨时",
        "content": "凤山鬰崔嵬，下有千顷陂。\n峻极不可攀，浮光亘长鬐。\n晦冥滴风雨，澄淡含瓌奇。\n吸呼入君怀，万态罗心脾。\n吐辞丽金雘，焕若星斗垂。\n朅来荆渚游，红蕖照清漪。\n故宫久零落，一洒增余辉。\n惇族贵老成，尧言下丹墀。\n浮骖驾云帆，眷然成仳离。\n长裾曳王门，岂比困盐虀。\n骅骝踏长坂，万里谁能羁。",
        "dynasty": "宋",
        "collection_info": null
    },
    {
        "title": "送胡康侯使湖南",
        "author": "杨时",
        "content": "北溟有潜鳞，其广数千里。\n扬鬐厉东海，泛泛等蜉蚁。\n百川竞奔注，漫不见涯涘。\n寄之天地间，大泽礨空耳。\n胡侯荆山资，妙质久砻砥。\n飞声动旒冕，持节照湘水。\n功名与时会，事道从此始。\n骅骝驾轻车，夷路道九轨。\n朝燕暮腾越，快意未为喜。\n圣门学须彊，一篑亏可耻。\n扩之天地宽，于道乃云迩。\n为士贵弘毅，无忘味斯旨。",
        "dynasty": "宋",
        "collection_info": null
    },
    {
        "title": "寄题赵贯道后乐亭",
        "author": "杨时",
        "content": "丛祠有狐鸣，羣雏满东州。\n彬彬齐鲁郊，不復论轲丘。\n鼓刀贩缯翁，衮衮封公侯。\n风流日凋弊，世久俗益偷。\n昔时戴经人，辍耕仍佩牛。\n椎埋昼行盗，闾里更相雠。\n赵子尉平阳，始止惟民忧。\n百花烂成围，幽禽咔春柔。\n问子胡不乐，我心殊未休。\n威明揉彊梗，骄鹰化为鸠。\n买犊解吴鈎，束身自锄耰。\n田庐户无枢，长物弃不收。\n结亭自乐只，开编玩前修。\n谁云酸寒吏，忧乐非身谋。\n乃知君子怀，与世异沉浮。\n嗟予一漫叟，放浪犹虚舟。\n舞雩有清风，遗迹今在不。\n君乎去此矣，欲往将谁俦。\n寄言春服成，尚觊一来游。",
        "dynasty": "宋",
        "collection_info": null
    },
    {
        "title": "谢詹司业送酒",
        "author": "杨时",
        "content": "郑公负才名，流落四十年。\n高视隘八荒，天寒坐无毡。\n忘形頼司业，时与送酒钱。\n嗟予樗栎材，臃肿世所捐。\n云何附青云，拜赐追前贤。\n开壶对青樽，内愧颜腼然。\n公乎廊庙姿，直干上参天。\n袨服羣娃宫，不虞姑争妍。\n骅骝误一蹶，万里终腾骞。\n朝燕暮刷越，驽马安能先。\n玉莹本无瑕，宁须事磨镌。\n宣室久虚席，兹行定详延。\n陋儒气填臆，感慨聊自宣。\n辱惠不知报，强歌成短篇。",
        "dynasty": "宋",
        "collection_info": null
    },
    {
        "title": "戏赠詹安世",
        "author": "杨时",
        "content": "綵舟驻阊门，初与子相识。\n长空翥秋隼，爽气横八极。\n摛辞镂圭璋，吐论森剑戟。\n邓侯不愿仕，志在书竹帛。\n长缨系单于，落落藴奇策。\n气吞流沙外，意无燕然北。\n虎牙有余勇，戎虏非彊敌。\n会当朔风劲，仗钺控鸣镝。\n老夫惭衰谢，见子徒感激。\n平生谬经纶，此意已寥寂。\n信哉功名会，事道古难必。\n穷通付时命，未足为悦戚。\n余生如鼹鼠，满腹微分毕。\n行矣脱簪缨，翛然适吾适。",
        "dynasty": "宋",
        "collection_info": null
    },
    {
        "title": "隠几",
        "author": "杨时",
        "content": "上天不殒霜，万木正鲜泽。\n青蒿与长松，各挺岁寒节。\n朔风吹沙寒，高岭冻积雪。\n万木已摧落，长松独清洁。\n人生无艰危，君子竟何别。\n隠几试澄思，行藏易差辙。",
        "dynasty": "宋",
        "collection_info": null
    },
    {
        "title": "留别富宣德",
        "author": "杨时",
        "content": "富侯荆山姿，落落混燕石。\n镌磨经世故，不磷乃天质。\n轩裳傥来寄，既去宁须戚。\n骅骝走长坂，一跌未为失。\n秦庭谬瑕疵，睨柱终完璧。\n君子有远怀，事道先器识。\n千钧等鸿毛，始见乌获力。\n行矣各勉旃，他时頼三益。",
        "dynasty": "宋",
        "collection_info": null
    },
    {
        "title": "别西斋诸友",
        "author": "杨时",
        "content": "浮云如积酥，凉飈劲弦疾。\n溶溶渺天末，飘忽易相失。\n悬弧四方志，匏繫非予匹。\n平生结欢久，始愿胶投漆。\n别离伤素怀，此身任萍迹。",
        "dynasty": "宋",
        "collection_info": null
    },
    {
        "title": "遣怀",
        "author": "杨时",
        "content": "君子虽自严，至洁宜若污。\n昭昭揭日月，所向将猬如。\n天地一穽中，逼仄身亦孤。\n游世在虚己，浩荡与时俱。\n灵府有天游，环中真道枢。",
        "dynasty": "宋",
        "collection_info": null
    },
    {
        "title": "元丰壬戌岁暮书事",
        "author": "杨时",
        "content": "闽陬地力尽，种艺被山谷。\n涵濡一雨润，鬰鬰原野绿。\n春风忽云徂，舒景变炎燠。\n凉飈动地轴，揫敛何神速。\n坐愁林峦空，俯视万木秃。\n凝霜借风力，摧折到松竹。\n嗟予闭门人，感此亦愁蹙。\n幽庭有萱草，采采不盈掬。\n如闻糟床注，取醉须百斛。\n沉酣乐时运，天关不须触。\n万物一刍狗，苍苍自高目。",
        "dynasty": "宋",
        "collection_info": null
    },
    {
        "title": "绿漪轩",
        "author": "杨时",
        "content": "开池傍清轩，环除种兰芷。\n虚明淡星汉，疏影荐鳬履。\n君乎试凭轩，鑑此亭下水。\n荡风生微澜，风定还泚泚。\n悠然得真趣，吉祥来止止。",
        "dynasty": "宋",
        "collection_info": null
    },
    {
        "title": "迂疏堂",
        "author": "杨时",
        "content": "终南有捷径，屈蠖终当伸。\n君独耻不蹈，安得与世亲。\n结庐寄人寰，独往宁问津。\n形影废酬赠，相忘谁与邻。\n寄谢汉阴叟，抱瓮良非真。",
        "dynasty": "宋",
        "collection_info": null
    },
    {
        "title": "鄱阳湖观打鱼",
        "author": "杨时",
        "content": "秋高水初落，鳞介满沙脊。\n浩如太仓粟，宁復数以粒。\n纷纷渔舟子，疑若俛可拾。\n横湖沉密网，脱漏百无十。\n虫虾杂鲂鲤，骈首吐微湿。\n小人利口实，刀机污鳞鬣。\n鲲鲸亦狼狈，风雨移窟宅。\n玉渊有神祠，变化在嘘吸。\n胡宁饱羶香，忍视万鱼急。\n幽潜不足恃，感嘆百忧集。\n寄谢漆园吏，于计未为得。",
        "dynasty": "宋",
        "collection_info": null
    },
    {
        "title": "送严尉",
        "author": "杨时",
        "content": "世路久艰棘，青冥翳妖氛。\n孤鸟丛祠中，豺虎填城闉。\n君能摘姦伏，竭泽无潜鳞。\n勿云功未酬，屈蠖终当伸。\n飞黄驾轻车，一跃穷无垠。",
        "dynasty": "宋",
        "collection_info": null
    },
    {
        "title": "检田",
        "author": "杨时",
        "content": "寻崙上层岗，随衝出高原。\n烟火一里余，鸡犬遥相闻。\n瘠壤仅容席，讼牒徒纷纶。\n齐魏两蜗角，况復三家村。\n举世竞豪末，薄俗宁足论。\n吾衰过元亮，欲辨已忘言。",
        "dynasty": "宋",
        "collection_info": null
    },
    {
        "title": "送向和卿还京",
        "author": "杨时",
        "content": "江湖多秋风，惝恍夜不眠。\n念子将北归，起视明星悬。\n君平翠虬姿，耸身苍梧渊。\n高步隘八区，凌风上青天。\n妙质藴荆璞，宁须事磨镌。\n赠言以为别，妄意追前贤。\n圣言乃常珍，含咀真味全。\n奇辞暂时好，过眼如飞烟。\n洁身忌廉洁，触物冥虚船。\n吾方病羸苶，市药还自怜。\n明日隔长陂，相望空惘然。",
        "dynasty": "宋",
        "collection_info": null
    },
    {
        "title": "酬林志宁",
        "author": "杨时",
        "content": "君不见昔时卜年公，坼龟食墨瀍涧东。\n伊流洛水环紫宫，广轮千里天地中。\n真人一往不復见，鼎湖弓剑空遗踪。\n阴阳所交风雨会，和气自古生英雄。\n迩来百千岁，零落多奇穷。\n鸣皋少室峥嵘倚天阙，下有回渊万仞蟠双龙，蒸云结雨气蒙蒙。\n惟有苍髯紫颔包玄珠，时发光燄凌烟虹。\n成周太平鬰余策，但令洙泗生清风。\n羡君妙龄有仙骨，乘槎暗与天潢通。\n万里不一息，去若孤征鸿。\n决开银河浪，分出一派悬秋空。\n顾予山野姿，未老心已慵。\n谬从君子游，营道术偶同。\n有如退之与东野，自惭青蒿倚长松。\n感君惠然抵山谷，开谈冰雪清吾胸。\n高堂黑髮颜如童，未须念此心忡忡。\n幸有山前清泉冷可酌，与君啜甘茹草忘春冬。",
        "dynasty": "宋",
        "collection_info": null
    },
    {
        "title": "题赠吴国华钓台",
        "author": "杨时",
        "content": "君不见钓璜溪上白髮翁，一竿西去追冥鸿。\n田车同载非罴熊，鹰扬烈飞如飘风。\n又不见羊裘石濑垂纶叟，爽槩凌天动星斗。\n万乘故人亲访求，卧对銮舆忍回首。\n圣贤遇合自有时，洁身乱伦非所知。\n高风寥寥古已往，较然得失知者谁。\n君有钓台临橘水，橘溪不与桐溪比。\n收身欲摄渭老踪，笑抚长髯照清泚。\n澄潭夜月秋光浮，撇波短艇沿汀洲。\n长绳巨石不能繫，飞帆片席归蓬丘。\n巨鈎沉饵牵九牛，一钓直掣金鰲头。\n修鳞摆鬣浪山起，云鹏飞翻忽千里。\n跨云凭翼上青冥，一点孤光厕箕尾。",
        "dynasty": "宋",
        "collection_info": null
    },
    {
        "title": "赠别蔡武子被诬得释赴泉州录参",
        "author": "杨时",
        "content": "君不见马伏波，后车薏苡珠玑多。\n又不见章台秦璧非有疵，相如谬使秦人疑。\n匡章不孝通国非，世无孟子知者谁。\n惜君高材兼众美，完德从来速招毁。\n含沙怒欲阴中之，刚引泾流污清泚。\n轻云捲尽天日明，容光窍穴无潜形。\n刮磨玉莹冰雪凝，楚人谩费涂丹青。\n齐庭有鸟久不鸣，会须一举天衢亨。\n北溟欻起风雷惊，修鳞巨鬣随波轻，不须回首顾潜鲸。\n好乘扶摇九万里，奋迅六翮飞南溟。",
        "dynasty": "宋",
        "collection_info": null
    },
    {
        "title": "入山行",
        "author": "杨时",
        "content": "苍崖峭立青天涯，古径芜没沿清溪。\n深林四合昼亦暝，寂寂惟有哀猿啼。\n野人心形灰死如槁木，山禽见之犹惊飞。\n因嗟太古不可復，我无机械胡相疑。",
        "dynasty": "宋",
        "collection_info": null
    },
    {
        "title": "假山",
        "author": "杨时",
        "content": "衡湘侧南二千里，清淑之气常蜿蜒。\n丹沙玉石气所感，融结万状非磨镌。\n穷源荒蹊异岱畎，不逢禹绩轻弃捐。\n苔封土蚀谁復问，嶙峋僵卧当市廛。\n龟山老叟见之喜，鸠徒辇置罗前轩。\n岧峣孤峰露仙掌，屹若太华青摩天。\n倾崖断壑坐中见，葱蒨似玉生云烟。\n初疑祖龙未死日，浮梁拟跨咸池渊。\n神号鬼怒驱不前，捶繫刓磷成枅圈。\n又疑巨人出龙伯，揭竿来自昆崙巅。\n连鳌合负云涛翻，蓬壶簸荡留平川。\n繄予竟日倚栏槛，矫首便欲追灵仙。\n尻轮神马自足驾，已觉两腋风泠然。\n琼台浮游与世隔，醉傲笑拊洪崖肩。\n山间草木即灵饵，含英茹实资长年。\n悠悠广息变今古，坐看溟渤成桑田。",
        "dynasty": "宋",
        "collection_info": null
    },
    {
        "title": "寄练子安教授",
        "author": "杨时",
        "content": "忆昨吾子客上都，我独奔走天南隅。\n各年未壮已多累，误投世网身挛拘。\n飘零今日偶相值，乃復咫尺不得与子俱。\n人生委质金在炉，大冶鼓铸谁号呼。\n惟愁踆踆走尘土，旧业已废成荒芜。\n惜君高才卓荦与世畸，雄文洒落珠陆离。\n雷惊电赫转坤轴，风号浪击飞天池。\n珊瑚挺干沧海竭，麒麟超轶不可羁。\n经纶有道世莫知，椟中良璧始自奇。\n君不见扶藜隘巷蓬荜居，短褐瓮牖桑为枢。\n拥门轩盖何所慕，藜羹自饱非癯如。\n又不见扬雄寂寞守太玄，弃捐覆瓿真可怜。\n折腰小吏昔所耻，田园须赋归来篇。\n终当结屋苍崖巅，期子相与临清泉。\n投簪解带谢人世，拂尘披蠹亲遗编。\n松皴桧老生青烟，雨余风弄鸣哀弦。\n低回野兴有真意，浮名鹳雀过吾前。\n结欢胶漆常连连，从游鹿豕终长年。",
        "dynasty": "宋",
        "collection_info": null
    },
    {
        "title": "送富朝奉还阙",
        "author": "杨时",
        "content": "君不见庆历承平道如砥，驰车八荒同一轨。\n虏人鸱张怒螳臂，百万云屯若封豕。\n又不见朔方横流涨天起，腐麦蛾飞木生耳。\n扶携道路杂老幼，操瓢沟中半为鬼。\n关河日夜刁斗惊，嫚书乘驷来渝平。\n兵间持节得英杰，谈笑坐使羁长缨。\n青社环城万区屋，发廪分曹具饘粥。\n饥羸枯颊陡生光，丛冢不闻新鬼哭。\n臧孙有后天匪亲，闾门容车何足论。\n朅来濉上见犹子，雄姿宛有典型存。\n骅骝已渡渥洼水，朝燕暮越应千里。\n行看玉勒驾銮舆，濯足瑶池从此始。",
        "dynasty": "宋",
        "collection_info": null
    },
    {
        "title": "南康值雨",
        "author": "杨时",
        "content": "平沙涨雪清江濆，水花照日红生鳞。\n轩然五老出城表，雕玉万仞窥长身。\n云巾星弁覆华顶，飞泉漱瀑垂天绅。\n平生未识庐山面，碧巘横云望中见。\n江头一夜雨衔天，奔浪号风作悲健。\n朝来淤泥没牛马，咫尺坐论千里远。\n芒鞋拄杖挂尘屋，神马尻轮欻飞转。\n卧龙庵前碧眼翁，日饮山渌餐溪松。\n神融气合八荒外，此心烱烱宜先通。\n未须勒移却俗驾，会应一洗尘寰空。\n寄言归侍壶丘子，他日来游当御风。",
        "dynasty": "宋",
        "collection_info": null
    },
    {
        "title": "游武夷",
        "author": "杨时",
        "content": "函关崎嵚走秦鹿，天下并逐争羣雄。\n抉云翻空鰲足折，黔黎窜伏如寒蛩。\n武夷山深水清泚，避世犹有高人踪。\n龙泓东注海波涌，玉女翠拥秋云松。\n赤霄真骨写虚壁，通泉凡笔惭非工。\n藏舟浮梁跨绝壑，隠见似与天潢通。\n当时鸡犬不復见，窠岩依旧烟霞笼。\n我来秋杪月既望，尚有幽菊埋榛丛。\n天容洗浄雨新霁，云幕四卷清无风。\n掀篷进棹穷异境，注目想见流残红。\n回船杖屦蹑幽径，松竹窈窕环琳宫。\n翠琬温辞耀华衮，金榜大字缠交龙。\n自怜病骨挂尘网，幔亭高会何由逢。\n解衣归卧玉琐碎，仰看明月穿疏篷。",
        "dynasty": "宋",
        "collection_info": null
    },
    {
        "title": "向和卿览余诗见赠次韵奉酬",
        "author": "杨时",
        "content": "杜陵头白长昏昏，海图旧绣冬不温。\n更遭恶卧布衾裂，尽室受冻忧黎元。\n诗人穷愁自古尔，岂若种艺依青门。\n嗟予老懒世不用，穷巷久雨无高轩。\n虫鸣鸟噪感时节，嫠不恤纬羞前言。\n残章断简弃不录，自愧潢潦无根源。\n君胡衮字富褒饰，三復妙语将谁论。\n知君独负青云器，欲使饥者名长存。",
        "dynasty": "宋",
        "collection_info": null
    },
    {
        "title": "赠程舍人近侍入闽",
        "author": "杨时",
        "content": "路公溪上鹤髮翁，眼光照日颜如童。\n厖眉垂鬓有仙骨，骈集五福天所钟。\n螭头暂辍三长手，杖节扶舆入闽峤。\n弧南一夜晶辉浮，海隅草木俱荣耀。\n朱金拜后古所稀，绣绂全胜衣綵衣。\n玉觞荐寿须珍奇，更待蟠桃结子时。",
        "dynasty": "宋",
        "collection_info": null
    },
    {
        "title": "岳阳书事",
        "author": "杨时",
        "content": "洞庭水落洲渚出，迭翠疏峰远烟没。\n重楼百尺压高城，画栋沉沉倚天阙。\n湖光上下天水融，中以日月分西东。\n气凌云梦吞八九，欲与溟渤争雌雄。\n澄澜无风雨新霁，一日万顷磨青铜。\n琉璃夜影贮星汉，骑鲸已在银河中。\n湘妃帝子昔何许，但有林壑青浮空。\n苍梧云深不可见，遗恨千古嗟何穷。\n须臾晦冥各异色，风怒涛翻际天黑。\n乘陵濑壑走魑魅，渟滀百怪谁能测。\n忽看舟子玩行险，更欲飞帆借风力。\n安得晴云万里开，依旧寒光浸虚碧。",
        "dynasty": "宋",
        "collection_info": null
    },
    {
        "title": "遣兴",
        "author": "杨时",
        "content": "嵩华千仞立，不碍天地宽。\n泾渭清浊流，不离海波澜。\n人生过眼万事役，记忆细故真童顽。",
        "dynasty": "宋",
        "collection_info": null
    },
    {
        "title": "寄游定夫",
        "author": "杨时",
        "content": "忆昨相逢凤山趾，驹隙骎骎余半纪。\n君趋乌府近清光，陆海惊涛涨天起。\n云帆大舸半摧溺，舣岸得全诚偶尔。\n我时捧檄赴京渚，放浪江湖一浮蚁。\n谈书考古老无用，哺啜糟醨咀糠粃。\n东归虽復有民社，为米折腰良可耻。\n市朝纷纷真羿彀，朔干燕弧不容拟。\n投身中地竟谁免，未信棘端能捍矢。\n重楼百尺卧玄德，问舍求田不须鄙。\n早岁结邻初有约，齿豁头童今老矣。\n筑田预想傍田庐，负耒耦耕何日始。",
        "dynasty": "宋",
        "collection_info": null
    },
    {
        "title": "过钱塘江迎潮",
        "author": "杨时",
        "content": "银潢翻空际天白，鲲怒鹏鶱海波击。\n涌云噫气声怒号，万马驰车随霹雳。\n低昂上下如桔槹，顷刻性命轻鸿毛。\n赍囊负笈有夷路，一日何事常千艘。\n因思羊肠盘九坂，攀援蜀道愁狖猱。\n人生触处有万险，岂必此地多风涛。\n愿言夷险不须问，莫负对酒持霜螯。",
        "dynasty": "宋",
        "collection_info": null
    },
    {
        "title": "观猎",
        "author": "杨时",
        "content": "貂裘白马谁家子，拥戟弦弧囊劲矢。\n褰身欲与鸟争飞，触处尘埃云四起。\n长绳驱逐狐兔惊，骄鹰掣臂流双睛。\n飞扬云间电光闪，旋復草际无遗生。\n鸷肠久厌鲜肥饵，顾盼方能伺人意。\n但矜鼎俎有余甘，贪餐谁怜殄生类。\n安得淑气回严秋，徐令困拙同鸣鸠。\n林间百鸟恣孳乳，虽欲击搏知无由。",
        "dynasty": "宋",
        "collection_info": null
    },
    {
        "title": "寄范正甫",
        "author": "杨时",
        "content": "羁穷莫厌如牢圈，从古功名出屠贩。\n男儿不负悬弧心，马革裹尸犹足愿。\n君不见淮阴寄食饥贫叟，胯下英风亦何有。\n逢时吐气雷电奔，金印纍纍大如斗。\n玉门昼夜羽檄惊，睥睨欲堑天都城。\n叩关虎士鬰余怒，科头奋戟如鵰鹰。\n君从壮年藴奇策，未宜缩首藏柴荆。\n昔人投笔真豪英，慨然万里终成名。\n南山白额虽欲老，百兽遭之犹裂脑。",
        "dynasty": "宋",
        "collection_info": null
    },
    {
        "title": "吴子正招饮时权酒局不赴作诗戏之",
        "author": "杨时",
        "content": "寒炉火冷浮青烟，劲风刮面如戈鋋。\n凝阴不动天欲雪，竟日兀兀成拘挛。\n广文才名四十年，天寒坐客犹无毡。\n参军官小技能薄，寂寞冷坐诚宜然。\n忘形杜老偶相觅，传呼歌舞开华筵。\n嗟予简书固可畏，不得对饮檐花前。\n谩有糟浆逆人鼻，汝阳口角空流涎。\n可能更似苏司业，只与时时送酒钱。",
        "dynasty": "宋",
        "collection_info": null
    },
    {
        "title": "寄题环翠楼",
        "author": "杨时",
        "content": "方壶七万神鳌连，琼台缥缈居灵仙。\n鲸翻海运成桑田，异境谁使夸娥迁。\n铦锋四面苍圭圆，巨灵巧以青瑶镌。\n揉风洗雨凈娟娟，修眉浮空秀争妍。\n清溪回旋泻幽泉，下有澄澜湛洄渊。\n绣楣雕栏欲飞翻，凌切汉道摩星躔。\n恍如直跨须弥巅，琉璃凝光围四天。\n喜君妙龄谢世喧，萱堂慈颜白盈颠。\n儿童牵衣戏蹁跹，优哉此乐谁与先。\n嗟予昔以三釜悬，投身世网百虑煎。\n今乎老矣诚可怜，狙猿何用簪缨缠。\n子云终须守一廛，诛茅结屋纔数椽。\n薜衣杂佩纫兰荃，手披白蟫玩青编。\n春晖不报常欿然，虽有至乐安能全。",
        "dynasty": "宋",
        "collection_info": null
    },
    {
        "title": "晚雨",
        "author": "杨时",
        "content": "断霞明灭天日黝，雨意晴晖争好丑。\n浮云冉冉无定姿，白衣忽变如苍狗。\n悲风激烈河汉翻，雨脚如麻飞霰寒。\n山深气腥豺虎乱，干坤四合谁云宽。\n将溪溪上野客懒成癖，怯寒手挛面如墨。\n把杯强吞僵立歌，闭门独愁天已黑。",
        "dynasty": "宋",
        "collection_info": null
    },
    {
        "title": "赠医者邓献匡",
        "author": "杨时",
        "content": "天地一气犹冶甄，埏埴万彙随方圆。\n神形九藏通九野，八风中物如戈鋋。\n天元玉册有遗义，探索始自三皇前。\n桑君越人不世出，镵石鍼灸谁能传。\n贱工增余损不足，往往横夭残天年。\n羡君妙龄踵其学，至理隠赜常精研。\n闻阴得阳以神遇，反视方术犹蹄筌。\n道隅併虀即为饵，车上已有长蛇悬。\n嗟予羸苶苦多病，维摩丈室方萧然。\n愿君速已天下疾，为予一洗沉痾痊。",
        "dynasty": "宋",
        "collection_info": null
    },
    {
        "title": "与将乐令会饮揖仙亭",
        "author": "杨时",
        "content": "滩流斗落惟璠玙，雕栏照水光如濡。\n层峦迭巘争蟠纡，翠岩百尺蹲于菟。\n何年巨人出归墟，揭竿合负神鰲趋。\n飘流人间峙蓬壶，至今犹为仙圣居。\n飞軿往来谁与俱，下有驯雉随双鳬。\n英风爽气凌清虚，楣间新诗露珊瑚。\n顾余老懒与世疏，欲往勾漏嗟无徒。\n会须策辔追云车，无使吃口嗤癯儒。",
        "dynasty": "宋",
        "collection_info": null
    },
    {
        "title": "离家作二首  其一",
        "author": "杨时",
        "content": "败叶辞故枝，惊飈送微雨。\n田庐向收穫，城中亟完补。\n游子欲何之，道路修且阻。\n俛首谢田父，予生厌羁旅。",
        "dynasty": "宋",
        "collection_info": null
    },
    {
        "title": "离家作二首  其二",
        "author": "杨时",
        "content": "胡雁依朔风，羣飞逐南翔。\n游子方北征，朔风吹我裳。\n揽辔望云间，夜色正苍苍。\n空羡南归翼，幽怀增感伤。",
        "dynasty": "宋",
        "collection_info": null
    },
    {
        "title": "过汉江",
        "author": "杨时",
        "content": "西极鰲足折，东南地维倾。\n众流竞趋下，汹汹归沧溟。\n谁能跨明河，挽此经天行。\n世难乘槎翁，此意终冥冥。",
        "dynasty": "宋",
        "collection_info": null
    },
    {
        "title": "新湖夜行",
        "author": "杨时",
        "content": "平湖浄无澜，天容水中焕。\n浮舟跨云行，冉冉躐星汉。\n烟昏山光淡，桅动林鸦散。\n夜深宿荒陂，独与雁为伴。",
        "dynasty": "宋",
        "collection_info": null
    },
    {
        "title": "哀鸿",
        "author": "杨时",
        "content": "哀鸿常苦饥，悲鸣垂其翼。\n朔漠晓霜寒，江湖晚烟羃。\n干坤一网罟，高飞亦何益。\n日暮无与羣，惊风暗沙碛。",
        "dynasty": "宋",
        "collection_info": null
    },
    {
        "title": "枕上",
        "author": "杨时",
        "content": "小智好自私，小德常自足。\n自私开人贼，自足心有目。\n瑕瑜不相掩，君子比良玉。\n默默枕上思，戒之在深笃。",
        "dynasty": "宋",
        "collection_info": null
    },
    {
        "title": "别游定夫",
        "author": "杨时",
        "content": "黾勉吾将仕，谋身力已分。\n漆雕惭未信，子夏又离羣。\n惨淡交情重，间关道路勤。\n至言宜远寄，孤陋愿频闻。",
        "dynasty": "宋",
        "collection_info": null
    },
    {
        "title": "过金山",
        "author": "杨时",
        "content": "环望荆吴坼，清江日夜流。\n飞腾潮汐浪，漂泊利名舟。\n山涌鰲番出，楼嘘蜃气浮。\n僧窗千古意，出没看轻沤。",
        "dynasty": "宋",
        "collection_info": null
    },
    {
        "title": "冬晓",
        "author": "杨时",
        "content": "着瓦霜华冷，暝空晓雾均。\n气昏难见日，风过易生尘。\n洗砚冰纹破，凭鑪火色春。\n莫嫌寒尚薄，雨雪更愁人。",
        "dynasty": "宋",
        "collection_info": null
    },
    {
        "title": "雨寒",
        "author": "杨时",
        "content": "天幕阴云积，萧萧雨正霪。\n泥污关市寂，水入御沟深。\n破屋寒侵骨，哀弦冻绝音。\n更愁风力健，瘦怯不能禁。",
        "dynasty": "宋",
        "collection_info": null
    },
    {
        "title": "归雁",
        "author": "杨时",
        "content": "天末惊风急，江湖夜思长。\n悲鸣愁绝塞，接翼冒清霜。\n泽岸多缯弋，云间乏稻粱。\n茫然栖息地，饮啄欲何伤。",
        "dynasty": "宋",
        "collection_info": null
    },
    {
        "title": "感事",
        "author": "杨时",
        "content": "世事浮云薄，劳生一梦长。\n散材依栎社，幽意慕濠梁。\n风激鹰鹯迅，霜残草木黄。\n投閒如有约，早晚问耕桑。",
        "dynasty": "宋",
        "collection_info": null
    },
    {
        "title": "过关山  其一",
        "author": "杨时",
        "content": "牢落关山路，年来倦往还。\n长随流梗泛，有愧白云閒。\n亲远江天外，魂劳梦想间。\n泫然游子泪，挹尽復汍澜。",
        "dynasty": "宋",
        "collection_info": null
    },
    {
        "title": "过关山  其二",
        "author": "杨时",
        "content": "岁律行将暮，飈风凌九垓。\n山深人寂寞，路远马虺隤。\n幽意从谁展，愁怀殢酒开。\n衰迟仍惜日，投晚独徘徊。",
        "dynasty": "宋",
        "collection_info": null
    },
    {
        "title": "晚泊遇雪  其一",
        "author": "杨时",
        "content": "向晚惊风急，飘零雪满垧。\n气升云羃羃，天远月冥冥。\n寒色终无頼，丰年漫寄声。\n餔糟吾不惯，彊醉復还醒。",
        "dynasty": "宋",
        "collection_info": null
    },
    {
        "title": "晚泊遇雪  其二",
        "author": "杨时",
        "content": "寒逼归鸿急，悲鸣声更哀。\n舞风斜翳日，带月暗欺梅。\n平野光初合，阴云冻不开。\n无聊还殢酒，颠倒尽余杯。",
        "dynasty": "宋",
        "collection_info": null
    },
    {
        "title": "偶成",
        "author": "杨时",
        "content": "天远何须问，劳生听若何。\n犂锄三亩足，栖息一枝多。\n白雪宁堪冒，清时只浪过。\n好寻明月影，醉舞自婆娑。",
        "dynasty": "宋",
        "collection_info": null
    },
    {
        "title": "临川驿偶成",
        "author": "杨时",
        "content": "冉冉朝仍暮，萧条官舍幽。\n闭门三尺雪，触物一虚舟。\n虫蠹生涯尽，萍漂世事浮。\n尚思方技学，多病未能休。",
        "dynasty": "宋",
        "collection_info": null
    },
    {
        "title": "除夜感怀  其一",
        "author": "杨时",
        "content": "岁律已云尽，思家日日深。\n二年为客恨，千里倚门心。\n节物罗樽俎，儿童学语音。\n眩然如在目，恍惚梦难寻。",
        "dynasty": "宋",
        "collection_info": null
    },
    {
        "title": "除夜感怀  其二",
        "author": "杨时",
        "content": "爱日乖予愿，亲颜长在心。\n远游仍换岁，华髮想盈簪。\n永夜谁同席，残杯忆共斟。\n相思空有泪，挥洒满衣襟。",
        "dynasty": "宋",
        "collection_info": null
    },
    {
        "title": "临川道上",
        "author": "杨时",
        "content": "风雨离山驿，断桥危欲颠。\n去心奔逸骥，行路上青天。\n雁序江湖乐，云归岛屿连。\n悠悠远征客，千里独茫然。",
        "dynasty": "宋",
        "collection_info": null
    },
    {
        "title": "旅舍书事",
        "author": "杨时",
        "content": "懒拙乖时尚，支离与世殊。\n馈浆惊御寇，避席愧阳居。\n触事纷难解，忘形色易锄。\n不须修混沌，机械本来无。",
        "dynasty": "宋",
        "collection_info": null
    },
    {
        "title": "过清溪渡",
        "author": "杨时",
        "content": "天阔江衔雨，冥冥上客衣。\n潭清鱼可数，沙晚雁争飞。\n川谷留云气，鹈鹕傍钓矶。\n飘零沧海客，期到一帆归。",
        "dynasty": "宋",
        "collection_info": null
    },
    {
        "title": "泛江至土坊",
        "author": "杨时",
        "content": "万顷江湖远，孤乘一叶船。\n雁飞云外字，篷掩水中天。\n波静橹声息，风微帆影偏。\n回环聊注目，浩荡接清烟。",
        "dynasty": "宋",
        "collection_info": null
    },
    {
        "title": "秋日有怀寄从弟表民",
        "author": "杨时",
        "content": "羁旅吾方困，哀思汝正烦。\n望云愁雁序，回首忆鸰原。\n北圃蔬还盛，东轩菊想繁。\n飘零不相见，沾洒独忘言。",
        "dynasty": "宋",
        "collection_info": null
    },
    {
        "title": "和潭倅张朝请行县言怀",
        "author": "杨时",
        "content": "夹道旌麾动，阴霾万里开。\n霜迎威令肃，春逐马蹄来。\n幽壑光初满，寒荄暖自回。\n仰窥嵩华质，曾未施纤埃。",
        "dynasty": "宋",
        "collection_info": null
    },
    {
        "title": "又用前韵和早梅二首  其一",
        "author": "杨时",
        "content": "楚国春归早，寒梅处处开。\n月和清艷冷，天与靓粧来。\n东阁诗魂动，南枝岁律回。\n萧然冰雪态，无处觅轻埃。",
        "dynasty": "宋",
        "collection_info": null
    },
    {
        "title": "又用前韵和早梅二首  其二",
        "author": "杨时",
        "content": "星驭经行处，梅花忽已开。\n只疑春信早，先拥使旌来。\n嫩萼红初破，寒柯绿未回。\n凌霜半含月，皎皎绝纤埃。",
        "dynasty": "宋",
        "collection_info": null
    },
    {
        "title": "感事  其一",
        "author": "杨时",
        "content": "边徼无虞日，王师讨弗庭。\n收功夸庙算，行险毒生灵。\n川谷旌麾暗，风尘战血腥。\n寂寥归马日，目断华阳垧。",
        "dynasty": "宋",
        "collection_info": null
    },
    {
        "title": "感事  其二",
        "author": "杨时",
        "content": "虎士冰河侧，日闻刁斗惊。\n气吞沙漠尽，风荡贼巢倾。\n关塞长年戍，边尘几日清。\n太平陈朽富，一旅百夫耕。",
        "dynasty": "宋",
        "collection_info": null
    },
    {
        "title": "泗上  其一",
        "author": "杨时",
        "content": "淮口平沙涨，樯乌向日斜。\n微云变苍狗，轻浪蹙浮花。\n风劲回飞雁，林喧集暝鸦。\n河流应未闭，迟我到京华。",
        "dynasty": "宋",
        "collection_info": null
    },
    {
        "title": "泗上  其二",
        "author": "杨时",
        "content": "鬓蓬凋欲尽，岸帻任敧斜。\n病觉寒裘重，慵嫌细字花。\n冻云穿晓日，晴树绕飞鸦。\n老大惊迟暮，飘零惜岁华。",
        "dynasty": "宋",
        "collection_info": null
    },
    {
        "title": "泗上  其三",
        "author": "杨时",
        "content": "闻道河流闭，逢人每问津。\n天高云羃羃，风细水鳞鳞。\n未种江陵橘，空思千里莼。\n且邀明月伴，相对解纶巾。",
        "dynasty": "宋",
        "collection_info": null
    },
    {
        "title": "出京",
        "author": "杨时",
        "content": "旅泊惊秋意，尘沙变客衣。\n明星烂河汉，残月暗帘帷。\n风柳斜斜转，云帆片片飞。\n穷愁添别病，衰晚意多违。",
        "dynasty": "宋",
        "collection_info": null
    },
    {
        "title": "言溪早起",
        "author": "杨时",
        "content": "短日催征辔，听鸡踏晓霜。\n远山频入望，薄酒漫搜肠。\n湘浦莼丝滑，吴淞鲙缕长。\n何时一疏放，把钓卧沧浪。",
        "dynasty": "宋",
        "collection_info": null
    },
    {
        "title": "汉坂舟行",
        "author": "杨时",
        "content": "曲岸通幽径，疏篱映竹斜。\n坞深藏吠犬，林薄露人家。\n石濑鱼偏美，邻村酒易赊。\n祇应云水富，自是一生涯。",
        "dynasty": "宋",
        "collection_info": null
    },
    {
        "title": "席太君挽辞二首  其一",
        "author": "杨时",
        "content": "贤配无前古，传家有子贤。\n四灵来荐瑞，一鹗已摩天。\n蒿里迷长夜，悲笳惨暮烟。\n萧萧原上路，犹想驾云軿。",
        "dynasty": "宋",
        "collection_info": null
    },
    {
        "title": "席太君挽辞二首  其二",
        "author": "杨时",
        "content": "禀粹猗兰秀，来嫔洛水滨。\n一窥识公辅，三徙得儒真。\n画翣流云气，松阡卧石麟。\n哀荣今日事，谁復继前尘。",
        "dynasty": "宋",
        "collection_info": null
    },
    {
        "title": "湘君祠",
        "author": "杨时",
        "content": "鸟鼠荒庭暮，秋花覆短墙。\n苍梧云不断，湘水意何长。\n泽岸蒹葭绿，篱根草树黄。\n萧萧竹间泪，千古一悲伤。",
        "dynasty": "宋",
        "collection_info": null
    },
    {
        "title": "邹公輓辞二首  其一",
        "author": "杨时",
        "content": "一伏青蒲上，三年瘴海滨。\n泉甘不出户，客醉岂无神。\n报国心长在，知恩志未伸。\n追怀垂绝语，空有泪盈巾。",
        "dynasty": "宋",
        "collection_info": null
    },
    {
        "title": "邹公輓辞二首  其二",
        "author": "杨时",
        "content": "旧德今谁在，凋零已不多。\n云天开日月，陆海自风波。\n空叹与龄梦，难留曳杖歌。\n平生济川意，无处问施罗。",
        "dynasty": "宋",
        "collection_info": null
    },
    {
        "title": "登桐君祠堂",
        "author": "杨时",
        "content": "霜染溪枫叶叶丹，翠鳞浮动汐波閒。\n盘盘路转千峰表，冉冉云扶两腋间。\n掠水轻鸥晴自戏，凌风飞雁暮争还。\n结庐姓字无人会，静对庭阴一解颜。",
        "dynasty": "宋",
        "collection_info": null
    },
    {
        "title": "岩松",
        "author": "杨时",
        "content": "婆娑千尺倚岩巅，隠隠虬姿拂远烟。\n尤喜地灵泉脉润，独愁天阔昼阴偏。\n孤根碍石盘弥固，直干凌霜老益坚。\n臃肿不须逢匠伯，散材终得尽天年。",
        "dynasty": "宋",
        "collection_info": null
    },
    {
        "title": "和郑商老下第",
        "author": "杨时",
        "content": "雨余新惹一番愁，展转衾寒客思悠。\n献璞又添今日恨，登科空负昔人羞。\n林泉水石君先到，京国风尘我尚留。\n若为浮名苦憔悴，前春行钓巨鰲头。",
        "dynasty": "宋",
        "collection_info": null
    },
    {
        "title": "颍昌西湖泛舟  其一",
        "author": "杨时",
        "content": "扁舟乘兴漫追寻，路转河回入柳阴。\n拂面落花春事尽，避人幽鸟野情深。\n惭无健思供吟笔，頼有寒光映客心。\n日暮倚风归棹急，一鈎新月挂瑶岑。",
        "dynasty": "宋",
        "collection_info": null
    },
    {
        "title": "颍昌西湖泛舟  其二",
        "author": "杨时",
        "content": "春过鶑花无处寻，移舟行近古城阴。\n褰衣水上收残片，倾耳枝间觅好音。\n山隔曲堤迷远近，鱼跳文藻乱浮沉。\n飘然自得江湖趣，陡起归与万里心。",
        "dynasty": "宋",
        "collection_info": null
    },
    {
        "title": "送丁季深",
        "author": "杨时",
        "content": "烟含疏柳绿蒙茸，杏颊桃英入眼红。\n邂逅与君逢腊雪，飘零独我过春风。\n空愁转毂音尘远，且寄离怀笑语中。\n后夜月明人寂寂，相思那復一樽同。",
        "dynasty": "宋",
        "collection_info": null
    },
    {
        "title": "蕲州早起",
        "author": "杨时",
        "content": "城头雷动角声哀，似共行人怨落梅。\n欲报晨炊粱未熟，唤回残梦眼惊开。\n霜清暗觉貂裘冷，月淡空令邑犬猜。\n倚杖起看风正惨，紫薇缭绕俯三台。",
        "dynasty": "宋",
        "collection_info": null
    },
    {
        "title": "合江亭晚眺",
        "author": "杨时",
        "content": "倚杖鈎帘两水间，晴光飞影上雕栏。\n帆催画鹢抟风去，雪吐铦锋作剑攒。\n平野烟浮迷远目，晚溪潮涨失前滩。\n骑鲸一往扶桑近，休问人间行路难。",
        "dynasty": "宋",
        "collection_info": null
    },
    {
        "title": "含云晚归寄真师",
        "author": "杨时",
        "content": "每扣禅关即晚归，尘中回首万缘非。\n不愁幻翳迷心地，且听潮音振祖衣。\n归路往来无别径，夜光清彻有余辉。\n虎溪旧社知重约，陶令如今已息机。",
        "dynasty": "宋",
        "collection_info": null
    },
    {
        "title": "游玉华洞",
        "author": "杨时",
        "content": "苍藤秀木遶空庭，迭石层峦拥画屏。\n混沌凿开幽窍远，巨灵分破两峰青。\n云藏野色春长在，风入衣襟酒易醒。\n采玉遗踪无处问，拟投簪绂学仙经。",
        "dynasty": "宋",
        "collection_info": null
    },
    {
        "title": "次韵思睿见寄",
        "author": "杨时",
        "content": "圣贤千古愧难攀，力学方忧敢自閒。\n顾我久抛声迹外，惭君犹挂齿牙间。\n平生拙计心长在，解带高风志未还。\n捧檄于今非得已，漫劳魂梦遶溪山。",
        "dynasty": "宋",
        "collection_info": null
    },
    {
        "title": "次韵蔡武子书怀",
        "author": "杨时",
        "content": "放形锄色恐成光，斲垩能令鼻不伤。\n自信放鱼真得计，却怜挟策亦亡羊。\n刃投有间多余地，语到无言辄自忘。\n扰扰世纷何足问，松窗终日独彷徨。",
        "dynasty": "宋",
        "collection_info": null
    },
    {
        "title": "感怀寄乡友",
        "author": "杨时",
        "content": "漫浪人间已十年，簿书扰扰日羁缠。\n朱公漫有千金璧，季子初无二顷田。\n篱下蹲鸱余晚实，云间紫鼈奋新拳。\n淹留寸禄空回首，一望乡关一怅然。",
        "dynasty": "宋",
        "collection_info": null
    },
    {
        "title": "赠致政杨孟坚宣德  其一",
        "author": "杨时",
        "content": "子云论荐有王音，陆贾年来老境侵。\n自守一官历三世，退令诸子分千金。\n平生器业成幽梦，白首功名负壮心。\n頼有新诗轻万户，未须投绂嘆堙沉。",
        "dynasty": "宋",
        "collection_info": null
    },
    {
        "title": "赠致政杨孟坚宣德  其二",
        "author": "杨时",
        "content": "广文官冷竟谁怜，空负才名四十年。\n萧散欲寻濠上侣，飞扬还作酒中仙。\n龙章绣绂荣何在，鹤氅纶巾静自便。\n遥忆濑溪风物好，胜游应不愧斜川。",
        "dynasty": "宋",
        "collection_info": null
    },
    {
        "title": "寄湘乡令张世贤",
        "author": "杨时",
        "content": "身游羿彀偶相逢，安得初终若駏蛩。\n道学未容窥阃奥，吏师应许叩邻封。\n萧条此意君谁问，落拓微官我更慵。\n卢白回旋真戏事，傍观无用气填胸。",
        "dynasty": "宋",
        "collection_info": null
    },
    {
        "title": "县斋书事",
        "author": "杨时",
        "content": "朱颜凋尽鬓䰐鬖，世路低回老益惭。\n偶影独游聊自适，谈书不辍竟何堪。\n神炉默默金徒踊，螘蛭纷纷梦正酣。\n误把此身撄世网，自缠徽纆信如蚕。",
        "dynasty": "宋",
        "collection_info": null
    },
    {
        "title": "次韵钱帐计",
        "author": "杨时",
        "content": "骎骎羲驭定难羁，过隙跳丸日夜驰。\n但见光阴如掣电，却寻稽览已当期。\n飞黄汗血宜千里，秋鹗乘风此一时。\n芝草凤凰真美瑞，清名应有退之知。",
        "dynasty": "宋",
        "collection_info": null
    },
    {
        "title": "和张倅行县",
        "author": "杨时",
        "content": "江浮迭巘弄清辉，云外冥鸿江上归。\n击目自多幽兴在，挥毫时见彩笺飞。\n应愁零雨侵星驾，好为援戈却晚晖。\n帝室正须调鼎鼐，勒移寄语不须讥。",
        "dynasty": "宋",
        "collection_info": null
    },
    {
        "title": "游光大寺示犀老",
        "author": "杨时",
        "content": "山横杳霭有无中，迭观层台一梵宫。\n万轴琅函方杜口，数声啼鸟正谈空。\n溪云抱影侵行屐，香篆飞烟袭晚风。\n薄宦羁人如接摺，自惭来往苦匆匆。",
        "dynasty": "宋",
        "collection_info": null
    },
    {
        "title": "王簿清辉亭",
        "author": "杨时",
        "content": "黛染烟螺拂槛低，抱城流水绿逶迤。\n澄澜碎影摇青镜，斜日流峰隠半规。\n坐上盈樽无俗客，壁间照夜有新诗。\n登临已动忘归兴，况復清谈足解颐。",
        "dynasty": "宋",
        "collection_info": null
    },
    {
        "title": "寄长沙簿孙昭远",
        "author": "杨时",
        "content": "阳城衰晚拙催科，阖寝空惭罪亦多。\n祭竈请邻君自适，载醪祛惑我谁过。\n猗猗庭有兰堪佩，寂寂门无雀可罗。\n归去好寻溪上侣，为投缨绂换渔簑。",
        "dynasty": "宋",
        "collection_info": null
    },
    {
        "title": "安礼以宏词见勉奉寄",
        "author": "杨时",
        "content": "吏部文章世所珍，终惭无补费精神。\n浮名肤外增余赘，薄宦戈头寄此身。\n养志吾方同邴曼，谈书谁復问山宾。\n自怜坐顷三遗矢，衰晚那能用楚人。",
        "dynasty": "宋",
        "collection_info": null
    },
    {
        "title": "秋晚偶成二首  其一",
        "author": "杨时",
        "content": "纤纤晚雨洗秋容，庭树萧然策策风。\n万籁自鸣羣物外，四时长在不言中。\n坐临流水襟怀冷，卧对浮云世虑空。\n寂寞一廛吾自适，客嘲从更议扬雄。",
        "dynasty": "宋",
        "collection_info": null
    },
    {
        "title": "秋晚偶成二首  其二",
        "author": "杨时",
        "content": "风飘淅沥闹诸邻，却扫衡门溷世尘。\n天气清明秋意态，夜光浮动月精神。\n流年渐觉侵双鬓，生理从来付大钧。\n临水便同濠濮趣，翛然鱼鸟自亲人。",
        "dynasty": "宋",
        "collection_info": null
    },
    {
        "title": "席上别蔡安礼",
        "author": "杨时",
        "content": "故里相看眼暂明，一尊聊此话平生。\n杜陵苦被微官缚，元亮今为世网撄。\n长路关山吾北去，春风梅岭子南征。\n结邻莫负当时约，早晚沧浪共濯缨。",
        "dynasty": "宋",
        "collection_info": null
    },
    {
        "title": "次韵安礼见寄",
        "author": "杨时",
        "content": "末俗相看老尚新，交游千里更谁亲。\n萧条身世聊安分，迂阔行藏懒徇人。\n宦路竞羞关柝吏，劳生谁息利名身。\n我惭抱瓮无机械，幽兴惟思水石滨。",
        "dynasty": "宋",
        "collection_info": null
    },
    {
        "title": "冬寒两齿忽觉动摇因成书怀",
        "author": "杨时",
        "content": "未年三十髮先雕，岁晚俄惊两齿摇。\n都为疏慵成计拙，直缘衰病觉形焦。\n连经宿雨重裘冷，旋煮藜羹野兴饶。\n摆脱尘樊犹未得，不堪回首问渔樵。",
        "dynasty": "宋",
        "collection_info": null
    },
    {
        "title": "书怀",
        "author": "杨时",
        "content": "骎骎尘土久方还，直道谋身力愈难。\n靖节每嗟婴世网，漫郎何意出人间。\n风惊骇浪潜鳞伏，竹隠湾矶翠羽閒。\n好去杖藜穿蜡屐，伴云随月弄潺湲。",
        "dynasty": "宋",
        "collection_info": null
    },
    {
        "title": "汴上",
        "author": "杨时",
        "content": "天上行云曳白衣，半衔晴日在林扉。\n盘花落雁惊还起，啄食饥乌趁不飞。\n榆荚青钱飘已尽，月堤流水漭相围。\n征途处处尘随眼，多病长年与世违。",
        "dynasty": "宋",
        "collection_info": null
    },
    {
        "title": "陈留书事",
        "author": "杨时",
        "content": "乌樯风缆欲飞翾，拍岸惊涛挽不前。\n曲浦涨沙仍积冻，疏林斜日自生烟。\n崎嵚道路真堪笑，放浪江湖已判年。\n一枕昼眠无好梦，空惭边老腹便便。",
        "dynasty": "宋",
        "collection_info": null
    },
    {
        "title": "予自长沙还植兰竹于东西轩调官京师逾年而归兰竹皆衰悴感而成诗",
        "author": "杨时",
        "content": "柴桑衰晚爱吾庐，三径归来手自锄。\n但得叔卿长饱饭，不妨孝若老谈书。\n兰因采佩枝先瘁，竹为凌霜叶自疏。\n留骨庙堂宁曳尾，鲁门无用祀爰居。",
        "dynasty": "宋",
        "collection_info": null
    },
    {
        "title": "和李倅游武夷",
        "author": "杨时",
        "content": "浓淡烟鬟半雨晴，溪光初借晚霞明。\n鳌头涌出三峰秀，天汉融成一鑑清。\n枌社有谁藏旧牒，宾云无处问遗声。\n幔亭寂寞仙何在，勾漏丹砂早晚成。",
        "dynasty": "宋",
        "collection_info": null
    },
    {
        "title": "荆州书事二首  其一",
        "author": "杨时",
        "content": "江湖泛泛一虚舟，去作人间浪漫游。\n岁晚光阴云冉冉，畏途风雨日浮浮。\n万钟信是樊中雉，一棹聊同水上鸥。\n投老虀盐成底事，凭谁为种橘千头。",
        "dynasty": "宋",
        "collection_info": null
    },
    {
        "title": "荆州书事二首  其二",
        "author": "杨时",
        "content": "千里濒江地可毛，结庐何必故山椒。\n载醪不过斜川路，饮水谁同陋巷瓢。\n勿问鸡虫閒得失，但知鹏鷃各逍遥。\n黄尘满眼僧窗静，坐对风花意已消。",
        "dynasty": "宋",
        "collection_info": null
    },
    {
        "title": "天宁节",
        "author": "杨时",
        "content": "祥开若木射瑶光，淑气先春景自长。\n玉陛风閒飞綵绶，兽炉烟暖袭珠囊。\n云门羽鹤仪仙仗，天上蟠桃荐寿觞。\n已见晶辉环帝座，定应长照鼎宫傍。",
        "dynasty": "宋",
        "collection_info": null
    },
    {
        "title": "閒居书事",
        "author": "杨时",
        "content": "虚庭幽草翠相环，默坐颓然草色间。\n玩意诗书千古近，放怀天地一身閒。\n疏窗风度聊欹枕，永巷人稀独掩关。\n谁信红尘随处凈，不论城郭与青山。",
        "dynasty": "宋",
        "collection_info": null
    },
    {
        "title": "直舍大风书事寄循道",
        "author": "杨时",
        "content": "枕书无寐首空搔，万窍嘘风正怒号。\n雪意浮空迷远目，月林疏影见秋毫。\n幽庭所藉惟荒草，妙理应须付浊醪。\n谁念维舟江上客，落帆千里压云涛。",
        "dynasty": "宋",
        "collection_info": null
    },
    {
        "title": "和席季成游金銮寺",
        "author": "杨时",
        "content": "朱甍碧瓦照孤城，杖屦翛然野色清。\n縠捲水风轻荡漾，珠翻荷雨自亏盈。\n胜游已觉非人境，妙语宁须味玉英。\n愿借金篦聊刮目，不容幻翳有纤萌。",
        "dynasty": "宋",
        "collection_info": null
    },
    {
        "title": "送王充道游三茅庐阜",
        "author": "杨时",
        "content": "荆吴相望各天涯，千里柴车鹿自随。\n解辔定应春尽日，及归宜待鹤来时。\n圣贤莫负樽中渌，日月长为物外迟。\n若过匡庐访真隠，卧龙庵下有期颐。",
        "dynasty": "宋",
        "collection_info": null
    },
    {
        "title": "春日有怀诸友",
        "author": "杨时",
        "content": "凭几无聊昼掩扉，芬芬晴气减春衣。\n隔帘相应鶑初语，背日连飞雁北归。\n莫逆交游千里别，远来音信两年稀。\n追寻旧事成幽梦，触物心行事事非。",
        "dynasty": "宋",
        "collection_info": null
    },
    {
        "title": "望湖楼晚眺",
        "author": "杨时",
        "content": "斜日侵帘上玉鈎，檐花飞动锦文浮。\n湖光写出千峰秀，天影融成十里秋。\n翠鹬翻风窥浅水，片云随意入沧洲。\n留连更待东窗月，注目晴空独倚楼。",
        "dynasty": "宋",
        "collection_info": null
    },
    {
        "title": "次韵晁以道",
        "author": "杨时",
        "content": "谁能载酒寻元亮，共寄无何作醉乡。\n便好收心事农圃，不须惊世露文章。\n壶中日月春长在，塞上烟尘客自忙。\n千里同风无远近，未分秦陇与潇湘。",
        "dynasty": "宋",
        "collection_info": null
    },
    {
        "title": "和钱济明游官园",
        "author": "杨时",
        "content": "虚舟触物本无意，看花得句惭非才。\n名园古寺寻春色，不荤勿鄙双鱼鳃。\n木奴千头比封户，秋实付与江风催。\n因思万点愁人处，何似洞庭金作堆。",
        "dynasty": "宋",
        "collection_info": null
    },
    {
        "title": "过吴江",
        "author": "杨时",
        "content": "天水相涵翠有余，玻璃万顷接方壶。\n山浮晚照清如洗，风远飞帆细欲无。\n漫叟未应甘皂枥，散人终欲傲江湖。\n维舟况值鲈鱼美，鲙迭银丝饫腹腴。",
        "dynasty": "宋",
        "collection_info": null
    },
    {
        "title": "南归书事",
        "author": "杨时",
        "content": "浪漫人间压客尘，衡门长忆锁榆枌。\n忘言拟尽轮人妙，陈迹慵寻史籀文。\n万里功名心独冷，一廛耕凿力能勤。\n旧游欲问南归趣，寂寞吾今过子云。",
        "dynasty": "宋",
        "collection_info": null
    },
    {
        "title": "寸碧轩",
        "author": "杨时",
        "content": "隠隠遥山列画屏，檐间寸碧与云平。\n低回席上遗簪露，彷佛墙东翠黛横。\n虚景远涵千里色，晚晖仍借一溪清。\n春风景物知多少，可称收身乐此生。",
        "dynasty": "宋",
        "collection_info": null
    },
    {
        "title": "冬早书事",
        "author": "杨时",
        "content": "窈冥谁为宰炉锤，荣谢唯知岁序催。\n腊日未经梅已绽，春风尚远冻先开。\n愁无润泽归芳树，独有余寒着死荄。\n收尽浮云天愈凈，夜深犹起望三台。",
        "dynasty": "宋",
        "collection_info": null
    },
    {
        "title": "齿落书怀",
        "author": "杨时",
        "content": "身上萧条事事空，齿牙凋落剩衰翁。\n渴心尚欠冰凌解，病骨长思药力攻。\n文几倦亲尘土暗，断编慵理蠹鱼封。\n南床稳卧陶公宅，枕上悠扬一榻风。",
        "dynasty": "宋",
        "collection_info": null
    },
    {
        "title": "书怀",
        "author": "杨时",
        "content": "敝裘千里北风寒，还忆箪瓢陋巷安。\n位重金多非所慕，直缘三釜慰亲欢。",
        "dynasty": "宋",
        "collection_info": null
    },
    {
        "title": "端午日",
        "author": "杨时",
        "content": "悠悠南北各天涯，欲望乡关眼已花。\n忆得亲庭谁共语，应怜游子未还家。",
        "dynasty": "宋",
        "collection_info": null
    },
    {
        "title": "渚宫观梅寄康侯",
        "author": "杨时",
        "content": "欲驱残腊变春风，只有寒梅作选锋。\n莫把疏英轻斗雪，好藏清艷月明中。",
        "dynasty": "宋",
        "collection_info": null
    },
    {
        "title": "勉谢自明",
        "author": "杨时",
        "content": "少年力学志须彊，得失由来一梦长。\n试问邯郸欹枕客，人间几度熟黄粱。",
        "dynasty": "宋",
        "collection_info": null
    },
    {
        "title": "腊月见桃花",
        "author": "杨时",
        "content": "脂脸轻匀作艷粧，未应洁白似梅香。\n夭红不见凌霜操，漫向春前取次芳。",
        "dynasty": "宋",
        "collection_info": null
    },
    {
        "title": "过兰溪",
        "author": "杨时",
        "content": "纷纷朝市竞秋毫，江上霜风正怒号。\n不问扬澜与彭浪，翩然东下日千艘。",
        "dynasty": "宋",
        "collection_info": null
    },
    {
        "title": "夜雨",
        "author": "杨时",
        "content": "似闻疏雨打篷声，枕上悠扬梦半醒。\n明日觉来浑不记，隔船相语过前汀。",
        "dynasty": "宋",
        "collection_info": null
    },
    {
        "title": "重经乌石舖",
        "author": "杨时",
        "content": "夹屋青松翠霭中，去年经此亦匆匆。\n重来乌石冈头路，依旧松声带晓风。",
        "dynasty": "宋",
        "collection_info": null
    },
    {
        "title": "江上",
        "author": "杨时",
        "content": "寒云幕羃结秋阴，月淡霜娥冷不禁。\n更祝江波休荡漾，莫令清影碎浮金。",
        "dynasty": "宋",
        "collection_info": null
    },
    {
        "title": "淮上独酌",
        "author": "杨时",
        "content": "廉纤晚雨洗轻尘，天淡云浮夜色新。\n頼有麯生风味好，不须邀月作三人。",
        "dynasty": "宋",
        "collection_info": null
    },
    {
        "title": "吴国华暗香亭",
        "author": "杨时",
        "content": "漫愁青女妬新粧，已有风传处处香。\n试问隠沦溪上客，欲将春色若为藏。",
        "dynasty": "宋",
        "collection_info": null
    },
    {
        "title": "虚心亭",
        "author": "杨时",
        "content": "山横鰲背碧巑岏，亭对浮筠缥缈间。\n萧散谁为三径侣，祇应长共白云閒。",
        "dynasty": "宋",
        "collection_info": null
    },
    {
        "title": "容照岩",
        "author": "杨时",
        "content": "清时投迹在嵚崟，一穴晴光破晚阴。\n刺草未容忘魏阙，故应长有子牟心。",
        "dynasty": "宋",
        "collection_info": null
    },
    {
        "title": "藏春峡",
        "author": "杨时",
        "content": "山衔幽径碧如环，一壑风烟自往还。\n不似武陵流出水，残红那得到人间。",
        "dynasty": "宋",
        "collection_info": null
    },
    {
        "title": "绿阴亭上",
        "author": "杨时",
        "content": "沙边幽鸟傍清漪，泷下渔船逆浪归。\n身在辋川图画裏，晴空惟欠雪花飞。",
        "dynasty": "宋",
        "collection_info": null
    },
    {
        "title": "病中作",
        "author": "杨时",
        "content": "通衢隔辙断经过，门巷空无雀可罗。\n驱去儿童卧虚室，萧然惟一病维摩。",
        "dynasty": "宋",
        "collection_info": null
    },
    {
        "title": "春波亭上",
        "author": "杨时",
        "content": "城头飞盖映朝晖，向晚游人兴未移。\n安得鲁阳酣战手，为留羲驭更迟迟。",
        "dynasty": "宋",
        "collection_info": null
    },
    {
        "title": "安礼以宏词见勉因成绝句奉寄",
        "author": "杨时",
        "content": "万钟身外一牛毛，斗禄纷纷漫自劳。\n穷涸宁为㺍獭笑，未容仰首试鸣号。",
        "dynasty": "宋",
        "collection_info": null
    },
    {
        "title": "感事",
        "author": "杨时",
        "content": "桑麻腴地莽榛荆，骑士西来剑戟腥。\n藜藿陋儒心更鄙，但思干羽舞虞廷。",
        "dynasty": "宋",
        "collection_info": null
    },
    {
        "title": "蓝田溪上",
        "author": "杨时",
        "content": "夹篱桃李趁溪斜，浅浅清流映落花。\n欲问武陵源上路，度云穿石认胡麻。",
        "dynasty": "宋",
        "collection_info": null
    },
    {
        "title": "白公草堂",
        "author": "杨时",
        "content": "炉峰袅袅晓烟轻，云入屏帏一枕清。\n高兴自应无世累，独于妾马未忘情。",
        "dynasty": "宋",
        "collection_info": null
    },
    {
        "title": "久旱",
        "author": "杨时",
        "content": "农郊阡陌起黄尘，望断天涯绝点云。\n疏懒无情讼风伯，幽窗时读退之文。",
        "dynasty": "宋",
        "collection_info": null
    },
    {
        "title": "过七里濑  其一",
        "author": "杨时",
        "content": "拂云高雁倚风抟，下视平湖万里宽。\n搔首扁舟又东去，钱塘江上看波澜。",
        "dynasty": "宋",
        "collection_info": null
    },
    {
        "title": "过七里濑  其二",
        "author": "杨时",
        "content": "扁舟东下几时还，一席飞帆插羽翰。\n回首严陵台上月，清风千古逼人寒。",
        "dynasty": "宋",
        "collection_info": null
    },
    {
        "title": "勉怀",
        "author": "杨时",
        "content": "纷纷于我未忘情，疏懒多应舍怨憎。\n便好世间师柳惠，不须岩下问孙登。",
        "dynasty": "宋",
        "collection_info": null
    },
    {
        "title": "梭山候潮",
        "author": "杨时",
        "content": "向晚牛羊沙岸归，落帆烟浦候潮时。\n谁言江上须忠信，潮到于今自失期。",
        "dynasty": "宋",
        "collection_info": null
    },
    {
        "title": "徐郎庙",
        "author": "杨时",
        "content": "古庙灵场枕碧巅，松楸依约锁风烟。\n羽毛一去无消息，堕落人间几百年。",
        "dynasty": "宋",
        "collection_info": null
    },
    {
        "title": "送陈几叟南归  其一",
        "author": "杨时",
        "content": "连墙东郭倦追寻，高卧毗耶老病侵。\n自愧屠龙真拙技，漫令吾子费千金。",
        "dynasty": "宋",
        "collection_info": null
    },
    {
        "title": "送陈几叟南归  其二",
        "author": "杨时",
        "content": "霾风霪雨湿征裾，隔雨楼台半有无。\n南去定逢韩阁老，归愚当见问夷涂。",
        "dynasty": "宋",
        "collection_info": null
    },
    {
        "title": "送陈几叟南归  其三",
        "author": "杨时",
        "content": "几年梦想到亲闱，身逐行云万里飞。\n苕水未殊沂上乐，春风无负舞雩归。",
        "dynasty": "宋",
        "collection_info": null
    },
    {
        "title": "和陈莹中了斋自警六绝  其一",
        "author": "杨时",
        "content": "画前有易方知易，历上求玄恐未玄。\n白首纷如成底事，蠹鱼徒自老青编。",
        "dynasty": "宋",
        "collection_info": null
    },
    {
        "title": "和陈莹中了斋自警六绝  其二",
        "author": "杨时",
        "content": "八荒同宇混车书，一视那知更有渠。\n凭轼自应由砥道，径蹊无处问归与。",
        "dynasty": "宋",
        "collection_info": null
    },
    {
        "title": "和陈莹中了斋自警六绝  其三",
        "author": "杨时",
        "content": "行藏须信执中难，时措应容道屡迁。\n一目全牛无肯綮，騞然投刃用方安。",
        "dynasty": "宋",
        "collection_info": null
    },
    {
        "title": "和陈莹中了斋自警六绝  其四",
        "author": "杨时",
        "content": "造次欲安嗟孰是，参前无物若为书。\n萧条此意人谁问，兴废由来命也与。",
        "dynasty": "宋",
        "collection_info": null
    },
    {
        "title": "和陈莹中了斋自警六绝  其五",
        "author": "杨时",
        "content": "圣门事业学须彊，俚耳从来笑折杨。\n诡遇得禽非我事，但知无有是吾乡。",
        "dynasty": "宋",
        "collection_info": null
    },
    {
        "title": "和陈莹中了斋自警六绝  其六",
        "author": "杨时",
        "content": "盈科日进几时休，到海方能止众流。\n只恐达多狂未歇，坐驰还爱镜中头。",
        "dynasty": "宋",
        "collection_info": null
    },
    {
        "title": "閒居书事",
        "author": "杨时",
        "content": "轻风拂拂撼孤柽，庭户萧然一室清。\n隔叶蝉鸣微欲断，又闻余韵续残声。",
        "dynasty": "宋",
        "collection_info": null
    },
    {
        "title": "送席二",
        "author": "杨时",
        "content": "抠衣丈席想多闻，高节应能与俗分。\n不用卑飞入幽谷，定知乔木在青云。",
        "dynasty": "宋",
        "collection_info": null
    },
    {
        "title": "寄游定夫  其一",
        "author": "杨时",
        "content": "绛帷燕侍每从容，一听微言万虑空。\n却愧犹悬三釜乐，未能终此挹清风。",
        "dynasty": "宋",
        "collection_info": null
    },
    {
        "title": "寄游定夫  其二",
        "author": "杨时",
        "content": "萧条清颍一茅庐，魂梦长怀与子俱。\n五里桥西杨柳路，可能鞭马復来无。",
        "dynasty": "宋",
        "collection_info": null
    },
    {
        "title": "含云寺书事六绝句  其一",
        "author": "杨时",
        "content": "兽骇禽鸣翳蔚中，难将此意问鸿蒙。\n萦回小径苍苔滑，杖屦从今恐不通。",
        "dynasty": "宋",
        "collection_info": null
    },
    {
        "title": "含云寺书事六绝句  其二",
        "author": "杨时",
        "content": "北山山下一渔翁，形解心凝骨已融。\n支枕睡余人寂寂，一轩明月满窗风。",
        "dynasty": "宋",
        "collection_info": null
    },
    {
        "title": "含云寺书事六绝句  其三",
        "author": "杨时",
        "content": "山前咫尺市朝赊，垣屋萧条似隠家。\n过客不须携鼓吹，野塘终日有鸣蛙。",
        "dynasty": "宋",
        "collection_info": null
    },
    {
        "title": "含云寺书事六绝句  其四",
        "author": "杨时",
        "content": "夹屋青松长数围，午风摇影舞僛僛。\n幽禽叶底鸣相应，时引残声过别枝。",
        "dynasty": "宋",
        "collection_info": null
    },
    {
        "title": "含云寺书事六绝句  其五",
        "author": "杨时",
        "content": "竹间幽径草成围，藜杖穿云翠满衣。\n石上坐忘惊觉晚，山前明月伴人归。",
        "dynasty": "宋",
        "collection_info": null
    },
    {
        "title": "含云寺书事六绝句  其六",
        "author": "杨时",
        "content": "蝶梦轻扬一室空，梦回谁识此身同。\n窗前月冷松阴碎，一枕溪声半夜风。",
        "dynasty": "宋",
        "collection_info": null
    },
    {
        "title": "荷花",
        "author": "杨时",
        "content": "照眼红云斗晚霞，重重青盖半倾斜。\n会须直跨三千仞，移取峰头十丈花。",
        "dynasty": "宋",
        "collection_info": null
    },
    {
        "title": "宜春溪",
        "author": "杨时",
        "content": "斜斜疏柳照清漪，藉藉残红自满蹊。\n刺眼藤稍牵不断，欲寻流水路还迷。",
        "dynasty": "宋",
        "collection_info": null
    },
    {
        "title": "宜春道上",
        "author": "杨时",
        "content": "艷杏夭桃日日稀，空余淑气尚迟迟。\n谁人为作留春计，莫放风花自在飞。",
        "dynasty": "宋",
        "collection_info": null
    },
    {
        "title": "过丰城",
        "author": "杨时",
        "content": "清江渺渺绿浮天，博物无人继昔贤。\n应有斗间灵气在，谁能更与斸龙泉。",
        "dynasty": "宋",
        "collection_info": null
    },
    {
        "title": "浏阳五咏 渭水",
        "author": "杨时",
        "content": "洄渊浩荡白鸥飞，老懒时来坐钓矶。\n岸帻行人聊自适，不应憔悴似湘缧。",
        "dynasty": "宋",
        "collection_info": null
    },
    {
        "title": "浏阳五咏 归鸿阁",
        "author": "杨时",
        "content": "帘捲晴空独倚栏，冥鸿点点有无间。\n秋风注目无人会，时与白云相对閒。",
        "dynasty": "宋",
        "collection_info": null
    },
    {
        "title": "浏阳五咏 飞鷃亭",
        "author": "杨时",
        "content": "芙蓉雕尽蕙兰芳，杖屦翛然一漫郎。\n鳬鹤短长宁復问，但知鹏鷃两相忘。",
        "dynasty": "宋",
        "collection_info": null
    },
    {
        "title": "浏阳五咏 相公台",
        "author": "杨时",
        "content": "柔条疏蔓绿交加，烟锁云涵去路赊。\n绣绂貂缨无处问，空余鸡犬两三家。",
        "dynasty": "宋",
        "collection_info": null
    },
    {
        "title": "浏阳五咏 洞阳",
        "author": "杨时",
        "content": "圣童去后水云闲，陈迹难寻草木间。\n独有微言传逸史，洞天寂寂在人寰。",
        "dynasty": "宋",
        "collection_info": null
    },
    {
        "title": "县斋书事  其一",
        "author": "杨时",
        "content": "簿书投老岂身谋，朱墨纷纷晚即休。\n平世功名归稷禹，一瓢吾欲慕巢由。",
        "dynasty": "宋",
        "collection_info": null
    },
    {
        "title": "县斋书事  其二",
        "author": "杨时",
        "content": "一去人间二十年，空余飞雪上华颠。\n清时最有求田乐，未愧陈登榻上眠。",
        "dynasty": "宋",
        "collection_info": null
    },
    {
        "title": "县斋书事  其三",
        "author": "杨时",
        "content": "身名于我两悠悠，形影相忘懒赠酬。\n拟把一竿沧海去，飘然清世一虚舟。",
        "dynasty": "宋",
        "collection_info": null
    },
    {
        "title": "醴陵丁君洋洋亭",
        "author": "杨时",
        "content": "依蒲泳藻两相忘，宛有江湖气味长。\n凭槛翛然真得计，祇应幽兴在濠梁。",
        "dynasty": "宋",
        "collection_info": null
    },
    {
        "title": "安西闻捷  其一",
        "author": "杨时",
        "content": "鹰扬塞外得非熊，万里金城一箭通。\n玉帐投壶随燕豆，坐看飞将缚骁戎。",
        "dynasty": "宋",
        "collection_info": null
    },
    {
        "title": "安西闻捷  其二",
        "author": "杨时",
        "content": "将军新拥节旄閒，紫塞云浮豹尾班。\n白首边城休怅望，马蹄未出玉门关。",
        "dynasty": "宋",
        "collection_info": null
    },
    {
        "title": "安西闻捷  其三",
        "author": "杨时",
        "content": "雅歌不待来天马，谢质今应闭玉门。\n早勒勋名上彝鼎，放回春色满干坤。",
        "dynasty": "宋",
        "collection_info": null
    },
    {
        "title": "出尉氏",
        "author": "杨时",
        "content": "隔林残雪弄轻风，日射晴光玉缕红。\n桃杏浑如梅欲绽，直疑身在故园中。",
        "dynasty": "宋",
        "collection_info": null
    },
    {
        "title": "感事",
        "author": "杨时",
        "content": "权门车马日纷纷，寂寞多应笑子云。\n玄白定知非世尚，解嘲那復彊云云。",
        "dynasty": "宋",
        "collection_info": null
    },
    {
        "title": "过庐山遇雨",
        "author": "杨时",
        "content": "江风吹雨逐人来，行过山前首重回。\n绝顶隔云看不见，石棱崖角独崔嵬。",
        "dynasty": "宋",
        "collection_info": null
    },
    {
        "title": "题诗长老壁",
        "author": "杨时",
        "content": "维摩病士意超然，边腹便便但昼眠。\n共说平时忙底事，烹茶煮药过残年。",
        "dynasty": "宋",
        "collection_info": null
    },
    {
        "title": "东林道上閒步三首  其一",
        "author": "杨时",
        "content": "寂寞莲塘七百秋，溪云庭月两悠悠。\n我来欲问林间道，万迭松声自唱酬。",
        "dynasty": "宋",
        "collection_info": null
    },
    {
        "title": "东林道上閒步三首  其二",
        "author": "杨时",
        "content": "百年陈迹水溶溶，尚忆高人寄此中。\n晋代衣冠谁復在，虎溪长有白莲风。",
        "dynasty": "宋",
        "collection_info": null
    },
    {
        "title": "东林道上閒步三首  其三",
        "author": "杨时",
        "content": "碧眼庞眉老比丘，云根高卧语难酬。\n萧然丈室无人问，一炷炉峰顶上浮。",
        "dynasty": "宋",
        "collection_info": null
    },
    {
        "title": "江上夜行",
        "author": "杨时",
        "content": "冰壶潋滟接天浮，月色云光寸寸秋。\n不用乘槎厉东海，一江星汉拥行舟。",
        "dynasty": "宋",
        "collection_info": null
    },
    {
        "title": "过石首谒县官回有作",
        "author": "杨时",
        "content": "万事纷纷醉即休，无功可作酒泉侯。\n谁能载取千缸去，且向舟中打拍浮。",
        "dynasty": "宋",
        "collection_info": null
    },
    {
        "title": "直舍书事",
        "author": "杨时",
        "content": "鳞鳞池面水初生，萍底青蛙自在鸣。\n谁使幽庭当鼓吹，雨余时听作新声。",
        "dynasty": "宋",
        "collection_info": null
    },
    {
        "title": "登岘首阻雨  其一",
        "author": "杨时",
        "content": "羊公风绩几经秋，独遶龟趺为少留。\n欲问荆人寻旧事，一江清泚自东流。",
        "dynasty": "宋",
        "collection_info": null
    },
    {
        "title": "登岘首阻雨  其二",
        "author": "杨时",
        "content": "江浮云影抱层栏，云外青山一水间。\n尽日倚阑看不足，杖藜欲去更回还。",
        "dynasty": "宋",
        "collection_info": null
    },
    {
        "title": "登岘首阻雨  其三",
        "author": "杨时",
        "content": "江风飞雨上雕栏，庭树萧萧景自閒。\n向晚微云遮不尽，好山浑在有无间。",
        "dynasty": "宋",
        "collection_info": null
    },
    {
        "title": "登岘首阻雨  其四",
        "author": "杨时",
        "content": "庭前古木已经秋，天外行云暝不收。\n倚杖却寻山下路，一川风雨湿征辀。",
        "dynasty": "宋",
        "collection_info": null
    },
    {
        "title": "春早",
        "author": "杨时",
        "content": "云天羃羃漏微光，疏懒惟添睡思长。\n枕上隔篱闻鸟语，半残春梦更悠扬。",
        "dynasty": "宋",
        "collection_info": null
    },
    {
        "title": "病中作  其一",
        "author": "杨时",
        "content": "此身如幻病何伤，白日无人景自长。\n寄傲南窗容膝地，时时飞梦到羲皇。",
        "dynasty": "宋",
        "collection_info": null
    },
    {
        "title": "病中作  其二",
        "author": "杨时",
        "content": "过檐赫日昼如燔，睡转庭阴始一反。\n纵有诸人来问疾，毗耶居士已忘言。",
        "dynasty": "宋",
        "collection_info": null
    },
    {
        "title": "病中作  其三",
        "author": "杨时",
        "content": "寄形一榻日蘧然，倚杖支颐髻指天。\n莫逆过门无子祀，时来鑑井自跰𨇤。",
        "dynasty": "宋",
        "collection_info": null
    },
    {
        "title": "病中作  其四",
        "author": "杨时",
        "content": "古椿朝菌已忘年，贫病宁须更问天。\n石弹不妨随物化，自求鸮炙自应便。",
        "dynasty": "宋",
        "collection_info": null
    },
    {
        "title": "病起",
        "author": "杨时",
        "content": "竹风带雨作秋声，半睡惟闻鸟雀争。\n老病衰残惟骨立，白头看镜不须惊。",
        "dynasty": "宋",
        "collection_info": null
    },
    {
        "title": "题陈宣事烟波泛宅",
        "author": "杨时",
        "content": "忘怀缨绂寄浮居，来泛烟波拟钓徒。\n我欲他时清洛上，为君正橹作鲻鲻。",
        "dynasty": "宋",
        "collection_info": null
    },
    {
        "title": "偶成  其一",
        "author": "杨时",
        "content": "绿鬓潜惊老境催，更怜衰病困低回。\n但知周道平如砥，莫问瞿唐滟预堆。",
        "dynasty": "宋",
        "collection_info": null
    },
    {
        "title": "偶成  其二",
        "author": "杨时",
        "content": "悠扬春梦成幽兴，冷落溪光照酒巵。\n天阔云浮遮不尽，浪平风过舞涟漪。",
        "dynasty": "宋",
        "collection_info": null
    },
    {
        "title": "乐语口号  其一",
        "author": "杨时",
        "content": "庭下秋风飐旆旌，使君爽气逼人清。\n功名共喜千龄会，尊酒仍逢四事并。\n甘谷残英留晚翠，雍门余曲有新声。\n莫辞酩酊同民乐，凤诏行催上玉京。",
        "dynasty": "宋",
        "collection_info": null
    },
    {
        "title": "乐语口号  其二",
        "author": "杨时",
        "content": "灵槎初泛斗牛间，隠隠晶光照夜寒。\n况是春城多乐事，果逢星节驻征鞍。\n使藩暂屈留旌旆，云路均同接羽翰。\n已写风猷传乐府，更磨琬琰一时刊。",
        "dynasty": "宋",
        "collection_info": null
    },
    {
        "title": "出郊",
        "author": "杨时",
        "content": "云根修蔓绿成阴，风雨园林懒重寻。\n春日去来人不问，碧桃朱李付幽禽。",
        "dynasty": "宋",
        "collection_info": null
    },
    {
        "title": "春日五首  其一",
        "author": "杨时",
        "content": "春深不见鷅鹠声，百舌时闻自在鸣。\n独步移床卧深屋，细看新燕巧经营。",
        "dynasty": "宋",
        "collection_info": null
    },
    {
        "title": "春日五首  其二",
        "author": "杨时",
        "content": "蔷薇正好结花棚，拟为幽轩作锦屏。\n穷巷寂寥人不到，空藏春色锁深扃。",
        "dynasty": "宋",
        "collection_info": null
    },
    {
        "title": "春日五首  其三",
        "author": "杨时",
        "content": "一番微雨一番晴，淡淡春容照眼明。\n庭外幽花自开落，飞扬无处觅残英。",
        "dynasty": "宋",
        "collection_info": null
    },
    {
        "title": "春日五首  其四",
        "author": "杨时",
        "content": "晴明百鸟啭新声，摧啄幽花折粉英。\n冷坐隔帘呼不起，惜春无计若为情。",
        "dynasty": "宋",
        "collection_info": null
    },
    {
        "title": "春日五首  其五",
        "author": "杨时",
        "content": "雨余残日照窗明，风弄行云点点轻。\n坐对庭阴人閴寂，时闻蛛网挂虫声。",
        "dynasty": "宋",
        "collection_info": null
    },
    {
        "title": "春晓  其一",
        "author": "杨时",
        "content": "云霭浮空半雨晴，茅檐未忍扫残英。\n欲寻春物飘零尽，只有黄鹂一两声。",
        "dynasty": "宋",
        "collection_info": null
    },
    {
        "title": "春晓  其二",
        "author": "杨时",
        "content": "浮花浪蕊自纷纷，点缀梅苔作绣茵。\n独有猗兰香不歇，可纫幽佩繫余春。",
        "dynasty": "宋",
        "collection_info": null
    },
    {
        "title": "登桐君山",
        "author": "杨时",
        "content": "翠崖千尺峙云高，楼殿翚飞压巨涛。\n槛外回峰自连着，祇因潭下有灵鳌。",
        "dynasty": "宋",
        "collection_info": null
    },
    {
        "title": "读东坡和陶影答形",
        "author": "杨时",
        "content": "君如烟上火，火尽君乃别。\n我如镜中像，镜坏我不灭。",
        "dynasty": "宋",
        "collection_info": null
    },
    {
        "title": "题清芬阁",
        "author": "杨时",
        "content": "雄飞古君子，隠德不隠身。\n高行耸流俗，诗名逸古人。\n堂深云锁槛，木古岁藏春。\n凛凛严光列，英华日转新。",
        "dynasty": "宋",
        "collection_info": null
    },
    {
        "title": "初夏侍长上郊行分韵得偕字",
        "author": "杨时",
        "content": "讲习岂无乐，钻磨未有涯。\n书非贵口诵，学必到心斋。\n酒可陶吾性，诗堪述所怀。\n谁言曾点志，吾得与之偕。",
        "dynasty": "宋",
        "collection_info": null
    },
    {
        "title": "送行和杨廷秀韵",
        "author": "杨时",
        "content": "学粗知方始为人，敢崇文貌独真诚。\n意虽阿世非忘世，志不谋身岂误身。\n逐遇宽恩犹得禄，归衝腊雪自生春。\n君诗正似秋风快，及我征帆故起苹。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释元易",
        "content": "十方同聚会，箇箇学无为。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释元易",
        "content": "若实无为无不为，天堂地狱长相随。\n三尺杖子搅黄河，八臂那咤冷眼窥。\n无限鱼龙尽奔走，捉得循河三脚龟。\n脱取殻，铁锥锥，吉凶之兆便分辉。\n借问东村白头老，吉凶未兆若何为。\n休休休，古往今来春復秋。\n白日腾腾随分过，更嫌何处不风流。",
        "dynasty": "宋",
        "collection_info": null
    },
    {
        "title": "颂",
        "author": "释元易",
        "content": "拨动干坤步转移，南观北斗有谁知。\n金乌暮向西山急，晓逐扶桑半夜飞。",
        "dynasty": "宋",
        "collection_info": null
    },
    {
        "title": "颂",
        "author": "释晓纯",
        "content": "轩昂师子首，牛足马身材。\n三道如能入，玄门迭迭开。",
        "dynasty": "宋",
        "collection_info": null
    },
    {
        "title": "偈",
        "author": "释晓纯",
        "content": "有箇汉自从旷大劫，无住亦无依。\n上无片瓦盖头，下无寸土立足。\n朝到西天，暮归东土。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释继昌",
        "content": "五陵公子争夸富，百衲高僧不厌贫。\n近来世俗多颠倒，只重衣衫不重人。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释继昌",
        "content": "木佛不度火，甘露台前逢达磨。\n惆怅洛阳人未来，面壁九年空冷坐。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释继昌",
        "content": "金佛不度炉，坐叹劳生走道途。\n不向华山图上看，岂知潘阆倒骑馿。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释继昌",
        "content": "泥佛不度水，一道灵光照天地。\n堪羡玄沙老古锥，不要南山要鼈鼻。",
        "dynasty": "宋",
        "collection_info": null
    },
    {
        "title": "偈",
        "author": "化禅师",
        "content": "翠竹黄花非外境，白云明月露全真。\n头头尽是吾家物，信手拈来不是尘。",
        "dynasty": "宋",
        "collection_info": null
    },
    {
        "title": "偈",
        "author": "释慧圆",
        "content": "这一交，这一交，万两黄金也合消。\n头上笠，腰下包，清风明月杖头挑。",
        "dynasty": "宋",
        "collection_info": null
    },
    {
        "title": "偈",
        "author": "释戒香",
        "content": "孟冬改旦晓天寒，叶落归根露远山。\n不是见闻生灭法，当头莫作见闻看。",
        "dynasty": "宋",
        "collection_info": null
    },
    {
        "title": "问怀秀禅师",
        "author": "僧某",
        "content": "昔日沩山水牯牛，自从放去绝踪由。\n今朝幸遇师登座，未审时人何处求。",
        "dynasty": "宋",
        "collection_info": null
    },
    {
        "title": "偈",
        "author": "释绍慈",
        "content": "我祖别行最上机，纵横生杀绝猜疑。\n虽然塞断羣狐路，返掷须还师子儿。",
        "dynasty": "宋",
        "collection_info": null
    },
    {
        "title": "偈",
        "author": "释康源",
        "content": "山僧有一诀，寻常不漏泄。\n今日不囊藏，分明为君说。\n寒时寒，热时热。",
        "dynasty": "宋",
        "collection_info": null
    },
    {
        "title": "偈",
        "author": "释宣能",
        "content": "石巩箭，秘魔叉。\n直下会得，眼裏空华。\n堪悲堪笑少林客，暗携隻履度流沙。",
        "dynasty": "宋",
        "collection_info": null
    },
    {
        "title": "句",
        "author": "章縡",
        "content": "船尾淮山青未了，马头隋柳绿相迎。",
        "dynasty": "宋",
        "collection_info": null
    },
    {
        "title": "刘阮洞  其一",
        "author": "王汉之",
        "content": "洞府门閒白日赊，碧潭清影照云霞。\n弄珠人捧江皋佩，刻玉岩开阆苑花。\n风月有情回俗驾，尘埃无处问仙家。\n归来怅望金桥处，露滴桃源一径斜。",
        "dynasty": "宋",
        "collection_info": null
    },
    {
        "title": "刘阮洞  其二",
        "author": "王汉之",
        "content": "二女春游阆苑花，醉邀刘阮饭胡麻。\n仙衣忽逐笙箫去，空倚山头恨落霞。",
        "dynasty": "宋",
        "collection_info": null
    },
    {
        "title": "石桥",
        "author": "郭茂倩",
        "content": "石桥庵下少徘徊，雪暗松林拨不开。\n坐久无人天向午，双乌飞上施生台。",
        "dynasty": "宋",
        "collection_info": null
    },
    {
        "title": "见山台",
        "author": "李夷行",
        "content": "□□□□□□□，纷纷红紫簇虚檐。\n山光不肯饶春色，故向花间出数尖。",
        "dynasty": "宋",
        "collection_info": null
    },
    {
        "title": "崇宁元年闰六月廿五日道祖再按盐亭经光禄坂留题顿轩",
        "author": "薛绍彭",
        "content": "光禄坂高盐亭东，潼江直下如弯弓。\n山长水远快望眼，少陵过后名不空。\n当时江山意不在，草动怕贼悲途穷。\n客行益远心益泰，即今何羡开元中。",
        "dynasty": "宋",
        "collection_info": null
    },
    {
        "title": "和米芾李公照家二王以前帖宜倾囊购取寄诗",
        "author": "薛绍彭",
        "content": "圣草神踪手自持，心潜模范识前规。\n惜哉法书垂世久，妙帖堂堂或见遗。\n宝章大轴首尾俱，破古欺世完使离。\n当时鉴目独子着，有如痼病工难医。\n至今所收上卷五，流传未免识者嗤。\n世间无论有晋魏，几人解得真唐隋。\n文皇鉴定号得士，河南精识能穷微。\n即今未必无褚獠，宁馨动俗千金赀。\n古囊织褾可復得，白玉为躞黄金题。",
        "dynasty": "宋",
        "collection_info": null
    },
    {
        "title": "和米芾为梁唐不收慰问帖寄诗",
        "author": "薛绍彭",
        "content": "圣贤尺牍间，吊问相酬答。\n下笔或无意，兴合自妍捷。\n名迹后人贵，品第分真杂。\n前世无大度，危乱相乘蹑。\n白髮如莲帽，騧马似瓜贴。\n触事为不祥，凶语弃玉躞。\n料简纯吉书，乃有十七帖。\n当时博搜访，所得固已狭。\n于此半千岁，历世同灰劫。\n真圣扫忌讳，尽入淳化箧。\n巍巍覆载量，细事见广业。\n唐人工临写，野马成百迭。\n硬黄脱真迹，勾填本摹榻。\n今惟典刑在，后世皆可法。",
        "dynasty": "宋",
        "collection_info": null
    },
    {
        "title": "和米芾越竹纸诗",
        "author": "薛绍彭",
        "content": "书便莹滑如碑版，古来精纸惟闻茧。\n杵成剡竹光凌乱，何用区区书素练。\n细分浓淡可评墨，副以溪岩难乏砚。\n世间此语谁復知，千里同风未相见。",
        "dynasty": "宋",
        "collection_info": null
    },
    {
        "title": "论笔砚间物",
        "author": "薛绍彭",
        "content": "研滴须琉璃，镇纸须金虎。\n格笔须白玉，研磨须墨古。\n越竹滑如苔，更须加万杵。\n自封翰墨卿，一书当千户。",
        "dynasty": "宋",
        "collection_info": null
    },
    {
        "title": "秘阁观书",
        "author": "薛绍彭",
        "content": "访古求书二十年，二王真蹟几人传。\n每寻同好得消息，闻韶忘味心拳拳。\n诸家真贋可屈指，缇巾入手分媸妍。\n道山东观富奇古，世人想望如云天。\n此生尘俗分不到，九重有路来无缘。\n岂知司存预符玺，芸台高议开宾筵。\n翰林入坐中执法，未容凡吏陪诸仙。\n酒阑接武上秘阁，皇居紫禁凌非烟。\n晋康法书在宝椟，傍架牙籤一一穿。\n紫衣黄门许一见，忽开復闭严关键。\n右军尽善历代宝，八法独高东晋贤。\n宏文旧物印章在，开元小篆朱犹鲜。\n草行无穷少真楷，硬黄色浄昏麻笺。\n凤翥龙翔斜復直，烟霏雾结断还连。\n溟涨笔力老转剧，临池尚嘆张学专。\n言奴得法号神俊，逼人体势殊翩翩。\n自方家尊聘豪翰，骎骎欲过骅骝前。\n崇虚鹅羣最真蹟，万里古色星日悬。\n笔干墨淡不可搨，拙手添晕难磨湔。\n小玺肥书两贞观，每角一字居四边。\n南朝妙鉴各题检，怀充在后前僧权。\n争妍取势押缝尾，盘石卧虎推满骞。\n琅琊世谱今乃识，宝章十代何蝉联。\n忠良贼孽无去取，茂宏处仲同一编。\n其间楷真特萧散，南平秘法传僧虔。\n卷杪题官记年月，方庆疏封在石泉。\n当时盛事今不泯，曾看崔序传遗篇。\n想见举朝推好尚，小钟发论头风痊。\n髹奁别贮古杂迹，历代作者堪比肩。\n叔怀陈人有晋法，伯英汉帖疑吴颠。\n诚悬送瓜特枯硬，欧取方险虞劲圆。\n虞文发愿乃合作，壮古遒丽功力全。\n世间此帖岂有二，孔庙破石人犹怜。\n阿武章草五字句，画松分行如直弦。\n牝鷄司晨足才致，蛾眉文墨争蝉娟。\n青绫高标卷二十，淳化刻在诸帖先。\n仲尼夏禹谢太傅，山涛汉章东晋宣。\n体凡格陋漫收掇，一手临写烦雕镌。\n二王妙迹半遗落，宝章虞柳俱见捐。\n无盐刻画废西子，骐骥不御蹇着鞭。\n永熙圣学贵斯事，讨论王着何备员。\n百年文物盛于昔，继文真主方御干。\n岩廊道业仰夔禹，太平黼藻宗云渊。\n宝书传世久未辑，明时盛事犹缺然。\n谁能借辨达聪听，愿求精识重评诠。\n收遗去陋再刊勒，鸠工不费数万钱。\n嗟哉百卷顷刻过，安得放意徐穷研。\n归来欲说急记取，瀛洲回首情悁悁。\n心存默想尚可记，以指画被夜不眠。\n休论顽仙与才鬼，但得典掌甘终焉。",
        "dynasty": "宋",
        "collection_info": null
    },
    {
        "title": "清閟阁",
        "author": "薛绍彭",
        "content": "虚堂幽幽竹森森，直节常便静者心。\n秋槛风高声戛玉，夜庭月白影筛金。\n檀栾相对復何有，挂壁丹青古名手。\n飞泉激石涌崖间，更爱霜鸿下苇滩。\n锦题玉轴照清閟，夐无一点尘埃气。\n百寻砌下日相亲，千亩渭川空自翠。",
        "dynasty": "宋",
        "collection_info": null
    },
    {
        "title": "二花",
        "author": "薛绍彭",
        "content": "鲜鲜中园菊，粲粲篱东畔。\n的的秋水莲，袅袅西风岸。\n迢迢白衣人，皓皓涉江腕。\n重阳尊酒亲，雾夕容光烂。\n物生各有宜，不计年华晏。",
        "dynasty": "宋",
        "collection_info": null
    },
    {
        "title": "奉寄鲁直学士",
        "author": "薛绍彭",
        "content": "瘴地经行促棹讴，周南太史几年留。\n后来遥识犹青眼，别久悬知半白头。\n宋玉又经巫峡去，谪仙初罢夜郎游。\n长江风水追难及，怅望春波一叶舟。",
        "dynasty": "宋",
        "collection_info": null
    },
    {
        "title": "汉高帝试剑石",
        "author": "薛绍彭",
        "content": "丰沛布衣吴芮客，回首咸秦坐悽恻。\n漫随霸楚西道迁，未甘汉地山河窄。\n随身三尺青龙子，曾断当涂素灵死。\n手提岩上试秋水，大石迎风开披靡。\n东归欲整堂堂阵，吴儿未足劳余刃。\n炎灵天启定中原，大言成事人方信。\n君不见不侯飞将能射虎，误中他山犹饮羽。",
        "dynasty": "宋",
        "collection_info": null
    },
    {
        "title": "马伏波事",
        "author": "薛绍彭",
        "content": "人生在衣食，但取饱与温。\n下泽驾款段，曾不羡华轩。\n仕为郡掾吏，身自守丘园。\n乡里称善人，此外不足论。\n志大心自劳，福厚祸有根。\n提兵泊浪间，薏苡谗谤喧。\n飞鸢跕跕堕，卧视瘴水昏。\n永怀平生时，空愧少游音。",
        "dynasty": "宋",
        "collection_info": null
    },
    {
        "title": "白石潭",
        "author": "薛绍彭",
        "content": "轻舟繫石依蒹葭，春后清江便是家。\n蓬底爨烟将稚子，共携渔网晒晴沙。",
        "dynasty": "宋",
        "collection_info": null
    },
    {
        "title": "荼䕷",
        "author": "薛绍彭",
        "content": "野白荼䕷夹路长，迎风不断挹浓芳。\n凤池荀令曾来否，几许熏鑪敌此香。",
        "dynasty": "宋",
        "collection_info": null
    },
    {
        "title": "经行三首  其一",
        "author": "薛绍彭",
        "content": "辩士祠边半岭松，不容凡木乱江风。\n筇枝拄到峰头阁，天籁都归十八公。",
        "dynasty": "宋",
        "collection_info": null
    },
    {
        "title": "经行三首  其二",
        "author": "薛绍彭",
        "content": "水石相迎击目新，两峰秀色引朱轮。\n使君自比兰亭后，金字磨崖更几人。",
        "dynasty": "宋",
        "collection_info": null
    },
    {
        "title": "经行三首  其三",
        "author": "薛绍彭",
        "content": "月分圆影委金波，峰面无尘莹不磨。\n应是飞仙梳洗处，碧台青绶挂云萝。",
        "dynasty": "宋",
        "collection_info": null
    },
    {
        "title": "皇华",
        "author": "薛绍彭",
        "content": "橘树松林绿径长，竹篱萦绕当城隍。\n皇华何异投荒客，已过山川是夜郎。",
        "dynasty": "宋",
        "collection_info": null
    },
    {
        "title": "诗一首",
        "author": "薛绍彭",
        "content": "东晋风流胜事多，一时人物尽消磨。\n不因醉本兰亭在，后世谁知旧永和。",
        "dynasty": "宋",
        "collection_info": null
    },
    {
        "title": "云顶山",
        "author": "薛绍彭",
        "content": "山压众峰首，寺占紫云顶。\n西游金泉来，登山缓归轸。\n昨暮下三峡，出谷已延颈。\n山名高剑外，回首陋前岭。\n跻攀困难到，頼此昼亦永。\n巍巍石城出，步步松径引。\n青霄屋万楹，下俯二川境。\n玉垒连金雁，西轩列阡畛。\n青城与岷峨，天际暮云隠。\n少城白烟裏，水墨澹微影。\n江流一练带，不復辨渔艇。\n东惭梓隘阙，右喜锦川迥。\n盘陀石不转，枯枿弄芒颖。\n四更月未出，蕙帐天风紧。\n客行弊帤垢，到此凡虑屏。\n暂时方外游，聊惬素心静。\n明朝武江路，拘窘逐炎景。",
        "dynasty": "宋",
        "collection_info": null
    },
    {
        "title": "左绵山中多青松风俗贱之止供樵爨之用郡斋僧剎不见一本余过而太息辄讽通守晋伯移植佳处使人知为可贵东川距绵百里余入境遂不復有晋伯因以为惠沿流而来至此皆活作诗述谢并代简师道史君",
        "author": "薛绍彭",
        "content": "越王楼下种成行，濯濯分来一苇杭。\n偃盖可须千岁榦，封条已傲九秋霜。\n含风便有笙竽韵，带雨偏垂玉露光。\n免作爨烟茅屋底，华轩自在拂云长。",
        "dynasty": "宋",
        "collection_info": null
    },
    {
        "title": "和巨济韵",
        "author": "薛绍彭",
        "content": "通泉字法出官奴，日日临池恨不如。\n双鲤可无轻素练，数行惟作硬黄书。\n乡关何处三秦路，马足经年万里余。\n多谢玉华宫畔客，新诗未觉故人疏。",
        "dynasty": "宋",
        "collection_info": null
    },
    {
        "title": "诗一首",
        "author": "薛绍彭",
        "content": "晋大司马至洛阳，威略已着推砍羌。\n声驰江龙传国光，右军笔阵争堂堂。\n妙用作意驱后铓，惊鸿乍起游龙翔。\n仁祖无奕乌衣郎，排名篇末流遗芳。\n开元散落王涯藏，联翩飞动茂密行。\n料简鉴赏盛有唐，传授视此真印章。",
        "dynasty": "宋",
        "collection_info": null
    },
    {
        "title": "句  其一",
        "author": "薛绍彭",
        "content": "雨不湿行径，云犹依故山。",
        "dynasty": "宋",
        "collection_info": null
    },
    {
        "title": "句  其二",
        "author": "薛绍彭",
        "content": "看云醒醉眼，乘月棹迴澜。",
        "dynasty": "宋",
        "collection_info": null
    },
    {
        "title": "句  其三",
        "author": "薛绍彭",
        "content": "山水三更月，烟中一叶舟。",
        "dynasty": "宋",
        "collection_info": null
    },
    {
        "title": "句  其四",
        "author": "薛绍彭",
        "content": "寒临重阁迥，影带乱山流。",
        "dynasty": "宋",
        "collection_info": null
    },
    {
        "title": "句  其五",
        "author": "薛绍彭",
        "content": "暮烟秦树暗，落日渭川明。",
        "dynasty": "宋",
        "collection_info": null
    },
    {
        "title": "句  其六",
        "author": "薛绍彭",
        "content": "平林映日疏，野草经寒短。",
        "dynasty": "宋",
        "collection_info": null
    },
    {
        "title": "句  其七",
        "author": "薛绍彭",
        "content": "霜干叶飘零，日出水清浅。",
        "dynasty": "宋",
        "collection_info": null
    },
    {
        "title": "句  其八",
        "author": "薛绍彭",
        "content": "官冷繫怀非吏事，地偏相访定閒人。",
        "dynasty": "宋",
        "collection_info": null
    },
    {
        "title": "句  其九",
        "author": "薛绍彭",
        "content": "一马春风过微雨，竹间归路浄无尘。",
        "dynasty": "宋",
        "collection_info": null
    },
    {
        "title": "句  其一○",
        "author": "薛绍彭",
        "content": "鸥鹭惊飞起，秋风菱荇花。",
        "dynasty": "宋",
        "collection_info": null
    },
    {
        "title": "句  其一一",
        "author": "薛绍彭",
        "content": "一径入中渚，坐来惟鸟啼。",
        "dynasty": "宋",
        "collection_info": null
    },
    {
        "title": "句  其一二",
        "author": "薛绍彭",
        "content": "水云生四面，常恐世人迷。",
        "dynasty": "宋",
        "collection_info": null
    },
    {
        "title": "句  其一三",
        "author": "薛绍彭",
        "content": "绿径无行路，苍苔露未晞。",
        "dynasty": "宋",
        "collection_info": null
    },
    {
        "title": "句  其一四",
        "author": "薛绍彭",
        "content": "曾梦春塘题碧草，偶来雾夕看红蕖。",
        "dynasty": "宋",
        "collection_info": null
    },
    {
        "title": "句  其一五",
        "author": "薛绍彭",
        "content": "无人云闭户，深夜月为灯。",
        "dynasty": "宋",
        "collection_info": null
    },
    {
        "title": "句  其一六",
        "author": "薛绍彭",
        "content": "晓露凝芜径，斜阳满画桥。",
        "dynasty": "宋",
        "collection_info": null
    },
    {
        "title": "句  其一七",
        "author": "薛绍彭",
        "content": "不眠听竹雨，高卧枕风湍。",
        "dynasty": "宋",
        "collection_info": null
    },
    {
        "title": "句  其一八",
        "author": "薛绍彭",
        "content": "桥横云壑连朝渡，雨暗灯窗半夜棋。",
        "dynasty": "宋",
        "collection_info": null
    },
    {
        "title": "句  其一九",
        "author": "薛绍彭",
        "content": "微波拂凉吹，澹烟生远树。",
        "dynasty": "宋",
        "collection_info": null
    },
    {
        "title": "句  其二○",
        "author": "薛绍彭",
        "content": "天寒湘水秋，雨暗苍梧暮。",
        "dynasty": "宋",
        "collection_info": null
    },
    {
        "title": "句  其二一",
        "author": "薛绍彭",
        "content": "乘月多忘归，往往带霜露。",
        "dynasty": "宋",
        "collection_info": null
    },
    {
        "title": "句  其二二",
        "author": "薛绍彭",
        "content": "自然鸥鸟亲，日与渔樵遇。",
        "dynasty": "宋",
        "collection_info": null
    },
    {
        "title": "句  其二三",
        "author": "薛绍彭",
        "content": "去意已轻千里陌，深杯难醉九迴肠。\n灞陵叶落秋风裏，忍对霜天数雁行。",
        "dynasty": "宋",
        "collection_info": null
    },
    {
        "title": "宿草堂寺",
        "author": "薛嗣昌",
        "content": "驰车晚叩古禅林，乔木参天一径深。\n门外乱山连翠色，竹间流水潄清音。\n幽怀暂喜来栖处，高士遗踪悉访寻。\n谁会宗风当日意，庭前苍桧尚青阴。",
        "dynasty": "宋",
        "collection_info": null
    },
    {
        "title": "栖岩寺",
        "author": "薛嗣昌",
        "content": "出郭自然尘事少，携家况作栖岩行。\n千寻尽处暮云碧，万籁息时霜月明。\n林外扶疏竹影碎，岭头依约松风声。\n他年若此卜幽隠，兴来更遂登临情。",
        "dynasty": "宋",
        "collection_info": null
    },
    {
        "title": "游洞霄宫",
        "author": "潘良正",
        "content": "石坛风冷露华凝，羣玉峥嵘簇画屏。\n水赤久传丹作井，山高时借翠为庭。\n鹤迎仙驭迷三岛，云入洞天朝百灵。\n回首武陵归去路，碧桃零落晚峰青。",
        "dynasty": "宋",
        "collection_info": null
    },
    {
        "title": "秋霜阁",
        "author": "丁惟",
        "content": "高阁何年结构成，朱帘捲处眼偏明。\n阶前古木寒云色，涧底流泉碎石声。\n山近烟岚浮几席，楼高星斗在檐楹。\n我来三伏炎蒸候，便觉清风两腋生。",
        "dynasty": "宋",
        "collection_info": null
    },
    {
        "title": "咏邛江",
        "author": "荣咨道",
        "content": "平生林壑性，客宦久羁束。\n得麾邛江隈，虽远惬所欲。\n云水远重城，青山长在目。",
        "dynasty": "宋",
        "collection_info": null
    },
    {
        "title": "绝句",
        "author": "邓春卿",
        "content": "在巷愧无颜子志，过庐难称魏公心。\n望尘不敢希潘岳，云满南山雪满簪。",
        "dynasty": "宋",
        "collection_info": null
    },
    {
        "title": "咏地藏殿牡丹一茎五花",
        "author": "钟离景伯",
        "content": "春风荣万木，此卉异常葩。\n海角逢三月，僧房见五花。\n馨香惊俗眼，灿烂照高牙。\n公子休追赏，如来会上夸。",
        "dynasty": "宋",
        "collection_info": null
    },
    {
        "title": "关山月",
        "author": "宋构",
        "content": "关山月，关山月，千里寒光射冰雪。\n一声羌管裂青云，陇上行人肠断绝。\n肠断绝兮将奈何，为君把酒问常娥。\n冰轮桂魄圆时少，应似人间离别多。",
        "dynasty": "宋",
        "collection_info": null
    },
    {
        "title": "关山雪",
        "author": "宋构",
        "content": "关山雪，关山雪，远接洮西千里白。\n试登陇首瞰八荒，表裏高低都一色。\n日高融液流车辙，冻作坚冰敲不裂。\n早晚春风动地来，消尽寒威百花发。",
        "dynasty": "宋",
        "collection_info": null
    },
    {
        "title": "东山高卧",
        "author": "林放",
        "content": "三间老屋青山幽，清风洒洒寒飕飕。\n脱巾坦腹卧其下，此身直与渊明俦。\n老松飞翠落夏簟，六月不暑凉于秋。\n人生百年一梦幻，世间万事空悠悠。\n一声野鹤忽惊醒，山炉活火茶烟浮。",
        "dynasty": "宋",
        "collection_info": null
    },
    {
        "title": "赠琴僧",
        "author": "林放",
        "content": "霜林凋落云影垂，朔风猎猎鼓寒威。\n偶来禅房访虚寂，上人为我弹金徽。\n此调悠悠泯千载，今日忽闻一嗟咨。\n上人所弹不在指，我亦非于耳听之。\n霜天玉磬敲清晓，夜月秋声动翠微。\n举世纷纷爱筝筑，寂寥古意谁能知。\n过门不是钟期子，慎勿汗漫调朱丝。",
        "dynasty": "宋",
        "collection_info": null
    },
    {
        "title": "上堂偈",
        "author": "微禅师",
        "content": "日暖风和柳眼青，冰消鱼跃浪花生。\n当锋妙得空王印，半夜昆崙戴雪行。",
        "dynasty": "宋",
        "collection_info": null
    },
    {
        "title": "颂",
        "author": "释清满",
        "content": "饥餐松柏叶，渴饮涧中泉。\n看罢青青竹，和衣自在眠。\n更有山怀为君说，今年年是去年年。",
        "dynasty": "宋",
        "collection_info": null
    },
    {
        "title": "偈",
        "author": "释清满",
        "content": "不是道，不是禅。\n每逢三五夜，皓月十分圆。",
        "dynasty": "宋",
        "collection_info": null
    },
    {
        "title": "上堂偈",
        "author": "广禅师",
        "content": "月头东畔出，月向西边没。\n来去急如梭，催人成白骨。\n山僧有一法，堪为保命术。\n生死不相干，打破精魂窟。",
        "dynasty": "宋",
        "collection_info": null
    },
    {
        "title": "濯泉亭",
        "author": "朱蒙正",
        "content": "风浪江头正激湍，小亭溪上水平宽。\n濯缨不做弹冠想，一曲沧浪钓雪寒。",
        "dynasty": "宋",
        "collection_info": null
    },
    {
        "title": "临寂偈  其一",
        "author": "释若愚",
        "content": "本自无家可得归，云边有路许谁知。\n溪光摇落西山月，正是仙潭梦断时。",
        "dynasty": "宋",
        "collection_info": null
    },
    {
        "title": "临寂偈  其二",
        "author": "释若愚",
        "content": "室裏千花罗网，梦中七宝莲池。\n踏得西归路稳，更无一点狐疑。",
        "dynasty": "宋",
        "collection_info": null
    },
    {
        "title": "题玉泉",
        "author": "黄璞",
        "content": "水性能方圆，泉色常珪璧。\n云山静有辉，琼液来无迹。\n泉上修禅人，曹溪分一滴。\n鑑止更澄源，纷纷万缘息。",
        "dynasty": "宋",
        "collection_info": null
    },
    {
        "title": "书邓先生石几",
        "author": "项传",
        "content": "昔闻河上公，今见濠上翁。\n姓名氏时易，道德经解同。",
        "dynasty": "宋",
        "collection_info": null
    },
    {
        "title": "戏题指纹斗牛图",
        "author": "谢举廉",
        "content": "左者前其角，右者后其足。\n浼君双指螺，战此两觳觫。\n草长水远日悠悠，不向桑间自在休。\n蜗头尚可屠蛮触，壁上从今斗二牛。",
        "dynasty": "宋",
        "collection_info": null
    },
    {
        "title": "西捷口号",
        "author": "谢举廉",
        "content": "圣明陛下如先帝，闢国谋臣似召公。\n不遣毛嫱嫔漠北，只将魏尚守云中。\n百年境土逡巡復，万里窠巢指顾空。\n今日版图非昔日，玉关西有岭名葱。",
        "dynasty": "宋",
        "collection_info": null
    },
    {
        "title": "浴日亭",
        "author": "谢举廉",
        "content": "煌煌太阳精，浴以沧溟水。\n光润无纤滓，畏爱从此始。",
        "dynasty": "宋",
        "collection_info": null
    },
    {
        "title": "句  其一",
        "author": "谢举廉",
        "content": "万里一时开骥足，百年今始破天荒。",
        "dynasty": "宋",
        "collection_info": null
    },
    {
        "title": "句  其二",
        "author": "谢举廉",
        "content": "秋风鲙鲈丝，霜月持蟹螯。",
        "dynasty": "宋",
        "collection_info": null
    },
    {
        "title": "鑑湖亭",
        "author": "李翔",
        "content": "古寺萧萧愁思浓，槛荷高下望秋风。\n一尘不到真幽处，万象都含清景中。\n但见溪光来远近，略无云气碍虚空。\n谁知刺史标名意，一片灵台事事通。",
        "dynasty": "宋",
        "collection_info": null
    },
    {
        "title": "朝天堤",
        "author": "李翔",
        "content": "两山吞浪白如烟，忽见桥梁接岸边。\n已是筑成堤上路，不须重唤渡头船。\n千年野鹤归华表，百尺长虹驾巨川。\n岁物已收人力暇，闾阎争颂使君贤。",
        "dynasty": "宋",
        "collection_info": null
    },
    {
        "title": "沧浪烟雨",
        "author": "李翔",
        "content": "峰涧烟波翠霭浓，危亭飞耸到晴空。\n鸳来菡萏红香裏，人在琉璃翠影中。\n洗出岚光全是雨，捲回秋暑却因风。\n使君夜宴冰壶裏，更有银河一派通。",
        "dynasty": "宋",
        "collection_info": null
    },
    {
        "title": "句",
        "author": "许毂",
        "content": "一条碧水练铺地，万迭好山屏倚天。",
        "dynasty": "宋",
        "collection_info": null
    },
    {
        "title": "呈东坡",
        "author": "袁点",
        "content": "青盖美人回凤带，绣衣男子返云车。\n上天一笑浑无事，从此人间乐有余。",
        "dynasty": "宋",
        "collection_info": null
    },
    {
        "title": "诗一首",
        "author": "张大亨",
        "content": "方寸平田便有余，子孙无復废耕锄。\n已将不死为嘉种，更向无何筑隠居。",
        "dynasty": "宋",
        "collection_info": null
    },
    {
        "title": "福圣观",
        "author": "姚祜",
        "content": "织女机成未剪裁，练光浮出五云开。\n日边莹彩凭空落，涧底寒声动地来。\n望彻九霄人错愕，势倾三井雪崩摧。\n卧龙欲起为霖雨，肯逐洪波去不回。",
        "dynasty": "宋",
        "collection_info": null
    },
    {
        "title": "游虎丘",
        "author": "虞宾",
        "content": "相期到虎丘，出郭始乘舟。\n旷野云山路，平原水国秋。\n客心还未喜，木叶已先愁。\n那得真僧在，重教石点头。",
        "dynasty": "宋",
        "collection_info": null
    },
    {
        "title": "醉仙崖",
        "author": "鲁百能",
        "content": "高倚青冥插酒星，山崖谁作醉仙形。\n从来天地为衾枕，应笑人间有独醒。",
        "dynasty": "宋",
        "collection_info": null
    },
    {
        "title": "同庆府",
        "author": "鲁百能",
        "content": "山占仇池地，江分白马氐。\n潭深龙自蛰，亭迥凤曾栖。",
        "dynasty": "宋",
        "collection_info": null
    },
    {
        "title": "九里",
        "author": "李熙载",
        "content": "岩穴玲珑几度秋，簪峰高插耸鳌头。\n化人旧有阿罗汉，喜客今逢老比丘。\n石罅日闻甘露滴，山间时见庆云浮。\n灵岩特为南乡设，从此生贤继不休。",
        "dynasty": "宋",
        "collection_info": null
    },
    {
        "title": "句",
        "author": "李熙载",
        "content": "一门萃忠孝，竹帛写家声。",
        "dynasty": "宋",
        "collection_info": null
    },
    {
        "title": "麻姑山",
        "author": "范柔中",
        "content": "岚迎晓日碧烟收，霜薄风清胜会游。\n虎驾不来空紫府，真人应接又瀛洲。\n岩前野草冬犹秀，亭下飞泉冻亦流。\n他日卜邻深有意，竟须平步揖浮丘。",
        "dynasty": "宋",
        "collection_info": null
    },
    {
        "title": "泊舟",
        "author": "黄伯厚",
        "content": "片帆寂寞绕孤村，茅屋惊寒半掩门。\n行草不成风断雁，一江烟雨正黄昏。",
        "dynasty": "宋",
        "collection_info": null
    },
    {
        "title": "椒屯墟",
        "author": "黄伯厚",
        "content": "乔水村墟十里秋，渔盐微利竞蝇头。\n平坡浅草眠黄犊，小渚轻波泛白鸥。\n竹外客喧山市散，柳阴人醉酒旗收。\n清幽彷佛西湖上，惆怅归来独倚楼。",
        "dynasty": "宋",
        "collection_info": null
    },
    {
        "title": "句",
        "author": "杨希仲",
        "content": "回环万木森幢盖，缥缈三山落市廛。",
        "dynasty": "宋",
        "collection_info": null
    },
    {
        "title": "仙都山",
        "author": "胡份",
        "content": "鸟道盘空上，松根抱石生。\n羽人分两舍，鷄犬自闻声。",
        "dynasty": "宋",
        "collection_info": null
    },
    {
        "title": "游雁门山",
        "author": "胡份",
        "content": "羲和前珥节，云锁已先开。\n仙鹤迎人至，山花拂酒来。\n问奇缘石室，伐阴出层台。\n人影半空落，归鹞足下迴。",
        "dynasty": "宋",
        "collection_info": null
    },
    {
        "title": "句",
        "author": "胡份",
        "content": "绝艷更无花得似，暗香惟有月明知。",
        "dynasty": "宋",
        "collection_info": null
    },
    {
        "title": "何仙姑祠",
        "author": "梅蟠",
        "content": "昔闻谢自然，今祠何女仙。\n昌黎久不作，奇事相留传。\n当其始生时，紫云光烛天。\n炼服云母丹，红玉飞琼烟。\n窈窕颜不老，霞帔尚翩翩。\n琪花露含蕊，瑶水月在莲。\n恍若坐深闺，真息长眇绵。\n左携魏夫人，右挟夏婵娟。\n不入天台路，永同龙汉年。",
        "dynasty": "宋",
        "collection_info": null
    },
    {
        "title": "句  其一",
        "author": "梅蟠",
        "content": "沧海有风鹏翼健，青云得路马蹄轻。",
        "dynasty": "宋",
        "collection_info": null
    },
    {
        "title": "句  其二",
        "author": "梅蟠",
        "content": "延相堂前偏利市，衮衣相次又来迎。",
        "dynasty": "宋",
        "collection_info": null
    },
    {
        "title": "寄郴守阮户部",
        "author": "阎孝忠",
        "content": "郴阳古名邦，四座拱山色。\n秀气钟异人，阛阓俨仙宅。",
        "dynasty": "宋",
        "collection_info": null
    },
    {
        "title": "俯春亭",
        "author": "阎孝忠",
        "content": "城上危亭可摘云，四边山色翠为邻。\n下窥城郭无余藴，草色花光尽是春。",
        "dynasty": "宋",
        "collection_info": null
    },
    {
        "title": "黄相山",
        "author": "阎孝忠",
        "content": "东带连山接五羊，西分郴水下三湘。\n路人到此休南去，岭外千峰尽瘴乡。",
        "dynasty": "宋",
        "collection_info": null
    },
    {
        "title": "句  其一",
        "author": "阎孝忠",
        "content": "不辞远作潇湘客，且入三仙洞裏来。",
        "dynasty": "宋",
        "collection_info": null
    },
    {
        "title": "句  其二",
        "author": "阎孝忠",
        "content": "橘柚人家黄压帽，松篁僧寺翠为邻。",
        "dynasty": "宋",
        "collection_info": null
    },
    {
        "title": "句  其三",
        "author": "阎孝忠",
        "content": "贤如赠扇扬风日，贫似开门卧雪时。",
        "dynasty": "宋",
        "collection_info": null
    },
    {
        "title": "赠鼓琴文照大师",
        "author": "刘发",
        "content": "宝琴何所得，所得甚幽微。\n聊借丝桐韵，还超智慧机。\n霜风悲玉轸，江月入珠徽。\n向此诸缘尽，人间孰是非。",
        "dynasty": "宋",
        "collection_info": null
    },
    {
        "title": "游洞霄山中",
        "author": "陈律",
        "content": "白日黄尘客路迷，偶寻幽事入烟扉。\n云行翠岫鹤争舞，月落青林人未归。\n自喜身心无世繫，愿从岩谷谢朝衣。\n祥光洞口仙题在，读罢令人悟昨非。",
        "dynasty": "宋",
        "collection_info": null
    },
    {
        "title": "到九锁陆永仲出迎次韵二绝  其一",
        "author": "陈律",
        "content": "失身名利易沉浮，晚悟真筌盍退休。\n咫尺洞天无间阻，百岩芝蕨为吾留。",
        "dynasty": "宋",
        "collection_info": null
    },
    {
        "title": "到九锁陆永仲出迎次韵二绝  其二",
        "author": "陈律",
        "content": "老木阴阴拥涧深，九山锁锁问知音。\n白云仙侣藏云窦，先与好风吹醉吟。",
        "dynasty": "宋",
        "collection_info": null
    },
    {
        "title": "题西门亭",
        "author": "陈律",
        "content": "吾家四正峰前住，射策君门亦快哉。\n三岛路从天外去，一枝香折月中来。\n鲤鱼晴跃桃花浪，鹦鹉春倾竹叶杯。\n预宴琼林非所望，偶先英俊步金台。",
        "dynasty": "宋",
        "collection_info": null
    },
    {
        "title": "春日湖上书事",
        "author": "桑正国",
        "content": "巵倾好酒逢时盛，早遇春融媚景天。\n龟暖戏挨初绿草，燕飞轻拂乍晴烟。\n迟迟昼影花笼槛，郁郁香风蝶舞筵。\n眉似柳开眸似水，怡情自爱赏湖边。",
        "dynasty": "宋",
        "collection_info": null
    },
    {
        "title": "会课干明寺",
        "author": "桑正国",
        "content": "悠悠意得自疏通，寂地因居乐性空。\n幽思晓风清迫枕，静听寒雨细霑桐。\n修茎竹韵澄箫玉，绿影松垂乱鬓蓬。\n俦侣好邀同此适，搜吟得到几匆匆。",
        "dynasty": "宋",
        "collection_info": null
    },
    {
        "title": "夏日同少游诸友登楼即事",
        "author": "桑正国",
        "content": "情闲共悦良朋好，溽暑消来过雨时。\n萍水远流青点小，柳堤横暝翠丝垂。\n轻烟晚透疏林迥，嫩卉芳迎皎月迟。\n清思廓然欣赏地，瞰观遥阁静联诗。",
        "dynasty": "宋",
        "collection_info": null
    },
    {
        "title": "熙宁桥",
        "author": "郑叔侨",
        "content": "千寻水面跨长桥，隠隠晴虹卧海潮。\n结驷直通黄石市，连艘横断白湖腰。",
        "dynasty": "宋",
        "collection_info": null
    },
    {
        "title": "郴江百咏 东楼",
        "author": "阮阅",
        "content": "危城雉堞对东山，谁创高楼十二栏。\n独鹤不来松已老，春风动处日三竿。",
        "dynasty": "宋",
        "collection_info": null
    },
    {
        "title": "郴江百咏 上仙阁",
        "author": "阮阅",
        "content": "曲槛危梯紫翠中，苏仙宅畔古城东。\n不须更着登山屐，万岫千峰一日穷。",
        "dynasty": "宋",
        "collection_info": null
    },
    {
        "title": "郴江百咏 俯春亭",
        "author": "阮阅",
        "content": "城上危亭可摘云，四边山色翠为邻。\n下窥城郭无余藴，草色花光尽是春。",
        "dynasty": "宋",
        "collection_info": null
    },
    {
        "title": "郴江百咏 山阴堂",
        "author": "阮阅",
        "content": "修竹苍苍似剡川，浮觞可继永和年。\n不知谁有羲之笔，欲写兰亭第二篇。",
        "dynasty": "宋",
        "collection_info": null
    },
    {
        "title": "郴江百咏 藏春亭",
        "author": "阮阅",
        "content": "百紫千红一径深，臙脂为地粉为林。\n有人来问春何在，向道花间无处寻。",
        "dynasty": "宋",
        "collection_info": null
    },
    {
        "title": "郴江百咏 灵寿庵",
        "author": "阮阅",
        "content": "结茅编竹对高丛，不种修篁不植松。\n但得数枝花似雪，何须裁截伴枯筇。",
        "dynasty": "宋",
        "collection_info": null
    },
    {
        "title": "郴江百咏 清淑堂",
        "author": "阮阅",
        "content": "三仙一相有遗风，清淑谁言到此穷。\n寄与郴阳忠信士，得名端合谢韩公。",
        "dynasty": "宋",
        "collection_info": null
    },
    {
        "title": "郴江百咏 篔筜亭",
        "author": "阮阅",
        "content": "娟娟细细两三丛，却厌桃花相近红。\n已有数枝湘浦月，不消千亩渭川风。",
        "dynasty": "宋",
        "collection_info": null
    },
    {
        "title": "郴江百咏 三怀堂",
        "author": "阮阅",
        "content": "东京吏治孰称循，范晔纔书十二人。\n前日桂阳三太守，许谁来此继芳尘。",
        "dynasty": "宋",
        "collection_info": null
    },
    {
        "title": "郴江百咏 射圃亭",
        "author": "阮阅",
        "content": "不似投壶谩雅歌，纵贤无奈罚觥何。\n若知蓬矢桑弧意，不用穿杨中鹄多。",
        "dynasty": "宋",
        "collection_info": null
    },
    {
        "title": "郴江百咏 紫芝亭",
        "author": "阮阅",
        "content": "和气熏蒸庶草灵，昔年闻有紫芝生。\n史官不绝书祥瑞，几欲图形献此名。",
        "dynasty": "宋",
        "collection_info": null
    },
    {
        "title": "郴江百咏 撷芳园",
        "author": "阮阅",
        "content": "万萼千枝二月春，只愁风雨便成尘。\n不知谁撷香英去，自有寻芳拾翠人。",
        "dynasty": "宋",
        "collection_info": null
    },
    {
        "title": "郴江百咏 砌台",
        "author": "阮阅",
        "content": "翠珉斜倚若危梯，上出高城下枕池。\n不但绮罗为戏事，又将台使补庐儿。",
        "dynasty": "宋",
        "collection_info": null
    },
    {
        "title": "郴江百咏 西楼",
        "author": "阮阅",
        "content": "危楼百尺对东山，帘幙秋风捲暮寒。\n每向残阳新月看，几人曾此凭栏干。",
        "dynasty": "宋",
        "collection_info": null
    },
    {
        "title": "郴江百咏 真仙亭",
        "author": "阮阅",
        "content": "雕甍画栋对羣山，远目增明尽日看。\n无奈人心多险僞，须求拳石作峰峦。",
        "dynasty": "宋",
        "collection_info": null
    },
    {
        "title": "郴江百咏 碧虚亭",
        "author": "阮阅",
        "content": "筇竹枝弯屐齿摇，登临身觉在烟霄。\n千峰险似三川峡，一水深如八月潮。",
        "dynasty": "宋",
        "collection_info": null
    },
    {
        "title": "郴江百咏 北湖亭",
        "author": "阮阅",
        "content": "檐楹山影水光中，携酒来时伴钓翁。\n四岸烟云芳草绿，一栏风雨落花红。",
        "dynasty": "宋",
        "collection_info": null
    },
    {
        "title": "郴江百咏 绿凈堂",
        "author": "阮阅",
        "content": "绿如青草凈如渊，远近山光上下天。\n有客凭栏若相问，为言此处似蒸川。",
        "dynasty": "宋",
        "collection_info": null
    },
    {
        "title": "郴江百咏 湖亭",
        "author": "阮阅",
        "content": "城外高堂俯碧湾，山如螺黛水如环。\n有时鼓棹来寻胜，直到斜阳未欲还。",
        "dynasty": "宋",
        "collection_info": null
    },
    {
        "title": "郴江百咏 北园",
        "author": "阮阅",
        "content": "一坞春风北苑芽，满川流水武陵花。\n溪东旧观仙人宅，城内高楼刺史家。",
        "dynasty": "宋",
        "collection_info": null
    },
    {
        "title": "郴江百咏 辉松台",
        "author": "阮阅",
        "content": "灵寿峰前路有苔，松门依旧对山开。\n幽人野叟寻僧至，时有辉辉大旆来。",
        "dynasty": "宋",
        "collection_info": null
    },
    {
        "title": "郴江百咏 燕堂",
        "author": "阮阅",
        "content": "山有香炉水有瓶，斋无尘榻阁无铃。\n胡床尘拂枯藜杖，门对江山日夜扃。",
        "dynasty": "宋",
        "collection_info": null
    },
    {
        "title": "郴江百咏 竹轩",
        "author": "阮阅",
        "content": "轩户萧条对北垣，谁来此地种檀栾。\n无人会得青青意，雨洗风吹叶叶寒。",
        "dynasty": "宋",
        "collection_info": null
    },
    {
        "title": "郴江百咏 白莲亭",
        "author": "阮阅",
        "content": "石甃方池种白莲，庵僧欲绍远公禅。\n文皮麈尾来游处，谁似庐山十八贤。",
        "dynasty": "宋",
        "collection_info": null
    },
    {
        "title": "郴江百咏 南楼",
        "author": "阮阅",
        "content": "雉堞谯楼紫翠环，红尘扰扰白云閒。\n蛮烟瘴雨千峰外，邑屋人家十里间。",
        "dynasty": "宋",
        "collection_info": null
    },
    {
        "title": "郴江百咏 东园",
        "author": "阮阅",
        "content": "芳春閤外茂林中，池上新桥路径通。\n谁种松篁藏古意，我栽桃李引春风。",
        "dynasty": "宋",
        "collection_info": null
    },
    {
        "title": "郴江百咏 苏仙观",
        "author": "阮阅",
        "content": "寂寂星坛长绿苔，井边橘老又重栽。\n城头依旧东楼在，未见当时鹤再来。",
        "dynasty": "宋",
        "collection_info": null
    },
    {
        "title": "郴江百咏 成仙观",
        "author": "阮阅",
        "content": "仙去寥寥几百春，隠居依旧在湖濒。\n枝头禽语人难会，石上骡踪事已陈。",
        "dynasty": "宋",
        "collection_info": null
    },
    {
        "title": "郴江百咏 露仙观",
        "author": "阮阅",
        "content": "寂寞荒坛枕水边，长沙施药已千年。\n松间风露如前日，何事无人更得仙。",
        "dynasty": "宋",
        "collection_info": null
    },
    {
        "title": "郴江百咏 骡穴观",
        "author": "阮阅",
        "content": "朝辞湘楚暮山东，今在蓬莱第几峰。\n可笑时人空扰扰，武昌山下问骡踪。",
        "dynasty": "宋",
        "collection_info": null
    },
    {
        "title": "郴江百咏 景星观",
        "author": "阮阅",
        "content": "圣世休祥见景星，曾闻瑞日庆云生。\n羽人中夜来朝斗，透过松梢一点明。",
        "dynasty": "宋",
        "collection_info": null
    },
    {
        "title": "郴江百咏 东山",
        "author": "阮阅",
        "content": "藜杖芒鞋过水东，红裙寂寞酒樽空。\n郡人见我应相笑，不似山公与谢公。",
        "dynasty": "宋",
        "collection_info": null
    },
    {
        "title": "郴江百咏 五盖山",
        "author": "阮阅",
        "content": "五峰如盖色苍苍，隔断蛮陬与瘴乡。\n纔见山中冬有雪，郴人预说岁丰穰。",
        "dynasty": "宋",
        "collection_info": null
    },
    {
        "title": "郴江百咏 黄相山",
        "author": "阮阅",
        "content": "东带连山接五羊，西分郴水下三湘。\n路人到此休南去，岭外千峰尽瘴乡。",
        "dynasty": "宋",
        "collection_info": null
    },
    {
        "title": "郴江百咏 百丈山",
        "author": "阮阅",
        "content": "萦迂鸟道少人通，只有豺狼夜过踪。\n自衒崚嶒逾百丈，安知七十二高峰。",
        "dynasty": "宋",
        "collection_info": null
    },
    {
        "title": "郴江百咏 孤山",
        "author": "阮阅",
        "content": "瘴山蛮岭斗嵯峨，高可跻登不可磨。\n万岫千岩皆阘茸，一峰孤秀不如多。",
        "dynasty": "宋",
        "collection_info": null
    },
    {
        "title": "郴江百咏 雕玉山",
        "author": "阮阅",
        "content": "培嵝崎岖面碧霄，何曾温润似琼瑶。\n一堆顽石郴江上，纵有昆刀不可雕。",
        "dynasty": "宋",
        "collection_info": null
    },
    {
        "title": "郴江百咏 桄榔山",
        "author": "阮阅",
        "content": "休言鸟道与羊肠，鸟道羊肠不可方。\n却喜年年种麰麦，山中不用有桄榔。",
        "dynasty": "宋",
        "collection_info": null
    },
    {
        "title": "郴江百咏 马岭",
        "author": "阮阅",
        "content": "牛山日日夕阳红，鹿洞年年草色浓。\n更有当时马行处，郴人犹指旧骡踪。",
        "dynasty": "宋",
        "collection_info": null
    },
    {
        "title": "郴江百咏 话石",
        "author": "阮阅",
        "content": "人世哓哓已不根，更堪顽石亦纷纷。\n何如缄口藏长舌，道路如今已厌闻。",
        "dynasty": "宋",
        "collection_info": null
    },
    {
        "title": "郴江百咏 白鹿岩",
        "author": "阮阅",
        "content": "风驭云轩鹤羽轻，野麋常此望霓旌。\n当时岩下藏身处，依旧春来草自生。",
        "dynasty": "宋",
        "collection_info": null
    },
    {
        "title": "郴江百咏 坦山岩",
        "author": "阮阅",
        "content": "空山夜雨鬼神愁，怪石层崖虎豹忧。\n鸟道不通车马到，只供衲子羽人游。",
        "dynasty": "宋",
        "collection_info": null
    },
    {
        "title": "郴江百咏 兜率岩",
        "author": "阮阅",
        "content": "泉如铅汞流丹竈，石似珊瑚出海涛。\n不会当时融结意，区区虽巧亦何劳。",
        "dynasty": "宋",
        "collection_info": null
    },
    {
        "title": "郴江百咏 王履岩",
        "author": "阮阅",
        "content": "勾践因何渡楚川，苍苍双石卧寒烟。\n当时纵使为淫巧，片石安能作履穿。",
        "dynasty": "宋",
        "collection_info": null
    },
    {
        "title": "郴江百咏 郴江口",
        "author": "阮阅",
        "content": "扁舟斗转急如飞，对此令人忆退之。\n不但郴江有佳句，叉鱼祷雨尽留诗。",
        "dynasty": "宋",
        "collection_info": null
    },
    {
        "title": "郴江百咏 灵湫",
        "author": "阮阅",
        "content": "老蛟力斗死池中，山下流泉暗谷通。\n风雨年年常十五，休将涓滴强邀功。",
        "dynasty": "宋",
        "collection_info": null
    },
    {
        "title": "郴江百咏 中洲",
        "author": "阮阅",
        "content": "捲地江流绕古城，参天乔木一洲横。\n年年秋雨无情甚，沙嘴纔高又压平。",
        "dynasty": "宋",
        "collection_info": null
    },
    {
        "title": "郴江百咏 崇德河",
        "author": "阮阅",
        "content": "楚俗声音误最多，近来方证桂门讹。\n分明流向郴人道，此水今名崇德河。",
        "dynasty": "宋",
        "collection_info": null
    },
    {
        "title": "郴江百咏 怨溪",
        "author": "阮阅",
        "content": "溅溅溪水石磷磷，两岸山花野草春。\n流去前滩何处问，不知当日怨何人。",
        "dynasty": "宋",
        "collection_info": null
    },
    {
        "title": "郴江百咏 千秋水",
        "author": "阮阅",
        "content": "不求至道不修真，一穴涓涓岂有神。\n王锡苏耽已仙去，未应皆是酌泉人。",
        "dynasty": "宋",
        "collection_info": null
    },
    {
        "title": "郴江百咏 潮井",
        "author": "阮阅",
        "content": "朔月盈亏已可疑，随泉上下更难知。\n钱塘江在吴山外，谁见来时与落时。",
        "dynasty": "宋",
        "collection_info": null
    },
    {
        "title": "郴江百咏 浪井",
        "author": "阮阅",
        "content": "可畏人情与世途，险如波浪起江湖。\n岂知荆楚山川地，坎井泓泉无处无。",
        "dynasty": "宋",
        "collection_info": null
    },
    {
        "title": "郴江百咏 橘井",
        "author": "阮阅",
        "content": "苏仙旧隠已藤萝，橘井空来岁月多。\n摘叶汲泉皆朽骨，郡人犹说愈沉疴。",
        "dynasty": "宋",
        "collection_info": null
    },
    {
        "title": "郴江百咏 愈泉",
        "author": "阮阅",
        "content": "未载人间肘后书，此名直恐是相诬。\n古人诗病知多少，试问从来疗得无。",
        "dynasty": "宋",
        "collection_info": null
    },
    {
        "title": "郴江百咏 圆泉",
        "author": "阮阅",
        "content": "清冽渊渊一窦圆，每来尝为试茶煎。\n又新水鉴全然误，第作人间十八泉。",
        "dynasty": "宋",
        "collection_info": null
    },
    {
        "title": "郴江百咏 温泉",
        "author": "阮阅",
        "content": "谁将炎热换清凉，可使澄泓作沸扬。\n从赐骊山妃子沐，人间处处重温汤。",
        "dynasty": "宋",
        "collection_info": null
    },
    {
        "title": "郴江百咏 香泉",
        "author": "阮阅",
        "content": "僧舍灵源静不流，只供斋钵与茶瓯。\n直应老衲投熏陆，石罅云根久未收。",
        "dynasty": "宋",
        "collection_info": null
    },
    {
        "title": "郴江百咏 醽醁泉",
        "author": "阮阅",
        "content": "玉为麯糵石为垆，万榼千壶汲未枯。\n山下家家有醇酒，酿时皆用此泉无。",
        "dynasty": "宋",
        "collection_info": null
    },
    {
        "title": "郴江百咏 蒙泉",
        "author": "阮阅",
        "content": "流出山根无尽时，潜深不似瀑泉飞。\n此时非凈还非垢，欲洗须知是钝机。",
        "dynasty": "宋",
        "collection_info": null
    },
    {
        "title": "郴江百咏 剑泉",
        "author": "阮阅",
        "content": "太阿气在斗牛边，报惠论雠世有仙。\n黥贼东来携败铁，地灵安肯为生泉。",
        "dynasty": "宋",
        "collection_info": null
    },
    {
        "title": "郴江百咏 贪泉",
        "author": "阮阅",
        "content": "玉洁冰寒彻底清，不因汲引有亏盈。\n廉泉让水贪无异，空使时人恶此名。",
        "dynasty": "宋",
        "collection_info": null
    },
    {
        "title": "郴江百咏 寒泉",
        "author": "阮阅",
        "content": "春欲为霜夏欲冰，一山寒气逼人清。\n应知炎冷难同处，甘与汤泉各自生。",
        "dynasty": "宋",
        "collection_info": null
    },
    {
        "title": "郴江百咏 郴江",
        "author": "阮阅",
        "content": "不分涓滴溉田畴，只有重滩碍巨舟。\n险似瞿塘并赣水，岂能如鉴泻清流。",
        "dynasty": "宋",
        "collection_info": null
    },
    {
        "title": "郴江百咏 灵寿木",
        "author": "阮阅",
        "content": "聊依枯木伴寒藤，曾为当年孔傅生。\n寂寞空山穷谷裏，如今文杏又争名。",
        "dynasty": "宋",
        "collection_info": null
    },
    {
        "title": "郴江百咏 茶山寺",
        "author": "阮阅",
        "content": "莽草寒芦事不经，八峰深在乱云层。\n只因一句鹅湖谶，直至于今有此称。",
        "dynasty": "宋",
        "collection_info": null
    },
    {
        "title": "郴江百咏 会胜寺",
        "author": "阮阅",
        "content": "灵寿山前古梵宫，粥鱼斋鼓白云中。\n衲僧若会蒙泉意，竟与曹溪一径通。",
        "dynasty": "宋",
        "collection_info": null
    },
    {
        "title": "郴江百咏 香山寺",
        "author": "阮阅",
        "content": "十里城南古道场，一泓寒水翠微傍。\n幽人衲子时来汲，疑是山中草木香。",
        "dynasty": "宋",
        "collection_info": null
    },
    {
        "title": "郴江百咏 崇毅寺",
        "author": "阮阅",
        "content": "城外招提竹隠门，更无一点利名尘。\n蒲团纸帐松窗下，却有安禅藏卷人。",
        "dynasty": "宋",
        "collection_info": null
    },
    {
        "title": "郴江百咏 干明寺",
        "author": "阮阅",
        "content": "寺古僧残丈室空，我来试问老禅翁。\n直松曲棘都休道，庭下山茶为甚红。",
        "dynasty": "宋",
        "collection_info": null
    },
    {
        "title": "郴江百咏 开福寺",
        "author": "阮阅",
        "content": "郴江东畔小禅林，谁见当年地布金。\n夜磬一敲僧定出，水声东去月西沉。",
        "dynasty": "宋",
        "collection_info": null
    },
    {
        "title": "郴江百咏 开利寺",
        "author": "阮阅",
        "content": "修篁乔木水西涯，古屋颓垣达磨家。\n持钵但闻僧乞供，杜门不为客烹茶。",
        "dynasty": "宋",
        "collection_info": null
    },
    {
        "title": "郴江百咏 东山寺",
        "author": "阮阅",
        "content": "竹外长桥过水西，林中钟磬旧禅扉。\n筇迎残月僧包去，帆背斜阳客艇归。",
        "dynasty": "宋",
        "collection_info": null
    },
    {
        "title": "郴江百咏 太平寺",
        "author": "阮阅",
        "content": "石虎城西郴水边，支提突兀祖灯传。\n有人认得双岩桂，何必庭前柏子禅。",
        "dynasty": "宋",
        "collection_info": null
    },
    {
        "title": "郴江百咏 南塔寺",
        "author": "阮阅",
        "content": "江岸南峰对石城，僧房高在乱云层。\n台前天阔秋多月，塔上风微夜有灯。",
        "dynasty": "宋",
        "collection_info": null
    },
    {
        "title": "郴江百咏 妙胜寺",
        "author": "阮阅",
        "content": "谁营僧舍近西城，今与行人作短亭。\n庭下秋风花簌簌，门前春水竹青青。",
        "dynasty": "宋",
        "collection_info": null
    },
    {
        "title": "郴江百咏 永庆寺",
        "author": "阮阅",
        "content": "空庭生草路生苔，寂寂荆扉小径开。\n有客试泉方到此，须知不是为僧来。",
        "dynasty": "宋",
        "collection_info": null
    },
    {
        "title": "郴江百咏 尊胜寺",
        "author": "阮阅",
        "content": "老僧不復识丛林，只说幽栖是息心。\n可惜一溪东去水，更无轩石称登临。",
        "dynasty": "宋",
        "collection_info": null
    },
    {
        "title": "郴江百咏 白虎城",
        "author": "阮阅",
        "content": "楚人未筑上游城，千古冤声尚未平。\n雉堞已然无石虎，不知何用昔时名。",
        "dynasty": "宋",
        "collection_info": null
    },
    {
        "title": "郴江百咏 石城",
        "author": "阮阅",
        "content": "郴江淼淼接湘天，层壁重崖北水边。\n数日东风春浪恶，渔舟不是莫愁船。",
        "dynasty": "宋",
        "collection_info": null
    },
    {
        "title": "郴江百咏 苏仙祠",
        "author": "阮阅",
        "content": "羽节云旌事已空，旧庵今在最高峰。\n拂坛不见当时竹，繫马犹存旧日松。",
        "dynasty": "宋",
        "collection_info": null
    },
    {
        "title": "郴江百咏 孝妇冢",
        "author": "阮阅",
        "content": "国史班班有旧闻，欲将重说与郴人。\n教知蔡妇潸然意，可比神仙噀酒神。",
        "dynasty": "宋",
        "collection_info": null
    },
    {
        "title": "郴江百咏 久留冈",
        "author": "阮阅",
        "content": "颍人间欲问郴人，卫飒如何似寇恂。\n只恐当时遮道者，不应皆是惜留人。",
        "dynasty": "宋",
        "collection_info": null
    },
    {
        "title": "郴江百咏 刘相国书堂",
        "author": "阮阅",
        "content": "疏林翠竹水沧沧，问是刘公旧隠堂。\n但得青编有完传，故居寂寞亦何伤。",
        "dynasty": "宋",
        "collection_info": null
    },
    {
        "title": "郴江百咏 窊樽",
        "author": "阮阅",
        "content": "山中闻有酒官泉，復有窊樽在水边。\n荆楚人皆喜羣饮，见时应有口流涎。",
        "dynasty": "宋",
        "collection_info": null
    },
    {
        "title": "郴江百咏 迷桥",
        "author": "阮阅",
        "content": "林花岸柳草芊芊，山下长桥跨碧川。\n往事茫茫无问处，不知迷俗是迷仙。",
        "dynasty": "宋",
        "collection_info": null
    },
    {
        "title": "郴江百咏 桂门关",
        "author": "阮阅",
        "content": "恶名辨正可无疑，已有金华学士题。\n寄语往来荆广客，鬼门关在鬰林西。",
        "dynasty": "宋",
        "collection_info": null
    },
    {
        "title": "郴江百咏 漏天",
        "author": "阮阅",
        "content": "从古常闻有漏天，此言恐是里人传。\n山深自合常多雨，不是娲皇补未全。",
        "dynasty": "宋",
        "collection_info": null
    },
    {
        "title": "郴江百咏 飞仙桥",
        "author": "阮阅",
        "content": "柜中飞出过辽天，楼上归来又几年。\n云物已閒松已老，芝田依旧在桥边。",
        "dynasty": "宋",
        "collection_info": null
    },
    {
        "title": "郴江百咏 栖凤驿",
        "author": "阮阅",
        "content": "凤出明时欲览辉，栖桐食竹屡来仪。\n空山穷谷无丹穴，肯伴鸱鸮共一枝。",
        "dynasty": "宋",
        "collection_info": null
    },
    {
        "title": "郴江百咏 龟峰铺",
        "author": "阮阅",
        "content": "山似龟形古戍西，路人到此欲稽疑。\n刳肠钻灼犹难信，顽石何缘解有知。",
        "dynasty": "宋",
        "collection_info": null
    },
    {
        "title": "郴江百咏 蔡伦宅",
        "author": "阮阅",
        "content": "竹简韦编写六经，不知何用捣枯藤。\n自从杵臼深藏后，采楮舂桑事已更。",
        "dynasty": "宋",
        "collection_info": null
    },
    {
        "title": "郴江百咏 西湖",
        "author": "阮阅",
        "content": "岸草江花对夕阳，满船新月夜鸣榔。\n秋清菡萏红千柄，风静琉璃碧一方。",
        "dynasty": "宋",
        "collection_info": null
    },
    {
        "title": "郴江百咏 宣风道上",
        "author": "阮阅",
        "content": "马蹄西去夕阳催，浓淡寒山翠作堆。\n北雁无情怕秋热，带将寒信过江来。",
        "dynasty": "宋",
        "collection_info": null
    },
    {
        "title": "郴江百咏 题春波亭",
        "author": "阮阅",
        "content": "数叶荷衣一短藜，春波亭上倚斜晖。\n无人会得诗中画，凭尽阑干又独归。",
        "dynasty": "宋",
        "collection_info": null
    },
    {
        "title": "游紫微观",
        "author": "阮阅",
        "content": "春来犹未到金庭，桃杏离披柳已青。\n直待斜阳方兴尽，一筇独立紫微亭。",
        "dynasty": "宋",
        "collection_info": null
    },
    {
        "title": "佛惠寺",
        "author": "阮阅",
        "content": "细雨斜风入乱山，湿云堆裏见东关。\n一筇来访林间寺，杜宇数声春又还。",
        "dynasty": "宋",
        "collection_info": null
    },
    {
        "title": "濡须寺",
        "author": "阮阅",
        "content": "筇杖芒鞋上小蓬，半篙春水饱帆风。\n两关三寺山无数，藏在蒙蒙烟雨中。",
        "dynasty": "宋",
        "collection_info": null
    },
    {
        "title": "苏仙山",
        "author": "阮阅",
        "content": "一溪清泚万峰环，人过重重紫翠间。\n绿竹乔松三十里，云中犹未见苏山。",
        "dynasty": "宋",
        "collection_info": null
    },
    {
        "title": "谩成三首  其一",
        "author": "阮阅",
        "content": "蓬池旧草绿茸茸，爱酒清谈隠者风。\n纵似步兵成底事，啸台依旧夕阳中。",
        "dynasty": "宋",
        "collection_info": null
    },
    {
        "title": "谩成三首  其二",
        "author": "阮阅",
        "content": "心若金兰过耳余，春来还共客东都。\n几时却泛清河水，已约荆溪共卜居。",
        "dynasty": "宋",
        "collection_info": null
    },
    {
        "title": "谩成三首  其三",
        "author": "阮阅",
        "content": "太白仙人白玉篇，逸才清思两难全。\n如今貂尾容相续，只恐巴吟不足传。",
        "dynasty": "宋",
        "collection_info": null
    },
    {
        "title": "过算陂二首  其一",
        "author": "阮阅",
        "content": "湖上千山山外天，寒光翠色混轻烟。\n篮舆路转重回首，疑是松江在目前。",
        "dynasty": "宋",
        "collection_info": null
    },
    {
        "title": "过算陂二首  其二",
        "author": "阮阅",
        "content": "湖水随风洗岸沙，笋梢成竹荻生芽。\n不知谁唤春归去，留下子规啼晚花。",
        "dynasty": "宋",
        "collection_info": null
    },
    {
        "title": "寄郑良佐",
        "author": "阮阅",
        "content": "书生着书贪日课，文士卖文救穷饿。\n青楼歌酒属富儿，不意此名君乃荷。\n风波平地自谁始，一倡从知百人和。\n东鲁男子旧修谨，南郡诸生底逋播。\n平安敢烦街吏报，洁白长赓楚人些。\n流言不计两曾参，机上慈亲枉惊堕。\n阮舍尤须办南北，杜冠可无分小大。\n宁知宋玉笑登徒，或指宣尼作阳货。\n璧亡误使张仪去，兵利徒为少卿祸。\n违从兄食祇厚诬，偿同舍金聊引过。\n无黥可息劓可补，未信白璧青蝇涴。\n君不见吾宗孟公士所倾，亦有俗子惊人坐。",
        "dynasty": "宋",
        "collection_info": null
    },
    {
        "title": "任元受耿时举有和篇谨用韵写寄",
        "author": "阮阅",
        "content": "射策明光最上游，干霄直气接云浮。\n平生所闻任定祖，十年坚卧岩壑幽。\n胸中经济几韬略，价高连城人不酬。\n急流勇退莫予武，旁观谁为君王留。\n归来万事了无愧，罪我知我惟春秋。\n海沂之康谈笑事，分毫未展帷幄筹。\n倒屣能延吾党士，此客标置高南州。\n翰墨从容千万字，韵高不作河西讴。\n各持吾素报吾主，为公不必须孙刘。\n嗟我已衰人不数，去来乘雁双鳬鸥。",
        "dynasty": "宋",
        "collection_info": null
    },
    {
        "title": "寄徐季秉",
        "author": "阮阅",
        "content": "小窗杯酒恨匆匆，别后谁来旅梦中。\n寒食东风归去后，寻盟须过蒜山东。",
        "dynasty": "宋",
        "collection_info": null
    },
    {
        "title": "往知袁州道经末山",
        "author": "阮阅",
        "content": "斜阳骑马末山隈，淡碧晴空雁字回。\n一片愁怀似黄叶，晚风吹送九峰来。",
        "dynasty": "宋",
        "collection_info": null
    },
    {
        "title": "无讼堂",
        "author": "阮阅",
        "content": "欲为袁人弭谤声，因将无讼榜堂名。\n他时茇舍棠休剪，近日环扉草已生。\n自是索瘢求大察，却疑束矢听难明。\n要知本乐农桑处，请看东郊壠上耕。",
        "dynasty": "宋",
        "collection_info": null
    },
    {
        "title": "高亭山",
        "author": "阮阅",
        "content": "苍苍黄叶满闲亭，门对南山数点青。\n过客不知兴废事，犹言汉县是高亭。",
        "dynasty": "宋",
        "collection_info": null
    },
    {
        "title": "游虎丘",
        "author": "阮阅",
        "content": "踏石青鞋滑，西风繫小舟。\n浅塘疏荇水，高树老籐秋。\n行柳乱余兴，衰芜铺远愁。\n萧萧晚城角，排日下林头。",
        "dynasty": "宋",
        "collection_info": null
    },
    {
        "title": "便县怀古",
        "author": "阮阅",
        "content": "兔葵燕麦撼春风，废址颓垣古县封。\n聚落已迁江上去，隔林已旧雨三峰。",
        "dynasty": "宋",
        "collection_info": null
    },
    {
        "title": "黄花渡",
        "author": "阮阅",
        "content": "晓渡黄花溪水湍，鸣榔身在小沙滩。\n盘斜曲踏畬田去，露下星稀霜月寒。",
        "dynasty": "宋",
        "collection_info": null
    },
    {
        "title": "湘东驿至萍乡",
        "author": "阮阅",
        "content": "萍乡路与醴陵通，溪上长亭草木中。\n行尽江南有山处，门前隔水是湘东。",
        "dynasty": "宋",
        "collection_info": null
    },
    {
        "title": "萍乡绝句",
        "author": "阮阅",
        "content": "春尽江南归已迟，湘南风雨度花时。\n无因剪取湘江色，携看江屏画竹枝。",
        "dynasty": "宋",
        "collection_info": null
    },
    {
        "title": "分宜绝句",
        "author": "阮阅",
        "content": "扶疏碧树想吾庐，近隔清江几舍余。\n少听光风吹剩水，未妨萧寺曝新书。",
        "dynasty": "宋",
        "collection_info": null
    },
    {
        "title": "万载县",
        "author": "阮阅",
        "content": "门横路断竹为篱，雪色漫漫瓦屋稀。\n黄领青腰墟市罢，尽沽红酒夕阳归。",
        "dynasty": "宋",
        "collection_info": null
    },
    {
        "title": "至上高邑",
        "author": "阮阅",
        "content": "上蔡人归古县封，蜀江依旧水流东。\n末山云散庵犹在，敖岭丹成井已空。",
        "dynasty": "宋",
        "collection_info": null
    },
    {
        "title": "晓发上高",
        "author": "阮阅",
        "content": "城外斜溪踏水过，不沿危磴却扪萝。\n明朝又入宜春去，想近湖湘山更多。",
        "dynasty": "宋",
        "collection_info": null
    },
    {
        "title": "宿路口驿",
        "author": "阮阅",
        "content": "孤猿啼处宿山村，读尽离骚自掩门。\n寓意偶成长短句，半窗灯火月黄昏。",
        "dynasty": "宋",
        "collection_info": null
    },
    {
        "title": "禅慧寺",
        "author": "阮阅",
        "content": "老僧搘竹面如灰，门闭寒云冷不开。\n车马纷纷多少客，端知不是爱山来。",
        "dynasty": "宋",
        "collection_info": null
    },
    {
        "title": "九峰",
        "author": "阮阅",
        "content": "九峰深处是禅关，依旧居人说了然。\n一句本来男女话，当时应为灌溪传。",
        "dynasty": "宋",
        "collection_info": null
    },
    {
        "title": "过萍乡",
        "author": "阮阅",
        "content": "悠悠休问渡江萍，山人毛人丹已成。\n路入潇湘向西去，暮云寒日下孤城。",
        "dynasty": "宋",
        "collection_info": null
    },
    {
        "title": "题宣风驿",
        "author": "阮阅",
        "content": "浅浅泸潇水，粼粼碧玉光。\n马蹄飞电疾，突过板桥霜。",
        "dynasty": "宋",
        "collection_info": null
    },
    {
        "title": "句  其一",
        "author": "阮阅",
        "content": "无水不如三峡险，有山皆似七闽深。",
        "dynasty": "宋",
        "collection_info": null
    },
    {
        "title": "句  其二",
        "author": "阮阅",
        "content": "万壑深连郴水出，千山高拥石门开。",
        "dynasty": "宋",
        "collection_info": null
    },
    {
        "title": "题马上元所藏赵墨隠画渊明四诗",
        "author": "吴可",
        "content": "我不识赵子，见此便得之。\n谈笑出丘壑，粲然备四时。\n似闻月旦评，气压渊明诗。\n马卿宰白下，惯作烟云嬉。\n归来九衢尘，旧好不少移。\n慇懃着怀袖，亦足慰梦思。\n我本家北阜，一官老京师。\n颇怀月下松，披图觅幽姿。\n正恐林间鹤，怨我归无期。\n那知此心在，衡宇终栖迟。\n谁怜阿堵中，几有一斛泥。\n愿分溪上山，供我笏拄颐。",
        "dynasty": "宋",
        "collection_info": null
    },
    {
        "title": "吴秀才出示孙尚书诗求鄙作",
        "author": "吴可",
        "content": "往时家分宁，风俗喜追随。\n挽留杯酒间，往往醉如泥。\n比年舍临汝，闭关无相知。\n牢落三週星，淹泊一水湄。\n人事即渐熟，邻曲不復疑。\n闻有长者客，清谈颇忘疲。\n宗盟晚相遇，佳此野鹤姿。\n过我忽长鸣，倾倒胸中奇。\n借问所从来，半世游京师。\n羣贤共文字，声名冠当时。\n自得固有余，足能攀桂枝。\n上以荣北堂，下以光衰迟。\n故山未暇往，旧游不足思。\n墙东或可隠，便拟营茅茨。\n奇怀傲南窗，幽花撷东篱。\n是亦差可乐，去此将何为。\n恨未识胥邓，论交尚差池。\n不妨气类求，相与慰渴饥。\n同姓纷在眼，邈然弃如遗。\n此道已浇薄，君乃敦笃之。\n何当美盛德，老矣徒嗟咨。\n黄奶厄兵火，荒唐废文辞。\n毛子素偃蹇，岂復能发挥。\n谁为国士重，自有尚书诗。",
        "dynasty": "宋",
        "collection_info": null
    },
    {
        "title": "题质龟轩",
        "author": "吴可",
        "content": "清江料事错，来作刳肠翁。\n不知几许灵，堕此朽骨中。\n时出纵横文，随意侮儿童。\n谁识轩中人，本自无吉凶。\n平生不惊俗，要与众客同。\n人言可为鉴，试卜来年丰。",
        "dynasty": "宋",
        "collection_info": null
    },
    {
        "title": "岩斋",
        "author": "吴可",
        "content": "谁知望云眼，犯此没马尘。\n故山招不归，定为猿鹤嗔。\n煌煌帝王州，喜有东山人。\n频来云雾斋，阅公碧璘珣。\n要偿风月债，痛吟岩壑春。\n贤哉万卷藏，膏馥余八珍。\n空肠借一饱，已觉笑语新。\n肯学解颐公，凿壁恼四邻。\n大胜不求直，乐我平生真。",
        "dynasty": "宋",
        "collection_info": null
    },
    {
        "title": "筠寮",
        "author": "吴可",
        "content": "解衣一寮上，物色太窘束。\n栢禅费酬对，松官缚爵禄。\n此君真有道，虚心自岩谷。\n每以阅世人，得之定超俗。\n夜夜幽露寒，惊我庭下绿。\n独出万物表，清蟾映疏玉。\n嘉此烟雾姿，本无霜雪辱。\n朔风舞郊野，秀气压羣木。\n旧根走苔径，新梢出云屋。\n要令千亩广，会待春雨足。",
        "dynasty": "宋",
        "collection_info": null
    },
    {
        "title": "赠连楚狂",
        "author": "吴可",
        "content": "谁有画鱼癖，诗社寻楚狂。\n真成戏新荷，径欲穿垂杨。\n余生堕辙中，恍然得濠梁。\n寓兴亦差乐，江湖庶相忘。",
        "dynasty": "宋",
        "collection_info": null
    },
    {
        "title": "舟中即事",
        "author": "吴可",
        "content": "四顾彭蠡湖，独知庐阜尊。\n迭嶂遍围绕，拱立犹儿孙。\n扶筇望瀑布，玉虹走祇园。\n回步寻虚亭，余流潄瑶琨。\n三峡夸幽险，下有万雷喧。\n龙渊神物家，孰敢窥清浑。\n归来有余思，妙音传梦魂。\n易舟大孤傍，山川出笼樊。\n生平数佳士，欢然笑语温。\n殊乡爱远客，一见如弟昆。\n直有卜邻意，便拟营柴门。\n惜别屡往还，遗酒盈瓶盆。\n回首幽居云，忽作聚墨昏。\n冈峦互起伏，时为烟雾吞。\n遥知急雨来，坐看风水奔。\n浮家若漂泊，且繫古柳根。\n晚来喜新霁，遥岑淡余痕。\n岸花自妩媚，始怪秋色繁。\n近沙羣鹭惊，炯如积雪翻。\n林间问茅屋，欲与渔父言。\n想像翠霭中，疑有桃花源。\n津子请息肩，买醉溪上村。\n我亦睡篷底，辗转吟东屯。\n痛彼日月远，念此骨肉存。\n谁能致薪粲，庶几度寒暄。\n避秦岂本志，多病不復论。",
        "dynasty": "宋",
        "collection_info": null
    },
    {
        "title": "送李四清",
        "author": "吴可",
        "content": "连侯爱画鱼，李侯爱画山。\n诗情动幽怀，摹写不少閒。\n骚雅移丹青，妙寄云水间。\n翻然欲登涉，试寻芷与兰。\n我不一音解，早年便挂冠。\n养拙颓檐下，任真亦足欢。\n敌骑践江浙，少长奔荆蛮。\n却行虎狼区，益知行路难。\n乱来战未息，老去食转艰。\n前年治南亩，颇喜人牛安。\n力耕日以广，心事日以宽。\n行当遂野性，策杖寻江干。\n云深几茅屋，柳映一柴关。\n扁舟鸣拨剌，危亭秀孱颜。\n安得两玉人，邻曲相追攀。\n真赏会心处，应当谢毫端。\n长哦洗兵马，随意罗杯盘。\n伯雅要倾倒，莫厌数往还。\n愿如三径松，余生同岁寒。",
        "dynasty": "宋",
        "collection_info": null
    },
    {
        "title": "送王观",
        "author": "吴可",
        "content": "文正活国手，颇恨见不及。\n宦游识其孙，想像高冠岌。\n岂但为交承，自是贤友执。\n尤思谈性命，微到鬼神泣。\n吾曹饮沧海，百川羹一吸。\n失却大官味，卷舌舐泥汁。\n因依既云久，临别百忧集。\n去去好护持，雨荷终不湿。",
        "dynasty": "宋",
        "collection_info": null
    },
    {
        "title": "避地桂杨山门招友人晚饮",
        "author": "吴可",
        "content": "荒城住行李，故人亦淹留。\n稍迁墟丘间，爱此石泉幽。\n长夏晴復雨，风气如清秋。\n开樽茅茨下，焉能消百忧。\n客怀滞荆楚，念之成白头。\n今宵理归梦，一棹随风流。",
        "dynasty": "宋",
        "collection_info": null
    },
    {
        "title": "过许醉吟痛饮月下戏书",
        "author": "吴可",
        "content": "尘埃没我马，掉鞅吟公诗。\n诗中有江山，不觉在京师。\n下马自叩门，来寻元紫芝。\n欲扫名利心，笑挹丘壑姿。\n东檐坐无毡，北风吹酒巵。\n蟹螯互劝酬，坠车两不辞。\n听公击节吟，悲壮亦自奇。\n看公醉山倒，了不遣客归。\n客归意亦好，月色到处随。\n诗成月下写，淡墨任倾欹。\n平生不知韵，兴来聊续之。\n词达语更正，识者未必嗤。",
        "dynasty": "宋",
        "collection_info": null
    },
    {
        "title": "探梅",
        "author": "吴可",
        "content": "探春逼残岁，幽香度寒原。\n欲看枝横水，会待月挂村。\n谁怜槁木中，妙有春风根。\n孤芳自一丘，不受烟雾昏。\n饱霜分疏瘦，下笑浪蕊繁。\n喜无蜂蝶知，那与桃李言。\n要当碧云暮，殷勤赋离魂。",
        "dynasty": "宋",
        "collection_info": null
    },
    {
        "title": "泰定斋诗",
        "author": "吴可",
        "content": "寂然数椽下，独耀一宇内。\n脱落山水因，妙出仁智外。\n君看鑑中事，作止本无碍。\n年来识坐忘，唯余照心在。",
        "dynasty": "宋",
        "collection_info": null
    },
    {
        "title": "安静斋诗",
        "author": "吴可",
        "content": "归来便閒适，松桧自俦侣。\n扶疏媚虚堂，初无一禽语。\n长哦柴桑诗，妙香吐云缕。\n平生壑源好，莲瓯发新乳。\n痛洗朝来忙，得意乃如许。\n轮蹄不到门，幽壁挂犀麈。\n笑拂维摩床，西窗睡秋雨。",
        "dynasty": "宋",
        "collection_info": null
    },
    {
        "title": "失题",
        "author": "吴可",
        "content": "热官恼狂士，冰山倚严冬。\n此计定不长，会作须臾空。\n先生踏金门，大节孝与忠。\n能事不挂口，处之如无功。\n高隠百僚上，妙有渊明风。\n东垣着岩岫，南荣着桧松。\n疏窗澹山影，云雾穿玲珑。\n澄流粲锦石，一练摇青红。\n笑携玉色醪，酌彼千石钟。\n良时饮文字，此兴与谁同。\n为君指佳处，不落捷径中。\n从来论丘壑，风味过庾公。",
        "dynasty": "宋",
        "collection_info": null
    },
    {
        "title": "秘古堂诗",
        "author": "吴可",
        "content": "羣儿只解秘金玉，百岁作痴空润屋。\n君家胜味渠不知，掉头归来北窗读。\n插架整整三万籤，谁何有书真不然。\n是中文字到蝌蚪，补亡应得由庚篇。\n异锦千囊更妙好，中有玉奁藏小草。\n不烦脱帽苦挥毫，漫说惊蛇杂飞鸟。\n摩挲鼎彝自笑语，碧晕堆花久瘗土。\n悬知百好堕儿戏，此物一出吞万古。\n客来错恶初不解，把玩慇懃定为怪。\n我知此老极不浅，规模正欲超三代。",
        "dynasty": "宋",
        "collection_info": null
    },
    {
        "title": "题翘翠轩诗",
        "author": "吴可",
        "content": "老木拔云苍翠起，新篁挟雨枝叶美。\n下有数峰莓苔寒，先生俯仰一笑喜。\n乘兴把书坐秋风，超然吐论飞长虹。\n客星忽去璧月上，陶陶醉卧玻璃中。",
        "dynasty": "宋",
        "collection_info": null
    },
    {
        "title": "李氏娱书斋",
        "author": "吴可",
        "content": "李侯平生无他好，眼中黄卷常自娱。\n明窗危坐对贤圣，鼓吹不可一日无。\n欣然会意便忘食，心醉何止勤三余。\n几年携家避盗寇，尚得戏綵乘潘舆。\n摄官江外有何好，阔步日边真良图。\n试求假直亦不恶，他年不减行秘书。",
        "dynasty": "宋",
        "collection_info": null
    },
    {
        "title": "故人来自舂陵出示初寮翰墨感时怀旧辄为长句",
        "author": "吴可",
        "content": "先生视草白玉堂，文章一出自名世。\n分光莲烛真为荣，拭吐龙巾何足拟。\n艮岑夜召趋神霄，怜我婆娑百僚底。\n紫禁欢传拜左辖，漫刺走贺城南第。\n羸僮瘦马堂阶下，叹我粗官殊少味。\n惊闻一麾出燕山，旆旌遽下云汉间。\n睿思官曹方顾宠，笑我翻然归挂冠。\n金兵南来郡国破，二圣北狩天步艰。\n黎元鼎沸死乡土，士夫云扰奔荆蛮。\n一人尝胆固不易，诸将束胸今何难。\n朝来喜见舂陵客，问讯先生多翰墨。\n怀古伤时初不忘，回首长安泪横臆。\n君不见虎踞龙盘气象雄，王者都此成大功。\n遥知庙堂有高论，似闻天跸移江东。\n几年中兴要贤俊，颇怀仲父安东晋。",
        "dynasty": "宋",
        "collection_info": null
    },
    {
        "title": "醉乡诗",
        "author": "吴可",
        "content": "饮中境界妙四海，楚屈未知风俗淳。\n陶然席地已忘载，夜缚瓮下初不嗔。\n逃禅駡坐本真率，时一中之眇万物。\n纵兵端欲捲愁城，乐贤未始忘欢伯。\n佳处风光殊可人，好德悬知必有邻。\n黄花解劝张季鹰，俗妇那识刘伯伦。\n世间万物败人意，不如常作箇中计。",
        "dynasty": "宋",
        "collection_info": null
    },
    {
        "title": "山居见梅",
        "author": "吴可",
        "content": "孤吟梅花望神京，浇愁恨无双玉瓶。\n上林顾影一坐倾，高楼忍作昭华声。\n避兵南州老云壑，风味依然殊不恶。\n岁暮浑无驿使来，一笑天涯共流落。\n行寻岭头路几许，欲买幽园叹贫窭。\n清客那知日边事，独坐茅茨对烟雨。",
        "dynasty": "宋",
        "collection_info": null
    },
    {
        "title": "夜闻警",
        "author": "吴可",
        "content": "几年官军破郡邑，远客孤村谁脱急。\n卧听邻鸡三鼓鸣，流言敌骑一宵及。\n抱衾携幼强趋走，复岭重山且深入。\n为闻北人畏和暖，安得如今便惊蛰。\n长秋南奔苦岚瘴，翠华连巡犯卑湿。\n顾我飘零岂足念，注目寒江忘久立。",
        "dynasty": "宋",
        "collection_info": null
    },
    {
        "title": "即事",
        "author": "吴可",
        "content": "劲敌谋应大，春来势转雄。\n烽烟惊北阙，鼙鼓战东风。\n雪舞愁云外，花飞泪眼中。\n翠华行乐处，戈甲照寒空。",
        "dynasty": "宋",
        "collection_info": null
    },
    {
        "title": "寄李道夫",
        "author": "吴可",
        "content": "乱后时通问，飘流尚此身。\n干戈伤白髮，桃李自青春。\n故国田畴远，殊方盗贼频。\n知君怀老伴，诗酒慰情亲。",
        "dynasty": "宋",
        "collection_info": null
    },
    {
        "title": "游清凉寺",
        "author": "吴可",
        "content": "延步石城坞，迢迢去兴长。\n野田耕晚雪，寒树倚斜阳。\n载酒追狂客，论才得漫郎。\n无因遂高蹈，时復借山房。",
        "dynasty": "宋",
        "collection_info": null
    },
    {
        "title": "养竹",
        "author": "吴可",
        "content": "渭川分一种，亲植隠岩东。\n有实终来凤，无心自化龙。\n疏阴留夜月，清韵起秋风。\n待养鳌竿就，沧溟作钓翁。",
        "dynasty": "宋",
        "collection_info": null
    },
    {
        "title": "登临川城",
        "author": "吴可",
        "content": "时危伤去国，岁晚强登城。\n过雁书难问，穷途泪欲倾。\n江湖归客梦，梅柳故园情。\n倚杖空凝竚，行藏竟不成。",
        "dynasty": "宋",
        "collection_info": null
    },
    {
        "title": "怀归",
        "author": "吴可",
        "content": "久客江湖远，频年道路艰。\n干戈侵海内，猿鹤老山间。\n地僻林泉古，云深日月閒。\n余生犹转徙，清梦遶柴关。",
        "dynasty": "宋",
        "collection_info": null
    },
    {
        "title": "次韵曾中父登临川郡楼书事",
        "author": "吴可",
        "content": "戈甲何为盛，田园已就荒。\n仅能移北阜，未暇隠东墙。\n寂寞交亲远，漂零道路长。\n归心随断雁，离思感垂杨。\n避寇湘江外，依刘汝水傍。\n闾阎嗟偪仄，登眺喜宽凉。\n远岫谁能屐，寒溪竟欲航。\n冰盘悲玉井，风簟爱筠床。\n地尽妖氛气，春余草木光。\n宝熏烟雾细，仙茗笑谈香。\n接武青云路，论文绿野堂。\n虎皮空自悦，猿臂定谁攘。\n取友真多益，求田苦未臧。\n撑肠披锦绣，潄石饱膏肓。\n隠逸追元亮，风骚近子昂。\n栖鸦啼古堞，幽槛倚斜阳。\n离乱知谁健，行藏只自伤。\n旧巢看燕燕，今雨任浪浪。\n道胜依鹙子，才高叹夜郎。\n五峰兴不浅，星汉拟文章。",
        "dynasty": "宋",
        "collection_info": null
    },
    {
        "title": "友人惠笋豉",
        "author": "吴可",
        "content": "野税那知笋豉香，伊蒲淡泊喜初尝。\n自怜老去能忘肉，谁谓朝来已彻姜。\n脍玉有名污浄供，蒪丝无味诳枯肠。\n此君苗裔风流在，三韭何须学庾郎。",
        "dynasty": "宋",
        "collection_info": null
    },
    {
        "title": "谢友人约居横林",
        "author": "吴可",
        "content": "远烦招隠费长吟，缓急方知故旧心。\n怀土若为家直渎，避喧真欲客横林。\n人材何敢追连璧，气类聊能拟断金。\n卜筑要须孤绝处，落花流水恐相寻。",
        "dynasty": "宋",
        "collection_info": null
    },
    {
        "title": "春雪后寄范长民",
        "author": "吴可",
        "content": "回首长安泪满衣，东风如旧鬓成丝。\n扶持衰病元无术，感叹飘零漫有诗。\n那信梦魂随北雁，忍看霜雪满南枝。\n幽居只合从公等，自笑年来见事迟。",
        "dynasty": "宋",
        "collection_info": null
    },
    {
        "title": "呈秦楚材",
        "author": "吴可",
        "content": "倒指烟尘岁月深，引杯看剑漫悲吟。\n平生自叹雕虫手，末路空惭舐犊心。\n剩喜星郎上云汉，苦怜鹤髮避山林。\n君家伯仲真廊庙，痛为中兴惜寸阴。",
        "dynasty": "宋",
        "collection_info": null
    },
    {
        "title": "和人闻笛",
        "author": "吴可",
        "content": "邻笛声哀不自安，转移宫调几多般。\n梦回飞蝶三千里，月照高楼十二栏。\n别鹤唳长秋露重，老龙吟苦夜潭寒。\n清愁一晌知何限，待启菱花向晓看。",
        "dynasty": "宋",
        "collection_info": null
    },
    {
        "title": "簇翠亭",
        "author": "吴可",
        "content": "此老作亭苍翠间，定知胸次有东山。\n朝阳破雾烘林影，醉袖扶花绕髻鬟。\n露警丹哥传妙响，云眠碧友自清閒。\n欲专一壑从来事，回首尘埃亦厚颜。",
        "dynasty": "宋",
        "collection_info": null
    },
    {
        "title": "庐山香林访赵德麟",
        "author": "吴可",
        "content": "舣舟星渚得幽寻，问讯先生隠翠岑。\n欲礼光明依浄社，便随气类老香林。\n貂金且换陶潜醉，囊锦聊追白傅吟。\n坡客飘零有公在，与谁挥泪说知音。",
        "dynasty": "宋",
        "collection_info": null
    },
    {
        "title": "探梅",
        "author": "吴可",
        "content": "柳未摇金草未芽，寻幽逸兴属诗家。\n不辞山下五六里，为爱枝头三四花。\n喷月清香犹吝惜，印溪疏影恣横斜。\n固应羞涩怯寒峭，结子成阴已有涯。",
        "dynasty": "宋",
        "collection_info": null
    },
    {
        "title": "送李秀才为道士",
        "author": "吴可",
        "content": "圣泽朝来浄世缘，不教仙骨堕儒门。\n金龟换酒当年客，白鹿昇天后世孙。\n泉石招君友猿鹤，利名怜我醉朝昏。\n麻衣笑着掉头去，何处抱琴追绮园。",
        "dynasty": "宋",
        "collection_info": null
    },
    {
        "title": "豫章道中",
        "author": "吴可",
        "content": "仆已疲劳马已颓，忍能日日犯风埃。\n前山断处后山出，旧雨晴时新雨来。\n梅子有情沿路熟，麦花无数及时开。\n一春客裏消磨尽，举眼豫章安在哉。",
        "dynasty": "宋",
        "collection_info": null
    },
    {
        "title": "九日",
        "author": "吴可",
        "content": "佳节初回苦未凉，疏林高下半青黄。\n佩茱颇喜人犹健，采菊还怜蝶尚狂。\n不惜登山聊举句，欲因戏马漫擎苍。\n笑欹醉帽归来晚，稍觉幽庭月似霜。",
        "dynasty": "宋",
        "collection_info": null
    },
    {
        "title": "次韵黄簿九日",
        "author": "吴可",
        "content": "客裏登高意若何，笑扶藜杖兴还多。\n叶金委地谁能布，山剑横天不受磨。\n随遇可无挥翰手，感时空有断肠歌。\n尚怜把菊烟尘外，自镜衰容半欲酡。",
        "dynasty": "宋",
        "collection_info": null
    },
    {
        "title": "寄米元晖",
        "author": "吴可",
        "content": "田庐寂寂近塘坳，仕路纷纷久绝交。\n多病未能从五柳，避喧端欲老三茅。\n白云那忍閒归岫，紫燕空惭漫累巢。\n闻道金坛有仙隠，梦回清月堕林梢。",
        "dynasty": "宋",
        "collection_info": null
    },
    {
        "title": "野步",
        "author": "吴可",
        "content": "密竹藏啼鸟，荒村起白烟。\n人行秋色裏，家在夕阳边。",
        "dynasty": "宋",
        "collection_info": null
    },
    {
        "title": "夜坐",
        "author": "吴可",
        "content": "索索风摇幕，亭亭月过墙。\n晴雷推粉磨，夜雨压槽床。",
        "dynasty": "宋",
        "collection_info": null
    },
    {
        "title": "春霁",
        "author": "吴可",
        "content": "南国春光一半归，杏花零落雨霏微。\n新晴院宇寒犹在，晓絮欺风不肯飞。",
        "dynasty": "宋",
        "collection_info": null
    },
    {
        "title": "春晚  其一",
        "author": "吴可",
        "content": "门外绿杨啼乳鸦，弄黄梅子压枝斜。\n残书读罢无功课，遶径来寻未落花。",
        "dynasty": "宋",
        "collection_info": null
    },
    {
        "title": "春晚  其二",
        "author": "吴可",
        "content": "蜂儿撷蕊趁花心，燕子衔泥掠柳阴。\n处处浸秧黄乍吐，护田肥水半篙深。",
        "dynasty": "宋",
        "collection_info": null
    },
    {
        "title": "踏青",
        "author": "吴可",
        "content": "幽居懒慢养余生，强为春风处处行。\n藉草弄花终少味，寻山爱竹尚多情。",
        "dynasty": "宋",
        "collection_info": null
    },
    {
        "title": "过巢邑",
        "author": "吴可",
        "content": "竹杖芒鞋蹋短蓬，没篙春水饱帆风。\n两关三寺山无数，尽在蒙蒙烟雨中。",
        "dynasty": "宋",
        "collection_info": null
    },
    {
        "title": "村居",
        "author": "吴可",
        "content": "凿井耕田仅万家，农夫农妇毕丝麻。\n夜来得雨陂塘足，村北村南罢踏车。",
        "dynasty": "宋",
        "collection_info": null
    },
    {
        "title": "荒陂",
        "author": "吴可",
        "content": "荒陂终日水车鸣，村北村南共一声。\n掠面轻风吹小雨，鄙夫诗向此时成。",
        "dynasty": "宋",
        "collection_info": null
    },
    {
        "title": "松",
        "author": "吴可",
        "content": "秋色何妨陪露菊，岁寒真欲友霜筠。\n只应涧底桃花笑，苦爱微官不避秦。",
        "dynasty": "宋",
        "collection_info": null
    },
    {
        "title": "晚步",
        "author": "吴可",
        "content": "野树疏疏透夕阳，归鸦零乱不成行。\n春风可是閒来往，时送江梅一阵香。",
        "dynasty": "宋",
        "collection_info": null
    },
    {
        "title": "书却暑图后",
        "author": "吴可",
        "content": "冰柱雪车谁復作，矾头凌面未能摹。\n北窗挥汗浑无奈，漫借君家却暑图。",
        "dynasty": "宋",
        "collection_info": null
    },
    {
        "title": "偶赠陈居士",
        "author": "吴可",
        "content": "楚酒困人三日醉，园花着雨百般红。\n凭谁画出陈居士，亭角寻诗满袖风。",
        "dynasty": "宋",
        "collection_info": null
    },
    {
        "title": "村巷诗",
        "author": "吴可",
        "content": "村巷深深桑柘烟，园林寂静落花天。\n柴门有客忙相揖，摇手低声蚕大眠。",
        "dynasty": "宋",
        "collection_info": null
    },
    {
        "title": "田家女",
        "author": "吴可",
        "content": "两两垂髫窈窕娘，含羞无语莳青秧。\n翻思贵室千金女，笑倚红楼抹晓粧。",
        "dynasty": "宋",
        "collection_info": null
    },
    {
        "title": "初凉",
        "author": "吴可",
        "content": "初凉宜夜透衣罗，时见流星度绛河。\n渐觉露漙金掌重，梧桐影外月明多。",
        "dynasty": "宋",
        "collection_info": null
    },
    {
        "title": "小醉",
        "author": "吴可",
        "content": "小醉初醒过竹村，数家残雪拥篱根。\n风前有恨梅千点，溪上无人月一痕。",
        "dynasty": "宋",
        "collection_info": null
    },
    {
        "title": "病酒",
        "author": "吴可",
        "content": "无聊病酒对残春，帘幕重重更掩门。\n恶雨斜风花落尽，小楼人下欲黄昏。",
        "dynasty": "宋",
        "collection_info": null
    },
    {
        "title": "戏作冷语",
        "author": "吴可",
        "content": "□□□□□□□，□□□□□□□。\n□□□□思如冬，露下紫薇花影中。\n长哦白雪明光宫，众泉涌此万卷胸。",
        "dynasty": "宋",
        "collection_info": null
    },
    {
        "title": "次韵刘元举子规",
        "author": "吴可",
        "content": "蜀魄悲鸣楚国春，试凭清些与招魂。\n柔肠欲断云横岭，幽梦初回月挂村。\n客舍花光随野水，故园柳色负柴门。\n饱闻锦里无穷乐，早晚归来访子孙。",
        "dynasty": "宋",
        "collection_info": null
    },
    {
        "title": "赠戴彦衡",
        "author": "吴可",
        "content": "病来谩喜折钗股，老去尚怀双脊龙。\n他日扁舟会乘兴，摩挲圭璧小从容。",
        "dynasty": "宋",
        "collection_info": null
    },
    {
        "title": "学诗  其一",
        "author": "吴可",
        "content": "学诗浑似学参禅，竹榻蒲团不计年。\n直待自家都了得，等閒拈出便超然。",
        "dynasty": "宋",
        "collection_info": null
    },
    {
        "title": "学诗  其二",
        "author": "吴可",
        "content": "学诗浑似学参禅，头上安头不足传。\n跳出少陵窠臼外，丈夫志气本衝天。",
        "dynasty": "宋",
        "collection_info": null
    },
    {
        "title": "学诗  其三",
        "author": "吴可",
        "content": "学诗浑似学参禅，自古圆成有几联。\n春草池塘一句子，惊天动地至今传。",
        "dynasty": "宋",
        "collection_info": null
    },
    {
        "title": "句",
        "author": "吴可",
        "content": "寿宁闲锁翰林春，月明空照琼花影。",
        "dynasty": "宋",
        "collection_info": null
    },
    {
        "title": "君家诚易知曲",
        "author": "张耒",
        "content": "君家诚易知，易知独难忘。\n西风墙头吹叶黄，虫丝当户理秋光。\n翠屏碧簟生朝凉，床头蟋蟀见焚香。\n鲛绡缬，双凤凰，上元绿鬓遮耳珰。\n来车去马官道旁，碧云传情何处郎，相望玉树啼寒螀。",
        "dynasty": "宋",
        "collection_info": null
    },
    {
        "title": "于湖曲",
        "author": "张耒",
        "content": "武昌云旗蔽天赤，夜筑于湖洗锋镝。\n巴滇騄骏风作蹄，去如灭没来不嘶。\n日围万里缠孤壁，虏气如霜已潜释。\n蛇矛贱士识天颜，玉帐髯奴落妖魄。\n君不见铜驼陌上尘沙起，胡骑春来饮瀍水。\n浮江天马是龙儿，蹙踏扬州开帝里。\n王气高悬五百秋，弄兵老濞空白头。\n石城战骨卧秋草，更欲君王分上流。",
        "dynasty": "宋",
        "collection_info": null
    },
    {
        "title": "襄阳曲",
        "author": "张耒",
        "content": "西津折苇鸣策策，蟾蜍光入芙蓉白。\n山头不雨贾船稀，日日门前江水窄。\n将欲烜赫招行人，旋起丹楼照长陌。\n银屏深蔽玉笙閒，自擘新橙饮北客。\n倏离暂合心未果，泪莹双眸为谁堕。",
        "dynasty": "宋",
        "collection_info": null
    },
    {
        "title": "寄衣曲",
        "author": "张耒",
        "content": "秋风西来入庭树，攀条正念征人苦。\n空窗自织不敢任，鸣机愁寂如鸣艣。\n练成欲裁新丝香，抱持含愁叔姑堂。\n别来不见衣觉窄，试比小郎身更长。",
        "dynasty": "宋",
        "collection_info": null
    },
    {
        "title": "江南曲",
        "author": "张耒",
        "content": "江蒲芽白江水绿，江头花开自幽淑。\n人家晨炊欲熟时，旋去网鱼惟所欲。\n往来送租只用船，未省泥沙曾污足。\n有钱买酒醉邻畔，终日数口常在目。\n不学长安贵公卿，每念离心寄朱毂。\n朝游岩廊暮海岛，谴人未归身自到。",
        "dynasty": "宋",
        "collection_info": null
    },
    {
        "title": "怨曲二首  其一",
        "author": "张耒",
        "content": "白首南朝女，愁听异域歌。\n收兵颉利国，饮马胡卢河。\n毳布腥羶久，穹庐岁月多。\n雕窠城上宿，吹笛泪滂沱。",
        "dynasty": "宋",
        "collection_info": null
    },
    {
        "title": "怨曲二首  其二",
        "author": "张耒",
        "content": "祖席驻征桡，开帆復信潮。\n隔筵桃叶泣，吹管杏花飘。\n船去鸥飞阁，人归鹿上桥。\n别离惆怅泪，江鹭宿红蕉。",
        "dynasty": "宋",
        "collection_info": null
    },
    {
        "title": "寿阳歌",
        "author": "张耒",
        "content": "寿阳楼前淮水碧，寿阳美女如脂白。\n李郎青鬓照青衫，曾在花前作狂客。\n伯劳睡重花枝晚，时许蜻蜓一偷眼。\n欢娱虽少恨已多，纤手红笺挥翠管。\n淮阳归来春已暮，夜夜梦魂淮上去。\n欲歌旧曲只添愁，画得双蛾不能语。\n有客南来从寿春，众人笑问动精神。\n自从柳别章台后，攀折风光知几人。\n已伴春衫辞侧帽，不怕娇啼随意笑。\n嗟君耿耿独相思，须信多情是年少。",
        "dynasty": "宋",
        "collection_info": null
    },
    {
        "title": "劳歌",
        "author": "张耒",
        "content": "暑天三月元无雨，云头不合惟飞土。\n深堂无人午睡余，欲动身先汗如雨。\n忽怜长街负重民，筋骸长彀十石弩。\n半衲遮背是生涯，以力受金饱儿女。\n人家牛马繫高木，惟恐牛躯犯炎酷。\n天工作民良久艰，谁知不如牛马福。",
        "dynasty": "宋",
        "collection_info": null
    },
    {
        "title": "春雨谣",
        "author": "张耒",
        "content": "晚云欲着树，中夜一犂雨。\n老农呼子孙，力作莫辞苦。\n风吹润土如炊香，烹鸡为黍饷南冈。\n我知圣人在明堂，元年已是丰年祥。",
        "dynasty": "宋",
        "collection_info": null
    },
    {
        "title": "少年行三首  其一",
        "author": "张耒",
        "content": "骍弓鹊角苍雕羽，金错旗竿画貔虎。\n长驱直踏老上庭，手拔干将斩狂虏。\n归来解甲见天子，金印悬腰封万户。\n自为大汉上将军，高揖羣公佐明主。",
        "dynasty": "宋",
        "collection_info": null
    },
    {
        "title": "少年行三首  其二",
        "author": "张耒",
        "content": "人生岂合长贫贱，师事黄公曾习战。\n英雄天子伐匈奴，初拜将军二十余。\n黄尘昼飞羽如插，身射单于碎弓甲。\n从来书生轻武夫，坐遣挥毫写勋业。",
        "dynasty": "宋",
        "collection_info": null
    },
    {
        "title": "少年行三首  其三",
        "author": "张耒",
        "content": "少年卖珠登主门，主家千金惜一身。\n绿鞴请罪见天子，尚得君王呼主人。\n斗鸡走马长安道，豪杰驱来奉谈笑。\n汉庭碌碌公与侯，畏祸忧诛先白头。",
        "dynasty": "宋",
        "collection_info": null
    },
    {
        "title": "谪官黄州至南顿驿同李从圣叔侄小饮",
        "author": "张耒",
        "content": "共饭何草草，客来从远道。\n倾壶得残酒，聊以开怀抱。\n年将半百两鬓华，谪官憔悴来天涯。\n神理可冯吾道在，不应长遣路人嗟。",
        "dynasty": "宋",
        "collection_info": null
    },
    {
        "title": "代赠",
        "author": "张耒",
        "content": "洞房飞香作春雾，仙人劝酒香中语。\n明眸第二紫云娘，莺学歌声柳如舞。\n蹙眉长歌澧有兰，银鈎请君春草篇。\n繁弦高张烛烧夜，玉壶未尽参在天。\n春泥雪消淮上路，东风浪头惊客艣。\n恼公旧事几梦魂，过眼相逢一风雨。\n黄流清洛上天汉，吴山洞庭藏水府。\n谩题诗句寄归舟，江口风狂那得渡。",
        "dynasty": "宋",
        "collection_info": null
    },
    {
        "title": "代嘲",
        "author": "张耒",
        "content": "过作抛人去，非真我独知。\n如何立不定，却有独来时。",
        "dynasty": "宋",
        "collection_info": null
    },
    {
        "title": "牧牛儿",
        "author": "张耒",
        "content": "牧牛儿，远陂牧。\n远陂牧牛芳草绿，儿怒掉鞭牛不触。\n涧边古柳南风清，麦深蔽日野田平。\n乌犍砺角逐春行，老牸卧噍饥不鸣。\n犊儿跳梁没草去，隔林应母时一声。\n老翁念儿自携饷，出门先上冈头望。\n日斜风雨湿蓑衣，拍手唱歌寻伴归。\n远村放牧风日薄，近村牧牛泥水恶。\n珠玑燕赵儿不知，儿生但知牛背乐。",
        "dynasty": "宋",
        "collection_info": null
    },
    {
        "title": "赠人三首次韵道卿  其一",
        "author": "张耒",
        "content": "未必蝤蛴如素领，故应新月学蛾眉。\n引成密约因言笑，试得真情是别离。\n罇酒且倾寒琥珀，泪妆更看薄臙脂。\n北城月落乌啼后，便是孤舟肠断时。",
        "dynasty": "宋",
        "collection_info": null
    },
    {
        "title": "赠人三首次韵道卿  其二",
        "author": "张耒",
        "content": "醉裏纷纷散别筵，醒来客枕一灯前。\n黄茅野岸三更月，春水长亭十里船。\n一点泪凭谁寄与，十年香在恨依然。\n空疑窗外梅花发，珠箔青楼若箇边。",
        "dynasty": "宋",
        "collection_info": null
    },
    {
        "title": "赠人三首次韵道卿  其三",
        "author": "张耒",
        "content": "可是相逢意便深，为郎巧笑不须金。\n门前一尺春风髻，窗外三更夜雨衾。\n别燕从教灯见泪，夜窗惟有月知心。\n东西芳草浑相似，欲望高城何处寻。",
        "dynasty": "宋",
        "collection_info": null
    },
    {
        "title": "采莲子",
        "author": "张耒",
        "content": "菡萏香莲十顷陂，小姑贪戏采莲池。\n晚来弄水船头湿，更脱新裙裹鸭儿。",
        "dynasty": "宋",
        "collection_info": null
    },
    {
        "title": "倚声制曲三首  其一",
        "author": "张耒",
        "content": "春丝惹恨鬓云垂，媚态愁容半在眉。\n早是思深难语别，可堪肌瘦不胜衣。\n眼前有恨景尤速，门外无情车载脂。\n自笑不如天上月，尊前犹有见郎时。",
        "dynasty": "宋",
        "collection_info": null
    },
    {
        "title": "倚声制曲三首  其二",
        "author": "张耒",
        "content": "不恨因缘不恨天，强持牙板向罇前。\n阳关一曲动山月，别泪千行盈酒船。\n薄命有情今已矣，傍人无意亦凄然。\n愿君学取梁间燕，秋去春来到妾边。",
        "dynasty": "宋",
        "collection_info": null
    },
    {
        "title": "倚声制曲三首  其三",
        "author": "张耒",
        "content": "山未高兮水不深，此情此意薄千金。\n今朝酒伴双垂泪，明夜灯前独拥衾。\n玉筯异时空见迹，麈犀千里亦通心。\n桃源路绝无人到，应许刘郎再访寻。",
        "dynasty": "宋",
        "collection_info": null
    },
    {
        "title": "刘壮舆是是堂歌",
        "author": "张耒",
        "content": "读堂中之书兮，以致子之眠。\n饮堂中之酒兮，以休子之言。\n是非杂然于子之耳兮，付庭中之嘆蚓，与夫木上之鸣蝉。\n庶几养生而保和兮，穷子之年。",
        "dynasty": "宋",
        "collection_info": null
    },
    {
        "title": "独处愁",
        "author": "张耒",
        "content": "高高花飞惊愁颜，珠帘昼锁春风閒。\n少年金鞍照秦地，玉巵双覆尘埃间。\n花间蝴蝶双飞舞，感触深心心更苦。\n昨夜阴云数尺许，连宵变作西窗雨。",
        "dynasty": "宋",
        "collection_info": null
    },
    {
        "title": "远别离",
        "author": "张耒",
        "content": "远别离，明当入蜀去。\n酒酣日落客心惊，起与仆夫先议路。\n引车在庭牛在槽，桐枝袅袅秋风豪。\n别情惆怅气不下，酒觞翻污麒麟袍。\n缓缓清歌慰幽独，不惜更长更烧烛。\n赠君髮上古搔头，莫易此心如此玉。\n平生每笑花飞片，东家吹落西家怨。\n但得归时似别时，相知何必长相见。",
        "dynasty": "宋",
        "collection_info": null
    },
    {
        "title": "行路难",
        "author": "张耒",
        "content": "人生动与衣食关，百年役役谁为閒。\n四时睡足鞍马上，去岁钱塘今长安。\n车愁羊肠夜险折，船畏人鲊晨惊湍。\n九州一身恨自惜，使我颜色常鲜欢。\n天地一气成万象，融即是江结是山。\n再愿洪垆泻融结，万世更无行路难。",
        "dynasty": "宋",
        "collection_info": null
    },
    {
        "title": "白纻词二首效鲍照  其一",
        "author": "张耒",
        "content": "摇轻裾，曳长袖，为楚舞，千万寿。\n新词白纻声按旧。\n朔风捲地来峥嵘，燕雁避霜饥不鸣。\n高堂酒多华灯明。",
        "dynasty": "宋",
        "collection_info": null
    },
    {
        "title": "白纻词二首效鲍照  其二",
        "author": "张耒",
        "content": "回纤腰，出素手，髻堕鬓倾钗欲溜，为君歌舞君饮酒。\n岁云暮矣七泽空，汤汤汉沔天北风。\n玉壶之酒乐未终。",
        "dynasty": "宋",
        "collection_info": null
    },
    {
        "title": "七夕歌",
        "author": "张耒",
        "content": "人间一叶梧桐飘，蓐收行秋回斗杓。\n神官召集役灵鹊，直渡银河云作桥。\n河东美人天帝子，机杼年年劳玉指。\n纤成云雾紫星衣，辛苦无欢容不理。\n帝怜独居无与娱，河西嫁与牵牛夫。\n自从嫁得废织纴，绿鬓云鬟朝暮梳。\n贪欢不归天帝怒，谪归却理来时路。\n但令一岁一相见，七月七日桥边渡。\n别长会少知奈何，却悔从来欢爱多。\n匆匆万事说不尽，烛龙已驾随羲和。\n河边灵官催晓发，令严不管轻离别。\n空将泪作雨滂沱，泪痕有尽愁无歇。\n我言织女君莫叹，天地无穷会相见。\n犹胜姮娥不嫁人，夜夜孤眠广寒殿。",
        "dynasty": "宋",
        "collection_info": null
    },
    {
        "title": "琉璃瓶歌赠晁二",
        "author": "张耒",
        "content": "火维荒茫地轴倾，下有积水潜鲲鲸。\n鰲身翻澜山为崩，金乌下啄狞龙腾。\n狂鬚奇鬣万族朋，巨神日月双手擎。\n夸娥愁思乌戢翎，老鱼战死风雨腥。\n长彗下扫千里惊，浅洲一席块为城。\n蛮儿夷女奇弁缨。\n大舶映天日百程，怒帆吼风战飞鹏。\n舟中之人怪眉睛，兽肌鸟舌髻翘撑。\n万金明珠络如绳，白衣夜明非缟缯。\n以有易无百货倾，室中开橐光出楹。\n非石非玉色绀青，昆吾宝铁雕春冰。\n表裏洞彻中虚明，宛然而深是为瓶。\n补陀真人一铢衣，攀膝燕坐花雨飞。\n兜罗宝手亲挈携，杨枝取露救渴饥。\n海师跪请颡有胝，番禺宝市无光辉。\n流传人间入吾手，包以百袭吴绵厚。\n择人而归今子授。\n烂然光辉子文章，清明无垢君肺肠。\n比君之德君勿忘，与君同升白玉堂。",
        "dynasty": "宋",
        "collection_info": null
    },
    {
        "title": "九江千岁龟歌赠无咎",
        "author": "张耒",
        "content": "灵龟千年口不食，以背负床饮其息。\n吾家两龟岂徒不食亦不息，寿与万古无终极。\n济南晁君博物天地通，夜窥牛斗颇似晋司空。\n指我两龟有名字，大龟为九江，小龟号千岁。\n老龙洞庭怒，荡覆尧九州。\n禹咄嗟，水平流。\n九江无波拍天浮，中有大灵背如丘。\n南风吹楚泽，莲叶清欲秀。\n有物中作巢，一寸立介胄。\n霞衣仙人鬓如霜，饮以南极之光芒。\n丹颅老客不相见，飞渡东海巢扶桑。\n迩来蟠桃枝，有子大如缶。\n浮游轻于鸟，江海一回首。\n青珊瑚柱碧瑶宫，水仙焚香吹作风。\n朝戏莲叶西，暮游莲花东。\n秋风莲子熟，归去清江国。\n小千岁，大九江，我久不见之，向君案前双。\n我谓晁君二物有似我与子，国有守龟吾子是。\n灿然天下之宝器，黄金之縢紫瑶匮。\n天王端冕史再拜，一逆二从定大事。\n我身百无用，颇似千岁潜深渊。\n不愿人间贮金藉玉享富贵，但愿寄身江上一叶之秋莲。\n万物才不才，用舍不任天。\n寄声问晁君，然不然。",
        "dynasty": "宋",
        "collection_info": null
    },
    {
        "title": "大雪歌",
        "author": "张耒",
        "content": "老农占田得吉卜，一夜北风雪漫屋。\n屋压欲折君勿悲，陇头新麦一尺泥。\n泥深麦牢风莫吹，明年作餠大如箕。\n野人食饱官事少，莫畏瑟缩寒侵肌。\n高堂晨兴何所为，门无马迹人更稀。\n珠楼玉阁互飞动，坐见贫屋生光辉。\n无功及物惭受禄，丰穰幸頼天与之。\n弃粮遗粒待鸡犬，吾羹何得长烹藜。",
        "dynasty": "宋",
        "collection_info": null
    },
    {
        "title": "孙彦古画风雨山水歌",
        "author": "张耒",
        "content": "山深岩高石壁青，白日忽变天晦冥。\n黑风驱云走不停，惊电疾雨来如倾。\n山前雨点大如手，山下水涌危槎横。\n崩崖古树老有灵，吼怒直与风云争。\n枝披叶偃斗不怯，万窍却欲藏雷霆。\n鞭馿疾驱者谁子，石路崄涩馿凌兢。\n目迷心慑愈不及，来憩树下如寒蝇。\n苍茫直与鬼神接，恍惚不保龙蛇惊。\n平居此乐忽入眼，孙家古图纔可辨。\n奈何一幅一尺余，欲夺天地之奇变。\n我心爱之良有以，昔苦山行亲遇此。\n一生两足不下堂，输尔朱家贵公子。",
        "dynasty": "宋",
        "collection_info": null
    },
    {
        "title": "岁暮歌",
        "author": "张耒",
        "content": "北风卷雪送暮冬，重云如山争塞空。\n百年老树吼欲折，塌翼不见南飞鸿。\n堂下幽姿亦可悦，点缀小树花玲珑。\n老人重裘不能暖，永夜惟守深炉红。\n啾啾寒雀飞不起，饥啄冻土藏枯丛。\n青春欲回水官怒，摧拉未使阳和通。\n天时平分各司一，兴废谁得专其雄。\n杜门解辔聊有待，行看马脚春泥融。",
        "dynasty": "宋",
        "collection_info": null
    },
    {
        "title": "光山谣",
        "author": "张耒",
        "content": "舣舟淮南望新息，天遣清淮限南北。\n崎岖细路入光山，野色苍凉秋日白。\n八月穫稻田无水，蚱蜢羣飞稻干死。\n危桥绝涧闻水声，喧喧汲水争瓶罂。\n昏昏落日衔远山，鸟啼车辙未得閒。\n县公吴生我世旧，为我烹羊酤斗酒。\n灯前醉饱纷就眠，五更开门星满天。\n长年他乡心惘然，远途辛勤难具言。",
        "dynasty": "宋",
        "collection_info": null
    },
    {
        "title": "用刘梦得三题  其一",
        "author": "张耒",
        "content": "春向晚，斜日在高楼。\n幽花愁脉脉，轻絮去悠悠。\n冉冉三更雨，萧萧通夜愁。",
        "dynasty": "宋",
        "collection_info": null
    },
    {
        "title": "用刘梦得三题  其二",
        "author": "张耒",
        "content": "春已暮，把酒送春归。\n花落鸣禽散，草长游客稀。\n去年堂上燕，故故傍人飞。",
        "dynasty": "宋",
        "collection_info": null
    },
    {
        "title": "用刘梦得三题  其三",
        "author": "张耒",
        "content": "春竟去，白髮感生平。\n流水去不断，夕阳犹有情。\n旧时桃李月，悄悄向人明。",
        "dynasty": "宋",
        "collection_info": null
    },
    {
        "title": "年年歌",
        "author": "张耒",
        "content": "年年西风白露天，烂醉村酿秋池原。\n今年杜门不復出，为爱我庭风日宽。\n东西相望两丛竹，正色森森立青玉。\n朝烟暮雨恣陵夺，翠凤文章终鬰鬰。\n石榴新栽果不实，下有萧条冒霜菊。\n人情虽欲荐我酒，物意岂愿赢君菊。\n东栏黄葵色贵丽，气压满栏香扑蔌。\n月桂凄凉何足数，蛛网挂虫窘如束。\n安能卒岁不改芳，正自荣枯随众木。\n陶陶吾意方有在，琐琐眼前安足录。\n朝来默坐有佳思，病去身轻如脱梏。\n从来北客望江南，何用登楼伤远目。",
        "dynasty": "宋",
        "collection_info": null
    },
    {
        "title": "鹎鵊词",
        "author": "张耒",
        "content": "树头玄衣郎，神爽声復清。\n睡先万目觉，起对残月星。\n悯世耽睡昏，体秽神不灵。\n招使离衽席，啼呼每丁宁。\n幽人最怜汝，未旦起坐听。\n荒山多嘉树，春尽故园情。",
        "dynasty": "宋",
        "collection_info": null
    },
    {
        "title": "围棋歌戏江瞻道兼呈蔡秘校",
        "author": "张耒",
        "content": "蔡子围棋非我敌，我谨事之如大国。\n主盟召会不敢辞，近忽凭陵有骄色。\n邹人战鲁固非宜，于越入吴谁可测。\n愿君勿以大自骄，知小深谋战须克。\n区区江子似邾娄，我如强鲁端能役。\n凌兢螳臂屡见拒，我但怜子心难得。\n近来措置尤小狞，何异穿窬时有获。\n可怜痴将不知兵，请视吾旗岂冥北。\n饥鱼贪饵不知鈎，口虽暂美身遭食。\n虽然吾亦守疆埸，防患犹须谨蟊贼。\n上攀蔡子虽已辽，晋楚周旋终有日。\n下观江子行逾远，我进骎骎未知极。\n嗟予自谓敢忘谦，事有真诚难掩抑。\n为君聊发一笑端，欲开吾棋视斯檄。",
        "dynasty": "宋",
        "collection_info": null
    },
    {
        "title": "周氏行",
        "author": "张耒",
        "content": "亭亭美人舟上立，周氏女儿年二十。\n少时嫁得刺船郎，郎身如墨妾如霜。\n嫁后妍媸谁復比，泪痕不及人前洗。\n天寒守舵雨中立，风顺张帆夜深起。\n百般辛苦心不惜，妾意私悲鑑中色。\n不如江上两鹭鸶，飞去飞来一双白。\n长淮杳杳接天浮，八月捣衣南国秋。\n谩说鲤鱼能託信，祇应明月见人愁。\n淮边少年知妾名，船头致酒邀妾倾。\n贼儿恶少谩调笑，妾意视尔鸿毛轻。\n白衫乌帽谁家子，妾一见之心欲死。\n人间会合亦偶然，滩下求船忽相值。\n郎情何似似春风，霭霭吹人心自融。\n河中逢潬还成阻，潮到蓬山信不通。\n百里同船不同枕，妾梦郎时郎正寝。\n山头月落郎起归，沙边潮满妾船移。\n郎似飞鸿不可留，妾如斜日水东流。\n鸿飞水去两不顾，千古万古情悠悠。\n情悠悠兮何处问，倒泻长淮洗难尽。\n祇应化成淮上云，往来供作淮边恨。",
        "dynasty": "宋",
        "collection_info": null
    },
    {
        "title": "啄木词",
        "author": "张耒",
        "content": "红锦长绦当背垂，紫檀槽稳横朱丝。\n美人亭亭面如雪，纤手当弦金桿拨。\n弹成丁丁啄木声，春林蔽日春昼晴。\n徘徊深枝穿翠叶，玉喙劳时还暂歇。\n深园断岭人不知，中有槎枒风雨枝。\n蠹多虫老饱可乐，山静花深终日啄。\n雄雌相求飞且鸣，高枝砺嘴枝有声。\n无功忍使饥肠饱，有意却教枯树青。\n疾弹如歌细如语，曲欲终时情更驻。\n一声穿树忽惊飞，叶动枝摇不知处。",
        "dynasty": "宋",
        "collection_info": null
    },
    {
        "title": "瓦器易石鼓文歌",
        "author": "张耒",
        "content": "周纲既季宣王作，提剑挥呵天地廓。\n朝来吉日差我马，夜视云汉忧民瘼。\n桓桓方召执弓钺，蔼蔼申韩赐圭爵。\n北驱猃狁走豺狼，南伐淮夷斩鲸鳄。\n明堂车马走争先，清庙笙镛尸载乐。\n岐阳大猎纪功伐，石鼓岩岩万夫凿。\n千年兵火变朝市，后世纸笔传冥漠。\n迹荒事远贵者寡，叹惜风霜日摧剥。\n君诚嗜古更过我，易以瓦器尤奇卓。\n满盘苍玉列我前，制古形奇异雕琢。\n羲黄已亡巧僞起，采椽土木消纯朴。\n何为获此上古器，经历万古遭搜掠。\n寥寥墨翟骨已朽，尚有遗风传隠约。\n又疑晏子矫齐俗，陶土抟泥从俭薄。\n或云古者宗庙器，斥弃金玉先诚确。\n是时此物参鼎俎，蒉桴土鼓诚为乐。\n呜呼二物信奇绝，頼有吾徒与提握。\n不然乌瓦与荒碑，坐见尘埃就零落。",
        "dynasty": "宋",
        "collection_info": null
    },
    {
        "title": "片雪歌",
        "author": "张耒",
        "content": "瑶池一片孤飞雪，风急身轻飞不歇。\n谁将翠袖遮得归，十斛明珠换与谁。\n金龟贵客迎将去，玉作辎軿载尘雾。\n人间不解桃李心，独与琵琶自相语。\n主人白头情不亲，朱楼夜锁梨花春。\n愿同花落寄流水，飘出朱门随路尘。\n长恐此生空已矣，从此失身轻薄子。\n人生但乐两知心，谁是琼瑶孰泥滓。\n莺惊中弹花辞树，蝶散蜂惊春日暮。\n风光不断流水长，不知片雪今何处。",
        "dynasty": "宋",
        "collection_info": null
    },
    {
        "title": "梁父吟",
        "author": "张耒",
        "content": "豪俊昔未遇，白日无光辉。\n隆中卧龙客，长啸视羣儿。\n九州英雄争着鞭，黄星午夜照中原。\n君看慷慨有心者，乃是山东高帝孙。\n老瞒赤壁抱马走，紫髯江左空回首。\n世上男儿能几人，眼看袁吕真何有。\n永安受诏堪垂涕，手挈庸儿是天意。\n渭上空张復汉旗，蜀民已哭归师至。\n堂堂八阵竟何为，长安不见汉官仪。\n邓艾老翁夸至计，谯周鼠子辨兴衰。\n梁父吟，君听取，击节高歌为君舞。\n躬耕贫贱志功名，功名入手亡中路。\n逢时儿女各称雄，运去英雄非历数。\n梁父吟，悲復悲。\n古今人事半如此，所以达士观如遗。\n庞公可是无心者，何事鹿门招不归。",
        "dynasty": "宋",
        "collection_info": null
    },
    {
        "title": "度关山",
        "author": "张耒",
        "content": "度关山，意悠哉，秦关路险行车摧。\n秋云沉沉天未晓，关吏正眠关未开。\n孟尝逃秦畏秦逐，一日归齐未为速。\n重扉当道可奈何，搔首苍茫空驻毂。\n主君无言客无计，仰看天星俯相视。\n风鸣木响心自惊，咄嗟谩养三千士。\n下客趋前敢献诚，为君试效晨鸡鸣。\n引声未绝羣鸡应，轧轧重门俄彻扃。\n马嘶人语车轮转，斗柄斜横夜初半。\n奔风捷足欲何追，虎口脱身非素愿。\n孟尝好士竟何为，纔得鸡鸣狗盗儿。\n可怜当日慇懃意，辍食分衣竟为谁。",
        "dynasty": "宋",
        "collection_info": null
    },
    {
        "title": "天马歌",
        "author": "张耒",
        "content": "风霆冥冥日月蔽，帝遣真龙下人世。\n降精神马育天驹，足蹑奔风动千里。\n萧条寄产大宛城，我非尔乘徒尔生。\n小羌杂种漫羁绁，枥上秋风时一鸣。\n万里名闻汉天子，内府铸金求騄駬。\n将军受诏玉关开，灵旗西指宛王死。\n天马出城天驷惊，塞沙飒飒边风生。\n执驱校尉再拜驭，护羌使者清途迎。\n骐驎殿下瞻天表，天质龙姿自相照。\n翠蕤黄屋两逦迤，玉镫金鞍相炫耀。\n东游封祀被和銮，甲子北来巡朔边。\n展才自觉逢时乐，致远不知行路难。\n物生从类如有神，地无远近终相亲。\n君不见莘野磻溪耕钓叟，一朝吐气佐明君。",
        "dynasty": "宋",
        "collection_info": null
    },
    {
        "title": "江南曲",
        "author": "张耒",
        "content": "平湖碧玉烟波阔，芰荷风起秋香发。\n采莲女儿红粉新，舟中笑语隔烟闻。\n高繫红裙袖双卷，不惜浮萍沾皓腕。\n争先采得隠船篷，多少相欺互相问。\n吴儿荡桨来何事，手指荷花示深意。\n郎指莲房妾折丝，莲不到头丝不止。\n月上潮平四散归，舟轻楫短去如飞。\n断肠脉脉两无语，寄情流水传相思。",
        "dynasty": "宋",
        "collection_info": null
    },
    {
        "title": "笼鹰词",
        "author": "张耒",
        "content": "八月穫黍霜野空，苍鹰羽齐初出笼。\n剑翎鈎爪目如电，利吻新淬龙泉锋。\n少年臂尔平郊去，草动人呼跃寒兔。\n竦身下击霹雳忙，毛逐奔风血濡距。\n尔能搏兔不能食，未饱中肠行復击。\n主人厌兔尔尚饥，一生不快为人役。\n蒿间黄雀鸣啾啾，饥啄野粟心无求。\n赋形虽小技能薄，不受羁縻得自由。",
        "dynasty": "宋",
        "collection_info": null
    },
    {
        "title": "拳毛驹歌",
        "author": "张耒",
        "content": "北窗扫壁陈图书，杀气凛凛生坐隅。\n谁将尺素画骏马，云是文皇昔日拳毛驹。\n龙颅虎脊视天地，若灭若没三万里。\n皇天产此谁得之，虬鬚十八真天子。\n擒王灭窦如尘埃，英气贯日天为开。\n黄金甲光照天地，大白羽箭驰风雷。\n真龙在厩万马疾，下视四海皆驽骀。\n榛棘昭陵一抔土，柏城六马莓苔古。\n呜呼骏马已埃尘，虽有燕昭难再睹。",
        "dynasty": "宋",
        "collection_info": null
    },
    {
        "title": "寒鸦词",
        "author": "张耒",
        "content": "寒鸦来时九月天，黄梁萧萧人刈田。\n啼声清哀晚纷泊，迭和羣音和且乐。\n朋飞聚噪动百千，颈腹如霜双翅玄。\n风高日落田中至，部队崩腾钲鼓沸。\n高林古道榆柳郊，落叶晴霜荆棘地。\n志士朝闻感岁华，田家候尔知寒事。\n壠头雪消牛挽犁，荡漾春风吹尔归。\n投寒避暖竟何事，长伴燕鸿南北飞。\n我滞穷城未知返，为尔年年悲岁晚。\n扁舟东下会有期，明年见尔长淮岸。",
        "dynasty": "宋",
        "collection_info": null
    },
    {
        "title": "寒食歌",
        "author": "张耒",
        "content": "东风芳草长，寒食春茫茫。\n人家掩门去，鸡犬自相将。\n原头簇簇柳与花，行人往来长叹嗟。\n旧坟新冢累累是，裂钱浇酒何人家。\n桑上鸣鸠唤山雨，雨脚萧萧山日暮。\n归来门巷正春寒，花底残红落无数。\n北里悲啼夜未休，清弦脆管起南楼。\n古今歌笑何时尽，芳草白杨春復秋。\n去年巧笑秋韆女，今年嫁作东家妇。\n綵绳画柱似当年，只有朱颜不如故。\n百人学仙无一成，麻姑不见但闻名。\n万斛春醪须痛饮，江边渔父笑人醒。",
        "dynasty": "宋",
        "collection_info": null
    },
    {
        "title": "飞萤词",
        "author": "张耒",
        "content": "碧梧含风夏夜清，林塘五月初飞萤。\n翠屏玉簟起凉思，一点秋心从此生。\n方池水深溪雨积，上下辉辉乱凝碧。\n幸因帘捲到华堂，不畏人惊照瑶席。\n汉宫千门连万户，夜夜荧煌暗中度。\n光流太液池上波，影落金盘月中露。\n银阙苍苍玉漏迟，年年为尔足愁思。\n长门怨妾不成寐，团扇美人还赋诗。\n避暑风廊人语笑，栏下扑来罗扇小。\n已投幽室自分明，更伴残星碧天晓。\n君不见连昌宫殿洛阳西，破瓦颓垣今古悲。\n荒榛腐草无人迹，只有秋来熠耀飞。",
        "dynasty": "宋",
        "collection_info": null
    },
    {
        "title": "齐安行",
        "author": "张耒",
        "content": "黄州楚国分三户，葛蔓为城当楼橹。\n江边市井数十家，城中平田无一步。\n土冈瘦竹青復黄，引水种稻官街旁。\n客樯朝集暮四散，夷言啁哳来湖湘。\n使君丽谯涂垩赭，门狭不能行两马。\n满城蛙噪乱更声，谷风谷谷黄鸦鸣。\n最愁三伏热如甑，北客十人八九病。\n百年生死向中州，千金莫作齐安游。",
        "dynasty": "宋",
        "collection_info": null
    },
    {
        "title": "一百五歌",
        "author": "张耒",
        "content": "山民岁时事莽卤，犹知拜扫一百五。\n平明士女出城闉，黄土冈前列尊俎。\n篛包粉饵蒸野蔬，富家烹羊贫荐鱼。\n日暮肩舆踏风雨，江乡人家无犊车。\n插花饮酒山边市，醉后歌声动邻里。\n南人闻歌笑相寻，北人闻歌泪满襟。",
        "dynasty": "宋",
        "collection_info": null
    },
    {
        "title": "秋风谣",
        "author": "张耒",
        "content": "秋风起，秋云高。\n连山草木如波涛，大江荡潏鱼龙逃。\n羲和奔忙日车逸，八柱倾侧恐不牢。\n柯山老人揜蓬茅，畏寒理我旧缊袍。\n粗餐在盘有浊醪，醉饱高卧从呼号。",
        "dynasty": "宋",
        "collection_info": null
    },
    {
        "title": "东皋行",
        "author": "张耒",
        "content": "秋云捲尽秋天清，东皋萧条鸡犬声。\n黄叶吟风声不平，芙蕖半落更有情。\n归来僮饥羸马疲，城头树暗乌欲栖。\n谁家朱楼人夜宿，微红一点帘间烛。",
        "dynasty": "宋",
        "collection_info": null
    },
    {
        "title": "正月词",
        "author": "张耒",
        "content": "红梢一夜樱桃雨，帘捲晓晴鸲鹆语。\n帘旌细浪滚东风，迎得春归与为主。\n玉手娇慵添绣线，栏下菖蒲近相见。\n云屏晓睡翠翘横，楼上寒时正五更。",
        "dynasty": "宋",
        "collection_info": null
    },
    {
        "title": "二月词",
        "author": "张耒",
        "content": "滚风画幕长廊静，帘下人眠初日永。\n嘤嘤不动采花蜂，夜来露重蔷薇冷。\n芳草长时寒食天，红墙低处见秋韆。\n人家无事鸡犬閒，日暮芳郊留醉眠。",
        "dynasty": "宋",
        "collection_info": null
    },
    {
        "title": "饥乌词",
        "author": "张耒",
        "content": "北风夜雨乌翅湿，低飞野畦啄遗粒。\n啄食不饱还畏人，呜呼隔陇自求羣。\n我行陈宋经大泽，田荒生茅不种麦。\n空肠待饱明年禾，鸦鸦尔饥独奈何。",
        "dynasty": "宋",
        "collection_info": null
    },
    {
        "title": "苦寒行二首  其一",
        "author": "张耒",
        "content": "淮南苦寒不可度，积雪连山风倒树。\n长淮冻绝鱼龙愁，哀鸿傍人飞不去。\n雪中寒日无暖光，六龙瑟缩不肯骧。\n老惫孤舟且復止，坚冰三尺厚于墙。",
        "dynasty": "宋",
        "collection_info": null
    },
    {
        "title": "苦寒行二首  其二",
        "author": "张耒",
        "content": "茫茫楚乡仲冬月，白屋无烟飞走绝。\n空林号风冰断枝，长淮无人冰照雪。\n冻埋钓艇不復渔，南羹未嚼淮中鱼。\n要须下擘澄湫水，剸取寒蛟烹腹腴。",
        "dynasty": "宋",
        "collection_info": null
    },
    {
        "title": "春词",
        "author": "张耒",
        "content": "宝刀裁花碎罗縠，带腊圆红黄染粟。\n枝头几日即花开，世上人情何太速。\n东风未转北风严，返挂铜鈎不上帘。\n莫怪蛾眉呵素指，层檐冰碧玉纤纤。",
        "dynasty": "宋",
        "collection_info": null
    },
    {
        "title": "宫词效王建五首  其一",
        "author": "张耒",
        "content": "夜来霜重着栏干，玉殿无尘玉甃寒。\n日日君王罢朝早，禁廷无事一冬閒。",
        "dynasty": "宋",
        "collection_info": null
    },
    {
        "title": "宫词效王建五首  其二",
        "author": "张耒",
        "content": "帘外微明烛下妆，殿门放钥待君王。\n玉阶地冷罗鞋薄，众裏偷身倚御床。",
        "dynasty": "宋",
        "collection_info": null
    },
    {
        "title": "宫词效王建五首  其三",
        "author": "张耒",
        "content": "昨夜新霜满玉阶，初冬处处火炉开。\n中官逐院传宣赐，南国诸侯进橘来。",
        "dynasty": "宋",
        "collection_info": null
    },
    {
        "title": "宫词效王建五首  其四",
        "author": "张耒",
        "content": "玉墀夜色昼昏昏，催放朝班散侍臣。\n随驾上楼同看雪，万重宫殿一时新。",
        "dynasty": "宋",
        "collection_info": null
    },
    {
        "title": "宫词效王建五首  其五",
        "author": "张耒",
        "content": "莲烛千枝夜宴迟，君王索笔写新诗。\n宫人和得争先进，偏爱宋家兄弟词。",
        "dynasty": "宋",
        "collection_info": null
    },
    {
        "title": "旱谣",
        "author": "张耒",
        "content": "七月不雨井水浑，孤城烈日风扬尘。\n楚天万里无纤云，旱气塞空日昼昏。\n土龙蜥蜴竟无神，田中水车声相闻。\n努力踏车莫厌勤，但忧水势伤禾根。\n道傍执送者何人，稻塍争水杀厥邻。\n五湖七泽水不贫，正頼老龙一屈伸。",
        "dynasty": "宋",
        "collection_info": null
    },
    {
        "title": "贻潘邠老",
        "author": "张耒",
        "content": "有屋可以读书，有竹可以忘忧。\n采庭之菊香有余，烹园之蔬甘且柔。\n贤哉二子，又復何求。\n鬼不尔责，人不尔仇。\n沽酒可饮，江鱼可羞。\n又安用列鼎食珍，佩印封侯。\n我居柯西，相隔一里，可以杖履朝往而夕游。\n必未厌我乞酰与借马，但只恐勤君赤脚与露头。\n不然将吾颜子箪食瓢饮屡空之乐，又欲翻董生清明玉杯繁露之春秋。",
        "dynasty": "宋",
        "collection_info": null
    },
    {
        "title": "醉中杂言",
        "author": "张耒",
        "content": "老人攀花復藉草，春力着人如醉倒。\n未容作计试留春，东风已与人俱老。\n东君惜春不惜花，千红万紫委泥沙。\n已教白日张锦绣，更欲平地兴云霞。\n我欲呼客无酒肉，摘花插头悲髮秃。\n安得酿酒万瓮屠千羊，花间醉饱踏春阳。",
        "dynasty": "宋",
        "collection_info": null
    },
    {
        "title": "龟山祭淮词二首 迎神",
        "author": "张耒",
        "content": "木枭枭兮苍山巅，回洑重深兮其下九渊。\n东风歌兮春水舞，庭肃肃兮神来下。\n神来下兮翠帷举，谷冥冥兮春山雨。\n雨三休兮神三燕，游云高兮见极蒲，安我舟楫兮君不怒。\n水滨之人兮苦思君，菖蒲生兮杨柳春。\n解君旗兮醉君御，聊乐一日兮莫予弃。",
        "dynasty": "宋",
        "collection_info": null
    },
    {
        "title": "龟山祭淮词二首 送神",
        "author": "张耒",
        "content": "楚巫醉兮君不留，春风起兮木兰舟。\n弭余楫兮饮君酒，君既不顾兮驾龙以出游。\n凌九江兮勒沧海，万龙舞兮百灵会。\n君孔乐兮我思君，望君故居兮其上片云。\n水沦沦兮石碌碌，空祠草长兮风雨入君屋。\n山中春兮鸟鸣悲，明月皎皎兮中夜来。",
        "dynasty": "宋",
        "collection_info": null
    },
    {
        "title": "惠别",
        "author": "张耒",
        "content": "洞箫奏兮瑶瑟御，日不足兮继以夜。\n吾宁独此湛乐兮，嘉予美之宜修。\n披浮云出明月兮，挥众星不与谋。\n既成言以命予兮，顾永予之光明。\n岂独谓不然兮，託东风以惠声。\n嗟言独何容易兮，有倾身者鬼神。\n中怀着而必见兮，卷兰舌而交信。\n予虽不执子明烛兮，光辉其舍予。\n两相审者不媒兮，予既获子于鼻息。\n舒子声以歌兮，凤凰将闻而振羽。\n结子佩而起舞兮，星斗视子而上下。\n独翩翩其不可留兮，君之居可知而不可得。\n春水涣涣兮，予独饮君河之曲。\n鸟鸣羣飞兮，其下芳草。\n柳舒舒其可揽结兮，桃李始就其膏沐。\n行者怀兮别者思，酌君酒兮寿君以不衰。\n抚君舟之悠然兮，将浩渺以浮航。\n三江震泽兮，舟师告惫而一息。\n引日星之煌煌兮，吾独望子于南极。\n想子其下兮，鼓圣涛而鞭蛟龙。\n使宓妃不敢巧笑兮，皇英敛衽而来从。\n南风之来兮，入予裾悦余心。\n独条畅而清婉兮，曰是为故人之风。",
        "dynasty": "宋",
        "collection_info": null
    },
    {
        "title": "愬魃",
        "author": "张耒",
        "content": "帝治下土兮远于民，抚御万方兮周无垠。\n物类亿千兮莽蓁蓁，出入日月兮运星辰。\n广必有容兮潜姦昏，不上愬兮帝曷闻。\n岁庚申兮斗建巳，旬逾十兮雨不施。\n秀者燋兮实者悴，麦莽莽兮不出块。\n旧谷既没兮待新以食，夺其所望兮民忧以惑。\n舍耒而兵兮夺攘剽贼，急不知虑兮求生顷刻。\n民幸帝兮诏云师，气朝升兮敛阳晖。\n孰鼓风兮震川岳，上者扬兮旁者剥。\n云虽仁兮不得施，野童童兮草木摧。\n熟扬尘兮蔽朝日，纷霏霏兮冒万物。\n昏迷蒙兮浩恍惚，瞭者瞀兮失南北。\n瘗根茎兮腐葩实，世惨错兮泽蓬㶿。\n霍霍然兮侵万室，飘雨尘兮以旦以夕。\n民曰谁为兮尸是有物，其名曰魃兮旱是司。\n恶润忌泽兮盗阳威，淫视槁木兮疾华滋，憎饱妬饫兮幸民饥。\n亢不伏兮风以助之，惨怀柔茂兮尘埃是吹。\n来炎火兮烂炜煌，驭回禄兮骖毕方。\n朱旗旐兮绛帷裳，坦无畏兮乐洋洋。\n朋疫疠兮友疾殃，徒甚剧兮党甚强。\n慢帝威兮分害戕，窃祠祷兮傲驱攘。\n民頼帝仁兮以衣以食，上帝孔昭兮愬无祸责。\n幸帝震怒兮降魃罪疾，无俾在世兮幽沉深溺。\n雷伐鼓兮电扬旗，雨卷壑兮云张帷。\n泛游泽兮湛甘滋，充槁瘠兮奋枯萎。\n禾黍茂兮蔬果肥，岁既登兮民饱嬉。\n康帝民兮恩甚思，幽斯魃兮宥无期。",
        "dynasty": "宋",
        "collection_info": null
    },
    {
        "title": "叙雨",
        "author": "张耒",
        "content": "西山之泉兮冽以清，淳注万古兮无亏盈。\n应龙蟠守兮谨防扃，有神司之兮帅羣灵。\n神君曷处兮山之穹，云郛雾阙兮都邃宫。\n腾驾逸景兮驭清风，上友仙圣兮佑帝躬。\n惟今之旱兮非神曷愬，家无余粮兮麦不庇雨。\n土飘尘扬兮迷行错步，魃威孔张兮炽莫予御。\n挹水一勺兮荐羔豚，曷求于水兮神实凭。\n土有蔬兮林有实，芼馨香兮葅芳鬰。\n神我飨兮临我堂，酌芝醑兮御椒浆。\n巫甚祇兮时甚良，哀我疾兮降我祥。\n神君仁兮念下民，抚民灾兮号帝阍。\n帝念神君兮诏雨官，叱驭六龙兮奋互飞。\n骞掣飞电兮鼓雷震，俾霈尔泽兮正无限。\n山灵川怪兮更腾奔，角毛羽鬣兮烂鳞鳞。\n前幢后旆兮玄双轮，椎轰喧呵兮翻干坤。\n神龙九鬣兮杂蛟鲲，瞠眼飞涎兮翻腭龈。\n伏潜羲和兮止星辰，一洒万里兮倾河津。\n妖风失威兮敛以奔，魃濡厥裳兮伏以蹲。\n槁苏焦泽兮息惔焚，优渥润沃兮无涯垠。\n菽麰诜诜兮奋裳绅，秋种既即兮农则勤。\n既足而止兮披雾昏，朝阳清明兮敛游尘。\n功成不居兮驾归云，空山寥寥兮夜无闻。\n灵泉幽幽兮湛奫沦，竭诚莫报兮仁哉君。",
        "dynasty": "宋",
        "collection_info": null
    },
    {
        "title": "友山",
        "author": "张耒",
        "content": "张子官于福昌，块然独居，无与为友。\n宾客不至，遗朋失旧。\n经时闭门，终日钳口。\n出无与游，居无与就。\n谁同我食，谁酌我酒。\n归守妻孥，出对厮走。\n驾言出游，田童野叟。\n气否莫交，情包不剖。\n塞聪蔽明，盘足袖手。\n披书阅简，眩目疲肘。\n厌然成痼，不可针灸。\n于是张子，涤虑除烦。\n披庭扫堂，枕手而眠。\n恍若有遇，有神降焉。\n曰我实哀汝，独无友朋。\n我有教告，子乎我听。\n凡世之人，百愚一贤。\n古昔所叹，非独今然。\n得贤与朋，善固无俪。\n贤不可得，将愚与比。\n友贤实难，幸然后值。\n不幸友愚，与无孰利。\n谄笑倾辟，韬情晦实。\n测心献计，因隙投策。\n口是腹非，面歌背泣。\n友若此者，实繁孔多。\n曷若不见，目清耳和。\n我復告子，真友之实。\n尔遵我言，友胡有竭。\n人物虽殊，可友同焉。\n赐尔以友，其名曰山。\n居汝左右，在汝北焉。\n端不汝去，澹兮绝言。\n春丽夏繁，秋疏冬瘦。\n霞雾融明，风驰雨骤。\n孤楫横奔，牢屯巧镂。\n傲岸轩昂，清华润秀。\n对食临眠，排堂入牖。\n效技汝前，虽劳不疚。\n山有佳泉，多灌尔囿。\n历石悬空，泠泠清漱。\n如闻妙音，濯烦浴垢。\n不犹愈乎，卑议庸读。\n过耳增懑，入心善烦者乎。\n山有修竹，汝园是植。\n静丽明鲜，端虚正直。\n如彼正人，扬言发色。\n微风散碧，宵月镂白。\n不犹愈乎，市儿尘颜。\n敧眉鼓吻，佞笑浮言。\n工为媚悦，善佞曲拳者乎。\n山有乔木，耸立而峙。\n端无媚姿，若对正士。\n障雨蔽暍，千人所芘。\n微飈披拂，吹奏竽籁。\n不犹愈乎，蠕蠕鼠辈。\n女黠儿娇，奴趋妾拜者乎。\n山有好鸟，清喉丽羽。\n引啸长鸣，羣呼迭语。\n夜管风弦，哀簧怨柱。\n不犹愈乎，巷歌里舞。\n促缩跳梁，颠妖淫污。\n父子不施，弃礼忘数者乎。\n如前实繁，言胡可殚。\n汝与之乐，右攀左援。\n曷为孑孑，寤寐嗟叹。\n张子再拜，受言永怀。\n解累亡忧，心通志开。\n高山岩岩，流水潺潺。\n竹茂木翘，鸟鸣琅然。\n如前夷齐，而后闵颜。\n吾何为乎，浩然其间。",
        "dynasty": "宋",
        "collection_info": null
    },
    {
        "title": "种菊",
        "author": "张耒",
        "content": "何馨香之芬敷兮，昌绿叶而紫茎。\n是其名为菊兮，爰植予之中庭。\n性清平而不躁兮，味甘爽而充烹。\n当秋露之惨凄兮，舒煌煌之华英。\n色正而丽兮，气芬以清。\n纯静秀洁兮，族茂羣荣。\n采食以时兮，天和以宁。\n颖轻窍达兮，瞳子清明。\n散败流浊兮，风宣滞行。\n仙圣所饵兮，屏除臭腥。\n久嗜不废兮，将延尔龄。\n嗟予生兮，蹇薄烦冥。\n忧饥畏寒兮，微禄以生。\n终曷归兮，山林是营。\n膏粱鼎食兮，方丈纵横。\n炙熊之蹯兮，龙醢羊羹。\n彼得有命兮，吾奚尔荣。\n惟兹佳菊兮，野实以生。\n采撷咀食兮，荐俎盈登。\n求之孔易兮，世焉莫争。\n我有久疾兮，壅塞烦昏。\n支节坚痹兮，气阏于元。\n惫不能支兮，外壅中干。\n疥癣得志兮，蛲蛔伏蟠。\n餐华秋冬兮，食叶春夏。\n集新易故兮，尔功是假。\n宁康我躯兮，骨节坚良。\n产和剔戾兮，其乐洋洋。\n反华于玄兮，易瘻以强。\n忘生绝俗兮，深潜远藏。\n骖驾云雾兮，呼吸太阳。\n招友彭咸兮，御风以翔。\n吁嗟此菊兮，吾于尔望。",
        "dynasty": "宋",
        "collection_info": null
    },
    {
        "title": "逐蛇",
        "author": "张耒",
        "content": "嗟尧之时兮大水滂，横溃四海兮包陵冈。\n荡流涌汩兮周无防，龙腾蛇奔兮嬉以狂。\n腥鳞顽鬣兮更披猖，城居穴处兮乱厥常。\n颓虫纠结兮肆害戕，陆盘渊据兮傲不臧。\n朋屯党集兮蕃以昌，穿穴噬囓兮民尽伤。\n下民既病兮帝弗康，黄熊幽殛兮羽山阳。\n乃命伯禹兮行四方，乘高趋卑兮陵復航。\n凿山疏源兮导河江，万水下走兮来洋洋。\n经画九野兮兴农桑，驱龙放蛇兮屏诸荒。\n焚山燎野兮无遗芒，野巢窟居兮保厥疆。\n敢有弗率兮断尔吭，伯益作志兮稽妖祥。\n帝虞耄勤兮黜予商，天授神禹兮夏是王。\n九牧作贡兮金鑑锽，大冶鼓铸兮腾精铓。\n岩岩九鼎峙且刚，奇形诡质兮走与翔。\n鳞毛羽倮兮兮杂短长，求情抉态兮幽微彰。\n制驭百怪兮严纪纲，兽虫人鬼兮安其乡。\n殊宫别域兮异存亡，曷为兹蛇兮宅我居。\n妖顽坚老兮傲驱除，深潜居此兮坦无虞。\n下饮我沼兮稍林株，朱眸丹舌兮玄鳞肤。\n恍惚遽速兮疑有无，居者畏避兮行者徐。\n险夺我圃兮骇我徒，盗窃祭祷兮欺羣愚。\n我咨尔蛇兮潜山而穴野，阴蟠远伏兮与人乎异舍。\n冬居夏游兮时以行，食尔之食兮朋尔朋。\n儧乱我居兮常失经，叛弃尔守兮帝有刑。\n胡昏与顽兮居以宁，自为不宁兮邀割烹。\n荒戾天理兮悖圣程，我宥尔愆兮逐尔行，亟舍故处兮遐以征。\n南山之幽兮云雾冥，草木荟蔚兮崄不平。\n尔徒实繁兮食惟尔盈，捕取不至兮居无与争。\n汝生孔遂兮寿绵尔龄，物违其常兮祸之所集。\n丰狐昼游兮冬裘以白，龟厌渊处兮吉凶是卜。\n虎不畏人兮皮包戈戟，矜险恃孽兮其终鲜克。\n我言孔昭兮语汝以理，日吉时良兮汝遄以逝。",
        "dynasty": "宋",
        "collection_info": null
    },
    {
        "title": "登高",
        "author": "张耒",
        "content": "怀不展兮居无聊，默谇语兮浩长谣。\n写我心兮登彼高，陟万仞兮扪九霄。\n命清风兮披浮云，瞰四荒兮视天垠。\n大海荡潏兮潜龙鲲，吐吞日月兮制明昏。\n醖酿元气兮函星辰，羽载四海兮芥浮坤。\n四岳列峙兮嵩中蹲，牵连脉络兮子復孙。\n草蔓木布兮升降如朋，障南蔽北兮东散西分。\n如掌列块兮盘罗豆罇，黄流中贯兮发源昆崙。\n东骛大海兮萦如缭绅，南方炎炎兮火之所宅。\n朱鸟屹峙兮丹膺绛翮，骞飞以翔兮辉煌烂赫。\n从拥万羽兮纷罗羽翼，煌煌尊严兮有斗在北。\n升降玉都兮运量帝侧，呼吸阴阳兮秉持祸福。\n真仙逍遥兮澹不可挹，西有王母兮戴胜穴居，寿历万古兮忘终泯初。\n超辽恍惚兮独与道俱，骖友日月兮羣灵走趋。\n既又左而东顾兮观大明之始生，震沸九渊兮丽天升精。\n披攘羣阴兮重幽昭明，有神司驭兮朱裳绛缨。\n呼造物以致问兮吾将考乎太初，彼天地其孰始兮日与月其代除。\n四荒漫其何极兮人胡为而中居，火何为而南宅兮水孰使其在北。\n安知东之主生兮西配刑而主杀，斗建寅而气分兮畴为四时之消息。\n世徒知其已然兮遂推类而立说，彼厥初其谁造兮孰布施而殊别。\n抑其不得不然兮或者私智之所设，将忽然而自尔兮遂已成而不可绝。\n造物为余究察兮曰此曷可以言陈而意悉，彼混沌之一气兮吾不知谁合而为一。\n忽洞达而两分兮夫亦安知其谁闢，爰升清而降浊兮水赴阴而火阳。\n东升气而敷生兮西或成而害戕，强名之曰自然兮曷足以究其必至。\n谓不得不然者愈疏兮尚安取于私智，庄周诞而妄推兮夏革愚而臆对。\n世号予曰造物兮予亦曷有所主尸，苟待予而后造兮彼造予者復谁。\n姑置之而勿校兮任万物之自成，游小智于太初兮何异夏虫之语冰。\n旷任之而勿疑兮万里会而一平，夫何造物者开予兮神飘飘而不居。\n我将赴而远游兮招神圣以为徒，腾九螭之奔轮兮追飞电而揽奔风。\n周万里于一息兮堂西极而有九区，叩玉阙之九关兮觐上帝于绛都。\n酌瑶尊之芳酒兮招赤松而友彭祖，既锡我以难老兮黜嗜慾而袭灵虚。\n爰侑我以秘药兮合千箫而吹万竽，乐吾心之洋洋兮舒五体之与与。\n降復还于我室兮聊弥日而一娱。",
        "dynasty": "宋",
        "collection_info": null
    },
    {
        "title": "和归去来词",
        "author": "张耒",
        "content": "归去来兮，行世不偶予曷归。\n其出无所为喜兮，舍去而何悲。\n眄一世之无与兮，古之人逝莫追。\n求不疚于予义兮，又奚恤余子之是非。\n彼好恶之罔极兮，或颠倒其裳衣。\n顾吾涉之已深兮，愧哲人之见微。\n吾归甚安，无所事奔。\n既守吾室，又杜吾门。\n一气孔神，于中夜存。\n纳至和于灵根兮，挹天醖于玄尊。\n既充溢于幽阙兮，亦粹然而见颜。\n往有坎而兹夷兮，昔或危而今安。\n将从化人于西域兮，面藏吏于函关。\n将以一世为刍狗兮，废与兴吾厌观。\n彼福祸之一源兮，必兹出而兹还。\n彼自以为无隙兮，何异夫石椁之宋桓。\n归去来兮，吾悲夫斯人不返兮，岂招仙圣与之游。\n昔惠我以好音，忽远去而莫求。\n予曷异于世人兮，初为哽塞而增忧。\n彼钱镈则深藏兮，盍视夫已垦之田畴。\n万古芸芸，共逝一舟。\n半夜而失，旦号其丘。\n畏达观之诮予，涕已泣而不流。\n悟荣名之取憎兮，善斯人之获休。\n已矣乎，万物之作各其时，吾独与时而去留，岂或能力而违之。\n既往莫或追，来者尚可期。\n盖雨暵之在天，岂吾稼之不耔。\n彼蜀雄之必传，作犹愧于书诗。\n嗟身屈而道伸，于斯人兮曷疑。",
        "dynasty": "宋",
        "collection_info": null
    },
    {
        "title": "哭下殇",
        "author": "张耒",
        "content": "医之不得其方耶，抑其命有短长耶。\n独尔能使吾悲若此耶，抑为父者皆爱其子耶。\n苍颅夷颡，秀眉清目。\n今其存亡，其犹有鬼也。\n使无物，则吾復何思。\n其尚有知也，则夫荒屋野寺。\n风霜雨露，食息谁汝视也。",
        "dynasty": "宋",
        "collection_info": null
    },
    {
        "title": "休日同宋遐叔诣法云遇李公择黄鲁直公择烹赐茗出高丽盘龙墨鲁直出近作数诗皆奇绝坐中怀无咎有作呈鲁直遐叔",
        "author": "张耒",
        "content": "休日不造请，出游贤友同。\n城南上人者，宴坐花雨中。\n金貌散香雾，宝铎韵天风。\n鸟语演宝相，饭香悟真空。\n尚书三二客，浄社继雷宗。\n黄子发锦囊，句有造物功。\n握中一寸煤，海外千年松。\n谁降午睡魔，赐茗屠团龙。\n晁子卧城西，咫尺不可逢。\n岂无坐中客，终觉少此公。\n归帽见新月，扑衫暮尘红。\n困眠有余想，却听寺楼钟。",
        "dynasty": "宋",
        "collection_info": null
    },
    {
        "title": "挂虎图于寝壁示秸秠",
        "author": "张耒",
        "content": "画工出幻事，缟素发原薮。\n萧萧白茅低，凛凛北风走。\n眈然老于菟，举步安不骤。\n目光炯双射，怒吻呀欲受。\n彼彪掷其旁，文彩淡初就。\n虽然窃形似，已足走百兽。\n烦君卫吾寝，振此蓬荜陋。\n坐令盗肉鼠，不敢窥白昼。",
        "dynasty": "宋",
        "collection_info": null
    },
    {
        "title": "神运殿望香炉天池等峰晚宿官厅明日早发",
        "author": "张耒",
        "content": "远公不出山，坐受天龙供。\n地祇敢爱宝，木石亲输送。\n岩岩千年屋，山立屹不动。\n风云宿修梁，星斗近华栋。\n亭亭碧香炉，薝卜时自涌。\n五云严拥卫，天乐下鸾凤。\n神池閟宝象，光怪发岩洞。\n谁能陟其巅，手揽湖龙鞚。\n东堂黄金藏，龙像俨环拱。\n萧条亡国辇，拙朴昔谁用。\n扫堂为一睡，清极乃无梦。\n思归戒晨发，结束勤仆从。\n鸿钟振林莽，月落朝岚重。\n再往堕渺茫，猿鹤应嘲讽。",
        "dynasty": "宋",
        "collection_info": null
    },
    {
        "title": "赠张公贲",
        "author": "张耒",
        "content": "我昔为诸生，奉书谏议公。\n后来辱称奬，礼数宾客同。\n决科甫弱冠，年少气如虹。\n归来陪后乘，不责醉后恭。\n孤舟梁宋郊，旅态萃百穷。\n拜公睢阳府，笑语若春风。\n人事不可期，俯仰异吉凶。\n平生丹竈术，马鬣哭新封。\n十年得吾弟，怀旧涕沾胸。\n清平守家法，眉宇肖德容。\n交臂是非外，为僚兄弟中。\n东轩语长夏，葵竹罗青红。\n西舍雪夜欢，玉颜醉瑶钟。\n欲饮径相就，三更叱阍翁。\n鲸吸绝遗滴，山颓信倾峰。\n搜抉尽醤茹，楂梨倒筐笼。\n通宵两沈醉，午起头如蓬。\n人生定当尔，事去挽惊鸿。\n河梁繫君马，一笑喜相逢。\n怜君碧纱幌，夜泪哭苇丛。\n我方困虀盐，酸寒官辟雝。\n同寻旧游地，尘壁罥丝虫。\n啼鸟古寺间，夏阴小园空。\n酒市逢好好，琵琶失𤫩珑。\n歌舞一分散，宾僚亦西东。\n忘情犹一叹，齐物论非通。\n官冷隠朝市，端能信予慵。\n人生当富贵，子盍自磨礲。\n便当隠五车，一一贮心胸。\n功就螘作垤，丛成蛇化龙。\n北郊分袂归，作恶惊儿童。\n长谣代晤语，发子一笑哄。",
        "dynasty": "宋",
        "collection_info": null
    },
    {
        "title": "离黄州",
        "author": "张耒",
        "content": "扁舟发孤城，挥手谢送者。\n山回地势卷，天豁江面泻。\n中流望赤壁，石脚插水下。\n昏昏烟雾岭，历历渔樵舍。\n居夷实三载，邻里通假借。\n别之岂无情，老泪为一洒。\n篙工起鸣鼓，轻艣健于马。\n聊为过江宿，寂寂樊山夜。",
        "dynasty": "宋",
        "collection_info": null
    },
    {
        "title": "宿樊溪",
        "author": "张耒",
        "content": "黄州望樊山，秀色如可揽。\n扁舟横江来，山脚繫吾缆。\n大川失汹涌，浅水澄可鉴。\n北风吹疏雨，夜枕舟屡撼。\n齐安不可望，灭没孤城暗。\n奔流略溪口，龙蜃屡窥瞰。\n平生千金质，戒惧敢忘暂。\n兹游定何名，耿耿有余念。",
        "dynasty": "宋",
        "collection_info": null
    },
    {
        "title": "道士矶",
        "author": "张耒",
        "content": "匡庐奠九江，苗裔遍南服。\n横江蔽原野，内外实一族。\n危矶插江生，石色擘青玉。\n蛟龙穴乱石，猱玃在乔木。\n我行季冬月，江蹟在山腹。\n扁舟如镜面，清浄不可触。\n跻攀既不可，千古长幽独。\n缅想邃古初，巢居戒樵牧。",
        "dynasty": "宋",
        "collection_info": null
    },
    {
        "title": "离樊口宿巴河游马祈寺",
        "author": "张耒",
        "content": "扁舟下樊溪，江南正清泻。\n晓登巴河岸，极目望春野。\n步寻修竹寺，古木争偃亚。\n云昔孙仲谋，刑牲致师禡。\n雄图邈已矣，英概足悲咤。\n石梯造云雾，丹白开广厦。\n山僧安寂寞，畏冷不出舍。\n劳生遇閒境，顿使我心写。\n晚江平若席，风势欲相借。",
        "dynasty": "宋",
        "collection_info": null
    },
    {
        "title": "龟陵湾阻风三日遥祷孤山而风止",
        "author": "张耒",
        "content": "积水多疾风，三日阻我舟。\n天寒波涛恶，岸窟腾龙虬。\n五更船篷鸣，冷风入衾裯。\n平明诸山雪，烂漫铺琳球。\n篙工笑相顾，拍拍我船头。\n水魄小孤神，雾鬓横星眸。\n仓卒祷即应，知我厌滞留。\n稍晴景物好，柳色含新柔。\n春风我故旧，迎我入东州。",
        "dynasty": "宋",
        "collection_info": null
    },
    {
        "title": "自离富池凡三祷顺济龙求便风皆获应又风日清霁舟行安稳委曲如所欲感而成诗",
        "author": "张耒",
        "content": "旗尾指船头，篙工告风便。\n张帆弛双艣，去势如脱箭。\n船傍两高山，过目若流电。\n波平船稳驰，客寝兀未变。\n吾闻西江龙，神力回宇县。\n往来万夫祷，正直巧获愿。\n嗟予何所恃，诚确无所荐。\n神岂哀我穷，有赐不待献。\n乃知人穷我，本不坐神谴。\n人间事若异，未易以言辩。\n坐令千里远，近若在几研。\n惭非谢宣城，攫笔赋浄练。",
        "dynasty": "宋",
        "collection_info": null
    },
    {
        "title": "出山",
        "author": "张耒",
        "content": "青山如君子，悦我非姿媚。\n相逢一开颜，便有论交意。\n今晨决然去，掺若执我袂。\n谓山无见留，此事宁久置。\n道边青髮翁，下有白玉髓。\n斸之龙蛇窟，自足饱吾世。\n平生耽幽独，乃若忘朝市。\n一官等尘垢，安得败成计。\n草堂醉老子，虎溪大开士。\n寄语二主人，为留三亩地。",
        "dynasty": "宋",
        "collection_info": null
    },
    {
        "title": "朝雨",
        "author": "张耒",
        "content": "幽居感节物，僧舍值朝凉。\n空檐落寒雨，滴滴响秋堂。\n低飞林间翮，湿羽不能翔。\n危叶别故枝，幽花泫晚芳。\n悠悠清夜眠，促织催朝光。\n日月怆已徂，吾行独迷方。\n采采幽圃兰，岁晚日馨香。\n君子健明德，勿为儿女伤。",
        "dynasty": "宋",
        "collection_info": null
    },
    {
        "title": "离阳翟",
        "author": "张耒",
        "content": "驱车发颍川，回望失嵩少。\n霜气塞层空，黯澹寒日晓。\n原田际天平，百里见飞鸟。\n累累道傍丘，石兽卧衰草。\n不知谁氏碑，剥裂偶未倒。\n支离见隶字，书带汉笔妙。\n遗坟不可问，文彩竟何效。\n永年恃金石，此计久可笑。\n昔游已三岁，存殁伤怀抱。\n饱谙人世忧，安得身不老。",
        "dynasty": "宋",
        "collection_info": null
    },
    {
        "title": "次颍川",
        "author": "张耒",
        "content": "许昌古名都，气象良未替。\n客子远道来，尘埃满襟袂。\n黄昏造孤驿，买饭嚙枯胾。\n庭宽蟾蜍高，霜气彻寒被。\n頼携朱提杯，可具一饭费。\n无人劝我酌，孤独伴客醉。\n笙箫谁家楼，语笑月中市。\n何人不行乐，而我独涕泪。\n夜长更漏稀，风急鼓鼙驶。\n天明卷席去，行止随所值。",
        "dynasty": "宋",
        "collection_info": null
    },
    {
        "title": "昭陵六马唐文皇战马也琢石象之立昭陵前客持石本示予为赋此",
        "author": "张耒",
        "content": "天将刬隋乱，帝逢六龙来。\n森然风云姿，飒爽毛骨开。\n飙驰不及视，山立俨莫回。\n长鸣驰八表，扰扰万驽骀。\n秦王龙凤姿，鱼鸟不足摧。\n腰间大白羽，中物如风雷。\n区区数竖子，缚取如提孩。\n手持扫天帚，六合无尘埃。\n艰难济大业，一一非常材。\n惟时六骥足，绩与英卫陪。\n功成锵八鸾，玉辂行天街。\n荒凉昭陵阙，古石埋苍苔。",
        "dynasty": "宋",
        "collection_info": null
    },
    {
        "title": "同杨十二缑氏寺宿草酌张正民秀才见访",
        "author": "张耒",
        "content": "契阔千里别，恻怆难具言。\n殷勤一宵语，愿子未即眠。\n空堂灯火青，旅褐借僧毡。\n劳劳一杯酒，不解道路寒。\n经年相从乐，既别亦茫然。\n人间事尽尔，聚散亦何叹。\n但悲多难身，尚获朋友欢。\n间关百忧中，一笑有万钱。\n张子年未冠，已雄羣少年。\n巉巉坐我侧，紫眸秀双颧。\n壮志激衰懦，清谈破愁煎。\n天明即分散，奈此情悁悁。",
        "dynasty": "宋",
        "collection_info": null
    },
    {
        "title": "初到都下供职寄黄九",
        "author": "张耒",
        "content": "千里不相见，劳劳復何辞。\n不远一城中，耿耿令我思。\n僦舍酒家楼，推垆卷其旗。\n鼠壤败晨炊，守翁噪羣儿。\n马傍挟两羸，双踵待刻移。\n五日长安尘，故山梦中归。\n何以洗我心，望君青松姿。\n怀情久不吐，古屋弦悲诗。",
        "dynasty": "宋",
        "collection_info": null
    },
    {
        "title": "次韵鲁直夏日斋中",
        "author": "张耒",
        "content": "文章惭骯脏，谈舌罢隽永。\n年来屏百事，但愿两耳静。\n黄公安禅室，不觉在市井。\n客来饱清风，可是徒造请。\n牺尊与社樗，妄计幸不幸。\n愿君妙观察，金门等云岭。",
        "dynasty": "宋",
        "collection_info": null
    },
    {
        "title": "晚归寄无咎二首  其一",
        "author": "张耒",
        "content": "雨气入古屋，薄帷生夜清。\n想君拥鼻坐，端学苦吟生。\n泥深欺我马，归卧日半楹。\n浩然有奇想，非子定谁评。",
        "dynasty": "宋",
        "collection_info": null
    },
    {
        "title": "晚归寄无咎二首  其二",
        "author": "张耒",
        "content": "屋东云移山，屋西日半壁。\n余天一剑清，远雨万丝白。\n官事痴可了，未遭官长责。\n惟应晁夫子，不可别顷刻。",
        "dynasty": "宋",
        "collection_info": null
    },
    {
        "title": "送吕际秀才南归",
        "author": "张耒",
        "content": "咽咽幽谷泉，萧萧秋竹风。\n岂不爱孤洁，但伤愁且穷。\n吕子南国秀，沧溟贮其胸。\n出试辄不偶，低头避儿童。\n离家五千里，客饭苦不丰。\n冷落卧寒斋，苦吟和秋虫。\n昨者投我诗，九叹阅未终。\n欲知作者心，但视读者容。\n文章出贫贱，此事今古同。\n但愿子富贵，不愿文日工。\n今日告我别，出门若惊鸿。\n各在天一方，何当復相逢。",
        "dynasty": "宋",
        "collection_info": null
    },
    {
        "title": "西山寒溪",
        "author": "张耒",
        "content": "兹行颇閒暇，聊此山水间。\n幸有所携人，臭味同一源。\n山溪并修涧，嘉木间蒲莲。\n杉松鸣古剎，始觉此溪寒。\n孤亭出屋背，石磴相牵攀。\n迎客穷道人，俯偻鬚眉斑。\n释子具粗粝，虽贫有余欢。\n午登西山去，路作九曲弯。\n山禽惯不惊，夏木秀且繁。\n缅怀紫髯公，奠玉祠天坛。\n豪强有遗韵，兴废无留观。\n空岩一泓泉，引予掏清甘。\n至人悲热恼，遗此消昏烦。\n我茶非世间，天上苍月团。\n为尔惜不得，烹瀹浇晨餐。\n深谷晚易阴，快雨时斑斑。\n但见夹道松，龙髯湿苍颜。\n念我亦閒人，屏居闭柴关。\n不使倒珠玉，济我胸中悭。\n之官亦漫浪，遇胜却盘桓。\n平生据顽钝，信命傲忧患。\n言归徒旅疲，就荫休征鞍。\n却视来时舟，一叶繫荒湾。",
        "dynasty": "宋",
        "collection_info": null
    },
    {
        "title": "送张天觉使河东席上分题得将字",
        "author": "张耒",
        "content": "张侯蜀都秀，玉立身堂堂。\n手持明光节，六月登太行。\n三晋雄中夏，朔方临大荒。\n传声贤使者，父老相扶将。\n控弦百万户，十年废耕桑。\n但使把锄犂，自然息桁杨。\n主人延阁老，别酒泛兰觞。\n寄声梁谏议，欲试紫参方。",
        "dynasty": "宋",
        "collection_info": null
    },
    {
        "title": "答仲车",
        "author": "张耒",
        "content": "先生居山阳，时事不挂齿。\n读书逾五车，不肯着一字。\n今朝苦叹嗟，告我将老矣。\n我意与子殊，欲去依禅子。",
        "dynasty": "宋",
        "collection_info": null
    },
    {
        "title": "和仲车元夜戏述",
        "author": "张耒",
        "content": "华灯耀广陌，皎月临重城。\n惟我二三子，柴门通夜扃。\n展书对明烛，浊酒徐徐倾。\n峥嵘千万虑，一醉皆能平。",
        "dynasty": "宋",
        "collection_info": null
    },
    {
        "title": "和鲁直",
        "author": "张耒",
        "content": "济物非仆仆，功名愧无心。\n倚市安能美，汲泉不厌深。\n老人夙有尚，瓶钵好丛林。\n安能红尘裏，徒使老骎骎。",
        "dynasty": "宋",
        "collection_info": null
    },
    {
        "title": "书馆直舍",
        "author": "张耒",
        "content": "紫禁断人声，蓬山转春日。\n楼外晚鼓传，城阴卫番出。\n循除撷新秀，红紫间疏密。\n倚天黄金阙，龙虎气鬰律。\n明时赋铅椠，寓直守编帙。\n疏閒谢裨补，岁月感飘忽。\n谢公山林赏，不为轩冕屈。\n体道无朝野，达情惭利物。",
        "dynasty": "宋",
        "collection_info": null
    },
    {
        "title": "宣城至日谒天庆观行香呈郡僚",
        "author": "张耒",
        "content": "溪山惨残岁，况乃值深冬。\n清晨率其属，肆礼凝琳宫。\n漠漠冒原露，凄凄隔水风。\n南方异气候，霜叶未全红。\n忽忆簪史笔，早趋闢苍龙。\n拜舞东阁上，佳气鬰葱葱。\n谈笑出右掖，交游尽英雄。\n老大心已矣，依然魂梦中。",
        "dynasty": "宋",
        "collection_info": null
    },
    {
        "title": "秋日独酌怀荣子邕",
        "author": "张耒",
        "content": "新秋一杯酒，风雨早凉天。\n眷言西邻友，咫尺莫能前。\n岂无病羸马，泥滑不胜鞭。\n端居何为者，落寞掩书眠。\n高柳飒已疏，碧草留余鲜。\n衰怀感徂节，客舍悲流年。\n孤吟谁与和，独酌还醒然。\n新晴野路干，期子南山边。",
        "dynasty": "宋",
        "collection_info": null
    },
    {
        "title": "夜初凉",
        "author": "张耒",
        "content": "庭木舞风雨，清秋来我堂。\n衾裯偃宵寐，灯火照新凉。\n昔我来清颍，庭花有晚芳。\n坐看桐叶暗，已近菊枝黄。\n岁月忽流驶，形骸变老苍。\n淹留应有命，通塞讵能量。\n寂历年华晚，优游永日长。\n忧时非我事，黄卷有虞唐。",
        "dynasty": "宋",
        "collection_info": null
    },
    {
        "title": "题陆羽祠堂兼寄李援援有诗殊佳二首  其一",
        "author": "张耒",
        "content": "陆子不可招，寥寥风月魂。\n空堂掩遗像，幸此配老禅。\n举世人浇薄，云谁知子贤。\n竟陵樵牧地，陈迹岂復存。\n我欲歌子诗，三叹抚无弦。\n瓦登荐秋菊，酌此石井泉。",
        "dynasty": "宋",
        "collection_info": null
    },
    {
        "title": "题陆羽祠堂兼寄李援援有诗殊佳二首  其二",
        "author": "张耒",
        "content": "清诗弔陆子，味若堂下泉。\n陆子骨已朽，青松代之言。\n松亦安能言，风至时萧然。\n至谈非牙舌，陆子意已传。",
        "dynasty": "宋",
        "collection_info": null
    },
    {
        "title": "万松亭有感",
        "author": "张耒",
        "content": "微雨湿青松，松间多好风。\n翠光浓欲滴，对舞千蛟龙。\n可惜青玉钗，道边委蒿蓬。\n幽人不汝弃，应有绿毛翁。",
        "dynasty": "宋",
        "collection_info": null
    },
    {
        "title": "今旦",
        "author": "张耒",
        "content": "今旦寒气至，晨坐进一杯。\n一杯未能已，三酌竟空罍。\n我有胸臆事，欲言谁使陪。\n往往中夜叹，鬰结无由开。\n頼此樽中君，破闷有后来。\n时时从之游，报我以欢咍。\n古国多寒肴，老妻治炮煨。\n谁云一日富，此价万琼瑰。",
        "dynasty": "宋",
        "collection_info": null
    },
    {
        "title": "摘梅花数枝插小瓶中辄数日不谢吟玩不足形为小诗",
        "author": "张耒",
        "content": "疏梅插书瓶，洁白滋媚好。\n微香悠然起，鼻观默自了。\n秀色定可怜，仙姿宁解老。\n禅翁心土木，对此成魔恼。",
        "dynasty": "宋",
        "collection_info": null
    },
    {
        "title": "霜后步西园",
        "author": "张耒",
        "content": "浓霜失暄妍，短日淡无色。\n回风振中园，摇落声策策。\n草根饥鸟啄，飞舞时啧啧。\n野荒无遗粒，卒岁将何食。\n鲜鲜西墙下，幽草弄寒碧。\n四时不吾欺，聊假汝顷刻。",
        "dynasty": "宋",
        "collection_info": null
    },
    {
        "title": "冬怀三首  其一",
        "author": "张耒",
        "content": "悲笳奏已罢，落月在西壁。\n卧闻中林鸟，先晓鸣啧啧。\n尔求亦易供，固合事安息。\n夜归陵旦起，何尔更劳役。\n干坤扰万物，不使轻有获。\n无求良独难，何以休吾力。",
        "dynasty": "宋",
        "collection_info": null
    },
    {
        "title": "冬怀三首  其二",
        "author": "张耒",
        "content": "扬雄老不遇，寂寞玩文史。\n厕身虎狼间，乃卒脱其死。\n中恬遗外慕，独乐异众喜。\n但有载酒人，何用求知己。",
        "dynasty": "宋",
        "collection_info": null
    },
    {
        "title": "冬怀三首  其三",
        "author": "张耒",
        "content": "年来百事懒，惟乐静中趣。\n天寒无来客，终日常闭户。\n进取乏时才，穷通有天数。\n委身付造物，已矣随所遇。",
        "dynasty": "宋",
        "collection_info": null
    },
    {
        "title": "感春三首  其一",
        "author": "张耒",
        "content": "东风吹桃李，花落已满地。\n摇摇新柳枝，薄荫纔可芘。\n谁云同一时，荣谢两异意。\n由来何足较，要之归一致。",
        "dynasty": "宋",
        "collection_info": null
    },
    {
        "title": "感春三首  其二",
        "author": "张耒",
        "content": "默坐不復出，浮云作朝阴。\n离离檐间花，随雨下故林。\n物色一如此，朱颜坐凋侵。\n自歌阳春曲，吾不待知音。",
        "dynasty": "宋",
        "collection_info": null
    },
    {
        "title": "感春三首  其三",
        "author": "张耒",
        "content": "午日步西园，繁花乱相照。\n夭夭海棠枝，顾我如欲笑。\n殷红点轻素，含吐皆窈窕。\n持赠东邻子，愿言论久要。",
        "dynasty": "宋",
        "collection_info": null
    },
    {
        "title": "春日杂诗六首  其一",
        "author": "张耒",
        "content": "啼鸟唤我觉，檐日行且午。\n纍纍出叶莺，庭雀鸣欲乳。\n妻儿病酒睡，鷄犬乐其侣。\n风光不我违，舍醉何有度。",
        "dynasty": "宋",
        "collection_info": null
    },
    {
        "title": "春日杂诗六首  其二",
        "author": "张耒",
        "content": "东风入我园，落落如急霰。\n感之復携酒，抚树为三叹。\n离离墙间草，满地不可践。\n阴阳本无情，荣谢欲谁怨。",
        "dynasty": "宋",
        "collection_info": null
    },
    {
        "title": "春日杂诗六首  其三",
        "author": "张耒",
        "content": "春晏百草秀，野花无復名。\n悲哉桃李阑，念此聊掇英。\n翩翩双飞蝶，天静午日晴。\n悲忧浪自苦，有酒但知倾。",
        "dynasty": "宋",
        "collection_info": null
    },
    {
        "title": "春日杂诗六首  其四",
        "author": "张耒",
        "content": "堂南老榆柳，清阴渐交映。\n飘飘风花干，渥渥雨叶盛。\n鸟鸣日方迟，客去门逾静。\n自无济世略，耿耿欲谁省。",
        "dynasty": "宋",
        "collection_info": null
    },
    {
        "title": "春日杂诗六首  其五",
        "author": "张耒",
        "content": "三月行復至，青春坐侵寻。\n飞花去寂寂，新叶来骎骎。\n白日照芳草，荒园乱鸣禽。\n朱颜任自老，安事累吾心。",
        "dynasty": "宋",
        "collection_info": null
    },
    {
        "title": "春日杂诗六首  其六",
        "author": "张耒",
        "content": "东风忽无情，吹我园中花。\n繁红与艷紫，零落委泥沙。\n鸣鸟亦何事，啾啾竟諠譁。\n须知盛已极，委弃欲谁嗟。",
        "dynasty": "宋",
        "collection_info": null
    },
    {
        "title": "官閒",
        "author": "张耒",
        "content": "官閒吏归早，岁晏寒欲盛。\n槐稀庭日多，鸟下人语静。\n幽花破寒色，过雁惊秋听。\n酒贱莫厌沽，北风行欲劲。",
        "dynasty": "宋",
        "collection_info": null
    },
    {
        "title": "秋池",
        "author": "张耒",
        "content": "平生落寞意，况此秋池侧。\n寒水静无波，衰荷委余碧。\n萧萧动风鬓，照影感新白。\n来往双浴鳬，尔生真自得。",
        "dynasty": "宋",
        "collection_info": null
    },
    {
        "title": "杂咏三首  其一",
        "author": "张耒",
        "content": "隆中卧龙公，平昔事耕钓。\n无言顾同侪，高视独长啸。\n彼宁惜开口，顾尔非同调。\n何事逢玄德，曹孙一言料。",
        "dynasty": "宋",
        "collection_info": null
    },
    {
        "title": "杂咏三首  其二",
        "author": "张耒",
        "content": "六槐当我庭，春叶密如幄。\n朝来南风起，已见萎叶落。\n盛衰同时来，岂必待萧索。\n鄙哉儿女痴，倩倩情所乐。",
        "dynasty": "宋",
        "collection_info": null
    },
    {
        "title": "杂咏三首  其三",
        "author": "张耒",
        "content": "鸟鸣高屋上，饥顾朝求食。\n扰扰市井人，日夜衣食迫。\n岂伊理当然，或者养未得。\n我歌南风诗，归坐还叹息。",
        "dynasty": "宋",
        "collection_info": null
    },
    {
        "title": "飞云",
        "author": "张耒",
        "content": "时雨久不施，飞云作朝阴。\n芃芃中原麦，頼此三日霖。\n朝阳忽清霁，披露南山岑。\n虽无济物迹，膏泽在民心。",
        "dynasty": "宋",
        "collection_info": null
    },
    {
        "title": "和应之灯蛾",
        "author": "张耒",
        "content": "万物皆畏死，尔生何独愚。\n由来附炎热，鲜不丧其躯。\n浅浅权利客，跹跹轻薄夫。\n高门甚烈火，相劝以奔趋。",
        "dynasty": "宋",
        "collection_info": null
    },
    {
        "title": "自黄州至巴河游灵岩寺观孙仲谋刑马坛相传权于此刑马祀江神遂提师伐寿春云",
        "author": "张耒",
        "content": "乔木隔尘埃，华堂敞深僻。\n人静好鸟鸣，睡余疏雨滴。\n悲愁感萧瑟，弔古披荒寂。\n尚溯紫髯翁，誓师沉马璧。",
        "dynasty": "宋",
        "collection_info": null
    },
    {
        "title": "杂诗二首  其一",
        "author": "张耒",
        "content": "独居无与往，况此阴雨天。\n起来復何有，诗书散我前。\n偃卧一榻上，读书疲復眠。\n经纶负夙志，跌荡穷吾年。",
        "dynasty": "宋",
        "collection_info": null
    },
    {
        "title": "杂诗二首  其二",
        "author": "张耒",
        "content": "高堂断四听，鸣雨晓未止。\n堂空雨声大，滴滴清我耳。\n朝眠引幽梦，遇我同心子。\n谈笑未容周，梦开坐千里。",
        "dynasty": "宋",
        "collection_info": null
    },
    {
        "title": "捣药",
        "author": "张耒",
        "content": "指可握而足，臂可攘无他。\n何为勤药物，杵臼日諠譁。\n指臂何与人，正欲使其佳。\n念此惭吝生，达人其我嗟。",
        "dynasty": "宋",
        "collection_info": null
    },
    {
        "title": "乌臼",
        "author": "张耒",
        "content": "乌臼强知晓，譊譊鸣暗天。\n我事不须早，援衾且復眠。\n朝晖方聩聩，惨凛蔽清妍。\n且復待午景，负此檐间暄。",
        "dynasty": "宋",
        "collection_info": null
    },
    {
        "title": "春林",
        "author": "张耒",
        "content": "春林露如雨，萧萧晓花寒。\n引手攀高红，微香来鼻端。\n何以比芳洁，置之青玉盘。\n持归供像佛，相对淡无言。",
        "dynasty": "宋",
        "collection_info": null
    },
    {
        "title": "华月",
        "author": "张耒",
        "content": "华月流春宵，散我高林影。\n披衣步其下，爱此扫地静。\n吾心方浩然，万境一澄莹。\n徙倚玉绳低，寂寥沈远听。",
        "dynasty": "宋",
        "collection_info": null
    },
    {
        "title": "离楚夜泊高丽馆寄杨克一甥四首  其一",
        "author": "张耒",
        "content": "去城未五里，夜缆繫衰柳。\n水亭暗风雨，人散闻吠狗。\n平生足羁旅，沉此还往久。\n有感不自知，悽然独回首。",
        "dynasty": "宋",
        "collection_info": null
    },
    {
        "title": "离楚夜泊高丽馆寄杨克一甥四首  其二",
        "author": "张耒",
        "content": "水天夕云重，不雨衣自湿。\n夜寒更士语，鸡唱舟子急。\n青黄数宿莽，苍茫暗原隰。\n高城亦何有，倚樯成独立。",
        "dynasty": "宋",
        "collection_info": null
    },
    {
        "title": "离楚夜泊高丽馆寄杨克一甥四首  其三",
        "author": "张耒",
        "content": "客去水关闭，疏灯亦復收。\n川鸣半夜雨，卧冷五更秋。\n扁舟已寒暑，冉冉真乘桴。\n一灯照客睡，短梦良悠悠。",
        "dynasty": "宋",
        "collection_info": null
    },
    {
        "title": "离楚夜泊高丽馆寄杨克一甥四首  其四",
        "author": "张耒",
        "content": "士师我自出，爽迈凌清秋。\n年少不饮酒，昏灯夜问囚。\n尔家外大父，听狱代其忧。\n备饥朝煮饭，驱蚊夜张帱。\n狱成上府时，稽颡呼张侯。\n恕心临缧绁，相盗以戈矛。\n无令市死厉，请帝号重幽。",
        "dynasty": "宋",
        "collection_info": null
    },
    {
        "title": "三月小园花已谢独芍药盛开",
        "author": "张耒",
        "content": "霭霭春日晚，寂寂新阴繁。\n千红与万紫，盛极一时阑。\n西堂晚芍药，百萼乘露鲜。\n红妆诸美人，锦绣富春妍。\n东风时过之，舞态低昂翻。\n折赠怀溱洧，感之为三叹。",
        "dynasty": "宋",
        "collection_info": null
    },
    {
        "title": "题焦山",
        "author": "张耒",
        "content": "焦山如伏龟，万古浸碧浪。\n举头北顾海，尾负金剎壮。\n我闻城东楼，秀色日相向。\n松杉数毛髮，人物见下上。\n欲携浮丘公，据殻恣潜漾。\n仙风如见引，金阙或可访。",
        "dynasty": "宋",
        "collection_info": null
    },
    {
        "title": "春日杂兴四首  其一",
        "author": "张耒",
        "content": "桃李用事辰，鲜明夺云绮。\n繁华一朝去，默默惭杞梓。\n时徂鹰化鸠，地迁橘为枳。\n独有羡门生，后天犹不死。",
        "dynasty": "宋",
        "collection_info": null
    },
    {
        "title": "春日杂兴四首  其二",
        "author": "张耒",
        "content": "昔我游京室，交通五陵间。\n主客各英妙，袍马相追攀。\n千金具饮啜，百金顾吹弹。\n缨弁罗广席，当头舞交竿。\n鲜妆耀渌酒，锦缬生风澜。\n灯烛暗夜艾，士女纷相班。\n欢娱易徂歇，转盼如飞翰。\n亹亹负孤愿，离离衔永叹。\n山鸟窥茗饮，檐花笑蔬餐。\n弃捐勿重陈，事定须盖棺。",
        "dynasty": "宋",
        "collection_info": null
    },
    {
        "title": "春日杂兴四首  其三",
        "author": "张耒",
        "content": "客从远方来，遗我昭华管。\n吹之幻人心，异境生虚窾。\n磝磝青嶂横，决决春流满。\n马蹄交狭斜，车毂错平坦。\n士女竞芳辰，禽鱼荫修笴。\n依微认涕笑，凌沉见纤短。\n停吹欻泯灭，耽耽復空馆。\n灵物信所直，顾恨知音罕。",
        "dynasty": "宋",
        "collection_info": null
    },
    {
        "title": "春日杂兴四首  其四",
        "author": "张耒",
        "content": "潭潭故邑井，猗猗上宫兰。\n不食自清渫，莫服更幽闲。\n志士耻穷极，卷迹甘饥寒。\n佳辰邈良觌，触物悬悲端。\n入途眇回远，经岁旷音翰。\n岂不慕裘马，诡得非所安。\n蝉冕多怵迫，绳枢鲜忧患。\n枉寻竟何补，方枘诚独难。",
        "dynasty": "宋",
        "collection_info": null
    },
    {
        "title": "出长夏门",
        "author": "张耒",
        "content": "出郭心已清，青山忽相对。\n游人傍流水，俯仰秀色内。\n谁张苍玉屏，中断神斧快。\n清伊泻其间，银汉曳天派。\n参差楼观出，杳霭林麓邃。\n岩声答远响，水影弄空翠。\n同游得君子，兴与烟霞会。\n选胜虽自兹，高怀已尘外。",
        "dynasty": "宋",
        "collection_info": null
    },
    {
        "title": "饭昭果寺",
        "author": "张耒",
        "content": "飘然乘兴游，殽酒笑俗具。\n僧居致野饭，草草亦有趣。\n山僧惯迎客，煮茗新泉注。\n岩花得春迟，晚秀见红素。\n萧萧野市井，人物自来去。\n溪光送孤舟，石色照素树。\n题名扫高壁，岁月记所遇。\n书罢迹已陈，出门犹反顾。",
        "dynasty": "宋",
        "collection_info": null
    },
    {
        "title": "渡伊水",
        "author": "张耒",
        "content": "双崖若争妍，秀色日相射。\n游人夸水东，挥榜渡清泻。\n潺潺溪边风，五月自潇洒。\n中流望南北，河汉自天下。\n嗟予水乡客，尘土困蹈藉。\n江湖久怀归，无地税征驾。\n临流动长想，照影久悲咤。\n沧洲倘有归，功业付高谢。",
        "dynasty": "宋",
        "collection_info": null
    },
    {
        "title": "白公祠",
        "author": "张耒",
        "content": "斯人不可见，千古怀清风。\n犹想鸾凤姿，翛然山水中。\n空祠遗像俨，过者为肃恭。\n同时富贵人，泯灭知何穷。\n公昔得所遇，慨然屡输忠。\n一伤巧舌刀，泯默类瘖聋。\n出处竟无祸，卷舒讵知踪。\n被获空叹麟，不制方为龙。",
        "dynasty": "宋",
        "collection_info": null
    },
    {
        "title": "上皇龛",
        "author": "张耒",
        "content": "升危蹑石梯，已觉毛骨异。\n玄龛剖山腹，六月霜雪至。\n佛台磨青瑶，绀滑不留水。\n巍巍数天人，苍玉刻冠佩。\n老僧拂高崖，上有昔人字。\n国都已萧瑟，山泽隠遗事。\n西轩俯空阔，昼夜纳苍翠。\n卜筑莫后时，林中有余地。",
        "dynasty": "宋",
        "collection_info": null
    },
    {
        "title": "石楼",
        "author": "张耒",
        "content": "清溪若奔虬，八锁束其颈。\n奔腾去莫脱，摆掣姿骁猛。\n嘈嘈战风霆，万鼓助其劲。\n声驱石崖动，气抱晴日冷。\n我来怯初登，注视久乃定。\n悠悠山川阔，寸目罗万景。\n平生林野趣，疏放谢鞭警。\n会期山月出，一啸清夜永。",
        "dynasty": "宋",
        "collection_info": null
    },
    {
        "title": "上方",
        "author": "张耒",
        "content": "足蹑青玉磴，跻攀不知劳。\n回头瞰木杪，始觉所历高。\n孤鸟去灭没，奔溪深怒号。\n白日当画梁，青云送微飈。\n坐久神虑平，微凉清骨毛。\n但警尘垢容，俯仰近赤霄。\n古壁有遗字，昔人嗟寂寥。\n南风不知暑，古木常萧萧。",
        "dynasty": "宋",
        "collection_info": null
    },
    {
        "title": "三龛",
        "author": "张耒",
        "content": "万穴列岩壁，三龛独雄夸。\n封山凿其骨，开像俨且呀。\n悲哉轻人功，不计岁月赊。\n像成竟何补，国破荒蓬麻。\n悠悠清伊水，去去萦山斜。\n晚渚栖暝鸥，夕波战余霞。\n陵谷良未迁，古今如转车。\n应有千年鹤，归顾如咨嗟。",
        "dynasty": "宋",
        "collection_info": null
    },
    {
        "title": "晚饭宝应",
        "author": "张耒",
        "content": "晚风吹古栢，落照明空山。\n深行得宝剎，崖岭相回环。\n人远草木邃，境幽鱼鸟閒。\n道人扫华堂，延我具晚餐。\n斋庖野菊美，石井新泉寒。\n既饱陟上方，浮香出林端。\n平生麋鹿志，强学伏车辕。\n尘怀造胜绝，欲去犹三叹。",
        "dynasty": "宋",
        "collection_info": null
    },
    {
        "title": "广化遇雨",
        "author": "张耒",
        "content": "浮云蔽高峰，台殿延晚色。\n风声转谷豪，雨脚射山白。\n东楼瞰虚明，龙甲排松栢。\n萧森异人境，坐视动神魄。\n撞钟寺门掩，晚霁尚残滴。\n相携下山去，尘静马无迹。\n归来解鞍歇，新月如破璧。\n但恐桃花源，回舟已青壁。",
        "dynasty": "宋",
        "collection_info": null
    },
    {
        "title": "寄子瞻舍人二首  其一",
        "author": "张耒",
        "content": "皎皎连城璧，实惟天地珍。\n足伤曾不售，宝气终氤氲。\n山川媚余秀，星斗揽奇氛。\n终然不可掩，三浴祓埃尘。\n天王斋戒受，严庭具九宾。\n贮之黄金台，籍以九龙茵。\n事称忘礼厚，人谁骇其新。\n车轮走四方，争睹快一陈。\n无瑕故易伤，敛辉志乃神。",
        "dynasty": "宋",
        "collection_info": null
    },
    {
        "title": "寄子瞻舍人二首  其二",
        "author": "张耒",
        "content": "纷纷名利场，向背不知丑。\n翟公书其门，客态自如旧。\n势去竞诋沮，有余丐升斗。\n高贤少畦畛，小子多状候。\n退之呼字生，房相肆琴叟。\n事奇出意表，欲辩不及口。\n神明劳忠孝，福禄日方厚。\n防微无早计，求福常恐后。",
        "dynasty": "宋",
        "collection_info": null
    },
    {
        "title": "赠杨念三道孚",
        "author": "张耒",
        "content": "黄鹤楼前月，清辉千里寒。\n娟娟过江北，送子别长安。\n长安百万家，车马无时閒。\n中天耸观阙，四海会衣冠。\n怜尔薜萝子，豪华骇新观。\n萧萧囊中句，饥坐奏清弹。\n漫郎久不惬，逸思生风翰。\n寄声武昌鱼，欲从伧父餐。",
        "dynasty": "宋",
        "collection_info": null
    },
    {
        "title": "晓赴秘书省有感",
        "author": "张耒",
        "content": "桃李欲开时，长安春正好。\n晴空倚阊阖，朝日散驰道。\n云收龙蛇榜，烂烂金碧晓。\n清都不容尘，虎士守洒扫。\n家无当关警，襟袂免颠倒。\n何惭驱款段，吾事不须早。\n儒生近卜祝，本自异时好。\n圣朝尚文雅，诏使窥鸿宝。\n平生一杯酒，江海送吾老。\n静喧非人事，不得守怀抱。\n跳梁干造物，乃取镆铘诮。\n委怀随所遭，千叶纔一笑。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其一",
        "author": "张耒",
        "content": "平生怀想人，握手良未易。\n接君同舍欢，此事非此世。\n十年淮海梦，一笑相逢地。\n投分白首期，愿言何有既。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其二",
        "author": "张耒",
        "content": "贤愚譬观形，美丑不自见。\n医肱待三折，剑铁要百炼。\n磨君古青铜，汰简寄明辨。\n一智出千愚，食芹敢忘献。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其三",
        "author": "张耒",
        "content": "文风还正始，磊落有诸君。\n长者进后生，亦使我有闻。\n譬如狸与虎，偶使并称文。\n终然不可及，困我力空勤。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其四",
        "author": "张耒",
        "content": "文衰东京后，特起得韩子。\n支撑诽笑中，久乃化而靡。\n籍湜既洒扫，后生始归市。\n垂君拯溺手，请效我一指。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其五",
        "author": "张耒",
        "content": "诗坛李杜后，黄子擅奇勋。\n平生执羁靮，开府与参军。\n举诗秉笔徒，吟哦谩云云。\n安知握奇律，一字有风云。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其六",
        "author": "张耒",
        "content": "触有羸其角，进有跋其胡。\n膏车秣吾马，白日在修途。\n虽乏亡何杯，颇多未见书。\n力学致事功，良田本深锄。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其七",
        "author": "张耒",
        "content": "黄子少年时，风流胜春柳。\n中年一钵饭，万事寒木朽。\n室有僧对谈，房无妾持帚。\n此道人人事，谁令予独不。",
        "dynasty": "宋",
        "collection_info": null
    },
    {
        "title": "赠无咎以既见君子云胡不喜为韵八首  其八",
        "author": "张耒",
        "content": "南山缚虎师，肯顾世书字。\n扬眉哦楚喉，鼎畔倒侯喜。\n诗声一苍蝇，下到霹雳耳。\n庸庸老寻常，物外有奇伟。",
        "dynasty": "宋",
        "collection_info": null
    },
    {
        "title": "昨夜月中一睡殊有秋色觉书所见戏呈道孚",
        "author": "张耒",
        "content": "幽人息遥夜，四听市声寂。\n月华清可掬，天色绀欲滴。\n候虫先知秋，微响出阴壁。\n精荧高露湿，断续残河白。\n兴怀我自出，抱器方待择。\n感时当有作，陋巷奏金石。\n予方问农圃，朝市嗟扫迹。\n先寒戒裘褐，岁暮养老客。",
        "dynasty": "宋",
        "collection_info": null
    },
    {
        "title": "东园",
        "author": "张耒",
        "content": "荒园何所有，落叶与衰丛。\n含芳未肯吐，惟有木芙蓉。\n黄菊如佳人，绿萼包金茸。\n床随重阳酒，娱此憔悴翁。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一",
        "author": "张耒",
        "content": "我欲常饮酒，俗事苦夺之。\n饮酒不得醉，何如未饮时。\n颠倒众讥笑，佳处正在兹。\n念此虽杜门，浊醪日常持。",
        "dynasty": "宋",
        "collection_info": null
    },
    {
        "title": "次韵渊明饮酒诗  其二",
        "author": "张耒",
        "content": "出门惮应接，俗士不多情。\n对酒辄拜辞，好礼以求名。\n嗟嗟名几何，曷足善尔生。\n共处一泡中，倏忽风涛惊。\n好饮信无补，不饮亦何成。",
        "dynasty": "宋",
        "collection_info": null
    },
    {
        "title": "次韵渊明饮酒诗  其三",
        "author": "张耒",
        "content": "我久喜文词，思与鸿鹄飞。\n老来觉非是，念昔正可悲。\n买金铸杜康，百拜誓归依。\n晋陶与康伯，九原吾与归。\n涉世苦不谙，多病身早衰。\n惟有尊中酒，不与我心违。",
        "dynasty": "宋",
        "collection_info": null
    },
    {
        "title": "次韵渊明饮酒诗  其四",
        "author": "张耒",
        "content": "处乐非纵情，处静非避喧。\n豪夸与枯槁，彼各据一偏。\n悠然独乐处，在我不在山。\n羲皇迹已远，三酌呼可还。\n一罇每独睡，不待宾客言。",
        "dynasty": "宋",
        "collection_info": null
    },
    {
        "title": "次韵渊明饮酒诗  其五",
        "author": "张耒",
        "content": "所嗜人不得，一物百非是。\n犹有尊中酒，道胜无敢毁。\n彼哉讥谤者，诳口而信耳。\n当忧十八隔，罚此缪语绮。",
        "dynasty": "宋",
        "collection_info": null
    },
    {
        "title": "次韵渊明饮酒诗  其六",
        "author": "张耒",
        "content": "自庇无一椽，道人分半宅。\n屋西罗古殡，寒草无人迹。\n纍纍长与少，岂復待年百。\n鸦飞朝树疏，虫弔宵月白。\n平生或不饮，至此方知惜。",
        "dynasty": "宋",
        "collection_info": null
    },
    {
        "title": "次韵渊明饮酒诗  其七",
        "author": "张耒",
        "content": "曹参汉贤相，掾吏亦豪英。\n四海付醇酒，乃真知物情。\n亡秦余毒烈，一洗百壶倾。\n和气熏醉人，金革乃不鸣。\n卑卑谈治道，陋矣洛阳生。",
        "dynasty": "宋",
        "collection_info": null
    },
    {
        "title": "次韵渊明饮酒诗  其八",
        "author": "张耒",
        "content": "种树东檐下，雨来发幽姿。\n微阳动九地，光彩变新枝。\n荣衰一以异，枯槁易神奇。\n消息天使然，人工徒尔为。\n杜门沽酒饮，高悬吾马羁。",
        "dynasty": "宋",
        "collection_info": null
    },
    {
        "title": "次韵渊明饮酒诗  其九",
        "author": "张耒",
        "content": "里有好事者，我往罇辄开。\n我亦为之尽，每往亦开怀。\n尚虑数见厌，动作旬月乖。\n今晨起苦晚，独坐见乌栖。\n冬温雪作雨，里巷苦多泥。\n且復闭门坐，开卷理多谐。\n谁知无言中，独往不自迷。\n得意復终日，弭车不復回。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一○",
        "author": "张耒",
        "content": "弱岁慕世名，中年颇探道。\n世间无非苦，病死与生老。\n相寻无穷已，递代作荣槁。\n奇哉竺干书，百遍读愈好。\n污泥虽云浊，本不害吾宝。\n酒虽破浄律，吾事在律表。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一一",
        "author": "张耒",
        "content": "昔尝罹厄疾，一卧辄踰时。\n念无所归咎，乃誓与酒辞。\n那知偶不死，持杯復饮兹。\n既饮辄为尽，快哉復何疑。\n神畅病自失，此说信不欺。\n药石伤天和，此方吾笑之。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一二",
        "author": "张耒",
        "content": "世间有醉乡，百世本一境。\n欲游不待驾，但畏足疾醒。\n其乡无限界，亦不阻岩岭。\n阴阳无疾疠，风俗尽箕颍。\n君往余请从，无待宵烛炳。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一三",
        "author": "张耒",
        "content": "酒尽辄起沽，躭然待酒至。\n呼儿挈樽杓，未酌兀已醉。\n譬如念酰醢，流液不待味。\n醉客失揖让，醉语少伦次。\n坐客皆摇头，知稀故我贵。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一四",
        "author": "张耒",
        "content": "儿童居宛丘，里巷昔所经。\n重来三十年，落魄竟何成。\n扣门问长老，主人多已更。\n萧萧城南道，松柏共坟庭。\n念此久兴叹，游不待鷄鸣。\n悠然且饮酒，聊以慰平生。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一五",
        "author": "张耒",
        "content": "岁晏霰雪集，客庭号北风。\n老人不復出，兀睡小斋中。\n忽然身且老，惜此岁时穷。\n一弛不再张，吾身如挂弓。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一六",
        "author": "张耒",
        "content": "渊明酒不足，种秫犹可得。\n无秫酒须求，时人嘲我惑。\n宁当且醉酣，慎勿疑通塞。\n但憎独醒人，岂有禁酒国。\n酩酊忘对言，满引常默默。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一七",
        "author": "张耒",
        "content": "乐天好饮者，少亦登贵仕。\n八年浔阳谪，学道乃忘己。\n与时虽寡怨，行己终有耻。\n抗言立朝廷，放志傲闾里。\n优游祸福间，出处皆可纪。\n乘流与偕逝，遇坎辄復止。\n酣歌尽百年，天理端可恃。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一八",
        "author": "张耒",
        "content": "吾知李太白，潇洒本天真。\n一饮三百杯，不问漓与醇。\n子云亦好饮，白髮事亡新。\n奇穷易投阁，区区赋剧秦。\n两贤竟谁乐，千载同埃尘。",
        "dynasty": "宋",
        "collection_info": null
    },
    {
        "title": "次韵渊明饮酒诗  其一九",
        "author": "张耒",
        "content": "平生自百懒，而独于酒勤。\n生事万缘疏，而独于酒亲。\n皇皇东家丘，隠者笑知津。\n我欲去即去，柴车不劳巾。\n但饮百年中，不愧饮酒人。",
        "dynasty": "宋",
        "collection_info": null
    },
    {
        "title": "与潘仲达二首  其一",
        "author": "张耒",
        "content": "东风沛甘雨，百物一时好。\n江南桃李尽，红紫到百草。\n道傍负担子，寒食归祭祷。\n念我淮上丘，三年不躬扫。",
        "dynasty": "宋",
        "collection_info": null
    },
    {
        "title": "与潘仲达二首  其二",
        "author": "张耒",
        "content": "淮阳牡丹花，盛不数京洛。\n姚黄一枝开，众艷气如削。\n亭亭风尘表，独立朝万萼。\n谁知临老眼，更復美葵藿。",
        "dynasty": "宋",
        "collection_info": null
    },
    {
        "title": "莎鸡",
        "author": "张耒",
        "content": "金风透残伏，玉树先秋凉。\n喓喓草间虫，感时振衣裳。\n楚客思万里，夜吟怨藜床。\n劳劳终夕语，共此檐月光。\n孤轮曳独茧，折管韵哀伤。\n辛苦豳父兄，无衣畏风霜。",
        "dynasty": "宋",
        "collection_info": null
    },
    {
        "title": "宦游",
        "author": "张耒",
        "content": "宦游吾漫尔，未慕致身早。\n秋来忆山苦，遥夜梦颠倒。\n鸣虫待谁听，落叶烦我扫。\n谁得省劳人，吾生常草草。",
        "dynasty": "宋",
        "collection_info": null
    },
    {
        "title": "次韵秦觏",
        "author": "张耒",
        "content": "琬琰非世珍，昔以羊皮换。\n嗟君復何求，众弃乃所玩。\n十年少游兄，闭口受客难。\n二毛纔一第，俗子犹愤惋。\n人间异巧拙，善琢贵颜汗。\n婵娟守重闺，倚市争倩盼。\n君胡宝滞货，屡辱访衰懦。\n譬犹卧仆涂，更侑觥与散。\n球然瑚琏质，磨琢争璀璨。\n迟君三年鸣，更用惊我慢。",
        "dynasty": "宋",
        "collection_info": null
    },
    {
        "title": "阿几",
        "author": "张耒",
        "content": "小儿名阿几，眉目颇疏明。\n日来书案傍，学我读书声。\n男儿事业多，何必学读书。\n自古奇男子，往往羞为儒。\n阿几笑谓爷，薄云无密雨。\n看爷饥寒姿，儿岂合贵富。\n翁家破箧中，惟有书与史。\n教儿不读书，更欲作何事。",
        "dynasty": "宋",
        "collection_info": null
    },
    {
        "title": "宿虹县驿",
        "author": "张耒",
        "content": "长堤隘舟车，上下无暂歇。\n煎熬古驿门，聒聒争琐屑。\n东南淮浙富，输馈日填咽。\n楚风习喧卑，吴舌动嘲哳。\n平生耽静意，投闹剧含哕。\n况兹道路勤，强食慰饥渴。\n年来嵩洛兴，久与泉石结。\n终当卜吾庐，云山对华髮。",
        "dynasty": "宋",
        "collection_info": null
    },
    {
        "title": "有感三首  其一",
        "author": "张耒",
        "content": "一春苦多风，桃李见无几。\n良游时已失，忽忽三月尾。\n中间亦何有，徒自乱心耳。\n所嗟违所娱，坐费良日晷。\n堂北千叶桃，微本混榛枳。\n居然未之省，一日灿相视。\n零丁不忍摘，攀玩聊自慰。\n乃知物虽微，未易即疏弃。\n从今至零落，犹足伴尊胾。\n仍烦芊绵草，藉我花前醉。",
        "dynasty": "宋",
        "collection_info": null
    },
    {
        "title": "有感三首  其二",
        "author": "张耒",
        "content": "昨日鸦作巢，今者鸦哺儿。\n念知三月阑，春物行已稀。\n晚风飒不收，残红怨余姿。\n回风起轻寒，拥炉火重吹。\n灯明夜斋静，目涩临书迟。\n病齿不饮酒，持杯劝妻儿。\n岂无儿女心，惆怅桃李蹊。\n彼昏安目前，丈夫方有思。",
        "dynasty": "宋",
        "collection_info": null
    },
    {
        "title": "有感三首  其三",
        "author": "张耒",
        "content": "古今不殊途，掩卷独长想。\n炎炉与死灰，相去如反掌。\n彼昏诚不知，一醉富莫量。\n那知道旁殍，曾是厌杯盎。\n一金短贩儿，岂暇议得丧。\n但怜反覆间，观者为惆怅。\n圣贤蹈大方，不苟目前妄。\n寄身爱憎间，得失真一饷。",
        "dynasty": "宋",
        "collection_info": null
    },
    {
        "title": "食菜",
        "author": "张耒",
        "content": "大雨困淋漓，小雨伤霢霂。\n哀哉南亩人，日夜涂手足。\n入仓无一粒，敢望祈报福。\n余功归老圃，畦菜青满目。\n长官却野馈，性命赦鸡鹜。\n何须问清白，荐德刍一束。\n归来辍食叹，每悔釜炊玉。\n青衫尚如此，何况膏粱腹。\n愿君少自宽，谋远须食肉。",
        "dynasty": "宋",
        "collection_info": null
    },
    {
        "title": "王子开朝散早年以疾病谢事还江阴求诗为别三首  其一",
        "author": "张耒",
        "content": "济物昔所务，舍耕还自非。\n骎骎老将至，忽忽意多违。\n门有王夫子，柴车谢事归。\n令人三叹息，羞涩向尘衣。",
        "dynasty": "宋",
        "collection_info": null
    },
    {
        "title": "王子开朝散早年以疾病谢事还江阴求诗为别三首  其二",
        "author": "张耒",
        "content": "田园何日到，水国洗秋寒。\n兴来出饮酒，兴罢归杜门。\n漫郎游已倦，老眼乱丹铅。\n扁舟肯载我，共看雪涛翻。",
        "dynasty": "宋",
        "collection_info": null
    },
    {
        "title": "王子开朝散早年以疾病谢事还江阴求诗为别三首  其三",
        "author": "张耒",
        "content": "避禄免危疾，弃铅得黄金。\n鬚眉蔼如漆，便觉老难侵。\n江湖足幽遯，市卒或可寻。\n莫思芙蓉子，丹田乱君心。",
        "dynasty": "宋",
        "collection_info": null
    },
    {
        "title": "暮春奉女兄弟集宴堂",
        "author": "张耒",
        "content": "晨晖丽花柳，流水滟池塘。\n暮春渐暄燠，华构肃朝凉。\n使君簿领暇，亦復陈壶觞。\n班坐岂异人，骨肉皆欢康。\n遥山出远翠，远水明斜阳。\n欢言不期醉，淡泊味何长。",
        "dynasty": "宋",
        "collection_info": null
    },
    {
        "title": "窥园",
        "author": "张耒",
        "content": "吾老懒读书，得閒尝窥园。\n爱此千树雪，高低不胜繁。\n衝风掠之去，颇已随沙尘。\n感之可奈何，我岂土木人。\n畏病不饮酒，已惭嵇阮真。\n淡泊非众嗜，自娱难及宾。\n独游还独吟，鱼鸟与我亲。\n悠哉山林趣，媿此簪缨身。",
        "dynasty": "宋",
        "collection_info": null
    },
    {
        "title": "马巨济董役魏王坟作诗寄之",
        "author": "张耒",
        "content": "城北牛脾山，千丘压其麓。\n事皆有司办，圣世数厚族。\n园林迫復土，百役兴甚速。\n烦我别驾公，侵星次空谷。\n邮亭旧客去，閒日睡颇足。\n闻莺有佳兴，徙倚近乔木。\n樱笋味鼎来，管弦调渐熟。\n期归酌烧酒，及此未炎燠。",
        "dynasty": "宋",
        "collection_info": null
    },
    {
        "title": "出伏后风雨顿凉有感三首  其一",
        "author": "张耒",
        "content": "秋风振秋晓，万境一凄清。\n幽草虫响息，高叶露华凝。\n戢翼乌尚宿，引吭鸡屡鸣。\n淹留度华岁，怅然难为情。",
        "dynasty": "宋",
        "collection_info": null
    },
    {
        "title": "出伏后风雨顿凉有感三首  其二",
        "author": "张耒",
        "content": "三伏如汤釜，熏煮理亦足。\n西风半夜雨，窗户一清肃。\n那能惜摇落，共喜过炎燠。\n老人亦晨起，稍进杯中醁。",
        "dynasty": "宋",
        "collection_info": null
    },
    {
        "title": "出伏后风雨顿凉有感三首  其三",
        "author": "张耒",
        "content": "残暑扇中尽，新凉枕上归。\n微云起平远，空碧上朝曦。\n稍感夏衣薄，渐伤高叶稀。\n来鸿飞集喜，卒岁稻粱肥。",
        "dynasty": "宋",
        "collection_info": null
    },
    {
        "title": "太宁庭柏",
        "author": "张耒",
        "content": "微风起清籁，烈日交翠阴。\n荫兹金仙居，楼殿鬰沈沈。\n永日燕雀下，有时钟梵音。\n谁能悟斯道，来此契无心。",
        "dynasty": "宋",
        "collection_info": null
    },
    {
        "title": "暇日步西园感物辄为诗得七篇 酴醾",
        "author": "张耒",
        "content": "欲知此园古，请视酴醾苍。\n孙枝已轮囷，走蔓龙蛇长。\n春风一吹嘘，灼灼发奇光。\n仙姝不可挹，顺风饮其香。",
        "dynasty": "宋",
        "collection_info": null
    },
    {
        "title": "暇日步西园感物辄为诗得七篇 秋圃",
        "author": "张耒",
        "content": "秋圃寂无有，萧条残菊枝。\n老蛩依日叫，暗蝶傍人飞。\n锁涩门开少，莎长人到稀。\n旧游浑记得，到处即如归。",
        "dynasty": "宋",
        "collection_info": null
    },
    {
        "title": "暇日步西园感物辄为诗得七篇 菊丛",
        "author": "张耒",
        "content": "下根盘秋泥，上叶披宿雨。\n惟余黄金蕊，秀色日夜吐。\n宁须荐九日，但惜岁云暮。\n吾将屑落英，持泛兰皋露。",
        "dynasty": "宋",
        "collection_info": null
    },
    {
        "title": "暇日步西园感物辄为诗得七篇 芙蓉",
        "author": "张耒",
        "content": "清霜厉严杀，松栢气不振。\n芙蓉乃微木，晓艷独娇春。\n秾粹觉兰疲，芬敷知菊贫。\n欲攀无所赠，聊復插吾巾。",
        "dynasty": "宋",
        "collection_info": null
    },
    {
        "title": "暇日步西园感物辄为诗得七篇 橘",
        "author": "张耒",
        "content": "奇林藴贞粹，健叶圆青鲜。\n中有碧瑶实，正味百果先。\n贡包登尧俎，颂德列骚篇。\n李衡空庸材，徒列木奴千。",
        "dynasty": "宋",
        "collection_info": null
    },
    {
        "title": "暇日步西园感物辄为诗得七篇 斑竹",
        "author": "张耒",
        "content": "重瞳陟方时，二妃盖老人。\n安肯泣路傍，洒泪留丛筠。\n颇疑葛陂化，点点留斑鳞。\n慎勿脱水去，入世多埃尘。",
        "dynasty": "宋",
        "collection_info": null
    },
    {
        "title": "暇日步西园感物辄为诗得七篇 种蔬",
        "author": "张耒",
        "content": "贫舍无旨蓄，种圃治寒蔬。\n纵横数席间，灌溉亦勤劬。\n积雨有新甲，时摘付中厨。\n何劳樊迟学，当问汉阴夫。",
        "dynasty": "宋",
        "collection_info": null
    },
    {
        "title": "所居堂后北篱下获二蛇一小色赤长二尺许一大色黑长七尺围四五寸尾可贯百钱尽放之",
        "author": "张耒",
        "content": "二物穴我居，岁月亦已老。\n一朝双擒获，蜿蜿出幽草。\n安行免噬啮，敢望吐珠报。\n巳月不杀蛇，昔贤有遗告。",
        "dynasty": "宋",
        "collection_info": null
    },
    {
        "title": "小雨效韦体",
        "author": "张耒",
        "content": "午景蔽浮云，芳林散清雨。\n虚窗度遥吹，稍觉青叶举。\n残蔬知夏余，陨叶兆秋序。\n幽独无往来，烹茶谁晤语。",
        "dynasty": "宋",
        "collection_info": null
    },
    {
        "title": "纳凉",
        "author": "张耒",
        "content": "靡靡春事退，寂寂夏日长。\n日西骑马归，卧此北户凉。\n官事幸休逸，甘为白头郎。\n朝出暮还家，悠悠愧路旁。\n所欣药物灵，颇觉疾病康。\n幸免三已愠，敢希五馈浆。\n难堪七有余，不过三已尝。\n呼儿且粝食，贫固士之常。",
        "dynasty": "宋",
        "collection_info": null
    },
    {
        "title": "三伏暑甚七月八日立秋是日风作凉爽炎酷顿消老病欣然命酒成二诗  其一",
        "author": "张耒",
        "content": "西风吹淡白，窗户含凄清。\n炎凉一朝变，徂暑逝不停。\n山堂晓潇洒，病叟巾褐轻。\n平时干云树，芳叶亦復零。",
        "dynasty": "宋",
        "collection_info": null
    },
    {
        "title": "三伏暑甚七月八日立秋是日风作凉爽炎酷顿消老病欣然命酒成二诗  其二",
        "author": "张耒",
        "content": "苦热逢三秋，西风飒然起。\n金气入草木，伤夷从此始。\n盛极衰从之，循环固其理。\n老翁復何事，新凉欣酒美。",
        "dynasty": "宋",
        "collection_info": null
    },
    {
        "title": "白乐天有渭上雨中独乐十余首仿渊明予寓宛丘居多暇日时屡秋雨仿白之作得三章  其一",
        "author": "张耒",
        "content": "寒极则有暑，晦久则有明。\n开闢迄今兹，此理信可凭。\n炎炎者易灭，巍巍者必倾。\n圣智无奈何，况此愚昏氓。\n设罗以猎兽，切骨陷其膺。\n重势以镇物，悬绝压其肱。\n纵使贲与育，力有不获呈。\n物情千万变，可尽得经营。\n不如寂寞士，葛带而兰缨。\n无求復无忧，容貌甚和平。\n况兹积雨余，秋气日姿清。\n悠然有佳兴，美酒时一倾。",
        "dynasty": "宋",
        "collection_info": null
    },
    {
        "title": "白乐天有渭上雨中独乐十余首仿渊明予寓宛丘居多暇日时屡秋雨仿白之作得三章  其二",
        "author": "张耒",
        "content": "罢官卧穷巷，值此云物稠。\n连延经旬雨，城市欲行舟。\n柱础变坳塘，瓦沟成暴流。\n萧然残暑退，寒事戒衣裘。\n老人朝睡足，起坐梳白头。\n呼童饬晨餐，薪湿爨妇愁。\n洗我朱提杯，不復具肴羞。\n一觞已径醉，万事良悠悠。",
        "dynasty": "宋",
        "collection_info": null
    },
    {
        "title": "白乐天有渭上雨中独乐十余首仿渊明予寓宛丘居多暇日时屡秋雨仿白之作得三章  其三",
        "author": "张耒",
        "content": "故人遗我酒，气味芳以清。\n置之屋壁间，兴至时一倾。\n银杯度一合，三釂已彻觥。\n既免戒沉湎，且无忧病酲。\n嵇阮愧令德，刘石无遐龄。\n荒狂有何乐，徒以酒自名。\n吾幸免困此，庶几尽平生。",
        "dynasty": "宋",
        "collection_info": null
    },
    {
        "title": "古意三首  其一",
        "author": "张耒",
        "content": "园中杨柳树，飞舞似含羞。\n如何风静处，尽放眼中愁。",
        "dynasty": "宋",
        "collection_info": null
    },
    {
        "title": "古意三首  其二",
        "author": "张耒",
        "content": "金铺银屈膝，动处有人挨。\n棋盘作十字，中心为子来。",
        "dynasty": "宋",
        "collection_info": null
    },
    {
        "title": "古意三首  其三",
        "author": "张耒",
        "content": "橘犀如半月，何日是圆时。\n如何一种味，却有两人知。",
        "dynasty": "宋",
        "collection_info": null
    },
    {
        "title": "权势",
        "author": "张耒",
        "content": "权势世所重，桓温役孟嘉。\n桓公自人雄，为下未足嗟。\n颇怪蔡中郎，为董受疵瑕。\n因之以取死，曾不念汉家。\n士固感知己，尚安知其他。\n搜牢则可诛，好邕自其佳。",
        "dynasty": "宋",
        "collection_info": null
    },
    {
        "title": "临文",
        "author": "张耒",
        "content": "一病废百嗜，好文心未忘。\n南窗纳虚明，罗列陈缣缃。\n茫昧考巢燧，典章断虞唐。\n清妍进屈景，隽永旌苏张。\n少狂不自料，遇事形文章。\n误逢作者叹，因復力披攘。\n蹉跎生白髮，始紬石室藏。\n粗见汉家事，濡毫时否臧。\n文词比工祝，不殊公卿行。\n何用疲心精，舍本弃耕桑。\n读赋意凌云，律令尊张汤。\n荣华繫遇合，才技无短长。\n颇师老氏术，抱璞和其光。\n无营以卒岁，刻意翰墨场。",
        "dynasty": "宋",
        "collection_info": null
    },
    {
        "title": "自淮阴被命守宣城復过楚雨中遇道孚因同诵楚词为书此以足楚词",
        "author": "张耒",
        "content": "秋庭新过雨，佳菊独秀先。\n含芳良未展，风气已清妍。\n金凤汝婢妾，红紫徒相鲜。\n老人对节物，昏昏祇欲眠。\n与子读楚词，亹亹忽尽编。\n袅袅兮秋风，憀栗在远行。\n蟋蟀鸣西堂，淹留了无成。",
        "dynasty": "宋",
        "collection_info": null
    },
    {
        "title": "寓陈杂诗十首  其一",
        "author": "张耒",
        "content": "传舍不可久，束装投新居。\n新居亦苟完，佳木颇扶疏。\n洒扫寻丈地，琴书遣朝晡。\n风云中夜变，大雨如决渠。\n落点若强箭，穿我老屋涂。\n中夜起明烛，移床护吾雏。\n传闻北城隅，老弱堤上庐。\n官吏操畚锸，纷纷役千夫。\n螘漏或一决，城闉变江湖。\n吾衰也久矣，岂復惮为鱼。",
        "dynasty": "宋",
        "collection_info": null
    },
    {
        "title": "寓陈杂诗十首  其二",
        "author": "张耒",
        "content": "昔记古甲子，商灭而周兴。\n如何雨此日，乃为霪雨征。\n阴阳久乖张，此事颇有凭。\n岂天悔牧野，洗此漂杵腥。\n旧雨水未干，洞房苔欲青。\n新雨虽霢霢，欺我墙善崩。\n虚堂就夕眠，永夜楸桐声。\n萧然秋气至，岂觉巾屦轻。\n怜我老病者，三伏困熏蒸。\n得凉且饱饭，何暇念秋成。",
        "dynasty": "宋",
        "collection_info": null
    },
    {
        "title": "寓陈杂诗十首  其三",
        "author": "张耒",
        "content": "朝雨如棼丝，咫尺不相辨。\n俄然晨光漏，绀碧出天面。\n天工易明晦，顷刻俄屡变。\n今朝事大定，云物卷组练。\n客有北来说，蝝生被数县。\n谷穗无一粒，遗秆如立箭。\n卑田成大泽，投种哀莫见。\n官人懵不知，犹喜输租办。\n兴怀及鳏寡，犹愧吾饱饭。",
        "dynasty": "宋",
        "collection_info": null
    },
    {
        "title": "寓陈杂诗十首  其四",
        "author": "张耒",
        "content": "唐有元相国，实杀颜平原。\n平原腹有丹，尸解神已仙。\n颜公死已矣，人见如生前。\n致令遗其像，委曲与人言。\n相国死仓卒，秽袜塞其咽。\n家门随手破，但怪椒斛千。\n颜公黄尘外，风节犹凛然。\n元子堕九幽，遗臭万世传。",
        "dynasty": "宋",
        "collection_info": null
    },
    {
        "title": "寓陈杂诗十首  其五",
        "author": "张耒",
        "content": "清夜何晏晏，客眠亦復佳。\n邻钟唤我觉，咽咽闻城笳。\n披衣行中庭，星汉已横斜。\n缺月挂西南，皎皎流清华。\n莎鸡振其羽，蟋蟀旁悲嗟。\n悠哉岁已秋，日月如奔车。",
        "dynasty": "宋",
        "collection_info": null
    },
    {
        "title": "寓陈杂诗十首  其六",
        "author": "张耒",
        "content": "开门无客来，永日不冠履。\n客至我老懒，投刺辄復去。\n端成两相忘，因得百无虑。\n故人在旁郡，书信不能屡。\n兴哀东城公，将掩郏山墓。\n不能往一恸，名义真有负。\n可能金玉骨，亦遂黄壤腐。\n但恐已神仙，裂石终飞去。",
        "dynasty": "宋",
        "collection_info": null
    },
    {
        "title": "寓陈杂诗十首  其七",
        "author": "张耒",
        "content": "疲马龁故草，闭门苔藓深。\n閒坊居人少，秋日疏槐阴。\n境寂心亦閒，萧然散巾襟。\n静中有深趣，因见至人心。\n谷神古不死，兹理良可寻。\n无令儿辈觉，一抚无弦琴。",
        "dynasty": "宋",
        "collection_info": null
    },
    {
        "title": "寓陈杂诗十首  其八",
        "author": "张耒",
        "content": "念昔为吏日，朝夕羡人閒。\n解印出公府，翛然若归山。\n衡茅三亩居，无客门常关。\n早眠而起晏，永日或不冠。\n故人远寄酒，为致一醉欢。\n我亦领其意，呼儿具杯盘。\n长閒贫亦好，安用朱其轓。\n我生本蓬荜，久已傲饥寒。",
        "dynasty": "宋",
        "collection_info": null
    },
    {
        "title": "寓陈杂诗十首  其九",
        "author": "张耒",
        "content": "我不知暑退，但觉衣汗干。\n颇怪庭中天，湛然青已宽。\n有物叫草根，啾啾自相喧。\n问知已新秋，大火流金天。\n九土变寒暑，正尔事亦繁。\n静观付一笑，吾事宁相关。\n但无筋力健，悠然佳意还。\n喧喧憎邻里，砧杵乱人眠。",
        "dynasty": "宋",
        "collection_info": null
    },
    {
        "title": "寓陈杂诗十首  其一○",
        "author": "张耒",
        "content": "秦子死南海，旋骨还故墟。\n辛勤一生事，空得数编书。\n琅琅巧言语，玉佩联琼琚。\n知者能几人，憎者颇有余。\n书生事业薄，生世苦勤劬。\n持以待后世，何足润槁枯。\n兴怀及昔者，使我涕涟如。\n道路阻且长，悲哉违抚孤。",
        "dynasty": "宋",
        "collection_info": null
    },
    {
        "title": "寄李端叔二首  其一",
        "author": "张耒",
        "content": "束髮闻至道，荣辱久齐观。\n中年婴世故，已復傲忧患。\n閒居虽荒寂，几杖颇清晏。\n悠悠閒晷景，草草贫寝饭。\n狂言无为发，浊酒醉自劝。\n与君通家旧，迩者颇屡见。\n相望岂示远，数舍隔异县。\n吾人师佛祖，妙旨得忍粲。\n敛藏避世俗，未免逢侮讪。\n坐令鬓垂雪，犹把从事版。\n尺书每见警，妙语珠在贯。\n復君进明德，同遂丘壑愿。",
        "dynasty": "宋",
        "collection_info": null
    },
    {
        "title": "寄李端叔二首  其二",
        "author": "张耒",
        "content": "陈墟自古皇，疆野实楚县。\n沃野接神畿，荒沟漕淮甸。\n民风静而陋，原隰平以远。\n我来逢艰岁，禾黍秋色浅。\n荒居困蛩蚓，风雨老藜苋。\n闭门谢车马，隠几亲笔砚。\n马迹巷泥深，庖烟檐日宴。\n深居窥老易，妙理殊自玩。\n困亨方寸足，夸安劳远愿。\n乖离感岁月，老色各满面。\n友道古所敦，尺书莫辞倦。",
        "dynasty": "宋",
        "collection_info": null
    },
    {
        "title": "秋日晒古城",
        "author": "张耒",
        "content": "秋日晒古城，西风振尘埃。\n出门何所之，坏道连蒿莱。\n飞鸣鸡犬稀，破屋枯壕隈。\n老圃理蔬畦，晚甲瘦未开。\n输人暮出城，栖鸦一一回。\n怅然心不怡，归坐劝一杯。",
        "dynasty": "宋",
        "collection_info": null
    },
    {
        "title": "古意效东野二首  其一",
        "author": "张耒",
        "content": "与君虽异坊，秋凉各平分。\n已遣月入牖，更教风扫门。\n照君幌中寝，拂君堂上尘。\n绸缪似衣带，终日遶君身。",
        "dynasty": "宋",
        "collection_info": null
    },
    {
        "title": "古意效东野二首  其二",
        "author": "张耒",
        "content": "扇不风自凉，身不兰自香。\n深居不出门，幽独更清扬。\n为鹊栖君树，为燕巢君堂。\n不食亦可饱，况乃餐辉光。",
        "dynasty": "宋",
        "collection_info": null
    },
    {
        "title": "早稻",
        "author": "张耒",
        "content": "早稻如倒戈，十穗八九折。\n晚稻不及秀，日炙根土烈。\n踏车激湖水，车众湖欲竭。\n得泉如沸汤，旱土湿未彻。\n老农祝天工，叩额眼垂血。\n游云不作雨，风至辄散灭。\n昊天未悔祸，牲玉无徒设。\n谁能缚妖魃，敕起龙泼剌。",
        "dynasty": "宋",
        "collection_info": null
    },
    {
        "title": "鸣蜩",
        "author": "张耒",
        "content": "鸣蜩嘒高风，逮夜且復静。\n草虫何为者，落日鸣復逞。\n阴阳且战争，微物何所竞。\n化工执其机，开阖惟所命。\n朔雁有行意，肃肃如待令。\n江河有旧渚，宁畏风霜劲。",
        "dynasty": "宋",
        "collection_info": null
    },
    {
        "title": "书初凉夜至将晓",
        "author": "张耒",
        "content": "秋房灯火清，人语久已寂。\n城远不闻更，警柝鸣未息。\n横参已入地，斗柄当天直。\n乃知三更中，市廛已寂历。\n我时守书几，磨墨倾砚滴。\n反覆小学书，昏目如芒刺。\n试寻邻房僧，鼻鼾背负壁。\n体劳径就枕，冷梦分南北。\n觉来寺钟鸣，僧礼像前席。\n须臾闻梵呗，木鱼如叩石。\n举头视东牖，朝日已淡白。\n反身起披衣，神爽健筋力。\n亟来酒瓮边，侧听声唧唧。",
        "dynasty": "宋",
        "collection_info": null
    },
    {
        "title": "秋日喜杨介吉老寄药",
        "author": "张耒",
        "content": "閒坊远市声，终日掩衡门。\n惟有风中叶，萧骚终日闻。\n午枕不成寐，起坐无与言。\n喜开故人书，珍药幸见存。\n其方受仙圣，其效未易论。\n岂惟蠲沉痾，庶可辅本根。\n珍重復珍重，厥价万玙璠。\n永年未可冀，庶保无夭昏。",
        "dynasty": "宋",
        "collection_info": null
    },
    {
        "title": "见黄仲达感秋意",
        "author": "张耒",
        "content": "秋风吹衡茅，寂历如荒村。\n独立无与语，悲虫鸣草根。\n老木经疾风，枝叶仅得存。\n疏荫不满地，白日耿当轩。\n北城有黄仲，眸子清不浑。\n时能出秀句，宝铁雕玙璠。\n念将舍我去，为吏国西京。\n荒凉古中牟，昼夜轮蹄奔。\n青衫给吏役，怀恶未易论。\n强颜诡应接，有抱谁能言。\n从容来去间，无厌走黄昏。",
        "dynasty": "宋",
        "collection_info": null
    },
    {
        "title": "服仙灵脾酒",
        "author": "张耒",
        "content": "冷气侵吾髀，趋拜剧苦艰。\n仁哉神农氏，遗药驱恫瘝。\n持钱取之市，易得如茆芫。\n繁枝与芳叶，尽取无可删。\n贮之白缣囊，渍以壶酒宽。\n七日以供饮，跛曳皆翩跹。\n呼儿谨盖藏，用此九转丹。\n平生误信书，安坐得老邅。\n方书岂尽信，柳子固无言。\n事固有然者，岂容尽欺谩。\n疾走非吾愿，且復补羸残。",
        "dynasty": "宋",
        "collection_info": null
    },
    {
        "title": "孙志康许为南酿前日已闻籴米欣然作诗以问之",
        "author": "张耒",
        "content": "平生一尊酒，风月不可无。\n谪官将十年，一醉未易图。\n市岂无旗亭，官亦有酒垆。\n薄乃捩齿酸，一滴不可沽。\n英英孙夫子，臭味真吾徒。\n自云得异糵，乃出粳稻腴。\n岁久精粹出，去者乃其粗。\n醖酿纔浃日，芳甘已盈壶。\n伧人喻其力，若火经茅芦。\n此语真野陋，殆出负贩夫。\n前日闻吉语，籴米已在途。\n每恨乏陈糯，价直如买珠。\n怜君久客囊，倾倒无復余。\n假器走仆僮，供我一笑娱。\n欲为漉巾潜，请学涤器如。\n作诗以讯之，何日陈尊盂。",
        "dynasty": "宋",
        "collection_info": null
    },
    {
        "title": "夜书",
        "author": "张耒",
        "content": "黯黯夜烟青，寥寥秋汉迥。\n海月出天高，霜云泊天静。\n鹤鸣知露寒，树影当轩正。\n幽客独未眠，经窗夜声磬。",
        "dynasty": "宋",
        "collection_info": null
    },
    {
        "title": "小雨",
        "author": "张耒",
        "content": "稍稍阴霭集，萧肃春寒生。\n窗灯耿初照，小雨细无声。\n还来就温炉，依然有故情。\n燕坐悄无语，军城递远更。",
        "dynasty": "宋",
        "collection_info": null
    },
    {
        "title": "月夜怀陈永源",
        "author": "张耒",
        "content": "众喧息遥夜，爽气渍烦襟。\n殷勤低檐月，入幌来相寻。\n平生学虚静，每为多病侵。\n卧想陈夫子，幅巾修竹林。",
        "dynasty": "宋",
        "collection_info": null
    },
    {
        "title": "冬日放言二十一首  其一",
        "author": "张耒",
        "content": "清冬万境肃，墙户益萧然。\n薄寒惟可饮，短景不容眠。\n贫厨烟火暖，尘釜亦烹鲜。\n且復养口体，何劳更问天。",
        "dynasty": "宋",
        "collection_info": null
    },
    {
        "title": "冬日放言二十一首  其二",
        "author": "张耒",
        "content": "汤餠慰朝馁，三杯浇旦寒。\n醉饱外何欲，昏然宵就眠。\n幽通梦有告，默存神自全。\n萧萧松竹舍，岁暮聊盘桓。",
        "dynasty": "宋",
        "collection_info": null
    },
    {
        "title": "冬日放言二十一首  其三",
        "author": "张耒",
        "content": "风雨连江气，十月如深冬。\n坐曹日暮归，密室温炉红。\n惨惨庭下日，骚骚窗外风。\n三杯容我醉，万事听天工。",
        "dynasty": "宋",
        "collection_info": null
    },
    {
        "title": "冬日放言二十一首  其四",
        "author": "张耒",
        "content": "小儿喜学书，满纸如涂鸦。\n老妇寒不绩，当户理琵琶。\n樽中有神物，快泻如流霞。\n三杯任兀兀，冻脸生春华。",
        "dynasty": "宋",
        "collection_info": null
    },
    {
        "title": "冬日放言二十一首  其五",
        "author": "张耒",
        "content": "卯饮终日醉，万事付悠悠。\n醺然据榻瞑，檐雨方飕飕。\n吾事幸无急，不醉欲何求。\n顾谓妇与子，酒尽为我谋。",
        "dynasty": "宋",
        "collection_info": null
    },
    {
        "title": "冬日放言二十一首  其六",
        "author": "张耒",
        "content": "寒羊肉如膏，江鱼如切玉。\n肥兔与奔鹑，日夕悬庖屋。\n嬉嬉顾妻孥，滋味喉可欲。\n谪官但强名，比者何不足。",
        "dynasty": "宋",
        "collection_info": null
    },
    {
        "title": "冬日放言二十一首  其七",
        "author": "张耒",
        "content": "酒圣卯时欢，此语闻乐天。\n安用苦了了，白日供忧煎。\n浮世本幻妄，空花电露然。\n人间无实事，惟醉庶几焉。",
        "dynasty": "宋",
        "collection_info": null
    },
    {
        "title": "冬日放言二十一首  其八",
        "author": "张耒",
        "content": "愈老愈嗜酒，益醉益自然。\n两人同坠车，醉者乃得全。\n我不但醉酒，天和醉心源。\n当其醉甚时，更类痴与顽。",
        "dynasty": "宋",
        "collection_info": null
    },
    {
        "title": "冬日放言二十一首  其九",
        "author": "张耒",
        "content": "至道与物反，夫岂会俗心。\n圣处有阃域，扃钥一何深。\n时时资美酒，可得及其门。\n送君者既返，君驾胡可寻。",
        "dynasty": "宋",
        "collection_info": null
    },
    {
        "title": "冬日放言二十一首  其一○",
        "author": "张耒",
        "content": "清晨坐官舍，官舍復何有。\n离披经雨菊，萧疏委风柳。\n饱食或至睡，涉笔无可否。\n油然有好怀，日暮归饮酒。",
        "dynasty": "宋",
        "collection_info": null
    },
    {
        "title": "冬日放言二十一首  其一一",
        "author": "张耒",
        "content": "日暮归饮酒，儿女戏我前。\n须臾径三酌，据榻已欣然。\n老妻坐我傍，餚胾已炮煎。\n大胜刘伶妇，区区为酒钱。",
        "dynasty": "宋",
        "collection_info": null
    },
    {
        "title": "冬日放言二十一首  其一二",
        "author": "张耒",
        "content": "我初谪官时，帝问司酒神。\n曰此好酒徒，聊给酒养真。\n去国一千里，齐安酒最醇。\n失火而遇雨，仰戴天公仁。",
        "dynasty": "宋",
        "collection_info": null
    },
    {
        "title": "冬日放言二十一首  其一三",
        "author": "张耒",
        "content": "吾腹如鸱夷，但满贮醇酒。\n外圆故不滞，中静一无有。\n纷纷千百辈，纳若一尘垢。\n下而至真源，保之故难朽。",
        "dynasty": "宋",
        "collection_info": null
    },
    {
        "title": "冬日放言二十一首  其一四",
        "author": "张耒",
        "content": "淮阳名都会，爽垲太昊墟。\n最爱西城道，汪汪数顷湖。\n古木巢翠鸟，清濠见游鱼。\n幽居多不惬，怀我平生娱。",
        "dynasty": "宋",
        "collection_info": null
    },
    {
        "title": "冬日放言二十一首  其一五",
        "author": "张耒",
        "content": "灵通古丛林，他日休吾车。\n出门循古城，荒圃畦寒蔬。\n手种堂下花，颇已数尺余。\n何人揽其华，故人应念予。",
        "dynasty": "宋",
        "collection_info": null
    },
    {
        "title": "冬日放言二十一首  其一六",
        "author": "张耒",
        "content": "塞向久室处，帟幕亦復周。\n温炉炽薪炭，永夜炎光流。\n五更屋霜重，重衾如无裘。\n兴怀无衣子，卒岁聊优游。",
        "dynasty": "宋",
        "collection_info": null
    },
    {
        "title": "冬日放言二十一首  其一七",
        "author": "张耒",
        "content": "陶潜经世才，龃龉不得肆。\n彼宁徒嗜饮，有藴託诸醉。\n时时吐高词，颇復见一二。\n义熙书甲子，此意有泾渭。",
        "dynasty": "宋",
        "collection_info": null
    },
    {
        "title": "冬日放言二十一首  其一八",
        "author": "张耒",
        "content": "葛公盖世才，功业亦云偶。\n世无左将军，老作躬耕叟。\n皇天挺奇产，必使有所受。\n珠玉在山渊，终为王府有。",
        "dynasty": "宋",
        "collection_info": null
    },
    {
        "title": "冬日放言二十一首  其一九",
        "author": "张耒",
        "content": "秦人焚诗书，意欲遂绝灭。\n六经至今存，何曾损毫髮。\n兴衰有天理，人力自浅拙。\n不忧骊山墓，回首遭发掘。",
        "dynasty": "宋",
        "collection_info": null
    },
    {
        "title": "冬日放言二十一首  其二○",
        "author": "张耒",
        "content": "元子本豪爽，颇復有俗气。\n孟嘉亦可人，乃与较权势。\n崛强尽百年，究竟成何事。\n江左无英雄，汝得免徒隶。",
        "dynasty": "宋",
        "collection_info": null
    },
    {
        "title": "冬日放言二十一首  其二一",
        "author": "张耒",
        "content": "渊明非无心，似以酒忘忧。\n如以药愈疾，未佳宁免忧。\n我直好饮耳，与世本悠悠。\n人间有何事，奚足烦杯瓯。",
        "dynasty": "宋",
        "collection_info": null
    },
    {
        "title": "四月望日自孝悌坊迁冠盖孙氏第",
        "author": "张耒",
        "content": "青芜满古城，白日照大泽。\n街荒鸡犬闹，市远喧閧寂。\n中有腾腾者，淮阳四年客。\n坐偷太仓粟，稳睡而饱食。\n平生愿陈力，衰老困逼迫。\n何曾一可意，但有百无益。\n偷安浅夫志，苟且志士惜。\n穷通有天理，誓不安苟得。\n朱阳方肇序，春去无辙迹。\n怅此復几时，抚事三叹息。",
        "dynasty": "宋",
        "collection_info": null
    },
    {
        "title": "谪官",
        "author": "张耒",
        "content": "谪官成吏隠，古寺度高秋。\n寒灯明夜室，清坐闻更筹。\n裘葛屡往还，感彼岁月遒。\n吾意方有会，谁能赋离忧。",
        "dynasty": "宋",
        "collection_info": null
    },
    {
        "title": "十月二十二日晚作三首  其一",
        "author": "张耒",
        "content": "黯黯东牖闇，寂寂吾庐閒。\n粗粝饱妇子，苜蓿无余盘。\n雁急天欲雨，鸡栖日已寒。\n老人袖手坐，一杯聊自宽。",
        "dynasty": "宋",
        "collection_info": null
    },
    {
        "title": "十月二十二日晚作三首  其二",
        "author": "张耒",
        "content": "天寒聊饮酒，再酌已停觞。\n岂不欲酣畅，要使夜腹康。\n意得乐有余，偶然不必长。\n寄身造化中，勿使天和伤。",
        "dynasty": "宋",
        "collection_info": null
    },
    {
        "title": "十月二十二日晚作三首  其三",
        "author": "张耒",
        "content": "蓬荜无奥处，北风利戈鋋。\n空炉有微火，且復与周旋。\n酒隠柴桑叟，醉吟渭上贤。\n二士忽已远，遗风载陈编。",
        "dynasty": "宋",
        "collection_info": null
    },
    {
        "title": "题壁",
        "author": "张耒",
        "content": "命驾欲诣客，欲去復迟迟。\n事幸无甚急，何用劳驱驰。\n家贫幸有酒，亦略具鲜肥。\n且復东窗下，高歌醉而嬉。",
        "dynasty": "宋",
        "collection_info": null
    },
    {
        "title": "夜坐",
        "author": "张耒",
        "content": "万籁声久寂，三更霜已寒。\n老人袖手坐，一气中自存。\n自得此中趣，不与儿曹论。\n但有老孟光，相对亦无言。",
        "dynasty": "宋",
        "collection_info": null
    },
    {
        "title": "任仲微阅世亭",
        "author": "张耒",
        "content": "志士抱奇策，常苦不得伸。\n及其利害出，倏已亡其人。\n今古同此恨，愚智竟谁分。\n哀哉老任公，英魄久已沦。\n惟余亭下柏，阅世盘深根。\n纷纷凡草木，几变秋与春。\n朝菌与蟪蛄，尽死我独存。\n任公不及见，见其贤子孙。\n请君利斯奇，仍復大其门。",
        "dynasty": "宋",
        "collection_info": null
    },
    {
        "title": "感怀",
        "author": "张耒",
        "content": "枯树桓司马，五柳陶征君。\n微木何足道，所叹此两人。\n一埋柴桑骨，一为九锡臣。\n荣辱俱已矣，芳秽万世闻。",
        "dynasty": "宋",
        "collection_info": null
    },
    {
        "title": "次韵题李援舫子",
        "author": "张耒",
        "content": "紫髯不復见，故宫无入门。\n元子亦寂寞，一丘弔遗魂。\n兴亡两梦幻，今古一朝昏。\n念当置是事，尽此舟中樽。",
        "dynasty": "宋",
        "collection_info": null
    },
    {
        "title": "秋感二首  其一",
        "author": "张耒",
        "content": "秋日无远晖，秋草无美姿。\n残蛩弔白日，寒鸟悲空枝。\n时节一如此，余出怅安归。\n强歌不成音，还坐空涕垂。\n感动百虑游，触心遂纷披。\n弃捐勿復道，日暮眠吾帷。",
        "dynasty": "宋",
        "collection_info": null
    },
    {
        "title": "秋感二首  其二",
        "author": "张耒",
        "content": "秋山多远声，日暮尤百态。\n鸣风落高树，清涧泻寒濑。\n鸣蜩默谁怜，瘖死不偿罪。\n蛩啼独不已，有愬未逢解。\n天时激汝曹，宁自知进退。\n吹嘘成踊跃，刍狗忌撤祭。\n庭空月宵挂，园冷露晨沛。\n嗟哉心虽忘，俯事还感慨。",
        "dynasty": "宋",
        "collection_info": null
    },
    {
        "title": "夜思",
        "author": "张耒",
        "content": "江边鸬鷀鸣，栖我屋南树。\n夜深风霜寒，呼鸣自相语。\n树头鸦翼动，树杪雁行度。\n朦胧见江山，一一翻飞去。",
        "dynasty": "宋",
        "collection_info": null
    },
    {
        "title": "嘲南商",
        "author": "张耒",
        "content": "两袖全匹帛，望知江淮客。\n深藏计算苦，好斗意气窄。\n愁逢汤餠碗，遇鲊论瓮咋。\n市南沽茅柴，归店两颧赤。",
        "dynasty": "宋",
        "collection_info": null
    },
    {
        "title": "种芭蕉",
        "author": "张耒",
        "content": "幽居玩芳物，自种两芭蕉。\n空山夜雨至，滴滴復萧萧。\n凉叶泛朝露，芳心展夕飈。\n东堂日虚静，秀色慰无聊。",
        "dynasty": "宋",
        "collection_info": null
    },
    {
        "title": "无题",
        "author": "张耒",
        "content": "蔌蔌鸣叶下，初无风过之。\n流年一如此，慷慨使心悲。\n平日谈尧舜，立朝羞自私。\n温炉暖老客，聊復此栖迟。",
        "dynasty": "宋",
        "collection_info": null
    },
    {
        "title": "大雨十日不止五月十八日晚始霁",
        "author": "张耒",
        "content": "昊穹忽悔祸，淫雨霁今夕。\n峰岭舒紫翠，云天丽金碧。\n深蛙鸣远汪，凉叶坠余滴。\n漏屋百不忧，宵眠始安席。",
        "dynasty": "宋",
        "collection_info": null
    },
    {
        "title": "天运",
        "author": "张耒",
        "content": "天运不暂止，何啻过隙驹。\n向来檐前日，忽已墙东隅。\n乐者苦其疾，忧者怨其舒。\n由来盛与衰，变灭皆须臾。",
        "dynasty": "宋",
        "collection_info": null
    },
    {
        "title": "悼逝",
        "author": "张耒",
        "content": "结髮为夫妇，少年共饥寒。\n我迂趋世拙，十载困微官。\n男儿不终穷，会展凌风翰。\n相期脱崎岖，一笑纾艰难。\n秋风摧芳蕙，既去不可还。\n滴我眼中血，悲哉摧肺肝。\n儿稚立我前，求母夜不眠。\n我虽欲告之，哽咽不能言。\n积金虽至斗，纡朱走华轩。\n失我同心人，抚事皆悲酸。\n积日而成时，积时更成年。\n山海会崩竭，音容永茫然。",
        "dynasty": "宋",
        "collection_info": null
    },
    {
        "title": "喜雨四首  其一",
        "author": "张耒",
        "content": "阴阳不暂驻，今夕已秋风。\n晨兴绵丝冷，岁月惊衰翁。\n朝烟爨薪湿，小甲蔬畦空。\n且復一杯酒，吾生不终穷。",
        "dynasty": "宋",
        "collection_info": null
    },
    {
        "title": "喜雨四首  其二",
        "author": "张耒",
        "content": "手种五色蕉，意待听秋雨。\n南风扇旱日，破叶萎不举。\n霶𩃱未终夕，绿润遽如许。\n秋色入书帏，已觉青鸾舞。",
        "dynasty": "宋",
        "collection_info": null
    },
    {
        "title": "喜雨四首  其三",
        "author": "张耒",
        "content": "墙东有高树，夏叶圆绿绮。\n西风纔一夕，萧飒遽如此。\n寒螀号其颠，蟋蟀晓未已。\n羣动催流光，荣华难久恃。",
        "dynasty": "宋",
        "collection_info": null
    },
    {
        "title": "喜雨四首  其四",
        "author": "张耒",
        "content": "隙地秋日晓，寂无邻里音。\n惟有草根虫，风前咽復吟。\n悲歌者谁子，徂年惊苦心。\n青灯夜斋静，微温生薄衾。",
        "dynasty": "宋",
        "collection_info": null
    },
    {
        "title": "次韵曾存之直舍种竹",
        "author": "张耒",
        "content": "曾郎风尘表，不似宰官身。\n吏舍数竿竹，凿池水粼粼。\n此君不可疏，亦復未易亲。\n虚心澹相授，颇似南郭邻。\n我知王子猷，正是君辈人。",
        "dynasty": "宋",
        "collection_info": null
    },
    {
        "title": "赠蔡彦规",
        "author": "张耒",
        "content": "我不见蔡子，杜门十日余。\n今日叩我门，满手携琼琚。\n铿锵写我前，杂以贝与珠。\n我愕不知报，低头惊且吁。\n读毕致于怀，余光溢衿裾。\n坐令箪瓢室，磊荦堆璠玙。\n我拙寡所合，甘为不材樗。\n嗟君何所闻，屡枉长者车。\n我来淮南游，霭霭子之誉。\n骅骝走千里，凡马安能逾。\n奈予不自量，痛鞭而疾驱。\n常忧过所往，疲惫伤吾躯。\n愿君少待我，且欲休吾驹。\n跳奔舍其羣，子乐谁与俱。\n俯身援其类，是亦仁之徒。\n不然但用我，畏甚将逃逋。\n何如少待之，效技供子娱。\n我无功名愿，与世日益疏。\n反慕古沮溺，穷年事耕锄。\n皇皇吾夫子，忧世亦勤劬。\n虽然竟何就，孰若安以居。\n人生各有怀，未用相贤愚。\n得乐愿即止，安能较锱铢。\n又疑异所任，劳逸事亦殊。\n作歌以讯之，子意当何如。",
        "dynasty": "宋",
        "collection_info": null
    },
    {
        "title": "寄刘伯声",
        "author": "张耒",
        "content": "别君几何时，人事浩千万。\n身如张射侯，忧愁剧强箭。\n崎岖走穷县，艰苦君未见。\n未知菽水丰，已感霜露变。\n羁孤寄穷海，亲友谁弔唁。\n析图补冬裘，乞米煮朝饭。\n无聊犹自思，援溺固谁愿。\n人生不终否，此语非我分。\n英雄伏泥涂，暂晦久必现。\n如予百不能，理自合贫贱。\n岂当议隠显，而有不遇叹。\n但思窜山林，远脱人世患。\n有田足耕耘，有水足罩汕。\n萧然便终老，到死百不问。\n平生泥佛祖，久已师壁观。\n况将无生禅，下视有为幻。\n吾子出羣材，千牛有余刃。\n行当脱尘埃，鸣佩侍清燕。\n高卑各有得，愿勿讥尺鷃。\n不有行道人，谁当佐尧舜。\n时哉勿自滞，功业在力劝。\n握手不可期，此计吾行辨。",
        "dynasty": "宋",
        "collection_info": null
    },
    {
        "title": "寄陈九",
        "author": "张耒",
        "content": "别来常思君，无异饥待哺。\n如何偶相逢，握手復告去。\n念初别子时，芳草才及屦。\n天时不可留，再见岁云暮。\n出门怪子瘦，告我困道路。\n飘飘千余里，陆走復水泝。\n古来黄金尽，壮士色亦沮。\n斯人独何少，乃有衣食虑。\n才高穷不怨，志大贫若富。\n吾将告君理，子其听我布。\n人生不终穷，否泰亦有数。\n子其保所有，锥颖囊必露。\n古来立功名，其始不无忤。\n得难失自寡，进锐退亦遽。\n念君归海濒，谁与朝夕聚。\n我方困而学，每冀朋友助。\n一从城北归，梦魂见已屡。\n愿因南来者，时以尺书寓。",
        "dynasty": "宋",
        "collection_info": null
    },
    {
        "title": "赠江瞻道",
        "author": "张耒",
        "content": "我行于四方，其所急者友。\n呜呼得之难，百不一邂逅。\n人心不可齐，若十指于手。\n随其短与长，亦各有所取。\n刚或硬而折，柔有弱而仆。\n质良文不扬，中美外莫副。\n宽壶泛以枵，狭盎迫而陋。\n此犹其大概，琐琐难悉究。\n譬如选长材，弃百不一有。\n其间虽得之，犹或烦矫揉。\n我友居淮滨，饮德悉自幼。\n岂期羁旅间，乃获闻謦欬。\n嗟君如美玉，外彻中乃厚。\n埋藏困尘埃，要以不可垢。\n他人十不一，子乃得八九。\n余亏能几何，不待勉而就。\n乃知昔求艰，特以见未久。\n但忧奔莫及，敢惮喘而走。\n我心子所知，濩豁无所囿。\n是以行于世，往往得嘲诟。\n人才如其面，不自知好丑。\n立之明鑑前，乃见其可否。\n子于我无嫌，告我当苦口。\n惟我于改过，窃不敢自后。\n嗟予迫饥寒，子亦仰五斗。\n何当两有归，投老作邻叟。",
        "dynasty": "宋",
        "collection_info": null
    },
    {
        "title": "呈徐仲车",
        "author": "张耒",
        "content": "朝日照高檐，夜霜犹在瓦。\n纤纤墙边柳，春色已可把。\n残年能几何，奔驶剧湍泻。\n虽无功名求，衰暮亦悲咤。\n出门问徐子，两计决取舍。\n为当勉自修，汲汲不可暇。\n为当饮美酒，送老在杯斝。\n子当指我途，我即策其马。\n但我懒拙姿，终非服勤者。",
        "dynasty": "宋",
        "collection_info": null
    },
    {
        "title": "正月望夜示童子",
        "author": "张耒",
        "content": "呼童致明烛，展我窗前书。\n顾谓尔童子，此岂不足欤。\n得意自忘僞，观一知其余。\n尔观千万灯，岂与一烛殊。\n尔岂不欲醉，举杯倾我壶。\n尔岂不欲饱，构火烹我鱼。\n人生贪外物，要以乐其躯。\n吾求安不足，安用劳驰驱。",
        "dynasty": "宋",
        "collection_info": null
    },
    {
        "title": "赠敦復",
        "author": "张耒",
        "content": "敦復想为诗，目见无全牛。\n天工忌其才，小邑使拘囚。\n漫涂以尘埃，讼讯羣啾啾。\n尚于纷纭中，逸兴时奔流。\n不知谁使之，瞥尔为南游。\n骅骝解其絷，鹰隼脱于鞲。\n山川困搜罗，风月遭嘲咻。\n举手聊探之，纵横烂琳璆。\n不有同行人，更歌而迭酬。\n天应悯子劳，久苦暂使休。\n奈何少纵之，一放不可收。\n归来见我喜，逸气凌高秋。\n我窃不自量，妄将挟其辀。\n心知不可追，子幸为我留。\n君方严旗幢，我亦戒戈矛。\n将图诘朝见，百败非予羞。",
        "dynasty": "宋",
        "collection_info": null
    },
    {
        "title": "读戚公恕进卷",
        "author": "张耒",
        "content": "世方尚纤柔，子独不可揉。\n人皆喜呶呶，子语不出口。\n巉然即之高，俗子竞嘲诟。\n我尝要之难，快使暴其有。\n乃知谤之非，更觉所得厚。\n由来难小知，此固可大受。\n读书常辛勤，世务饱经构。\n琅琅满编文，一一可推究。\n俗儒昧事实，文字工綵绣。\n可观不可用，章甫冠土偶。\n子能独不然，浑朴谢雕镂。\n宁为目前玩，功见施设后。\n知心古所难，形兀实难售。\n嗟君听者寡，风雨但孤雊。\n又思理难常，功业亦邂逅。\n岂令匠石斤，常缩袖间手。\n无为扣角歌，且进满尊酎。\n但非遽可令，有所待而偶。\n干将伏黄土，气乃在牛斗。\n顾君久自安，蔽抑宁復又。",
        "dynasty": "宋",
        "collection_info": null
    },
    {
        "title": "与友人论文因以诗投之",
        "author": "张耒",
        "content": "我虽不知文，尝闻于达者。\n文以意为车，意以文为马。\n理强意乃胜，气盛文如驾。\n理惟当即止，妄说即虚假。\n气如决江河，势盛乃倾泻。\n文莫如六经，此道亦不舍。\n但于文最高，窥不见隙罅。\n故令后世儒，其能及者寡。\n文章古亦众，其道则一也。\n譬如张众乐，要以归之雅。\n区区为对偶，此格最污下。\n求之古无有，欲学固未暇。\n君为时俊髦，我老安苟且。\n聊献师所传，无以吾言野。",
        "dynasty": "宋",
        "collection_info": null
    },
    {
        "title": "寄参寥",
        "author": "张耒",
        "content": "春风入楚乡，与子别经岁。\n有客过我门，携君尺书至。\n昔我出京师，仓皇省家事。\n遂令千里别，不一执君袂。\n又闻子亦行，杖履若飘驶。\n虽成相思诗，欲写不可寄。\n飘飘山水梦，时与飞锡值。\n乃能以书来，知子犹我记。\n浮云随高风，聚散未可计。\n迟君冰雪诗，濯我尘埃思。",
        "dynasty": "宋",
        "collection_info": null
    },
    {
        "title": "送胡考甫",
        "author": "张耒",
        "content": "胡公精悍姿，勇气如秋鹰。\n兵书百万言，挥麈谈如倾。\n羞戴文吏冠，慨然喜功名。\n愿得丈二殳，为国作长城。\n朝廷士力盛，战马如云腾。\n貔貅饱肉食，武库森神兵。\n此岂不足用，麾之若雷霆。\n如何彼黠虏，坐敢邀金缯。\n由来在得将，选择当至精。\n譬如养骐骥，有御乃能行。\n安得伟丈夫，长驱两隅清。\n淮南听公语，乃是卫霍朋。\n终军白面儿，尚欲请长缨。\n纵横老将手，出袖盍一呈。\n策马勿自滞，我将观厥成。\n一奋庸将骄，泛灌出精英。\n立功报天子，执节拥旗旌。\n男儿当封侯，宁为老书生。",
        "dynasty": "宋",
        "collection_info": null
    },
    {
        "title": "旦起",
        "author": "张耒",
        "content": "漫漫东牖白，开帷纳晨光。\n欠伸推夜枕，叩齿披朝裳。\n瓦盎汲石泉，潄濯齿颊凉。\n维兹孟夏初，宿雨清高堂。\n栖鸟起且啅，露莺鸣更藏。\n悠悠晓花殷，落落古柳苍。\n西舍初鸣春，东邻出求粮。\n客马已别枥，商车欲踰冈。\n羲和一扬辉，羣动皆扰攘。\n有生无不求，谁得偃于床。\n人生但如此，勤苦亦可伤。\n况我病倦翮，飘飘信风翔。\n永怀中林士，栖志烟霞乡。\n愿言寄旅迹，相托以徜徉。",
        "dynasty": "宋",
        "collection_info": null
    },
    {
        "title": "庭草",
        "author": "张耒",
        "content": "冉冉朝雨霁，欣欣禽哺雏。\n鲜鲜中庭草，佳色日已敷。\n童子恶其蕃，谒我尽扫除。\n我为再三撷，爱之不能锄。\n人生羣动中，一气本不殊。\n奈何欲自私，害彼安其躯。\n况我麋鹿性，得此亦可娱。\n延蔓藩篱间，常若田野居。\n亭亭濯露晓，偃偃披风余。\n所嗜乃若此，我生合樵渔。",
        "dynasty": "宋",
        "collection_info": null
    },
    {
        "title": "寄答参寥五首  其一",
        "author": "张耒",
        "content": "昔我初见子，子时客京师。\n闻名久不获，既得过所知。\n示我一卷书，大小百首诗。\n我嗜不可辍，熊蹯荐朝饥。\n约子彭城游，念当行有期。\n中间忽仓卒，决去不子辞。\n子后来高邮，我居淮之湄。\n中间无百里，诗句屡欲驰。\n客来得子书，云子久南归。\n投书不能读，恨我闻之迟。\n使我早知此，扁舟尚能追。\n远别不执手，近居不相携。\n每念今怅昔，耿耿衷肠悲。\n子行日已南，我去日已西。\n音书不可频，何以慰我思。",
        "dynasty": "宋",
        "collection_info": null
    },
    {
        "title": "寄答参寥五首  其二",
        "author": "张耒",
        "content": "苏公守吴兴，山水方有主。\n子兮从之游，挂锡当可驻。\n尘埃困孤鹤，念子久失所。\n秋风展其翼，道使万里去。\n青云引高唳，爽绝谁敢伍。\n予驹欲西秣，东我江海艣。\n平生二三子，往往在南土。\n子才得所乐，我拙日益鲁。\n拳拳相思心，契阔不得语。",
        "dynasty": "宋",
        "collection_info": null
    },
    {
        "title": "寄答参寥五首  其三",
        "author": "张耒",
        "content": "秦子我所爱，词若秋风清。\n萧萧吹毛髮，肃肃爽我情。\n精工造奥妙，宝铁镂瑶琼。\n我虽见之晚，披豁尽平生。\n又闻与苏公，復与子同行。\n更酬而迭唱，钟磬日撞鸣。\n东吴富山水，草木余春荣。\n悲予独契阔，不得陪酬赓。",
        "dynasty": "宋",
        "collection_info": null
    },
    {
        "title": "寄答参寥五首  其四",
        "author": "张耒",
        "content": "我生为文章，与众常不偶。\n出其所为诗，不笑即嘲诟。\n少年勇自辩，盛气争可否。\n年来知所避，不敢出诸口。\n时时未免作，包以千袭厚。\n低心让儿曹，默默众人后。\n见君不能已，颇亦陈所有。\n君岂少取之，时以佳句授。\n幽弦喜有听，清唱慰孤奏。\n如何瞥然去，使我不得友。",
        "dynasty": "宋",
        "collection_info": null
    },
    {
        "title": "寄答参寥五首  其五",
        "author": "张耒",
        "content": "萧萧江湖客，疏瘦若秋竹。\n苦心为诗章，日夜挠心腹。\n清弦无浮声，促柱有哀曲。\n湔湔幽严泉，一一清可掬。\n人生于文章，初若力不作。\n及其成欲售，又困瞽者目。\n予从吴兴公，乃独获所欲。\n得意有知赏，幽怀免穷独。\n嗟予有所投，痛学自藏覆。\n子当慰我穷，时寄书数幅。",
        "dynasty": "宋",
        "collection_info": null
    },
    {
        "title": "夏日杂感四首  其一",
        "author": "张耒",
        "content": "我前十日至，柳叶不蔽日。\n我后十日来，芳条如绀室。\n枝间有好鸟，鸣和若琴瑟。\n渠渠哺其雏，啄我园中实。\n梢梢笋成竹，濯濯草过尺。\n心惊岁已半，念此日月疾。\n朝来数叶堕，盛夏有萎色。\n悲哉一阴生，长养从此极。",
        "dynasty": "宋",
        "collection_info": null
    },
    {
        "title": "夏日杂感四首  其二",
        "author": "张耒",
        "content": "士而怀其居，孔子亦云非。\n贤臣事晋侯，夜载使逃齐。\n酖毒比晏安，君子不可怡。\n乐小必害大，安近远之迷。\n野刍养骐骥，当念和銮驰。\n一饱愿即止，几何非犬鸡。\n高贤意有在，汲汲不敢迟。\n安能守槽枥，长伴儿曹嬉。",
        "dynasty": "宋",
        "collection_info": null
    },
    {
        "title": "夏日杂感四首  其三",
        "author": "张耒",
        "content": "羣动入夜息，我归亦安眠。\n脱我身上衣，援枕体晏然。\n朝日常营营，有生不可閒。\n羲和戢其光，幸此须臾间。\n人生一世中，大小无百年。\n胡为不自暇，长抱勤苦叹。\n才者勇设施，诞者夸势权。\n彼有驱其心，欲休谅无缘。\n我本与世疏，少慵老成顽。\n何为不引去，坎坷行所难。",
        "dynasty": "宋",
        "collection_info": null
    },
    {
        "title": "夏日杂感四首  其四",
        "author": "张耒",
        "content": "娟娟檐前月，虽缺犹媚好。\n团团理丝虫，养身恃其巧。\n无能老蝙蝠，乘夜出堂奥。\n那能捕飞蚊，未解聒耳闹。\n悲歌草间蚓，辛苦自鸣噪。\n尔生可以默，何所欲而躁。\n鸣蛙诉其渴，谓若天可祷。\n瘖蝉死不鸣，岂以诉无效。\n悠悠羣动情，谁得辨丑好。\n我歌岂徒然，亦用自警告。",
        "dynasty": "宋",
        "collection_info": null
    },
    {
        "title": "和周楚望",
        "author": "张耒",
        "content": "宿雨生晓润，繁云滋暑阴。\n我居废不葺，常苦积雨侵。\n果坠厌风恶，草沉知潦深。\n拳拳抱幽叹，耿耿婴烦襟。\n吾子久不来，幽居谁见临。\n飘然得秀句，生我江湖心。\n一官亦漫尔，勤苦安能任。\n何当舍此去，拂我尘埃琴。\n饥寒仰五斗，求尺而忘寻。\n悲我復契阔，谁復知吾音。",
        "dynasty": "宋",
        "collection_info": null
    },
    {
        "title": "秋日晨与寄楚望",
        "author": "张耒",
        "content": "夜雨霁清晓，浮云散凉川。\n幽人理青髮，汲彼石井泉。\n焚香展素帙，持珠讽妙言。\n晨晖淡悠扬，秋霞丽绀天。\n萎花开露余，孤叶零风前。\n感此芳节晚，长啸心悠然。\n倾觞散滞念，粲菊留华年。\n牢落岁暮心，非君谁与宣。",
        "dynasty": "宋",
        "collection_info": null
    },
    {
        "title": "感秋呈宏父兼呈周楚望三首  其一",
        "author": "张耒",
        "content": "西风吹我舟，繫缆岸边柳。\n萧萧落船叶，日夕烦我帚。\n心惊芳岁晚，日月去如走。\n搔我鬓边髮，少壮宁復久。\n平生拙谋身，辛苦为五斗。\n苟逃饥寒忧，不敢择所受。\n心因摧折低，面苦尘埃垢。\n拳拳警前勇，俯俯蹈新揉。\n功名委之命，宁足计薄厚。\n独遗古人书，千古相献侑。\n我烹亦有鱼，我酌亦有酒。\n非求与俗违，聊以安吾守。",
        "dynasty": "宋",
        "collection_info": null
    },
    {
        "title": "感秋呈宏父兼呈周楚望三首  其二",
        "author": "张耒",
        "content": "西风中夜来，飞雨随以至。\n揽衣不能眠，起坐为涕泗。\n炎蒸虽云酷，香草犹可佩。\n清商来无情，凋我兰与蕙。\n咿咿草虫悲，袅袅露蝉嘒。\n高梁燕如客，铩翮鹰方鸷。\n干坤本无心，万物随一气。\n如何于其间，感怆坐自累。\n置之勿復道，得酒但知醉。\n陶然杯杓间，萧洒无余事。",
        "dynasty": "宋",
        "collection_info": null
    },
    {
        "title": "感秋呈宏父兼呈周楚望三首  其三",
        "author": "张耒",
        "content": "浮云无停阴，急雨来清秋。\n飒飒水上风，吹我千里舟。\n二年客淮楚，乞米充饥喉。\n空堂堆诗书，冷落妻子羞。\n操舟将何之，漫浪为西游。\n岂不厌奔走，贫贱无良谋。\n人生天地间，如萍水中浮。\n安得必所往，南北但随流。\n达者知其然，委己任去留。\n止若寄渚雁，行如浮海桴。\n万物本无事，百年漫多忧。\n冥怀付造物，俯仰予何求。",
        "dynasty": "宋",
        "collection_info": null
    },
    {
        "title": "和登城依子由韵",
        "author": "张耒",
        "content": "步登高城望，望望殊未已。\n惟时岁将穷，冬孟月魄死。\n纷吾方有怀，一坐为三起。\n悲歌击枯枿，声与泪俱至。\n人生随大钧，命不贷君子。\n付之无如何，外垢资内洗。\n前知贱终吉，外颇与愚似。\n开门张琼瑶，谁者目不寄。\n支离冒多福，婵娟畏独美。\n举头苍天高，叹此青云士。\n酌公芳尊酒，愿公百忧止。\n履善神所劳，委置目前事。",
        "dynasty": "宋",
        "collection_info": null
    },
    {
        "title": "西华道中",
        "author": "张耒",
        "content": "我行陈许郊，千里平若掌。\n居民杂荆榛，耕少地多旷。\n野兔乍跳奔，惊鸢或高扬。\n乔林多疾风，寒涧有余涨。\n棘篱蔽茅屋，鸡犬入村巷。\n主人扫土榻，秣马具朝饷。\n童儿汲土井，败饭堆瓦盎。\n勿悲为生陋，自足无他望。\n嗟予走薄宦，奔走年将壮。\n长抱羁旅愁，何时税归鞅。",
        "dynasty": "宋",
        "collection_info": null
    },
    {
        "title": "泊南京登岸有作呈子由子中子敏逸民",
        "author": "张耒",
        "content": "客行岁云暮，孤舟衝北风。\n出门何萧条，惊沙吹走蓬。\n北涉濉河水，南望宋王台。\n落叶舞我前，鸣鸟一何哀。\n重城何諠諠，车马溢四郭。\n朱门列大第，高甍丽飞阁。\n汤汤长河水，赴海无还期。\n苍苍栢与松，冈原常不移。\n览物若有叹，谁者知我心。\n口吟新诗章，予抚白玉琴。\n鸣琴感我情，一奏涕泪零。\n子期久已死，何人为我听。\n推琴置之去，酌我黄金罍。\n幽忧损华姿，流景良易颓。",
        "dynasty": "宋",
        "collection_info": null
    },
    {
        "title": "宿合溜驿",
        "author": "张耒",
        "content": "空庭野雀噪，客至休我驹。\n尽日衝尘沙，解裘振裳裾。\n荧荧青灯光，夜永寒堂虚。\n破窗见星斗，明月照广除。\n构火旋烹煎，妻儿具盘盂。\n强饭一为饱，困眠体微舒。\n嗟我山野姿，懒拙与世疏。\n如何强所难，妄蹑仕进途。\n已习未易舍，欲行倦驰驱。\n悲哉不早计，既晚空嗟吁。",
        "dynasty": "宋",
        "collection_info": null
    },
    {
        "title": "至日离许州",
        "author": "张耒",
        "content": "先王重至日，静息资微阳。\n闭关绝商旅，后为不省方。\n我独何为者，古寺严晨装。\n酌酒饮僮仆，披裘冒朝霜。\n眷彼道路人，熙然乐而康。\n尊酒迭为寿，华衣冒鲜粧。\n怀古固非士，远客亦可伤。\n悠哉任行止，且復倾吾觞。",
        "dynasty": "宋",
        "collection_info": null
    },
    {
        "title": "沈丘道中",
        "author": "张耒",
        "content": "霜雾沈远星，芳林语春鸟。\n客眸带余睡，马力健清晓。\n凝烟披草际，初日动林表。\n心随和风快，兴与飞云杳。\n芬菲怅已晚，夏阴生桑枣。\n慷慨一据鞍，此怀殊未了。",
        "dynasty": "宋",
        "collection_info": null
    },
    {
        "title": "感事二首  其一",
        "author": "张耒",
        "content": "投老益无趣，误为世尘婴。\n飘然欲脱去，疲弱安能耕。\n始谋苦不臧，妄欲事功名。\n中路两不可，彷徨始嗟惊。\n回辙怆已晚，悠悠事遄征。\n万物各有求，我生安得宁。",
        "dynasty": "宋",
        "collection_info": null
    },
    {
        "title": "感事二首  其二",
        "author": "张耒",
        "content": "自古衣食勤，物生无时閒。\n春耕望时雨，厚土常苦干。\n举头呼天公，天远安得闻。\n幸此中夜雨，潇潇洒中田。\n天人两异情，相值良独难。\n水旱与丰年，由来皆偶然。\n愚夫苦多怨，智士即而安。\n我歌宁独此，万事一嗟叹。",
        "dynasty": "宋",
        "collection_info": null
    },
    {
        "title": "漫浪翁",
        "author": "张耒",
        "content": "堂有书万卷，园有竹千竿。\n逍遥于其间，漫浪追昔贤。\n乃祖首阳人，疾世饿空山。\n堂堂秘书公，赤手犯鲸鳣。\n后来得吾子，门户真有传。\n已信怀道贵，预知行世艰。\n婆娑欲头白，不肯弹其冠。\n我顷未见之，千里知肺肝。\n不惜委珠玉，投我书数编。\n我穷安放逐，老去颇知田。\n君独胡取之，学问考渊源。\n江乡岁已晏，幽独抱悁悁。\n何当一杯酒，与子相周旋。",
        "dynasty": "宋",
        "collection_info": null
    },
    {
        "title": "发岐亭宿故镇三首  其一",
        "author": "张耒",
        "content": "我别竟陵时，楚稻如碧丝。\n秋风发齐安，稻穗如植旗。\n流年去荏苒，客路何逶迤。\n弛担终未卜，永负山中期。",
        "dynasty": "宋",
        "collection_info": null
    },
    {
        "title": "发岐亭宿故镇三首  其二",
        "author": "张耒",
        "content": "乘月入秋山，月午山蹊静。\n森森松竹林，夹道散疏影。\n阴风留暗壑，白露蒙朝岭。\n耿耿村鸡鸣，坐感单衣冷。",
        "dynasty": "宋",
        "collection_info": null
    },
    {
        "title": "发岐亭宿故镇三首  其三",
        "author": "张耒",
        "content": "征人不敢安，蓐食待明发。\n润衝石上云，冷踏松间月。\n艰难付一笑，岁月惊屡阅。\n偃亚道傍松，茯苓应可掘。",
        "dynasty": "宋",
        "collection_info": null
    },
    {
        "title": "独游东园",
        "author": "张耒",
        "content": "清晓步东园，独游怅无侣。\n菰蒲绿已深，鹅戏春塘雨。\n取酒就花倾，隔林邀客语。\n归来春兴阑，睡起日停午。",
        "dynasty": "宋",
        "collection_info": null
    },
    {
        "title": "同毅夫贺无斁教授",
        "author": "张耒",
        "content": "吾闻冤句民，盗若春竹笋。\n异时用武吏，搏击纵鹰隼。\n洋洋刘太守，岂弟发素藴。\n凶年盗乃减，见谓君子敏。\n先生衍诗书，循吏副忧轸。\n庶几从风靡，少缓束湿紧。\n君家庞眉伯，学行我标准。\n捧书见华髮，应为一笑听。",
        "dynasty": "宋",
        "collection_info": null
    },
    {
        "title": "喜晴有感呈晁郎",
        "author": "张耒",
        "content": "山城淫雨霁，窗户含余清。\n老人午睡足，杖策遶荒庭。\n长夏吾庐秀，清阴交众荣。\n茫茫榛莽中，萱草扬其英。\n植杖视天壤，悠然感浮生。\n淹泊且无叹，人事亦难恒。\n一旦舍此去，触物不无情。\n何为久戚戚，遇酒但知倾。",
        "dynasty": "宋",
        "collection_info": null
    },
    {
        "title": "春雪二首  其一",
        "author": "张耒",
        "content": "春云骄不行，冻雨作飞雪。\n夜深归无烛，已觉马蹄滑。\n那知事未已，通夕注不歇。\n堂寒晓附火，檐滴更清绝。\n前者城东游，桃李粲已发。\n阴阳不可料，寒气晚犹洩。\n青青高坡麦，旧事日可阅。\n当春望时雨，盛雪或为孽。\n生民常苦勤，不敢爱膏血。\n如何待一饱，常苦神物夺。\n茫茫元精理，未易论本末。\n解裘换斗酒，莫畏衣百结。",
        "dynasty": "宋",
        "collection_info": null
    },
    {
        "title": "春雪二首  其二",
        "author": "张耒",
        "content": "天寒城南寺，门外无马迹。\n东风雪疾消，春泥深一尺。\n岂无老款段，畏蹶不敢策。\n还归见儿女，怕冷不下席。\n扬雄玄未就，双鬓飒已白。\n虽云客载酒，此意终岑寂。\n功成则有命，生事亦人力。\n胡为不自勤，守此欲何获。\n田桑既有裕，醪醴亦余溢。\n嗟哉好事客，从古百无一。",
        "dynasty": "宋",
        "collection_info": null
    },
    {
        "title": "有感三首  其一",
        "author": "张耒",
        "content": "郁城本自贰师谋，骑士拔剑犹封侯。\n董生明经守正直，白首区区相侯国。\n参差世事足嗟叹，我笑羣儿较目前。\n可能董子之荣辱，乃在封侯得失间。",
        "dynasty": "宋",
        "collection_info": null
    },
    {
        "title": "有感三首  其二",
        "author": "张耒",
        "content": "羣儿鞭笞学官府，翁怜痴儿傍笑侮。\n翁出坐曹鞭復呵，贤于羣儿能几何。\n儿曹相鞭以为戏，翁怒鞭人血流地。\n等为戏剧谁后先，我笑谓翁儿更贤。",
        "dynasty": "宋",
        "collection_info": null
    },
    {
        "title": "有感三首  其三",
        "author": "张耒",
        "content": "南风霏霏麦花落，豆田漠漠初垂角。\n山边夜半一犂雨，田父高歌待收穫。\n雨多萧萧蚕簇寒，蚕妇低眉忧茧单。\n人生多求復多怨，天工供尔良独难。",
        "dynasty": "宋",
        "collection_info": null
    },
    {
        "title": "题大苏凈居寺",
        "author": "张耒",
        "content": "平生爱山如好德，未尝一饭忘泉石。\n大苏山下松栢林，路尽重门照金碧。\n思公得道神所相，指示岩幽驻瓶锡。\n天台妙教源欲启，来此一酌曹溪滴。\n两公道场守龙象，兵火暂晦终辉赫。\n撞钟伐鼓食千指，皆二大士之余力。\n萦纡石磴造山顶，上有玉人方燕寂。\n北轩三伏飞冰雪，一日掠尽淮山色。\n东游尘土我实倦，道过化城聊暂息。\n青鞋布袜旧家风，此身终效名山役。",
        "dynasty": "宋",
        "collection_info": null
    },
    {
        "title": "客过",
        "author": "张耒",
        "content": "岁穷北风卷平楚，张子畏寒深闭户。\n叩门过我者为谁，束带出见亦良苦。\n俯眉谓客子勿瞋，我心善烦勿多语。\n天寒酒贱曷不饮，安用造谒勤如许。",
        "dynasty": "宋",
        "collection_info": null
    },
    {
        "title": "谒客",
        "author": "张耒",
        "content": "入门投刺吏翩翩，我非欲见礼则然。\n异哉宾主两无语，客起疾走如避然。\n我已不恭愧昔贤，忍使涂炭朝衣冠。\n人生暂聚鸿集川，春风吹飞何后先。",
        "dynasty": "宋",
        "collection_info": null
    },
    {
        "title": "迎客",
        "author": "张耒",
        "content": "城门抱关皆老兵，问客来早天未明。\n我笑老翁勿嘲讪，我愧古人百千万。\n道傍赫赫翁所见，寒热郡国欺乡县。\n人之所畏敢不畏，嗟我此翁安得慢。",
        "dynasty": "宋",
        "collection_info": null
    },
    {
        "title": "局中昼睡",
        "author": "张耒",
        "content": "鸟啼花开千万思，春色醉人成午睡。\n烧香扫地一室间，藜床布枕平生事。\n君知章华久寂寞，楚梦无人惮青兕。\n东风转野作晴雷，荡蹙山川作红翠。\n白日下照七泽宽，孤城楼观失余寒。\n颇怪故山频入梦，年来真厌楚人餐。",
        "dynasty": "宋",
        "collection_info": null
    },
    {
        "title": "园花盛开秬病不能观作诗谕之",
        "author": "张耒",
        "content": "东风着花花披靡，花风吹人人欲醉。\n老翁逢花如啜醨，强自挹酌终无味。\n斗红斗绿态千万，长笑花工夸幻事。\n若知空色无异观，世上何曾有桃李。",
        "dynasty": "宋",
        "collection_info": null
    },
    {
        "title": "小孤山",
        "author": "张耒",
        "content": "一峰枝水孤剑立，古庙开帘双脸红。\n水边古木老龙蛰，山下水色磨青铜。\n我来扁舟望有祷，万顷春水清溶溶。\n明神报我意加厚，嗟我荐献愧不丰。\n重游知復在何日，俯仰天地身飘蓬。",
        "dynasty": "宋",
        "collection_info": null
    },
    {
        "title": "初伏大雨呈无咎",
        "author": "张耒",
        "content": "初伏炎炎坐汤釜，长安行人汗沾土。\n谁倾江海作清凉，玄云驾风横白雨。\n普陀真人甘露手，能使渴乏厌膏乳。\n且欲当风展簟眠，敢辞避漏移床苦。\n清贫学士卧陶斋，壁上墨君澹无语。\n翰林但解嘲苜蓿，彭宣不得窥歌舞。\n联诗得句笑出省，策马涉泥归闭户。\n床头余榼定何嫌，窗外石榴堪荐俎。",
        "dynasty": "宋",
        "collection_info": null
    },
    {
        "title": "谢黄师是惠碧瓷枕",
        "author": "张耒",
        "content": "巩人作枕坚且青，故人赠我消炎蒸。\n持之入室凉风生，脑寒髮冷泥丸惊。\n梦入瑶都碧玉城，仙翁支颐饭未成。\n鹤鸣月高夜三更，报秋不劳桐叶声。\n我老耽书睡苦轻，遶床惟有书纵横。\n不如华堂伴玉屏，宝钿敧斜云髻倾。",
        "dynasty": "宋",
        "collection_info": null
    },
    {
        "title": "到陈午憩小舍有任王二君子惠牡丹二盘皆绝品也是日风雨大寒明日作此诗呈希古",
        "author": "张耒",
        "content": "初来淮阳春已晚，下里数楹聊寝饭。\n此邦花时人若狂，我初税驾游独懒。\n任王二君真解事，来致两盘红紫烂。\n天姝国艷照蔀屋，持供佛像安敢慢。\n江湖逢春岂无花，格顽色贱皆可拣。\n誓观中州燕赵态，一洗千里穷荒眼。\n风波历尽还故郡，此愿谁知辄先满。\n那知中夕忽凛烈，卧拥牛衣眠失旦。\n名园泥淖安可入，坐惜残芳风雨散。\n东邻夫子亦嗜酒，卧听午鸡方起盥。\n晴明犹及一寓目，我老尚能挥大盏。",
        "dynasty": "宋",
        "collection_info": null
    },
    {
        "title": "次韵答天启",
        "author": "张耒",
        "content": "黄钟无声登瓦釜，蔡子青衫在尘土。\n逼人爽气百步寒，知子胸中有风雨。\n三年河东走胡马，绝口鱼虾便酪乳。\n归来万卷付一读，不学儿曹用心苦。\n周瑜陆逊久寂寞，千年北客嘲吴语。\n莫徒彩笔云锦张，要是宝剑蛟龙舞。\n天兵百万老西北，快马如飞不出户。\n眼看六纛出麒麟，走取单于置刀俎。",
        "dynasty": "宋",
        "collection_info": null
    },
    {
        "title": "麞猿图",
        "author": "张耒",
        "content": "阴岩万古无纤尘，木石翠润无冬春。\n时哉两猿挂復蹲，其一抱子为屈伸。\n下有游貆意甚驯，雄雌嬉游循水滨。\n沐猴遇麞愕欲奔，据高自得俯而扪。\n悬之门堂阅疑真，妙哉易生笔有神，以此成名以终身。",
        "dynasty": "宋",
        "collection_info": null
    },
    {
        "title": "谢钱穆父惠高丽扇",
        "author": "张耒",
        "content": "三韩使者文章公，东夷守臣亲扫宫。\n清严不受橐中献，万里归来两松扇。\n六月长安汗如洗，岂意落我怀袖裏。\n中州翦就霜雪纨，千年淳风古箕子。",
        "dynasty": "宋",
        "collection_info": null
    },
    {
        "title": "闻蛩有感",
        "author": "张耒",
        "content": "遥夜飞萤动秋思，独卧空山惊晚岁。\n可堪六月已闻蛩，日暮咿咿响庭际。\n关河多风气萧索，碧树先秋早摇落。\n鸣机夜织常怨寒，白纻吴衫苦轻薄。\n年年促织谁最悲，堂上美人愁翠眉。\n清砧捣练对残月，玉筯啼红裁远衣。\n唐风诗人劝其主，行迈苦迟嗟岁暮。\n山城听汝已三年，三年白髮多于故。\n飘飘秋梦到江湖，我欲东归鲙碧鲈。\n安能为尔将双泪，岁岁风前沾客裾。",
        "dynasty": "宋",
        "collection_info": null
    },
    {
        "title": "赴亳州教官次韵和中书钱舍人及亳州守晁美叔见赠",
        "author": "张耒",
        "content": "久知疏慵难应接，勉强一官亲讼牒。\n羁穷正似鸠无巢，摆去不如鱼有鬣。\n从来书史钝蹊径，更叹诗骚穷事业。\n几思狐白易絮纩，羞褫旧服求新夹。\n又怜夸毗竟何得，把玩区区一蚊睫。\n久知趋向合饥寒，正藉文章漫嚅嗫。\n紫微丈人椽作笔，谁得羸师传谍谍。\n知擒敢慢武侯纵，有穽前知鲁侯敜。\n荒芜满编求指摘，望以余光分暐烨。\n乃蒙称屈力褒扬，不意粪壤藏诸箧。\n获如丘陵饱则可，良御不悦犹非猎。\n平生遇赏有君子，处世虽钝吾知捷。\n清閒得食学官禄，愿以诗书填吻颊。\n牙悬喜校邺侯籤，藤织新成沈郎笈。\n晁公声名三十载，余事笔踪传法帖。\n紫芝眉宇望不远，屈指数日无旬浃。\n黄衫健步书见赐，紫诰除官等何躐。\n久怀薄技待后乘，宣管盈囊纸来歙。\n坐乖前计空惋怅，袖裏从今双手压。\n醉归应被官长瞋，来饱徒劳方朔腊。",
        "dynasty": "宋",
        "collection_info": null
    },
    {
        "title": "暑毒不可过又每为宾客见扰午寝不安奉怀邠老之无事也",
        "author": "张耒",
        "content": "桃李成尘莺未老，梧桐未落蛩已多。\n杜门高卧作閒计，挟策读书如懒何。\n颇遭褦襶惊午梦，正坐热行官不呵。\n柯山大隠羲皇上，清风一榻无经过。",
        "dynasty": "宋",
        "collection_info": null
    },
    {
        "title": "和立之消梅",
        "author": "张耒",
        "content": "木奴度淮辄为枳，后皇啬之理应尔。\n青梅千里江南春，何时相逢车马尘。\n我衰病齿不能酸，微香触鼻舌生泉。\n想见曹瞒老狡狯，指林驻马三军前。",
        "dynasty": "宋",
        "collection_info": null
    },
    {
        "title": "送欧阳经赴蒲圻",
        "author": "张耒",
        "content": "异时堂饮洋川酒，几唤扁舟度樊口。\n两山泉石多故人，送子南行一回首。\n蒲圻小县聊读书，当使里闾无呻吁。\n结束归来接台省，不应厌食武昌鱼。",
        "dynasty": "宋",
        "collection_info": null
    },
    {
        "title": "苏叔党吕知止许下见访叔党有诗戏赠以此奉答",
        "author": "张耒",
        "content": "三年齐安有江山，可当中原故人面。\n北来尘埃逢故人，眼前却作江山见。\n君似江山定不疏，能出吾言世亦无。\n苏郎下笔妙无敌，吕郎与谈惊未识。\n凤雏骥子未宜轻，囊空各有千金璧。\n赠君锦绣与琼瑶，报我琅玕金错刀。\n溪毛潢污未相弃，岁暮与君甘缊袍。",
        "dynasty": "宋",
        "collection_info": null
    },
    {
        "title": "不寐",
        "author": "张耒",
        "content": "荒庭雨多秋草侵，秋蛩相语秋夜深。\n草虫暗飞羽格磔，星河影高天淡白。\n骚人多怀夜不眠，老松微吟风飒然。\n山川浩荡何日还，晚空漫漫白露寒。",
        "dynasty": "宋",
        "collection_info": null
    },
    {
        "title": "对莲花戏寄晁应之",
        "author": "张耒",
        "content": "平池碧玉秋波莹，绿云拥扇青瑶柄。\n水宫仙女斗新妆，轻步凌波踏明镜。\n彩桥下有双鸳戏，曾託鸳鸯问深意。\n半开微敛竟无言，裛露微微洒秋泪。\n晁郎神仙好风格，须遣仙娥伴仙客。\n人间万事苦参差，吹尽清香不来摘。",
        "dynasty": "宋",
        "collection_info": null
    },
    {
        "title": "上元旦早起赠同游者",
        "author": "张耒",
        "content": "夜来人散残更月，晓陌空存旧车辙。\n彩灯城市已春风，寒木人家犹腊雪。\n强起相逢酒未醒，残膏宿火尚荧荧。\n归来更拂障泥锦，重约黄昏信马行。",
        "dynasty": "宋",
        "collection_info": null
    },
    {
        "title": "赠李德载",
        "author": "张耒",
        "content": "男儿当读五车书，辍业应须盖棺日。\n人生事业要强学，譬彼欲耕须逮湿。\n李郎落落奇丈夫，美玉应须作圭璧。\n请将便腹包五车，汲汲讲摩如故疾。",
        "dynasty": "宋",
        "collection_info": null
    },
    {
        "title": "蒙恩守东鲁不意流落之余圣朝升之藩镇感而成诗復用李文举韵",
        "author": "张耒",
        "content": "我诗四十心不动，宠辱悠悠付春风。\n圣朝湔洗诸老成，顾我衰晚名亦共。\n鲁人诗书久寂寞，间壁不归书府送。\n道衰洙泗忽千载，后来为政谁轻重。\n平时择守要有补，岂但坐使民供贡。\n吾邦邑子有游夏，未肯无言受愚弄。\n天王有意苏疲俗，何术与纾鞭棰痛。\n应须问道东家翁，必也斯民使无讼。",
        "dynasty": "宋",
        "collection_info": null
    },
    {
        "title": "游武昌",
        "author": "张耒",
        "content": "一叶横江凌浩渺，李君见我迎门笑。\n鹅黄初熟醅旋压，书室焚香地新扫。\n淋漓歌笑不知夜，竹榻枕藉眠诸少。\n老人被暖觉独晚，惊起东南日如烧。\n四明陈子定爱客，生火寒厅邀我到。\n盘殽香洁具俄顷，鲙斫寒鱼初出沼。\n仲谋霸气久寂寞，元子亭基尚危峭。\n荆榛荒梗上石磴，人物清江开野庙。\n暮投明府快一饮，主意殷勤宾屡釂。\n星河破碎归中夜，明日清淮理归棹。\n王家园馆静人眼，挂壁于菟疑欲齩。\n杀鸡为黍办仓卒，看画烹茶每醉饱。\n还家闭门空寂历，胜境目前皆了了。\n兹游可再谁汝啬，老懒似不能轻矫。\n西山得霜瘦如削，萧寺峥嵘出粉篠。\n幸于腰髀犹足使，与子凌寒恣游眺。",
        "dynasty": "宋",
        "collection_info": null
    },
    {
        "title": "春日",
        "author": "张耒",
        "content": "堂堂春日跃出山，郊原草木皆清新。\n千红万紫各有态，正自酬酢劳精神。\n短篱谁家小桃李，虽復幽陋亦可人。\n但知痛饮莫辞病，数年幽忧难具陈。",
        "dynasty": "宋",
        "collection_info": null
    },
    {
        "title": "送孙志康赴高阳",
        "author": "张耒",
        "content": "三觞草草岂足饮，聊具数刻留君欢。\n年来故友半零落，每念及此伤肺肝。\n淮阳穷栖幸见子，胸中鬰结为少宽。\n奈何舍我去不顾，薄宦谋食何艰难。\n陈郊穷秋苦雨霁，积雨未受短日干。\n念君匹马走坡坂，蒙犯霜雪勤征鞍。\n吾遭坎壈皆自取，之燕何得南其辕。\n虽然男子岂常尔，且復养此凌云翰。",
        "dynasty": "宋",
        "collection_info": null
    },
    {
        "title": "赠李德载二首  其一",
        "author": "张耒",
        "content": "我家外翁天下士，欲以文章付孙子。\n爱君丱角已食牛，属书笔下无停字。\n愿君饱读大父书，学到莫忧名不似。\n重教我辈见风流，更以余波变乡里。",
        "dynasty": "宋",
        "collection_info": null
    },
    {
        "title": "赠李德载二首  其二",
        "author": "张耒",
        "content": "长翁波涛万顷陂，少翁巉秀千寻麓。\n黄郎萧萧日下鹤，陈子峭峭霜中竹。\n秦文蒨藻舒桃李，晁论峥嵘走金玉。\n六公文字满人间，君欲高飞附鸿鹄。",
        "dynasty": "宋",
        "collection_info": null
    },
    {
        "title": "秋晓",
        "author": "张耒",
        "content": "老人不睡秋夜长，五更鼓角鸣东堂。\n悲蛩床下欲无语，黄叶瓦清新有霜。\n雁声相应江南北，斗杓欲下天中央。\n老人山尊有美酒，岸巾先酌一杯尝。",
        "dynasty": "宋",
        "collection_info": null
    },
    {
        "title": "东方",
        "author": "张耒",
        "content": "东方未明更五鼓，星河寥寥寒雁度。\n铛铛鸣铎谁家车，陌上驱牛辗霜去。\n北风吹面足踏冰，村南早饭天未明。\n年年输税洛阳城，慎莫后期官有刑。",
        "dynasty": "宋",
        "collection_info": null
    },
    {
        "title": "寒蛩",
        "author": "张耒",
        "content": "寒蛩振翼声骚骚，夜深月影在蓬蒿。\n老人虽眠睫不交，愁窗人寂灯无膏。\n荒城鸣金睥睨高，北斗下挹江南涛。\n悲笳三奏老鸡号，晨光出山开泬寥。",
        "dynasty": "宋",
        "collection_info": null
    },
    {
        "title": "秋雨小酌赠贾七",
        "author": "张耒",
        "content": "出门秋雨泥漫漫，嗟我后土何时干。\n官曹事休归舍卧，破屋淅淅西风寒。\n弱妻倾榼劝我起，稚子笑语争杯盘。\n我生乐事但如此，为尔一醉愁肠宽。\n仕途翩翩斗巧捷，华裾鲜縠相追攀。\n老来百事觉羞耻，懒伴儿女涂铅丹。\n贾郎豪华独异我，粉腮玉指双鸦鬟。\n清眸侑酒醉百盏，肯咀贫瓮寒虀酸。\n堂前菊花日以好，落砌槭槭梧桐残。\n当谋痛饮待九日，豪气一压龙山桓。",
        "dynasty": "宋",
        "collection_info": null
    },
    {
        "title": "山海",
        "author": "张耒",
        "content": "愚公移山宁不智，精卫填海未必痴。\n深谷为陵岸为谷，海水亦有扬尘时。\n杞人忧天固可笑，而不忧者安从知。\n圣言世界有成坏，况此马体之毫釐。\n老人行世头已白，见尽世间惟叹息。\n俯眉袖手饱饭行，那更从人问通塞。",
        "dynasty": "宋",
        "collection_info": null
    },
    {
        "title": "将至官坡登一土冈望復州作",
        "author": "张耒",
        "content": "茫茫梦泽连禾黍，断壠横冈散平楚。\n登高试望竟陵城，孤烟落日知何处。\n旧游如梦去莫挽，客愁冉冉还如故。\n他年若问鸿轩人，堂下蔷薇应解语。",
        "dynasty": "宋",
        "collection_info": null
    },
    {
        "title": "送子野大夫罢兖倅归汶上",
        "author": "张耒",
        "content": "爱君记览老不衰，日日早起先鸣鸡。\n白头未蒙国士知，佐郡秩满寂寞归。\n我辞魑魅得一麾，逢君话旧相嗟咨。\n几年东壁无光辉，不知武库实在兹。\n上书荐君非我职，临分一醉当无辞。",
        "dynasty": "宋",
        "collection_info": null
    },
    {
        "title": "晨起苦寒",
        "author": "张耒",
        "content": "夜霜漫屋风折竹，我乃与君在空谷。\n平生一衲度严寒，块守深炉体生粟。\n大潘借马贷监河，小潘无事仰屋歌。\n妻儿号寒剧雁鹅，诗书满腹将何如。",
        "dynasty": "宋",
        "collection_info": null
    },
    {
        "title": "舟次安州孝感县偶感寒疾卧病舟中復大风不可解舟晚方离去",
        "author": "张耒",
        "content": "船头风声鸣万鼓，扁舟繫缆沙边树。\n船中病客昼闭篷，睡起空江日亭午。\n鸡犬萧条数家县，市声已变淮南语。\n长年三老唤不醒，一叶波间去如舞。",
        "dynasty": "宋",
        "collection_info": null
    },
    {
        "title": "和大雪折木",
        "author": "张耒",
        "content": "季秋木叶未全落，西风卷云飞雪作。\n奔腾倾倒来不停，顷刻山川失寥廓。\n白头老翁仰天叹，一生未见可吁愕。\n但悲无食饥冻死，何暇更议阴阳错。\n樵车不来椽数尽，仰彻屋茅烹苋藿。\n坐愁穷腊安可度，律管未改初冬朔。\n我居堂前有大榆，百年老干龙鳞剥。\n夜声疑是神物伐，参天大枝脆如斮。\n披檐掷瓦事未测，起坐明灯彻其幄。\n命乖久遭穷鬼笑，当虑压覆崩厥角。\n鹿山长官当此时，高楼大饮纵欢谑。\n两邦相邻无百里，谁谓同时异忧乐。\n尚能怨嗟念穷苦，喜君于物心不薄。\n百里饥寒仰长官，勉充此心救民瘼。",
        "dynasty": "宋",
        "collection_info": null
    },
    {
        "title": "冬怀二首  其一",
        "author": "张耒",
        "content": "窗南积雪高三尺，二更月出连窗白。\n炉裏石瓶鸣细泉，灯前病叟搘书策。\n家人岁晚贮梨栗，倒榼寒醪有残滴。\n三杯取醉万事平，兼味重裘定何益。",
        "dynasty": "宋",
        "collection_info": null
    },
    {
        "title": "冬怀二首  其二",
        "author": "张耒",
        "content": "山阳贤者有徐子，亲没十年哀不已。\n精诚感天天为悲，甘露常沾坟树枝。\n徐子行年过五十，衣不披体常苦饥。\n天公盍使少富足，甘露万斛真何为。\n虚恩浮惠天犹尔，安得世人无巧僞。",
        "dynasty": "宋",
        "collection_info": null
    },
    {
        "title": "和应之檐雀",
        "author": "张耒",
        "content": "羣儿探雀雏，雀母悲且鸣。\n万物虽异性，爱子均一情。\n母心于子谁不怜，尔胡弃子当道边。\n谅非人情不如鸟，使之至此必有原。",
        "dynasty": "宋",
        "collection_info": null
    },
    {
        "title": "自庐山回过富池隔江遥祷甘公祠求便风至黄沥酒而风转日行二百里明日风犹未已又风势徐缓不奔驶可畏甘公盖吴将甘宁云",
        "author": "张耒",
        "content": "江边古祠吴甘公，往来祭祷严且恭。\n我离匡山已经宿，舟挽不进篙工慵。\n沙边朝服遥致祷，浇酒未竟天回风。\n一帆百里至还作，不徐不疾来雍容。\n我生久已甘困滞，神亦何事特哀穷。\n但疑神理与人异，意诚词直无不通。\n林皇夜泊若平地，疑有鬼物驱蛟龙。\n天明旗脚向北指，舟子笑语开船蓬。",
        "dynasty": "宋",
        "collection_info": null
    },
    {
        "title": "风驶浪涌仲达喜其快因作一篇",
        "author": "张耒",
        "content": "人生不欲甚快意，迟速到家还一致。\n向来白浪涌如山，舟中呀呷几丧气。\n我师禅祖学不动，颇觉苍茫忘定慧。\n凭河不悔圣所非，君勿为笑而为戒。",
        "dynasty": "宋",
        "collection_info": null
    },
    {
        "title": "美哉",
        "author": "张耒",
        "content": "美哉洋洋清颍尾，西通天邑无千里。\n舸𦩆大艑起危樯，淮颍耕田岁收米。\n茫茫陂泽带平原，古时沟涧还相连。\n昔人屯田戍兵处，今人阡陌连丘墓。\n今年雨足种麦多，北风吹叶鸣空柯。\n高城回望鬰嵯峨，丰年闾井闻笙歌。\n河边古堤多老柳，去马来船一回首。\n百年去住不由人，岁暮天寒聊饮酒。",
        "dynasty": "宋",
        "collection_info": null
    },
    {
        "title": "西风",
        "author": "张耒",
        "content": "西风吹屋络纬鸣，星河错落已三更。\n军城传警万家静，山堂含风遥夜清。\n云收纤月映山尽，天转北斗向江倾。\n舍南高林栖鹤鶂，危枝高巢雏夜惊。",
        "dynasty": "宋",
        "collection_info": null
    },
    {
        "title": "观梅",
        "author": "张耒",
        "content": "北风号夜天雨霜，屋东梅花晨洗妆。\n老人旦起万境寂，一笑向我吹微香。\n风月精神珠玉骨，冰雪簪珥琼瑶珰。\n天姝星艷下人世，灵真高秀无比方。\n老人年年被香恼，学道无力时清狂。\n吟诗觅句苦无味，剪枝插头羞鬓苍。\n眼窥手采心爱惜，倘可取饵充朝粮。\n不如痛饮卧其下，醉魂为蝶栖其房。",
        "dynasty": "宋",
        "collection_info": null
    },
    {
        "title": "鲁直惠洮河绿石研冰壶次韵",
        "author": "张耒",
        "content": "洮河之石利剑矛，磨刀日解十二牛。\n千年虏地困沙砾，一日见宝来中州。\n黄子文章妙天下，独有八马森幢旒。\n平生笔墨万金值，奇煤利翰盈箧收。\n谁持此研参案几，风澜近手寒生秋。\n抱持投我弃不惜，副以清诗帛加璧。\n明窗试墨吐秀润，端溪歙州无此色。\n野人斋房无玩好，惭愧衣冠陈裸国。\n晁侯碧海为文词，盘薄万顷澄清漪。\n新篇来如彻札箭，劲笔更似划沙锥。\n知君自足报苍璧，愧我空赋琼瑰诗。",
        "dynasty": "宋",
        "collection_info": null
    },
    {
        "title": "福昌秋日效张文昌二首  其一",
        "author": "张耒",
        "content": "秋野无人秋日白，禾黍登场风索索。\n豆田黄时霜已多，桑虫食叶留空柯。\n小蝶翩翩晚花紫，野鹑啄粟惊人起。\n洛阳西原君莫行，秋光处处繫人情。",
        "dynasty": "宋",
        "collection_info": null
    },
    {
        "title": "福昌秋日效张文昌二首  其二",
        "author": "张耒",
        "content": "黄叶萧萧秋水清，田中日午村鸡鸣。\n场边九月禾黍熟，空原雉飞饱新谷。\n枣篱虫鸣村路曲，道边古坟生野菊。\n人稀田阔草茫茫，洛阳秋声能断肠。",
        "dynasty": "宋",
        "collection_info": null
    },
    {
        "title": "赠张嘉甫",
        "author": "张耒",
        "content": "浮舟大江里三千，归扫先陇清淮壖。\n杜门古寺厌岑寂，梦寐清颍如家山。\n汝阴昔谬称刺史，自愧何术苏恫瘝。\n平生为吏甘贱拙，敢作蟊贼伤民田。\n未忧怀砖击之去，乃欲筑室买一廛。\n箪瓢三亩易办耳，寄声父老不汝干。\n长淮清冬龙蜃蛰，放舟出郭天宇宽。\n浮梁横前袅可缆，金塔却立俨莫攀。\n髯张幼好此奇服，白璧刻佩鸣玦环。\n抱持微学不忍弃，清明竹林遭削删。\n三年江湖友魑魅，一日宝府观玙璠。\n渐消鄙吝心自喜，追计存没涕亦潸。\n寻山把酒岂易得，客路霰雪衣裘单。\n尘埃可洗忧可豁，待君一酌玻璃泉。",
        "dynasty": "宋",
        "collection_info": null
    },
    {
        "title": "题江州琵琶亭",
        "author": "张耒",
        "content": "危亭古榜名琵琶，尚有枫叶连荻花。\n呜呼司马则已矣，行人往来皆叹嗟。\n司马风流映千古，当日琵琶传乐府。\n江山寂寞三百年，浔阳风月知谁主。\n我今单舸犯江潭，往来略已遍东南。\n可怜千里伤心目，不待琵琶泪满衫。",
        "dynasty": "宋",
        "collection_info": null
    },
    {
        "title": "予官竟陵时李文举尝以事至郡同游西禅剎陆子泉烹茶酌酒甚欢也今岁予移官齐安文举自武昌渡江过我与之饮酒念西禅旧事相与慨然",
        "author": "张耒",
        "content": "此生放荡随羣动，一觉竟陵潇洒梦。\n江山唤我此中来，却愁风月无人共。\n李侯年少能思我，朅来两桨归潮送。\n不辞薄酒与君饮，坐觉西山夕烟重。\n西禅旧游已陈迹，壁间陆子尘生供。\n石栏古井谁知味，只有松风自成弄。\n爱君为吏无俗韵，快诵离骚饮仍痛。\n不嫌寂寞过我来，古县年丰少争讼。",
        "dynasty": "宋",
        "collection_info": null
    },
    {
        "title": "乞钱穆公给事丈新赐龙团",
        "author": "张耒",
        "content": "闽侯贡璧琢苍玉，中有掉尾寒潭龙。\n惊山作春山不觉，走马献入明光宫。\n瑶池侍臣最先赐，惠山乳泉新破封。\n可得作诗酬孟简，不须载酒过扬雄。",
        "dynasty": "宋",
        "collection_info": null
    },
    {
        "title": "将至都下",
        "author": "张耒",
        "content": "竟陵南望稻新熟，梦泽悠悠伤远目。\n春风岭上望齐安，太昊城边揽秋菊。\n那知岁暮东州客，大山苍寒晓霜白。\n云收雾捲日月明，却上天衢瞻玉色。\n敝裘疲马古道长，九旬刺史归空囊。\n归去故人应笑我，满衫清泪说浔阳。",
        "dynasty": "宋",
        "collection_info": null
    },
    {
        "title": "题韩干马图",
        "author": "张耒",
        "content": "头如翔鸾月颊光，背如安舆鳬臆方。\n心知不载田舍郎，犹带开元天子红袍香。\n韩干写时国无事，绿树阴低春昼长。\n两髯执辔俨在傍，如瞻驰道黄屋张。\n北风扬尘燕贼狂，厩中万马归范阳。\n天子乘骡蜀山路，满川苜蓿为谁芳。",
        "dynasty": "宋",
        "collection_info": null
    },
    {
        "title": "罔沙阻风",
        "author": "张耒",
        "content": "大江春风浪如屋，客舟迎风罔沙宿。\n连樯接舵古岸傍，岸头无人春草绿。\n船头日出炊烟起，买鱼携菜来就市。\n渔人水恶不出门，萧条野市无鸡豚。\n堤边纸钱灰若雨，沽酒赛神巫降语。\n南人艇子不避风，横江五两翩翩去。",
        "dynasty": "宋",
        "collection_info": null
    },
    {
        "title": "寄曼叔求酒",
        "author": "张耒",
        "content": "青衫畿丞顽不羞，三十持板拜督邮。\n归来无物与消愁，典衣沽酒寒无裘。\n囊空酒贵不可得，缩手愁坐凝双眸。\n秋风破屋冷飕飕，夜长不眠吟掉头。\n岂无邻家酒可偷，简书缚汝如穷囚。\n淮阳冬醪滑胜油，唇焦不饮已经秋。\n汲公直声闻九州，小子昔也从公游。\n悯怜憔悴赐颜色，时丐余酌濡其喉。\n军厨嵯峨糟作丘，万瓮沸响玉蚁浮。\n辙鱼所愿斗水游，不敢多取烦阳侯。\n玉瓶未至涎已流，想见潋滟浮金瓯。\n歌成缄书还自咻，一醉犹须越境谋。",
        "dynasty": "宋",
        "collection_info": null
    },
    {
        "title": "题吴熙老风云图",
        "author": "张耒",
        "content": "雨脚横空万牛弩，烈风吹山山欲仆。\n草披木拔何足道，大江翻澜失洲渚。\n路旁失辔者谁子，道阻且长泥没屦。\n鞭馿挽车亦何急，目眩心摇行不顾。\n我生飘蓬惯羁旅，顾尔艰难逢亦屡。\n衲被蒙头不下堂，且与身谋安稳处。",
        "dynasty": "宋",
        "collection_info": null
    },
    {
        "title": "京师阻雨二首  其一",
        "author": "张耒",
        "content": "深泥漫漫污后土，长安闭门三日雨。\n顽云不动风伯愁，飞电更相雷师怒。\n阳乌力弱不自持，天漏已宽无石补。\n麦蛾禾耳不足忧，当念为鱼救无禹。",
        "dynasty": "宋",
        "collection_info": null
    },
    {
        "title": "京师阻雨二首  其二",
        "author": "张耒",
        "content": "大雨三日泥三尺，骏马高车行不得。\n我有蹇馿安敢骑，闭户高眠朝至夕。\n谁家高堂半夜秋，软绮轻纨换絺绤。\n朱门乐事无时无，尔自贱贫空太息。",
        "dynasty": "宋",
        "collection_info": null
    },
    {
        "title": "应龙",
        "author": "张耒",
        "content": "应龙未遇风云起，仰活泥沙数尺水。\n彼能坐致千里泽，可怜一掬何难致。\n时哉未遇可奈何，一掬虽微安敢易。\n谁能寄语潭中鱼，相聚须臾莫相忌。",
        "dynasty": "宋",
        "collection_info": null
    },
    {
        "title": "田家三首  其一",
        "author": "张耒",
        "content": "野塘积水绿可染，舍南新柳齐如剪。\n去冬雪好麦穗长，今日雨晴初择茧。\n东家馈黍西舍迎，连臂踏歌村市晚。\n妇骑夫荷儿扶翁，月出桥南归路远。",
        "dynasty": "宋",
        "collection_info": null
    },
    {
        "title": "田家三首  其二",
        "author": "张耒",
        "content": "社南村酒白如饧，邻翁宰牛邻媪烹。\n插花野妇抱儿至，曳杖老翁扶背行。\n淋漓醉饱不知夜，裸股掣肘时欢争。\n去年百金易斗粟，丰岁一饮君无轻。",
        "dynasty": "宋",
        "collection_info": null
    },
    {
        "title": "田家三首  其三",
        "author": "张耒",
        "content": "新见鹊衔庭树枝，黄口出巢今已飞。\n栗留啄椹桑叶老，科斗出畦新稻齐。\n田家苦作候时节，汲汲未免寒与饥。\n去来暴取独何者，请视七月豳人诗。",
        "dynasty": "宋",
        "collection_info": null
    },
    {
        "title": "海州道中二首  其一",
        "author": "张耒",
        "content": "孤舟夜行秋水广，秋风满帆不摇桨。\n荒田寂寂无人声，水边跳鱼翻水响。\n河边守罾茅作屋，罾头月明人夜宿。\n船中客觉天未明，谁家鞭牛登陇声。",
        "dynasty": "宋",
        "collection_info": null
    },
    {
        "title": "海州道中二首  其二",
        "author": "张耒",
        "content": "秋野苍苍秋日黄，黄蒿满田苍耳长。\n草虫咿咿鸣復咽，一秋雨多水满辙。\n渡头鸣舂村径斜，悠悠小蝶飞豆花。\n逃屋无人草满家，纍纍秋蔓悬寒瓜。",
        "dynasty": "宋",
        "collection_info": null
    },
    {
        "title": "女几祠下",
        "author": "张耒",
        "content": "山边白云閒不扫，庙前土马荒春草。\n山下松花龙甲光，东风古柏吹暖香。\n朝霞为裳水为佩，守庙千年老龙在。\n清风扫堂神暮还，山头月出溪潺潺。",
        "dynasty": "宋",
        "collection_info": null
    },
    {
        "title": "女几祠下",
        "author": "张耒",
        "content": "山边白云閒不扫，山下松花龙甲老。\n东风古栢吹暖香，庙前土马荒春草。\n朝霞为裳水为佩，守庙千年老龙在。\n淸风扫堂神暮还，山头月出溪潺潺。",
        "dynasty": "宋",
        "collection_info": null
    },
    {
        "title": "马周",
        "author": "张耒",
        "content": "马周未遇虬鬚公，布衣落魄来新丰。\n一樽独酌岂无意，俗子不解知英雄。\n贤豪相逢自相得，一语君王见胸臆。\n当时岂不为人言，聋耳安能为君侧。",
        "dynasty": "宋",
        "collection_info": null
    },
    {
        "title": "南山",
        "author": "张耒",
        "content": "南山凤凰双翅垂，口不妄食腹苦饥。\n山前老鸢饱腐鼠，凭恃风日羣游嬉。\n俯身视凤有骄色，凤不汝较空嗟咨。\n九韶一奏为君举，坐看百鸟相随飞。",
        "dynasty": "宋",
        "collection_info": null
    },
    {
        "title": "岁暮叹三首  其一",
        "author": "张耒",
        "content": "秋日苦短秋云多，北风萧萧洛水波。\n□□□□□□□，长林撑空叶余柯。\n鸣雁高飞去不息，晚花悠悠能几何。\n洛阳经年客未去，岁暮搔首空悲歌。",
        "dynasty": "宋",
        "collection_info": null
    },
    {
        "title": "岁暮叹三首  其二",
        "author": "张耒",
        "content": "寥寥野空禾黍荒，北风日夜鸣空桑。\n南山碧天青不极，渺渺洛水东流长。\n山空水寒行客少，鸿雁飞急天初霜。\n萧萧穷谷岁已晚，嗟我再补冬衣裳。",
        "dynasty": "宋",
        "collection_info": null
    },
    {
        "title": "岁暮叹三首  其三",
        "author": "张耒",
        "content": "南山苍苍秋季月，北风如刀青石裂。\n山阴半夜寒欲冰，晚望高峰看新雪。\n白衫少年臂鹰去，暮归饮酒烹狐兔。\n强弓一斛尚可弯，更欲射猎穷吾年。",
        "dynasty": "宋",
        "collection_info": null
    },
    {
        "title": "一亩",
        "author": "张耒",
        "content": "一亩秋蔬半成实，竈突无烟已三日。\n良人佣车毙车下，老妇抱子啼空室。\n秋风九月天已寒，饥肠不饱衣苦单。\n我身为吏救无术，坐视啼泣空汍澜。",
        "dynasty": "宋",
        "collection_info": null
    },
    {
        "title": "洛水",
        "author": "张耒",
        "content": "洛水秋深碧如黛，乱石纵横泻鸣濑。\n清明见底不留尘，日射澄沙动玑贝。\n南山秋风已萧瑟，倒影上下迷空翠。\n何当载酒纵扁舟，一尺鲤鱼寒可鲙。",
        "dynasty": "宋",
        "collection_info": null
    },
    {
        "title": "秋风三首  其一",
        "author": "张耒",
        "content": "秋风萧萧洛川渡，水碧沙寒飞白鹭。\n波头伐木欲成梁，落日樵苏下山去。\n山头九月雪一尺，山民燃薪当襦袴。\n石田收薄妇子饥，岁晚苦寒安可度。",
        "dynasty": "宋",
        "collection_info": null
    },
    {
        "title": "秋风三首  其二",
        "author": "张耒",
        "content": "秋风萧萧吹野桑，田家黍稷初登场。\n雉肥兔饱鹰隼健，水落沙冷鱼龙藏。\n长淮烟波渺千里，怅望搔首山川长。\n二年薇蕨苦不饱，长安裘马多辉光。",
        "dynasty": "宋",
        "collection_info": null
    },
    {
        "title": "秋风三首  其三",
        "author": "张耒",
        "content": "昏鸦归栖暮天迥，新月娟娟水中影。\n秋声索索起桑麻，古道人归烟火静。\n公庭吏稀霜树老，药槛雨多幽菊盛。\n山家生事饱谙知，野果村醪遣朝暝。",
        "dynasty": "宋",
        "collection_info": null
    },
    {
        "title": "感春三首  其一",
        "author": "张耒",
        "content": "我昨西来到昌谷，主人致酒留我宿。\n坐中少年美如玉，高歌清欢春夜促。\n还家病酒对残春，东风落花吹满屋。\n出无与语归闭门，安得万里驰吾足。",
        "dynasty": "宋",
        "collection_info": null
    },
    {
        "title": "感春三首  其二",
        "author": "张耒",
        "content": "我昔东行花始开，我自东归花半摧。\n万红辞林捲风去，坐见锦绣蒙苍苔。\n南山朝云鸠逐妇，日暮微雨萧萧来。\n一春晴明苦难得，掩蔽风日知谁哉。",
        "dynasty": "宋",
        "collection_info": null
    },
    {
        "title": "感春三首  其三",
        "author": "张耒",
        "content": "悠悠朝兴暮还息，官閒事少门无客。\n空山多阴春雨足，饥马萧萧空伏枥。\n文章工巧谋愈疏，颜鬓衰迟进无策。\n繫身五斗尔自为，何用中宵空嘆息。",
        "dynasty": "宋",
        "collection_info": null
    },
    {
        "title": "又三首  其一",
        "author": "张耒",
        "content": "亦知春归不可留，有情未忘宁免愁。\n平田茫茫芳草合，清洛不断波悠悠。\n伤心千里寄双泪，催老此身初白头。\n问舍求田未成计，青衫手板对人羞。",
        "dynasty": "宋",
        "collection_info": null
    },
    {
        "title": "又三首  其二",
        "author": "张耒",
        "content": "山民为生最易足，一身生计资山木。\n负薪入市得百钱，归守妻儿烹斗粟。\n山林未尽终不忧，衣食自足他无欲。\n人生谁使爱功名，万虑千思挠心腹。",
        "dynasty": "宋",
        "collection_info": null
    },
    {
        "title": "又三首  其三",
        "author": "张耒",
        "content": "骑马出门暮復归，出无所诣归对谁。\n妻儿具酒劝我饮，儿稚笑语傍嬉嬉。\n人生如此亦可乐，安用轩冕生光辉。\n九原可作欲谁与，鹿门庞叟真吾师。",
        "dynasty": "宋",
        "collection_info": null
    },
    {
        "title": "去年",
        "author": "张耒",
        "content": "去年四月多风雨，麦秀不实农夫苦。\n今年麦好风雨调，万口嗷嗷饥待哺。\n何事今晨还衣夹，朝日无光寒惨切。\n天工与物无怨尤，安用日与人为仇。",
        "dynasty": "宋",
        "collection_info": null
    },
    {
        "title": "谢李刚中",
        "author": "张耒",
        "content": "齐郎好诗风调清，语中有骨自老成。\n愈镵愈出当有名，朅来宣城盖为倾。\n文章不如金满籝，我昔曾力今乃惩。\n少年平步取公卿，安用学此误平生。",
        "dynasty": "宋",
        "collection_info": null
    },
    {
        "title": "局中负暄读书三首  其一",
        "author": "张耒",
        "content": "辉辉短景留寒光，重裘不暖贪负阳。\n老人背温一体康，我欲持之献天王。\n天王九重居明光，玉几翠被女侍傍。\n人不我知谓我狂，此心耿耿不敢忘。\n岁云暮矣天雨霜，且復持此饮一觞。",
        "dynasty": "宋",
        "collection_info": null
    },
    {
        "title": "局中负暄读书三首  其二",
        "author": "张耒",
        "content": "辉辉短景留寒光，瓦檐霜湿梧桐黄。\n老蛩不知秋已去，白昼啧啧空啼墙。\n岁云暮矣羁旅伤，块独守此天一方。\n床头书史谈虞唐，我言匪耄听者狂。",
        "dynasty": "宋",
        "collection_info": null
    },
    {
        "title": "局中负暄读书三首  其三",
        "author": "张耒",
        "content": "辉辉短景不能春，照我贫屋亦復仁。\n虞渊道远寒云屯，羲和愁思陨厥轮。\n君不见志士憔悴甘贱贫，块处屋漏含悲辛。\n重堂温室颠醉昏，悠悠苍天彼何人。",
        "dynasty": "宋",
        "collection_info": null
    },
    {
        "title": "岁后三日",
        "author": "张耒",
        "content": "春风搅空如怒涛，春日寂寂在蓬蒿。\n衡门鸟雀舞不下，西园桃李气已娇。\n天边碧云空漠漠，门外荒草还迢迢。\n人生几何春復夏，可但白首随渔樵。",
        "dynasty": "宋",
        "collection_info": null
    },
    {
        "title": "和阳念三自武昌至京师",
        "author": "张耒",
        "content": "三年别我客荆州，一日长安从我游。\n爱君诗有春草句，使我神游黄鹤楼。\n江山望尔欲穿眼，见我惊嗟秋鬓短。\n扁舟可办吾欲东，年年五湖魂梦中。",
        "dynasty": "宋",
        "collection_info": null
    },
    {
        "title": "二十三日晨欲饮求酒无所得戏作",
        "author": "张耒",
        "content": "张君所欲一壶酒，百计经营卒无有。\n夜来客至瓶已空，晨起欲饮还戒口。\n努力忍穷甘寂淡，人间万事如反手。\n百壶一醉有底难，造物戏谑君须受。",
        "dynasty": "宋",
        "collection_info": null
    },
    {
        "title": "赠翟公巽",
        "author": "张耒",
        "content": "我昔出守来丹阳，江流五月如探汤。\n使君之居在山腹，绕舍树石何青苍。\n千年药根蟠井底，灵液浸灌通寒浆。\n人言枸杞精变狗，夜吠往往闻空廊。\n金山荡潏浪花裏，一舸遥去随鱼郎。\n最奇岩斋人迹少，乳水时滴白石床。\n翠鼋坡陀负日色，白蹢掀舞占风祥。\n我泊金山凡十日，穷探力取无遗忘。\n南风吹我渡江去，已厌淮南尘土黄。\n二十年间多少事，身如疲马起復僵。\n淮南穷栖众人后，朝食不充藜苋肠。\n公来衰颜得一笑，侧听高论惊寻常。\n穷阎过我坐至暮，满怀珠玉无粃糠。\n乃知世间有清议，未可尽以己意量。\n精金白璧天所宝，理无破碎委道旁。\n半年耳冷不闻此，过公矍然神激昂。\n论文自顾已老丑，从事理绝随飞翔。\n斯文有属不但尔，因公作诗我涕滂。",
        "dynasty": "宋",
        "collection_info": null
    },
    {
        "title": "读中兴颂碑",
        "author": "张耒",
        "content": "玉环妖血无人扫，渔阳马厌长安草。\n潼关战骨高于山，万里君王蜀中老。\n金戈铁马从西来，郭公凛凛英雄才。\n举旗为风偃为雨，洒扫九庙无尘埃。\n元功高名谁与纪，风雅不继骚人死。\n水部胸中星斗文，太师笔下蛟龙字。\n天遣二子传将来，高山十丈磨苍崖。\n谁持此碑入我室，使我一见昏眸开。\n百年废兴增叹慨，当时数子今安在。\n君不见荒凉浯水弃不收，时有游人打碑卖。",
        "dynasty": "宋",
        "collection_info": null
    },
    {
        "title": "塞猎",
        "author": "张耒",
        "content": "十月北风燕草黄，燕人马饱弓力强。\n虎皮裁鞍雕羽箭，射杀阴山双白狼。\n青毡帐高雪不湿，击鼓传觞打令急。\n单于半醉解貂裘，昭君独抱琵琶泣。",
        "dynasty": "宋",
        "collection_info": null
    },
    {
        "title": "耒病臂比已平独挽弓无力客言君为史官何事挽弓戏作此诗",
        "author": "张耒",
        "content": "君不见吾乡少年曹子桓，文章七步相后先。\n有时掷笔事弋猎，邀轻截骏驰平原。\n濊貊名弓燕代马，射雉归来燕清夜。\n一闻惊倒荀令君，何物书生乃知射。\n我虽把笔笑腐儒，束腰待悬玉鹿卢。\n自从病臂忧亲友，百嗜为之心一枯。\n降疠无名天悔祸，夺之而与復完躯。\n但惭未使杯安肘，犹负当年门挂弧。\n便使凄凉身未伏，略闻弓马气犹粗。\n莫谓早衰须袖手，将军臂折尚平吴。",
        "dynasty": "宋",
        "collection_info": null
    },
    {
        "title": "踵息斋",
        "author": "张耒",
        "content": "物之有知者恃息，物之有息知为贼。\n天长地久载元气，天地无心故无极。\n君知一身谁主持，六尘缘影工伎儿。\n发生变幻不暂止，令汝鼻息无停时。\n喘呼呀呷生至死，去今已远何由归。\n真人嗒然吾丧我，能使炎火为寒灰。\n中空无宰气不使，内自升降如灵龟。\n深之又深乃至踵，根深蒂固凝不动。\n超然内外无死地，梨枣华实龙虎用。\n真人示我尺素书，万卷丹经不劳诵。\n他年绿髮对铜狄，却视吾斋真作梦。",
        "dynasty": "宋",
        "collection_info": null
    },
    {
        "title": "喜晴",
        "author": "张耒",
        "content": "朝看东南云物好，便有清风收浊潦。\n吾知天意将悔祸，约束蛟龙便粳稻。\n山川转眼异明晦，冠屦宜人亦轻燥。\n微凉入堂酒味好，一杯径醉愁如扫。\n清幽枕簟东窗下，晓睡老鸡呼不觉。",
        "dynasty": "宋",
        "collection_info": null
    },
    {
        "title": "大风与杨念三饮次作此",
        "author": "张耒",
        "content": "北风黄云卷飞沙，吹暗长安百万家。\n温炉对酒慎勿出，且看酒面生浮花。\n我为吟诗说云梦，荆江洞庭方汹涌。\n吟成饮君三百杯，莫学雪中馿酸哀。",
        "dynasty": "宋",
        "collection_info": null
    },
    {
        "title": "寄道公",
        "author": "张耒",
        "content": "知公鼻祖冬之日，谪向江山冷无匹。\n粹然真气满轻躯，自言位次神仙秩。\n同辈几人始谢老，惟公跹跹居第一。\n鸾腰不舞自欲飞，神屦瞥波原不湿。\n永巷春深帘幕幽，西都有人名莫愁。\n我老摧颓乖旧约，空能时作梦中游。",
        "dynasty": "宋",
        "collection_info": null
    },
    {
        "title": "东海有大松土人相传三代时物其状伟异诗不能尽因读徐仲车五花柳枝之作作此诗以激之",
        "author": "张耒",
        "content": "诗翁爱花復爱柳，长歌高吟半酣酒。\n自言二物天下奇，爱之不厌形于诗。\n嗟予所爱翁未见，我昔东游穷海甸。\n波涛四绝大岛中，上有太古不死之长松。\n千人袢延坐其下，仰见翠叶迷苍穹。\n巨鰲竭力负不起，鹏栖仅借卑枝容。\n人言海若此其圉，鳞甲百万屯蛟龙。\n又云海怪久不死，守护山麓蟠其躬。\n天空海阔风力壮，敲戛簸荡声无穷。\n轩辕张乐奏未已，笋𥲤百万喧笙镛。\n鬼神不欲人屡见，护以万迭青山峰。\n爱之未免困寂寞，坐见雨露霑蒿蓬。\n东皋吟翁天下才，海岳秀气天所钟。\n岂惟文章继骚雅，胸中术业窥夔龙。\n如何坎轲滞茅屋，失所因与兹松同。\n诗翁勿爱花与柳，软弱但解争纤秾。\n春英零落化为土，夏叶狼藉工巢虫。\n娇儿姹妇最入眼，丈夫所志当英雄。\n何当与君涉海去，结茅松下甘长终。",
        "dynasty": "宋",
        "collection_info": null
    },
    {
        "title": "读苏子瞻韩干马图诗",
        "author": "张耒",
        "content": "我虽不见韩干马，一读公诗如见者。\n韩生画马常苦肥，肉中藏骨以为奇。\n开元有臣善司牧，四十万匹屯山谷。\n养之罕用食之丰，力不曾施空长肉。\n韩生图像无乃然，我谓韩生巧未全。\n君不见昔时骐骥人未得，饥守盐车惟有骨。\n昂藏不受尘土侵，伯乐未来空伫立。\n骐骥乏食肉常臞，韩生不写瘦马驹。\n谁能为骥传之图，不如凡马饱青刍。",
        "dynasty": "宋",
        "collection_info": null
    },
    {
        "title": "再和马图",
        "author": "张耒",
        "content": "我年十五游关西，当时惟拣恶马骑。\n华州城西铁骢马，勇士十人不可羁。\n牵来当庭立不定，两足人立迎风嘶。\n我心壮此宁復畏，抚鞍蹑镫乘以驰。\n长衢大呼人四走，腰稳如植身如飞。\n桥边争道挽不止，侧身逼坠壕中泥。\n悬空十丈纔一掷，我手失辔犹攒蹄。\n回头一跃已在岸，但见满道人嗟咨。\n关中地平草木短，尽日散漫游忘归。\n驱驰宁復受鞭策，进止自与人心齐。\n尔来十年我南走，此马嗟嗟入谁手。\n楚乡水国地卑污，人尽乘船马如狗。\n我心未老身已衰，梦寐时时犹见之。\n想图思画忽有感，况復慷慨吟公诗。\n达人遇境贵不惑，世有尤物常难得。\n宁能使我即无情，搔首长歌还叹息。",
        "dynasty": "宋",
        "collection_info": null
    },
    {
        "title": "宿龟山寺下赠旻师",
        "author": "张耒",
        "content": "淮流赴海何时穷，我生飘泊西復东。\n山中老僧旧相识，惊我非復当时容。\n三年历遍百忧患，迁就汲汲如飞鸿。\n人生易老古所叹，如我安得颜长红。\n尘埃漫灭旧题壁，枝叶已拱当时松。\n我方奔走师已老，更念别此何时逢。\n眼看故旧怀抱好，宴坐不觉听山钟。\n长淮月高人语绝，惟有塔铃鸣夜风。",
        "dynasty": "宋",
        "collection_info": null
    },
    {
        "title": "寄子由先生",
        "author": "张耒",
        "content": "先生四十犹不遇，独坐南都谁与语。\n青衫弟子天下穷，饥走京城困羁旅。\n高门得饭暂见肉，敝筐无实惟巢鼠。\n楼头酒贵不敢沽，三百青铜输杜甫。\n强颜讲学昧时宜，漫自吟诗愁肺腑。\n平生不解谒贵人，况乃令严门者拒。\n此生自料应常尔，但愿流年醉中度。\n又思人世乐乃已，此外纷纷何足数。\n豫期归日在凉秋，想见西风荡烦暑。\n区区怀抱冀披豁，一尊愿驻东归橹。",
        "dynasty": "宋",
        "collection_info": null
    },
    {
        "title": "再寄",
        "author": "张耒",
        "content": "宛丘之别今五年，汴上留连纔一日。\n残生飘泊客东南，忧患侵陵心若失。\n先生神貌独宛然，但觉岩岩瘦而实。\n有如霜露入秋山，扫除繁蔚峰峦出。\n自言近读养生书，颇学仙人饵芝朮。\n披寻图诀得茯苓，云是松间千岁物。\n屑而为食可不饥，功成在久非仓卒。\n上侔金石免毒裂，下比草木为强崛。\n涓涓潄纳白玉津，炼以真元纳之骨。\n神仙自是人不知，岂为难求废其术。\n我闻公说心独嗟，欲问太虚穷恍惚。\n奈何不使被金朱，乃俾枯槁思岩窟。\n又观世事不可常，倚伏谁能定于一。\n终身轩冕亦何頼，况有朝升而暮黜。\n何如端坐养形骸，寿考康宁无夭屈。\n乃知岂即非良图，却笑儿曹嗜糠籺。\n青衫弟子昔受经，赋分羁穷少伦匹。\n自知无命作公卿，颇亦有心穷老佛。\n但思饱暖愿即已，妄意功名心实不。\n终期策杖从公游，更乞灵丸救衰疾。",
        "dynasty": "宋",
        "collection_info": null
    },
    {
        "title": "寄杨应之",
        "author": "张耒",
        "content": "应之蹉跎三十九，犹着青衫困尘垢。\n高才逸气老益奇，我每事之安敢友。\n逢时则驾子何患，有才未用谁之丑。\n暴得从来失常速，徐驱未用鞭其后。\n扫除万事付之命，收拾至乐归之酒。\n闻公颇以饮自名，我亦抗衡能至斗。\n京师常恨酒不足，贫旅仅得餬其口。\n乃知一饮尚间关，功垂万古知难偶。\n百年痛饮乃良图，安用金朱裹枯朽。\n我生自断计已决，君亦我徒能尔否。\n扬眉鼠子事轻肥，眨眼小儿夸谨厚。\n须防仰吓忌鹓雏，更虑致魇逢刍狗。\n独醒不若餔其糟，羣犬犹须避而走。\n遭刑每笑嵇叔夜，得计须师彭泽叟。\n我官古邑洛之阳，间有山川亦奇秀。\n行当酿秫从子游，更以新诗相献侑。",
        "dynasty": "宋",
        "collection_info": null
    },
    {
        "title": "招潘郎饮",
        "author": "张耒",
        "content": "老人夜短睡不足，㪍公窗外强知时。\n五更未明语千万，更憎林间鹎鵊儿。\n吹红洗白雨三日，吾园花在已离披。\n一年春事坐如此，白首穷谪归无期。\n念此径须沽酒饮，买鱼烹肉勤妻儿。\n更呼东邻好酒伴，为我醉倒阶前泥。",
        "dynasty": "宋",
        "collection_info": null
    },
    {
        "title": "郭圃送芜菁感成长句",
        "author": "张耒",
        "content": "芜菁至南皆变菘，菘美在上根不食。\n瑶簪玉笋不可见，使我每食思故国。\n西邻老翁知我意，盈筐走送如雪白。\n蒸烹气味元不改，今晨一日如还北。\n孔明用蜀最艰窘，百计掇拾无遗策。\n当时此物助军行，渭上褒中有遗植。\n英雄临事究琐屑，终服奇才屈强敌。\n想见躬耕自灌畦，当时有意谁能测。",
        "dynasty": "宋",
        "collection_info": null
    },
    {
        "title": "读守道诗",
        "author": "张耒",
        "content": "仁宗之初公有声，一世懦者闻之惊。\n日行古义不顾俗，师事孙子传其经。\n扫堂捧杖供贱役，侍师之坐随师行。\n质疑问道无敢变，当世始知师与生。\n作为文章不徒发，讥切时事排公卿。\n俗儒毁誉无所出，乃取过行为讥评。\n过于仁义罪固小，矫弊自合违中行。\n人皆不及子独过，过者之罪谁为轻。\n开编偶诵子诗句，辞气磊落严以清。\n吟哦令我不能舍，想见眉宇寒峥嵘。\n高风一泯不可见，安得壮士能经营。\n惜哉朽骨不可作，徂徕废土知谁耕。",
        "dynasty": "宋",
        "collection_info": null
    },
    {
        "title": "对雪呈仲车",
        "author": "张耒",
        "content": "学堂岁暮无来客，残雪漫漫风猎猎。\n当庭古柳三四枝，老翁携帚收残叶。\n二年閒散百事慵，饥寒不自勤锄锸。\n囊空甑倒谁復救，典衣买酒将空箧。\n人间万事苦难齐，以醉驱愁最奇捷。\n丈夫未死谁能测，幽忧何自同儿妾。\n饮酣耳热诗兴豪，直上虚空恣凌蹑。\n饥喉冻噤谁与解，正藉醺酣得嚅嗫。\n少年举白未尝辞，渐老深杯见还怯。\n何当共有种秫田，免向官垆走书帖。",
        "dynasty": "宋",
        "collection_info": null
    },
    {
        "title": "昨者",
        "author": "张耒",
        "content": "昨者飞雹几破屋，颇说四郊妨麦熟。\n十日霖雨一日晴，泥潦漫漫不容足。\n凄风寒凉肃肌骨，五月更衣初秋服。\n草木伤摧亦可怜，造物凭陵竟何欲。\n阴阳错行成疫疠，君子慎疾防寒燠。\n荒凉穷巷幸无他，更劝高眠饱饘粥。",
        "dynasty": "宋",
        "collection_info": null
    },
    {
        "title": "己未四月二十二日大雨雹",
        "author": "张耒",
        "content": "夜来飞雹惊我眠，大者磊落几如拳。\n起听但觉屋欲动，檐瓦破坠无復全。\n是日晚晴星斗出，镜静万里无云烟。\n干坤变化竟谁使，造作诡怪须臾间。\n邻家老翁髮已白，云昔见此今十年。\n木衰火滥气浮洩，激此阴沴成冰坚。\n儒生臆度知是否，天事谁得穷其源。\n屋头雏鸦失其母，足伤翅折亦可怜。",
        "dynasty": "宋",
        "collection_info": null
    },
    {
        "title": "游楚州天庆观观高道士琴棋",
        "author": "张耒",
        "content": "颓垣苍苍锁乔木，草满荒庭不容足。\n坏檐破壁秋雨余，蛛网萧萧风满屋。\n黄衣道人出迎客，野态生疏脱拘束。\n围棋尽扫一堂空，烹茶旋煮新泉熟。\n弹琴对客客卧听，悦耳泠泠三四曲。\n离骚幽怨松风悲，流水潺湲履霜哭。\n日斜携手步空廊，鸣鸠相呼竹间宿。\n黄昏门闭人语绝，空殿幽幽掩微烛。\n我生资身最淡薄，每厌烦歊幸幽独。\n何当不踏朝市尘，长伴高人种松菊。",
        "dynasty": "宋",
        "collection_info": null
    },
    {
        "title": "惜别赠子中昆仲二首  其一",
        "author": "张耒",
        "content": "寒云崩腾不成雪，北风吹窗灯半灭。\n病来废饮卧无眠，一夜吟诗声不绝。\n南城三俊生契阔，想对寒炉掉吟舌。\n留行一日谁有情，慰我与君千里别。\n道长尘土疲马愁，岁晚风霜敝裘裂。\n人生何用读书史，文字未补囊中阙。\n驱驰所幸一饱耳，士而谋食愧前哲。\n何能天独啬吾曹，自应所学为之孽。\n虽然此事予不悔，昔学固知今日拙。\n欲持琬琰易羊皮，玩之已久安能辍。\n万端毕竟有天命，计较何须论琐屑。\n劳歌无和坐达明，晓鼓冬冬堕残月。",
        "dynasty": "宋",
        "collection_info": null
    },
    {
        "title": "惜别赠子中昆仲二首  其二",
        "author": "张耒",
        "content": "我年十八从先生，今也相逢得三子。\n坐思前事且十年，嗟我不才老将俟。\n子中兄弟气清拔，粲若瑶环与琼珥。\n逸足骏马不受羁，凌跞奔驰动千里。\n先生声名二十载，乃得姻娅皆文士。\n我今贺子得所遭，非我先生谁办此。\n定交自恨相知晚，漫浪一官非我志。\n论文终日坐忘归，欲别出门还顿辔。\n我如辕驹幸刍豆，岂不自厌安敢避。\n人生谋食亦可悲，世上舍閒皆失计。\n西来有人话吾邑，颇说山川慰人意。\n寄诗莫惮凭驿传，对酒惜哉无子醉。\n到官便扫琴书室，有客过我行当至。\n疏泉养笋待子吟，更采山刍秣君骥。",
        "dynasty": "宋",
        "collection_info": null
    },
    {
        "title": "早作",
        "author": "张耒",
        "content": "鸬鷀夜寒不得眠，永夜相语高树颠。\n鸦鸣最早尤喧阗，啼呼相应动百千。\n老鸡睡起足挛拳，侧头端如闻九天。\n引吭一唱鸣宫悬，时哉不后亦不先。\n朦胧初日见山川，吾庐晨起有炊烟。",
        "dynasty": "宋",
        "collection_info": null
    },
    {
        "title": "自南京之陈宿柘城",
        "author": "张耒",
        "content": "荒城人稀荆棘老，野兔惊跳出寒草。\n苍苍落日黄云西，驱马城边寻古道。\n入门四顾皆桑田，居民三五依道边。\n暮投佛寺下马立，衝眼满屋燃萁烟。\n老僧自言八十余，老矣不能营所居。\n村僮依竈展败席，上有空梁悬木鱼。\n旋汲新泉濯双手，青灯照客黄昏后。\n羣儿烂漫眠我前，新月欲倾光入牖。\n夜敲僧室借酒壶，不惜青钱取次沽。\n酒香入户推枕起，剔灯吹火燃铜盂。\n大杯一沃不留滴，满眼棼然睡来集。\n明朝上马倒残壶，不怕新霜败裘湿。",
        "dynasty": "宋",
        "collection_info": null
    },
    {
        "title": "送刘季孙守隰州",
        "author": "张耒",
        "content": "君家将军本缝掖，叱咤西摧贺兰石。\n一时成败何足论，要使英名垂竹帛。\n到君奇骨尚虎头，白鬚千骑守边州。\n插架万籤供记览，探囊五字擅风流。\n大河之东士精勇，日饮不妨飞猎鞚。\n五更吹角建牙旗，万马合围行酒瓮。\n朝裘风劲黑貂暖，夜帷雪满青毡重。\n乐哉闭口莫言兵，虽有颇牧谁能用。",
        "dynasty": "宋",
        "collection_info": null
    },
    {
        "title": "北原",
        "author": "张耒",
        "content": "秋风日夜吹北原，秋芜经霜不復繁。\n萦纡一径渐可蹑，步踏落叶披榛菅。\n萧萧九月草木变，独有修竹犹禁寒。\n青红野实不可辨，晚日照射霜榴殷。\n巉巉女几更清瘦，崖壁刻削无云烟。\n潦收石出洛水好，静夜侧耳声潺潺。\n原西古城有微路，禾黍离离荒野田。\n人家岁熟妇子乐，村巷日暖牛羊閒。\n登临嗟我幸无事，况有美酒供开颜。\n射麋猎兔可卒岁，弃掷万累休嗟叹。",
        "dynasty": "宋",
        "collection_info": null
    },
    {
        "title": "感春",
        "author": "张耒",
        "content": "若若堂北桃，昨日花犹小。\n暖风迟景一日功，万萼千葩烂相照。\n东风漾漾吹朝雨，朝日满檐春鸟语。\n樱桃得暖花意忙，接萼连枝间先吐。\n兰芽出地长可握，小笋如簪堪荐箸。\n欣欣万木谁使然，时来不肯居尘土。\n盛衰相感但如此，镜中安得朱颜驻。\n古来百计无可奈，惟有饮者谋犹庶。\n乃知甚急莫如酒，有衣可典犹为富。\n我今不乐欲何待，薄俸自给供朝暮。\n功名有命不可求，白髮无私谁得拒。\n从今酩酊勿復辞，弃置人间千万虑。",
        "dynasty": "宋",
        "collection_info": null
    },
    {
        "title": "寄陈器之",
        "author": "张耒",
        "content": "昨者见君纔顷刻，满马尘埃面黧黑。\n自言别家春欲阑，归意如飞留不得。\n玉鞭挥折手成胝，一日到家驰四驿。\n今朝得书一何喜，酌酒烹鸡税征轭。\n自言山城无与乐，坐看飞花良可惜。\n手携妇子口吟诗，文字挥毫便千百。\n醉歌昌谷和我吟，锦囊旧句无颜色。\n怜君潦倒谁復省，场屋十年名烜赫。\n嗟我春来亦何事，饱食高眠度朝夕。\n帘前相对但有山，坐上清谈更无客。\n逼眼花光罗绮眩，照人酒色琼瑶白。\n风光似此宁可忍，酩酊高歌卧花侧。\n平生结友事遨游，未省流年守山僻。\n强欢独饮岂所乐，舍此无谋慰愁寂。\n思君一笑何可得，王事有程身有役。\n堂南柳条争着叶，繁李夭桃落如积。\n请看春物能有畿，坐见清和变炎赫。\n须期载酒对东风，及此残花尚堪摘。",
        "dynasty": "宋",
        "collection_info": null
    },
    {
        "title": "读李憕碑",
        "author": "张耒",
        "content": "自唐中微北方沸，胡马长鸣饮清渭。\n李公守节陷贼庭，身死髑髅行万里。\n百年事往谁復省，一丘榛莽无人祭。\n荒碑半折就磨灭，后人空解传其字。\n杀身不畏真丈夫，自古时危知烈士。\n俗书小技何足道，嗟我但欲扬其事。\n寥寥获麟数千载，末学褒贬多非是。\n高文大笔谁復作，黜臣饿夫须有待。\n纷纷后世竞着述，纸墨徒为史官费。\n却嗟何独此事然，搔首碑前空叹慨。",
        "dynasty": "宋",
        "collection_info": null
    },
    {
        "title": "和陈器之诗四首 朝应天",
        "author": "张耒",
        "content": "唐衰五季更披猖，社稷反手看兴亡。\n山河分裂流战血，积骨被野号豺狼。\n中原正朔不出境，九州豪杰争侯王。\n生民祸难冤痛极，腥秽上达干穹苍。\n真人龙飞万物睹，天命自至谁能当。\n灵旗指挥四海一，氛祲殄灭和风翔。\n降王赐第奉朝谒，九服效职争梯航。\n百年积累到今日，运祚方与干坤长。\n佛宫原庙广孝敬，严致守卫勤烝尝。\n阴阴秘寝锁遗像，矗矗画戟罗萧墙。\n衣冠具列虚仗俨，龙驾不反遗弓藏。\n子孙亿载千万世，永与清洛流汤汤。",
        "dynasty": "宋",
        "collection_info": null
    },
    {
        "title": "和陈器之诗四首 过韩城",
        "author": "张耒",
        "content": "周京无人弔禾黍，七雄按剑分周土。\n秦人匹马出函关，六王割地愁为虏。\n宜阳古堞故韩都，地接强秦争战苦。\n谋穷运去竟亡国，从长苏秦亦何补。\n诸侯已尽秦巍巍，嬴氏已亡秦不知。\n始皇自是吕家子，宗庙荐享真何为。\n山河百战移陵谷，宫殿成尘埋宝玉。\n秋风坏冢长荆榛，落日空城散樵牧。\n今古悠悠共一丘，争强蜗角欲何求。\n谁似令威仙骨健，千年重向故乡游。",
        "dynasty": "宋",
        "collection_info": null
    },
    {
        "title": "和陈器之诗四首 弔连昌",
        "author": "张耒",
        "content": "唐日西颓半明灭，长彗扫天流战血。\n六龙不復入东都，连昌已有狐狸穴。\n宫前茫茫洛阳路，汉甲胡兵几回度。\n火焚马蹴百战场，尽是旧时歌舞处。\n游魂不归宫树老，茂陵金玉人间宝。\n春耕迤逦上空山，夜燐青荧照秋草。\n女几巉巉青插天，东流洛水自潺湲。\n兴亡一觉繁华梦，只有山川似旧年。",
        "dynasty": "宋",
        "collection_info": null
    },
    {
        "title": "和陈器之诗四首 鹿仙山",
        "author": "张耒",
        "content": "真人朝天去不还，千年鹿迹留空山。\n空山寂寞何所有，野殿荒凉松桧寒。\n桑田海水移今古，兴亡万变谁能数。\n五云深处驾飞龙，应笑人间换朝暮。\n神仙不与世人期，骑鹿安知不復归。\n朝岚夕霭山秀润，应有灵丹相护持。\n长生可求仙可致，浮世腥膻何足嗜。\n君不见汉时九江梅子真，一日辞家隠吴市。",
        "dynasty": "宋",
        "collection_info": null
    },
    {
        "title": "长安仲春二首  其一",
        "author": "张耒",
        "content": "长安仲春七日风，苍茫顿撼天地同。\n应门缥阙岌欲动，况我穷巷连蒿蓬。\n暮寒卷雪连芳草，平门万屋青城缟。\n无言桃李终默默，得势泥涂常浩浩。\n夕晖入屋人气活，劳苦羲和间何阔。\n斗杓东指令未行，要使烛龙聊泼剌。",
        "dynasty": "宋",
        "collection_info": null
    },
    {
        "title": "长安仲春二首  其二",
        "author": "张耒",
        "content": "长安花繁仲春月，北风倒山雨成雪。\n穷巷下里袴襦尽，老翁稚儿骨欲折。\n吾人谙事不復惊，以手扣额愿天晴。\n夕阳纔升已復晦，积云如山那肯退。",
        "dynasty": "宋",
        "collection_info": null
    },
    {
        "title": "赠吴孟求承议二首  其一",
        "author": "张耒",
        "content": "我生仕宦求餬口，敢惮水浮兼陆走。\n朅来京口见花落，归去西风未吹柳。\n山寻北固初知路，水饮中泠未盈缶。\n徒劳结束解书剑，未觉尘埃生户牖。\n瓜洲澄江晓如镜，照水自觉秋容瘦。\n因公忽致旧酒壶，恍如梦觉南柯守。",
        "dynasty": "宋",
        "collection_info": null
    },
    {
        "title": "赠吴孟求承议二首  其二",
        "author": "张耒",
        "content": "我非初平叱羊口，江中浪作羣羊走。\n金山五日厌僧粥，挥榜瓜洲缆古柳。\n晨兴但怪妻孥喜，故人致馈罗盘缶。\n起倾残榼得余沥，洗盏再酌开蓬牖。\n风云惨淡秋已严，桑榆摇落山初瘦。\n军厨醇味尚烦公，应记疏慵穷太守。",
        "dynasty": "宋",
        "collection_info": null
    },
    {
        "title": "秋蔬",
        "author": "张耒",
        "content": "荒园秋露瘦韮叶，色茂春菘甘胜蕨。\n人言佛见为下箸，芼炙烹羹更滋滑。\n其余琐屑皆可口，芜菁脆肥薹葅辣。\n藏鞭雏笋纤玉露，映叶乳茄浓黛抹。\n已残枸杞只留枿，晚种莴苣初生甲。\n南来食鱼忘肉味，久思吾土牛羊茁。\n软炊一饱老有味，痛饮百壶今不说。\n蒲团斋罢欠伸时，自觉少年心解脱。",
        "dynasty": "宋",
        "collection_info": null
    },
    {
        "title": "瓜洲谢李德载寄蜂儿木瓜笔",
        "author": "张耒",
        "content": "瓜洲萧索秋江渚，西风江岸残红舞。\n津亭永夜守青灯，客睡朦胧听江雨。\n青罇晓酌遣怀抱，但恨鬰鬰将谁语。\n敲门忽得故人书，洗手开缄见眉宇。\n蜂儿肥腻愈风痹，木瓜甘酸轻病股。\n铦锋皓管见还愧，老去笔砚生尘土。\n北归飘泊亦何事，篙工已束横江橹。\n天寒应客太昊墟，当遣何人具鸡黍。",
        "dynasty": "宋",
        "collection_info": null
    },
    {
        "title": "赠晁二",
        "author": "张耒",
        "content": "昔者与兄城南邻，未省一日不相亲。\n谁令僦舍得契阔，此事我每怀古人。\n逾旬寒热不可说，遍体戢戢生赤鳞。\n是身非有病亦幻，调御未伏犹酸辛。\n布衾蒙头但欲睡，瞥见檐雪如飞尘。\n岂无杯杓与酬酢，口舌未肯亲芳醇。\n平生相逢百不问，斗酒倒尽纔逡巡。\n崎岖行世得皆妄，嵬峨就醉事最真。\n残年峥嵘欲无日，晴云浩荡已有春。\n柳黄梅破最佳绝，京兆羔酒仍慇懃。",
        "dynasty": "宋",
        "collection_info": null
    },
    {
        "title": "和定州端明雪浪斋",
        "author": "张耒",
        "content": "中山士马如云屯，号令惟觉将军尊。\n熊旗犀甲罗左右，金钲鸣鼓喧朝昏。\n少年畎亩老为将，谁能復记躬耕村。\n东坡先生事业异，道岐不得安修门。\n眼前富贵念不起，惟有山林劳梦魂。\n榛中奇石安至此，坐蒙湔洗见本根。\n奔流骤浪势万里，至画乃扫笔墨痕。\n黄牛三峡固细事，赤壁长江何足论。\n能令万古蛟蜃怪，么么入此玻璃盆。\n扁舟独往则不可，平生致君言具存。",
        "dynasty": "宋",
        "collection_info": null
    },
    {
        "title": "某寒热伏枕已数日忽闻车骑明当接顿睡中得韵语数句上呈四丈龙图兼记至日之饮",
        "author": "张耒",
        "content": "山羊卷酥如切玉，翦毛胡羊花作肉。\n烛前醉客淋漓时，山泉更煮如珠粟。\n深泥三尺归不记，日到床前初睡足。\n尔来七日战寒热，朝饭斋糜不盈掬。\n客来但办君且去，卧听涓涓雪消屋。\n因山事严京兆出，十驿人人如在目。\n驼裘便面行野时，晴郊已动陈根绿。",
        "dynasty": "宋",
        "collection_info": null
    },
    {
        "title": "赠晁十七",
        "author": "张耒",
        "content": "应之风骨世绝伦，濯濯芳柳当青春。\n琼瑶冰雪照一坐，我恐子是神仙人。\n十年声名望不见，一日邂逅情相亲。\n安仁白璧绝瑕玷，宗之玉树无埃尘。\n襟清胸明遇事敏，西河旧政传诸民。\n县门高开吏束手，讼至立决如有神。\n别君还家恍如失，咫尺莫见徒为邻。\n会期残春再携手，满引大釂无辞频。",
        "dynasty": "宋",
        "collection_info": null
    },
    {
        "title": "听客话澶渊事",
        "author": "张耒",
        "content": "忆昔胡来动河朔，渡河饮马吹胡角。\n澶渊城下冰载车，边风萧萧千里余。\n城上黄旗坐真主，夜遣六丁张猛弩。\n雷惊电发一矢飞，横射胡酋贯车柱。\n犬羊无踪大漠空，归来封禅告成功。\n自是干坤扶圣主，可能功业尽莱公。",
        "dynasty": "宋",
        "collection_info": null
    },
    {
        "title": "和晁应之悯农",
        "author": "张耒",
        "content": "南风吹麦麦穗好，饥儿道上扶其老。\n皇天雨露自有时，尔恨秋成常不早。\n南山壮儿市兵弩，百金装剑黄金缕。\n夜为盗贼朝受刑，甘心不悔知何数。\n为盗操戈足衣食，力田竟岁犹无穫。\n饥寒刑戮死则同，攘夺犹能缓朝夕。\n老农悲嗟泪沾臆，几见良田有荆棘。\n壮夫为盗羸老耕，市人珠玉田家得。\n吏兵操戈恐不锐，由来杀人伤正气。\n人间万事莽悠悠，我歌此诗闻者愁。",
        "dynasty": "宋",
        "collection_info": null
    },
    {
        "title": "止酒赠郡守杨瓌宝",
        "author": "张耒",
        "content": "止酒正似塞决河，厚积薪刍傅砂砾。\n坚牢不使见蚁漏，一线纔通便奔激。\n莫轻弱箭不穿缟，转眼已惊牛弩射。\n我今止酒用此法，目前逾月无涓滴。\n情钟我辈独痛制，慧通则流那可测。\n惩羹端是合吹虀，用玉无疑初谏漆。\n脾干胃燥生未省，黄姥无聊怨岑寂。\n不忧羣饮恼姬翁，但畏独醒嘲楚客。\n茫然自恻还自笑，一身心口相仇敌。\n何妨二竖即奔忙，不废三婴更滋泽。\n平生杯杓不挂眼，一饮便须论斗石。\n低心伏老慎勿痴，此身何啻千金值。",
        "dynasty": "宋",
        "collection_info": null
    },
    {
        "title": "送毕公叔奉诏赴陕西",
        "author": "张耒",
        "content": "毕子谈锋不可摧，捷若急电飞霆雷。\n老儒宿学不敢较，左右戈戟纵横排。\n文如翻河注浩渺，学有要会穷根荄。\n眼看青云不着脚，决去得邑穷山隈。\n汉家封疆际四海，琛賮万里连翩来。\n西河故地独何事，礼乐旧俗遭狼豺。\n包藏隠忍非一日，兽子未可仁心怀。\n英雄天子命世主，抚剑震怒风雷迴。\n马如屯云士如虎，万车载甲如崔嵬。\n岂惟俘斩復境土，誓剖巢穴穷卵胎。\n除书命子参漕府，国有大事须羣才。\n男儿功业在勤苦，莫惜沙塞衝尘埃。\n御戎旧策子所习，胸臆请为将军开。\n封侯报国在今日，赠行满举黄金杯。",
        "dynasty": "宋",
        "collection_info": null
    },
    {
        "title": "九月十二日入南山憩一民舍冒雨炙衣久之",
        "author": "张耒",
        "content": "石棱如刀不容步，上挽垂藤下无路。\n风寒雨滑徒旅愁，舍马杖藜泥没屦。\n跻攀颠坠不容髮，目眩心寒惊反顾。\n亦知垂堂有遗戒，身仰微官欲谁愬。\n萧萧茅屋映绝壁，门外汩汩清泉注。\n解衣就火不能暖，旋拾山薪伐溪树。\n山翁生未食酰醢，脱粟寒蔬度朝暮。\n人间平地固不少，何用崎岖守磨兔。\n秋声四起山霭夕，坏屋疏篱睡无处。\n披裘结束相劝归，过尽重云下山去。",
        "dynasty": "宋",
        "collection_info": null
    },
    {
        "title": "八盗",
        "author": "张耒",
        "content": "挟弓持矛八人者，暮出永宁循白马。\n袁村饮酒呼主翁，主翁仓皇问以弓。\n朝饭南山民献彘，主人赠刀其姓李。\n道逢两夫捕鹰隼，胁之以威使从己。\n晚投民居迫之馈，坐有三夫愿从事。\n其徒新故十有三，驱使两夫前探伺。\n谍知小水无徼巡，弯弓长呼苍市门。\n传声市人恣诱胁，扰扰坐致几千人。\n一盗登床坐而视，四盗执兵环以卫。\n八夫露刃入民居，敛聚金珠致之帅。\n搜罗抉剔凡八户，淫污妇女纍其主。\n烹羊致酒来纷纷，钱币满前随赐与。\n一盗扬声集市人，我怜市人常苦贫。\n居民积财尚余羡，恣尔攫取舍无嗔。\n市人听令喜且舞，肩负囊担谁復数。\n须臾散去闾里空，犬逝鸡逃无敢语。\n八盗连谋诏其五，为我鸣金南取路。\n人闻金声谓盗南，八盗西驰下山去。\n长吏飞书呵有司，坐欲捕获如吾期。\n洛阳大牓如匹帛，一百万钱赏能获。\n一朝两卒扣吾门，自言有密人不闻。\n我知小鼠羣偷地，二盗今居洛之涘。\n立呼吏兵给戈弩，期以朝擒夜驰去。\n可怜鼠子不知逃，犹復持矛起相拒。\n一士挥刀身首离，復取傍盗如携儿。\n八夫获二亡其六，尽取党人付诸狱。",
        "dynasty": "宋",
        "collection_info": null
    },
    {
        "title": "淮阴阻雨",
        "author": "张耒",
        "content": "樯竿日日春风转，渺渺孤舟数家县。\n朝来雨暗隔淮村，白浪卷沙吹断岸。\n渡头杨柳湿青青，桥下涓涓野水生。\n满尺白鱼初受钓，断行归雁故能鸣。\n平生行止任迟速，篷底欠伸朝睡足。\n从来江海有前约，老去尘埃无可欲。\n晓天暖日生波光，桃杏家家半出墙。\n春日春波好相待，短帆轻橹可须忙。",
        "dynasty": "宋",
        "collection_info": null
    },
    {
        "title": "萧朝散惠石本韩干马图马亡后足",
        "author": "张耒",
        "content": "世人怪韩生，画马身苦肥。\n干宁忍不画骥骨，当时厩马君未知。\n开元太平国无事，战马卷甲饱不骑。\n玉关橐驼通万里，长安第宅连诸姨。\n笙歌锦绣遍一国，六龙长閒空食粟。\n霜甜秋草沙苑游，日暖春波渭川浴。\n脽圆腰稳目生光，细尾丰膺毛帖肉。\n珠鞍玉镫骄不行，岂有尘埃侵四足。\n韩生丹青写天厩，磊落万龙无一瘦。\n岂知车下骨如墙，饥食草根刺伤口。\n君家古图纔半身，千里腾骧已有神。\n迴身侧顾不无意，剪騣络头嗟失真。\n君不见太宗战马拳腹毛，身骑此马缚羣豪。\n龙虎精神金鼓气，岂有闲地供脂膏。\n至今画图快胸臆，想见虬鬚亲破贼。\n那知但爱厩中肥，渔阳筋脚蹄如石。\n神驹入水随烟云，蜀山石路无行人。\n六骥悲鸣足流血，骑骡遗事一酸辛。",
        "dynasty": "宋",
        "collection_info": null
    },
    {
        "title": "次韵君復七兄见赠",
        "author": "张耒",
        "content": "老知山林等朝市，扁舟谁能问行止。\n长淮十日浪吹沙，春风正搅骊龙睡。\n幽人软语破永日，衝泥携手林间寺。\n坐中知兄病当已，眉宇氤氲有佳气。\n华池神酒不用醒，人生和畅自忘形。\n扶持阴德鬼神在，洗除世缘烦恼轻。\n东来自惭双鬓改，相逢独觉两眼明。\n论诗尚爱淡生活，学道久叹閒名声。\n嗟我尘埃费昏旦，补刖自怜闻道晚。\n还丹欲问仆仆仙，一庵更伴腾腾睡。\n春阴夜薄月朦胧，剧谈烛尽樽亦空。\n他日重逢庞处士，可能犹与世人同。",
        "dynasty": "宋",
        "collection_info": null
    },
    {
        "title": "离泗州有作",
        "author": "张耒",
        "content": "舸𦩆大艑来何州，翩翩五两在船头。\n淮边落帆汴口宿，桥下连樯南与北。\n南来北去何时停，春水春风相送迎。\n沙岸飞鸥旧相见，短亭杨柳不无情。\n清歌一曲主人酒，主人寿客客举手。\n明日酒醒船鼓鸣，沙边破堠不知名。\n行人十里一回首，云边犹有塔亭亭。",
        "dynasty": "宋",
        "collection_info": null
    },
    {
        "title": "汴上观迎送有感",
        "author": "张耒",
        "content": "居人怜客千里来，扫堂为客致酒杯。\n夜阑再拜客辞去，尊前美人不成舞。\n阳关八迭倒玉船，销魂此地自年年。\n船头旗竿船尾柂，南游江海北长安。\n长亭出城十余里，柳边人家饭游子。\n少年此地几经过，白头相逢可奈何。",
        "dynasty": "宋",
        "collection_info": null
    },
    {
        "title": "奉先寺",
        "author": "张耒",
        "content": "荒凉城南奉先寺，后宫美人棺葬此。\n角楼相望高起坟，草间栢下多石人。\n秩卑焚骨不作冢，青石浮屠当丘壠。\n家家坟上作享亭，朱门相向无人声。\n树头土枭作人语，月黑风悲鬼摇树。\n宫中养女作子孙，年年犊车来作主。\n废后陵园官道侧，家破无人扫陵域。\n官家岁给半千钱，街头买餠作寒食。",
        "dynasty": "宋",
        "collection_info": null
    },
    {
        "title": "送程德孺赴江西",
        "author": "张耒",
        "content": "程侯治楚我独知，去时民作婴儿啼。\n归来明光见天子，还把一节来江西。\n年来屡下宽大诏，赤子未免寒与饥。\n恩如忧病政如药，知病无药何由治。\n朝廷法度寄吏手，付授得所乃合宜。\n事如黑白初易睹，敢以容悦相蒙欺。\n此行委寄意不浅，列城数十受指挥。\n任官轻外最弊法，省阁无补真何为。\n遥知敏手多暇日，不废樽俎环蛾眉。\n从君多乞歙州纸，岁晏天禄供吟诗。",
        "dynasty": "宋",
        "collection_info": null
    },
    {
        "title": "送杜君章守齐州",
        "author": "张耒",
        "content": "平生杜公贤弟兄，北州人物家法称。\n儿童服膺今见面，温润圭璧清霜冰。\n胸中诗书不见试，鬓髮欲白论邦刑。\n用违所长众不可，公犹谈笑气甚平。\n人才之难万冀一，一士其重九鼎轻。\n典籤不废吟拥鼻，所叹虚席何人登。\n临蕃千骑亦不恶，聊以余力苏疲氓。\n霜清水落鱼泼剌，万瓮沸响新醪倾。\n东秦山河太守贵，长安歌舞新曲成。\n正须昼夜快作乐，舍人促公归治行。",
        "dynasty": "宋",
        "collection_info": null
    },
    {
        "title": "送刘季孙赴浙东",
        "author": "张耒",
        "content": "将军好书如郄縠，文史随船三万轴。\n吟诗坐啸士贾勇，不学虎头飞食肉。\n念昔先君得佳句，归见儿童诧珠玉。\n乖离存没偶不死，十年遇公拜还哭。\n堂堂山西忠勇后，凛凛典刑在眉目。\n总戎南下聊復尔，健虏黠羌要颇牧。\n戈船水犀士扼虎，三江太湖浪翻屋。\n丈夫为将亦不恶，寂寞扬雄老天禄。",
        "dynasty": "宋",
        "collection_info": null
    },
    {
        "title": "寒夜拥炉有怀淮上",
        "author": "张耒",
        "content": "长安暮冬雪如山，坚冰错落于其间。\n八荒一云同惨淡，北海怒迴江海翻。\n老人此时不復出，闭户燃薪守蓬荜。\n忽忆去年淮上舟，有客致酒颇豪逸。\n三更堂下霜折木，坐上美人鸣宝瑟。\n人生有情亦可怜，明眸皓齿如眼前。\n主人金章作尘土，烟飞星散江南天。\n知非蘧公时一叹，读书梅叟并萧然。\n百年万事费排遣，软语须问东家禅。",
        "dynasty": "宋",
        "collection_info": null
    },
    {
        "title": "同鲁直无咎游启圣",
        "author": "张耒",
        "content": "西方金仙千岁身，天上伐木役天人。\n阎浮檀光照世界，作此无量胜妙因。\n九龙宝地赤精宅，涌出宫殿压风轮。\n化人南来为守护，震动六种走鬼神。\n锦幪老人常住世，燕坐说法无冬春。\n故人萧公作尘土，白莲花叶光如新。\n妙道无边世眼窄，真心遍通人智贫。\n可怜端居弊宇宙，几见疑惑谈僞真。\n檐牙森森铁凤啄，殿颜眈眈金兽蹲。\n官冷何妨近香火，时容绝胜洗埃尘。",
        "dynasty": "宋",
        "collection_info": null
    },
    {
        "title": "送邵郎中守同州",
        "author": "张耒",
        "content": "君不见汉家左辅百万户，里胥夜惊厌桴鼓。\n尔来荆棘露沾衣，只有山河阅今古。\n邵侯风流华省郎，三十凭熊两开府。\n不须闭阁决田讼，多屑石餠羞鱼俎。\n东南文章旧人物，莫愧莼羹便酪乳。\n仍烦细阅白沙龙，骕骦一骨今何所。",
        "dynasty": "宋",
        "collection_info": null
    },
    {
        "title": "王都尉惠诗求和逾年不报王屡来索而王许酒未送因次其韵以督之",
        "author": "张耒",
        "content": "酸寒杜陵老，痛饮遗身世。\n云安小县曲米春，遥知美味无多子。\n犹令此老气如虎，傲兀几以醉为异。\n争知侯家美酒如江湖，金铛犀杓与之俱。\n玉壶晓倾春水决，银槽夜滴秋雨疏。\n主人文章足宾客，许致曲生来坐侧。\n三杯脱帽我家风，渴如旱田占雨虹。\n冷官如瓶君未见，腹惟贮水冰生面。\n鸣鞭走送烦驺辔，坐对朝寒北风起。\n未欲烦公大作醼，老夫自斟看深浅。",
        "dynasty": "宋",
        "collection_info": null
    },
    {
        "title": "架蒲萄",
        "author": "张耒",
        "content": "蒲萄盘屈如修蛇，春来蛰起纾横斜。\n延之升架鳞甲动，旧枿粲粲生光华。\n盘堆马乳未敢望，殷勤灌溉意非他。\n要听暑雨鸣大叶，窗间致榻围青纱。\n年来幽淡亦有趣，自值花草占萌芽。\n奔波玄德老不遂，正尔种菜岂不佳。\n犹嫌尚遣儿辈觉，方食失匕徒惊嗟。",
        "dynasty": "宋",
        "collection_info": null
    },
    {
        "title": "叙十五日事",
        "author": "张耒",
        "content": "五更闻钟自惊起，坐守残灯具冠履。\n昏昏睡眼正团花，独爱当庭月如水。\n强驱睡味谁不仁，漠漠黑甜留两眦。\n忽惊左掖涨风埃，已起上阁锵环佩。\n平明原庙焕金碧，饥投散幕走寒饵。\n纷纷仆仆酸两胫，肉食当然贱何事。\n走马回家百不问，扫榻伸腰真有味。\n起来炊熟日亭午，槐叶新成庭覆翠。\n翻书弄翰老自笑，饱食安眠计难遂。\n古来高士不入城，肯听鷄鸣踏朝市。",
        "dynasty": "宋",
        "collection_info": null
    },
    {
        "title": "淮阴太宁山主崇岳逮与予诸父游今年七十余耳目聪明筋力强壮奉戒精苦禅诵不辍闻予自黄归欣然空所居而相延日与之语或寂然相对终日使人之意消也因赋此诗",
        "author": "张耒",
        "content": "我来之初季春月，门外李花如积雪。\n杜门燕坐度长夏，庭树秋风忽骚屑。\n西驰大火不復燎，急雨凄风争应节。\n紫貂暴日知有待，画扇依墙将怨别。\n蒸云积潦渐收拾，恶木烦芜稍摧折。\n不知此事谁主张，跃马奔车忽回辙。\n嗟予行世蹈坎埳，仅免豺狼膏齿舌。\n三年闭户饿江岛，脱粟无余衣百结。\n近者皇天忽悔祸，雨施云行咸澡雪。\n復官还职遍海内，争脱囚冠鸣佩玦。\n老夫龙钟众人后，一舸循江信沿涉。\n风波历尽见故乡，亲友相逢惊白髮。\n道人已老见我喜，静扫高堂容憩歇。\n佛龛日近得香火，僧饭时容供粗粝。\n读书小技漫勤苦，安禅大观无分别。\n久便闲放轻禄利，已脱忧危傲缧绁。\n天时进退古不忒，人事兴衰今屡阅。\n酒浓村店足斟酌，鱼美长淮恣哺啜。\n从今万事付天工，致安民庶看夔契。",
        "dynasty": "宋",
        "collection_info": null
    },
    {
        "title": "闻子瞻岭外归赠邠老",
        "author": "张耒",
        "content": "今晨风日何佳哉，南极老人度岭来。\n此翁身如白玉树，已过千百大火聚。\n望天留之付真主，世间毒烈计已误。\n柯山潘子应鼓舞，与子异时从杖屦。",
        "dynasty": "宋",
        "collection_info": null
    },
    {
        "title": "次韵苏公武昌西山",
        "author": "张耒",
        "content": "灵均不醉楚人醅，秋兰蘼芜堂下栽。\n九江仙人弃家去，吴市不知身姓梅。\n东坡先生送二子，一丘便欲藏崔嵬。\n脱遗簪笏玩杖屦，招揖鱼鸟营池台。\n西山寂寥旧风月，百年石樽埋古埃。\n洗樽致酒招浪士，荒坟空余黄土堆。\n但传言语古味在，一勺玄酒藏山罍。\n邓公叹息为摩抚，重刻文字苍崖隈。\n五年见尽江上客，两屐踏遍空山苔。\n谢公富贵知不免，醉眼来为苍生开。\n长虹一吐谁得掩，六翮故在何人摧。\n横翔相与顾鸿雁，宝剑再合张与雷。\n山猿涧鸟汝勿怨，天遣两公聊一来。\n岂如屈贾终不遇，诗赋长遣后人哀。",
        "dynasty": "宋",
        "collection_info": null
    },
    {
        "title": "宿谯东逆旅夜闻歌白公琵琶行",
        "author": "张耒",
        "content": "元和才子悲流落，一听琵琶谓天乐。\n青衫裛泪作长歌，谁取篇章和宫角。\n谯东夜久行人稀，卧闻此歌歌者谁。\n歌侣旧时人不见，举头欲听泪双垂。\n画堂青琐春无事，几听此歌还几醉。\n东风桃李作黄埃，宝箧尘昏谱閒字。\n一声一听一情伤，未老应知几断肠。\n展转曲终灯烬落，荒城寒月夜飞霜。",
        "dynasty": "宋",
        "collection_info": null
    },
    {
        "title": "赵德麟有诗言过万寿县得玉芝乃以供一醉之味按道书凡芝皆神仙上药无乃轻用之乎",
        "author": "张耒",
        "content": "王孙憔悴食无肉，天遣枯肠出双玉。\n荒园夜饮供一醉，仙物无乃遭轻辱。\n王孙高名满天下，剸脍龙蛟刀几熟。\n眼高不为小物变，采掇仅同葵薤属。\n怜君十年清颍客，年少未甘窥药录。\n再逢灵药慎勿轻，不死问君安可独。",
        "dynasty": "宋",
        "collection_info": null
    },
    {
        "title": "东园",
        "author": "张耒",
        "content": "堂中宴坐不妄出，堂外青春去如失。\n小园十步绿如云，一时桃李事已毕。\n犹有荼蘼数朵在，未觉尘沙污玉质。\n金沙格俗终可怜，腻白娇红如欲滴。\n老夫睡起听山禽，竹间林外纷嘲啧。\n笋生渐惬子猷愿，梅熟未邀朱老吃。\n翻书只作随睡具，倾壶屡进忘忧物。\n今春风雨稍依节，上田麦穗过数尺。\n但知洗眼看世涂，莫厌终身守蓬荜。",
        "dynasty": "宋",
        "collection_info": null
    },
    {
        "title": "送翟公巽赴中书舍人",
        "author": "张耒",
        "content": "韩筋柳骨世不闻，翟公笔力回千钧。\n十年声名满四海，淮阳邂逅双朱轮。\n老翁空疏亦何有，察公于我意甚真。\n高谈亹亹云汉上，一扫阘茸如灰尘。\n夜光明月不计数，坐使衰弊生精神。\n恨无金玉相报答，还家三叹嗟我贫。\n青灯论文夜未分，晓闻门外送使君。\n问君舍此去安往，紫皇诏归侍玉宸。\n锋铓发硎断犀象，好为明主裁丝纶。\n论思献纳乃其职，况公之意常在民。\n追还三代旧风采，主以事实致此文。\n圣君贤相有美意，笔端与物为阳春。",
        "dynasty": "宋",
        "collection_info": null
    },
    {
        "title": "波棱乃自波陵国来盖西域蔬也甚能解麵毒予颇嗜之因考本草为作此篇",
        "author": "张耒",
        "content": "谁从西域移佳蔬，遍植中原葵苋俱。\n清霜严雪冻不死，寒气愈盛方芳敷。\n贯金锐箭脱秋竹，剪罗巧带飘华裾。\n中含金气抱劲利，穿涤炎热清烦纡。\n老人食贫贪易得，大釜日煮和甘腴。\n饭炊香白煮餠滑，一饱尽钵无赢余。\n空厨萧条烟火冷，可但食客歌无鱼。\n男儿五鼎食固美，当念就镬还愁吁。",
        "dynasty": "宋",
        "collection_info": null
    },
    {
        "title": "北邻卖餠儿每五鼓未旦即遶街呼卖虽大寒烈风不废而时略不少差也因为作诗且有所警示秬秸",
        "author": "张耒",
        "content": "城头月落霜如雪，楼头五更声欲绝。\n捧盘出户歌一声，市楼东西人未行。\n北风吹衣射我餠，不忧衣单忧餠冷。\n业无高卑志当坚，男儿有求安得閒。",
        "dynasty": "宋",
        "collection_info": null
    },
    {
        "title": "寄余五十五",
        "author": "张耒",
        "content": "忆昨戊午寄东都，人事纷纷相见疏。\n补官洛阳我西走，君理舟楫归江湖。\n往来相失顷刻尔，坐使一别三年余。\n他乡满眼非故旧，南北耿耿无音书。\n福昌古邦废已久，莽莽榛棘藏麕鼯。\n空宫萧条唐旧路，古堞断续韩遗墟。\n商顽余民俗未泯，习尚凶犷羞为儒。\n高堂尘埃坐无客，虽復强接非欢愉。\n嗟君尚復记忆我，两得书札何勤劬。\n最后新诗意不浅，知君过我山阳居。\n人间翩翩轻薄子，交友暂尔久则渝。\n欢欣忧患心不易，我视一世无君如。\n念昔登科各年少，君中第一名传呼。\n春风朝游踏广陌，夜雨纵饮倾金壶。\n当时意气今在否，十年我困官庭趋。\n君宜腾达上寥廓，何乃失足遭崎岖。\n人生难必但如此，付委造物随所驱。\n得之几何失未损，七尺可贵惟吾躯。\n洛川春风来已久，桃李次第争芬敷。\n登临想君不可见，梦逐流水游东吴。\n东吴旧游我所乐，饮有美酒烹有鱼。\n何当相逢两披豁，摆落万累无嗟吁。",
        "dynasty": "宋",
        "collection_info": null
    },
    {
        "title": "从黄仲闵求友于泉",
        "author": "张耒",
        "content": "炎暑战已定，清秋当抗衡。\n碧云生雁思，幽草见蛩情。\n晒麦村墟静，观书枕簟清。\n谁能酌玄酒，来破屈原醒。",
        "dynasty": "宋",
        "collection_info": null
    },
    {
        "title": "清洛",
        "author": "张耒",
        "content": "清洛西风急，遥知故国秋。\n羁游成岁月，疏放合淹留。\n地迥惊身老，山高更旅愁。\n登临有词赋，不减在荆州。",
        "dynasty": "宋",
        "collection_info": null
    },
    {
        "title": "落日",
        "author": "张耒",
        "content": "落日西风急，空山客独惊。\n夕云寒不动，秋水暮多声。\n粟厌周人饭，莼思故国羹。\n南飞有征雁，羡尔羽毛轻。",
        "dynasty": "宋",
        "collection_info": null
    },
    {
        "title": "赠陈履常",
        "author": "张耒",
        "content": "劳苦陈夫子，欣闻病肺苏。\n席门迁次数，僧米乞时无。\n旨蓄亲庖急，青钱药裹须。\n我场方不给，何以絷君驹。",
        "dynasty": "宋",
        "collection_info": null
    },
    {
        "title": "至安化驿先寄淮阳故人",
        "author": "张耒",
        "content": "萧条安化驿，倦客思悠哉。\n积水连天阔，青山送客来。\n疏篱风捲叶，败屋雨生苔。\n寄语淮阳旧，人今放逐回。",
        "dynasty": "宋",
        "collection_info": null
    },
    {
        "title": "发金陵折柳亭二首  其一",
        "author": "张耒",
        "content": "绿衮溶溶日，红飞寂寂春。\n青山今古事，芳草去来人。\n歌吹酒家市，帆樯贾客津。\n谁云绝胜地，登眺更伤神。",
        "dynasty": "宋",
        "collection_info": null
    },
    {
        "title": "发金陵折柳亭二首  其二",
        "author": "张耒",
        "content": "桃李蕃晴日，江山秀晚春。\n孤舟多病客，长道未归人。\n豪俗竞行乐，倦游慵问津。\n南山还暮雨，疑有楚台神。",
        "dynasty": "宋",
        "collection_info": null
    },
    {
        "title": "秋日",
        "author": "张耒",
        "content": "陨叶鸟不顾，枯茎虫莫吟。\n野荒田已穫，江暗夕多阴。\n夜语闻山雨，无眠听楚砧。\n敝裘还补绽，披拂动归心。",
        "dynasty": "宋",
        "collection_info": null
    },
    {
        "title": "次韵斯举送岩桂新酿",
        "author": "张耒",
        "content": "丛桂仙君子，小山幽处芳。\n□□□鄙素，汉殿略涂黄。\n有客怜衰病，新醅许撇尝。\n併将尘外物，助我北窗凉。",
        "dynasty": "宋",
        "collection_info": null
    },
    {
        "title": "发安州作",
        "author": "张耒",
        "content": "积雨陂塘秀，南风蒿艾肥。\n乌犍立横陇，白鸟下深畦。\n云木叫杜宇，晓林啼竹鸡。\n平生倦游兴，頼有浊醪携。",
        "dynasty": "宋",
        "collection_info": null
    },
    {
        "title": "赋得瀑布",
        "author": "张耒",
        "content": "浩浩自太古，洋洋灌百川。\n深将一源润，首出万峰巅。\n晴浴岱宗日，香通华岳莲。\n应有真仙子，挥榜上青天。",
        "dynasty": "宋",
        "collection_info": null
    },
    {
        "title": "江城",
        "author": "张耒",
        "content": "江城寒食近，风雨作轻寒。\n花落已可惜，春衣犹怯单。\n畏人成不出，已老自无欢。\n沽酒金明道，回头十五年。",
        "dynasty": "宋",
        "collection_info": null
    },
    {
        "title": "都梁亭下",
        "author": "张耒",
        "content": "金塔青冥上，孤城苍莽中。\n浅山寒带水，旱日白吹风。\n人事剧翻手，生涯真转蓬。\n高眠待春涨，鲑菜伴南公。",
        "dynasty": "宋",
        "collection_info": null
    },
    {
        "title": "过孝感县十里所望一土山下有渔舟呼之不来委舟负鱼径去不顾俄有一舟不待呼自拏舟直前取舟中美鱼致之求价甚贱予倍与之值卒辞倍值而去予语之曰尔不待招而赴人之求仁也售不求厚价廉也子岂有道者乎兹楚境也昔有劝屈大夫以餔糟啜醨者岂非子耶为作一篇",
        "author": "张耒",
        "content": "有道隠屠钓，仁廉非偶然。\n倾筐出紫鳜，挥手谢青钱。\n昔有离骚客，名高楚国贤。\n独醒遭尔笑，吾幸醉终年。",
        "dynasty": "宋",
        "collection_info": null
    },
    {
        "title": "二月三日舣舟徐城戏呈戚郎",
        "author": "张耒",
        "content": "自嗟为客久，羁旅过淮时。\n雪野挑蔬瘦，霜天暖酒迟。\n流年下坡毂，万事一枰棋。\n异日怀陈迹，孤舟近古祠。",
        "dynasty": "宋",
        "collection_info": null
    },
    {
        "title": "重到临淮寿圣院",
        "author": "张耒",
        "content": "陈迹不可访，旧游三十年。\n相逢非故物，大半已沈泉。\n世界扬尘海，浮生不繫船。\n老人无固必，醉即掩篷眠。",
        "dynasty": "宋",
        "collection_info": null
    },
    {
        "title": "舟中晓思",
        "author": "张耒",
        "content": "树色未啼鸟，桨声初度航。\n客灯青映壁，城角冷吹霜。\n飘泊年来甚，羁游情易伤。\n年丰清颍尾，吾计亦差良。",
        "dynasty": "宋",
        "collection_info": null
    },
    {
        "title": "将至汉川夜泊",
        "author": "张耒",
        "content": "水翼飞栖定，连樯宿暝烟。\n苇风惊客梦，江月伴人眠。\n多病閒偏乐，苦吟愁易牵。\n渔郎尔何恨，终夕独鸣舷。",
        "dynasty": "宋",
        "collection_info": null
    },
    {
        "title": "酬同年徐正夫司户时欲卜筑嵩洛间",
        "author": "张耒",
        "content": "少别老相见，无言空惘然。\n功名属多病，诗酒乐衰年。\n釜厌颜公粥，囊须赵壹钱。\n归装何日办，嵩少好林泉。",
        "dynasty": "宋",
        "collection_info": null
    },
    {
        "title": "何处春深好二首  其一",
        "author": "张耒",
        "content": "何处春深好，春深禅宿家。\n茶炉寒夙火，佛案晓添花。\n坏宅无妖火，通途有宝车。\n院深人不到，幡影逐风斜。",
        "dynasty": "宋",
        "collection_info": null
    },
    {
        "title": "何处春深好二首  其二",
        "author": "张耒",
        "content": "何处春深好，春深居士家。\n荒园几畦菜，环堵数株花。\n自蜡登山屐，仍驱下泽车。\n时时客问字，醉帽任倾斜。",
        "dynasty": "宋",
        "collection_info": null
    },
    {
        "title": "次韵寄赵伯坚二首  其一",
        "author": "张耒",
        "content": "西湖望中潬，能有几多程。\n问讯懒不讲，篇章来愈清。\n为邦循旧政，把酒忆交情。\n祝子过新岁，春风入帝城。",
        "dynasty": "宋",
        "collection_info": null
    },
    {
        "title": "次韵寄赵伯坚二首  其二",
        "author": "张耒",
        "content": "相思何处望，月阁对南堂。\n念子犹记我，怀君时举觞。\n可能思颍好，端是种花忙。\n閒说河阳政，佳哉副所望。",
        "dynasty": "宋",
        "collection_info": null
    },
    {
        "title": "陋屋",
        "author": "张耒",
        "content": "陋屋秋霖后，荒城落叶中。\n坏墙朝插菌，幽草昼闻蛩。\n岂是不浪出，直缘无奈慵。\n何劳求季主，吾自了穷通。",
        "dynasty": "宋",
        "collection_info": null
    },
    {
        "title": "道旁花",
        "author": "张耒",
        "content": "长夏百草秀，道旁多野花。\n无名自红紫，有意占年华。\n灼灼照流水，斑斑上古槎。\n中原何日扫，将尔付泥沙。",
        "dynasty": "宋",
        "collection_info": null
    },
    {
        "title": "寺西閒步",
        "author": "张耒",
        "content": "闾里静无事，野塘春水生。\n好风时独立，芳草共闲行。\n闰月迟春候，轻阴弄晚晴。\n邻炊烟火动，下舍晚鷄鸣。",
        "dynasty": "宋",
        "collection_info": null
    },
    {
        "title": "已醒",
        "author": "张耒",
        "content": "已醒厌厌醉，将开灼灼红。\n年年到春日，忽忽遇东风。\n暇日如年永，閒愁似酒浓。\n时能将醉眼，天际送飞鸿。",
        "dynasty": "宋",
        "collection_info": null
    },
    {
        "title": "题庐阜官厅壁",
        "author": "张耒",
        "content": "平生山水兴，今夜宿东林。\n落日楼殿影，西风钟梵音。\n云横山阁迥，雨过虎溪深。\n脚力犹堪在，他年当重寻。",
        "dynasty": "宋",
        "collection_info": null
    },
    {
        "title": "今早将饮酒闻莺有感",
        "author": "张耒",
        "content": "萧条古兰若，春日等閒斜。\n唧唧初闻燕，怱怱又过花。\n旧游都似梦，到处即为家。\n把酒听莺处，羁怀感岁华。",
        "dynasty": "宋",
        "collection_info": null
    },
    {
        "title": "破幌",
        "author": "张耒",
        "content": "破幌一点白，卧知千里明。\n低窗通雪气，乔木尚风声。\n传警军城静，鸣钟梵剎清。\n高眠寻断梦，邻树已乌惊。",
        "dynasty": "宋",
        "collection_info": null
    },
    {
        "title": "食笋",
        "author": "张耒",
        "content": "荒林春足雨，新笋迸龙雏。\n邻叟勤致馈，老人欣付厨。\n朝餐甘饱美，放浄为嗟吁。\n惜取葛陂杖，犹堪代我驹。",
        "dynasty": "宋",
        "collection_info": null
    },
    {
        "title": "夜意",
        "author": "张耒",
        "content": "每见青桐落，常虞白髮侵。\n伤心惟片月，不睡更清砧。\n蟋蟀秋声早，银河夜色深。\n崎岖无限意，萧索一长吟。",
        "dynasty": "宋",
        "collection_info": null
    },
    {
        "title": "秋雨",
        "author": "张耒",
        "content": "阶下梧桐树，芳菲亦已休。\n岁时惊病客，风雨送清秋。\n栖鸟归何晚，鸣虫响渐收。\n萧萧寒色暮，吹作夜深愁。",
        "dynasty": "宋",
        "collection_info": null
    },
    {
        "title": "秦兵部书堂",
        "author": "张耒",
        "content": "丈人怜我厚，许与过常情。\n身世已迂阔，功名何敢争。\n笑谈忘晚辈，樽俎罄生平。\n欲斸临淮地，从公老此生。",
        "dynasty": "宋",
        "collection_info": null
    },
    {
        "title": "日落",
        "author": "张耒",
        "content": "日落长云暗，风悲古岸秋。\n渚鸥遥避客，野蝶戏随舟。\n疏拙资微禄，飘零厌远游。\n若无尊裏酒，何物与消愁。",
        "dynasty": "宋",
        "collection_info": null
    },
    {
        "title": "晚卧",
        "author": "张耒",
        "content": "日落烦暑退，秋晴河汉明。\n微云映天白，纤月过林清。\n独卧谁晤语，幽怀殊未平。\n萧萧夜深冷，皓露满前楹。",
        "dynasty": "宋",
        "collection_info": null
    },
    {
        "title": "捲帘",
        "author": "张耒",
        "content": "捲帘新月上，林影散微茫。\n庭草鸣虫近，风灯秋幌凉。\n长年惟有病，晚岁苦多伤。\n身世竟何就，吾将问蜀庄。",
        "dynasty": "宋",
        "collection_info": null
    },
    {
        "title": "秋怀次韵晁应之三首  其一",
        "author": "张耒",
        "content": "木落晚风急，宵凉侵暑衣。\n有期惟向老，无计未成归。\n只益颠毛脱，还从髀骨肥。\n感时仍弔古，回首意多违。",
        "dynasty": "宋",
        "collection_info": null
    },
    {
        "title": "秋怀次韵晁应之三首  其二",
        "author": "张耒",
        "content": "衰鬓不堪洗，病躯先觉阴。\n天寒白日短，岁暮乱山深。\n薄酒醒无力，危弦奏不禁。\n谋身老逾拙，三听洛阳砧。",
        "dynasty": "宋",
        "collection_info": null
    },
    {
        "title": "秋怀次韵晁应之三首  其三",
        "author": "张耒",
        "content": "清秋万里兴，力疾上层台。\n岁熟雉兔饱，风高榆柳摧。\n晚篁元自绿，幽菊为谁开。\n寂寞无人问，乡书久不来。",
        "dynasty": "宋",
        "collection_info": null
    },
    {
        "title": "冬至三首  其一",
        "author": "张耒",
        "content": "昨夜新霜落，淮南十月初。\n寒云风后白，高木雨来疏。\n功业嗟谋拙，星霜逼岁余。\n子云真拙者，寂寞为玄书。",
        "dynasty": "宋",
        "collection_info": null
    },
    {
        "title": "冬至三首  其二",
        "author": "张耒",
        "content": "汴水日夜浅，天寒霜野宽。\n拂衣秋叶乱，衝面北风寒。\n不作归山计，空悲走马鞍。\n济时吾力薄，俯仰一悲叹。",
        "dynasty": "宋",
        "collection_info": null
    },
    {
        "title": "冬至三首  其三",
        "author": "张耒",
        "content": "孤衾不成寐，起坐听鸡号。\n楼闭更筹静，天寒星斗高。\n萧条陶令酒，清怨楚臣骚。\n凛凛悲秋意，何须待二毛。",
        "dynasty": "宋",
        "collection_info": null
    },
    {
        "title": "青阳驿会刘伯声夜话",
        "author": "张耒",
        "content": "奔走倦尘埃，相逢颜暂开。\n语阑灯烬改，饮散月华来。\n行役风霜苦，流年岁月催。\n我愚甘自分，惆怅子多才。",
        "dynasty": "宋",
        "collection_info": null
    },
    {
        "title": "十二月二十六日旦闻东堂啄木声忽记作福昌尉时在山间环舍多老木腊后春初此鸟尤多声态不一今琵琶筝中所效既不类又百不得一二云",
        "author": "张耒",
        "content": "睡余闻啄木，忽忆福昌春。\n官舍题诗壁，如今经几人。\n犹能老耽酒，依旧拙谋身。\n尚想兰宫路，东风清洛滨。",
        "dynasty": "宋",
        "collection_info": null
    },
    {
        "title": "次韵和王彦昭九日湖园会饮",
        "author": "张耒",
        "content": "故人怜寂寞，九日共登临。\n天地客行远，山河秋已深。\n狂来能醉舞，兴罢独悲吟。\n莫怪凄凉甚，多忧损壮心。",
        "dynasty": "宋",
        "collection_info": null
    },
    {
        "title": "暮春三首  其一",
        "author": "张耒",
        "content": "还将多病眼，冉冉对残春。\n啼鸟日求侣，晚花如向人。\n物情懒着意，杯酒最关身。\n亦有功名志，吾生付大钧。",
        "dynasty": "宋",
        "collection_info": null
    },
    {
        "title": "暮春三首  其二",
        "author": "张耒",
        "content": "应接非吾事，深幽兴有余。\n笋深鸣鸟下，花薄午风疏。\n草浅见飞雉，溪清生细鱼。\n端居亦多趣，不用席门车。",
        "dynasty": "宋",
        "collection_info": null
    },
    {
        "title": "暮春三首  其三",
        "author": "张耒",
        "content": "红点蔷薇架，绿深桃李蹊。\n语莺知果熟，忙燕聚新泥。\n节物有常态，羁游无定栖。\n宁须说鹏鷃，物理固应齐。",
        "dynasty": "宋",
        "collection_info": null
    },
    {
        "title": "之天长会宿僧院",
        "author": "张耒",
        "content": "萧条林下寺，客至解尘鞍。\n雨过月逾白，夜深秋向寒。\n老僧无俗累，爱客故盘桓。\n之子静相对，松风清石栏。",
        "dynasty": "宋",
        "collection_info": null
    },
    {
        "title": "宿铜陵",
        "author": "张耒",
        "content": "山色日已远，问人归路长。\n碧天凉夜阔，秋物雨余荒。\n人静路傍寺，鸟啼林下房。\n铜陵竟何就，空死汉吴王。",
        "dynasty": "宋",
        "collection_info": null
    },
    {
        "title": "涟水",
        "author": "张耒",
        "content": "孤舟逆水上，野静闻水声。\n鸥飞不远水，寒浪溅霜翎。\n夜气岸兼木，夕光潭照星。\n长吟弄双桨，知有睡龙惊。",
        "dynasty": "宋",
        "collection_info": null
    },
    {
        "title": "一日復一日",
        "author": "张耒",
        "content": "一日復一日，炎凉行一周。\n异乡犹在望，白髮久生头。\n且看寻橦技，休怀失马忧。\n天公有至信，万古一春秋。",
        "dynasty": "宋",
        "collection_info": null
    },
    {
        "title": "索莫",
        "author": "张耒",
        "content": "索莫归未得，閒云还满空。\n愁吟对寒月，不睡到晨钟。\n衣喜初冬寄，书怜手自封。\n何当听夜雪，暖酒夜炉红。",
        "dynasty": "宋",
        "collection_info": null
    },
    {
        "title": "上方僧",
        "author": "张耒",
        "content": "不下上方地，夜禅心虑冥。\n三更风雪暗，一点佛龛灯。\n持钵呪潭水，鬼神拳跪听。",
        "dynasty": "宋",
        "collection_info": null
    },
    {
        "title": "冬夜",
        "author": "张耒",
        "content": "山静寒云薄，天空孤月明。\n霜桐占阶影，风叶绕廊声。\n经济心难就，蹉跎岁屡更。\n冥鸿本清远，何事亦宵征。",
        "dynasty": "宋",
        "collection_info": null
    },
    {
        "title": "和得故人书",
        "author": "张耒",
        "content": "来书纔一纸，离别意何长。\n应为相思苦，还能细作行。\n水浮新恨阔，花想旧容芳。\n欲问人何处，青楼在帝乡。",
        "dynasty": "宋",
        "collection_info": null
    },
    {
        "title": "和西斋",
        "author": "张耒",
        "content": "山色供开镜，溪光照掩扉。\n暗虫先夜响，萎叶近秋飞。\n灌壠晴蔬出，开笼暮鹤归。\n鸣琴坐朗月，轻露点秋衣。",
        "dynasty": "宋",
        "collection_info": null
    },
    {
        "title": "和北寺",
        "author": "张耒",
        "content": "寺倚苍崖古，僧閒昼掩扉。\n晓云辞岭去，夕鸟占林归。\n悟理观旛动，临风想锡飞。\n寄怀玄观外，更觉此生微。",
        "dynasty": "宋",
        "collection_info": null
    },
    {
        "title": "食薇",
        "author": "张耒",
        "content": "岁穷阴不解，短日过墙微。\n幽鸟穿林小，寒乌啄树饥。\n冰霜崖岭壮，烟火井闾稀。\n老拙安閒僻，无心厌食薇。",
        "dynasty": "宋",
        "collection_info": null
    },
    {
        "title": "春寒",
        "author": "张耒",
        "content": "客舍逢桃李，清樽聊自欢。\n梦中经夜雨，醉裏度春寒。\n草色远还绿，鸟声晴更繁。\n预期多病眼，花发更辞看。",
        "dynasty": "宋",
        "collection_info": null
    },
    {
        "title": "遣闷",
        "author": "张耒",
        "content": "为问庭前鹊，归期何太迟。\n旧传能报喜，东去是何时。\n黄叶西风急，幽花白露滋。\n朝朝清洛水，坎坎只东驰。",
        "dynasty": "宋",
        "collection_info": null
    },
    {
        "title": "岁暮书事十二首  其一",
        "author": "张耒",
        "content": "岁晏北风疾，山空万谷号。\n木枯随意折，鸿断不成高。\n深屋支蓬户，温炉暖缊袍。\n老夫原不寐，鸣竹鼓萧骚。",
        "dynasty": "宋",
        "collection_info": null
    },
    {
        "title": "岁暮书事十二首  其二",
        "author": "张耒",
        "content": "清洛鱼梁浅，霜鳞素鲫肥。\n供厨调鼎快，充腹此羹稀。\n老去只便饱，年来甘息机。\n寒江鲈鲙美，怅望未成归。",
        "dynasty": "宋",
        "collection_info": null
    },
    {
        "title": "岁暮书事十二首  其三",
        "author": "张耒",
        "content": "风捲尘沙白，云垂雪意凝。\n夜山时叫虎，晚市早收灯。\n园栗炮还美，村醪醉不能。\n三年官况味，真是冷于冰。",
        "dynasty": "宋",
        "collection_info": null
    },
    {
        "title": "岁暮书事十二首  其四",
        "author": "张耒",
        "content": "牛羊已归去，残照满山陂。\n霜雁田中静，风鸢木杪悲。\n川原今自若，龙虎昔交驰。\n丘陇耕桑尽，千年不復知。",
        "dynasty": "宋",
        "collection_info": null
    },
    {
        "title": "岁暮书事十二首  其五",
        "author": "张耒",
        "content": "原庙依冈起，传闻世祖营。\n南阳无雊雉，熊耳合投兵。\n霜日蓬原路，天风栢殿声。\n山川英气在，不负昔闻名。",
        "dynasty": "宋",
        "collection_info": null
    },
    {
        "title": "岁暮书事十二首  其六",
        "author": "张耒",
        "content": "北风吹马疾，石径上危基。\n野俎饱貆脯，山炉煮橡糜。\n寒耕敲冻石，猎火上风枝。\n留滞亲麋鹿，多惭髮欲丝。",
        "dynasty": "宋",
        "collection_info": null
    },
    {
        "title": "岁暮书事十二首  其七",
        "author": "张耒",
        "content": "壮心常许国，平日讨论兵。\n天地身将老，山河意欲惊。\n病多缘痛饮，吟苦更伤情。\n斗酒新丰市，何人问马生。",
        "dynasty": "宋",
        "collection_info": null
    },
    {
        "title": "岁暮书事十二首  其八",
        "author": "张耒",
        "content": "自昔周人俗，贪庸巧治生。\n千金不冠带，一饮起纷争。\n佩犊攻攘敚，通书为姓名。\n二南分陕化，寂寞久无声。",
        "dynasty": "宋",
        "collection_info": null
    },
    {
        "title": "岁暮书事十二首  其九",
        "author": "张耒",
        "content": "千载伤顽俗，遗风耿未忘。\n陈荒丘击鼓，魏褊女缝裳。\n远客防猜嫉，官居备寇攘。\n妻儿怪多喜，清洛有归艎。",
        "dynasty": "宋",
        "collection_info": null
    },
    {
        "title": "岁暮书事十二首  其一○",
        "author": "张耒",
        "content": "陈叶不肯堕，冻醪凝未融。\n寒林晴有影，霜日冷无风。\n许国片心壮，劳生双鬓蓬。\n功名任愚智，万事古今同。",
        "dynasty": "宋",
        "collection_info": null
    },
    {
        "title": "岁暮书事十二首  其一一",
        "author": "张耒",
        "content": "日落擎明烛，一杯千里心。\n骄儿惊醉舞，山仆怪悲吟。\n谷冷水流急，天昏云起阴。\n三更何处雁，急急尚哀音。",
        "dynasty": "宋",
        "collection_info": null
    },
    {
        "title": "岁暮书事十二首  其一二",
        "author": "张耒",
        "content": "云去暮天迥，雁飞寒夜长。\n姮娥守孤月，青女恨连霜。\n不寐看银烛，长吟送羽觞。\n山炉与石鼎，伴我老他乡。",
        "dynasty": "宋",
        "collection_info": null
    },
    {
        "title": "宿东鲁父居二首  其一",
        "author": "张耒",
        "content": "夕阳低欲尽，春浅色萧萧。\n暝色催归牧，炊烟向晚樵。\n疏星临水际，远火隔村桥。\n黯黯柴门夜，栖鸦对寂寥。",
        "dynasty": "宋",
        "collection_info": null
    },
    {
        "title": "宿东鲁父居二首  其二",
        "author": "张耒",
        "content": "郡国何时极，羁愁触处生。\n望随天不尽，春共野兼平。\n烟树淮南阔，渔盐楚俗轻。\n飘零五年别，叹息鬓毛更。",
        "dynasty": "宋",
        "collection_info": null
    },
    {
        "title": "淮上夜风",
        "author": "张耒",
        "content": "县郭初传柝，船窗已闭篷。\n星低春野路，月淡夜淮风。\n烟水东南阔，渔盐吴楚同。\n久游谙里社，赊酒问邻翁。",
        "dynasty": "宋",
        "collection_info": null
    },
    {
        "title": "春望",
        "author": "张耒",
        "content": "鸟去晴云外，帆归芳草边。\n平淮分绿野，春树接低天。\n残枿寒余烧，新青雨后田。\n年来千里目，容易泪双悬。",
        "dynasty": "宋",
        "collection_info": null
    },
    {
        "title": "村晚",
        "author": "张耒",
        "content": "深坞繁花丽，晴田细径分。\n孤舟春水路，芳草夕阳村。\n暗雀投檐静，昏鸦集树喧。\n牛羊自归晚，灯火掩衡门。",
        "dynasty": "宋",
        "collection_info": null
    },
    {
        "title": "夜意",
        "author": "张耒",
        "content": "荒城转五更，北斗向谁倾。\n穴斗时争啮，林栖或自惊。\n老来神虑淡，睡足骨毛轻。\n石磬催僧粥，低窗枕畔鸣。",
        "dynasty": "宋",
        "collection_info": null
    },
    {
        "title": "春望",
        "author": "张耒",
        "content": "暖日晴熏草，清淮阔浸天。\n地卑连远水，城废入春田。\n目极风灯外，愁悬泪脸边。\n人生苦多感，花柳自年年。",
        "dynasty": "宋",
        "collection_info": null
    },
    {
        "title": "同七兄及崧上人自坟庄还寺",
        "author": "张耒",
        "content": "和风快人意，岸帻晚襟凉。\n日落野痕碧，月生淮际光。\n论诗得灵运，静语属支郎。\n不是耽閒散，从来懒性长。",
        "dynasty": "宋",
        "collection_info": null
    },
    {
        "title": "蔡河涨二首  其一",
        "author": "张耒",
        "content": "长河秋雨涨，极目漫难分。\n潢潦虽无自，龟鱼恐有神。\n天宽垂鉴影，风细起龙鳞。\n老去扁舟兴，临流欲问津。",
        "dynasty": "宋",
        "collection_info": null
    },
    {
        "title": "蔡河涨二首  其二",
        "author": "张耒",
        "content": "浑浑虽未已，浩浩竟东归。\n阔处长天近，澄边一鸟飞。\n西风疏苇乱，斜日远村微。\n淹泊从吾道，扁舟伴钓矶。",
        "dynasty": "宋",
        "collection_info": null
    },
    {
        "title": "初秋对雨",
        "author": "张耒",
        "content": "闭户理残编，疏慵得自便。\n朝凉清病思，秋雨对高眠。\n屋冷深藏燕，槐疏混抱蝉。\n所欣堂下菊，芳意已鲜鲜。",
        "dynasty": "宋",
        "collection_info": null
    },
    {
        "title": "泊长平晚望",
        "author": "张耒",
        "content": "川隠夷犹棹，春归杳霭天。\n翠深交岸树，绿野望川田。\n渔酒数家市，船樯何处船。\n登临一回首，无限意茫然。",
        "dynasty": "宋",
        "collection_info": null
    },
    {
        "title": "发长平",
        "author": "张耒",
        "content": "归牛川上渡，去翼望中迷。\n野水侵官道，春芜没断堤。\n川平双桨上，天阔一帆西。\n无酒消羁恨，诗成独自题。",
        "dynasty": "宋",
        "collection_info": null
    },
    {
        "title": "离建雄涂中",
        "author": "张耒",
        "content": "远水悠悠静，孤樯袅袅迟。\n草深春已后，麦秀日长时。\n聚语条桑妇，行歌拾穗儿。\n年丰随处乐，飘泊我何为。",
        "dynasty": "宋",
        "collection_info": null
    },
    {
        "title": "夏日十二首  其一",
        "author": "张耒",
        "content": "过雨芰荷乱，繁阴竹树多。\n雏声知鸟哺，萍动见鱼过。\n细径饶苔藓，阴墙引薜萝。\n角巾从倒侧，疏懒欲如何。",
        "dynasty": "宋",
        "collection_info": null
    },
    {
        "title": "夏日十二首  其二",
        "author": "张耒",
        "content": "蚓壤排晴圃，蜗涎印雨阶。\n花鬚娇带粉，树角老封苔。\n问字病多忘，过邻慵却回。\n晚凉还盥栉，对竹引清杯。",
        "dynasty": "宋",
        "collection_info": null
    },
    {
        "title": "夏日十二首  其三",
        "author": "张耒",
        "content": "山雨晴来暑，溪云暗復兴。\n林塘阴不解，巾帻润还蒸。\n书帙慵披蠹，盘餐厌扑蝇。\n老来疲薾甚，多病日侵陵。",
        "dynasty": "宋",
        "collection_info": null
    },
    {
        "title": "夏日十二首  其四",
        "author": "张耒",
        "content": "朝雨来还密，村墟一望间。\n远声惟野竹，润色但青山。\n书史供高卧，莓苔只闭关。\n萧萧觉秋兴，飘飒近衰颜。",
        "dynasty": "宋",
        "collection_info": null
    },
    {
        "title": "夏日十二首  其五",
        "author": "张耒",
        "content": "细径依原僻，蓬蒿四五家。\n山田来雉兔，溪雨熟桑麻。\n竹笼晨收果，茅庵夜守瓜。\n颇知农事乐，彼此问生涯。",
        "dynasty": "宋",
        "collection_info": null
    },
    {
        "title": "夏日十二首  其六",
        "author": "张耒",
        "content": "养拙贫无事，深幽乐更真。\n檐巢偷哺子，树啄巧藏身。\n窃果莺知主，移居蚁过邻。\n老夫朝食美，荐俎有溪鳞。",
        "dynasty": "宋",
        "collection_info": null
    },
    {
        "title": "夏日十二首  其七",
        "author": "张耒",
        "content": "谢守常搜句，陶潜亦效官。\n傍溪分水细，过巘得天宽。\n布种随蔬陇，寻香到药栏。\n野装儿稚笑，绳屦鹿衣冠。",
        "dynasty": "宋",
        "collection_info": null
    },
    {
        "title": "夏日十二首  其八",
        "author": "张耒",
        "content": "久与山川约，那无风月情。\n经营原阔略，疏放自平生。\n山友招相见，乡书向远征。\n殷勤语归计，贫苦病难成。",
        "dynasty": "宋",
        "collection_info": null
    },
    {
        "title": "夏日十二首  其九",
        "author": "张耒",
        "content": "种药幽人事，还披本草经。\n出山抛旧翠，过雨有新青。\n术受壶中秘，方传肘后灵。\n不辞勤服饵，为变髮星星。",
        "dynasty": "宋",
        "collection_info": null
    },
    {
        "title": "夏日十二首  其一○",
        "author": "张耒",
        "content": "陶令抛官易，庞公去隠深。\n由来浮世事，可见昔人心。\n卜筑閒多思，奔驰病不禁。\n檐楹来燕雀，鸾鹤自山林。",
        "dynasty": "宋",
        "collection_info": null
    },
    {
        "title": "夏日十二首  其一一",
        "author": "张耒",
        "content": "蛩怨青莎老，萤飞秋水深。\n庭除延夜色，砧杵发秋心。\n雄剑鸣初匣，寒衣补硬针。\n老来词赋懒，从使二毛侵。",
        "dynasty": "宋",
        "collection_info": null
    },
    {
        "title": "夏日十二首  其一二",
        "author": "张耒",
        "content": "夜色川原合，秋声草木催。\n星辰随地阔，河汉写山来。\n栖鹤凉先警，饥乌夕未回。\n高楼对斜月，鸣笛正清哀。",
        "dynasty": "宋",
        "collection_info": null
    },
    {
        "title": "宿故济阳城",
        "author": "张耒",
        "content": "夜色萧条寺，天寒老病身。\n空村惟有雪，远道更无人。\n不寐依炉暖，多愁頼酒醇。\n遥思双凤阙，雨露已先春。",
        "dynasty": "宋",
        "collection_info": null
    },
    {
        "title": "早秋感怀",
        "author": "张耒",
        "content": "永日付悠悠，年华逝不留。\n风声送残暑，云色淡新秋。\n吾道倘有待，穷通宁遽忧。\n朝来望清颍，一雁下汀洲。",
        "dynasty": "宋",
        "collection_info": null
    },
    {
        "title": "庚辰腊八日大雪二首  其一",
        "author": "张耒",
        "content": "平生腊八日，借钵受斋糜。\n客路岁将晚，旅庖晨不炊。\n持杯从破律，遣兴自吟诗。\n何日依禅宿，钟鱼自有时。",
        "dynasty": "宋",
        "collection_info": null
    },
    {
        "title": "庚辰腊八日大雪二首  其二",
        "author": "张耒",
        "content": "东州逢腊雪，却忆竟陵梅。\n客路人方远，天涯雁欲回。\n遥怜檐外白，还点砌边苔。\n久是无人过，谁知照酒杯。",
        "dynasty": "宋",
        "collection_info": null
    },
    {
        "title": "蒙恩除奉常有感",
        "author": "张耒",
        "content": "平生秉周礼，投老奉龙旗。\n斥逐偶不死，归来敢恨迟。\n门阑走宾客，行李饬妻儿。\n又踏长安道，多惭鬓有丝。",
        "dynasty": "宋",
        "collection_info": null
    },
    {
        "title": "建平途次",
        "author": "张耒",
        "content": "野桥田径滑，官路柳条新。\n流水伴丽日，野花留晚春。\n点空知去翼，衝绿有归人。\n自笑谙岐路，无劳更问津。",
        "dynasty": "宋",
        "collection_info": null
    },
    {
        "title": "白沙阻风",
        "author": "张耒",
        "content": "春江风易恶，故作客行难。\n晴日开野色，朝寒醒醉颜。\n归人出断岸，去翼復前山。\n淹泊无谁语，村翁亦往还。",
        "dynasty": "宋",
        "collection_info": null
    },
    {
        "title": "冬日杂兴六首  其一",
        "author": "张耒",
        "content": "小园晴自扫，曝日坐前轩。\n野鼠穿山叶，寒乌啄草根。\n短篱藩隙地，别径入孤村。\n幽趣供岑寂，淹留不復论。",
        "dynasty": "宋",
        "collection_info": null
    },
    {
        "title": "冬日杂兴六首  其二",
        "author": "张耒",
        "content": "水落桥痕在，沙干岸草枯。\n霜余槐老壮，风际竹清疏。\n啄木高逾响，鹡鸰飞且呼。\n二年亲友绝，惟有对禽鱼。",
        "dynasty": "宋",
        "collection_info": null
    },
    {
        "title": "冬日杂兴六首  其三",
        "author": "张耒",
        "content": "池馆留余雪，西山照夕曛。\n腊催梅蕊迸，春向鸟声新。\n愁思供多病，风光欲近人。\n年年桃李树，相对只伤神。",
        "dynasty": "宋",
        "collection_info": null
    },
    {
        "title": "冬日杂兴六首  其四",
        "author": "张耒",
        "content": "空山身欲老，徂岁腊还来。\n愁怯年年柳，伤心处处梅。\n绿蔬挑甲短，红蜡点花开。\n冰雪知何有，东风日夜回。",
        "dynasty": "宋",
        "collection_info": null
    },
    {
        "title": "冬日杂兴六首  其五",
        "author": "张耒",
        "content": "南壁苍崖壮，穷冬井落閒。\n风声先老树，日色避诸山。\n落雁饥相向，啼乌夕自还。\n微微寒月影，蓬户已深关。",
        "dynasty": "宋",
        "collection_info": null
    },
    {
        "title": "冬日杂兴六首  其六",
        "author": "张耒",
        "content": "击柝山城闭，疏灯野店扃。\n疾风鸣夜谷，晴水动浮星。\n霜翼归何晚，邻机织未停。\n短歌时自和，愁绝更谁听。",
        "dynasty": "宋",
        "collection_info": null
    },
    {
        "title": "哲宗皇帝挽词四首  其一",
        "author": "张耒",
        "content": "端拱循尧道，无为十六年。\n偏师擒颉利，上将勒燕然。\n梦损周王寿，丹催黄帝仙。\n凄凉旧载笔，恸哭抱残编。",
        "dynasty": "宋",
        "collection_info": null
    },
    {
        "title": "哲宗皇帝挽词四首  其二",
        "author": "张耒",
        "content": "秦地蟠螭纽，细阳玉象光。\n升歌陈备乐，信史记多祥。\n夺邑公无怨，开边义侮亡。\n威灵对三后，常在白云乡。",
        "dynasty": "宋",
        "collection_info": null
    },
    {
        "title": "哲宗皇帝挽词四首  其三",
        "author": "张耒",
        "content": "万世兴王业，千年极治辰。\n泽丘还北祭，玉检议东巡。\n汗竹人间事，因山地下春。\n云天不可望，髯断泣遗臣。",
        "dynasty": "宋",
        "collection_info": null
    },
    {
        "title": "哲宗皇帝挽词四首  其四",
        "author": "张耒",
        "content": "七月宫车驾，西陵观阙新。\n风云悲厚夜，羽卫异时巡。\n落月低金爵，秋芜暗石麟。\n威灵凛如在，善继有天伦。",
        "dynasty": "宋",
        "collection_info": null
    },
    {
        "title": "故仆射司马文正公挽词四首  其一",
        "author": "张耒",
        "content": "黼座方恭点，邦家付老臣。\n颂歌民一口，形势国千钧。\n富庶新田里，忠臣旧搢绅。\n裴公恨不早，丘祷叹无神。",
        "dynasty": "宋",
        "collection_info": null
    },
    {
        "title": "故仆射司马文正公挽词四首  其二",
        "author": "张耒",
        "content": "辞爵浮云外，安民反手中。\n山林独往意，衮绣太平功。\n布被终身俭，貂冠一命崇。\n他年两行泪，碑下泣羊公。",
        "dynasty": "宋",
        "collection_info": null
    },
    {
        "title": "故仆射司马文正公挽词四首  其三",
        "author": "张耒",
        "content": "经济心犹壮，清羸疾易伤。\n那知两楹奠，遽失万夫望。\n家有诗书积，坟无金玉藏。\n谁知幅巾敛，曾佩上公章。",
        "dynasty": "宋",
        "collection_info": null
    },
    {
        "title": "故仆射司马文正公挽词四首  其四",
        "author": "张耒",
        "content": "伊洛平生兴，园林独乐居。\n曾过郑公里，得御李膺车。\n华屋当年客，名山异代书。\n定知传不朽，埋玉自沾裾。",
        "dynasty": "宋",
        "collection_info": null
    },
    {
        "title": "钦慈皇后挽词二首  其一",
        "author": "张耒",
        "content": "畴昔熙宁盛，远同麟趾时。\n内敦勤俭德，阴辅太平基。\n余烈光彤史，追荣备母仪。\n遗民怀永裕，箫鼓不胜悲。",
        "dynasty": "宋",
        "collection_info": null
    },
    {
        "title": "钦慈皇后挽词二首  其二",
        "author": "张耒",
        "content": "淑德承明旧，徽音固有来。\n据龙符圣嗣，合剑会轩台。\n玉冷衣销馥，鸾昏镜集埃。\n伤心国西道，寂寞送车回。",
        "dynasty": "宋",
        "collection_info": null
    },
    {
        "title": "挽黄几道",
        "author": "张耒",
        "content": "异政颍川凤，遗风叔度陂。\n闻哀苦朋友，归葬束书诗。\n百岁乡人社，他年故吏碑。\n知公万金产，故在阿戎儿。",
        "dynasty": "宋",
        "collection_info": null
    },
    {
        "title": "范参军挽词",
        "author": "张耒",
        "content": "力学志不就，多才宦可嗟。\n生平叔知己，身后妇成家。\n温洛新阡茂，东吴庆系赊。\n功名付儿子，文史旧生涯。",
        "dynasty": "宋",
        "collection_info": null
    },
    {
        "title": "任左藏挽词",
        "author": "张耒",
        "content": "人也隠君子，一官聊自閒。\n谁能学管库，竟尔死茅菅。\n良璞不易剖，大弨终不弯。\n惟应太史录，他日出名山。",
        "dynasty": "宋",
        "collection_info": null
    },
    {
        "title": "张夫人挽词",
        "author": "张耒",
        "content": "世德簪缨贵，家风孝友传。\n承夫知不忌，爱子故亲贤。\n飘忽人间梦，生平物外缘。\n诸天清浄报，可但閟重泉。",
        "dynasty": "宋",
        "collection_info": null
    },
    {
        "title": "吕郡君挽词",
        "author": "张耒",
        "content": "表海东侯长，分吴异姓王。\n世家端作合，华裔远相望。\n龙去孤神剑，雏成九凤凰。\n多情潘散骑，悼逝足文章。",
        "dynasty": "宋",
        "collection_info": null
    },
    {
        "title": "太府李萃卿挽词",
        "author": "张耒",
        "content": "妙誉驰场屋，家风在搢绅。\n使华推厚德，卿月上通津。\n齿德时方重，山丘迹已陈。\n长年先友泪，怀感独沾巾。",
        "dynasty": "宋",
        "collection_info": null
    },
    {
        "title": "太皇太后挽词",
        "author": "张耒",
        "content": "共政艰难际，临朝保佑初。\n经纶付耆老，利泽到樵渔。\n礼盛谦常抑，功成委不居。\n圣君深致孝，尽守典刑余。",
        "dynasty": "宋",
        "collection_info": null
    },
    {
        "title": "李处道都曹丈挽词",
        "author": "张耒",
        "content": "凄凉正始后，尚復有斯人。\n恸哭亦云已，伤心难重陈。\n传家双令器，怀德万遗民。\n尚想典刑在，萧然老鹤身。",
        "dynasty": "宋",
        "collection_info": null
    },
    {
        "title": "栾提举妻石氏挽词",
        "author": "张耒",
        "content": "和敬承夫顺，勤劬教子贤。\n平生积浄业，仓卒叹无年。\n孤剑留耿介，九雏谁抚怜。\n尘埃旧脂泽，春草掩新阡。",
        "dynasty": "宋",
        "collection_info": null
    },
    {
        "title": "邓学士慎思挽词",
        "author": "张耒",
        "content": "清苦吟诗客，癯羸嗜学身。\n诗书不得力，鬼物定欺人。\n类物传遗学，经书植妙因。\n九原谁与友，千载葬鱼臣。",
        "dynasty": "宋",
        "collection_info": null
    },
    {
        "title": "潘鲠奉议挽词",
        "author": "张耒",
        "content": "廉退辞荣早，清贫卜吉迟。\n买山新兆域，从窆旧书诗。\n松菊留三径，箪瓢遗两儿。\n升堂旧宾客，执绋涕交颐。",
        "dynasty": "宋",
        "collection_info": null
    },
    {
        "title": "哭蔡彦规二首  其一",
        "author": "张耒",
        "content": "青衫未白首，已叹掩新阡。\n哭别自今日，书来纔去年。\n功因钟鼎记，名頼友朋传。\n平昔围棋笑，临枰更泫然。",
        "dynasty": "宋",
        "collection_info": null
    },
    {
        "title": "哭蔡彦规二首  其二",
        "author": "张耒",
        "content": "文章不用世，沦落掩山阿。\n命也人无奈，悲哉天谓何。\n至交嗟我少，双泪为君多。\n遥想山阳墓，秋风吹薜萝。",
        "dynasty": "宋",
        "collection_info": null
    },
    {
        "title": "李少卿挽词",
        "author": "张耒",
        "content": "青云旧驰誉，白髮早辞荣。\n谈笑惟诗酒，交游尽老成。\n支离病中见，潇洒旧时情。\n已矣不可问，九原松柏声。",
        "dynasty": "宋",
        "collection_info": null
    },
    {
        "title": "岁暮即事寄子由先生",
        "author": "张耒",
        "content": "岁暮淮阳客，贫閒两有余。\n朝昏面壁坐，风雪闭门居。\n老去深依佛，年衰更嗜书。\n未能忘素业，聊用慰穷途。\n下里皆平屋，开门即古墟。\n鸡豚来近舍，舂汲頼邻夫。\n雪压移来竹，霜萎自种蔬。\n乌皮蒙燕几，褐帽裹僧颅。\n肉似闻韶客，斋如持律徒。\n女寒愁粉黛，男窘补衣裾。\n已病药三暴，辞贫饭一盂。\n长瓶卧墙角，短褐倒天吴。\n宵寐衾铺铁，晨炊米数珠。\n木镵随杜胫，葛制暖韩躯。\n时命今如此，功名已矣乎。\n谈愁风射马，拙待兔逢株。\n久慕香城乐，深谙梦境虚。\n谁怜九顿首，正有一长吁。\n瞻望身空老，苍茫岁欲除。\n何当闻妙诲，黥刖待完肤。",
        "dynasty": "宋",
        "collection_info": null
    },
    {
        "title": "用欧阳文忠韵雪诗",
        "author": "张耒",
        "content": "密雪当残腊，衝风到荜门。\n洒窗惊纸湿，入竹觉声繁。\n天阔飘无界，城高积有痕。\n气和归麦陇，水味到茶轩。\n广陌无游骑，空邮有滞辕。\n炎炉聊自暖，浊酒仅能温。\n野迥征鞍设，边寒塞甲屯。\n振奇歌历历，迴袖舞蹲蹲。\n客至须驼褐，相逢頼酒樽。\n晴明占草木，春意到閒园。",
        "dynasty": "宋",
        "collection_info": null
    },
    {
        "title": "题谯东魏武帝庙",
        "author": "张耒",
        "content": "草昧羣龙斗，英雄接上游。\n吴卑青盖伏，蜀陋葆车留。\n挟汉临诸夏，中原半九州。\n人惊吕布缚，谁信本初忧。\n天作西南限，时方割据秋。\n力终回赤壁，功止霸诸侯。\n历数知归禹，干坤正造周。\n事商完夙志，传子岂人谋。\n铜雀佳人恨，西陵拱木秋。\n千年故乡庙，歌舞荐牢羞。",
        "dynasty": "宋",
        "collection_info": null
    },
    {
        "title": "过卫真太清宫追怀章圣皇帝游幸之盛小臣斐然成韵",
        "author": "张耒",
        "content": "凤历开三叶，中原正偃兵。\n端居思道妙，顺动展精神。\n函谷传经后，涡阳旧宅新。\n龙蟠泉不竭，丹养桧长生。\n鸾鹤迎黄屋，烟霞避翠旌。\n琳琅千佩玉，貔虎万屯营。\n邃殿仙容俨，灵庭盛礼行。\n书留河上语，碑勒大夫名。\n歌罢秋风晚，弓遗药鼎成。\n句陈严旧寝，辇道接新耕。\n日落重楼影，天寒暮鸟声。\n异时怀往事，千古有余情。",
        "dynasty": "宋",
        "collection_info": null
    },
    {
        "title": "天庆观三色桧",
        "author": "张耒",
        "content": "聚处岁寒物，生为千岁身。\n柯条虽自异，臭味本相亲。\n商季诸公子，茅家贤弟昆。\n分驱众彭恶，各共一清真。\n竽籁风中合，鳞鳍雨后伸。\n高枝如借便，轻举岂无人。",
        "dynasty": "宋",
        "collection_info": null
    },
    {
        "title": "八月三日舟行自蔡河赴临淮",
        "author": "张耒",
        "content": "旷野天垂地，川晴水见沙。\n河回迷向背，岸断忽桑麻。\n水阔时浮鹭，陂寒乍集鸦。\n年饥田濩落，岁晚客悲嗟。\n新月排云水，西风送日斜。\n孤舟何处宿，故国已天涯。",
        "dynasty": "宋",
        "collection_info": null
    },
    {
        "title": "舟行即事二首  其一",
        "author": "张耒",
        "content": "古岸生微霭，空林挂夕阳。\n霞辉明野色，天影战波光。\n集鸟村墟暗，鸣虫禾黍荒。\n秋高孤月静，天末巧云长。\n沙晚横归艇，川晴列去樯。\n登临自多感，何必寄他乡。",
        "dynasty": "宋",
        "collection_info": null
    },
    {
        "title": "舟行即事二首  其二",
        "author": "张耒",
        "content": "去去路日远，行行岁向深。\n晚田荒更阔，秋野晓多阴。\n岸蓼飞寒蝶，汀沙戏水禽。\n迎风芦颤叶，眩日枣装林。\n早蟹肥堪荐，村醪浊可斟。\n不劳频怅望，处处有鸣砧。",
        "dynasty": "宋",
        "collection_info": null
    },
    {
        "title": "发崔桥",
        "author": "张耒",
        "content": "野麦平芜陇，官榆卧古津。\n眠鸥沙上晓，幽草水边春。\n暖叶生浮绿，风漪起细鳞。\n青新桑媪筥，茜浄浣娘裙。\n有客悲芳芷，无人采白苹。\n可怜千里目，愁杀未归人。",
        "dynasty": "宋",
        "collection_info": null
    },
    {
        "title": "和柳郎中山谷寺翠光亭长韵",
        "author": "张耒",
        "content": "山深疑路断，古寺忽开门。\n乔木风霜急，荒崖云雨痕。\n朝霞明翠霭，秋雨濯岚昏。\n幽鸟不避客，閒云时入轩。\n重萝深更绿，碧涧浅无浑。\n宝地黄金布，飞泉白玉喷。\n庭閒卧驯鹿，果熟引王孙。\n禅静石为室，客迷桃满园。\n每悲尘世幻，方信梵王尊。\n野实饥堪荐，阳崖冬自温。\n便当安寂寞，何事走歊烦。\n清梵晨斋启，高松夜枕喧。\n逢人休问道，得意已忘言。\n直指曹溪路，劳将贝叶翻。\n功名叹不偶，岁月去如奔。\n久分疏轩冕，宁辞友玃猿。\n从容岩客话，粗粝野僧飧。\n即是平生乐，心期何日论。",
        "dynasty": "宋",
        "collection_info": null
    },
    {
        "title": "访昙上人有感",
        "author": "张耒",
        "content": "上人稀出入，黄叶闭门深。\n繫马长林下，逢僧古殿阴。\n相逢成底事，乘兴偶来寻。\n静境亦何有，无言知祖心。\n生平避浮俗，与物苦差参。\n脱去犹未得，尘埃嗟滞淫。\n长廊秋日薄，古木野霜侵。\n徙倚谁晤语，独归还独吟。",
        "dynasty": "宋",
        "collection_info": null
    },
    {
        "title": "夜吟",
        "author": "张耒",
        "content": "帘捲凉侵户，窗虚月过帷。\n高桐清露湿，深柳夜蝉嘶。\n断绩银河转，欹斜斗柄移。\n风来高叶报，伏近候虫知。\n陶令尊无酒，潘生鬓有丝。\n将何慰愁寂，倚杖独题诗。",
        "dynasty": "宋",
        "collection_info": null
    },
    {
        "title": "斜日二首  其一",
        "author": "张耒",
        "content": "斜日归钱暑，秋容淡太虚。\n閒云工变易，片月自清孤。\n淹泊年华老，凄凉岁事余。\n时违自朴拙，兴懒日萧疏。\n阮籍慵耽酒，文园病着书。\n簪缨非草野，江海得樵渔。",
        "dynasty": "宋",
        "collection_info": null
    },
    {
        "title": "斜日二首  其二",
        "author": "张耒",
        "content": "伏尽金纔壮，天高火欲流。\n病悰抛酷暑，诗兴得高秋。\n昼静尘埃少，宵凉河汉浮。\n青伤桐叶腻，爽夺蕙兰柔。\n晚岁寒将届，羣芳叶不收。\n幽人多感慨，啼鴂助骚愁。\n病懒非高卧，疏迂却自由。\n功名与世事，摆落醉乡游。",
        "dynasty": "宋",
        "collection_info": null
    },
    {
        "title": "岁暮独酌书事奉怀晁永宁",
        "author": "张耒",
        "content": "天涯催晚岁，残律去如奔。\n入夜北风恶，多阴寒日昏。\n野吹余烧烬，溪落旧沙痕。\n霜重饥鹰疾，田空宿雁喧。\n山明千笋直，云积万营屯。\n足雨耕犂早，丰年柿栗繁。\n地平秦接席，土断洛开门。\n白首三年客，黄桑数亩村。\n懒梳悲髮短，不寐守炉温。\n折骨披残枿，苍龙卧老根。\n晚篁犹竚思，幽蕊助消魂。\n慷慨双龙剑，飘零一酒樽。\n琳琅思秀色，环佩想清言。\n独语看明烛，空庭月出轩。",
        "dynasty": "宋",
        "collection_info": null
    },
    {
        "title": "出都有感",
        "author": "张耒",
        "content": "来时雪尽花初发，归去柳阴蝉乱鸣。\n四序风光半为客，百年飘泊一浮名。\n春来多病思高卧，老去违时畏后生。\n若有黄精换华髮，敢随车马到高城。",
        "dynasty": "宋",
        "collection_info": null
    },
    {
        "title": "赠别何道士",
        "author": "张耒",
        "content": "疏散多违久自知，形骸况復病先衰。\n全身幸免诛三献，避世何劳赋五噫。\n闻说永嘉饶水石，便思轻帆向天涯。\n却嗟病翮伤摧甚，孤鹤高飞不得随。",
        "dynasty": "宋",
        "collection_info": null
    },
    {
        "title": "北桥送客",
        "author": "张耒",
        "content": "桥上垂杨繫马嘶，桥头船尾插青旗。\n船来船去知多少，桥北桥南长别离。\n亭上几倾行客酒，游人自唱少年辞。\n百年回首皆陈迹，浮世飘零亦可悲。",
        "dynasty": "宋",
        "collection_info": null
    },
    {
        "title": "九日独游怀故人",
        "author": "张耒",
        "content": "故人分散在天涯，九日登临独叹嗟。\n人世光阴催日日，乡闾时节自家家。\n风烟满眼临秋尽，鼓角荒城送日斜。\n取醉凭谁正乌帽，遣愁犹强插黄花。",
        "dynasty": "宋",
        "collection_info": null
    },
    {
        "title": "夜",
        "author": "张耒",
        "content": "木落风高砧杵伤，孤城更漏入秋长。\n寒生疏牖人无梦，月过中庭树有霜。\n报落梧桐犹陨叶，知时蟋蟀解亲床。\n年年多病浑无寐，静对楞严一炷香。",
        "dynasty": "宋",
        "collection_info": null
    },
    {
        "title": "早春",
        "author": "张耒",
        "content": "辉辉暖日弄游丝，风软晴云缓缓飞。\n残雪暗随冰笋滴，新春偷向柳梢归。\n可怜鬓髮蹉跎老，每惜梅花取次稀。\n何事都城轻薄子，买欢酤酒试春衣。",
        "dynasty": "宋",
        "collection_info": null
    },
    {
        "title": "上元日驾回登楼二首  其一",
        "author": "张耒",
        "content": "紫雾氛霏阊阖开，团团明月上天来。\n香车百两天街晚，清跸一声仙仗回。\n灯隔画帘时闪烁，风穿高幕故徘徊。\n太平日久多閒暇，簪笏从容侍燕杯。",
        "dynasty": "宋",
        "collection_info": null
    },
    {
        "title": "上元日驾回登楼二首  其二",
        "author": "张耒",
        "content": "长街十二远相通，阊阖峨峨彩雾红。\n天白华灯交皓月，楼寒朱幕荡春风。\n车头笑语归时醉，城下传呼夜向中。\n自古长安多乐事，周南留滞意何穷。",
        "dynasty": "宋",
        "collection_info": null
    },
    {
        "title": "探春有感二首  其一",
        "author": "张耒",
        "content": "出城但怪风光老，草色苍茫柳色深。\n烟树远浮春缥缈，风光不动日阴沉。\n芳郊未厌萦纡入，美酒何妨取次斟。\n羸马青衫亦何事，一生空负野人心。",
        "dynasty": "宋",
        "collection_info": null
    },
    {
        "title": "探春有感二首  其二",
        "author": "张耒",
        "content": "柳萼蒙茸待放绵，樱桃新叶大如钱。\n深春冷落花残后，寒食朦胧月淡天。\n独坐每将诗作伴，遣愁安得酒如泉。\n伤心千里休凝望，城外东风早满船。",
        "dynasty": "宋",
        "collection_info": null
    },
    {
        "title": "暇日同孙毕二同舍游李氏园亭",
        "author": "张耒",
        "content": "荡荡东风散客心，出门驱马问园林。\n花房待暖徐徐放，柳色随春旋旋深。\n城郭远来无俗客，松篁深处有幽禽。\n王公留壁题诗句，应许骚人尽日吟。",
        "dynasty": "宋",
        "collection_info": null
    },
    {
        "title": "暮春",
        "author": "张耒",
        "content": "夜雨轻寒拂晓晴，牡丹开尽过清明。\n庭前落絮谁家柳，叶裏新声是处莺。\n白髮生来如有信，青春归去更无情。\n便当种秫长成酒，远学陶潜过此生。",
        "dynasty": "宋",
        "collection_info": null
    },
    {
        "title": "秋兴",
        "author": "张耒",
        "content": "薄云蔽日晚悠悠，檐雨萧萧急未收。\n佳树已雕今岁叶，西风还是去年秋。\n蹉跎不奈时惊客，牢落惟凭酒散愁。\n多病支离欣得睡，晚来凉气满衾裯。",
        "dynasty": "宋",
        "collection_info": null
    },
    {
        "title": "秋雨二首  其一",
        "author": "张耒",
        "content": "急雨凄风未肯晴，墙阴先报候虫鸣。\n扫除暑气驱三伏，催促秋声向五更。\n美酒若能斟靖节，二毛偏解着潘生。\n醉来真有无穷意，老去何劳浪自惊。",
        "dynasty": "宋",
        "collection_info": null
    },
    {
        "title": "秋雨二首  其二",
        "author": "张耒",
        "content": "陋巷柴门揜寂寥，一窗风雨晚萧萧。\n清秋渐冷尤宜懒，閒日苦长无处消。\n乌几青筇扶病弱，素琴黄卷伴逍遥。\n交朋南北音书隔，虽有芳樽谁可招。",
        "dynasty": "宋",
        "collection_info": null
    },
    {
        "title": "寿阳楼下泊舟有感",
        "author": "张耒",
        "content": "寿阳楼下清淮水，帆去帆来何日休。\n浮世十年多少事，风烟依旧别离愁。\n楼头夜静行人绝，楼下影斜淮月秋。\n不道孤吟不能寐，一声羌笛怨谁舟。",
        "dynasty": "宋",
        "collection_info": null
    },
    {
        "title": "和柳郎中舒州潜庵二首  其一",
        "author": "张耒",
        "content": "浪走尘埃竟未甘，仙郎六十制潜庵。\n门前山色云侵坐，峰下秋光水满潭。\n野鹤避人巢古木，清猿乘月啸寒岩。\n从今不作轩裳客，多买烟霞未是贪。",
        "dynasty": "宋",
        "collection_info": null
    },
    {
        "title": "和柳郎中舒州潜庵二首  其二",
        "author": "张耒",
        "content": "苍颜华髮未能甘，欲觉长年先创庵。\n坐久烟岚开翠壁，梦回云雨起寒潭。\n松风夜扫鸣琴榻，溪溜晴分种药岩。\n不是仙翁有仙骨，幽奇争许世人贪。",
        "dynasty": "宋",
        "collection_info": null
    },
    {
        "title": "将至寿州初见淮山二首  其一",
        "author": "张耒",
        "content": "浩荡平波欲接天，天光波色远相连。\n风鸣雨桨初离浦，岸转青山忽对船。\n泽国秋高添气象，人家南去好风烟。\n步兵何必江东走，自有鲈鱼不值钱。",
        "dynasty": "宋",
        "collection_info": null
    },
    {
        "title": "将至寿州初见淮山二首  其二",
        "author": "张耒",
        "content": "晚繫孤舟古岸隈，蒹葭风定渚鸥回。\n山兼野色苍茫去，月向淮心晃荡来。\n秋色解将愁并至，年华偏与客相催。\n青衫手板徒劳尔，富贵功名安在哉。",
        "dynasty": "宋",
        "collection_info": null
    },
    {
        "title": "晚发寿春浮桥望寿阳楼怀古",
        "author": "张耒",
        "content": "烟水苍茫古岸高，危楼缥缈枕波涛。\n山围粉堞青屏合，桥跨长淮百舰牢。\n争战往年空故国，登临行客叹前朝。\n青旗试问谁家酒，风雨蒹葭晚渡遥。",
        "dynasty": "宋",
        "collection_info": null
    },
    {
        "title": "夜泊",
        "author": "张耒",
        "content": "远雁初归枫叶干，孤舟晚繫岸边滩。\n淮声夜静凌风壮，月色秋深照客寒。\n疏拙功名甘阔略，飘零踪迹但悲叹。\n不关酒薄难成醉，自是年来少所欢。",
        "dynasty": "宋",
        "collection_info": null
    },
    {
        "title": "将别普济二首  其一",
        "author": "张耒",
        "content": "老槐疏竹寺门幽，九月轻寒袭客裘。\n漠漠淮烟天际晚，萧萧山雨坐中秋。\n风前红叶知时落，篱下黄花对客愁。\n为语老僧无我笑，此生终待老林丘。",
        "dynasty": "宋",
        "collection_info": null
    },
    {
        "title": "将别普济二首  其二",
        "author": "张耒",
        "content": "孤城淮北晚钟残，落日桥边送客鞍。\n物外楼台秋更豁，山深松竹晚多寒。\n窗风细细侵衣冷，檐雨萧萧到夜阑。\n佳境欲留嗟不可，尘埃踪迹但悲叹。",
        "dynasty": "宋",
        "collection_info": null
    },
    {
        "title": "发泗州",
        "author": "张耒",
        "content": "万艘猎猎战风桅，我亦孤舟别岸隈。\n漠漠晓云生木末，萧萧飞雨送帆开。\n消磨岁月书千卷，零落江湖酒一杯。\n因病得州真漫尔，功名于我亦悠哉。",
        "dynasty": "宋",
        "collection_info": null
    },
    {
        "title": "病中得晁应之秋怀诗",
        "author": "张耒",
        "content": "西风堂下飞黄叶，病卧空床白日高。\n疲薾扶行孤竹杖，萧条隠几两霜毛。\n散花有客谈真实，烧药无人过寂寥。\n怪得晚来头目快，新诗秋兴苦飘飘。",
        "dynasty": "宋",
        "collection_info": null
    },
    {
        "title": "夏日杂兴四首  其一",
        "author": "张耒",
        "content": "隔墙泉下是东溪，细溜涓涓入我池。\n一部笙箫寒竹响，百年风雨古槐姿。\n果悬幽槛朱初熟，蔓度空墙翠欲垂。\n野趣转深身愈老，故应寂寞畏人知。",
        "dynasty": "宋",
        "collection_info": null
    },
    {
        "title": "夏日杂兴四首  其二",
        "author": "张耒",
        "content": "无地从容解鬰陶，寄怀林野散尘劳。\n含风槐柳参天合，足雨桑麻映露高。\n五斗得官迷簿领，一廛何处斸蓬蒿。\n致身富贵须年少，顾我衰迟已二毛。",
        "dynasty": "宋",
        "collection_info": null
    },
    {
        "title": "夏日杂兴四首  其三",
        "author": "张耒",
        "content": "墙下溪流清且长，夹溪乔木雨苍苍。\n袅风翠果擎枝重，照水圆荷舞叶凉。\n蜗殻已枯黏粉壁，燕泥时落污书床。\n南山野客閒相过，赠我能携药满筐。",
        "dynasty": "宋",
        "collection_info": null
    },
    {
        "title": "夏日杂兴四首  其四",
        "author": "张耒",
        "content": "蔬圃茅斋三亩余，溪光山影动浮虚。\n病妻老去惟寻药，稚子年来解爱书。\n中散无堪心放荡，冯唐已老兴萧疏。\n全真养素安吾分，敢谓轩裳不我如。",
        "dynasty": "宋",
        "collection_info": null
    },
    {
        "title": "清明日卧病",
        "author": "张耒",
        "content": "莺花零乱清明日，巾褐萧条老病翁。\n乌鼎相亲勤煮药，素屏深坐怯当风。\n爱花未免呼儿摘，畏雨还成对客慵。\n自叹年来怨青镜，衰颜改尽少年红。",
        "dynasty": "宋",
        "collection_info": null
    },
    {
        "title": "水南春望",
        "author": "张耒",
        "content": "洛岸东风送马行，桥横落日半川明。\n天连观阁云垂地，春入山河秀满城。\n老去飘萍甘屏迹，兴来怀古未忘情。\n短歌一曲聊回首，不待悲秋白髮生。",
        "dynasty": "宋",
        "collection_info": null
    },
    {
        "title": "春日遣兴",
        "author": "张耒",
        "content": "洛阳自古帝王都，百战荆榛只故墟。\n零乱园林遗物在，嬉游人物古风余。\n草迷公子障泥锦，花近佳人油壁车。\n漂泊强随游客辔，不辞尘土污衣裾。",
        "dynasty": "宋",
        "collection_info": null
    },
    {
        "title": "送杨补之赴鄂州支使",
        "author": "张耒",
        "content": "相逢顾我尚童儿，二十年来鬓有丝。\n涕泪两家同患难，光阴一半属分离。\n扁舟又作江湖别，千里长悬梦寐思。\n何日粗酬身世了，卜邻耕钓老追随。",
        "dynasty": "宋",
        "collection_info": null
    },
    {
        "title": "送杨念行监簿侍行赴鄂渚",
        "author": "张耒",
        "content": "楚天南去水冥冥，鄂渚悠悠到几程。\n京洛信稀千里隔，江湖春尽一帆轻。\n莫辞送别青春满，会是相逢白髮生。\n饱读诗书取卿相，不应如我老无成。",
        "dynasty": "宋",
        "collection_info": null
    },
    {
        "title": "送三姊之鄂州",
        "author": "张耒",
        "content": "兄弟分飞各一方，老来分袂苦多伤。\n两行别泪江湖远，五月征车岐路长。\n休叹伯鸾甘寂寞，所欣杨恽好文章。\n北归会有相逢地，只恐尘埃髮易苍。",
        "dynasty": "宋",
        "collection_info": null
    },
    {
        "title": "正月六日",
        "author": "张耒",
        "content": "杨柳梢头腊雪消，东风犹着晚寒骄。\n新年花柳传芳信，去腊星霜变斗杓。\n来共春烟情冉冉，洒随疏雨泪萧萧。\n蛾眉一闭年华改，纵有遗魂可得招。",
        "dynasty": "宋",
        "collection_info": null
    },
    {
        "title": "游李氏园",
        "author": "张耒",
        "content": "堂下新年见草芽，惊心强起探年华。\n柳呈雪后青苍干，梅破风前一两花。\n绰约风光新物态，栽培园沼好生涯。\n奔驰世路吾何有，一到林塘一叹嗟。",
        "dynasty": "宋",
        "collection_info": null
    },
    {
        "title": "寄荣子雍",
        "author": "张耒",
        "content": "苍茫腊雪欲成泥，又见东风上柳枝。\n万事过前浑是梦，百年投老只添悲。\n功名末路收常晚，节物惊心空自知。\n千里故人犹念我，书来辛苦话相思。",
        "dynasty": "宋",
        "collection_info": null
    },
    {
        "title": "题朱氏园",
        "author": "张耒",
        "content": "东风邀客入芳菲，夹径吹香李万枝。\n啼鸟远闻知昼静，好花相续得春迟。\n连樯东去淮天阔，绿野南环楚泽卑。\n客至会须留醉墨，主人留榜待新诗。",
        "dynasty": "宋",
        "collection_info": null
    },
    {
        "title": "离宿州后寄兄弟",
        "author": "张耒",
        "content": "落日村桥涕泫然，东风匹马去翩翩。\n两行绿树当隋岸，一片春云限楚天。\n妄意致身常许国，强颜得禄废求田。\n幅巾会作淮南叟，白髮相收一钓船。",
        "dynasty": "宋",
        "collection_info": null
    },
    {
        "title": "寄荣子雍三首  其一",
        "author": "张耒",
        "content": "东风三月洛阳城，倾盖相逢气倍增。\n看尽园花方信马，饮斜楼月更挑灯。\n年光飘忽双驰毂，心事萧条一老僧。\n酒病年来慵把笔，新文寄我苦凭陵。",
        "dynasty": "宋",
        "collection_info": null
    },
    {
        "title": "寄荣子雍三首  其二",
        "author": "张耒",
        "content": "苍苍老柏古南禅，袅袅修篁泮水湾。\n此地笑谈惟我共，百年交友得君难。\n已甘心向诗书老，会与身图云水閒。\n年少功名须力致，看君朝佩日珊珊。",
        "dynasty": "宋",
        "collection_info": null
    },
    {
        "title": "寄荣子雍三首  其三",
        "author": "张耒",
        "content": "家家新酒滴新醅，残岁峥嵘春欲回。\n霜野寂无新到雁，雪林寒有欲开梅。\n关河路永双横辙，天地身閒一举杯。\n酬答风光千点泪，怯将愁眼更登台。",
        "dynasty": "宋",
        "collection_info": null
    },
    {
        "title": "陈履常惠诗有曾门一老之句不肖二十五岁谒见南丰舍人于山阳始一书而褒与过宜阳有同途至亳之约耒以病不能如期后八年始遇公于京师南丰门人惟君一人而已感旧慨叹因成鄙句愿勿他示",
        "author": "张耒",
        "content": "南丰冢木已萧萧，犹有门人守一瓢。\n文彩自应传壶奥，典刑犹可想风标。\n纷纷但见侏儒饱，寂寂谁歌隠士招。\n十载敝冠弹未得，簪缨知復为谁彯。",
        "dynasty": "宋",
        "collection_info": null
    },
    {
        "title": "泊舟候水",
        "author": "张耒",
        "content": "一水悠悠断復连，卸帆终日小滩前。\n青旗招饮篙工醉，五两敧风贾客眠。\n树色远分芳草路，鸟行斜断夕阳天。\n渔舟惯伴危樯宿，馈我霜鳞不用钱。",
        "dynasty": "宋",
        "collection_info": null
    },
    {
        "title": "同李十二醉饮王氏牡丹园二首  其一",
        "author": "张耒",
        "content": "东风穷巷只埃尘，谁见城南万朵新。\n不问主人聊一饮，为携佳客送余春。\n比君意气三年老，贷我疏狂一味真。\n醉裏尚能驰马去，看君倒着接䍦巾。",
        "dynasty": "宋",
        "collection_info": null
    },
    {
        "title": "同李十二醉饮王氏牡丹园二首  其二",
        "author": "张耒",
        "content": "吹尽纷纷桃李尘，天香国艷一翻新。\n正过谷雨初晴日，分得西都大半春。\n旧态似推新艷好，红芳不似淡妆真。\n嗟予久得丘园意，何日相逢一幅巾。",
        "dynasty": "宋",
        "collection_info": null
    },
    {
        "title": "同无咎遐叔文叔同游凝祥得游字",
        "author": "张耒",
        "content": "客子长安尘满裘，道人门馆自深幽。\n东风拂地千条柳，春水平池数点鸥。\n俯首一官真底事，倒囊三百更何求。\n读书挟策君知否，失性还同博塞游。",
        "dynasty": "宋",
        "collection_info": null
    },
    {
        "title": "昼卧怀陈三时陈三卧疾",
        "author": "张耒",
        "content": "睡如饮蜜入蜂房，懒似游丝百尺长。\n陋巷谁过居士疾，春风正作国人狂。\n吟诗得瘦由无性，辟谷轻身合有方。\n欲饷子桑归问妇，一瓢过午尚悬墙。",
        "dynasty": "宋",
        "collection_info": null
    },
    {
        "title": "将至海州明山有作",
        "author": "张耒",
        "content": "望望孤城沧海边，好云深处是人烟。\n鸟飞山静晴秋日，水阔人閒熟稻天。\n旗影远摇沽酒市，棹歌归去隔村船。\n功名富贵非吾事，誓斸明山数亩田。",
        "dynasty": "宋",
        "collection_info": null
    },
    {
        "title": "秋日登海州乘槎亭",
        "author": "张耒",
        "content": "海上西风八月凉，乘槎亭外水茫茫。\n人家日暖樵渔乐，山路秋晴松栢香。\n隔水飞来鸿阵阔，趁潮归去橹声忙。\n蓬莱方丈知何处，烟浪参差在夕阳。",
        "dynasty": "宋",
        "collection_info": null
    },
    {
        "title": "屋东",
        "author": "张耒",
        "content": "苍鸠呼雨屋东啼，麦穗初长燕子飞。\n竹裏人家鸡犬静，水边官舍吏民稀。\n溪声夜涨寒通枕，山色朝晴翠染衣。\n頼有西邻好诗句，赓酬终日自忘机。",
        "dynasty": "宋",
        "collection_info": null
    },
    {
        "title": "题斋壁",
        "author": "张耒",
        "content": "松庭日午听啼莺，帘外人稀睡老铃。\n已叹近秋添白髮，更因多病读黄庭。\n江鱼未上烹难致，吴酒空斟醉易醒。\n好住安心莫惆怅，此身天地一浮萍。",
        "dynasty": "宋",
        "collection_info": null
    },
    {
        "title": "次韵李德载见寄",
        "author": "张耒",
        "content": "头颅幸获免姦锋，甘分江湖老钓篷。\n老得一州聊自慰，相望千里与谁同。\n已欣台省登羣俊，犹数湖湘卧病翁。\n诗就醉余频走笔，待观云海戏羣鸿。",
        "dynasty": "宋",
        "collection_info": null
    },
    {
        "title": "读孙巨源经纬集",
        "author": "张耒",
        "content": "等閒咳唾烂成文，奏牍三千世共珍。\n不向人间调鼎鼐，却归天上作麒麟。\n侍游曲水欢何在，敷奏延英迹已陈。\n四辅当时曾避柱，熙宁天子属词臣。",
        "dynasty": "宋",
        "collection_info": null
    },
    {
        "title": "将赴上庠偶成",
        "author": "张耒",
        "content": "卷中课最诗成后，枕上功名睡美余。\n弟子解疑常隠几，轮人能笑久观书。\n山林沉痼时搔首，松菊耽淫自荷锄。\n干世可能寻一饱，虀盐未用食无鱼。",
        "dynasty": "宋",
        "collection_info": null
    },
    {
        "title": "寄杨克一",
        "author": "张耒",
        "content": "吾甥颇似魏家舒，新罢推囚却着书。\n顾我独倾陶令酒，思君同鲙季鹰鲈。\n荒凉云物秋将老，寂寞山城谁与娱。\n倏忽风光行老矣，踌躇不去欲何如。",
        "dynasty": "宋",
        "collection_info": null
    },
    {
        "title": "己卯十二月二十日感事二首  其一",
        "author": "张耒",
        "content": "高楼乘兴独登临，搔首天涯岁暮心。\n带雪腊风藏泽国，犯寒春色着烟林。\n山川极目风光异，岁月惊怀老境侵。\n可是斯文天未丧，楚囚何事涕沾襟。",
        "dynasty": "宋",
        "collection_info": null
    },
    {
        "title": "己卯十二月二十日感事二首  其二",
        "author": "张耒",
        "content": "蹉跎流落已华颠，又见荆湖一岁迁。\n人怯苦寒愁日短，天收残腊放新年。\n园林寂历飘梅后，里巷经过爆竹前。\n自料知非犹得在，潜心久学卫蘧先。",
        "dynasty": "宋",
        "collection_info": null
    },
    {
        "title": "冬节小不佳怀正叔老兄",
        "author": "张耒",
        "content": "老境光阴短景催，新冬又復一年回。\n焚香燕坐衣僧衲，煮药高眠废酒杯。\n处处庖厨鸣瓮缶，年年歌笑惨风埃。\n孟公歌舞犹须雪，未放愁眉取次开。",
        "dynasty": "宋",
        "collection_info": null
    },
    {
        "title": "耒将之临淮旅泊泗上属病作迎候上官不敢求告比归尤剧疏拙无以自振但自悯叹耳",
        "author": "张耒",
        "content": "谋身不解免飘蓬，零落孤舟西復东。\n双鬓虽青应早白，病颜更醉不成红。\n崎岖避俗人难合，憔悴多愁疾易攻。\n莼菜碧鲈秋正美，步兵终欲向江东。",
        "dynasty": "宋",
        "collection_info": null
    },
    {
        "title": "访人汴上有感",
        "author": "张耒",
        "content": "万尾鳞鳞汴岸舟，汴流日夜去悠悠。\n舟行水去常如旧，世事纷纷何日休。\n落日昏昏沙际晚，白云片片碧天秋。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "望龟山二首  其一",
        "author": "张耒",
        "content": "淮上风高寒日西，龟山岭下白云归。\n游人苦憾日已晚，青山自与云为期。\n轻舟渔子犯烟去，照水白鸥窥影飞。\n人间不作逍遥客，老去尘埃空满衣。",
        "dynasty": "宋",
        "collection_info": null
    },
    {
        "title": "望龟山二首  其二",
        "author": "张耒",
        "content": "日落龟山山更清，原头啼鸟已春声。\n可怜山近不能到，尽日与山相对行。\n云裏人家自来往，天边楼阁远分明。\n白鸥不解游客意，惊起碧烟深处横。",
        "dynasty": "宋",
        "collection_info": null
    },
    {
        "title": "次韵答存之",
        "author": "张耒",
        "content": "环堵萧然汝水隈，孤怀炯炯向谁开。\n青春不觉书边过，白髮无端镜上来。\n祭竈请邻聊復尔，卖刀买犊岂难哉。\n故人休说封侯事，归钓江天有旧台。",
        "dynasty": "宋",
        "collection_info": null
    },
    {
        "title": "离天长寄周重实",
        "author": "张耒",
        "content": "相逢握手便忘形，射策天门尽弟兄。\n浮世有谁尊道义，青衫自笑为功名。\n高谈未尽胸中意，作别犹如梦后惊。\n半夜叩门投野寺，天寒孤月更分明。",
        "dynasty": "宋",
        "collection_info": null
    },
    {
        "title": "秋宫",
        "author": "张耒",
        "content": "帐额斓斑暗旧金，玉猊香重暖沈沈。\n秋风宫殿梧桐老，暮雨楼台帘幕深。\n银箭漏迟鸡唱晓，绮窗人睡昼生阴。\n无眠惯滴班姬泪，听尽长安夜夜砧。",
        "dynasty": "宋",
        "collection_info": null
    },
    {
        "title": "题堂下桐",
        "author": "张耒",
        "content": "零落当轩两树桐，秋来相伴一衰翁。\n寒枝向月空余影，陨叶知时不待风。\n故国山川天黯淡，美人音信雁西东。\n岁华节物俱寥落，满眼牢愁頼酒攻。",
        "dynasty": "宋",
        "collection_info": null
    },
    {
        "title": "登海州城楼",
        "author": "张耒",
        "content": "城外沧溟日夜流，城南山直对城楼。\n溪田雨足禾先熟，海树风高叶易秋。\n疏傅里闾询故老，秦皇车甲想东游。\n客心不待伤千里，槛外风烟尽是愁。",
        "dynasty": "宋",
        "collection_info": null
    },
    {
        "title": "秋日忆家",
        "author": "张耒",
        "content": "汩汩流光长远客，年年秋至是离家。\n孤城入夜寒更迥，霜月满天归梦赊。\n摵摵老桐风后叶，娟娟疏菊雨残花。\n茅檐布被犹无力，长走尘埃真可嗟。",
        "dynasty": "宋",
        "collection_info": null
    },
    {
        "title": "七言",
        "author": "张耒",
        "content": "飞鸿归尽燕将还，亭院深沉人倚栏。\n斜搭秋韆寒食雨，已黄杨柳暮春寒。\n密毬杏萼红如糁，半落梅花香未残。\n人世年年非旧事，感时惟有泪汍澜。",
        "dynasty": "宋",
        "collection_info": null
    },
    {
        "title": "山下",
        "author": "张耒",
        "content": "山下疏钟日夜催，城头画角五更哀。\n流年忽忽愁中过，世事纷纷空裏来。\n沮溺漫高轻世节，管商空尽济时才。\n古来扰扰今何有，一熟黄粱梦已回。",
        "dynasty": "宋",
        "collection_info": null
    },
    {
        "title": "京师废宅",
        "author": "张耒",
        "content": "当道朱门白昼扃，高堂歌吹久无声。\n古窗积雨昏残画，朽树经阴长寄生。\n门下老人时洒扫，旧时来客叹平生。\n艷姬骄马知何处，独有庭花春正荣。",
        "dynasty": "宋",
        "collection_info": null
    },
    {
        "title": "送徐任",
        "author": "张耒",
        "content": "白髮青衫困宦游，相逢不復话封侯。\n少年壮气青云上，投老生涯一醉休。\n献璞谁怜藏美玉，恶声不至为虚舟。\n从来满卷新诗句，写取淮天万里秋。",
        "dynasty": "宋",
        "collection_info": null
    },
    {
        "title": "登城楼",
        "author": "张耒",
        "content": "沙雨初干巾褐轻，独披衰蔓步高城。\n天晴海上峰峦出，野暗人家灯火明。\n归鸟各寻芳树去，夕阳微照远村耕。\n登楼已恨荆州远，况復安仁白髮生。",
        "dynasty": "宋",
        "collection_info": null
    },
    {
        "title": "寄陈鼎",
        "author": "张耒",
        "content": "懒着青衫沉醉眠，近来沽酒困无钱。\n常忧送乏邻僧米，何啻寒无坐客毡。\n直道漫凭詹尹卜，浮生已付祖师禅。\n祇应居士无醒日，知有渊明种秫田。",
        "dynasty": "宋",
        "collection_info": null
    },
    {
        "title": "蓬瀛台二首  其一",
        "author": "张耒",
        "content": "青冥不尽海茫茫，一望蓬瀛去路长。\n秋信解凭诗客寄，春心长为楚魂伤。\n萦回四望山如画，兴废千年木已苍。\n直使台倾荆棘满，闻琴何用涕霑裳。",
        "dynasty": "宋",
        "collection_info": null
    },
    {
        "title": "蓬瀛台二首  其二",
        "author": "张耒",
        "content": "苍烟乔木古台荒，下见蓬瀛六月凉。\n过雨谁知非峡女，好风应是为襄王。\n欢来未放流年老，事去却寻陈迹伤。\n飘泊南游未能返，兴来回首独凄凉。",
        "dynasty": "宋",
        "collection_info": null
    },
    {
        "title": "和即事",
        "author": "张耒",
        "content": "溪如圆堑木如城，鱼鸟从游信此情。\n啅雀踏枝飞尚袅，仰荷承雨侧还倾。\n弹琴废久重寻谱，种药求多旋记名。\n于世久判无妙策，直应归学老农耕。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其一",
        "author": "张耒",
        "content": "迂疏怀抱独君知，杖拂亲依即我师。\n一句未能参妙道，数篇空復寄新诗。\n子方奋迅云间翮，我厌追随世上儿。\n安得岩垧两如志，铜瓶乌几为君携。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其二",
        "author": "张耒",
        "content": "萧萧柳岸野风秋，虹挂前山晚雨收。\n回首孤城空绿树，满川斜日放归舟。\n年来双泪供愁尽，去去劳生几日休。\n试问故人思我否，梦魂犹在海边州。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其三",
        "author": "张耒",
        "content": "高城欲去更徘徊，病眼登临强一开。\n风物尽为愁裏景，山川疑是梦中来。\n此身双鬓何劳白，未老尘心可得灰。\n欲把烦愁付杯酒，祇应清梦待尊罍。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其四",
        "author": "张耒",
        "content": "生涯飘泊一航轻，浩荡晴川送我行。\n北望山川连海远，南来风月近淮清。\n人家稻熟丰年满，泽国天高秋意生。\n惟有羁愁消不得，登临清泪落如倾。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其五",
        "author": "张耒",
        "content": "少年居士正安禅，法是怀公门下传。\n已解出尘金裏矿，何妨离欲火中莲。\n苦心参道嗟予晚，极口随机恃子怜。\n若许维扬傍仁里，一廛须买许行田。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其六",
        "author": "张耒",
        "content": "萧萧晚雨向风斜，村远荒凉三四家。\n野色连云迷稼穑，秋声催晓起蒹葭。\n愁如夜月长随客，身似飞鸿不记家。\n极目相望何处是，海天无际落残霞。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其七",
        "author": "张耒",
        "content": "二年海角寄东城，岁久移居亦有情。\n去路山川嗟我远，旧时风月为谁清。\n一廛受地今难继，三径怀归久欲耕。\n何日山林有茅屋，百年无復问功名。",
        "dynasty": "宋",
        "collection_info": null
    },
    {
        "title": "自海至楚途次寄马全玉八首  其八",
        "author": "张耒",
        "content": "紫蟹双螯荐客盘，倾来不觉酒壶干。\n雨多泽国蒲鱼美，秋至楚天风露寒。\n老去论交嗟我晚，尊前一笑忆君欢。\n红莲幕下无书檄，剩寄新诗满卷看。",
        "dynasty": "宋",
        "collection_info": null
    },
    {
        "title": "夏日三首  其一",
        "author": "张耒",
        "content": "长夏江村风日清，檐牙燕雀已生成。\n蝶衣晒粉花枝午，蛛网添丝屋角晴。\n落落疏帘邀月影，嘈嘈虚枕纳溪声。\n久拚两鬓如霜雪，直欲樵渔过此生。",
        "dynasty": "宋",
        "collection_info": null
    },
    {
        "title": "夏日三首  其二",
        "author": "张耒",
        "content": "黄帘翠幕断飞蝇，午影当轩睡未兴。\n枕稳海鱼镌紫石，扇凉山雪画青缯。\n廊阴日转雕栏树，坐冷风生玉碗冰。\n满案诗书尘蠹甚，故应疏懒过炎蒸。",
        "dynasty": "宋",
        "collection_info": null
    },
    {
        "title": "夏日三首  其三",
        "author": "张耒",
        "content": "枣径瓜畦经雨凉，白衫乌帽野人装。\n幽花避日房房敛，翠树含风叶叶香。\n养拙久拚藏姓氏，致身安事巧文章。\n汉庭卿相皆豪俊，不遇何妨白髮郎。",
        "dynasty": "宋",
        "collection_info": null
    },
    {
        "title": "和晁应之大暑书事",
        "author": "张耒",
        "content": "蓬门久闭谢来车，畏暑尤便小阁虚。\n青引嫩苔留鸟篆，绿垂残叶带虫书。\n寒泉出井功何有，白羽邀凉计已疏。\n忍待西风一萧瑟，碧鲈斫鲙意何如。",
        "dynasty": "宋",
        "collection_info": null
    },
    {
        "title": "遣兴次韵和晁应之四首  其一",
        "author": "张耒",
        "content": "老去诗书倦讨论，一樽相对尚殷勤。\n锻炉放荡狂中散，书阁萧条老子云。\n要路交亲嗟隔阔，他乡耆旧饱知闻。\n衰知多病头风甚，解寄新文独有君。",
        "dynasty": "宋",
        "collection_info": null
    },
    {
        "title": "遣兴次韵和晁应之四首  其二",
        "author": "张耒",
        "content": "西风淅淅满征衣，天畔危亭面翠微。\n云解映山常漠漠，叶知辞树亦依依。\n苦饥黄鹄犹谋食，无事轻鸥得远飞。\n落日秋风满江汉，杖藜三叹未能归。",
        "dynasty": "宋",
        "collection_info": null
    },
    {
        "title": "遣兴次韵和晁应之四首  其三",
        "author": "张耒",
        "content": "夜泛孤舟清洛津，宓妃轻步若为亲。\n清涵星汉光垂地，冷觉鱼龙气近人。\n镜裏悲秋双鬓髮，马边随客两京尘。\n愁心欲比东流水，滚滚无穷日日新。",
        "dynasty": "宋",
        "collection_info": null
    },
    {
        "title": "遣兴次韵和晁应之四首  其四",
        "author": "张耒",
        "content": "蓬门鸟雀啅黄昏，归径牛羊各有羣。\n水阔鱼龙阴后出，山空虎豹夜深闻。\n西来客引秦川雨，南去秋连楚泽云。\n唐汉废兴无处问，西风禾黍但丘坟。",
        "dynasty": "宋",
        "collection_info": null
    },
    {
        "title": "自巴河至蕲阳口道中得二诗示仲达与秬同赋  其一",
        "author": "张耒",
        "content": "落月娟娟堕半环，呕哑鸣橹转荒湾。\n东南地缺天连水，春夏风高浪卷山。\n旅食每愁村市散，近秋已觉暑衣单。\n自惭老病心儿女，三日离家已念还。",
        "dynasty": "宋",
        "collection_info": null
    },
    {
        "title": "自巴河至蕲阳口道中得二诗示仲达与秬同赋  其二",
        "author": "张耒",
        "content": "浩浩浑流卷白沙，中流鼓棹四无涯。\n喜逢山色开眉黛，愁对江云起炮车。\n雨足郊原丰稻菽，日斜鸥鹭满蒹葭。\n长年怕作扁舟客，頼有高谈一笑譁。",
        "dynasty": "宋",
        "collection_info": null
    },
    {
        "title": "离蕲阳守风林皇方虑风壮晚未知所止俄顷风息一食顷宿富池作诗示同行",
        "author": "张耒",
        "content": "老怕风波见辄惊，頼逢谈笑慰危情。\n纵观云岭屏风合，坐见江涛镜面平。\n淹速人生难预计，险夷世路不须营。\n尘埃老作东州守，得得扁舟作此行。",
        "dynasty": "宋",
        "collection_info": null
    },
    {
        "title": "离富池望庐岳是日入夹口直达浔阳遂舍大江之险示同行",
        "author": "张耒",
        "content": "山秀江清三百里，与君三宿一扁舟。\n饮残桑落溪云暮，卧冷桃笙楚雨秋。\n舟隠长江逢夹口，眼明五老立云头。\n几年泽国行将遍，归与亲朋说旧游。",
        "dynasty": "宋",
        "collection_info": null
    },
    {
        "title": "二十三日即事",
        "author": "张耒",
        "content": "已逢妩媚散花峡，不怕艰危道士矶。\n啼鸟似逢人劝酒，好山如为我开眉。\n风标公子鹭得意，跋扈将军风敛威。\n到舍将何作归遗，江山收得一囊诗。",
        "dynasty": "宋",
        "collection_info": null
    },
    {
        "title": "度洛因泛舟东下数里颇忆淮上",
        "author": "张耒",
        "content": "沄沄清洛转山隈，渺渺东流不復回。\n轻鸟竟随青嶂去，乱波争泛夕阳来。\n偶惊舟楫乡心起，乍脱尘埃病眼开。\n疑是盱眙郭门外，月明帆席过清淮。",
        "dynasty": "宋",
        "collection_info": null
    },
    {
        "title": "县斋",
        "author": "张耒",
        "content": "只合门如野叟家，市朝声利苦喧哗。\n但知得醉频沽酒，何处逢春不见花。\n暗树五更鸡报晓，晚庭三迭鼓催衙。\n知君宰邑端无事，吟笑何妨到暮鸦。",
        "dynasty": "宋",
        "collection_info": null
    },
    {
        "title": "和周廉彦",
        "author": "张耒",
        "content": "天光不动晚云垂，芳草初长衬马蹄。\n新月已生飞鸟外，落霞更在夕阳西。\n花开有客时携酒，门冷无车出畏泥。\n修禊洛滨期一醉，天津春浪绿浮堤。",
        "dynasty": "宋",
        "collection_info": null
    },
    {
        "title": "春日遣兴二首  其一",
        "author": "张耒",
        "content": "流光向老惜芳菲，搔首悲歌心事违。\n绿野染成延昼永，辞红吹尽放春归。\n荆榛废苑人閒牧，风雨空城乌夜飞。\n断送一番桃李尽，可怜桑柘有光辉。",
        "dynasty": "宋",
        "collection_info": null
    },
    {
        "title": "春日遣兴二首  其二",
        "author": "张耒",
        "content": "日烘烟柳软于丝，桃李成尘绿满枝。\n芳草有情随处好，落花无頼信风吹。\n关心伤感知何处，过眼芳菲能几时。\n一病春来妨痛饮，遣愁惟有强裁诗。",
        "dynasty": "宋",
        "collection_info": null
    },
    {
        "title": "钱仲珣追船及陈留",
        "author": "张耒",
        "content": "野岸南风百草长，沄沄汴水卷沙黄。\n扁舟转柁迷城市，送客追船罗酒浆。\n休唱阳关伤远别，所欣莼菜入新堂。\n宦名衰晚君无问，便得封侯鬓已苍。",
        "dynasty": "宋",
        "collection_info": null
    },
    {
        "title": "遗兴次韵和晁应之四首  其一",
        "author": "张耒",
        "content": "日落村虚烟霭青，草根促织晚先鸣。\n羣山衮衮望中去，新月娟娟愁裏生。\n暗峡风云秋惨淡，高城河汉夜分明。\n寄书故国还羞涩，白首萧条老病婴。",
        "dynasty": "宋",
        "collection_info": null
    },
    {
        "title": "遗兴次韵和晁应之四首  其二",
        "author": "张耒",
        "content": "洛阳宫殿锁埃尘，翠辇东还几度春。\n双阙晓云连太室，九门晴影动天津。\n地藏宝鼎宁无祲，龙护灵书固有神。\n游豫此时期圣主，保釐从古仗元臣。",
        "dynasty": "宋",
        "collection_info": null
    },
    {
        "title": "遗兴次韵和晁应之四首  其三",
        "author": "张耒",
        "content": "女几山前云雨收，五更星斗转西楼。\n苍苍淡月关河晓，袅袅西风观阁秋。\n独鹤有求时饮啄，孤云无事任沉浮。\n可怜白髮张公子，还望西山歌四愁。",
        "dynasty": "宋",
        "collection_info": null
    },
    {
        "title": "遗兴次韵和晁应之四首  其四",
        "author": "张耒",
        "content": "露下风悲萤火流，周南羁客意悠悠。\n山川老去三年泪，关塞秋来万里愁。\n惯逐禽鱼谙异俗，每因霜月梦沧洲。\n一抛砚井双蓬鬓，天畔诗成独倚楼。",
        "dynasty": "宋",
        "collection_info": null
    },
    {
        "title": "新霁",
        "author": "张耒",
        "content": "园门几日断行踪，新霁欣然路小通。\n晚萼有情开宿雨，长林尽日舞高风。\n后皇佳植宁无橘，鸾凤求栖亦有桐。\n不惜园林娱逐客，此情谁似主人翁。",
        "dynasty": "宋",
        "collection_info": null
    },
    {
        "title": "与李文举登梦野亭",
        "author": "张耒",
        "content": "樽俎相逢散百忧，虽非吾土共登楼。\n天边云送荆王雨，江上枫雕宋玉秋。\n华髮不堪怀故国，清杯相与散牢愁。\n清谈七泽谁强健，莫学骚人赋远游。",
        "dynasty": "宋",
        "collection_info": null
    },
    {
        "title": "登梦野亭怀旧",
        "author": "张耒",
        "content": "曾上高台望翠微，重来悲叹客难期。\n章华苍莽寻无处，云梦逶迤寒更迟。\n墨客多情曾痛饮，玉箫何处弄妍词。\n请君点检当时事，只应朱颜非旧时。",
        "dynasty": "宋",
        "collection_info": null
    },
    {
        "title": "北堂斋居示秬秸",
        "author": "张耒",
        "content": "穷腊贫家絺纻单，可堪过雨夜堂寒。\n屏除荤酒神应爽，谈笑诗书乐未閒。\n凈境眼前无俗物，清都梦到有飞翰。\n鸡鸣月落纸窗白，疑是从天风驭还。",
        "dynasty": "宋",
        "collection_info": null
    },
    {
        "title": "送復守张垧朝奉罢归",
        "author": "张耒",
        "content": "一梦西都十二年，竟陵相遇各华颠。\n风流家世仁人后，恺悌歌谣楚俗传。\n学道爱君甘淡薄，倦游嗟我久留连。\n自怜江上伤春眼，不待琵琶已泫然。",
        "dynasty": "宋",
        "collection_info": null
    },
    {
        "title": "岁日同郡官朝天庆回偶成",
        "author": "张耒",
        "content": "清晓琳宫拜谒还，驼裘犹怯夜霜寒。\n春生七泽苍茫外，日上三山缥缈间。\n投老埃尘从马后，异时班缀近龙颜。\n人间倚伏谁能料，一酌芳醪兴未阑。",
        "dynasty": "宋",
        "collection_info": null
    },
    {
        "title": "僦居小室之西有隙地不满十步新岁后稍暖每开户春色鬬进戏名其户曰嬉春因为此诗",
        "author": "张耒",
        "content": "苍苍老桧已消雪，冉冉烟芜欲斗妍。\n围得青春数亩地，断将平楚一方天。\n春风入户如相觅，新月低窗最可怜。\n老子婆娑便终日，一壶春酒与周旋。",
        "dynasty": "宋",
        "collection_info": null
    },
    {
        "title": "发安化回望黄州山",
        "author": "张耒",
        "content": "流落江湖四见春，天恩復与两朱轮。\n几年鱼鸟真相得，从此江山是故人。\n碧落已瞻新日月，故园好在旧交亲。\n此生已免嘲伧父，莫避北风京洛尘。",
        "dynasty": "宋",
        "collection_info": null
    },
    {
        "title": "发云山近岐亭望光蔡接尉氏",
        "author": "张耒",
        "content": "白草黄茅间瘦田，郊原残暑已萧然。\n泽连楚梦悲秋野，山近尧封望日天。\n浓绿远陂铺晚稼，幽香秋水折残莲。\n热行更益相如渴，怅望华陵陆子泉。",
        "dynasty": "宋",
        "collection_info": null
    },
    {
        "title": "赠僧介然",
        "author": "张耒",
        "content": "寒窗写就白云篇，客至研茶手自煎。\n儒佛故应同是道，诗书本是不妨禅。\n长松千尺巢云鹤，寒峤三更啸月猿。\n请以篇章为佛事，要观半偈走人天。",
        "dynasty": "宋",
        "collection_info": null
    },
    {
        "title": "寄子由二首  其一",
        "author": "张耒",
        "content": "万里归来真得仙，七年瞻望漫悁悁。\n安閒旧得还丹诀，着论新成古史编。\n应接强颜聊復尔，是非袖手独超然。\n门人白首侯芭在，眷恋微官愧昔贤。",
        "dynasty": "宋",
        "collection_info": null
    },
    {
        "title": "寄子由二首  其二",
        "author": "张耒",
        "content": "丈席他年闻至言，艰难不敢坠周旋。\n文词老去真何益，道妙平生薄有缘。\n人事眼前惟欲睡，丹经肘后更难传。\n清秋一室林泉好，洒扫思为杖屦先。",
        "dynasty": "宋",
        "collection_info": null
    },
    {
        "title": "卧病月余呈子由二首  其一",
        "author": "张耒",
        "content": "蔀室悠悠昏復朝，强披庄子说逍遥。\n四禅未到风犹梗，九转无功火不烧。\n学道若为调鹿马，是身不实似芭蕉。\n丹砂赤箭功何有，想听清言意自消。",
        "dynasty": "宋",
        "collection_info": null
    },
    {
        "title": "卧病月余呈子由二首  其二",
        "author": "张耒",
        "content": "风叶鸣窗已復朝，唤回归梦故山遥。\n酒壶暗淡浮尘集，药鼎青荧败叶烧。\n闭户独依寒蟋蟀，移床近就雨芭蕉。\n雪深更请安心术，长日如年未易消。",
        "dynasty": "宋",
        "collection_info": null
    },
    {
        "title": "次韵李晋裕教授九日见赠",
        "author": "张耒",
        "content": "满酌聊酬菊蕊黄，登高仍在太山阳。\n笑谈佳节宾朋集，诗酒清欢兴味长。\n倦客得閒聊欲饮，老人虽醉不成狂。\n先生莫叹虀盐久，行见高才颖出囊。",
        "dynasty": "宋",
        "collection_info": null
    },
    {
        "title": "谒太昊祠",
        "author": "张耒",
        "content": "千里垂精帝道尊，神祠近正国西门。\n风摇广殿松杉老，雨入修廊羽卫昏。\n日落狐狸号草莽，年丰父老荐鸡豚。\n旧游零落今谁在，尘壁苍茫字半存。",
        "dynasty": "宋",
        "collection_info": null
    },
    {
        "title": "上元后步西园",
        "author": "张耒",
        "content": "物态欣欣换旧年，收灯城市却萧然。\n风光欲到冰霜树，日月初回雨露天。\n近水远山情脉脉，碧云芳草思绵绵。\n酬春欲办千缸酒，洒扫花前作醉眠。",
        "dynasty": "宋",
        "collection_info": null
    },
    {
        "title": "上元思京辇旧游三首  其一",
        "author": "张耒",
        "content": "万雉春城逼绛霄，上元雕辇盛游遨。\n迟迟瑞日低彤伞，焯焯荣光上赭袍。\n云捲朱帘开綵雉，山盘玉阙枕仙鰲。\n长安一别将华髮，溪竹山城夜寂寥。",
        "dynasty": "宋",
        "collection_info": null
    },
    {
        "title": "上元思京辇旧游三首  其二",
        "author": "张耒",
        "content": "九门灯火夜交光，罗绮风来扑面香。\n信马恣穿深柳巷，随身偷看隔帘妆。\n身居薄宦安知乐，心逐流年暗减狂。\n留滞山城莫嗟叹，貂蝉从古属金张。",
        "dynasty": "宋",
        "collection_info": null
    },
    {
        "title": "上元思京辇旧游三首  其三",
        "author": "张耒",
        "content": "随计当年寄玉京，一时交结尽豪英。\n倒觥凌乱迷筹饮，醉帽敧斜并辔行。\n仕路飞腾输俊杰，山城憔悴感功名。\n佳晨强酌清樽酒，寒竹萧萧月正明。",
        "dynasty": "宋",
        "collection_info": null
    },
    {
        "title": "文周翰惠酒以诗谢之",
        "author": "张耒",
        "content": "一梦东都白髮新，天涯同是弔灵均。\n读书久误平生事，饮酒聊娱现在身。\n汉上卧龙新得雨，江边饥雁晚知春。\n黄髯相见应相问，为道真成泽畔人。",
        "dynasty": "宋",
        "collection_info": null
    },
    {
        "title": "金陵怀古",
        "author": "张耒",
        "content": "控带洪流古帝城，欲寻旧事半榛荆。\n六朝山色情终在，千古江声憾未平。\n设险丘陵荒蔓草，带城桑柘接新耕。\n十年重到无人问，独立东风一怆情。",
        "dynasty": "宋",
        "collection_info": null
    },
    {
        "title": "都梁夜景",
        "author": "张耒",
        "content": "浩浩黄流注渺漫，南山峰岭对巑岏。\n青灯覆地严城夜，白月当天淮上寒。\n酒市歌呼迷客醉，画楼灯火暗更残。\n扁舟老客无余事，拥褐高眠夜未阑。",
        "dynasty": "宋",
        "collection_info": null
    },
    {
        "title": "大暑戏赠希古",
        "author": "张耒",
        "content": "去年挥汗对淮流，寒暑那知復一周。\n土润何妨兼伏暑，火流行看放清秋。\n鬓鬚总白难相笑，观庙俱閒好并游。\n只怕樽前夸酒量，一挥百盏不言休。",
        "dynasty": "宋",
        "collection_info": null
    },
    {
        "title": "春晚有感",
        "author": "张耒",
        "content": "洛川三月鹎鵊鸣，游絮萦空尘不惊。\n茸茸草色铺风软，点点杨花着水轻。\n何处浮云度天末，不妨微雨破春晴。\n江南有客增归思，怅望汀洲苹芷生。",
        "dynasty": "宋",
        "collection_info": null
    },
    {
        "title": "七月十五日希古生日以诗为寿",
        "author": "张耒",
        "content": "苍颜白髮老祠官，邂逅淮扬一笑欢。\n且可鲸吞巵满酒，行看鹗立豸拏冠。\n寿觞满对秋风举，生日欣逢伏暑阑。\n阅世祝公松栢寿，从来霜雪不能寒。",
        "dynasty": "宋",
        "collection_info": null
    },
    {
        "title": "中秋无月戏呈希古年兄",
        "author": "张耒",
        "content": "放逐江湖一钓舟，萧条故国又逢秋。\n炎凉始信来如旧，岁月相催逝不留。\n日落千蛩喧户牖，风高一雁下汀洲。\n地无积潦蟾华好，谁买新醪作夜游。",
        "dynasty": "宋",
        "collection_info": null
    },
    {
        "title": "病肺齿痛对雪",
        "author": "张耒",
        "content": "拥庭晴雪照高堂，卧病悠悠废举觞。\n肺疾仅同园令渴，齿伤不为幼舆狂。\n交飞翠斝知谁醉，独嗅乌巾认旧香。\n惟有烹茶心未厌，故知淡泊味能长。",
        "dynasty": "宋",
        "collection_info": null
    },
    {
        "title": "泊舟都梁亭二首  其一",
        "author": "张耒",
        "content": "旅枕无眠客梦劳，五更旁舍一鷄号。\n汴淮水阔浮梁小，城郭霜晴宝塔高。\n梅锁冷香通雀啄，水翻新绿出渔篙。\n君恩许作还乡客，肯对江蓠赋广骚。",
        "dynasty": "宋",
        "collection_info": null
    },
    {
        "title": "泊舟都梁亭二首  其二",
        "author": "张耒",
        "content": "微春已动陈根绿，晴日初流大泽澌。\n客路苦寒惟饮酒，老年便暖屡添衣。\n霜林背日梅迟拆，冰渚知春雁早飞。\n江上三年陈迹在，年年穿竹折梅时。",
        "dynasty": "宋",
        "collection_info": null
    },
    {
        "title": "都梁雪天晚望",
        "author": "张耒",
        "content": "浮梁淮面欲飞腾，金碧浮屠间玉层。\n古岸萧条风捲雪，长河咽绝水浮冰。\n留连淮汴残年客，蹭蹬尘埃一老僧。\n闻道都梁梅未拆，可随桃李畏严凝。",
        "dynasty": "宋",
        "collection_info": null
    },
    {
        "title": "大雪中李提举惠玻璃泉两榼二首  其一",
        "author": "张耒",
        "content": "南山春雪冻云凝，暗火青灯急霰声。\n栗烈残年新庆雪，玻璃美酒旧知名。\n饥肠未惯犹空吼，冻脸何知辄妄赪。\n隠忍且须留一榼，晴明待作探梅行。",
        "dynasty": "宋",
        "collection_info": null
    },
    {
        "title": "大雪中李提举惠玻璃泉两榼二首  其二",
        "author": "张耒",
        "content": "峰高冻雪埋苍玉，河静黄沙咽浊流。\n嗟我残年为远客，烦君双榼散羁愁。\n屠苏御岁将传盏，綵胜宜春欲插头。\n痛饮须知谋日富，无田何用庆来麰。",
        "dynasty": "宋",
        "collection_info": null
    },
    {
        "title": "戏赠张嘉甫",
        "author": "张耒",
        "content": "铁锁沉渊谁敢干，塔中古佛澹无言。\n岁穷故里何时到，舟泊危亭尽日閒。\n博士虀盐稀把酒，腐儒冰葛惯衝寒。\n篮舆未怯浮梁险，兴发犹能走马鞍。",
        "dynasty": "宋",
        "collection_info": null
    },
    {
        "title": "舟中书事",
        "author": "张耒",
        "content": "久客益知行路难，镜中双鬓不须看。\n山川积雪坚冰地，舟楫长淮古汳间。\n馈费主人勤俗礼，书来故里劝加餐。\n北归渐踏尘埃道，尽日危亭且看山。",
        "dynasty": "宋",
        "collection_info": null
    },
    {
        "title": "戏同小儿作望南京内门",
        "author": "张耒",
        "content": "别都制度拟王畿，双阙岧峣望太微。\n万乘旗常难望幸，九天楼观自相辉。\n百年龙虎兴王气，万雉金汤却敌威。\n一梦江南尚淹泊，风尘似欲变征衣。",
        "dynasty": "宋",
        "collection_info": null
    },
    {
        "title": "同荣子邕登石家寺阁",
        "author": "张耒",
        "content": "高楼南望一伤神，霭霭东风万里春。\n地阔山川围白日，天低观阙近浮云。\n惊心鸟语知时好，照眼花枝着意新。\n不是莼羹胜羊酪，素衣真怕洛阳尘。",
        "dynasty": "宋",
        "collection_info": null
    },
    {
        "title": "不出偶成二首  其一",
        "author": "张耒",
        "content": "老人杖履一茅亭，花谢西园不復扃。\n翠被一方都盖覆，红妆数子尚娉婷。\n可怜莺蝶狂都歇，颇觉风云意有营。\n闻说陂田雨三尺，远城酾水种春秔。",
        "dynasty": "宋",
        "collection_info": null
    },
    {
        "title": "不出偶成二首  其二",
        "author": "张耒",
        "content": "结茅亭下小池新，积雨通沟滟晚春。\n风掠尘埃出明镜，影吞林木卧青云。\n泥中苹藻生无数，江上鵁鶄坐得闻。\n太液渐台深斗极，乘閒杖履得相亲。",
        "dynasty": "宋",
        "collection_info": null
    },
    {
        "title": "和李令放税",
        "author": "张耒",
        "content": "晚田既废麦初耕，冠盖侵星独出城。\n但见饥寒号岁晚，不闻箫鼓赛秋成。\n仓无农父千斯庆，税比周人什一轻。\n抚字从来须守令，莫辜圣世念疲氓。",
        "dynasty": "宋",
        "collection_info": null
    },
    {
        "title": "赠无咎",
        "author": "张耒",
        "content": "快哉亭下水连城，落日断霞相映明。\n人在捲帘尊俎裏，诗从挥麈笑谈生。\n扬州何逊风流在，江夏黄香句法清。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "万松亭有感",
        "author": "张耒",
        "content": "荦确山行穿翠微，石云秋露湿秋衣。\n朦胧小睡还成梦，讽咏新诗且疗饥。\n千里归来人事改，四年辛苦旧容非。\n祇应亭下青云盖，依旧苍腰耸十围。",
        "dynasty": "宋",
        "collection_info": null
    },
    {
        "title": "送婿陈景初还钱塘",
        "author": "张耒",
        "content": "乃翁风节老弥坚，嗣子清修学有传。\n为爱诗书贤事业，肯羞葛练拙包缠。\n经年上国劳归梦，一棹寒流放去船。\n饱读陈编勤笔砚，书来寄我好文编。",
        "dynasty": "宋",
        "collection_info": null
    },
    {
        "title": "登悬瓠城感吴李事",
        "author": "张耒",
        "content": "将军戈甲从天下，丞相旌旗匝地来。\n堪笑怒螳犹强臂，不知蛰户欲惊雷。\n咄嗟武相深冤洗，指顾山东逆境开。\n吏部声名千古在，段碑何处卧苍苔。",
        "dynasty": "宋",
        "collection_info": null
    },
    {
        "title": "二月十七日欲招客饮而风霾不果有作",
        "author": "张耒",
        "content": "欲携佳客燕高堂，园馆春风又作狂。\n犹挟冰霜余意气，未分桃李好风光。\n青山无頼藏云岫，流水生波滟野塘。\n不饮何妨还燕坐，闭门扫地独焚香。",
        "dynasty": "宋",
        "collection_info": null
    },
    {
        "title": "鸿轩下有蔷薇予初至时生意盖仅存耳予为灌溉壅护今年春遂大盛仲春着花数百萼大几如芍药丰盛妍丽顷所未见也余有黄州之行酌酒赏别",
        "author": "张耒",
        "content": "堂下蔷薇亲灌溉，辛勤纔见一春花。\n时如转毂无停轨，客似飞鸿不定家。\n一岁相邀伴寂寞，明年谁復对芳华。\n驱车又向黄州去，风月相望一叹嗟。",
        "dynasty": "宋",
        "collection_info": null
    },
    {
        "title": "早登望嵩楼望少室雪畏风不敢招客",
        "author": "张耒",
        "content": "临汝城中春雪消，望嵩楼上对岧峣。\n已披氛雾呈孤秀，未许春寒上泬寥。\n子晋玉笙如不隔，浮丘仙袂欲相招。\n便思唤客同清赏，苦畏春风入敝貂。",
        "dynasty": "宋",
        "collection_info": null
    },
    {
        "title": "下春风岭",
        "author": "张耒",
        "content": "东归已过春风岭，度尽千山路渐平。\n人事水泡能几日，流光驹隙却堪惊。\n居人落落多新屋，行店依依认旧程。\n世事饱谙身已老，区区来往笑浮生。",
        "dynasty": "宋",
        "collection_info": null
    },
    {
        "title": "江亭别故人",
        "author": "张耒",
        "content": "津亭把酒燕西东，无復余花一点红。\n农事一春荒积雨，长淮千里驾东风。\n休谈世事循环外，且寄骚愁醉眼中。\n船鼓已鸣篙缆起，客行何事亦匆匆。",
        "dynasty": "宋",
        "collection_info": null
    },
    {
        "title": "读黄鲁直诗",
        "author": "张耒",
        "content": "江南宿草一荒丘，试读遗编涕不收。\n不践前人旧行迹，独惊斯世擅风流。\n一尊华髮江边客，万里黄茅岭外州。\n虎豹磨牙九关邃，重华可诉且南游。",
        "dynasty": "宋",
        "collection_info": null
    },
    {
        "title": "登城隍庙",
        "author": "张耒",
        "content": "灵祠孤绝压城头，下瞰清濠一曲流。\n尽日风埃昏几席，有时箫鼓祭春秋。\n西瞻太昊祠千树，北望封君土一丘。\n旅客登临一长望，春心容易起骚愁。",
        "dynasty": "宋",
        "collection_info": null
    },
    {
        "title": "奉议杨君予姊丈也廉静乐道不交世俗造道微妙自得不耀未六十而终予实铭其墓其子克一又纂其遗文求书卷末怀想平昔不知涕之横集也",
        "author": "张耒",
        "content": "杨君冢木已萧萧，笔墨遗文久寂寥。\n堕泪交亲悲宿草，长饥奴仆守空瓢。\n平生好事谁能继，后世高名骨已消。\n欲酌一杯浇墓隧，遗魂楚些倘能招。",
        "dynasty": "宋",
        "collection_info": null
    },
    {
        "title": "老舅寓陈诸况不能尽布以二诗代书得閒为和佳也  其一",
        "author": "张耒",
        "content": "欲知老子居陈事，古寺萧条屋数楹。\n幸免绝粮惭孔圣，更无环堵羡渊明。\n参差拙句何曾是，宠辱浮云无可惊。\n断送光阴须美酒，惟应此事费经营。",
        "dynasty": "宋",
        "collection_info": null
    },
    {
        "title": "老舅寓陈诸况不能尽布以二诗代书得閒为和佳也  其二",
        "author": "张耒",
        "content": "浮生已老付悠悠，未免饥寒目下忧。\n全仗黄庭能却老，那堪白髮更悲秋。\n所欣耳界常清浄，渐放心君得自由。\n垒块苦消消未尽，每逢风月亦閒愁。",
        "dynasty": "宋",
        "collection_info": null
    },
    {
        "title": "赠邠老",
        "author": "张耒",
        "content": "衰疲坐甑极蒸嘘，念子柯山守旧庐。\n卢叟今无僧送米，董生时有吏征租。\n上书自荐心应耻，扶策躬耕计未疏。\n虎豹九关今肃穆，王门行看曳长裾。",
        "dynasty": "宋",
        "collection_info": null
    },
    {
        "title": "仲夏",
        "author": "张耒",
        "content": "云间赵盾益可畏，渊底武侯方熟眠。\n若无一雨为施泽，直恐三伏便欲然。\n算商酤酒有底急，束带坐曹真欲颠。\n平生不解作热客，且復饱食窥陈编。",
        "dynasty": "宋",
        "collection_info": null
    },
    {
        "title": "过泗州推官王永年致仕还乡王年四十而致仕士大夫所少也",
        "author": "张耒",
        "content": "为忆田园便拂衣，休官退勇似君稀。\n尘埃摆脱青衫去，闾里惊嗟白髮稀。\n南亩稻粱仍岁熟，旧山芝朮入秋肥。\n百年从此皆閒日，寄语人间浪是非。",
        "dynasty": "宋",
        "collection_info": null
    },
    {
        "title": "依韵和范三登淮亭",
        "author": "张耒",
        "content": "身如客雁寄汀洲，北望休登王粲楼。\n残雪朔风惊岁晚，早梅新柳动春愁。\n免遭斤斧甘无用，敢向波涛较善游。\n奔走尘埃欲归去，勒移恐作故山羞。",
        "dynasty": "宋",
        "collection_info": null
    },
    {
        "title": "离山阳入都寄徐仲车",
        "author": "张耒",
        "content": "孤城芳树碧层层，村落黄昏只见灯。\n迴首事如前夕梦，出门心似下山僧。\n仕求行道时难偶，意欲谋閒力不能。\n寄语东皋多酿酒，待予归日解行縢。",
        "dynasty": "宋",
        "collection_info": null
    },
    {
        "title": "题淮阴孙簿壁",
        "author": "张耒",
        "content": "荒凉官舍对淮流，樽酒相逢为少留。\n夹道老椿鸦哺子，隔墙荒草牧呼牛。\n渡头人散前村市，天际帆来何处舟。\n自古诗人最多感，新篇应解写骚愁。",
        "dynasty": "宋",
        "collection_info": null
    },
    {
        "title": "题洪泽亭",
        "author": "张耒",
        "content": "三年淮海飘萍客，今日亭边再舣舟。\n人似垂杨随日老，事如流水几时休。\n閒于万事常难得，仕以为生最拙谋。\n此世定知犹几至，遑遑奔走欲何求。",
        "dynasty": "宋",
        "collection_info": null
    },
    {
        "title": "宿泗州戒坛院",
        "author": "张耒",
        "content": "楼上鸣钟门夜扃，风檐送雨入疏櫺。\n老僧坐睡依深壁，童子持经守暗灯。\n千里尘埃长旅泊，五年忧患困侵凌。\n谁知避世天然子，一见禅翁便服膺。",
        "dynasty": "宋",
        "collection_info": null
    },
    {
        "title": "宿柳子观音寺",
        "author": "张耒",
        "content": "黄尘满道客衣穿，古寺荒凉暂息肩。\n倦体收来便稳榻，汗颜濯去快寒泉。\n野僧治饭挑蔬至，童子携茶对客煎。\n夜久月高风铎响，木鱼呼觉五更眠。",
        "dynasty": "宋",
        "collection_info": null
    },
    {
        "title": "寄滁州邵子发同年二首  其一",
        "author": "张耒",
        "content": "夫子才豪官尚卑，穷城冷落有谁知。\n莫嫌五斗纡高兴，且与青山赋好诗。\n得失可齐陶令酒，功名休问蜀庄蓍。\n三年流落甘忧患，一笑何当慰别离。",
        "dynasty": "宋",
        "collection_info": null
    },
    {
        "title": "寄滁州邵子发同年二首  其二",
        "author": "张耒",
        "content": "年来万事付禅宗，两鬓虽青心已翁。\n欲借一廛希许子，更将五斗继无功。\n春来行乐君应厌，老去裁诗我未工。\n闻道琅邪山色好，为题新句寄清风。",
        "dynasty": "宋",
        "collection_info": null
    },
    {
        "title": "雁",
        "author": "张耒",
        "content": "知时避就物之难，千里萧萧振羽翰。\n水国稻收朝食乏，海天霜重夜飞寒。\n烟云秋去南山暖，风日春归朔野宽。\n九万腾凌那可测，弋人矰缴漫多端。",
        "dynasty": "宋",
        "collection_info": null
    },
    {
        "title": "己未早春有感",
        "author": "张耒",
        "content": "南国柳黄莺未知，人情何事憾春迟。\n雪抽宿麦晴来叶，雨长枯榆烧后枝。\n载酒有谁寻寂寞，受薪只合学支离。\n近知壁观安心法，亦拟平治不作诗。",
        "dynasty": "宋",
        "collection_info": null
    },
    {
        "title": "同袁思正诸公登楚州东园楼",
        "author": "张耒",
        "content": "杖藜萧飒对云沙，白首逢春只叹嗟。\n身老易伤千里目，眼惊还见一年花。\n地平旷野连云直，天带清淮向海斜。\n尚有风光供醉笔，我生诗酒是生涯。",
        "dynasty": "宋",
        "collection_info": null
    },
    {
        "title": "和宏父新秋诗",
        "author": "张耒",
        "content": "年年庭下梧桐叶，长为骚人先报秋。\n已惊岁月悲霜鬓，更望山川歌四愁。\n浮生百感漫自苦，一醉万虑同时休。\n瀛洲仙客莫惆怅，直泛三山烟浪舟。",
        "dynasty": "宋",
        "collection_info": null
    },
    {
        "title": "送江瞻道之汝阴尉",
        "author": "张耒",
        "content": "少年相见已蹉跎，千里分携可奈何。\n世路险艰知子少，人间忧患属予多。\n二年穷巷山阳客，一棹清风颍水波。\n我为离居感身世，援琴西望独悲歌。",
        "dynasty": "宋",
        "collection_info": null
    },
    {
        "title": "同周楚望饮华园",
        "author": "张耒",
        "content": "杖藜携手踏青苔，潇洒池亭为客开。\n柳色渐经秋雨暗，荷香时与好风来。\n斜阳似欲粧诗句，新月邀将入酒杯。\n身世已甘长寂寞，忘形頼有子徘徊。",
        "dynasty": "宋",
        "collection_info": null
    },
    {
        "title": "登楚望北楼",
        "author": "张耒",
        "content": "袅袅危楼百尺梯，秋风有客独攀跻。\n路穷流水远更远，目断夕阳西復西。\n帘卷似迎轻燕入，柳深时有暗蝉嘶。\n洞庭落叶悲骚客，鹎鵊何劳着意啼。",
        "dynasty": "宋",
        "collection_info": null
    },
    {
        "title": "赴官寿安泛汴二首  其一",
        "author": "张耒",
        "content": "西来秋兴日萧条，昨夜新霜缉缊袍。\n开遍菊花残蕊尽，落余寒水旧痕高。\n萧萧官树皆黄叶，处处村旗有浊醪。\n老补一官西入洛，幸闻山水颇风骚。",
        "dynasty": "宋",
        "collection_info": null
    },
    {
        "title": "赴官寿安泛汴二首  其二",
        "author": "张耒",
        "content": "落泊云随宿雨开，西风似与早寒催。\n晓天雁起平沙去，霜岸风鸣败叶来。\n扰扰劳生移岁月，纷纷过眼旋尘埃。\n求田问舍真良策，功业应须与命偕。",
        "dynasty": "宋",
        "collection_info": null
    },
    {
        "title": "过少室",
        "author": "张耒",
        "content": "驱车继日未知劳，翠霭岚光下褐袍。\n日暖峰峦开少室，雪余松柏近嵩高。\n山行岁晚风霜苦，地势西来气象豪。\n胜事欲歌纷满目，烟霞深处欲诛茅。",
        "dynasty": "宋",
        "collection_info": null
    },
    {
        "title": "寄蔡彦规兼谢惠酥梨二首  其一",
        "author": "张耒",
        "content": "自煮新酥笼旋开，秦霜犹污紫梨腮。\n旧园歌舞唐宫废，灌顶醍醐佛国来。\n寄我远传千里意，憾君不举百分杯。\n西来新味饶乡思，淮蟹湖鱼几日迴。",
        "dynasty": "宋",
        "collection_info": null
    },
    {
        "title": "寄蔡彦规兼谢惠酥梨二首  其二",
        "author": "张耒",
        "content": "洛川北岸锦屏西，竹树萧萧面翠微。\n风月有情常似旧，山川信美不如归。\n文章送老甘无用，鱼鸟从游久息机。\n寄语长安倦游客，年来何事素书稀。",
        "dynasty": "宋",
        "collection_info": null
    },
    {
        "title": "三乡怀古",
        "author": "张耒",
        "content": "清洛东流去不还，汉唐遗事有无间。\n庙荒古木连空谷，宫废春芜入乱山。\n南陌絮飞人寂寂，空城花落鸟关关。\n登临几度游人老，又对东风鬓欲斑。",
        "dynasty": "宋",
        "collection_info": null
    },
    {
        "title": "寿安怀古",
        "author": "张耒",
        "content": "萧王积甲事空传，子晋吹笙去不还。\n千里荒芜山色在，百年兴废水声间。\n雉飞陇麦新耕地，花落丛祠旧战关。\n旅宦远游仍弔古，苦无樽酒奈愁颜。",
        "dynasty": "宋",
        "collection_info": null
    },
    {
        "title": "水轩书事招寿安僚友",
        "author": "张耒",
        "content": "官閒不觉簿书劳，一簟清风午枕高。\n静拂小屏图女几，就书新竹记离骚。\n城空斗雉孤飞健，柳暗雏莺学语娇。\n东县官曹谁过我，欲沽村酒具山庖。",
        "dynasty": "宋",
        "collection_info": null
    },
    {
        "title": "连昌宫",
        "author": "张耒",
        "content": "长安王气已消磨，弔古遗墟恨怆多。\n宫殿成尘新草木，丘陵无主故山河。\n雨余耕陇寻遗宝，夜静溪泉响细波。\n才子已销泉下骨，百年独讽旧时歌。",
        "dynasty": "宋",
        "collection_info": null
    },
    {
        "title": "观洛涨",
        "author": "张耒",
        "content": "雨锁山川昼不开，洛波一夕涨如催。\n西来势蹴诸山动，东转声包厚地迴。\n一片晓光吴阵甲，万桴南响会稽雷。\n何人共此乘桴志，直到蓬瀛亦壮哉。",
        "dynasty": "宋",
        "collection_info": null
    },
    {
        "title": "芳华阁",
        "author": "张耒",
        "content": "玉仗无踪辇路摧，旧名犹得榜高台。\n月斜晓树鸣鹎鵊，日暖春芜放雉媒。\n清洛夜声萦谷转，锦屏晴色照人来。\n悽凉满眼兴亡恨，谁是芜城作赋才。",
        "dynasty": "宋",
        "collection_info": null
    },
    {
        "title": "福昌杂咏五首  其一",
        "author": "张耒",
        "content": "张翰飘然欲鲙鲈，周南久客意何如。\n风悲故国荆榛地，日落空城雉兔墟。\n明月捣衣闻洛杵，故人凭雁寄南书。\n旅歌辛苦空弹铗，谁念朝盘未食鱼。",
        "dynasty": "宋",
        "collection_info": null
    },
    {
        "title": "福昌杂咏五首  其二",
        "author": "张耒",
        "content": "东望川原拱别都，汉唐冠盖已丘墟。\n地横嵩少雄中夏，天险轘辕困万夫。\n宫殿荒凉兴废恨，山河惨淡战争余。\n登临不见淮南道，只有风尘满客裾。",
        "dynasty": "宋",
        "collection_info": null
    },
    {
        "title": "福昌杂咏五首  其三",
        "author": "张耒",
        "content": "乘云飞去不辞家，女几荒祠一径斜。\n溪入乱云鸣佩玦，树蟠苍石老龙蛇。\n夜寒玉镜悬清月，天碧霓衣曳彩霞。\n陵谷易迁尘骨老，衰颜更欲服丹砂。",
        "dynasty": "宋",
        "collection_info": null
    },
    {
        "title": "福昌杂咏五首  其四",
        "author": "张耒",
        "content": "天倚冈峦翠万重，倚楼搔首更书空。\n莓苔古屋荒秋雨，草木空山起夜风。\n汉帛北来邀塞雁，楚招南望忆江枫。\n尘埃流落悲生事，白髮年来拟见攻。",
        "dynasty": "宋",
        "collection_info": null
    },
    {
        "title": "福昌杂咏五首  其五",
        "author": "张耒",
        "content": "满目凄凉供客愁，断霞残照想沧洲。\n风云萧瑟三川夜，星斗纵横万壑秋。\n骑省衰迟空作赋，荆蛮留滞感登楼。\n迷魂不待巫阳些，自有骚词继远游。",
        "dynasty": "宋",
        "collection_info": null
    },
    {
        "title": "福昌",
        "author": "张耒",
        "content": "故苑芳华路已迷，连昌宫阙露沾衣。\n繁华冠盖当时事，战伐山河万古悲。\n野色苍凉新雨地，秋声萧瑟夕阳枝。\n尘埃未有东归计，天畔登临且赋诗。",
        "dynasty": "宋",
        "collection_info": null
    },
    {
        "title": "牛谷口",
        "author": "张耒",
        "content": "十万全师一战擒，谷盘苍硖路幽深。\n凄凉今古兴亡事，辽阔英雄割据心。\n涨洛暮连诸谷雨，秋云低抱半山阴。\n文皇功业今何处，磨灭荒碑蔓草侵。",
        "dynasty": "宋",
        "collection_info": null
    },
    {
        "title": "归马二首  其一",
        "author": "张耒",
        "content": "归马骎骎不受鞭，晚霞如画照晴川。\n萧疏黄叶孤舟岸，零落秋云断雁天。\n临水登山悲楚客，烹鸡酌酒爱诸仙。\n任从老逐霜毛至，莫遣愁来玉盏边。",
        "dynasty": "宋",
        "collection_info": null
    },
    {
        "title": "归马二首  其二",
        "author": "张耒",
        "content": "萧萧霜鬓独惊秋，病眼天边暮倚楼。\n已老冯唐犹不遇，思归庾信正多愁。\n溪通积雨流方壮，山入重云翠未休。\n一梦淮南经岁别，菊林还向洛阳浮。",
        "dynasty": "宋",
        "collection_info": null
    },
    {
        "title": "官舍岁暮感怀书事五首  其一",
        "author": "张耒",
        "content": "衙鼓冬冬送夕阳，经时无客上高堂。\n渊明柳老秋多雨，子敬毡寒夜有霜。\n山树叶稀晴摘果，斋炉灰暖晓焚香。\n经纶自有英雄在，閒散须教属漫郎。",
        "dynasty": "宋",
        "collection_info": null
    },
    {
        "title": "官舍岁暮感怀书事五首  其二",
        "author": "张耒",
        "content": "修竹高槐交映门，公居潇洒近山云。\n醉眠多似陶彭泽，官况贫于郑广文。\n秋菊捣尘供晓饵，寒松收子和香焚。\n经年门巷无车马，只有清风伴此君。",
        "dynasty": "宋",
        "collection_info": null
    },
    {
        "title": "官舍岁暮感怀书事五首  其三",
        "author": "张耒",
        "content": "霜菊娟娟尚有花，萧条厅树暮啼鸦。\n万竿修竹开侯府，十里青山隠相家。\n麋鹿并游谙野性，诗书相对是生涯。\n冷官自有贫中乐，敢向朱门肉食夸。",
        "dynasty": "宋",
        "collection_info": null
    },
    {
        "title": "官舍岁暮感怀书事五首  其四",
        "author": "张耒",
        "content": "北风吹雁去翩翩，流滞周南又一年。\n田为岁荒陶令秫，酒无人乞广文钱。\n香笼钵水清晨咒，坐暖蒲团后夜禅。\n更谢晴明好山色，数峰残雪在檐前。",
        "dynasty": "宋",
        "collection_info": null
    },
    {
        "title": "官舍岁暮感怀书事五首  其五",
        "author": "张耒",
        "content": "笔床茶竈素围屏，潇洒幽斋灯火明。\n木落风霜初十月，坐寒星斗欲三更。\n消磨永夜书盈案，分付閒愁酒满觥。\n干世愈疏身渐老，官閒何苦厌山城。",
        "dynasty": "宋",
        "collection_info": null
    },
    {
        "title": "望女几雪",
        "author": "张耒",
        "content": "万戟高攒女几晴，卷帘初见雪峥嵘。\n光迎晓日峰千迭，气入阴风夜五更。\n晴色北临秦甸白，寒威东抱洛阳清。\n坐看沟壑承余泽，付与春田次第耕。",
        "dynasty": "宋",
        "collection_info": null
    },
    {
        "title": "永济桥",
        "author": "张耒",
        "content": "墟庙无人弔毁垣，故桥遗址至今存。\n侵波野岸生新草，啮石老沙留旧痕。\n金殿有基藏兔穴，玉舆无路半樵村。\n甘棠古道轮蹄断，落日空山暮雨昏。",
        "dynasty": "宋",
        "collection_info": null
    },
    {
        "title": "雪晴野望",
        "author": "张耒",
        "content": "萧萧空谷隠山云，渡水人归何处村。\n樵径雪迷唐苑路，鸟声寒集汉祠门。\n公堂吏散惟修竹，近岭林疏见饮猿。\n客坐无毡君莫笑，陶潜亦有酒盈樽。",
        "dynasty": "宋",
        "collection_info": null
    },
    {
        "title": "福昌南望",
        "author": "张耒",
        "content": "朝市推迁不復还，暮云平野水潺潺。\n山川寂寞繁华后，都邑萧条鱼鸟閒。\n鹤柱千年无故老，仙棋一局换人间。\n兴亡今古知何极，莫向雍琴妄惨颜。",
        "dynasty": "宋",
        "collection_info": null
    },
    {
        "title": "戒醉",
        "author": "张耒",
        "content": "平生嗜酒爱离骚，痛饮须知属我曹。\n仕宦低回要斗粟，功名迂阔欲霜毛。\n直须减省樽罍费，莫厌沉迷簿领劳。\n醉吐相茵君勿恃，邴公遗事久寥寥。",
        "dynasty": "宋",
        "collection_info": null
    },
    {
        "title": "醉宿慈氏院晨起",
        "author": "张耒",
        "content": "痛饮淋漓半夜醒，披衣坐待晓窗明。\n风松一夕清无限，垆火三更暖有情。\n孤阁鸣钟天黯惨，寒山戴雪晚峥嵘。\n年来渐向深杯怯，强学刘伶欲解酲。",
        "dynasty": "宋",
        "collection_info": null
    },
    {
        "title": "梅花",
        "author": "张耒",
        "content": "北风万木正苍苍，独占新春第一芳。\n调鼎自期终有实，论花天下更无香。\n月娥服御无非素，玉女精神不尚粧。\n洛岸苦寒相见晚，晓来魂梦到江乡。",
        "dynasty": "宋",
        "collection_info": null
    },
    {
        "title": "送丁宣德赴邕州佥判",
        "author": "张耒",
        "content": "邕南亭障久消兵，莫厌扁舟万里行。\n岭外山川从古秀，幕中谈笑属时平。\n天连涨海鹏飞近，风卷孤城飓母生。\n勿为跕鸢思款段，古来男子重功名。",
        "dynasty": "宋",
        "collection_info": null
    },
    {
        "title": "同陈器之题迎福院轩",
        "author": "张耒",
        "content": "东风吹面酒楹樽，腊后一番梅柳新。\n残雪作寒山向晚，横烟不动野浮春。\n地留京洛豪华气，川带秦韩战伐尘。\n今古悠悠君莫问，祇应沉醉是天真。",
        "dynasty": "宋",
        "collection_info": null
    },
    {
        "title": "春阴二首  其一",
        "author": "张耒",
        "content": "漠漠重云向晚低，腊寒新去有余威。\n风捎檐滴难开幌，润引炉香易着衣。\n把酒自倾金错落，探春谁污锦障泥。\n山城冷落无歌舞，只有芳醪取次携。",
        "dynasty": "宋",
        "collection_info": null
    },
    {
        "title": "春阴二首  其二",
        "author": "张耒",
        "content": "溪树昏昏锁暮云，晚山愁黛对含颦。\n不甘小雪犹妨暖，长恨閒阴每占春。\n宝带金貂侯第客，钿车珂马帝京尘。\n王城自古繁华地，回首高歌怅望频。",
        "dynasty": "宋",
        "collection_info": null
    },
    {
        "title": "寒食赠游客",
        "author": "张耒",
        "content": "阴阴画幕映雕栏，一缕微香宝篆残。\n寒食园林三月近，落花风雨五更寒。\n筝调宝柱弦初稳，酒满金壶饮未干。\n明日踏青郊外去，绿杨门巷繫雕鞍。",
        "dynasty": "宋",
        "collection_info": null
    },
    {
        "title": "登谷州故城",
        "author": "张耒",
        "content": "控扼兵屯事已辽，倾敧遗堞隠蓬蒿。\n春芜满野牛羊散，秋稼连云雉兔骄。\n苔卧断碑昏故刻，雨飘残枿带余烧。\n人间兴废知何极，莫谓荆榛便寂寥。",
        "dynasty": "宋",
        "collection_info": null
    },
    {
        "title": "东池",
        "author": "张耒",
        "content": "东池暮春风景妍，汩汩浅渠鸣细泉。\n菖蒲遶堤青似剑，荷叶出水大如钱。\n蔷薇着花方未已，杨柳飞絮任飘然。\n邻翁芍药正足雨，预计开时须醉眠。",
        "dynasty": "宋",
        "collection_info": null
    },
    {
        "title": "暮春赠陈器之",
        "author": "张耒",
        "content": "牡丹开过解秋韆，鹎鵊鸣时三月天。\n尽日好风吹絮雪，一池春水泛莲钱。\n溪边蒲笋供朝饭，堂上图书伴昼眠。\n端坐穷城何所得，只收风月入新篇。",
        "dynasty": "宋",
        "collection_info": null
    },
    {
        "title": "离光山驿",
        "author": "张耒",
        "content": "邮亭结束问残更，斜月西南鸡未鸣。\n草草劳人常少睡，绵绵远道苦无情。\n田家稔熟人情好，野路雨余秋气清。\n老得一州藏拙去，鹓鸾台阁尽豪英。",
        "dynasty": "宋",
        "collection_info": null
    },
    {
        "title": "内生日",
        "author": "张耒",
        "content": "从我奔驰走四方，清贫殊不厌糟糠。\n黔娄环堵贫常醉，寿母高堂老亦康。\n夷险百为吾有命，穷通一意子真刚。\n今年生日心无事，好为儿孙举寿觞。",
        "dynasty": "宋",
        "collection_info": null
    },
    {
        "title": "次韵张公远二首  其一",
        "author": "张耒",
        "content": "襄王坐上微词客，子建车前步水妃。\n瞥过低鬟流盼处，争先含笑独来时。\n东边日下终无雨，阙上书时合有碑。\n肠断吴王烟水国，扁舟何日逐鸱夷。",
        "dynasty": "宋",
        "collection_info": null
    },
    {
        "title": "次韵张公远二首  其二",
        "author": "张耒",
        "content": "平淡春云捧额浮，秋光剑戟近人流。\n无肠可断方为憾，有药能治不是愁。\n可待挑琴知有术，未传驱豆更无谋。\n遥知添得春窗梦，尤在樽前烛下羞。",
        "dynasty": "宋",
        "collection_info": null
    },
    {
        "title": "和陈器之谢王渑池牡丹",
        "author": "张耒",
        "content": "十首新诗换牡丹，故邀春色入深山。\n御袍黄粉天然薄，醉脸胭脂分外殷。\n开晚东君留意厚，落迟晴昼伴春閒。\n狂来满插乌纱帽，未拟尊前感鬓斑。",
        "dynasty": "宋",
        "collection_info": null
    },
    {
        "title": "和闻莺",
        "author": "张耒",
        "content": "冉冉东风万柳丝，啼莺常自与春期。\n妆残玉枕朝醒后，绣倦纱窗昼梦时。\n文羽自奇非谷隠，好音应合有人知。\n风流潘令多才思，为尔春来几首诗。",
        "dynasty": "宋",
        "collection_info": null
    },
    {
        "title": "同器之游大宋陂值雨",
        "author": "张耒",
        "content": "微云护日晓阴阴，春去余芳尚可寻。\n诗倚醉豪连卷写，酒逢勍敌百分斟。\n山光左右双屏画，雨脚峥嵘万羽林。\n沙路晚晴归马疾，一梳新月上烟岑。",
        "dynasty": "宋",
        "collection_info": null
    },
    {
        "title": "和陈器之苦雨",
        "author": "张耒",
        "content": "急雨凄风未肯归，三川烟树远凄迷。\n泻山涨潦千霆怒，到地重云万幕低。\n扰扰泥涂同野鹜，萧萧昏晓听邻鸡。\n为君一借扶摇便，静扫平郊散马蹄。",
        "dynasty": "宋",
        "collection_info": null
    },
    {
        "title": "依韵和晁十七见招之什",
        "author": "张耒",
        "content": "断送春光酒万壶，敢辞羸马为君驱。\n桑田日暖鸠呼妇，杨柳叶深莺哺雏。\n诗冷有情寻水石，年丰无盗起萑蒲。\n河阳潘令风骚客，醉倒樽前许我无。",
        "dynasty": "宋",
        "collection_info": null
    },
    {
        "title": "鹿仙山",
        "author": "张耒",
        "content": "溪清山秀隠神仙，乘鹿真人去几年。\n天地壶中无客到，方书肘后有谁传。\n秦皇采药迷蓬岛，汉武烧金得紫烟。\n真境寥寥在何处，未容尘世妄攀缘。",
        "dynasty": "宋",
        "collection_info": null
    },
    {
        "title": "寄晁应之二首  其一",
        "author": "张耒",
        "content": "强读诗书叹白头，一官飘泊寄东周。\n匏瓜有繫身难去，人足无音境更幽。\n晚接贤豪宽病思，老将文字写离忧。\n相思一夕亲谈笑，梦断云山相对愁。",
        "dynasty": "宋",
        "collection_info": null
    },
    {
        "title": "寄晁应之二首  其二",
        "author": "张耒",
        "content": "瑜珥瑶环豁眼明，碧梧翠竹照人清。\n同车汲黯今难忮，挟弹潘郎旧有名。\n自是风流袭家世，行看谈笑取公卿。\n尘埃落魄谁如我，一事无成白髮生。",
        "dynasty": "宋",
        "collection_info": null
    },
    {
        "title": "乔木",
        "author": "张耒",
        "content": "舍北参天乔木长，依凭清荫护高堂。\n鸟啼杳杳重阴合，风到翩翩翠叶凉。\n已许孤高凌夏日，不妨坚老要秋霜。\n投身麋鹿无人地，非尔烦忧未易忘。",
        "dynasty": "宋",
        "collection_info": null
    },
    {
        "title": "竹堂",
        "author": "张耒",
        "content": "谁道清贫守冷官，遶家十万翠琅玕。\n直应流水深相与，不待清风已自寒。\n学得凤鸣真自许，化成龙去不终蟠。\n知君何世无来者，可是王郎独与欢。",
        "dynasty": "宋",
        "collection_info": null
    },
    {
        "title": "夏日二首  其一",
        "author": "张耒",
        "content": "诗书老去信无功，偷得閒官许养慵。\n山影当庭初转日，水声穿竹自来风。\n晚催萱蕊昏还敛，日射榴房午更红。\n览物赋诗成底事，萧萧双鬓欲衰翁。",
        "dynasty": "宋",
        "collection_info": null
    },
    {
        "title": "夏日二首  其二",
        "author": "张耒",
        "content": "重云卷雨过山来，遍洒中田到晓迴。\n错落晴山移斗极，阴森暗峡宿风雷。\n佳人夜夜齐纨恨，骚客年年鹎鵊哀。\n欲见清秋近消息，月明白露湿苍苔。",
        "dynasty": "宋",
        "collection_info": null
    },
    {
        "title": "至日有感二首  其一",
        "author": "张耒",
        "content": "两逢至日惊身老，远寄周南览物悲。\n佳节风烟长惨惨，他乡人物自熙熙。\n荆榛崤渑秦关破，草树芳华隋苑隳。\n怅望高歌一回首，兹辰尊酒莫相违。",
        "dynasty": "宋",
        "collection_info": null
    },
    {
        "title": "至日有感二首  其二",
        "author": "张耒",
        "content": "一卧孤村两见冬，独搔华髮思无穷。\n荒山极目漫汗雪，老树当庭昼夜风。\n佳节妻儿具樽酒，茅斋斟酌慰愁翁。\n未央晓贺瞻天冕，正在炉烟缥缈中。",
        "dynasty": "宋",
        "collection_info": null
    },
    {
        "title": "岁暮福昌怀古四首 谷州故城",
        "author": "张耒",
        "content": "原北荒城旧谷州，文皇功业莽悠悠。\n天戈挥去开东夏，金甲归来献二囚。\n想像英姿辉日月，苍茫故国委林丘。\n山川惨惨空回首，落日悲风蔓草秋。",
        "dynasty": "宋",
        "collection_info": null
    },
    {
        "title": "岁暮福昌怀古四首 张子房",
        "author": "张耒",
        "content": "谋臣何处不知名，谁与留侯敢抗衡。\n筹下兴亡分楚汉，幄中谈笑走韩彭。\n惧诛老将争枭首，高卧成功更养生。\n戡乱直须希世哲，乘时儿女漫纵横。",
        "dynasty": "宋",
        "collection_info": null
    },
    {
        "title": "岁暮福昌怀古四首 李贺宅",
        "author": "张耒",
        "content": "少年词笔动时人，末俗文章久失真。\n独爱诗篇超物象，祇应山水与精神。\n清溪水拱荒凉宅，幽谷花开寂寞春。\n天上玉楼终恍惚，人间遗事已埃尘。",
        "dynasty": "宋",
        "collection_info": null
    },
    {
        "title": "岁暮福昌怀古四首 连昌宫",
        "author": "张耒",
        "content": "欲问兴亡已惨颜，桑田沧海变人间。\n无情野水青春在，不动南山白日閒。\n伐木清溪寒剥啄，鸣禽高柳晓缗蛮。\n蛾眉皓齿终黄土，谁道仙宫有使还。",
        "dynasty": "宋",
        "collection_info": null
    },
    {
        "title": "以病在告寄杨器之",
        "author": "张耒",
        "content": "饮冷寒中不自知，故应病骨易尪羸。\n老人素懒何妨病，太守兼容得自私。\n雨汗欺风元自湿，火云挟日故行迟。\n江楼清绝真孤负，正是斋居禁酒时。",
        "dynasty": "宋",
        "collection_info": null
    },
    {
        "title": "予元丰戊午岁自楚至宋由柘城至福昌年二十有五后十年当元佑二年再过宋都追感存殁怅然有怀",
        "author": "张耒",
        "content": "宋玉台前官树林，十年孤客独沾襟。\n白头青鬓隔存殁，落日断霞无古今。\n暮云梁苑雁鹜暗，久泛吴船江海深。\n阅世悲欢嗟老眼，呼儿取酒十分斟。",
        "dynasty": "宋",
        "collection_info": null
    },
    {
        "title": "宿马庄寺",
        "author": "张耒",
        "content": "衝泥我马僵欲仆，空村落日不逢人。\n开门野寺凈如扫，迎客老僧閒更真。\n佛案青黄园果细，斋厨汲洗野蔬频。\n年来到处无余念，静对同龛金色身。",
        "dynasty": "宋",
        "collection_info": null
    },
    {
        "title": "永城道中",
        "author": "张耒",
        "content": "东行十日何所有，衰草白茅梁宋陂。\n大风官树吹半折，欲雨野云垂不飞。\n十年所遇半陈迹，千里独愁怀所思。\n他日江湖片帆去，白头青镜久相期。",
        "dynasty": "宋",
        "collection_info": null
    },
    {
        "title": "赠柘城簿王微之",
        "author": "张耒",
        "content": "青衫得禄苦不足，白髮生头颇有余。\n赋就相如犹涤器，诗成贾岛独骑馿。\n先生五斗不挂眼，漫郎一官聊读书。\n自古好贤惭好色，何人朝夕驾于株。",
        "dynasty": "宋",
        "collection_info": null
    },
    {
        "title": "夜泊泗上阻风雨",
        "author": "张耒",
        "content": "雨昏古岸断人迹，天黑孤城闭水关。\n灯火樽前初拥膝，风云淮上欲移山。\n避人鱼鸟那足怪，吹浪蛟龙不自閒。\n便使乘桴亦何事，沧波岁晚合知还。",
        "dynasty": "宋",
        "collection_info": null
    },
    {
        "title": "喜七兄疾愈二首  其一",
        "author": "张耒",
        "content": "凈名居士本非病，五禽先生能养身。\n家人但讶少林观，乡里不知颜子贫。\n身内固知精是药，人间惟有道通神。\n喜闻渐离乌皮几，花气晴来欲逼人。",
        "dynasty": "宋",
        "collection_info": null
    },
    {
        "title": "喜七兄疾愈二首  其二",
        "author": "张耒",
        "content": "南邻隠士龙虎鼎，东寺比丘坚密身。\n欲知十室有信处，顾此两贤非世人。\n战胜天魔初起定，宝成丹竈不妨贫。\n何时共此閒居士，紫领长衫乐社神。",
        "dynasty": "宋",
        "collection_info": null
    },
    {
        "title": "送曹子方赴福建运判",
        "author": "张耒",
        "content": "平生邺下曹公子，家世风流合有文。\n横槊尚传瞒相国，紫髯不是画将军。\n诏书宽大民何怨，刺史威严吏合勤。\n好作楚词更下俚，云中一降武夷君。",
        "dynasty": "宋",
        "collection_info": null
    },
    {
        "title": "次韵盛居中夜饮",
        "author": "张耒",
        "content": "吴衣厌拂洛阳尘，梦寐一樽淮海滨。\n每愿脱巾常漉酒，况逢投辖苦留宾。\n苍龙挂斗寒垂夜，翡翠浮花暖作春。\n上界高真足官府，追随却属散仙人。",
        "dynasty": "宋",
        "collection_info": null
    },
    {
        "title": "送麻田吴子野还山",
        "author": "张耒",
        "content": "麻田老仙身驭风，万里一息如飞蓬。\n行穷山川出天外，阅尽世界归壶中。\n经过卖药勾漏客，乡里高年南极翁。\n我亦有心游八极，从公一借葛陂龙。",
        "dynasty": "宋",
        "collection_info": null
    },
    {
        "title": "和无咎二首  其一",
        "author": "张耒",
        "content": "年芳经雨能几许，客愁得暖不肯融。\n眼看乳燕行已哺，手种小桃随分红。\n世情付睡莫泾渭，物态逢春无异同。\n清时頼是未禁酒，须惜红紫转头空。",
        "dynasty": "宋",
        "collection_info": null
    },
    {
        "title": "和无咎二首  其二",
        "author": "张耒",
        "content": "爱酒苦无阿堵物，寻春奈有主人家。\n未容黄蜂酿成蜜，已怕恶雨不容花。\n云间明月无可揽，海中蟠桃良未涯。\n浮名误人不得脱，黑髮减来那得加。",
        "dynasty": "宋",
        "collection_info": null
    },
    {
        "title": "和门下相公从驾幸学",
        "author": "张耒",
        "content": "继圣文明举旧章，儒宫传跸驻胶庠。\n地疑阙里弦歌宅，经奏周书隶古行。\n遣子东夷思入学，受成西旅伫来王。\n鲁侯在泮犹歌诵，盛事须刊孔子堂。",
        "dynasty": "宋",
        "collection_info": null
    },
    {
        "title": "效白体二首  其一",
        "author": "张耒",
        "content": "功名富贵付悠悠，高卧山城又过秋。\n燕坐香灯为静侣，閒行麋鹿是同游。\n青黄草木新霜过，潇洒溪山夜雨收。\n回首十年梁苑客，枉教白却少年头。",
        "dynasty": "宋",
        "collection_info": null
    },
    {
        "title": "效白体二首  其二",
        "author": "张耒",
        "content": "州贫须惜尊罍费，俗陋兼无妓乐名。\n幸有蒲团供燕坐，不妨藜杖助閒行。\n看炊香稻供斋饭，自采寒蔬试野羹。\n身外无营内无事，近来心气尽和平。",
        "dynasty": "宋",
        "collection_info": null
    },
    {
        "title": "效白体赠杨补之",
        "author": "张耒",
        "content": "青衫居士断荤血，一榻萧然如在山。\n堂下黄花惊岁晚，尊中绿酒觉官閒。\n胸中已了一事大，镜裏莫惊两鬓斑。\n我亦久怀伊洛兴，烦君先为卜禅关。",
        "dynasty": "宋",
        "collection_info": null
    },
    {
        "title": "双槐晚秀三月一日初见新叶",
        "author": "张耒",
        "content": "东皇无处着繁华，亦復分张到我家。\n他日老苍悲败枿，今晨嫩绿出新芽。\n秃翁承弁纤纤髮，村妇萦鬟草草花。\n桃李蹊中人绝迹，绿阴门巷正藏鸦。",
        "dynasty": "宋",
        "collection_info": null
    },
    {
        "title": "休日不出闻西池游人之盛",
        "author": "张耒",
        "content": "三日春风尘涨天，沟泥愁污破鞍鞯。\n扫门静闭无来客，隠几深居学坐禅。\n薄雨掠尘时点点，细蟾窥夜独娟娟。\n都人解与残春竞，半在西池听管弦。",
        "dynasty": "宋",
        "collection_info": null
    },
    {
        "title": "送李公辅赴宰宣城",
        "author": "张耒",
        "content": "与君骑竹即同游，抱子相看髮已秋。\n莫惜往来勤马足，未须容易转船头。\n君方搜句窗间岫，我已悬情天际舟。\n抱椠石渠无所欲，劳君时致管城侯。",
        "dynasty": "宋",
        "collection_info": null
    },
    {
        "title": "休日不出",
        "author": "张耒",
        "content": "久厌衣冠尘土浸，赐休何苦马骎骎。\n穷冬积雪春不雨，昨日残红今绿阴。\n却扫不知门外事，安禅深得静中心。\n读书陶令非求解，禁酒扬雄不待箴。",
        "dynasty": "宋",
        "collection_info": null
    },
    {
        "title": "次韵王敏仲至西池会饮",
        "author": "张耒",
        "content": "圣朝无復用舟师，戏遣艨艟插戟枝。\n沸浪有声黄帽动，春风无力彩旗垂。\n不胜杯酌宁辞醉，传语风光共此嬉。\n远比永和真继轨，临摹茧纸看他时。",
        "dynasty": "宋",
        "collection_info": null
    },
    {
        "title": "次韵王敏仲池上",
        "author": "张耒",
        "content": "春晚余芳尚可寻，晴雷沙岸走车音。\n苑分广乐和声度，池受晴天倒影深。\n席上宫花辉御醴，坐中琼树间瑶林。\n归人自畏严城鼓，却望桥西日未沉。",
        "dynasty": "宋",
        "collection_info": null
    },
    {
        "title": "题外甥杨克一诗篇末",
        "author": "张耒",
        "content": "十年不復上天津，閒却西都几度春。\n里巷梦中迷向背，山河句裏见精神。\n艺成斧凿真须弃，学富篇章自不贫。\n莫倚咏儿兼赠妇，须知渐与老为邻。",
        "dynasty": "宋",
        "collection_info": null
    },
    {
        "title": "题李方叔文卷末",
        "author": "张耒",
        "content": "他日东坡誉子文，澜翻健笔欲凌云。\n决科正尔真余事，射策如何但报闻。\n诡御获禽虽可鄙，挽弓射叶亦徒勤。\n莫辞更拟相如作，寂寞思玄未放君。",
        "dynasty": "宋",
        "collection_info": null
    },
    {
        "title": "刘景文许惠毡裘未至督之",
        "author": "张耒",
        "content": "塞上寒羊剪毡毛，软于春絮腻于膏。\n虀盐倦客愁无褐，诗礼将军许赠袍。\n雅服何妨冠苏帽，瘦腰兼称束郿绦。\n想公封寄应多憾，不挂长身衬佩刀。",
        "dynasty": "宋",
        "collection_info": null
    },
    {
        "title": "耒尝病痹亲友以酒为戒作小诗戏答",
        "author": "张耒",
        "content": "离骚仅得比痛饮，旨酒何曾废善言。\n因病细斟尤有味，无人独酌亦成欢。\n何须巾漉醅浮螘，不待杯邀月入樽。\n但看井眉瓶作土，鸱夷仍自稳随轩。",
        "dynasty": "宋",
        "collection_info": null
    },
    {
        "title": "和吕与叔秘书省观兰",
        "author": "张耒",
        "content": "千里猗猗谁取将，忽惊颜色照文房。\n每怜坠露时施泽，更许光风为泛香。\n独秀已先梁苑草，託根宁復楚天霜。\n坐令黄菊羞粗俗，只合萧条篱下芳。",
        "dynasty": "宋",
        "collection_info": null
    },
    {
        "title": "次韵秦七寄道潜",
        "author": "张耒",
        "content": "衰疲久厌五更朝，每愧冥鸿在泬寥。\n顾我尘冠雕旧鬓，爱君山桂长新条。\n文词画虎工逾拙，世味春冰老益消。\n只欲归依香火社，高堂时听法音潮。",
        "dynasty": "宋",
        "collection_info": null
    },
    {
        "title": "和宋二上元迎驾",
        "author": "张耒",
        "content": "拜揖清光咫尺间，雕舆欲动更移班。\n蓬莱不动鰲头稳，阊阖未开天上閒。\n老去一官羞简策，春来归梦满淮山。\n自惭衰病独随俗，醉逐游人月下还。",
        "dynasty": "宋",
        "collection_info": null
    },
    {
        "title": "和张提举",
        "author": "张耒",
        "content": "刺举威寒江国东，自惭多病幸优容。\n喜来丈室谈何妙，往拜高轩愿莫从。\n宛水春生初绉縠，钟山雪尽见蟠龙。\n新年强起寻芳物，零落宫梅白一重。",
        "dynasty": "宋",
        "collection_info": null
    },
    {
        "title": "书壁",
        "author": "张耒",
        "content": "晴窗浴罢试春衣，芳草江南三月时。\n阴合园林禽语乐，风和庭院絮飞迟。\n漫郎官事只画诺，骚客生涯惟赋诗。\n极目江天已多恨，何须木落长年悲。",
        "dynasty": "宋",
        "collection_info": null
    },
    {
        "title": "和上维道祈雨有应",
        "author": "张耒",
        "content": "江乡长夏亢阳骄，太息秋原稻穗焦。\n暑气暮收秦地火，雨声秋响浙江潮。\n夜斋凉送檐间滴，晓枕清闻竹上飘。\n椒醑礼神惭德薄，圣朝当宁四时调。",
        "dynasty": "宋",
        "collection_info": null
    },
    {
        "title": "早秋感怀",
        "author": "张耒",
        "content": "一行为吏百事废，幸此村州终日閒。\n莫疑虎兕率旷野，正见虎豹守天关。\n栊帘昼静燕已去，陂泽风高雁欲还。\n老见功名真戏事，恼人何苦鬓毛斑。",
        "dynasty": "宋",
        "collection_info": null
    },
    {
        "title": "木芙蓉菊花盛开",
        "author": "张耒",
        "content": "空山岑寂何所有，晚菊芙蓉相对幽。\n伴我悠悠过閒日，怜渠灼灼媚穷秋。\n清香但欲持供佛，醉舞何妨插满头。\n此生萍梗难前料，知復明年相见不。",
        "dynasty": "宋",
        "collection_info": null
    },
    {
        "title": "正月八日坐局沽酒",
        "author": "张耒",
        "content": "为问里闾何蹀躞，上元楚俗习张灯。\n新春此时最佳处，独我坐曹如定僧。\n霜林梦泽苍茫野，烟草江边寂寞城。\n小饮未能来唤藁，双眸终日冷如冰。",
        "dynasty": "宋",
        "collection_info": null
    },
    {
        "title": "神宗皇帝挽词三首  其一",
        "author": "张耒",
        "content": "独化陶钧运圣谟，八方寥廓入雄图。\n将军已勒边山颂，博士初修玉检书。\n西望忽惊新石阙，东来不是旧金舆。\n编年谁秉丹青笔，流落周南一腐儒。",
        "dynasty": "宋",
        "collection_info": null
    },
    {
        "title": "神宗皇帝挽词三首  其二",
        "author": "张耒",
        "content": "三百年成玉鼎丹，缟帷惊变紫宸班。\n遗弓有泪哀何及，嘶马无踪去不还。\n霜露无情金阙暗，山川常在石麟閒。\n青衫曾赐当年桂，欲附龙髯不可攀。",
        "dynasty": "宋",
        "collection_info": null
    },
    {
        "title": "神宗皇帝挽词三首  其三",
        "author": "张耒",
        "content": "风霆武略走夷蛮，云汉文章着不刊。\n万世基扃传夏启，百年威德畏轩辕。\n月游渭水仪空在，舞罢西陵泪未干。\n肠断反虞歌彻后，满山松栢夜霜寒。",
        "dynasty": "宋",
        "collection_info": null
    },
    {
        "title": "太皇太后挽词",
        "author": "张耒",
        "content": "坐安民物由修己，默合神明为至公。\n他日已占怀月梦，后来方信补天功。\n四时化育坤无事，六合清明日正中。\n九载忧勤已陈迹，空留双阙对青嵩。",
        "dynasty": "宋",
        "collection_info": null
    },
    {
        "title": "范忠宣挽歌二首  其一",
        "author": "张耒",
        "content": "晚生长恨老成空，犹及风流正始中。\n经国谋猷号名相，传家正直似先公。\n回天巨力章犹在，拯溺深言老更忠。\n谁念人心弔邦国，新阡客泣白杨风。",
        "dynasty": "宋",
        "collection_info": null
    },
    {
        "title": "范忠宣挽歌二首  其二",
        "author": "张耒",
        "content": "潇湘卧病弔纍沉，赐诏君王用意深。\n多士方怀宣父日，苍生竟失傅岩霖。\n毡裘他日瞻吾父，丹扆何人附旧箴。\n白首门生恩未报，悲词空想薤歌音。",
        "dynasty": "宋",
        "collection_info": null
    },
    {
        "title": "黄几道哀挽",
        "author": "张耒",
        "content": "风流正始久无声，颇復因公到后生。\n千里族人分俸禄，百年乡党守题评。\n青云脱屣乌台峻，白首含香画省清。\n但得将军桃李在，宁须公相写铭旌。",
        "dynasty": "宋",
        "collection_info": null
    },
    {
        "title": "邓慎思学士挽词",
        "author": "张耒",
        "content": "青衫献赋逢知己，白首耽书还误身。\n名着道山传故事，政行两郡泣遗民。\n文成典午羣疑泮，诗和少陵佳句新。\n叹息苦身成底事，湖坟宿草已愁人。",
        "dynasty": "宋",
        "collection_info": null
    },
    {
        "title": "潘处士挽诗",
        "author": "张耒",
        "content": "异时轻士老才良，况復程能翰墨场。\n酒裏浮沈真得计，生涯落魄定何亡。\n德尊故社江山永，文付诸孙虎豹章。\n环堵如今空五柳，萧然风物似紫桑。",
        "dynasty": "宋",
        "collection_info": null
    },
    {
        "title": "挽李少卿",
        "author": "张耒",
        "content": "几年林下远埃尘，儒雅风流谁与邻。\n笔尾病来犹壮健，诗情老去更清新。\n幽斋昔日琴书换，新冢东风草木春。\n怀想只疑高兴在，一吟遗句泪沾巾。",
        "dynasty": "宋",
        "collection_info": null
    },
    {
        "title": "上文潞公生日",
        "author": "张耒",
        "content": "盛德元勋绝等伦，麟符虎节冠宗臣。\n灵椿上古身千载，一柱明堂力万钧。\n伐叛豹韬威尚凛，刊名金鼎铸来新。\n风谣四海占贤相，笑咏山川是主人。\n万里山河供气概，九秋鵰鹗入精神。\n光华稷契无穷誉，强健乔松不老身。\n坐锁熊罴瞻绣衮，燕居松鹤伴纶巾。\n只应便是神仙事，方丈蓬莱却未真。",
        "dynasty": "宋",
        "collection_info": null
    },
    {
        "title": "至日有感",
        "author": "张耒",
        "content": "前年至日在何处，寒事萧萧客许昌。\n乞火夜温行客酒，披裘晓冒五更霜。\n暮投阳翟荒凉驿，正见人家灯火光。\n饥马卧嘶毛瑟缩，羸童晓对色苍茫。\n二年旅宦孤村僻，东望归心洛水长。\n佳节几逢长索寞，我生何事苦凄凉。\n更无宾客青山满，只有风霜老树苍。\n昭代宁须厌留滞，冯公白首任为郎。",
        "dynasty": "宋",
        "collection_info": null
    },
    {
        "title": "清明卧病有感二首  其一",
        "author": "张耒",
        "content": "支离卧病逢佳节，漂泊西游寄洛城。\n重帽畏风惟益睡，青筇扶步不禁行。\n红飘残萼知风急，绿满新枝听鸟声。\n不见贾生遗宅处，空传金谷旧园名。\n悲歌身世惊将老，怅望古今空復情。\n笑看家人竞时节，争持新火照清明。",
        "dynasty": "宋",
        "collection_info": null
    },
    {
        "title": "清明卧病有感二首  其二",
        "author": "张耒",
        "content": "飘萍着处即为家，伏枕悠悠对物华。\n处处秋韆竞男女，年年寒食乱风花。\n药囊亲坐劳频检，酒瓮生尘亦可嗟。\n未老会寻吴市卒，苦贫须种邵平瓜。\n云烟南望羣山会，水树东浮去路斜。\n行止此身应有命，不须辛苦问生涯。",
        "dynasty": "宋",
        "collection_info": null
    },
    {
        "title": "江上二首  其一",
        "author": "张耒",
        "content": "相别亦何事，相逢尽偶然。\n愁肠贯綵笔，离梦绕朱弦。",
        "dynasty": "宋",
        "collection_info": null
    },
    {
        "title": "江上二首  其二",
        "author": "张耒",
        "content": "纷纷浑是梦，黯黯只消魂。\n江上浪无限，舟中酒一樽。",
        "dynasty": "宋",
        "collection_info": null
    },
    {
        "title": "暇日六咏 双白鸭",
        "author": "张耒",
        "content": "已断鹰隼猜，仍叨主人惠。\n皎洁静天姿，双栖莫相忌。",
        "dynasty": "宋",
        "collection_info": null
    },
    {
        "title": "暇日六咏 蛙",
        "author": "张耒",
        "content": "越国未亡吴，曾动君王意。\n句践自有心，凭车汝无恃。",
        "dynasty": "宋",
        "collection_info": null
    },
    {
        "title": "暇日六咏 百舌",
        "author": "张耒",
        "content": "晓语月斜树，昼啼春霁天。\n胸中自有激，不是故多言。",
        "dynasty": "宋",
        "collection_info": null
    },
    {
        "title": "暇日六咏 柳絮",
        "author": "张耒",
        "content": "零乱委空风，悠扬点芳草。\n却为身最轻，华堂等閒到。",
        "dynasty": "宋",
        "collection_info": null
    },
    {
        "title": "暇日六咏 龟",
        "author": "张耒",
        "content": "映日漾清渊，沿沙暴玄甲。\n爱尔千岁姿，藏身一莲叶。",
        "dynasty": "宋",
        "collection_info": null
    },
    {
        "title": "暇日六咏 槐庭",
        "author": "张耒",
        "content": "清阴满我庭，苍苍六槐老。\n野性苦避人，青苔不须扫。",
        "dynasty": "宋",
        "collection_info": null
    },
    {
        "title": "春日书事",
        "author": "张耒",
        "content": "禅宫门寂寂，庭草无行迹。\n东风自扫阶，疑是开帘客。",
        "dynasty": "宋",
        "collection_info": null
    },
    {
        "title": "鹿邑道中",
        "author": "张耒",
        "content": "去岁秋时去，今年秋又来。\n浮名何所得，岁月苦相催。",
        "dynasty": "宋",
        "collection_info": null
    },
    {
        "title": "予元佑六年六月罢着作佐郎除秘书丞是岁仲冬復除着作郎兼史院检讨復至旧局题屏",
        "author": "张耒",
        "content": "庭树应如我，相逢益老苍。\n别来秋苦雨，但觉瓦松长。",
        "dynasty": "宋",
        "collection_info": null
    },
    {
        "title": "绝句",
        "author": "张耒",
        "content": "雨麦浑漫壠，风梅已退粧。\n高鸿望燕塞，飞疾不成行。",
        "dynasty": "宋",
        "collection_info": null
    },
    {
        "title": "昼卧口占二首  其一",
        "author": "张耒",
        "content": "人事日益远，秋居何飒然。\n苔随墙半雨，叶放树中天。",
        "dynasty": "宋",
        "collection_info": null
    },
    {
        "title": "昼卧口占二首  其二",
        "author": "张耒",
        "content": "扰扰终何得，萧萧亦自如。\n将求解牛道，要解斲轮书。",
        "dynasty": "宋",
        "collection_info": null
    },
    {
        "title": "发金陵折柳亭二首  其一",
        "author": "张耒",
        "content": "匆匆十日事，回首亦凄凉。\n何处无芳草，行人休断肠。",
        "dynasty": "宋",
        "collection_info": null
    },
    {
        "title": "发金陵折柳亭二首  其二",
        "author": "张耒",
        "content": "瞿昙昔教我，林下一宵行。\n何事春江上，依依作俗情。",
        "dynasty": "宋",
        "collection_info": null
    },
    {
        "title": "昔苏先生游庐山诗云平日怀真赏神游杳霭间如今不是梦真个有庐山辄继一首",
        "author": "张耒",
        "content": "人生孰非梦，梦裏见庐山。\n若了元无梦，何曾有往还。",
        "dynasty": "宋",
        "collection_info": null
    },
    {
        "title": "苏先生诗云芒鞋青竹杖自挂百钱游何事春山裏人人识故侯辄继其后",
        "author": "张耒",
        "content": "斋心礼仙圣，不是爱山游。\n山中笑何等，白髮故诸侯。",
        "dynasty": "宋",
        "collection_info": null
    },
    {
        "title": "登山望海四首  其一",
        "author": "张耒",
        "content": "江阔风烟易晚，山高草木先秋。\n独倚阑干尽日，此身与世悠悠。",
        "dynasty": "宋",
        "collection_info": null
    },
    {
        "title": "登山望海四首  其二",
        "author": "张耒",
        "content": "仕宦此身漫尔，功名已老茫然。\n山鸟不须惊客，相亲此復穷年。",
        "dynasty": "宋",
        "collection_info": null
    },
    {
        "title": "登山望海四首  其三",
        "author": "张耒",
        "content": "西望扬州何处，云中双塔巑岏。\n山外云涛断日，夕阳应近长安。",
        "dynasty": "宋",
        "collection_info": null
    },
    {
        "title": "登山望海四首  其四",
        "author": "张耒",
        "content": "鸟去苍烟古木，人归绿野孤舟。\n信美虽非吾土，消忧且復登楼。",
        "dynasty": "宋",
        "collection_info": null
    },
    {
        "title": "书寺中所见四首  其一",
        "author": "张耒",
        "content": "江市樵苏早散，山家灯火常昏。\n纱帽搘筇独立，龛中佛像无言。",
        "dynasty": "宋",
        "collection_info": null
    },
    {
        "title": "书寺中所见四首  其二",
        "author": "张耒",
        "content": "日出邻僧乞食，钟鸣老叟关门。\n谁见春宵浄境，娟娟霁月当轩。",
        "dynasty": "宋",
        "collection_info": null
    },
    {
        "title": "书寺中所见四首  其三",
        "author": "张耒",
        "content": "叩户谁惊午睡，烹茶听客论诗。\n病裏虽成禁酒，兴发何妨杖藜。",
        "dynasty": "宋",
        "collection_info": null
    },
    {
        "title": "书寺中所见四首  其四",
        "author": "张耒",
        "content": "闲裏光阴最好，病多谈笑无多。\n梦幻世间种种，楞枷卷裏消磨。",
        "dynasty": "宋",
        "collection_info": null
    },
    {
        "title": "读潘郎文卷",
        "author": "张耒",
        "content": "霜鬓我犹谪宦，猬鬚子合封侯。\n老拙何劳咄咄，疏慵且復悠悠。",
        "dynasty": "宋",
        "collection_info": null
    },
    {
        "title": "夜坐三首  其一",
        "author": "张耒",
        "content": "门庭草草是客，寝室泠泠似僧。\n春寒犹须篝火，夜书颇復明灯。",
        "dynasty": "宋",
        "collection_info": null
    },
    {
        "title": "夜坐三首  其二",
        "author": "张耒",
        "content": "灵通寺前老圃，畦蔬想见如云。\n谋拙嗟予飘泊，归来与尔知闻。",
        "dynasty": "宋",
        "collection_info": null
    },
    {
        "title": "夜坐三首  其三",
        "author": "张耒",
        "content": "微寒骚屑窗竹，淡月朦胧夜天。\n路暗城头传警，漏稀更士高眠。",
        "dynasty": "宋",
        "collection_info": null
    },
    {
        "title": "赠广靖上人",
        "author": "张耒",
        "content": "七十庞眉禅客，曾见天衣老人。\n旃檀林中香气，悠然时有余氤。",
        "dynasty": "宋",
        "collection_info": null
    },
    {
        "title": "六言",
        "author": "张耒",
        "content": "青春要去便去，美酒得斟且斟。\n莫问世间蹀躞，须知老境侵寻。",
        "dynasty": "宋",
        "collection_info": null
    },
    {
        "title": "干明院门望江山怀淮阳城南步二首  其一",
        "author": "张耒",
        "content": "危台寺东野水，春来柳色鹅黄。\n江上沧波似屋，蛟龙作恶难量。",
        "dynasty": "宋",
        "collection_info": null
    },
    {
        "title": "干明院门望江山怀淮阳城南步二首  其二",
        "author": "张耒",
        "content": "忆昨淮阳把酒，目前惟欠山林。\n江上云岑千垒，何为特地愁心。",
        "dynasty": "宋",
        "collection_info": null
    },
    {
        "title": "和子瞻西太一宫祠二首  其一",
        "author": "张耒",
        "content": "太一祥储世世，祠宫岁事年年。\n绛节霓旌何处，松庭玉座萧然。",
        "dynasty": "宋",
        "collection_info": null
    },
    {
        "title": "和子瞻西太一宫祠二首  其二",
        "author": "张耒",
        "content": "玉斝清晨荐酒，天风静夜飘香。\n凤吹管截孤竹，琴弦曲奏潇湘。",
        "dynasty": "宋",
        "collection_info": null
    },
    {
        "title": "白沙闸西舣舟亭下二首  其一",
        "author": "张耒",
        "content": "倦客时时醉眼，津亭日日春寒。\n目极伤春怀抱，黄昏犹在阑干。",
        "dynasty": "宋",
        "collection_info": null
    },
    {
        "title": "白沙闸西舣舟亭下二首  其二",
        "author": "张耒",
        "content": "客恨如云冉冉，风光似水迢迢。\n回首十年旧事，令人泪尽魂消。",
        "dynasty": "宋",
        "collection_info": null
    },
    {
        "title": "秋园杂感二首  其一",
        "author": "张耒",
        "content": "秋晚园林疏静，天高风日明鲜。\n中有搘筇病客，三杯卯酒醺然。",
        "dynasty": "宋",
        "collection_info": null
    },
    {
        "title": "秋园杂感二首  其二",
        "author": "张耒",
        "content": "世事我深谙委，人生他自奔忙。\n刻木牵丝作技，几回弄罢凄凉。",
        "dynasty": "宋",
        "collection_info": null
    },
    {
        "title": "寄都下旧友二首  其一",
        "author": "张耒",
        "content": "一别长安西復东，琵琶旧地已应空。\n当时风景归何处，须信人生是梦中。",
        "dynasty": "宋",
        "collection_info": null
    },
    {
        "title": "寄都下旧友二首  其二",
        "author": "张耒",
        "content": "城西古地昔同游，望月思家相对愁。\n明月秋来应更好，何人看月又悲秋。",
        "dynasty": "宋",
        "collection_info": null
    },
    {
        "title": "秋思",
        "author": "张耒",
        "content": "故人陈迹生蛛网，古殿苔深迭绿缯。\n檐雨晚秋鸣槁叶，窗风深夜触孤灯。",
        "dynasty": "宋",
        "collection_info": null
    },
    {
        "title": "鱼虾相望",
        "author": "张耒",
        "content": "悲欢回首两茫然，忆别龙门又半年。\n应是旧时歌舞处，和风开冻一层天。",
        "dynasty": "宋",
        "collection_info": null
    },
    {
        "title": "腊月殊有春意二首  其一",
        "author": "张耒",
        "content": "一夜长风无片云，晓来风动似初春。\n应知春近催桃李，更有轻寒不着人。",
        "dynasty": "宋",
        "collection_info": null
    },
    {
        "title": "腊月殊有春意二首  其二",
        "author": "张耒",
        "content": "拂槛垂杨雪后青，谁家朱阁晓来晴。\n拂帘动幕无人解，先把春愁寄有情。",
        "dynasty": "宋",
        "collection_info": null
    },
    {
        "title": "送李十之陕府",
        "author": "张耒",
        "content": "断蓬泛梗偶相依，一别重逢又几时。\n人世悲欢消遣尽，为君流泪忽霑衣。",
        "dynasty": "宋",
        "collection_info": null
    },
    {
        "title": "送客愁",
        "author": "张耒",
        "content": "数星点点间微河，城上三更树影蹉。\n霜落夜深风悄悄，月明无限客愁多。",
        "dynasty": "宋",
        "collection_info": null
    },
    {
        "title": "夜坐",
        "author": "张耒",
        "content": "半消炉火夜三更，欲灭青灯暗又明。\n闭户无人瞑目坐，此时一念悟浮生。",
        "dynasty": "宋",
        "collection_info": null
    },
    {
        "title": "予向集贤殿试罢寓居京师尝游西冈钱昌武郎中之第时同会者河东柳子文与钱氏三子夏中予出京今纔半年而昔所共游者或东或西有不知所之者古人所谓俯仰之间已为陈迹者欤夫求昨日之我于今日终其身而不得而况偶然相值聚而旋散者欤追记春睡诗一首乃寓钱第所为者",
        "author": "张耒",
        "content": "东风冷峭着衣寒，云影深沉美睡天。\n青杏园林花尽落，晚风吹雨湿秋韆。",
        "dynasty": "宋",
        "collection_info": null
    },
    {
        "title": "上元都下二首  其一",
        "author": "张耒",
        "content": "淡薄晴云放月华，晚粧新晕脸边霞。\n管弦楼上争沽酒，巧笑车头旋买花。",
        "dynasty": "宋",
        "collection_info": null
    },
    {
        "title": "上元都下二首  其二",
        "author": "张耒",
        "content": "骄马金鞭白面郎，双鬟小女坐车箱。\n轮声辘辘归何处，留得红笼绛蜡香。",
        "dynasty": "宋",
        "collection_info": null
    },
    {
        "title": "荆轲",
        "author": "张耒",
        "content": "燕丹计尽问田生，易水悲歌壮士行。\n嗟尔有心虽苦拙，区区两死一无成。",
        "dynasty": "宋",
        "collection_info": null
    },
    {
        "title": "送圣民出城即事",
        "author": "张耒",
        "content": "东风堤上送行人，渐出城来渐少尘。\n柳色已深花又落，客来下马独伤春。",
        "dynasty": "宋",
        "collection_info": null
    },
    {
        "title": "西湖三首  其一",
        "author": "张耒",
        "content": "沙鹭汀鸥尽日閒，水边风起万荷翻。\n客来莫厌重楼望，树杪阑干直对山。",
        "dynasty": "宋",
        "collection_info": null
    },
    {
        "title": "西湖三首  其二",
        "author": "张耒",
        "content": "水上亭台凉气多，扣舷倚棹唱吴歌。\n何人为放青莲出，剪却翻翻一万荷。",
        "dynasty": "宋",
        "collection_info": null
    },
    {
        "title": "西湖三首  其三",
        "author": "张耒",
        "content": "一曲清池柳岸风，长苗新稻短蒲茸。\n功名由命何须问，幸有沧浪作钓翁。",
        "dynasty": "宋",
        "collection_info": null
    },
    {
        "title": "别钱筠甫三首  其一",
        "author": "张耒",
        "content": "倦客无眠听晓钟，五更蜡烛泪消红。\n城西古寺来何处，今日分携独向东。",
        "dynasty": "宋",
        "collection_info": null
    },
    {
        "title": "别钱筠甫三首  其二",
        "author": "张耒",
        "content": "春灯欲尽晓鸡啼，残月影中征马嘶。\n为语相逢不消喜，相逢终有道分离。",
        "dynasty": "宋",
        "collection_info": null
    },
    {
        "title": "别钱筠甫三首  其三",
        "author": "张耒",
        "content": "原头绿尽柳初芟，落月满川风满衫。\n已过寺西三十里，为君回首驻征衔。",
        "dynasty": "宋",
        "collection_info": null
    },
    {
        "title": "偶题",
        "author": "张耒",
        "content": "屋角纤纤挂断虹，清蝉一噪起高桐。\n天涯云尽见残日，林下雨余来好风。",
        "dynasty": "宋",
        "collection_info": null
    },
    {
        "title": "宿钱睦甫南斋",
        "author": "张耒",
        "content": "潇洒南轩与病宜，庳床长簟碧纱帏。\n三更月上梦初觉，竹影满窗风入衣。",
        "dynasty": "宋",
        "collection_info": null
    },
    {
        "title": "夜",
        "author": "张耒",
        "content": "斗柄阑珊风瑟瑟，银河错落露森森。\n人声静后幽虫急，月色好时清夜深。",
        "dynasty": "宋",
        "collection_info": null
    },
    {
        "title": "田家二首  其一",
        "author": "张耒",
        "content": "门外清流繫野船，白杨红槿短篱边。\n旱蝗千里秋田浄，野秫萧萧八月天。",
        "dynasty": "宋",
        "collection_info": null
    },
    {
        "title": "田家二首  其二",
        "author": "张耒",
        "content": "新插茅檐红槿篱，秋深黄叶已飞飞。\n滩头水阔孤舟去，渡口风寒白鹭啼。",
        "dynasty": "宋",
        "collection_info": null
    },
    {
        "title": "谒僧不值",
        "author": "张耒",
        "content": "古寺人閒僧掩扉，客来下马解尘衣。\n双松带月风蝉噪，古阁鸣钟夕鸟归。",
        "dynasty": "宋",
        "collection_info": null
    },
    {
        "title": "中秋夜酌",
        "author": "张耒",
        "content": "一片秋天碧万寻，月华初上水沈沈。\n遣愁不用先愁醉，更看清光到夜深。",
        "dynasty": "宋",
        "collection_info": null
    },
    {
        "title": "舟行六绝  其一",
        "author": "张耒",
        "content": "猎猎西风秋水清，野花寒草傍流生。\n沙边水鹤待鱼立，石底暗蛩先夜鸣。",
        "dynasty": "宋",
        "collection_info": null
    },
    {
        "title": "舟行六绝  其二",
        "author": "张耒",
        "content": "船尾初回转野湾，波平天浄惜投竿。\n飞飞小蝶秋花晚，啧啧沙禽野水閒。",
        "dynasty": "宋",
        "collection_info": null
    },
    {
        "title": "舟行六绝  其三",
        "author": "张耒",
        "content": "落景秋云晚不开，天寒古岸野船回。\n初惊波面微澜起，已觉风前细雨来。",
        "dynasty": "宋",
        "collection_info": null
    },
    {
        "title": "舟行六绝  其四",
        "author": "张耒",
        "content": "渡头风雨晚生寒，蓑笠渔翁坐钓船。\n为问篷中有鱼否，一双新鳜出笼鲜。",
        "dynasty": "宋",
        "collection_info": null
    },
    {
        "title": "舟行六绝  其五",
        "author": "张耒",
        "content": "天寒野店断人行，晚繫孤舟浪未平。\n半夜西风惊客梦，卧听寒雨到天明。",
        "dynasty": "宋",
        "collection_info": null
    },
    {
        "title": "舟行六绝  其六",
        "author": "张耒",
        "content": "渡头烟雨欲昏天，湾畔枯桑繫客船。\n风打篷窗秋浪急，一杯寒酒夜深眠。",
        "dynasty": "宋",
        "collection_info": null
    },
    {
        "title": "书颍州皇甫秘教书室",
        "author": "张耒",
        "content": "閒来便是日侵阶，窗下棋枰林下杯。\n晓解扁舟又南去，百年还得几回来。",
        "dynasty": "宋",
        "collection_info": null
    },
    {
        "title": "初离陈寄孙户曹兄弟",
        "author": "张耒",
        "content": "三年流落寓于陈，一命青衫淮水滨。\n城北桥边长送别，扁丹今自作行人。",
        "dynasty": "宋",
        "collection_info": null
    },
    {
        "title": "望淮山硖石寺予幼年过此今十载矣",
        "author": "张耒",
        "content": "十年落泊竟何成，人事纷纷几废兴。\n今日扁舟淮上去，青山似与客相迎。",
        "dynasty": "宋",
        "collection_info": null
    },
    {
        "title": "题寿阳楼二首  其一",
        "author": "张耒",
        "content": "渺渺长淮去不休，行人独上寿阳楼。\n一阕长歌不须唱，山川都是旧时愁。",
        "dynasty": "宋",
        "collection_info": null
    },
    {
        "title": "题寿阳楼二首  其二",
        "author": "张耒",
        "content": "长淮不断水悠悠，楼下行人淮上楼。\n谁谓满前风景好，古今供作别离愁。",
        "dynasty": "宋",
        "collection_info": null
    },
    {
        "title": "淮上晓望",
        "author": "张耒",
        "content": "酒醒窗明月半川，怯将病齿潄寒泉。\n楼西别有清秋色，一片淮山在晓烟。",
        "dynasty": "宋",
        "collection_info": null
    },
    {
        "title": "宿南山普济院",
        "author": "张耒",
        "content": "闪闪青灯照薄帷，幽人不寐自吟诗。\n僧来邀我更深坐，待听山风到树枝。",
        "dynasty": "宋",
        "collection_info": null
    },
    {
        "title": "旱池",
        "author": "张耒",
        "content": "藕梢菱蔓绿纔深，日射游鱼聚岸阴。\n呴沫已知为计尽，渚鸥沙鹭亦何心。",
        "dynasty": "宋",
        "collection_info": null
    },
    {
        "title": "湖上成绝句呈刘伯声四首  其一",
        "author": "张耒",
        "content": "湖北风来吹晓钟，湖边渔客闭船篷。\n波光不动天光阔，更在浮烟细雨中。",
        "dynasty": "宋",
        "collection_info": null
    },
    {
        "title": "湖上成绝句呈刘伯声四首  其二",
        "author": "张耒",
        "content": "风荡云容不成雪，柳偷春色放衝寒。\n湖边艇子衝烟去，天畔青山隔雨看。",
        "dynasty": "宋",
        "collection_info": null
    },
    {
        "title": "湖上成绝句呈刘伯声四首  其三",
        "author": "张耒",
        "content": "野岸北风归客愁，浮烟不动雨飕飕。\n围成野色萦纡岸，点破湖光三四鸥。",
        "dynasty": "宋",
        "collection_info": null
    },
    {
        "title": "湖上成绝句呈刘伯声四首  其四",
        "author": "张耒",
        "content": "谁道原头春未回，柳梢黄软冻齐开。\n争惊腊日峥嵘尽，忽问田翁乞野梅。",
        "dynasty": "宋",
        "collection_info": null
    },
    {
        "title": "偃王城",
        "author": "张耒",
        "content": "蔓草悲风知几秋，黄桑晚叶野云愁。\n偃王城下樵苏尽，犹有耕人指旧丘。",
        "dynasty": "宋",
        "collection_info": null
    },
    {
        "title": "自上元后閒作五首  其一",
        "author": "张耒",
        "content": "阊阖楼南粉署西，旧时种柳长应齐。\n如今冷落穷山县，卧听春风百鸟啼。",
        "dynasty": "宋",
        "collection_info": null
    },
    {
        "title": "自上元后閒作五首  其二",
        "author": "张耒",
        "content": "东风吹雨夜侵阶，楼角长烟晓未开。\n何事旧时愁意绪，一番春至一番来。",
        "dynasty": "宋",
        "collection_info": null
    },
    {
        "title": "自上元后閒作五首  其三",
        "author": "张耒",
        "content": "面冷春霜拂瓦干，晓风吹雨冻阑干。\n柳梢黄弱梅苞破，更放东君几日寒。",
        "dynasty": "宋",
        "collection_info": null
    },
    {
        "title": "自上元后閒作五首  其四",
        "author": "张耒",
        "content": "灯火人家夜不收，三更明月过南楼。\n风烟随处自能乐，何事客心还独愁。",
        "dynasty": "宋",
        "collection_info": null
    },
    {
        "title": "自上元后閒作五首  其五",
        "author": "张耒",
        "content": "喧喧野县自笙歌，风卷高云天似波。\n谁谓楼前明月好，月明多处客愁多。",
        "dynasty": "宋",
        "collection_info": null
    },
    {
        "title": "写情二首  其一",
        "author": "张耒",
        "content": "墙外谁家桃李开，何由花下一徘徊。\n先教飞絮传愁去，却遣游丝取蕊来。",
        "dynasty": "宋",
        "collection_info": null
    },
    {
        "title": "写情二首  其二",
        "author": "张耒",
        "content": "人閒漏永报春晖，日过檐牙梦未回。\n隔夜雨飘梅蕊尽，入帘风捲柳花来。",
        "dynasty": "宋",
        "collection_info": null
    },
    {
        "title": "题扇二首  其一",
        "author": "张耒",
        "content": "越衫罗薄逆新凉，扇剪青绡秋水光。\n花前一把罗敷手，直到花残襟袖香。",
        "dynasty": "宋",
        "collection_info": null
    },
    {
        "title": "题扇二首  其二",
        "author": "张耒",
        "content": "弯弯凉月帖淮天，露湿蒲梢风堕莲。\n松盖草茵迎不至，南山桂子老秋烟。",
        "dynasty": "宋",
        "collection_info": null
    },
    {
        "title": "淮阴",
        "author": "张耒",
        "content": "芦梢林叶雨萧萧，独卧孤舟听楚谣。\n生计飘然一搔首，西风沙上趁归潮。",
        "dynasty": "宋",
        "collection_info": null
    },
    {
        "title": "宿铜陵寺题壁",
        "author": "张耒",
        "content": "僧房秋夜月明天，下马拥裘人悄然。\n老僧何事亦晨起，清磬一声惊客眠。",
        "dynasty": "宋",
        "collection_info": null
    },
    {
        "title": "将之天长题新亭壁二首  其一",
        "author": "张耒",
        "content": "新亭登眺解征鞍，飞鸟悠扬云意閒。\n谁谓尘埃无野兴，故乘风雨看秋山。",
        "dynasty": "宋",
        "collection_info": null
    },
    {
        "title": "将之天长题新亭壁二首  其二",
        "author": "张耒",
        "content": "云捲山光到眼前，满川摇落早秋天。\n客来繫马成何事，风雨寒窗一觉眠。",
        "dynasty": "宋",
        "collection_info": null
    },
    {
        "title": "过涟水",
        "author": "张耒",
        "content": "城头落日在旗竿，城外长淮水浸天。\n左海门前灯火尽，橹声呕轧夜深船。",
        "dynasty": "宋",
        "collection_info": null
    },
    {
        "title": "春宫",
        "author": "张耒",
        "content": "团金袍袖羣长靴，寒食宸游乐事奢。\n风摆珠帘红幕润，满宫春雨落梨花。",
        "dynasty": "宋",
        "collection_info": null
    },
    {
        "title": "效李商隠",
        "author": "张耒",
        "content": "夜深传警报更筹，霜桂月华寒未收。\n昨夜雨昏今日朗，一番风雨一番愁。",
        "dynasty": "宋",
        "collection_info": null
    },
    {
        "title": "楚城晓望",
        "author": "张耒",
        "content": "鼓角凌虚雉堞牢，晚天如鑑绝秋毫。\n山川摇落霜华重，风日晴明雁字高。",
        "dynasty": "宋",
        "collection_info": null
    },
    {
        "title": "楚桥秋暮阻雨",
        "author": "张耒",
        "content": "水满城西钓艇横，云豪风弱晚冥冥。\n天寒小店人愁雨，灯暗孤舟客卧听。",
        "dynasty": "宋",
        "collection_info": null
    },
    {
        "title": "吹角",
        "author": "张耒",
        "content": "断霞归鸟隔山钟，日过西山转海空。\n长恨南城催晓急，五更吹角怨秋风。",
        "dynasty": "宋",
        "collection_info": null
    },
    {
        "title": "登乘槎亭",
        "author": "张耒",
        "content": "海天秋雾暗乘槎，风响空山浪卷沙。\n杳杳橹声何处客，一帆衝雨暗天涯。",
        "dynasty": "宋",
        "collection_info": null
    },
    {
        "title": "腊",
        "author": "张耒",
        "content": "荒秋野水间荆榛，惟有青山日对门。\n草木向阴犹带雪，风光近腊已如春。",
        "dynasty": "宋",
        "collection_info": null
    },
    {
        "title": "题宅后井",
        "author": "张耒",
        "content": "清泉十丈白如浆，甘似醍醐透椀凉。\n君欲道中无渴死，百寻操绠莫辞长。",
        "dynasty": "宋",
        "collection_info": null
    },
    {
        "title": "和房日严换武诗",
        "author": "张耒",
        "content": "青衫厌着待封侯，慷慨知君定远流。\n莫叹书生长龌龊，元戎曾与报更筹。",
        "dynasty": "宋",
        "collection_info": null
    },
    {
        "title": "春",
        "author": "张耒",
        "content": "磔牛门外色初分，共喜钗头彩胜新。\n花萼怯寒犹积雪，鸟声催报已知春。",
        "dynasty": "宋",
        "collection_info": null
    },
    {
        "title": "感春三首  其一",
        "author": "张耒",
        "content": "日长残雪滴高檐，院静人閒风度帘。\n可是岁华随日好，故应愁恨逐春添。",
        "dynasty": "宋",
        "collection_info": null
    },
    {
        "title": "感春三首  其二",
        "author": "张耒",
        "content": "冰消水面波光动，日暖树梢花意归。\n世上繁华随日好，却应春浅胜芳菲。",
        "dynasty": "宋",
        "collection_info": null
    },
    {
        "title": "感春三首  其三",
        "author": "张耒",
        "content": "梅梢柳眼弄春娇，云暖南山腊雪消。\n近郭樵渔成野市，远村箫鼓隔溪桥。",
        "dynasty": "宋",
        "collection_info": null
    },
    {
        "title": "荒园",
        "author": "张耒",
        "content": "荒围午日照青芜，树罅鸣鸠相应呼。\n一片阴云送山雨，渐渐新麦地亲锄。",
        "dynasty": "宋",
        "collection_info": null
    },
    {
        "title": "小雨",
        "author": "张耒",
        "content": "萧萧小雨不能收，一霎西风便似秋。\n枕席夜凉灯火暗，丁丁更漏隔南楼。",
        "dynasty": "宋",
        "collection_info": null
    },
    {
        "title": "看花",
        "author": "张耒",
        "content": "风暖日高花气动，鸣鸠乳燕自求羣。\n经营美景还诗匠，倾扫顽愁頼酒军。",
        "dynasty": "宋",
        "collection_info": null
    },
    {
        "title": "题唐宋辅城上小楼二首  其一",
        "author": "张耒",
        "content": "沙田小雨不成泥，一带溪光照翠微。\n远目直随残日尽，晚云还望故山归。",
        "dynasty": "宋",
        "collection_info": null
    },
    {
        "title": "题唐宋辅城上小楼二首  其二",
        "author": "张耒",
        "content": "近郊小径绝人行，水满菰蒲取次生。\n沙岸雨来长集燕，桑田深处忽闻莺。",
        "dynasty": "宋",
        "collection_info": null
    },
    {
        "title": "晚归",
        "author": "张耒",
        "content": "学省归来门巷秋，伴眠书史满床头。\n低云漠漠梧桐晚，屏上江山亦解愁。",
        "dynasty": "宋",
        "collection_info": null
    },
    {
        "title": "秋",
        "author": "张耒",
        "content": "日落星稀河汉微，清秋一点水萤飞。\n凉风白露愁先觉，可待梧桐报即知。",
        "dynasty": "宋",
        "collection_info": null
    },
    {
        "title": "调全玉病二首  其一",
        "author": "张耒",
        "content": "维摩丈室自萧然，病起新凉得恣眠。\n我愧声闻难问疾，想君独对散花天。",
        "dynasty": "宋",
        "collection_info": null
    },
    {
        "title": "调全玉病二首  其二",
        "author": "张耒",
        "content": "诗将收功久戢戈，羸师再鼓奈疲何。\n想君无物惊禅定，独未能除是此魔。",
        "dynasty": "宋",
        "collection_info": null
    },
    {
        "title": "女几山",
        "author": "张耒",
        "content": "不復当年端正楼，多情犹问故宫游。\n山川不改繁华尽，须信人生一世浮。",
        "dynasty": "宋",
        "collection_info": null
    },
    {
        "title": "昏昏",
        "author": "张耒",
        "content": "昏昏落日下墙东，历历晴云送去鸿。\n岁晚苍槐甘老大，尽将黄叶付秋风。",
        "dynasty": "宋",
        "collection_info": null
    },
    {
        "title": "谢仲闵惠友于泉上多紫竹",
        "author": "张耒",
        "content": "地吉泉甘庆所钟，直疑遥与惠山通。\n曲肱烦暑都消尽，如卧萧萧紫竹风。",
        "dynasty": "宋",
        "collection_info": null
    },
    {
        "title": "贫病投劾乞补外官亲友问者以诗答之",
        "author": "张耒",
        "content": "卑如扬子官执戟，贫似玉川居洛阳。\n不敢弯弓轻妄射，争如覆被逐山郎。",
        "dynasty": "宋",
        "collection_info": null
    },
    {
        "title": "楚王",
        "author": "张耒",
        "content": "十二巫山耸翠峦，楚王宫殿玉巑岏。\n定知为雨为云处，不似当初梦裏看。",
        "dynasty": "宋",
        "collection_info": null
    },
    {
        "title": "宋玉",
        "author": "张耒",
        "content": "云雨朝朝峡裏兴，可能无復梦中情。\n巫娥若问谁为赋，敢乞君王道宋生。",
        "dynasty": "宋",
        "collection_info": null
    },
    {
        "title": "项羽",
        "author": "张耒",
        "content": "沛公百万保咸阳，自古柔仁伏暴强。\n慷慨悲歌君勿恨，拔山盖世故应亡。",
        "dynasty": "宋",
        "collection_info": null
    },
    {
        "title": "范增",
        "author": "张耒",
        "content": "君王不解据南阳，亚父徒夸计策长。\n毕竟亡秦安用楚，区区犹劝立怀王。",
        "dynasty": "宋",
        "collection_info": null
    },
    {
        "title": "萧何",
        "author": "张耒",
        "content": "萧公俯仰繫安危，功业君王心独知。\n犹道邵平能缓颊，君臣从古固多疑。",
        "dynasty": "宋",
        "collection_info": null
    },
    {
        "title": "韩信",
        "author": "张耒",
        "content": "登坛一日冠羣雄，钟室仓皇念蒯通。\n能用能诛谁计策，嗟君终自愧萧公。",
        "dynasty": "宋",
        "collection_info": null
    },
    {
        "title": "贾谊",
        "author": "张耒",
        "content": "贾生未免孝文疑，自古功名叹数奇。\n逐得洛阳年少去，白头绛灌亦何为。",
        "dynasty": "宋",
        "collection_info": null
    },
    {
        "title": "李广",
        "author": "张耒",
        "content": "李广才非卫霍俦，孝文能鉴不能收。\n君王未是忘征战，何待高皇万户侯。",
        "dynasty": "宋",
        "collection_info": null
    },
    {
        "title": "东方曼倩",
        "author": "张耒",
        "content": "轩冕功名何足为，先生聊作易农资。\n汉庭诛死皆卿相，犹说才能胜滑稽。",
        "dynasty": "宋",
        "collection_info": null
    },
    {
        "title": "成帝",
        "author": "张耒",
        "content": "百华衣上渍余香，夜照犹烦蚌有光。\n解道温柔胜武帝，不知壮髮似元皇。",
        "dynasty": "宋",
        "collection_info": null
    },
    {
        "title": "赵飞燕",
        "author": "张耒",
        "content": "苦心膏沐不论赀，富贵人生各有时。\n直使中流畏仙去，君王何啻似婴儿。",
        "dynasty": "宋",
        "collection_info": null
    },
    {
        "title": "朱云",
        "author": "张耒",
        "content": "直言请剑斩安昌，勿谓朱游只素狂。\n君看汉家文景业，张侯能以一言亡。",
        "dynasty": "宋",
        "collection_info": null
    },
    {
        "title": "孔光",
        "author": "张耒",
        "content": "乡原世尽谓醇儒，汉室倾危孰与扶。\n试问不言温室木，何如休望董贤车。",
        "dynasty": "宋",
        "collection_info": null
    },
    {
        "title": "梁冀",
        "author": "张耒",
        "content": "力回汉鼎未收功，又道将军世上雄。\n不悟折腰同龋齿，百般装束为秦宫。",
        "dynasty": "宋",
        "collection_info": null
    },
    {
        "title": "殷浩",
        "author": "张耒",
        "content": "田野高风过有熏，庙堂经画竟无闻。\n固应竹马思元子，江左兴亡不在君。",
        "dynasty": "宋",
        "collection_info": null
    },
    {
        "title": "偶成",
        "author": "张耒",
        "content": "低云着地晓悠悠，雨湿帘旌不上鈎。\n江北江南千万里，年年长向此时愁。",
        "dynasty": "宋",
        "collection_info": null
    },
    {
        "title": "伤春",
        "author": "张耒",
        "content": "浮云冉冉送春华，怯见春寒日欲斜。\n一夜雨声能几许，晓来落尽一城花。",
        "dynasty": "宋",
        "collection_info": null
    },
    {
        "title": "七月六日二首  其一",
        "author": "张耒",
        "content": "月落暗虫啼不休，五更白露晓悠悠。\n西风是处将摇落，可但梧桐独报秋。",
        "dynasty": "宋",
        "collection_info": null
    },
    {
        "title": "七月六日二首  其二",
        "author": "张耒",
        "content": "积雨空阶生绿衣，幽幽点点弄秋姿。\n黄昏楼角看新月，还是去年牛女时。",
        "dynasty": "宋",
        "collection_info": null
    },
    {
        "title": "元忠学士八兄耒离京师远蒙追送许惠服丹法託故竟未惠及赋五绝句  其一",
        "author": "张耒",
        "content": "身逐孤舟似断云，故人追送尚殷勤。\n秋城夜泊西风岸，落叶悲虫独自闻。",
        "dynasty": "宋",
        "collection_info": null
    },
    {
        "title": "元忠学士八兄耒离京师远蒙追送许惠服丹法託故竟未惠及赋五绝句  其二",
        "author": "张耒",
        "content": "衰柳苦催空壁月，悲虫真弔短檠光。\n无情少壮抛人去，只有穷愁气味长。",
        "dynasty": "宋",
        "collection_info": null
    },
    {
        "title": "元忠学士八兄耒离京师远蒙追送许惠服丹法託故竟未惠及赋五绝句  其三",
        "author": "张耒",
        "content": "欲盗羲和一点春，五更注想隔重云。\n如何但欲独不死，分我刀圭未费君。",
        "dynasty": "宋",
        "collection_info": null
    },
    {
        "title": "元忠学士八兄耒离京师远蒙追送许惠服丹法託故竟未惠及赋五绝句  其四",
        "author": "张耒",
        "content": "昔见将军破虎鞯，玉堂曾共扫千言。\n功名老去皆蹉跌，相见谆谆劝学仙。",
        "dynasty": "宋",
        "collection_info": null
    },
    {
        "title": "元忠学士八兄耒离京师远蒙追送许惠服丹法託故竟未惠及赋五绝句  其五",
        "author": "张耒",
        "content": "无復颠狂似少时，逢君犹自说蛾眉。\n玉堂旧事君休念，两袖啼痕又送谁。",
        "dynasty": "宋",
        "collection_info": null
    },
    {
        "title": "閒步",
        "author": "张耒",
        "content": "枝上啼鸦巢欲成，晴檐向日乳鸠鸣。\n可怜霜雪余威尽，春草无名着处生。",
        "dynasty": "宋",
        "collection_info": null
    },
    {
        "title": "寓楚题杨补之官舍",
        "author": "张耒",
        "content": "一辞螭陛走天涯，客路悠悠老岁华。\n住久不知身是客，自来堂下采黄花。",
        "dynasty": "宋",
        "collection_info": null
    },
    {
        "title": "伤春四首  其一",
        "author": "张耒",
        "content": "晓雨催春不惜花，乱红飘泊委泥沙。\n伤心忆得年时事，白髮风前只嘆嗟。",
        "dynasty": "宋",
        "collection_info": null
    },
    {
        "title": "伤春四首  其二",
        "author": "张耒",
        "content": "红杏墙头最可怜，腻红娇粉两娟娟。\n晓来併逐东风尽，容易分飞又一年。",
        "dynasty": "宋",
        "collection_info": null
    },
    {
        "title": "伤春四首  其三",
        "author": "张耒",
        "content": "嫩紫妖红惜不得，乱随风雨点蓬蒿。\n荒田野草花开晚，主管春光输尔曹。",
        "dynasty": "宋",
        "collection_info": null
    },
    {
        "title": "伤春四首  其四",
        "author": "张耒",
        "content": "高楼春昼独惊心，白日閒云亦自阴。\n风雨催花花已尽，满城新绿乱鸣禽。",
        "dynasty": "宋",
        "collection_info": null
    },
    {
        "title": "三乡道中遇雨",
        "author": "张耒",
        "content": "萧萧古道西风雨，惨惨黄昏匹马行。\n未遇功名莫嗟嘆，逢时更自忆平生。",
        "dynasty": "宋",
        "collection_info": null
    },
    {
        "title": "题南禅院壁二首  其一",
        "author": "张耒",
        "content": "乞食高僧午未归，秋庭落叶日晖晖。\n萧条古寺松阴下，檐铎风中乳鸽飞。",
        "dynasty": "宋",
        "collection_info": null
    },
    {
        "title": "题南禅院壁二首  其二",
        "author": "张耒",
        "content": "秋林落叶已斑斑，秋日当庭尚掩关。\n扫榻昼眠听鸟语，可怜身世此时閒。",
        "dynasty": "宋",
        "collection_info": null
    },
    {
        "title": "次韵王彦昭感秋三首  其一",
        "author": "张耒",
        "content": "木落风高秋雁归，初晴野水涨清伊。\n东流会向淮南去，凭寄秋来无限悲。",
        "dynasty": "宋",
        "collection_info": null
    },
    {
        "title": "次韵王彦昭感秋三首  其二",
        "author": "张耒",
        "content": "年来诗酒最关身，满酌休论薄与醇。\n愁见洛阳秋夜月，无情偏照不眠人。",
        "dynasty": "宋",
        "collection_info": null
    },
    {
        "title": "次韵王彦昭感秋三首  其三",
        "author": "张耒",
        "content": "尘埃容易点吴衣，泽国秋来信息稀。\n想见淮南初木落，秋云秋水雁初飞。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "张耒",
        "content": "蔼蔼晴郊花气浮，午窗正睡拥驼裘。\n觉来鸟雀茅檐静，屋角春风怒未休。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "张耒",
        "content": "照水轻明杨柳芽，隔林相映占巢鸦。\n东风香草城边路，到处人家尽是花。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "张耒",
        "content": "淮上春风万鼓鼙，落帆舟泊岸边矶。\n喧喧野市残阳裏，沽酒携鱼客散归。",
        "dynasty": "宋",
        "collection_info": null
    },
    {
        "title": "雨后游朱园",
        "author": "张耒",
        "content": "绿叶阴阴护翠枝，晚花虽小亦应稀。\n东风不惜残桃李，吹作春愁处处飞。",
        "dynasty": "宋",
        "collection_info": null
    },
    {
        "title": "酒病中寄李十二招饮五首  其一",
        "author": "张耒",
        "content": "班郎握笔未封侯，嗜酒扬雄欲白头。\n寂寞着书谁作伴，雨枝风叶碧梧秋。",
        "dynasty": "宋",
        "collection_info": null
    },
    {
        "title": "酒病中寄李十二招饮五首  其二",
        "author": "张耒",
        "content": "酒病岑岑更怯寒，一窗疏雨拥衾眠。\n西风一入庭前树，便有秋声到枕边。",
        "dynasty": "宋",
        "collection_info": null
    },
    {
        "title": "乍晴二首  其一",
        "author": "张耒",
        "content": "洗来桐叶晚青青，积雨阑干暗菌生。\n墙角半倾苔晕合，萧萧风草一蛩鸣。",
        "dynasty": "宋",
        "collection_info": null
    },
    {
        "title": "乍晴二首  其二",
        "author": "张耒",
        "content": "虹长饮雨川无滴，苹末生风沼有波。\n一扫烟云不知处，夜天如水泻银河。",
        "dynasty": "宋",
        "collection_info": null
    },
    {
        "title": "杂题二首  其一",
        "author": "张耒",
        "content": "寒雨萧萧桐叶惊，浪浪还作夜阶声。\n西风忽起幽人觉，枕簟凉时向五更。",
        "dynasty": "宋",
        "collection_info": null
    },
    {
        "title": "杂题二首  其二",
        "author": "张耒",
        "content": "苍苍落月井梧西，睡觉幽人自卷帷。\n只有林莺知梦断，晓庭人静语移时。",
        "dynasty": "宋",
        "collection_info": null
    },
    {
        "title": "徐园閒步二首  其一",
        "author": "张耒",
        "content": "平田小雨润新耕，晓日园林信脚行。\n衬步野芜吹面柳，可怜春物总多情。",
        "dynasty": "宋",
        "collection_info": null
    },
    {
        "title": "徐园閒步二首  其二",
        "author": "张耒",
        "content": "动地春风晚未休，吹花折柳却成愁。\n尘埃不用频车马，独卧氍毹正拥裘。",
        "dynasty": "宋",
        "collection_info": null
    },
    {
        "title": "杂诗二首  其一",
        "author": "张耒",
        "content": "邾城山下梅花树，腊月江风好在无。\n争似姑山寻绰约，四时长见雪肌肤。",
        "dynasty": "宋",
        "collection_info": null
    },
    {
        "title": "杂诗二首  其二",
        "author": "张耒",
        "content": "病腹难禁七椀茶，小窗睡起日西斜。\n贫无隙地栽桃李，日日门前自买花。",
        "dynasty": "宋",
        "collection_info": null
    },
    {
        "title": "绝句",
        "author": "张耒",
        "content": "伏暑新除风露清，五更山舍一鸡鸣。\n幽人枕上朦胧睡，卧看东冈次第明。",
        "dynasty": "宋",
        "collection_info": null
    },
    {
        "title": "赴官咸平蔡河阻水泊舟宛丘皇华亭下三首  其一",
        "author": "张耒",
        "content": "怒河凭雨正奔流，踏跕卑梁滞去舟。\n淹泊我生应有定，不须归怨一污沟。",
        "dynasty": "宋",
        "collection_info": null
    },
    {
        "title": "赴官咸平蔡河阻水泊舟宛丘皇华亭下三首  其二",
        "author": "张耒",
        "content": "袅袅悲蝉古柳风，水边幽草已鸣蛩。\n长河未放羲和宿，却放斜阳更向东。",
        "dynasty": "宋",
        "collection_info": null
    },
    {
        "title": "赴官咸平蔡河阻水泊舟宛丘皇华亭下三首  其三",
        "author": "张耒",
        "content": "夜空如鑑碧新磨，倒影疏星乱素波。\n天色水光无别处，为君垂手揽银河。",
        "dynasty": "宋",
        "collection_info": null
    },
    {
        "title": "春雨中偶成四首  其一",
        "author": "张耒",
        "content": "廉纤小雨作春愁，吹湿长云漫不收。\n架上酴醾浑着叶，眼明新见小花头。",
        "dynasty": "宋",
        "collection_info": null
    },
    {
        "title": "春雨中偶成四首  其二",
        "author": "张耒",
        "content": "槐叶青青染不如，护巢鸦语有新雏。\n萧萧晚雨窗鸣急，卧稳藜床玉枕书。",
        "dynasty": "宋",
        "collection_info": null
    },
    {
        "title": "春雨中偶成四首  其三",
        "author": "张耒",
        "content": "天低芳草接浮云，万柳含烟翠不分。\n燕子归时花遍落，暮云和雨入黄昏。",
        "dynasty": "宋",
        "collection_info": null
    },
    {
        "title": "春雨中偶成四首  其四",
        "author": "张耒",
        "content": "春阴只与睡相宜，卧听鸣禽语復飞。\n一缕断香浮不散，何人深院昼熏衣。",
        "dynasty": "宋",
        "collection_info": null
    },
    {
        "title": "春词二首  其一",
        "author": "张耒",
        "content": "残红新绿间秋韆，寒食园林人意阑。\n一阵春寒花上起，画廊连夜雨珊珊。",
        "dynasty": "宋",
        "collection_info": null
    },
    {
        "title": "春词二首  其二",
        "author": "张耒",
        "content": "霭霭芳园谁氏家，朱门横锁夕阳斜。\n鸠鸣鹊噪閒庭馆，尽日春风吹百花。",
        "dynasty": "宋",
        "collection_info": null
    },
    {
        "title": "遣兴",
        "author": "张耒",
        "content": "百感摧伤强对春，看花花畔独沾巾。\n祇应闭目林中坐，须学无言壁下人。",
        "dynasty": "宋",
        "collection_info": null
    },
    {
        "title": "潮水二首  其一",
        "author": "张耒",
        "content": "水满清淮自在流，落花吹尽浪悠悠。\n总将春雨为春泪，未比思君一半愁。",
        "dynasty": "宋",
        "collection_info": null
    },
    {
        "title": "潮水二首  其二",
        "author": "张耒",
        "content": "近来消息愈堪猜，飞鸟无情不肯迴。\n惟有清淮慰人意，春流日日自东来。",
        "dynasty": "宋",
        "collection_info": null
    },
    {
        "title": "夏日池上三首  其一",
        "author": "张耒",
        "content": "新蝉上树空遗蜕，野雀哺雏争小虫。\n粉沾衣袖竹枝雨，香满水亭荷叶风。",
        "dynasty": "宋",
        "collection_info": null
    },
    {
        "title": "夏日池上三首  其二",
        "author": "张耒",
        "content": "落日鸣蝉夏木荒，芙蓉半落柳成行。\n何人纨扇生新恨，亭馆迎秋夜夜凉。",
        "dynasty": "宋",
        "collection_info": null
    },
    {
        "title": "夏日池上三首  其三",
        "author": "张耒",
        "content": "拒霜灼灼欲破红，夜来雨落荒兰丛。\n空亭无人日色午，但听桐叶惊秋风。",
        "dynasty": "宋",
        "collection_info": null
    },
    {
        "title": "秋日即事三首  其一",
        "author": "张耒",
        "content": "支离卧病不知秋，暑退初惊大火流。\n蟋蟀知时鸣近壁，银河照夜直当楼。",
        "dynasty": "宋",
        "collection_info": null
    },
    {
        "title": "秋日即事三首  其二",
        "author": "张耒",
        "content": "萧条岁晚搔双鬓，流落天涯念旧游。\n惟有醉来心暂展，无钱沽酒合长愁。",
        "dynasty": "宋",
        "collection_info": null
    },
    {
        "title": "秋日即事三首  其三",
        "author": "张耒",
        "content": "萧萧衰草傍墙生，中有寒虫白日鸣。\n秋物荒凉禾稼熟，悠悠驱马水边行。",
        "dynasty": "宋",
        "collection_info": null
    },
    {
        "title": "秋雨二首  其一",
        "author": "张耒",
        "content": "南山云起满庭阴，帘幕初凉七月深。\n桃子压枝桐叶老，连绵风雨作愁霖。",
        "dynasty": "宋",
        "collection_info": null
    },
    {
        "title": "秋雨二首  其二",
        "author": "张耒",
        "content": "离披衰柳已无蝉，黄叶闭门风雨天。\n陶令无钱难得醉，竹窗过午枕书眠。",
        "dynasty": "宋",
        "collection_info": null
    },
    {
        "title": "秋夜寄远",
        "author": "张耒",
        "content": "秋晚萧条风露清，星河耿耿漏丁丁。\n祇应新月频相见，长向玉楼东畔生。",
        "dynasty": "宋",
        "collection_info": null
    },
    {
        "title": "秋夜",
        "author": "张耒",
        "content": "微云淡月夜朦胧，幽草虫鸣树影中。\n不待南城吹鼓角，桐声长报五更风。",
        "dynasty": "宋",
        "collection_info": null
    },
    {
        "title": "远思",
        "author": "张耒",
        "content": "袅袅霜风吹碧梧，孤城残角奏单于。\n山川浩荡愁千里，楼阁黄昏月一梳。",
        "dynasty": "宋",
        "collection_info": null
    },
    {
        "title": "怀竟陵莲花",
        "author": "张耒",
        "content": "景湖门外有汀洲，灼灼红莲照碧流。\n公子不归时节晚，雨枝风叶卧清秋。",
        "dynasty": "宋",
        "collection_info": null
    },
    {
        "title": "怀陆羽井",
        "author": "张耒",
        "content": "寒泉背石老松根，禅室幽人古像存。\n长恨千年无屈宋，楚招难与此遗魂。",
        "dynasty": "宋",
        "collection_info": null
    },
    {
        "title": "冬日怀竟陵管氏梅桥四首  其一",
        "author": "张耒",
        "content": "旅居泽国小园林，千里相望岁暮心。\n想见竟陵残雪裏，新梅点雪橘垂金。",
        "dynasty": "宋",
        "collection_info": null
    },
    {
        "title": "冬日怀竟陵管氏梅桥四首  其二",
        "author": "张耒",
        "content": "小小园林点点梅，如今绰约为谁开。\n只应清夜新霜裏，依旧横斜倒影来。",
        "dynasty": "宋",
        "collection_info": null
    },
    {
        "title": "冬日怀竟陵管氏梅桥四首  其三",
        "author": "张耒",
        "content": "他日华陵迹已陈，嘉辰怀旧一销魂。\n小园幽径谁相念，应有新梅觅故人。",
        "dynasty": "宋",
        "collection_info": null
    },
    {
        "title": "冬日怀竟陵管氏梅桥四首  其四",
        "author": "张耒",
        "content": "堂下幽芳自可人，北风一为屏埃尘。\n上元簪珥玲珑玉，却曳青霞霜女裙。",
        "dynasty": "宋",
        "collection_info": null
    },
    {
        "title": "厄台寺三首  其一",
        "author": "张耒",
        "content": "诸佛苍然照殿楹，圆光明满自然灯。\n千年遗事无人问，馆后高眠久属僧。",
        "dynasty": "宋",
        "collection_info": null
    },
    {
        "title": "厄台寺三首  其二",
        "author": "张耒",
        "content": "峨嵋前约已成空，风雨萧萧送暮钟。\n何用忘机来问话，不如松下谒痴龙。",
        "dynasty": "宋",
        "collection_info": null
    },
    {
        "title": "厄台寺三首  其三",
        "author": "张耒",
        "content": "世味嗟予淡莫加，更将诗句寄烟霞。\n自怜落笔无好字，不及扬州王谢家。",
        "dynasty": "宋",
        "collection_info": null
    },
    {
        "title": "过蕲泽",
        "author": "张耒",
        "content": "雄吞六国弱秦强，壮士逡巡野水傍。\n耕叟不知鸿鹄志，笑观宫室忤陈王。",
        "dynasty": "宋",
        "collection_info": null
    },
    {
        "title": "崇化寺三首  其一",
        "author": "张耒",
        "content": "楼殿沉沉锁夜烟，秋灯一点佛龛前。\n梧桐叶上三更雨，亦有愁人独自眠。",
        "dynasty": "宋",
        "collection_info": null
    },
    {
        "title": "崇化寺三首  其二",
        "author": "张耒",
        "content": "白髮荆州嘆滞淫，吴衣重杵洛城砧。\n遣愁莫上高楼望，只有秋来昼日阴。",
        "dynasty": "宋",
        "collection_info": null
    },
    {
        "title": "崇化寺三首  其三",
        "author": "张耒",
        "content": "零落宫墙官树秋，行人东去路悠悠。\n祇应楼下邯郸路，亦有离人对此愁。",
        "dynasty": "宋",
        "collection_info": null
    },
    {
        "title": "偶成",
        "author": "张耒",
        "content": "漫学文章弊性灵，屠龙艺就误平生。\n翩翩仕路新冠盖，何用扬雄强作经。",
        "dynasty": "宋",
        "collection_info": null
    },
    {
        "title": "赠赵簿景平二首  其一",
        "author": "张耒",
        "content": "明道新坟草已春，遗风犹得见门人。\n定知鲁国衣冠异，尽戴林宗折角巾。",
        "dynasty": "宋",
        "collection_info": null
    },
    {
        "title": "赠赵簿景平二首  其二",
        "author": "张耒",
        "content": "纷纷俗物久堪憎，爱子萧萧眉宇清。\n莫嘆青衫掩事业，白头卿相死无名。",
        "dynasty": "宋",
        "collection_info": null
    },
    {
        "title": "自遣四首  其一",
        "author": "张耒",
        "content": "是非得失一区区，蚊蚋啾啾共一壶。\n不学退之求羽翼，惟凭一梦到华胥。",
        "dynasty": "宋",
        "collection_info": null
    },
    {
        "title": "自遣四首  其二",
        "author": "张耒",
        "content": "谁云造化本无情，利害乘除理甚平。\n莫逐众情生愠喜，君看三四孰亏盈。",
        "dynasty": "宋",
        "collection_info": null
    },
    {
        "title": "自遣四首  其三",
        "author": "张耒",
        "content": "谁云至理宗无相，大道由来万法兼。\n且以声音为佛事，晓敲清磬诵华严。",
        "dynasty": "宋",
        "collection_info": null
    },
    {
        "title": "自遣四首  其四",
        "author": "张耒",
        "content": "浮世荣枯理易观，不劳重取朽龟钻。\n直应桃李繁华日，便把荆榛寂寞看。",
        "dynasty": "宋",
        "collection_info": null
    },
    {
        "title": "立秋二首  其一",
        "author": "张耒",
        "content": "西风袅袅木飕飕，身在江湖北岸州。\n自古楚人词最好，为君重赋竟陵秋。",
        "dynasty": "宋",
        "collection_info": null
    },
    {
        "title": "立秋二首  其二",
        "author": "张耒",
        "content": "对酒聊同楚人醉，哦诗惟听越吟声。\n洞庭北岸孤城下，落月西风听晓莺。",
        "dynasty": "宋",
        "collection_info": null
    },
    {
        "title": "晚步灵寿寺后二首  其一",
        "author": "张耒",
        "content": "秋城草树欲黄昏，微径新晴菜甲新。\n便好灌园从老圃，此怀原是汉阴人。",
        "dynasty": "宋",
        "collection_info": null
    },
    {
        "title": "晚步灵寿寺后二首  其二",
        "author": "张耒",
        "content": "逢秋种菊尚殷勤，隙地侵寻欲过邻。\n便好采花供服饵，形容已似泽边人。",
        "dynasty": "宋",
        "collection_info": null
    },
    {
        "title": "感秋三绝  其一",
        "author": "张耒",
        "content": "秋思乡愁两苦辛，每临西北望秋云。\n此生更老情终在，谁为寄声千里人。",
        "dynasty": "宋",
        "collection_info": null
    },
    {
        "title": "感秋三绝  其二",
        "author": "张耒",
        "content": "楚天未白转星河，楼角先吹出塞歌。\n长愧侵床五更月，殷勤无计谢姮娥。",
        "dynasty": "宋",
        "collection_info": null
    },
    {
        "title": "感秋三绝  其三",
        "author": "张耒",
        "content": "高林败叶已飕飕，更有寒莎翠已收。\n若道神仙脱情累，如何独唱感庭秋。",
        "dynasty": "宋",
        "collection_info": null
    },
    {
        "title": "局中听雨",
        "author": "张耒",
        "content": "秋庭听雨断人声，凉入衣裾秋意生。\n临水登山送归语，怜君解有许多情。",
        "dynasty": "宋",
        "collection_info": null
    },
    {
        "title": "夜思",
        "author": "张耒",
        "content": "万声沉寂漏丁东，金井栏干上暗空。\n半夜西风人未觉，秋声先报草根虫。",
        "dynasty": "宋",
        "collection_info": null
    },
    {
        "title": "晨起二首  其一",
        "author": "张耒",
        "content": "楚乡秋早倦炎蒸，长恨梧桐不可凭。\n爽气忽随风雨至，晓堂无寐独神惊。",
        "dynasty": "宋",
        "collection_info": null
    },
    {
        "title": "晨起二首  其二",
        "author": "张耒",
        "content": "中宵爽气入衾裯，檐雨浪浪晓末收。\n三伏炎歊扫除尽，待教明月放清秋。",
        "dynasty": "宋",
        "collection_info": null
    },
    {
        "title": "近中秋",
        "author": "张耒",
        "content": "姮娥药熟桂华新，满贮清光待出云。\n徐御冰轮行碧落，世间多少感秋人。",
        "dynasty": "宋",
        "collection_info": null
    },
    {
        "title": "章华",
        "author": "张耒",
        "content": "长恨章华亦陋夫，周秦仅可胜登徒。\n谁知南楚仍穷巷，骨像何妨自应图。",
        "dynasty": "宋",
        "collection_info": null
    },
    {
        "title": "秋晚",
        "author": "张耒",
        "content": "日转秋庭树影斜，风来粉蝶胜悲笳。\n祇应宋玉秋来梦，常在墙东阿子家。",
        "dynasty": "宋",
        "collection_info": null
    },
    {
        "title": "迁居对雨有感",
        "author": "张耒",
        "content": "楚乡风物淡悠悠，独掩閒门客滞留。\n尽日无言对秋雨，相敲蕉叶各吟秋。",
        "dynasty": "宋",
        "collection_info": null
    },
    {
        "title": "竟陵僦舍仍有小园景物颇佳",
        "author": "张耒",
        "content": "荒凉台阁追随事，懒慢江河放逐臣。\n应是主人怜寂寞，僦居仍有小园春。",
        "dynasty": "宋",
        "collection_info": null
    },
    {
        "title": "题西园酴醾",
        "author": "张耒",
        "content": "风霜老枿蹙龙蛇，中有青春白玉葩。\n要使根深生意遂，不妨秋雨卧泥沙。",
        "dynasty": "宋",
        "collection_info": null
    },
    {
        "title": "西轩",
        "author": "张耒",
        "content": "出架蔷薇秀晚枝，雨余屋角理蛛丝。\n可怜一曲秋风地，万思千情斗入诗。",
        "dynasty": "宋",
        "collection_info": null
    },
    {
        "title": "九月十日菊花烂开",
        "author": "张耒",
        "content": "萧条秋圃风飞叶，却有黄花照眼明。\n已过重阳慵采撷，自嫌亦作世人情。",
        "dynasty": "宋",
        "collection_info": null
    },
    {
        "title": "读除目有感",
        "author": "张耒",
        "content": "祸福茫茫不可猜，可能凭势即无灾。\n相君西闼挥毫日，岂料方还此地来。",
        "dynasty": "宋",
        "collection_info": null
    },
    {
        "title": "效吴融咏情",
        "author": "张耒",
        "content": "依依漠漠復纷纷，触处相随过晓昏。\n知是妄缘除不尽，更教风月助吟魂。",
        "dynasty": "宋",
        "collection_info": null
    },
    {
        "title": "竟陵酒官舍北有数步草岁寒霜落犹鬰然也予为障其风霜暮冬尚自如一日大火焚舍无遗復往寻草不復有矣",
        "author": "张耒",
        "content": "为爱墙隅芳草色，故遮霜霰待新春。\n火烧雨洗寻无处，祇有东风吹旧尘。",
        "dynasty": "宋",
        "collection_info": null
    },
    {
        "title": "腊日步西园",
        "author": "张耒",
        "content": "三亩寒园春欲回，浅池低树忽飘梅。\n楚乡万里霜云尽，归雁行行斜日来。",
        "dynasty": "宋",
        "collection_info": null
    },
    {
        "title": "夏日七首  其一",
        "author": "张耒",
        "content": "两架酴醾侧覆檐，夏条交映渐多添。\n春归花落君无恨，一架清阴恰满帘。",
        "dynasty": "宋",
        "collection_info": null
    },
    {
        "title": "夏日七首  其二",
        "author": "张耒",
        "content": "野水弯环夏木森，清蝉晚噪碧云深。\n扁舟两桨谁家子，万里江湖此日心。",
        "dynasty": "宋",
        "collection_info": null
    },
    {
        "title": "夏日七首  其三",
        "author": "张耒",
        "content": "蕲簟纱厨与夏宜，法曹腰腹大何为。\n重云到地翻盆雨，却是幽人稳睡时。",
        "dynasty": "宋",
        "collection_info": null
    },
    {
        "title": "夏日七首  其四",
        "author": "张耒",
        "content": "千蛙鸣噪污池水，万螘奔驰一腐虫。\n得丧世间能几许，冥冥高处有飞鸿。",
        "dynasty": "宋",
        "collection_info": null
    },
    {
        "title": "夏日七首  其五",
        "author": "张耒",
        "content": "凉风一扫宿云轻，隠隠收雷不復惊。\n试决小池疏积潦，谁教蛙吻顿无声。",
        "dynasty": "宋",
        "collection_info": null
    },
    {
        "title": "夏日七首  其六",
        "author": "张耒",
        "content": "风转翻翻梧叶惊，入檐白雨打窗鸣。\n应将清绝酬无睡，稳听空阶半夜声。",
        "dynasty": "宋",
        "collection_info": null
    },
    {
        "title": "夏日七首  其七",
        "author": "张耒",
        "content": "女几山前官舍清，遶堂鸣涧夜泠泠。\n尘埃别后何由见，檐雨三更起坐听。",
        "dynasty": "宋",
        "collection_info": null
    },
    {
        "title": "昼卧口占三首  其一",
        "author": "张耒",
        "content": "康济朝饥进汤餠，谁何午睡属新茶。\n读书隠几聊復尔，谢客扃门岂不佳。",
        "dynasty": "宋",
        "collection_info": null
    },
    {
        "title": "昼卧口占三首  其二",
        "author": "张耒",
        "content": "甘风远集闻朝嘒，怨月深栖有夜鸣。\n凉牖疏明稀老翠，雨畦幽独立新清。",
        "dynasty": "宋",
        "collection_info": null
    },
    {
        "title": "昼卧口占三首  其三",
        "author": "张耒",
        "content": "学道穷年要有得，强颜干世欲何求。\n病栽薏苡无劳谤，湿要鞠藭不待搜。",
        "dynasty": "宋",
        "collection_info": null
    },
    {
        "title": "赠无咎",
        "author": "张耒",
        "content": "欺马街泥未肯干，重城含雾晓漫漫。\n谁令万屋淋漓雪，犹作长安半夜寒。",
        "dynasty": "宋",
        "collection_info": null
    },
    {
        "title": "晚春四首  其一",
        "author": "张耒",
        "content": "杨柳藏鸦笋作竿，晓风吹雨作轻寒。\n清阴一片收春去，留得蔷薇数点殷。",
        "dynasty": "宋",
        "collection_info": null
    },
    {
        "title": "晚春四首  其二",
        "author": "张耒",
        "content": "蔷薇倒架笋过邻，梦泽茫茫欲晚春。\n绿暗红稀君莫嘆，满枝梅杏欲尝新。",
        "dynasty": "宋",
        "collection_info": null
    },
    {
        "title": "晚春四首  其三",
        "author": "张耒",
        "content": "洗雨吹风送晚春，尽收红紫布青云。\n眼前消长谙已久，清坐不妨长闭门。",
        "dynasty": "宋",
        "collection_info": null
    },
    {
        "title": "晚春四首  其四",
        "author": "张耒",
        "content": "荒畦零乱满芜菁，春事收功欲老成。\n鹊噪鸠鸣莫无頼，晓枝千啭有雏莺。",
        "dynasty": "宋",
        "collection_info": null
    },
    {
        "title": "怀金陵三首  其一",
        "author": "张耒",
        "content": "此君堂后青苍玉，别后何曾寄一声。\n想见秦淮月堂下，西风吹浪拍堤平。",
        "dynasty": "宋",
        "collection_info": null
    },
    {
        "title": "怀金陵三首  其二",
        "author": "张耒",
        "content": "璧月琼枝不復论，秦淮半已掠荒榛。\n清溪天水相澄映，便是临春阁上魂。",
        "dynasty": "宋",
        "collection_info": null
    },
    {
        "title": "怀金陵三首  其三",
        "author": "张耒",
        "content": "曾作金陵烂漫游，北归尘土变衣裘。\n芰荷声裏孤舟雨，卧入江南第一州。",
        "dynasty": "宋",
        "collection_info": null
    },
    {
        "title": "水阁二首  其一",
        "author": "张耒",
        "content": "积雨荒池水欲平，轩窗长夏有余清。\n公余一枕沧浪梦，卧听风荷受雨声。",
        "dynasty": "宋",
        "collection_info": null
    },
    {
        "title": "水阁二首  其二",
        "author": "张耒",
        "content": "池水亭亭如有光，晓风清露点新粧。\n翠帷自障非游女，多谢经营白鹭郎。",
        "dynasty": "宋",
        "collection_info": null
    },
    {
        "title": "出京寄无咎二首  其一",
        "author": "张耒",
        "content": "不许多闻长乐钟，打包旦遇又匆匆。\n长安城裏谁相识，只有周南太史公。",
        "dynasty": "宋",
        "collection_info": null
    },
    {
        "title": "出京寄无咎二首  其二",
        "author": "张耒",
        "content": "老去相看情益亲，河梁分手欲沾巾。\n祇应诵得离骚赋，长作行吟去国人。",
        "dynasty": "宋",
        "collection_info": null
    },
    {
        "title": "读史二首  其一",
        "author": "张耒",
        "content": "区区姦智终何补，不悟身犹弄伎儿。\n蛇断楚郊秦未觉，鬼谋曹社梦先知。",
        "dynasty": "宋",
        "collection_info": null
    },
    {
        "title": "读史二首  其二",
        "author": "张耒",
        "content": "嬴秦余祚已蛇分，车府凶高尚畏人。\n安有区区犹指鹿，从来菽麦不曾分。",
        "dynasty": "宋",
        "collection_info": null
    },
    {
        "title": "韩信祠",
        "author": "张耒",
        "content": "千金一饭恩犹报，南面称孤岂遽忘。\n何待陈侯乃中起，不思萧相在咸阳。",
        "dynasty": "宋",
        "collection_info": null
    },
    {
        "title": "题淮阴侯庙",
        "author": "张耒",
        "content": "云梦何须僞出游，遭谗犹得故乡侯。\n平生萧相真知己，何事还同女子谋。",
        "dynasty": "宋",
        "collection_info": null
    },
    {
        "title": "偃王城",
        "author": "张耒",
        "content": "逃战彭城似去邠，兴王可即废为臣。\n中原多少堪忧事，劳苦君王八马奔。",
        "dynasty": "宋",
        "collection_info": null
    },
    {
        "title": "挂剑台",
        "author": "张耒",
        "content": "上国归来岁月深，悲嗟脱剑挂高林。\n欲知不负徐君意，便是当年让国心。",
        "dynasty": "宋",
        "collection_info": null
    },
    {
        "title": "古意",
        "author": "张耒",
        "content": "楼上珠帘拂疏网，却匀愁黛对凌波。\n也知新旧争多少，敢话机头织素多。",
        "dynasty": "宋",
        "collection_info": null
    },
    {
        "title": "道彭泽",
        "author": "张耒",
        "content": "姓陶令尹今何在，空补陈编归去来。\n安得春江作春酒，百年长与子衔杯。",
        "dynasty": "宋",
        "collection_info": null
    },
    {
        "title": "柳",
        "author": "张耒",
        "content": "永丰坊裏旧腰支，曾见青青初种时。\n看尽道边离别恨，争教风絮不狂飞。",
        "dynasty": "宋",
        "collection_info": null
    },
    {
        "title": "题宣州后堂壁四首  其一",
        "author": "张耒",
        "content": "过雨山亭暑气微，老人犹未试生衣。\n满园閒绿无人到，春日南风燕子飞。",
        "dynasty": "宋",
        "collection_info": null
    },
    {
        "title": "题宣州后堂壁四首  其二",
        "author": "张耒",
        "content": "我欲留春情不浅，青春别我苦无情。\n敬亭山下红千树，日日南风绿满城。",
        "dynasty": "宋",
        "collection_info": null
    },
    {
        "title": "题宣州后堂壁四首  其三",
        "author": "张耒",
        "content": "翠树阴阴晚雨回，江山清润绝纤埃。\n军厨煮酒香初熟，更钓溪鱼斫鲙来。",
        "dynasty": "宋",
        "collection_info": null
    },
    {
        "title": "题宣州后堂壁四首  其四",
        "author": "张耒",
        "content": "流落天涯一病身，簿书丛裏费精神。\n殷勤照水窥华髮，黄鸟声中又一春。",
        "dynasty": "宋",
        "collection_info": null
    },
    {
        "title": "宋景平命赋隔窗花影",
        "author": "张耒",
        "content": "午睡帘栊春日长，半消金鸭水沉香。\n隔窗花影时来去，疑有东邻觇宋郎。",
        "dynasty": "宋",
        "collection_info": null
    },
    {
        "title": "晚春初夏八首  其一",
        "author": "张耒",
        "content": "阴阴夏景变余春，清晓园林未有尘。\n日日东风欺弱柳，鹅黄吹尽作青云。",
        "dynasty": "宋",
        "collection_info": null
    },
    {
        "title": "晚春初夏八首  其二",
        "author": "张耒",
        "content": "少室山前日日风，望嵩楼下水溶溶。\n卷将春色归何处，尽在车前榆荚中。",
        "dynasty": "宋",
        "collection_info": null
    },
    {
        "title": "晚春初夏八首  其三",
        "author": "张耒",
        "content": "吹尽成蹊桃李尘，兔葵燕麦一番新。\n只应解箨抽青玉，霜节棱棱尚可人。",
        "dynasty": "宋",
        "collection_info": null
    },
    {
        "title": "晚春初夏八首  其四",
        "author": "张耒",
        "content": "古柳参天鸣啄木，青芜覆地下鸣鸠。\n白头懒作留春计，睡起移时独倚楼。",
        "dynasty": "宋",
        "collection_info": null
    },
    {
        "title": "晚春初夏八首  其五",
        "author": "张耒",
        "content": "睡足高檐春日斜，碾声初破小龙茶。\n楼边绿树飞红尽，春色墙阴老荠花。",
        "dynasty": "宋",
        "collection_info": null
    },
    {
        "title": "晚春初夏八首  其六",
        "author": "张耒",
        "content": "青春已属明年事，昼漏初知夏景长。\n日日南风笋成竹，残红虽有不成妆。",
        "dynasty": "宋",
        "collection_info": null
    },
    {
        "title": "晚春初夏八首  其七",
        "author": "张耒",
        "content": "春归草木漫青红，半委尘埃半逐风。\n谁似长楸百余尺，高张锦绣照青空。",
        "dynasty": "宋",
        "collection_info": null
    },
    {
        "title": "晚春初夏八首  其八",
        "author": "张耒",
        "content": "酴醾压架不胜繁，洗雨吹风更可怜。\n姑射仙人本仙骨，百花凋尽独婵娟。",
        "dynasty": "宋",
        "collection_info": null
    },
    {
        "title": "梅花十首  其一",
        "author": "张耒",
        "content": "月落严霜自理妆，北风工为发清香。\n晓英数点辞人去，幽独无人为断肠。",
        "dynasty": "宋",
        "collection_info": null
    },
    {
        "title": "梅花十首  其二",
        "author": "张耒",
        "content": "幽恨清愁几万端，故将巧笑破霜寒。\n落英收拾供骚客，秋菊从来不足餐。",
        "dynasty": "宋",
        "collection_info": null
    },
    {
        "title": "梅花十首  其三",
        "author": "张耒",
        "content": "姑射仙姿不畏寒，谢家风格鄙铅丹。\n谁知檀萼香鬚裏，已有调羹一点酸。",
        "dynasty": "宋",
        "collection_info": null
    },
    {
        "title": "梅花十首  其四",
        "author": "张耒",
        "content": "林外啼禽自往还，风前诗客倚阑干。\n小园门锁黄昏月，耿耿幽姿伴岁寒。",
        "dynasty": "宋",
        "collection_info": null
    },
    {
        "title": "梅花十首  其五",
        "author": "张耒",
        "content": "玉粟匀圆官样黄，领巾借与十分香。\n衝寒不为生春物，自要晨霜为洗妆。",
        "dynasty": "宋",
        "collection_info": null
    },
    {
        "title": "梅花十首  其六",
        "author": "张耒",
        "content": "清寒池馆静无尘，岁岁相逢似故人。\n任遣墙头疑是雪，欲教园木早知春。",
        "dynasty": "宋",
        "collection_info": null
    },
    {
        "title": "梅花十首  其七",
        "author": "张耒",
        "content": "脉脉无言亦有期，雪中狂杀羽林儿。\n可怜多少幽奇事，却是东风总不知。",
        "dynasty": "宋",
        "collection_info": null
    },
    {
        "title": "梅花十首  其八",
        "author": "张耒",
        "content": "任教雪压色终胜，却要风严香更闻。\n江雨细时青子熟，闻名犹救渴将军。",
        "dynasty": "宋",
        "collection_info": null
    },
    {
        "title": "梅花十首  其九",
        "author": "张耒",
        "content": "数点深藏碧玉枝，翠峰十二拥瑶姬。\n凭君说与凡桃李，彻骨清寒争解肥。",
        "dynasty": "宋",
        "collection_info": null
    },
    {
        "title": "梅花十首  其一○",
        "author": "张耒",
        "content": "三亩荒园草棘荒，可堪终夜北风狂。\n瑶环瑜珥谁将去，啧啧幽禽啄蕊黄。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "张耒",
        "content": "萱草开时燕引雏，石盆雨满长菖蒲。\n但令瓮有贤人酒，何用门迎长者车。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "张耒",
        "content": "门前山树插云青，雨足山前稻水平。\n桑柘半空蚕事了，绿阴深处啭残莺。",
        "dynasty": "宋",
        "collection_info": null
    },
    {
        "title": "临淮道中",
        "author": "张耒",
        "content": "凛凛春寒犯客裘，轻阴残雪放孤舟。\n无端惟有堤边柳，作态东风恼客愁。",
        "dynasty": "宋",
        "collection_info": null
    },
    {
        "title": "许同尘示张八侍郎避暑览馆中旧题绝句俾之同作次韵",
        "author": "张耒",
        "content": "聚散人生集渚鸿，飞鸣邂逅一宵同。\n是非荣辱何劳问，共在邯郸一枕中。",
        "dynasty": "宋",
        "collection_info": null
    },
    {
        "title": "西园风雨杂花谢",
        "author": "张耒",
        "content": "楚泽春残雨又风，啼莺芳草思无穷。\n芜菁满地黄金烂，不及蔷薇一点红。",
        "dynasty": "宋",
        "collection_info": null
    },
    {
        "title": "慈湖中流遇大风舟危甚食时风止游灵岩寺",
        "author": "张耒",
        "content": "心悸西江浪似山，眼明僧舍一窗閒。\n从今要见庐山面，画作屏风静处看。",
        "dynasty": "宋",
        "collection_info": null
    },
    {
        "title": "寓淮阳驿二首  其一",
        "author": "张耒",
        "content": "一庭秋色高堂夜，半壁灯光短幌凉。\n都是去年秋气味，谁知飘泊古淮阳。",
        "dynasty": "宋",
        "collection_info": null
    },
    {
        "title": "寓淮阳驿二首  其二",
        "author": "张耒",
        "content": "悠扬短日下西墙，庭叶吟风作夕凉。\n客枕甚安无一事，邻鸡不用唤朝阳。",
        "dynasty": "宋",
        "collection_info": null
    },
    {
        "title": "观鱼亭呈陈公度二首  其一",
        "author": "张耒",
        "content": "千古濠梁庄惠词，不须反覆辨真知。\n直应人意逍遥处，便是游鱼自乐时。",
        "dynasty": "宋",
        "collection_info": null
    },
    {
        "title": "观鱼亭呈陈公度二首  其二",
        "author": "张耒",
        "content": "猎猎微风波面开，近人鸥鹭不相猜。\n樽前忽起扁舟兴，新管江南山水来。",
        "dynasty": "宋",
        "collection_info": null
    },
    {
        "title": "寒食离白沙",
        "author": "张耒",
        "content": "莫惊客路已经年，尚有青春一半妍。\n试上芳堤望春野，万丝杨柳拂晴天。",
        "dynasty": "宋",
        "collection_info": null
    },
    {
        "title": "绍圣甲戌侍立集英殿临轩试举人作此两绝  其一",
        "author": "张耒",
        "content": "春来小殿雪初残，晓日曈眬未破寒。\n黄伞当轩公事退，君王缓步侍臣阑。",
        "dynasty": "宋",
        "collection_info": null
    },
    {
        "title": "绍圣甲戌侍立集英殿临轩试举人作此两绝  其二",
        "author": "张耒",
        "content": "弱岁干名翰墨场，春寒摇笔试西厢。\n茫然二十年间事，还着春衣侍玉皇。",
        "dynasty": "宋",
        "collection_info": null
    },
    {
        "title": "同仲达雪后踰小山游蔡氏园得红梅数枝奇绝因赋二首  其一",
        "author": "张耒",
        "content": "与君陟巘踏春泥，邂逅红梅得一枝。\n失却孤山风露格，却成卯酒醉冰肌。",
        "dynasty": "宋",
        "collection_info": null
    },
    {
        "title": "同仲达雪后踰小山游蔡氏园得红梅数枝奇绝因赋二首  其二",
        "author": "张耒",
        "content": "北风凛凛留高树，融雪涓涓聚小塘。\n三亩山园半春草，无人为结小丁香。",
        "dynasty": "宋",
        "collection_info": null
    },
    {
        "title": "戏呈希古",
        "author": "张耒",
        "content": "半世辛勤守黄卷，白头容易过青春。\n枕前亦觉春晴否，试问东邻晚起人。",
        "dynasty": "宋",
        "collection_info": null
    },
    {
        "title": "赏心亭",
        "author": "张耒",
        "content": "楫迎桃叶家何处，桨送莫愁人已非。\n独立东风今古恨，春江无语又斜晖。",
        "dynasty": "宋",
        "collection_info": null
    },
    {
        "title": "题洛尾亭二首  其一",
        "author": "张耒",
        "content": "日出南山春雾收，浑浑洛尾入淮流。\n莫向行人赠杨柳，折将离恨入孤舟。",
        "dynasty": "宋",
        "collection_info": null
    },
    {
        "title": "题洛尾亭二首  其二",
        "author": "张耒",
        "content": "洛尾亭边淮汴交，来波去浪恨迢迢。\n无端更洒黄昏雨，吹作春愁不肯消。",
        "dynasty": "宋",
        "collection_info": null
    },
    {
        "title": "题周文翰郭熙山水二首  其一",
        "author": "张耒",
        "content": "鱼村橘市楚江边，人外秋原雨外川。\n遣骑竹边邀短艇，天涯暮色已苍然。",
        "dynasty": "宋",
        "collection_info": null
    },
    {
        "title": "题周文翰郭熙山水二首  其二",
        "author": "张耒",
        "content": "洞庭叶落万波秋，说与南人亦自愁。\n指点吴江何处是，一行鸿雁海山头。",
        "dynasty": "宋",
        "collection_info": null
    },
    {
        "title": "立春三首  其一",
        "author": "张耒",
        "content": "天上春来谁报人，江山气象一时新。\n懒将白首簪幡胜，寿酒三杯慰逐臣。",
        "dynasty": "宋",
        "collection_info": null
    },
    {
        "title": "立春三首  其二",
        "author": "张耒",
        "content": "风光先着竹间梅，和气应从九地回。\n桃李满园浑未觉，微红先向宝刀开。",
        "dynasty": "宋",
        "collection_info": null
    },
    {
        "title": "立春三首  其三",
        "author": "张耒",
        "content": "苍龙阙角回金斗，文德门南散晓班。\n车马纷纷残雪裏，镂银剪綵舞新幡。",
        "dynasty": "宋",
        "collection_info": null
    },
    {
        "title": "寒食",
        "author": "张耒",
        "content": "庭院轻寒新雨过，江城寒食野花飞。\n故园北望一千里，极目江枫客未归。",
        "dynasty": "宋",
        "collection_info": null
    },
    {
        "title": "竟陵梦野亭在子城西南角一目而尽云梦之野最为郡中之胜",
        "author": "张耒",
        "content": "高甍巨桷压城闉，平视如将七泽吞。\n几度春光招宋玉，碧阑干外独消魂。",
        "dynasty": "宋",
        "collection_info": null
    },
    {
        "title": "奉符县北二十里林家庄马铺壁间有草书数行半毁矣问其人云熙宁中钱提刑所书予考其时盖翰林四丈穆父也钱公谪秋浦而卒其子已免丧矣览之不觉失涕因留一绝",
        "author": "张耒",
        "content": "龙蛇半灭亭间字，泉壤长埋地下身。\n从此世间无玉树，故人三嘆泪沾襟。",
        "dynasty": "宋",
        "collection_info": null
    },
    {
        "title": "夜间风雨有感",
        "author": "张耒",
        "content": "留滞招提未是归，卧闻秋雨响疏篱。\n何当粗息飘萍恨，却诵僧窗听雨诗。",
        "dynasty": "宋",
        "collection_info": null
    },
    {
        "title": "次韵智叔三首  其一",
        "author": "张耒",
        "content": "才似庖刀不待硎，思如流水更清泠。\n诗坛李杜谁为将，尽扫欃枪正国刑。",
        "dynasty": "宋",
        "collection_info": null
    },
    {
        "title": "次韵智叔三首  其二",
        "author": "张耒",
        "content": "公子风流更可人，仙家问讯柳湖春。\n烦公瓮下一杯水，洗我胸中百斛尘。",
        "dynasty": "宋",
        "collection_info": null
    },
    {
        "title": "次韵智叔三首  其三",
        "author": "张耒",
        "content": "今朝一见诗人诗，不用更寻黄绢词。\n深山一鹤自唱和，亦有松下童子知。",
        "dynasty": "宋",
        "collection_info": null
    },
    {
        "title": "绝句",
        "author": "张耒",
        "content": "竟陵秋色清如水，客舍飘梧坠晚阶。\n已掩重门风叶定，玉钩还向玉人来。",
        "dynasty": "宋",
        "collection_info": null
    },
    {
        "title": "西园",
        "author": "张耒",
        "content": "满园红紫春无限，尽日飞鸣鸟自由。\n夜雨朝晴风日好，尽舒云锦不能收。",
        "dynasty": "宋",
        "collection_info": null
    },
    {
        "title": "晚春",
        "author": "张耒",
        "content": "苔封池面草芊绵，鸣蚓跳蛙意若便。\n颇觉风云有奇变，翻盆一雨便潺潺。",
        "dynasty": "宋",
        "collection_info": null
    },
    {
        "title": "残春三绝  其一",
        "author": "张耒",
        "content": "低檐送雨晚霏微，湿透梅房白渐肥。\n半捲画帘屏扇掩，朦胧春睡拥春衣。",
        "dynasty": "宋",
        "collection_info": null
    },
    {
        "title": "残春三绝  其二",
        "author": "张耒",
        "content": "阑干倚遍更消魂，春到淮南得几分。\n袅袅柳枝烟雨湿，画楼残角送黄昏。",
        "dynasty": "宋",
        "collection_info": null
    },
    {
        "title": "残春三绝  其三",
        "author": "张耒",
        "content": "强寻春物散无聊，直使楼高恨未消。\n鳞碧万家看不尽，杏花时见隔墙梢。",
        "dynasty": "宋",
        "collection_info": null
    },
    {
        "title": "偶题二首  其一",
        "author": "张耒",
        "content": "相逢记得画桥头，花似精神柳似柔。\n莫谓无情即无语，春风传意水传愁。",
        "dynasty": "宋",
        "collection_info": null
    },
    {
        "title": "偶题二首  其二",
        "author": "张耒",
        "content": "春水长流鸟自飞，偶然相值不相知。\n请君试采中塘藕，若道心空却有丝。",
        "dynasty": "宋",
        "collection_info": null
    },
    {
        "title": "宛丘道中",
        "author": "张耒",
        "content": "日斜沙路马翩翩，故欲迎凉不着鞭。\n谁解多情似新月，伴人归去照人眠。",
        "dynasty": "宋",
        "collection_info": null
    },
    {
        "title": "青桐道中值雨凡数里舟行久之颇有江湖之思二首  其一",
        "author": "张耒",
        "content": "繫马操舟问檝师，却疑淮口挂帆时。\n人间迁改何须问，便作江湖未可知。",
        "dynasty": "宋",
        "collection_info": null
    },
    {
        "title": "青桐道中值雨凡数里舟行久之颇有江湖之思二首  其二",
        "author": "张耒",
        "content": "冥冥烟外鸟飞归，野老得鱼收网迴。\n隔浦断霞沉欲尽，半弯新月出云来。",
        "dynasty": "宋",
        "collection_info": null
    },
    {
        "title": "宿咸平驿",
        "author": "张耒",
        "content": "萧萧暗叶鸣秋雨，淅淅窗风战客灯。\n世味饱谙心已老，不烦潘鬓强侵陵。",
        "dynasty": "宋",
        "collection_info": null
    },
    {
        "title": "萧萧",
        "author": "张耒",
        "content": "萧萧风雨五更初，枕上秋声独井梧。\n只有菊花犹灼灼，苦教摧拉就荒芜。",
        "dynasty": "宋",
        "collection_info": null
    },
    {
        "title": "淮阴道中",
        "author": "张耒",
        "content": "映日断霞临水尽，出云新月向人来。\n野塘秋晚无行迹，点点黄花照水开。",
        "dynasty": "宋",
        "collection_info": null
    },
    {
        "title": "夜坐",
        "author": "张耒",
        "content": "庭户无人秋月明，夜霜欲落气先清。\n梧桐直不甘衰谢，数叶迎风尚有声。",
        "dynasty": "宋",
        "collection_info": null
    },
    {
        "title": "试笔",
        "author": "张耒",
        "content": "学馆虀盐惊岁晚，寒窗书史伴身閒。\n年来轗轲甘言命，老去追随厌强颜。",
        "dynasty": "宋",
        "collection_info": null
    },
    {
        "title": "新春",
        "author": "张耒",
        "content": "水乡清冷落梅风，正月雪消春信通。\n昨夜园林新得雨，杏梢争放晓来红。",
        "dynasty": "宋",
        "collection_info": null
    },
    {
        "title": "野步",
        "author": "张耒",
        "content": "带水依城一径微，出城桃杏雨来枝。\n最怜杨柳身无力，付与春风自在吹。",
        "dynasty": "宋",
        "collection_info": null
    },
    {
        "title": "春日偶题四首  其一",
        "author": "张耒",
        "content": "漫漫东风百草长，夭桃如笑柳如妆。\n惟凭酒作青春敌，收拾风光入醉乡。",
        "dynasty": "宋",
        "collection_info": null
    },
    {
        "title": "春日偶题四首  其二",
        "author": "张耒",
        "content": "隔屋桃花暖斗妆，好风时有过墙香。\n满园芳草无人种，何事春来特地长。",
        "dynasty": "宋",
        "collection_info": null
    },
    {
        "title": "春日偶题四首  其三",
        "author": "张耒",
        "content": "舍北小桃纔及肩，可怜枝弱苦花繁。\n黄昏雨急东风恶，惜尔不禁春夜寒。",
        "dynasty": "宋",
        "collection_info": null
    },
    {
        "title": "春日偶题四首  其四",
        "author": "张耒",
        "content": "白首伤春一老翁，预愁寒食过春中。\n下帘数点黄昏雨，一霎轻寒青杏风。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "张耒",
        "content": "新引龙孙欲解苞，篱根抽笋已梢梢。\n莓苔雨过蜗缘壁，杨柳叶深莺有巢。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "张耒",
        "content": "乍晴幽步踏斜阳，残潦青苔曲径荒。\n风掷落花填小堑，雨催芳草上空墙。",
        "dynasty": "宋",
        "collection_info": null
    },
    {
        "title": "题轸师房二首  其一",
        "author": "张耒",
        "content": "漠漠雨苔依砌绿，鲜鲜秋菊映阶黄。\n山僧睡起日亭午，出户微微栢子香。",
        "dynasty": "宋",
        "collection_info": null
    },
    {
        "title": "题轸师房二首  其二",
        "author": "张耒",
        "content": "铜瓶布衲出尘埃，疏瘦风标日一斋。\n门径萧然更无事，生萤飞鸽及时来。",
        "dynasty": "宋",
        "collection_info": null
    },
    {
        "title": "初离山阳寄城中友人二首  其一",
        "author": "张耒",
        "content": "落月昏昏向水低，五更残烛一声鸡。\n祇应魂梦犹东去，从此扁舟日向西。",
        "dynasty": "宋",
        "collection_info": null
    },
    {
        "title": "初离山阳寄城中友人二首  其二",
        "author": "张耒",
        "content": "野岸萧萧落叶风，秋光离思两相攻。\n殷勤临水挥双泪，凭寄清流却向东。",
        "dynasty": "宋",
        "collection_info": null
    },
    {
        "title": "淮阴晚望",
        "author": "张耒",
        "content": "萧萧衰柳来时路，袅袅危樯西去船。\n白鸟归飞夕阳尽，断霞风约过平川。",
        "dynasty": "宋",
        "collection_info": null
    },
    {
        "title": "宿第四铺",
        "author": "张耒",
        "content": "繫缆寒沙伤客情，秋云不动夜阴生。\n萧萧两岸黄榆叶，解报三更雨到声。",
        "dynasty": "宋",
        "collection_info": null
    },
    {
        "title": "初见嵩山",
        "author": "张耒",
        "content": "年来鞍马困尘埃，頼有青山豁我怀。\n日暮北风吹雨去，数峰清瘦出云来。",
        "dynasty": "宋",
        "collection_info": null
    },
    {
        "title": "有感",
        "author": "张耒",
        "content": "鬓毛已自秋来变，髀肉仍于马上消。\n满眼青山不归去，强颜微禄亦何聊。",
        "dynasty": "宋",
        "collection_info": null
    },
    {
        "title": "福昌官舍后绝句十首  其一",
        "author": "张耒",
        "content": "淮南梅柳想春还，怯见西州岁暮寒。\n惟有看山心未厌，晴明终日在阑干。",
        "dynasty": "宋",
        "collection_info": null
    },
    {
        "title": "福昌官舍后绝句十首  其二",
        "author": "张耒",
        "content": "小园寒尽雪成泥，堂角方池水接溪。\n梦觉隔窗残月尽，五更春鸟满山啼。",
        "dynasty": "宋",
        "collection_info": null
    },
    {
        "title": "福昌官舍后绝句十首  其三",
        "author": "张耒",
        "content": "无客门阑尽日扃，两行乔木拥寒厅。\n吏胥借问官何在，流水声中看竹行。",
        "dynasty": "宋",
        "collection_info": null
    },
    {
        "title": "福昌官舍后绝句十首  其四",
        "author": "张耒",
        "content": "漫与东风作主人，栽培花草伴閒身。\n不辞伐竹成高架，收拾蔷薇一片春。",
        "dynasty": "宋",
        "collection_info": null
    },
    {
        "title": "福昌官舍后绝句十首  其五",
        "author": "张耒",
        "content": "卧听堂南布谷鸣，陇头细麦已青盈。\n殷勤谢汝催春种，我为无田岂懒耕。",
        "dynasty": "宋",
        "collection_info": null
    },
    {
        "title": "福昌官舍后绝句十首  其六",
        "author": "张耒",
        "content": "翠竹留人不忍还，暖泉春涨已潺潺。\n寄言山鸟休归去，与尔同来乐此间。",
        "dynasty": "宋",
        "collection_info": null
    },
    {
        "title": "福昌官舍后绝句十首  其七",
        "author": "张耒",
        "content": "洛川春色几时归，漾漾清流照翠微。\n日暖雪消沙岸软，鸳鸯相对不惊飞。",
        "dynasty": "宋",
        "collection_info": null
    },
    {
        "title": "福昌官舍后绝句十首  其八",
        "author": "张耒",
        "content": "风吹春日下南山，尚有轻冰结暮滩。\n何事鸳鸯故相守，清溪不怕夜栖寒。",
        "dynasty": "宋",
        "collection_info": null
    },
    {
        "title": "福昌官舍后绝句十首  其九",
        "author": "张耒",
        "content": "不扫竹根藏笋茁，旋培残雪拥兰芽。\n为君更接樱桃树，付与春风换却花。",
        "dynasty": "宋",
        "collection_info": null
    },
    {
        "title": "福昌官舍后绝句十首  其一○",
        "author": "张耒",
        "content": "清明山色到前檐，汩汩溪流聚小潭。\n一榻竹窗晴昼睡，依依春梦入江南。",
        "dynasty": "宋",
        "collection_info": null
    },
    {
        "title": "梦周楚望",
        "author": "张耒",
        "content": "春风吹梦到淮南，一夕从容尽笑谈。\n睡觉始知经岁别，洛阳新柳已毵毵。",
        "dynasty": "宋",
        "collection_info": null
    },
    {
        "title": "绝句",
        "author": "张耒",
        "content": "坐局归来已暮钟，蒙蒙寒雨湿裘茸。\n正须墙下一壶酒，不怕江头三日风。",
        "dynasty": "宋",
        "collection_info": null
    },
    {
        "title": "赠铁牌道者",
        "author": "张耒",
        "content": "微官待旦亦朝天，頼尔绝胜钟鼓传。\n举世昏冥竟难警，怜君常负五更眠。",
        "dynasty": "宋",
        "collection_info": null
    },
    {
        "title": "读吴怡诗卷二首  其一",
        "author": "张耒",
        "content": "罗田春动雪消初，主簿清诗雪不如。\n休学风骚穷事业，花前莫负古铜壶。",
        "dynasty": "宋",
        "collection_info": null
    },
    {
        "title": "读吴怡诗卷二首  其二",
        "author": "张耒",
        "content": "疏梅半落雪中香，想子孤吟对酒缸。\n野水荒山半猿鸟，跨馿谁问贾长江。",
        "dynasty": "宋",
        "collection_info": null
    },
    {
        "title": "题赵楶所收赵令穰大年烟林二绝  其一",
        "author": "张耒",
        "content": "江上孤烟蔽远林，秋原人静下鸣禽。\n水乡此景常经眼，谁信侯家画万金。",
        "dynasty": "宋",
        "collection_info": null
    },
    {
        "title": "题赵楶所收赵令穰大年烟林二绝  其二",
        "author": "张耒",
        "content": "枫林荻港白昼静，落雁飞鸥尽日閒。\n平远起君千里恨，清诗可要助江山。",
        "dynasty": "宋",
        "collection_info": null
    },
    {
        "title": "屈原",
        "author": "张耒",
        "content": "楚国茫茫尽醉人，独醒惟有一灵均。\n餔糟更遣从流俗，渔父由来亦不仁。",
        "dynasty": "宋",
        "collection_info": null
    },
    {
        "title": "观音泉",
        "author": "张耒",
        "content": "岩松偃盖不知年，寂寂秋灯宝供前。\n清彻一源传万古，空山长伴白衣仙。",
        "dynasty": "宋",
        "collection_info": null
    },
    {
        "title": "宿慈氏院",
        "author": "张耒",
        "content": "楼上鸣钟报五更，朦胧深殿佛灯明。\n更无幽梦随寒枕，听彻风松到晓声。",
        "dynasty": "宋",
        "collection_info": null
    },
    {
        "title": "巫臣二首  其一",
        "author": "张耒",
        "content": "万古风情不易禁，多言未似不言深。\n楚王只听巫臣谏，不道逃吴已有心。",
        "dynasty": "宋",
        "collection_info": null
    },
    {
        "title": "巫臣二首  其二",
        "author": "张耒",
        "content": "咫尺山河不易知，无言莫谓即无思。\n人间只见枝头茧，不悟春蚕暗理丝。",
        "dynasty": "宋",
        "collection_info": null
    },
    {
        "title": "北风",
        "author": "张耒",
        "content": "北风卷地寒侵骨，冻雪连山鸟不飞。\n试问朱门余酒肉，几人迴首念无衣。",
        "dynasty": "宋",
        "collection_info": null
    },
    {
        "title": "洛岸春行二首  其一",
        "author": "张耒",
        "content": "溪上映人杨柳黄，满溪流水碧泱泱。\n凭君莫向溪南望，春草春风能断肠。",
        "dynasty": "宋",
        "collection_info": null
    },
    {
        "title": "洛岸春行二首  其二",
        "author": "张耒",
        "content": "南山晴翠入波光，一派溪声绕郭长。\n最爱早春沙岸暖，衮风轻浪拍鸳鸯。",
        "dynasty": "宋",
        "collection_info": null
    },
    {
        "title": "漫成七首  其一",
        "author": "张耒",
        "content": "应敌诗才惭古人，牵情春色空閒身。\n铺排物色虽甘拙，消散閒愁亦有神。",
        "dynasty": "宋",
        "collection_info": null
    },
    {
        "title": "漫成七首  其二",
        "author": "张耒",
        "content": "修竹娟娟一万竿，清渠引水正潺潺。\n知时燕子来相语，任意鳬雏去不还。",
        "dynasty": "宋",
        "collection_info": null
    },
    {
        "title": "漫成七首  其三",
        "author": "张耒",
        "content": "高槐无花亦有阴，参天老枝逾十寻。\n流莺不使人窥见，故隔深条送好音。",
        "dynasty": "宋",
        "collection_info": null
    },
    {
        "title": "漫成七首  其四",
        "author": "张耒",
        "content": "风吹桃花西復东，雨打海棠零乱红。\n可是春光即消歇，牡丹音信未全通。",
        "dynasty": "宋",
        "collection_info": null
    },
    {
        "title": "漫成七首  其五",
        "author": "张耒",
        "content": "江南梅花凌雪霜，桃李开尽春无光。\n谁知洛阳三月暮，千金一朵卖姚黄。",
        "dynasty": "宋",
        "collection_info": null
    },
    {
        "title": "漫成七首  其六",
        "author": "张耒",
        "content": "溪水春来清荡沙，溪南溪北是人家。\n依依陌上多情柳，簇簇原头自在花。",
        "dynasty": "宋",
        "collection_info": null
    },
    {
        "title": "漫成七首  其七",
        "author": "张耒",
        "content": "庭阴当午起犹慵，断送残春醉梦中。\n桑柘成阴桃李尽，一川零乱柳花风。",
        "dynasty": "宋",
        "collection_info": null
    },
    {
        "title": "和应之出城",
        "author": "张耒",
        "content": "路穿槐柳遶山斜，长夏村墟对物华。\n青玉一寻披箨竹，绛缯千片剪榴花。",
        "dynasty": "宋",
        "collection_info": null
    },
    {
        "title": "永宁赴晁应之见招赏花途中遇雨",
        "author": "张耒",
        "content": "行云浓淡日无辉，轻雨飘飘点客衣。\n马上漫郎醒復醉，一杯容易送春归。",
        "dynasty": "宋",
        "collection_info": null
    },
    {
        "title": "依韵和晁十七落花二首  其一",
        "author": "张耒",
        "content": "投老殷勤向物华，风前犹欲拾余花。\n更将梦逐残红去，遍入长安百万家。",
        "dynasty": "宋",
        "collection_info": null
    },
    {
        "title": "依韵和晁十七落花二首  其二",
        "author": "张耒",
        "content": "飞随风雨落随流，更有余红亦已休。\n杳杳天涯春物尽，可怜莺蝶不知愁。",
        "dynasty": "宋",
        "collection_info": null
    },
    {
        "title": "和端午",
        "author": "张耒",
        "content": "竞渡深悲千载冤，忠魂一去讵能还。\n国亡身殒今何有，只有离骚在世间。",
        "dynasty": "宋",
        "collection_info": null
    },
    {
        "title": "偶成",
        "author": "张耒",
        "content": "须知庖手有真如，合遣轮人笑读书。\n拥褐蒲团深闭目，老人于此有工夫。",
        "dynasty": "宋",
        "collection_info": null
    },
    {
        "title": "双庙",
        "author": "张耒",
        "content": "成败功名付偶然，男儿要是死生间。\n故应城破知肝胆，飞矢何劳记贺兰。",
        "dynasty": "宋",
        "collection_info": null
    },
    {
        "title": "株林",
        "author": "张耒",
        "content": "九寡奔亡一老姬，白头蛮叟嬖西施。\n二公费尽平生事，深屋婵娟世得知。",
        "dynasty": "宋",
        "collection_info": null
    },
    {
        "title": "淮上阻风步入宝积山访轸长老",
        "author": "张耒",
        "content": "少年飘泊归淮东，道人住庵何处峰。\n知有招提烟水外，雪云山路倒杉松。",
        "dynasty": "宋",
        "collection_info": null
    },
    {
        "title": "淮上观冰下",
        "author": "张耒",
        "content": "寒淮千里羣冰下，古岸枯槎黄苇枝。\n忆得天津桥下见，五门春动雪消时。",
        "dynasty": "宋",
        "collection_info": null
    },
    {
        "title": "春阴",
        "author": "张耒",
        "content": "惊鸿瞥过不容攀，病眼淮边楚望寒。\n独卧孤舟对杨柳，春风终日在樯竿。",
        "dynasty": "宋",
        "collection_info": null
    },
    {
        "title": "宫人斜",
        "author": "张耒",
        "content": "青蛾皓齿作埃尘，玉匣珠衾地下身。\n一曲坏墙门不锁，林花开落墓前春。",
        "dynasty": "宋",
        "collection_info": null
    },
    {
        "title": "奉先寺",
        "author": "张耒",
        "content": "定知生不出长门，禾黍萧萧寺后村。\n松柏城南万丘冢，伤心最说内人园。",
        "dynasty": "宋",
        "collection_info": null
    },
    {
        "title": "至后早赴馆二首  其一",
        "author": "张耒",
        "content": "红蜡妆梅冷未黏，柳条偷暖作纤纤。\n高楼残白谁家雪，尽日天寒不捲帘。",
        "dynasty": "宋",
        "collection_info": null
    },
    {
        "title": "至后早赴馆二首  其二",
        "author": "张耒",
        "content": "城围残雪寒催晓，宫近晴云暖欲春。\n谁觉风光添一线，玉壶漏水报鸡人。",
        "dynasty": "宋",
        "collection_info": null
    },
    {
        "title": "晁二家有海棠去岁花开晁二呼杜卿家小娃歌舞花下痛饮今春花开復欲招客而杜已出守戏以诗调之",
        "author": "张耒",
        "content": "颇疑蜂蝶过邻家，知是东墙去岁花。\n骏马无因迎小妾，鸱夷何用强随车。",
        "dynasty": "宋",
        "collection_info": null
    },
    {
        "title": "復答迎郭侯犊车之句",
        "author": "张耒",
        "content": "玉壶春酒射朝霞，只看纤腰不看花。\n但遣舟迎桃叶女，仍须恩赐短辕车。",
        "dynasty": "宋",
        "collection_info": null
    },
    {
        "title": "清明日舟中书事二首  其一",
        "author": "张耒",
        "content": "清明不到旅人家，乞火邻船自试茶。\n弄柳好风低作舞，夹船春浪细浮花。",
        "dynasty": "宋",
        "collection_info": null
    },
    {
        "title": "清明日舟中书事二首  其二",
        "author": "张耒",
        "content": "巢乌噪处绿杨村，寒食人家昼掩门。\n麦陇晓风收宿润，烟林午日涨黄昏。",
        "dynasty": "宋",
        "collection_info": null
    },
    {
        "title": "题海州怀仁令藏春亭",
        "author": "张耒",
        "content": "闻道山中贤长官，种花不肯放春还。\n故知车马红尘地，催促东风不得閒。",
        "dynasty": "宋",
        "collection_info": null
    },
    {
        "title": "题绿野亭",
        "author": "张耒",
        "content": "渺渺孤亭沧海东，天连平野四无穷。\n可须户牖毫端上，自揽山河眼界中。",
        "dynasty": "宋",
        "collection_info": null
    },
    {
        "title": "漫成三首  其一",
        "author": "张耒",
        "content": "驱除牢愁须酒圣，狼藉春色要花红。\n定知春来无一事，苦教有情愁得侬。",
        "dynasty": "宋",
        "collection_info": null
    },
    {
        "title": "漫成三首  其二",
        "author": "张耒",
        "content": "容易得愁即不去，苦教春物唤愁生。\n遣愁饮酒大拙计，遣谁蹙眉为慢声。",
        "dynasty": "宋",
        "collection_info": null
    },
    {
        "title": "漫成三首  其三",
        "author": "张耒",
        "content": "闭门春风作往还，谁家有花堪醉眠。\n柳腰榆荚争入眼，江梅一枝远如天。",
        "dynasty": "宋",
        "collection_info": null
    },
    {
        "title": "题荣子邕陋居二首  其一",
        "author": "张耒",
        "content": "草舍隆中一幅巾，闭门三致汉将军。\n纷纷自献知何有，终遣斯人了鼎分。",
        "dynasty": "宋",
        "collection_info": null
    },
    {
        "title": "题荣子邕陋居二首  其二",
        "author": "张耒",
        "content": "一室荒芜孺子贫，知君四海入经纶。\n杀身虎口终何补，洒扫庭除自可人。",
        "dynasty": "宋",
        "collection_info": null
    },
    {
        "title": "秋日有作寓直散骑舍",
        "author": "张耒",
        "content": "黄省文书分道山，静传钟鼓建章閒。\n天边玉树西风起，知有清秋到世间。",
        "dynasty": "宋",
        "collection_info": null
    },
    {
        "title": "晓雨",
        "author": "张耒",
        "content": "绿满园林红已稀，湿烟和柳共霏微。\n谁家油壁春寒裏，独辗天街晓雨归。",
        "dynasty": "宋",
        "collection_info": null
    },
    {
        "title": "送周六赴濠州户曹二首  其一",
        "author": "张耒",
        "content": "老颙有妇何妨道，一室萧然尚愧君。\n但恐小乔来丈室，却须射虎作将军。",
        "dynasty": "宋",
        "collection_info": null
    },
    {
        "title": "送周六赴濠州户曹二首  其二",
        "author": "张耒",
        "content": "从来悟道不由书，觌面相呈已有余。\n麈尾花飞终不近，濠梁古鬼解揶揄。",
        "dynasty": "宋",
        "collection_info": null
    },
    {
        "title": "赵弟",
        "author": "张耒",
        "content": "男儿何用立奇勋，赵弟从军初不闻。\n但斩郁城侯万户，不须猿臂老将军。",
        "dynasty": "宋",
        "collection_info": null
    },
    {
        "title": "赞皇公",
        "author": "张耒",
        "content": "才高一世有奇功，掩卷令人独想风。\n莫笑狄祠迁武相，致人从古是英雄。",
        "dynasty": "宋",
        "collection_info": null
    },
    {
        "title": "夜来",
        "author": "张耒",
        "content": "夜来风雨掠余春，晏起萧条一病身。\n三月长安泥浩浩，懒随车马作游人。",
        "dynasty": "宋",
        "collection_info": null
    },
    {
        "title": "桓温",
        "author": "张耒",
        "content": "北征谈笑缚姚公，静扫诸陵见洛嵩。\n不用登高笑夷甫，正缘此辈使君雄。",
        "dynasty": "宋",
        "collection_info": null
    },
    {
        "title": "和天启惠橘诗",
        "author": "张耒",
        "content": "十年不摘洞庭霜，喜见新苞照眼黄。\n但对典刑休嗜味，虎贲犹得作中郎。",
        "dynasty": "宋",
        "collection_info": null
    },
    {
        "title": "题画二首  其一",
        "author": "张耒",
        "content": "败芦浸水冻滩沙，朔雪随风乱缀花。\n湿翅老鸿鸣未起，暮云山色暗天涯。",
        "dynasty": "宋",
        "collection_info": null
    },
    {
        "title": "题画二首  其二",
        "author": "张耒",
        "content": "苍苍老石守寒丛，雪洒林鸠美睡中。\n鹑傍陈根饥更啄，雀栖高枿瞑愁风。",
        "dynasty": "宋",
        "collection_info": null
    },
    {
        "title": "题庭木",
        "author": "张耒",
        "content": "枯条怪石坐寒禽，玉轴高悬画万金。\n岁晚荒畦真在眼，寂寥方见此时心。",
        "dynasty": "宋",
        "collection_info": null
    },
    {
        "title": "有所叹",
        "author": "张耒",
        "content": "骈胁当车闟戟先，相君冠盖照秦川。\n六雄未灭君无苦，当念杜门公子虔。",
        "dynasty": "宋",
        "collection_info": null
    },
    {
        "title": "五更",
        "author": "张耒",
        "content": "岁事先教蟋蟀催，暮云楼阙殷轻雷。\n五更庭叶惊残梦，知有清秋犯雨来。",
        "dynasty": "宋",
        "collection_info": null
    },
    {
        "title": "下直",
        "author": "张耒",
        "content": "留住长安鬓已丝，宫廊还见落梅飞。\n暮云疏雨苍龙阙，不惜障泥策马归。",
        "dynasty": "宋",
        "collection_info": null
    },
    {
        "title": "题史院直舍鱼鹭屏",
        "author": "张耒",
        "content": "钟鼓声稀下直迟，秋晖初转万年枝。\n寒厅尽日谁相对，惭愧屏风两鹭鸶。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "张耒",
        "content": "便使柳肥终解舞，莫惊梅瘦为含酸。\n因风自袅还成态，与雪争妍却要寒。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "张耒",
        "content": "天质自清非为瘦，仙姿正白不施红。\n未开如怨开如笑，枉乞幽香与北风。",
        "dynasty": "宋",
        "collection_info": null
    },
    {
        "title": "探春",
        "author": "张耒",
        "content": "啾啾冻草羣飞雀，袅袅高林独啸猿。\n忽忆淮南春意动，早梅池馆断鸿天。",
        "dynasty": "宋",
        "collection_info": null
    },
    {
        "title": "双槐",
        "author": "张耒",
        "content": "老去相看终惨淡，秋来无頼对婆娑。\n任从叶逐西风去，要听庭宽夜雨多。",
        "dynasty": "宋",
        "collection_info": null
    },
    {
        "title": "晏起",
        "author": "张耒",
        "content": "晚起翻书日欲西，偶然乘兴忘遨嬉。\n好书自癖非求利，掘冢才须数句诗。",
        "dynasty": "宋",
        "collection_info": null
    },
    {
        "title": "和人二首  其一",
        "author": "张耒",
        "content": "腊残春近独消魂，残雪长安千万门。\n青鸟何曾寄音信，碧云刚解报黄昏。",
        "dynasty": "宋",
        "collection_info": null
    },
    {
        "title": "和人二首  其二",
        "author": "张耒",
        "content": "曈眬晓日漏春光，栏下萱丛尚卧霜。\n认得君家门上雪，易知何事却难忘。",
        "dynasty": "宋",
        "collection_info": null
    },
    {
        "title": "天窗",
        "author": "张耒",
        "content": "凿屋分将一尺明，坐令隔幌见帘屏。\n任从世界倾盆雨，只要萧萧数点声。",
        "dynasty": "宋",
        "collection_info": null
    },
    {
        "title": "失性",
        "author": "张耒",
        "content": "失性摧颓君子鹤，忘羞跳掷沐猴冠。\n须知六合枭鸾杂，供与閒人静处看。",
        "dynasty": "宋",
        "collection_info": null
    },
    {
        "title": "梦至一园池藕花盛开水鸟飞鸣为作二小诗记之  其一",
        "author": "张耒",
        "content": "偶来乘兴不须疑，一顷秋香欲发时。\n老子婆娑真为尔，百回相见愧鸬鷀。",
        "dynasty": "宋",
        "collection_info": null
    },
    {
        "title": "梦至一园池藕花盛开水鸟飞鸣为作二小诗记之  其二",
        "author": "张耒",
        "content": "平池秋水雨来深，无数红妆出岸阴。\n翠幕深藏知有意，白鸥相见本无心。",
        "dynasty": "宋",
        "collection_info": null
    },
    {
        "title": "读王荆公诗",
        "author": "张耒",
        "content": "名实由来不可逃，悠悠毁誉亦徒劳。\n臧公已死言终立，不是轩裳世禄高。",
        "dynasty": "宋",
        "collection_info": null
    },
    {
        "title": "雨霁",
        "author": "张耒",
        "content": "丰隆故犯青冥上，列缺应逢返照还。\n楼外细蟾呈窈窕，枝间少女故徘徊。",
        "dynasty": "宋",
        "collection_info": null
    },
    {
        "title": "蹇馿",
        "author": "张耒",
        "content": "骥伏盐车饥不行，疲牛与尔饱平生。\n子荆自是佳公子，亦向人前作汝声。",
        "dynasty": "宋",
        "collection_info": null
    },
    {
        "title": "局中晚坐",
        "author": "张耒",
        "content": "高林晚叶渐疏明，雨过长安万屋青。\n为问西风来几日，夕阳宫殿亦秋声。",
        "dynasty": "宋",
        "collection_info": null
    },
    {
        "title": "无题二首  其一",
        "author": "张耒",
        "content": "风槐已疏遽如许，夜蛩虽怨可若何。\n出门屐齿苔痕满，隠几书尘鼠迹多。",
        "dynasty": "宋",
        "collection_info": null
    },
    {
        "title": "无题二首  其二",
        "author": "张耒",
        "content": "晚起清秋一枕凉，四檐鸣雨下淋浪。\n竹笼烧药时添火，书榻焚香却闭房。",
        "dynasty": "宋",
        "collection_info": null
    },
    {
        "title": "鹎鵊",
        "author": "张耒",
        "content": "整刷衣裾紫翠新，晓天风露压鸡晨。\n应知不置莲花漏，长唤林中宴坐人。",
        "dynasty": "宋",
        "collection_info": null
    },
    {
        "title": "久雨",
        "author": "张耒",
        "content": "欹檐积雨苔生瓦，陋巷人稀泥及门。\n坡下牛羊来远墅，舍旁麻苘接荒村。",
        "dynasty": "宋",
        "collection_info": null
    },
    {
        "title": "吴江道中怀陆鲁望",
        "author": "张耒",
        "content": "我亦扁舟一散人，江湖为洗十年尘。\n笔床茶竈经过地，风月相望亦有神。",
        "dynasty": "宋",
        "collection_info": null
    },
    {
        "title": "霅溪道至四安镇",
        "author": "张耒",
        "content": "苕霅清秋水底天，夜帆灯火客高眠。\n江东可但鲈鱼美，一看溪山直万钱。",
        "dynasty": "宋",
        "collection_info": null
    },
    {
        "title": "喜雪走笔呈李宣城三首  其一",
        "author": "张耒",
        "content": "殷勤寄语宣城宰，公事何时是了时。\n病守欣然有嘉思，亦须对雪把空巵。",
        "dynasty": "宋",
        "collection_info": null
    },
    {
        "title": "喜雪走笔呈李宣城三首  其二",
        "author": "张耒",
        "content": "聒聒庭中争曲直，纷纷笔下判鞭笞。\n坐曹决事输归饮，须信薛宣称吏师。",
        "dynasty": "宋",
        "collection_info": null
    },
    {
        "title": "喜雪走笔呈李宣城三首  其三",
        "author": "张耒",
        "content": "万夫饿腹待仓储，三户穷民守破圩。\n疲瘵不禁鞭挞甚，长官对酒且欢娱。",
        "dynasty": "宋",
        "collection_info": null
    },
    {
        "title": "游园",
        "author": "张耒",
        "content": "病来久不上层台，窗有蛛丝径有苔。\n为报园花莫惆怅，故教太守及春来。",
        "dynasty": "宋",
        "collection_info": null
    },
    {
        "title": "闻蛩二首  其一",
        "author": "张耒",
        "content": "晚风庭竹已秋声，初听空阶蛩夜鸣。\n流落天涯聊自得，今宵为尔感平生。",
        "dynasty": "宋",
        "collection_info": null
    },
    {
        "title": "闻蛩二首  其二",
        "author": "张耒",
        "content": "二年江海转萍踪，白髮苍颜换旧容。\n新月窥帘风动竹，宣城今夜又闻蛩。",
        "dynasty": "宋",
        "collection_info": null
    },
    {
        "title": "雨中题壁",
        "author": "张耒",
        "content": "去年此日泊瓜州，衰柳萧萧繫客舟。\n白髮天涯叹流落，今年对雨古宣州。",
        "dynasty": "宋",
        "collection_info": null
    },
    {
        "title": "鵁鶄",
        "author": "张耒",
        "content": "败荷枯苇一方池，溪上鵁鶄坐得知。\n何事月寒风露下，挛拳孤影在风枝。",
        "dynasty": "宋",
        "collection_info": null
    },
    {
        "title": "秋蚊",
        "author": "张耒",
        "content": "江城落木已穷秋，病客初寒欲袭裘。\n暗室飞蚊犹扑面，不知天上火西流。",
        "dynasty": "宋",
        "collection_info": null
    },
    {
        "title": "冬日",
        "author": "张耒",
        "content": "忽忽新冬无一旬，自怜憔悴楚江滨。\n满前魑魅何曾御，尚愧无功作逐臣。",
        "dynasty": "宋",
        "collection_info": null
    },
    {
        "title": "预作冬至",
        "author": "张耒",
        "content": "紫坛曾从奠琳琅，亲被天人玉冕光。\n今日黄州山下寺，五更闻雁满霜林。",
        "dynasty": "宋",
        "collection_info": null
    },
    {
        "title": "九日登高",
        "author": "张耒",
        "content": "黄梨丹柿已催寒，一月西风积雨干。\n绀滑秋天称行草，却凭秋雁作挥翰。",
        "dynasty": "宋",
        "collection_info": null
    },
    {
        "title": "试墨",
        "author": "张耒",
        "content": "金案冰窗凈绝尘，砚寒龙尾縠生纹。\n澄江清浅汀洲静，忽有苍螭下吐云。",
        "dynasty": "宋",
        "collection_info": null
    },
    {
        "title": "綵花",
        "author": "张耒",
        "content": "清寒带雪未成春，可得芳菲早向人。\n须遣艷阳归掌握，故教桃李及芳辰。",
        "dynasty": "宋",
        "collection_info": null
    },
    {
        "title": "送穷",
        "author": "张耒",
        "content": "年年沥酒拜清晨，风俗新正竞逐贫。\n不用为文送穷鬼，直须图事祝钱神。",
        "dynasty": "宋",
        "collection_info": null
    },
    {
        "title": "寄陈州朱教授三首  其一",
        "author": "张耒",
        "content": "殷勤寄语朱夫子，僧舍花前亦举觞。\n学舍萧条官职冷，不知谁与戴姚黄。",
        "dynasty": "宋",
        "collection_info": null
    },
    {
        "title": "寄陈州朱教授三首  其二",
        "author": "张耒",
        "content": "欲晓山禽百种鸣，最怜哑咤是雏莺。\n遥想西湖烟柳色，深春风露水边声。",
        "dynasty": "宋",
        "collection_info": null
    },
    {
        "title": "寄陈州朱教授三首  其三",
        "author": "张耒",
        "content": "春雨江干不肯晴，大江栎岸转雷霆。\n山头方丈浑无事，扫地焚香看佛经。",
        "dynasty": "宋",
        "collection_info": null
    },
    {
        "title": "送春",
        "author": "张耒",
        "content": "二年江上见春归，预想重来我未迴。\n淹速世间谁料得，祇应相遇且衔杯。",
        "dynasty": "宋",
        "collection_info": null
    },
    {
        "title": "寓寺八首  其一",
        "author": "张耒",
        "content": "门外清泉浸稻畦，西南修竹作城埤。\n川平林断空明处，却有遥山作翠眉。",
        "dynasty": "宋",
        "collection_info": null
    },
    {
        "title": "寓寺八首  其二",
        "author": "张耒",
        "content": "道人钟梵久寂寞，倦客弭车聊静便。\n我亦云山閒衲子，平生香火旧因缘。",
        "dynasty": "宋",
        "collection_info": null
    },
    {
        "title": "寓寺八首  其三",
        "author": "张耒",
        "content": "病卧淮阳太昊城，牡丹丛畔过清明。\n那知春暮长江上，竹裏招提听晓莺。",
        "dynasty": "宋",
        "collection_info": null
    },
    {
        "title": "寓寺八首  其四",
        "author": "张耒",
        "content": "江城梅子青时节，嫩紫夭红扫地无。\n修竹满山连草色，却烦林鸟劝提壶。",
        "dynasty": "宋",
        "collection_info": null
    },
    {
        "title": "寓寺八首  其五",
        "author": "张耒",
        "content": "翠眉长好何曾损，寄语啼禽漫不閒。\n应为残春足愁恨，长疑蹙破镜中山。",
        "dynasty": "宋",
        "collection_info": null
    },
    {
        "title": "寓寺八首  其六",
        "author": "张耒",
        "content": "平晓春云失半山，蒙蒙小雨暗江干。\n寺楼倚徧消残醉，只有春愁伴薄寒。",
        "dynasty": "宋",
        "collection_info": null
    },
    {
        "title": "寓寺八首  其七",
        "author": "张耒",
        "content": "错落星河没半空，江城悲角五更风。\n幽人梦断西窗雨，背壁笼灯到晓红。",
        "dynasty": "宋",
        "collection_info": null
    },
    {
        "title": "寓寺八首  其八",
        "author": "张耒",
        "content": "笼灯到晓只微明，独拥单衾听雨声。\n葛幌竹床清过暑，萧然未觉负平生。",
        "dynasty": "宋",
        "collection_info": null
    },
    {
        "title": "黄葵",
        "author": "张耒",
        "content": "黄葵贵丽不妖娆，一朵新晴槛外高。\n还似迩英临便坐，曈眬朝日照天袍。",
        "dynasty": "宋",
        "collection_info": null
    },
    {
        "title": "听鸣禽",
        "author": "张耒",
        "content": "流滞江边鬓已霜，又闻春鸟啅朝阳。\n他时北去怀陈迹，寒竹疏梅黄土冈。",
        "dynasty": "宋",
        "collection_info": null
    },
    {
        "title": "晓雨",
        "author": "张耒",
        "content": "轻阴江上千峰秀，小雨墙边百草生。\n惟有春禽慰孤客，晓啼浑似故园声。",
        "dynasty": "宋",
        "collection_info": null
    },
    {
        "title": "黄州酒务税宿房北窗新种竹戏题于壁",
        "author": "张耒",
        "content": "异时小杜高眠地，几向秋风听楚江。\n身世浮云那可计，试留双竹守寒窗。",
        "dynasty": "宋",
        "collection_info": null
    },
    {
        "title": "梅花",
        "author": "张耒",
        "content": "我爱梅花不忍摘，清香却解逐人来。\n风露肌肤随处好，不知人世有尘埃。",
        "dynasty": "宋",
        "collection_info": null
    },
    {
        "title": "分冬",
        "author": "张耒",
        "content": "莫惊人事浮云变，且作吾侪饱饭行。\n白首分冬聊自劝，江城今夜一阳生。",
        "dynasty": "宋",
        "collection_info": null
    },
    {
        "title": "食荠糁",
        "author": "张耒",
        "content": "论斤上国何曾饱，旅食江城日至前。\n常慕藜羹最清好，故应不糁愧吾原。",
        "dynasty": "宋",
        "collection_info": null
    },
    {
        "title": "戊寅正月八日早寒",
        "author": "张耒",
        "content": "浓淡春云夜雨干，寂寥庭院夹衣寒。\n无人为发樽前笑，但把梅花似旧看。",
        "dynasty": "宋",
        "collection_info": null
    },
    {
        "title": "正月七日雪晴",
        "author": "张耒",
        "content": "西窗融雪飘如雨，故与新春作薄寒。\n昨夜雁声浑向北，梦魂随去过关山。",
        "dynasty": "宋",
        "collection_info": null
    },
    {
        "title": "春蔬",
        "author": "张耒",
        "content": "新春书剑滞江城，又见南蔬入旅羹。\n关心太昊祠前路，小甲连畦带雪晴。",
        "dynasty": "宋",
        "collection_info": null
    },
    {
        "title": "读秦纪二首  其一",
        "author": "张耒",
        "content": "烹灭羣雄力未疲，赭山射海奋余威。\n谁知传与痴儿子，祇得阿房似旧时。",
        "dynasty": "宋",
        "collection_info": null
    },
    {
        "title": "读秦纪二首  其二",
        "author": "张耒",
        "content": "汲汲威刑继祖龙，收功终在望夷宫。\n未应家国归车府，却有山东老沛公。",
        "dynasty": "宋",
        "collection_info": null
    },
    {
        "title": "偶成",
        "author": "张耒",
        "content": "许君踏月夜相过，此语当时恨已多。\n但愿相逢休怨老，不妨白髮听新歌。",
        "dynasty": "宋",
        "collection_info": null
    },
    {
        "title": "春日怀淮阳六首  其一",
        "author": "张耒",
        "content": "西城门外古壕清，太昊祠前春草生。\n早晚粗酬身计了，长为閒客此间行。",
        "dynasty": "宋",
        "collection_info": null
    },
    {
        "title": "春日怀淮阳六首  其二",
        "author": "张耒",
        "content": "灵通禅剎古丛林，永日惟闻钟梵音。\n阅世兴亡千室佛，百年风雨古墙金。",
        "dynasty": "宋",
        "collection_info": null
    },
    {
        "title": "春日怀淮阳六首  其三",
        "author": "张耒",
        "content": "最爱南城汲井园，春来蔬甲不胜繁。\n人家断处无鸡犬，迟日东风似古原。",
        "dynasty": "宋",
        "collection_info": null
    },
    {
        "title": "春日怀淮阳六首  其四",
        "author": "张耒",
        "content": "黄巢寨南琵琶沟，古原芳草静春流。\n大艑舸𦩆何处客，樯竿西北是神州。",
        "dynasty": "宋",
        "collection_info": null
    },
    {
        "title": "春日怀淮阳六首  其五",
        "author": "张耒",
        "content": "莽莽郊原带古丘，渐渐陇麦散羊牛。\n杏花杨柳春浓处，一片青帘慰客愁。",
        "dynasty": "宋",
        "collection_info": null
    },
    {
        "title": "春日怀淮阳六首  其六",
        "author": "张耒",
        "content": "城中万枝木芍药，姚黄一萼得春多。\n日日踏春浑坐此，人间无醉奈渠何。",
        "dynasty": "宋",
        "collection_info": null
    },
    {
        "title": "上元三绝  其一",
        "author": "张耒",
        "content": "清晨谒帝大明宫，拜赐归来夜过中。\n一梦十年身老矣，山城风月作过从。",
        "dynasty": "宋",
        "collection_info": null
    },
    {
        "title": "上元三绝  其二",
        "author": "张耒",
        "content": "沽酒垆边人若市，算商亭下浪连天。\n张君官况今如此，岂有工夫作醉眠。",
        "dynasty": "宋",
        "collection_info": null
    },
    {
        "title": "上元三绝  其三",
        "author": "张耒",
        "content": "江边灯火似秋萤，哀怨山歌不可听。\n自怪今春牢落甚，禅房止酒读黄庭。",
        "dynasty": "宋",
        "collection_info": null
    },
    {
        "title": "二绝句  其一",
        "author": "张耒",
        "content": "衙斋无事雨初晴，山泽有容春向深。\n何物东风吹不散，祇应多病谪官心。",
        "dynasty": "宋",
        "collection_info": null
    },
    {
        "title": "二绝句  其二",
        "author": "张耒",
        "content": "茅檐斜日晓鸡号，水满陂塘荠麦高。\n回首故园空怅望，东门归路绿迢迢。",
        "dynasty": "宋",
        "collection_info": null
    },
    {
        "title": "正月二十五日以小疾在告作三绝是日苦寒  其一",
        "author": "张耒",
        "content": "黄土冈头荠麦长，春阴蔽日午风狂。\n山前梅落无人见，只有幽禽啼暗香。",
        "dynasty": "宋",
        "collection_info": null
    },
    {
        "title": "正月二十五日以小疾在告作三绝是日苦寒  其二",
        "author": "张耒",
        "content": "春色三分有尚多，且饶芳草占高坡。\n门前柳色如彭泽，争奈陶君止酒何。",
        "dynasty": "宋",
        "collection_info": null
    },
    {
        "title": "正月二十五日以小疾在告作三绝是日苦寒  其三",
        "author": "张耒",
        "content": "见说樱桃已烂开，坐愁风雨苦相催。\n自怜华髮伤春客，两见飞花未放回。",
        "dynasty": "宋",
        "collection_info": null
    },
    {
        "title": "所居有梅一株在堂东荒秽中正月二十六日已谢矣二首  其一",
        "author": "张耒",
        "content": "平生常恨逢梅少，及对江梅无好诗。\n寂寞荒山少风味，直须云鬓插斜枝。",
        "dynasty": "宋",
        "collection_info": null
    },
    {
        "title": "所居有梅一株在堂东荒秽中正月二十六日已谢矣二首  其二",
        "author": "张耒",
        "content": "冷落疏枝寒草冈，欲攀先怕踏榛荒。\n异时折处何堪说，临水高城倚女墙。",
        "dynasty": "宋",
        "collection_info": null
    },
    {
        "title": "堂前种二桃诗示秬秸",
        "author": "张耒",
        "content": "平昔殷勤向物华，谁知憔悴客天涯。\n双桃栽罢还惆怅，忆得淮阳旧种花。",
        "dynasty": "宋",
        "collection_info": null
    },
    {
        "title": "春日书事",
        "author": "张耒",
        "content": "虫飞丝堕两悠扬，人意迟迟日共长。\n春草满庭门寂寂，数櫺窗日挂空堂。",
        "dynasty": "宋",
        "collection_info": null
    },
    {
        "title": "十月十日夕同文安君对月",
        "author": "张耒",
        "content": "林外霜风作夜声，入檐寒月似多情。\n灯前炉畔深杯暖，更听昭君出塞行。",
        "dynasty": "宋",
        "collection_info": null
    },
    {
        "title": "蕲水道中二首  其一",
        "author": "张耒",
        "content": "蚕老麦枯田舍忙，谁令四月雨浪浪。\n未容乌鸟私遗粒，鸣蚓跳蛙欲满场。",
        "dynasty": "宋",
        "collection_info": null
    },
    {
        "title": "蕲水道中二首  其二",
        "author": "张耒",
        "content": "绿野新晴风日凉，肩舆细路转重冈。\n桥边野水侵官道，旋唤渔舟渡夕阳。",
        "dynasty": "宋",
        "collection_info": null
    },
    {
        "title": "感庭莎",
        "author": "张耒",
        "content": "桃蹊李径有尘埃，初放青莎秀满阶。\n想见芊绵古城角，有人嗟我未归来。",
        "dynasty": "宋",
        "collection_info": null
    },
    {
        "title": "宿潘君草堂闻蛙声二首  其一",
        "author": "张耒",
        "content": "跳踉鼓怒任争雄，何事鸣呼聒睡翁。\n不用洒灰烦鲁老，正须两股付吴侬。",
        "dynasty": "宋",
        "collection_info": null
    },
    {
        "title": "宿潘君草堂闻蛙声二首  其二",
        "author": "张耒",
        "content": "孤村足雨菰蒲合，只有羣蛙噪满陂。\n我亦閒来无鼓吹，不烦通夕短长吹。",
        "dynasty": "宋",
        "collection_info": null
    },
    {
        "title": "齐安春谣五绝  其一",
        "author": "张耒",
        "content": "江上鱼肥春水生，江头花落草青青。\n蒌蒿芽长芦笋大，问君底事爱南烹。",
        "dynasty": "宋",
        "collection_info": null
    },
    {
        "title": "齐安春谣五绝  其二",
        "author": "张耒",
        "content": "莫笑江城大如斗，桃花如烧酒如油。\n人生无病即为乐，莫诵离骚泽畔愁。",
        "dynasty": "宋",
        "collection_info": null
    },
    {
        "title": "齐安春谣五绝  其三",
        "author": "张耒",
        "content": "杨柳弄春藏不得，雪絮点点吹人来。\n轻清洁白非尘物，寄语桃杏莫相猜。",
        "dynasty": "宋",
        "collection_info": null
    },
    {
        "title": "齐安春谣五绝  其四",
        "author": "张耒",
        "content": "赤壁矶前江急流，周郎功业莽悠悠。\n惆怅沙边雨中树，无言供作古今愁。",
        "dynasty": "宋",
        "collection_info": null
    },
    {
        "title": "齐安春谣五绝  其五",
        "author": "张耒",
        "content": "江头春泥妨踏春，闭门守春春着人。\n问春着人作何味，半酣美酒听韶钧。",
        "dynasty": "宋",
        "collection_info": null
    },
    {
        "title": "衡门",
        "author": "张耒",
        "content": "衡门日晏晚鸡鸣，下舍人归半掩扃。\n邑犬无声山郭静，暮天寒月拨云生。",
        "dynasty": "宋",
        "collection_info": null
    },
    {
        "title": "橘",
        "author": "张耒",
        "content": "霭霭高林绿实圆，清霜一洗若金悬。\n李衡何等相奴隶，自有高人相国贤。",
        "dynasty": "宋",
        "collection_info": null
    },
    {
        "title": "梅",
        "author": "张耒",
        "content": "覆釜湖边雪压尘，数枝林外已先春。\n尽将七泽清霜气，洗出姑山绰约身。",
        "dynasty": "宋",
        "collection_info": null
    },
    {
        "title": "水仙花叶如金灯而加柔泽花浅黄其干如萱草秋深开至来春方已虽霜雪不衰中州未尝见一名雅蒜",
        "author": "张耒",
        "content": "宫样鹅黄绿带垂，中州未省见仙姿。\n只疑湘水绡机女，来伴清秋宋玉悲。",
        "dynasty": "宋",
        "collection_info": null
    },
    {
        "title": "崇宁壬午临汝四月始闻莺二首  其一",
        "author": "张耒",
        "content": "青杏登盘樱压枝，园林初夏啭黄鹂。\n一声风露高林晓，却觉年华总未衰。",
        "dynasty": "宋",
        "collection_info": null
    },
    {
        "title": "崇宁壬午临汝四月始闻莺二首  其二",
        "author": "张耒",
        "content": "好音终在耻争先，谷外寒多故后迁。\n已过花时亦何恨，不妨夏木绿参天。",
        "dynasty": "宋",
        "collection_info": null
    },
    {
        "title": "采石阻雨寄宣城故人二首  其一",
        "author": "张耒",
        "content": "风雨江头思故人，东南烟水湿青春。\n宛溪东岸垂杨树，想见烟眉亦解颦。",
        "dynasty": "宋",
        "collection_info": null
    },
    {
        "title": "采石阻雨寄宣城故人二首  其二",
        "author": "张耒",
        "content": "閒云浓淡作朝阴，柳色江头春已深。\n谁为宣城故人说，依依祇似去年心。",
        "dynasty": "宋",
        "collection_info": null
    },
    {
        "title": "漫呈无咎一绝",
        "author": "张耒",
        "content": "题扇灯前亦偶然，那知别后远如天。\n去年醉舞看花处，独听琵琶却惘然。",
        "dynasty": "宋",
        "collection_info": null
    },
    {
        "title": "壬午腊月下旬偶作二首  其一",
        "author": "张耒",
        "content": "啄块饥禽傍短篱，风鸢一笑起高枝。\n君看草树冰霜裏，即是东风欲到时。",
        "dynasty": "宋",
        "collection_info": null
    },
    {
        "title": "壬午腊月下旬偶作二首  其二",
        "author": "张耒",
        "content": "风折蒹葭水结凘，燕鸿相语定归期。\n淮南水阔山长处，小待燕山霰雪晞。",
        "dynasty": "宋",
        "collection_info": null
    },
    {
        "title": "泊楚州锁外六首  其一",
        "author": "张耒",
        "content": "满眼荒寒春未知，芳菲欲到野梅枝。\n东南近腊风烟好，美酒千钟鱼蟹肥。",
        "dynasty": "宋",
        "collection_info": null
    },
    {
        "title": "泊楚州锁外六首  其二",
        "author": "张耒",
        "content": "便风吹舫去无情，漫遣槎牙铁锁横。\n未嘆客行鸥鸟远，五更吹角是高城。",
        "dynasty": "宋",
        "collection_info": null
    },
    {
        "title": "泊楚州锁外六首  其三",
        "author": "张耒",
        "content": "襄王席上旧行云，二十年间生死分。\n可惜风流一抔土，年年春草断人魂。",
        "dynasty": "宋",
        "collection_info": null
    },
    {
        "title": "泊楚州锁外六首  其四",
        "author": "张耒",
        "content": "流落相逢二十年，羞将白髮对婵娟。\n如何见我都依旧，添得尊前一惘然。",
        "dynasty": "宋",
        "collection_info": null
    },
    {
        "title": "泊楚州锁外六首  其五",
        "author": "张耒",
        "content": "水榭疏帘秋夜凉，清歌一曲釂瑶觞。\n明朝回首高城处，只有西风却断肠。",
        "dynasty": "宋",
        "collection_info": null
    },
    {
        "title": "泊楚州锁外六首  其六",
        "author": "张耒",
        "content": "莫愁家住大堤边，朱阁青楼映暮川。\n斜映清淮一梳月，晚妆相对斗婵娟。",
        "dynasty": "宋",
        "collection_info": null
    },
    {
        "title": "东斋杂咏 竹",
        "author": "张耒",
        "content": "袅袅墙阴竹数竿，秋风尽日舞青鸾。\n平生爱尔缘潇洒，莫作封君渭上看。",
        "dynasty": "宋",
        "collection_info": null
    },
    {
        "title": "东斋杂咏 菊",
        "author": "张耒",
        "content": "野人斋爨屏羶腥，自向阶前撷紫茎。\n老去爱花心转薄，一杯蔬饭足浮生。",
        "dynasty": "宋",
        "collection_info": null
    },
    {
        "title": "东斋杂咏 盆池",
        "author": "张耒",
        "content": "点点青萍秋后衰，溶溶晴日见鱼儿。\n水边窥影何方客，自照行吟憔悴姿。",
        "dynasty": "宋",
        "collection_info": null
    },
    {
        "title": "东斋杂咏 老槐",
        "author": "张耒",
        "content": "雪霜未死阅年华，危叶萧萧战古槎。\n袅袅秋风官舍冷，半枝斜日带啼鸦。",
        "dynasty": "宋",
        "collection_info": null
    },
    {
        "title": "东斋杂咏 皂荚",
        "author": "张耒",
        "content": "畿县尘埃不可论，故山乔木尚能存。\n不缘去垢须青荚，自爱苍鳞百岁根。",
        "dynasty": "宋",
        "collection_info": null
    },
    {
        "title": "东斋杂咏 南窗",
        "author": "张耒",
        "content": "门前尘土慵驱马，堂上文书厌坐曹。\n只有南窗慰人意，寒灯清夜读离骚。",
        "dynasty": "宋",
        "collection_info": null
    },
    {
        "title": "东斋杂咏 道榻",
        "author": "张耒",
        "content": "纸阁芦帘小榻安，一裘容易却轻寒。\n谁惊午枕江湖梦，风落晴窗柏子干。",
        "dynasty": "宋",
        "collection_info": null
    },
    {
        "title": "墙东二首  其一",
        "author": "张耒",
        "content": "墙东椿老叶已尽，堂下菊丛无復香。\n长安风埃岁已晚，闭门不出马毛长。",
        "dynasty": "宋",
        "collection_info": null
    },
    {
        "title": "墙东二首  其二",
        "author": "张耒",
        "content": "岁晚长安足风土，天寒官舍少文书。\n下马闭门復无事，壁间佛像对铜炉。",
        "dynasty": "宋",
        "collection_info": null
    },
    {
        "title": "凝祥三首  其一",
        "author": "张耒",
        "content": "斋祠太一馆清真，望秩名山固有神。\n斜日苑门人不到，灵风自扫石床尘。",
        "dynasty": "宋",
        "collection_info": null
    },
    {
        "title": "凝祥三首  其二",
        "author": "张耒",
        "content": "已随芳草藉杯盘，更任垂杨拂马鞍。\n斜日两竿眠犊晚，春波一眼去鳬寒。",
        "dynasty": "宋",
        "collection_info": null
    },
    {
        "title": "凝祥三首  其三",
        "author": "张耒",
        "content": "奉灵桃李已堪攀，只有春风作往还。\n园吏不须防客到，长安从古少人閒。",
        "dynasty": "宋",
        "collection_info": null
    },
    {
        "title": "谢人惠金沙酴醾二首  其一",
        "author": "张耒",
        "content": "金沙倩丽闺中秀，酴醾谢郎林下风。\n欲试此心无结习，两株常守浄名翁。",
        "dynasty": "宋",
        "collection_info": null
    },
    {
        "title": "谢人惠金沙酴醾二首  其二",
        "author": "张耒",
        "content": "金沙丰腴合德艷，酴醾轻盈飞燕身。\n久无丹白应知我，齐散天香供道人。",
        "dynasty": "宋",
        "collection_info": null
    },
    {
        "title": "奉安神考御容入景灵宫小臣获睹有感二首  其一",
        "author": "张耒",
        "content": "灵风依伞绣舆深，仗外犹疑警跸音。\n不似寻常游幸日，楼前鼓吹却沾襟。",
        "dynasty": "宋",
        "collection_info": null
    },
    {
        "title": "奉安神考御容入景灵宫小臣获睹有感二首  其二",
        "author": "张耒",
        "content": "渭上衣冠故老哀，西陵石径已莓苔。\n从今仗下新歌舞，长及年年献酎来。",
        "dynasty": "宋",
        "collection_info": null
    },
    {
        "title": "次韵子由舍人先生追读迩英绝句四首  其一",
        "author": "张耒",
        "content": "天寒书殿晓班清，气爽仙盘瑞露零。\n讲罢羣公佩声散，一竿宫日转槐庭。",
        "dynasty": "宋",
        "collection_info": null
    },
    {
        "title": "次韵子由舍人先生追读迩英绝句四首  其二",
        "author": "张耒",
        "content": "联翩右史直西垣，旧墨螭头点未干。\n自是退之平昔事，可须惭着进贤冠。",
        "dynasty": "宋",
        "collection_info": null
    },
    {
        "title": "次韵子由舍人先生追读迩英绝句四首  其三",
        "author": "张耒",
        "content": "冠佩煌煌拱北辰，道人风骨自轩轩。\n茯苓松下龟鼋老，须乞灵丹一粒吞。",
        "dynasty": "宋",
        "collection_info": null
    },
    {
        "title": "次韵子由舍人先生追读迩英绝句四首  其四",
        "author": "张耒",
        "content": "恭默谁聆金玉音，陶甄万物付无心。\n君王好学真天意，忧国论思不厌深。",
        "dynasty": "宋",
        "collection_info": null
    },
    {
        "title": "荒园",
        "author": "张耒",
        "content": "日暖风檐翻乳燕，晓寒露柳啭流莺。\n荒园日日东风裏，吹尽閒花香草生。",
        "dynasty": "宋",
        "collection_info": null
    },
    {
        "title": "东海旅夜二首  其一",
        "author": "张耒",
        "content": "无酒消忧寒未减，隔帷相对一灯愁。\n虫声唤觉五更梦，风雨满庭桐叶秋。",
        "dynasty": "宋",
        "collection_info": null
    },
    {
        "title": "东海旅夜二首  其二",
        "author": "张耒",
        "content": "兰釭背壁影微微，千里天涯客梦归。\n一夜海风声不断，晓来寒叶满庭飞。",
        "dynasty": "宋",
        "collection_info": null
    },
    {
        "title": "寄李不危",
        "author": "张耒",
        "content": "忆昨东风吹马蹄，瓦关分袂涕交挥。\n淮阳风物应如旧，独在柯山送雁归。",
        "dynasty": "宋",
        "collection_info": null
    },
    {
        "title": "晓发途中",
        "author": "张耒",
        "content": "坐无灯火夜萧然，马上匆匆未晓天。\n值驿老兵应笑我，肯将斗粟换高眠。",
        "dynasty": "宋",
        "collection_info": null
    },
    {
        "title": "病起登迭嶂楼",
        "author": "张耒",
        "content": "病来久不上层台，窗有蜘蛛径有苔。\n多少山茶梅子树，未开齐待主人来。",
        "dynasty": "宋",
        "collection_info": null
    },
    {
        "title": "观苏仲南诗卷",
        "author": "张耒",
        "content": "苏子诗如刃发硎，十章入耳韵泠泠。\n文章三昧无多子，祇守君家旧典刑。",
        "dynasty": "宋",
        "collection_info": null
    },
    {
        "title": "读仲南和诗",
        "author": "张耒",
        "content": "异时文席许论诗，三载江湖读楚词。\n自笑酸寒无好语，少年仓氏独相知。",
        "dynasty": "宋",
        "collection_info": null
    },
    {
        "title": "谢仲南和诗",
        "author": "张耒",
        "content": "曾约西湖薄主人，只今湖色已知春。\n会须多载连车酒，绝胜寒仓满目尘。",
        "dynasty": "宋",
        "collection_info": null
    },
    {
        "title": "渡沙河",
        "author": "张耒",
        "content": "溶漾澄明彻底清，鸬鷀惯客不相惊。\n却疑洛水新霜后，八节滩津石柱声。",
        "dynasty": "宋",
        "collection_info": null
    },
    {
        "title": "题五柳亭",
        "author": "张耒",
        "content": "大夫风韵如彭泽，五柳萧森手自栽。\n我亦扁舟倦游者，登临聊復赋归来。",
        "dynasty": "宋",
        "collection_info": null
    },
    {
        "title": "项城道中",
        "author": "张耒",
        "content": "尘壁苍茫有旧题，十年重见一伤悲。\n野僧欲与论前事，自说年多不復知。",
        "dynasty": "宋",
        "collection_info": null
    },
    {
        "title": "离京后作七首  其一",
        "author": "张耒",
        "content": "苹芷江边已五年，厌闻风浪打船舷。\n南风萧艾荒凉野，时望高丘一慨然。",
        "dynasty": "宋",
        "collection_info": null
    },
    {
        "title": "离京后作七首  其二",
        "author": "张耒",
        "content": "水谙送客浑无浪，风解留人却有情。\n今夜榆林繫帆宿，却从北斗望天心。",
        "dynasty": "宋",
        "collection_info": null
    },
    {
        "title": "离京后作七首  其三",
        "author": "张耒",
        "content": "灌畦沽酒两三家，春去芳丛有晚花。\n莫道长安在天上，女牛犹有客乘槎。",
        "dynasty": "宋",
        "collection_info": null
    },
    {
        "title": "离京后作七首  其四",
        "author": "张耒",
        "content": "一水夷犹达汝阴，年华客意两相侵。\n河边无限青青草，揽辔何人繫此心。",
        "dynasty": "宋",
        "collection_info": null
    },
    {
        "title": "离京后作七首  其五",
        "author": "张耒",
        "content": "过雨陂塘处处深，南风萧艾欲成林。\n道边拾穗行歌者，亦有丰年一饱心。",
        "dynasty": "宋",
        "collection_info": null
    },
    {
        "title": "离京后作七首  其六",
        "author": "张耒",
        "content": "高槐老柳舞南风，晴日家家蚕麦中。\n芟尽黄云见原隰，却教风雨洗长空。",
        "dynasty": "宋",
        "collection_info": null
    },
    {
        "title": "离京后作七首  其七",
        "author": "张耒",
        "content": "燕雀翩翻夏屋深，成溪桃李已成阴。\n黄鹂深处无人见，时有清风递好音。",
        "dynasty": "宋",
        "collection_info": null
    },
    {
        "title": "对菊花二首  其一",
        "author": "张耒",
        "content": "官閒身世两悠悠，种竹栽花一散愁。\n黄菊丛边对疏雨，一年怀抱此时秋。",
        "dynasty": "宋",
        "collection_info": null
    },
    {
        "title": "对菊花二首  其二",
        "author": "张耒",
        "content": "躬耕遇岁真吾事，牛下齐儿妇妾歌。\n招饮风烟过閒日，遶篱栽菊可如何。",
        "dynasty": "宋",
        "collection_info": null
    },
    {
        "title": "初夏谒告家居值风雨偶作二绝  其一",
        "author": "张耒",
        "content": "春愁已逐莺花尽，野果垂檐绿叶稠。\n天上几回飞破镜，端居未折大刀头。",
        "dynasty": "宋",
        "collection_info": null
    },
    {
        "title": "初夏谒告家居值风雨偶作二绝  其二",
        "author": "张耒",
        "content": "高堂终日雨潺潺，却着重裘尚薄寒。\n风雨似秋君莫怪，客愁天色两相关。",
        "dynasty": "宋",
        "collection_info": null
    },
    {
        "title": "西窗杂咏三首  其一",
        "author": "张耒",
        "content": "翠蔓垂檐笋过篱，幽禽终日傍窗啼。\n山林胜处平生事，他日何妨动我思。",
        "dynasty": "宋",
        "collection_info": null
    },
    {
        "title": "西窗杂咏三首  其二",
        "author": "张耒",
        "content": "穿篱两竹是龙孙，风叶萧萧便有闻。\n却到葛陂心未已，更将甘雨洒川原。",
        "dynasty": "宋",
        "collection_info": null
    },
    {
        "title": "西窗杂咏三首  其三",
        "author": "张耒",
        "content": "稻畦新插绿云齐，雨过沟塍水接溪。\n到舍妻儿劳勤苦，白醪缸畔醉如泥。",
        "dynasty": "宋",
        "collection_info": null
    },
    {
        "title": "别齐安税务窗竹二绝  其一",
        "author": "张耒",
        "content": "何独王郎与尔欢，一年惭愧碧琅玕。\n葛陂一别知何处，见尽人间行路难。",
        "dynasty": "宋",
        "collection_info": null
    },
    {
        "title": "别齐安税务窗竹二绝  其二",
        "author": "张耒",
        "content": "随流泛梗虽无定，别渚栖鸿亦有情。\n为问竹窗清夜月，从今谁解听秋声。",
        "dynasty": "宋",
        "collection_info": null
    },
    {
        "title": "四月二十三日昼睡起",
        "author": "张耒",
        "content": "幽人睡足芭蕉雨，独岸纶巾几案凉。\n谁和熏风来殿阁，不知陋巷有羲皇。",
        "dynasty": "宋",
        "collection_info": null
    },
    {
        "title": "渡江",
        "author": "张耒",
        "content": "白髮人惊老阿童，横江聊借半帆风。\n却嗟缚得穷孙皓，未似高歌醉闭篷。",
        "dynasty": "宋",
        "collection_info": null
    },
    {
        "title": "吴王郊台",
        "author": "张耒",
        "content": "异时随举孝廉郎，旗盖相承据一方。\n肠绕阊门祥已定，将军毕竟是吴王。",
        "dynasty": "宋",
        "collection_info": null
    },
    {
        "title": "题寒溪长老方丈",
        "author": "张耒",
        "content": "满坐绳床百事贫，荒溪古屋四无邻。\n为生易足君无笑，渠是人间得计人。",
        "dynasty": "宋",
        "collection_info": null
    },
    {
        "title": "早起二首  其一",
        "author": "张耒",
        "content": "沧江初夜雨翻盆，将晓风声战乱云。\n篱下寒鸡鸣晓苦，老人先起自开门。",
        "dynasty": "宋",
        "collection_info": null
    },
    {
        "title": "早起二首  其二",
        "author": "张耒",
        "content": "风鸣槁叶未辞枝，雨湿疏梅欲弄姿。\n地下一阳应蹀躞，世间浑未有人知。",
        "dynasty": "宋",
        "collection_info": null
    },
    {
        "title": "冬至赠潘郎二首  其一",
        "author": "张耒",
        "content": "荻篱茅屋柯山下，卖餠归来也作冬。\n不见长安竞时节，车如流水马如龙。",
        "dynasty": "宋",
        "collection_info": null
    },
    {
        "title": "冬至赠潘郎二首  其二",
        "author": "张耒",
        "content": "五更人语起江城，歌笑喧喧天欲明。\n酌酒寿君但一醉，百年珍重是人情。",
        "dynasty": "宋",
        "collection_info": null
    },
    {
        "title": "发孝感",
        "author": "张耒",
        "content": "袅袅樯乌转晚空，娟娟霜月入窗栊。\n岸头杨柳如怜客，犹舞萧萧五两风。",
        "dynasty": "宋",
        "collection_info": null
    },
    {
        "title": "柯山杂诗四首  其一",
        "author": "张耒",
        "content": "幽人睡足戴纶巾，策杖开门卯酒醺。\n黄叶满山乌鹊嗓，江城秋日少行人。",
        "dynasty": "宋",
        "collection_info": null
    },
    {
        "title": "柯山杂诗四首  其二",
        "author": "张耒",
        "content": "萧萧茅屋土山前，翁媪关门去穫田。\n朝日满檐鸡犬静，荻篱深处有炊烟。",
        "dynasty": "宋",
        "collection_info": null
    },
    {
        "title": "柯山杂诗四首  其三",
        "author": "张耒",
        "content": "断涧横桥卧古槎，晚鸡鸣处有人家。\n山头月出疏钟断，江上风高落雁斜。",
        "dynasty": "宋",
        "collection_info": null
    },
    {
        "title": "柯山杂诗四首  其四",
        "author": "张耒",
        "content": "九月江城霜气清，旅人寒事略经营。\n隔窗便是山前树，永夜叶声如雨声。",
        "dynasty": "宋",
        "collection_info": null
    },
    {
        "title": "绝句九首  其一",
        "author": "张耒",
        "content": "天高列岫出林外，霜落大江流地中。\n晚日桥边数归牧，牛羊部分听儿童。",
        "dynasty": "宋",
        "collection_info": null
    },
    {
        "title": "绝句九首  其二",
        "author": "张耒",
        "content": "树头三唱鸡宾日，门外斜行雁寄书。\n十月江城霜霰薄，满山林叶乱蓝朱。",
        "dynasty": "宋",
        "collection_info": null
    },
    {
        "title": "绝句九首  其三",
        "author": "张耒",
        "content": "晓起山鸦噪作团，西园霜木倚空寒。\n风高断雁呼前伴，雨止归云赴旧山。",
        "dynasty": "宋",
        "collection_info": null
    },
    {
        "title": "绝句九首  其四",
        "author": "张耒",
        "content": "千林黄叶总飞霜，寂历疏梅未肯妆。\n谁信轮囷卧山木，心知九地有微阳。",
        "dynasty": "宋",
        "collection_info": null
    },
    {
        "title": "绝句九首  其五",
        "author": "张耒",
        "content": "空山风雨冷蓬茅，晨起幽人理缊袍。\n深闭衡门且无出，湿云如墨怒江号。",
        "dynasty": "宋",
        "collection_info": null
    },
    {
        "title": "绝句九首  其六",
        "author": "张耒",
        "content": "老去不禁茶力悍，两瓯破尽五更眠。\n月团三百真魔物，欲乞当垆当酒钱。",
        "dynasty": "宋",
        "collection_info": null
    },
    {
        "title": "绝句九首  其七",
        "author": "张耒",
        "content": "读书老眼苦眵昏，茗饮无端遣梦魂。\n到处相逢真可喜，祇应酒是好知闻。",
        "dynasty": "宋",
        "collection_info": null
    },
    {
        "title": "绝句九首  其八",
        "author": "张耒",
        "content": "黄叶桑林赤土冈，蓬茅小径度牛羊。\n似闻流乞之唐汝，叹息何人为发仓。",
        "dynasty": "宋",
        "collection_info": null
    },
    {
        "title": "绝句九首  其九",
        "author": "张耒",
        "content": "岁弊寒骄风落山，卧听园木怒涛翻。\n去年慈德门东雪，永夜宫廊喝探喧。",
        "dynasty": "宋",
        "collection_info": null
    },
    {
        "title": "读周本纪",
        "author": "张耒",
        "content": "周公七百年礼乐，箕服檿弧纷破除。\n空使遗臣经故国，徘徊禾黍叹丘墟。",
        "dynasty": "宋",
        "collection_info": null
    },
    {
        "title": "斋中列酒数壶皆齐安村醪也今旦亦强饮数杯戏成呈邠老昆仲二首  其一",
        "author": "张耒",
        "content": "曾尝玉皇碧琳腴，不醉长安市上酤。\n饮湿先生今已矣，啜醨留得与门徒。",
        "dynasty": "宋",
        "collection_info": null
    },
    {
        "title": "斋中列酒数壶皆齐安村醪也今旦亦强饮数杯戏成呈邠老昆仲二首  其二",
        "author": "张耒",
        "content": "放逐江边长苦饮，壶浆尚敢较醇醨。\n中都光禄多新酿，不解随人得一巵。",
        "dynasty": "宋",
        "collection_info": null
    },
    {
        "title": "卧闻风声",
        "author": "张耒",
        "content": "卧闻风声吹屋角，应扫积雨阴漫漫。\n千山月黑鸟飞绝，一江星斗鱼龙寒。",
        "dynasty": "宋",
        "collection_info": null
    },
    {
        "title": "腊月下旬偶作",
        "author": "张耒",
        "content": "岁暮烟霜泽国寒，晓鸦鸣处是柯山。\n地炉有火樽余酒，自起焚香深掩关。",
        "dynasty": "宋",
        "collection_info": null
    },
    {
        "title": "春日怀临汝园",
        "author": "张耒",
        "content": "西江逆上通清汝，凭仗双鱼致我词。\n若向池边见鸿雁，为言春至苦相思。",
        "dynasty": "宋",
        "collection_info": null
    },
    {
        "title": "柯山春望",
        "author": "张耒",
        "content": "先教一雨浄江山，便放千林春意还。\n何事东风吹客雁，便教无意恋汀湾。",
        "dynasty": "宋",
        "collection_info": null
    },
    {
        "title": "正月十八日四首  其一",
        "author": "张耒",
        "content": "幽人睡足闻春鸟，共喜晖晖日满篱。\n里巷收灯人寂寞，邻家夫妇赁舂归。",
        "dynasty": "宋",
        "collection_info": null
    },
    {
        "title": "正月十八日四首  其二",
        "author": "张耒",
        "content": "收灯城市接荒村，翁媪耽眠日已暾。\n何事牧童能早起，缓驱白牯出柴门。",
        "dynasty": "宋",
        "collection_info": null
    },
    {
        "title": "正月十八日四首  其三",
        "author": "张耒",
        "content": "道旁兰若冷于秋，迎客开门一比丘。\n夜久无人风露冷，空廊饥鼠窃膏油。",
        "dynasty": "宋",
        "collection_info": null
    },
    {
        "title": "正月十八日四首  其四",
        "author": "张耒",
        "content": "山下书生业读书，荻篱葛蔓避人居。\n最怜无奈穷耽酒，时遣羸童致一壶。",
        "dynasty": "宋",
        "collection_info": null
    },
    {
        "title": "二十八日",
        "author": "张耒",
        "content": "忆昨秋风吹马蹄，瓦关分袂涕交挥。\n淮阳春物应如锦，犹在柯山送雁归。",
        "dynasty": "宋",
        "collection_info": null
    },
    {
        "title": "二月二日挑菜节大雨不能出",
        "author": "张耒",
        "content": "久将菘芥芼南羹，佳节泥深人未行。\n想见故园蔬甲好，一畦春水辘轳声。",
        "dynasty": "宋",
        "collection_info": null
    },
    {
        "title": "二月五日折梅时经雨梅谢矣",
        "author": "张耒",
        "content": "江云霮䨴未全开，东岭微芒日色来。\n独犯轻寒踏春晓，殷勤更折雨中梅。",
        "dynasty": "宋",
        "collection_info": null
    },
    {
        "title": "十八日",
        "author": "张耒",
        "content": "寒食清明人意閒，春城士女出班班。\n柳黄花白楼台外，紫翠江南数迭山。",
        "dynasty": "宋",
        "collection_info": null
    },
    {
        "title": "僧允怀惠紫竹杖",
        "author": "张耒",
        "content": "轻坚滑泽节仍匀，上下柯山助老身。\n他日天恩许归去，提携同踏故园春。",
        "dynasty": "宋",
        "collection_info": null
    },
    {
        "title": "寒食日作二首  其一",
        "author": "张耒",
        "content": "荒山野水非吾土，寒食清明似去年。\n杨柳插门人竞笑，荆蛮不信子推贤。",
        "dynasty": "宋",
        "collection_info": null
    },
    {
        "title": "寒食日作二首  其二",
        "author": "张耒",
        "content": "朝寒却觉春衣薄，禅诵还将酒盏疏。\n落尽江城千树雪，门前杨柳已藏乌。",
        "dynasty": "宋",
        "collection_info": null
    },
    {
        "title": "牡丹",
        "author": "张耒",
        "content": "天女奇姿云锦囊，故应听法傍禅床。\n静中独有维摩觉，触鼻惟闻浄戒香。",
        "dynasty": "宋",
        "collection_info": null
    },
    {
        "title": "雨霁望樊山",
        "author": "张耒",
        "content": "金碧江南数迭山，雨余秀色直堪餐。\n仙娥倭堕青云髻，照我衰迟泽畔颜。",
        "dynasty": "宋",
        "collection_info": null
    },
    {
        "title": "三月二十五日闻鹎鵊",
        "author": "张耒",
        "content": "云梦泽南春欲还，柯山鹎鵊晓关关。\n幽人梦觉殷勤听，落月江风尚薄寒。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "张耒",
        "content": "翠润园林草木长，春归积雨满芳塘。\n更无一点殷红色，叶底青梅已可尝。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "张耒",
        "content": "晴江水满长菰蒲，野鸭鵁鶄欲哺雏。\n谁为寄声沙塞雁，春来朔野定如何。",
        "dynasty": "宋",
        "collection_info": null
    },
    {
        "title": "新堂望樊山",
        "author": "张耒",
        "content": "幽人井臼两山间，邻里樵渔尽往还。\n兴发登临穷眼界，江南秀色碧云鬟。",
        "dynasty": "宋",
        "collection_info": null
    },
    {
        "title": "东堂四首  其一",
        "author": "张耒",
        "content": "主人怜客置东堂，为致炎天十步凉。\n胜事自来非力致，江南山色巧相望。",
        "dynasty": "宋",
        "collection_info": null
    },
    {
        "title": "东堂四首  其二",
        "author": "张耒",
        "content": "老翁还作小儿情，手种芭蕉为雨声。\n便有微泉出堂下，一泓清彻照轩楹。",
        "dynasty": "宋",
        "collection_info": null
    },
    {
        "title": "东堂四首  其三",
        "author": "张耒",
        "content": "居止年来如传舍，构堂珍重主人情。\n浮生行止谁能计，苟合真须学子荆。",
        "dynasty": "宋",
        "collection_info": null
    },
    {
        "title": "东堂四首  其四",
        "author": "张耒",
        "content": "乌衣更士能呼旦，金缕娇娘解唱歌。\n天与旅人供一笑，不然奈此寂寥何。",
        "dynasty": "宋",
        "collection_info": null
    },
    {
        "title": "末伏日五更小凉",
        "author": "张耒",
        "content": "幽人短梦不终宵，起步星河望泬寥。\n缺月低檐鸡一唱，露华秋色满芭蕉。",
        "dynasty": "宋",
        "collection_info": null
    },
    {
        "title": "秋日二首  其一",
        "author": "张耒",
        "content": "一庭秋色清如水，篱落萧条日脚残。\n忽忆淮阳旧庭院，出邻高叶翠梧寒。",
        "dynasty": "宋",
        "collection_info": null
    },
    {
        "title": "秋日二首  其二",
        "author": "张耒",
        "content": "黄帘朱户狭洞房，何事易知独难忘。\n相思故人云间月，凉夜皎皎出东厢。",
        "dynasty": "宋",
        "collection_info": null
    },
    {
        "title": "樊山",
        "author": "张耒",
        "content": "黄叶疏林江上洲，西风角怨夕阳楼。\n晚天紫翠凌空阔，只有樊山取意秋。",
        "dynasty": "宋",
        "collection_info": null
    },
    {
        "title": "月季",
        "author": "张耒",
        "content": "月季祇应天上物，四时荣谢色常同。\n可怜摇落西风裏，又放寒枝数点红。",
        "dynasty": "宋",
        "collection_info": null
    },
    {
        "title": "卧病昼眠秋风作恶",
        "author": "张耒",
        "content": "东堂岑寂似僧居，年老身閒不读书。\n病卧空床鸡唱晓，窗前饥雀啄寒蔬。",
        "dynasty": "宋",
        "collection_info": null
    },
    {
        "title": "东堂初寒创意作竹屏障门屏脚偶得朽梅枝截用之完固质野可喜二首  其一",
        "author": "张耒",
        "content": "丈室新屏用此君，碧琅玕插古槎根。\n白云一片当空下，护此寒堂宴坐人。",
        "dynasty": "宋",
        "collection_info": null
    },
    {
        "title": "东堂初寒创意作竹屏障门屏脚偶得朽梅枝截用之完固质野可喜二首  其二",
        "author": "张耒",
        "content": "简册林中老蠹鱼，年来穷谪尚耽书。\n竹屏风下凭乌几，画作柯山居士图。",
        "dynasty": "宋",
        "collection_info": null
    },
    {
        "title": "二绝句  其一",
        "author": "张耒",
        "content": "幽窗老客寒无睡，长听城楼晓角悲。\n万里沧溟初浴日，暗鸡先向草间知。",
        "dynasty": "宋",
        "collection_info": null
    },
    {
        "title": "二绝句  其二",
        "author": "张耒",
        "content": "岁阴惨澹不可出，竹榻地炉聊自安。\n黄叶满山篱落晚，北风吹雨湿荒寒。",
        "dynasty": "宋",
        "collection_info": null
    },
    {
        "title": "朝寒",
        "author": "张耒",
        "content": "朝寒卯饮已战胜，煮餠一瓯充午饥。\n便是衰翁一日了，夜炉茗果亦随宜。",
        "dynasty": "宋",
        "collection_info": null
    },
    {
        "title": "腊初小雪后圃梅开二首  其一",
        "author": "张耒",
        "content": "风格孤高又国香，故教小雪发新妆。\n修行嗟我无功力，却使天魔入道场。",
        "dynasty": "宋",
        "collection_info": null
    },
    {
        "title": "腊初小雪后圃梅开二首  其二",
        "author": "张耒",
        "content": "晨起千林腊雪新，数枝云梦泽南春。\n一尘不染香到骨，姑射仙人风露身。",
        "dynasty": "宋",
        "collection_info": null
    },
    {
        "title": "苍浪",
        "author": "张耒",
        "content": "苍浪鬓髮一衰翁，何事年来到骨穷。\n魑魅何常居四裔，自怜放逐尚无功。",
        "dynasty": "宋",
        "collection_info": null
    },
    {
        "title": "西江",
        "author": "张耒",
        "content": "拂瓦轻霜铅粉轻，东南日出竹窗明。\n小楼下见西江水，日日风光无限情。",
        "dynasty": "宋",
        "collection_info": null
    },
    {
        "title": "二月二十一日东园桃李未开有感二首  其一",
        "author": "张耒",
        "content": "日惨东风正怒号，小园寂寂闭蓬蒿。\n可能春色如人事，独发玄都观裏桃。",
        "dynasty": "宋",
        "collection_info": null
    },
    {
        "title": "二月二十一日东园桃李未开有感二首  其二",
        "author": "张耒",
        "content": "寄语玄都观裏花，饶君繁丽夺朝霞。\n刘郎想到长安日，葵麦风前一叹嗟。",
        "dynasty": "宋",
        "collection_info": null
    },
    {
        "title": "自二月末苦雨寒食前一日始晴视园中花乃殊不败",
        "author": "张耒",
        "content": "春云霮䨴弄朝晖，清峭余寒透夹衣。\n最喜园花浑似旧，十分春色一分归。",
        "dynasty": "宋",
        "collection_info": null
    },
    {
        "title": "微云",
        "author": "张耒",
        "content": "微云霮䨴弄余春，清晓微寒尚着人。\n重理夹衣温卯酒，绿阴啼鸟闭衡门。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "张耒",
        "content": "风掉浮烟匝地回，雨将浓翠扑山来。\n晚凉楼角三吹罢，夕照江天万里开。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "张耒",
        "content": "荒山岑寂晚鸡号，独闭衡门守一瓢。\n风雨似秋君莫怪，容愁逢处易萧条。",
        "dynasty": "宋",
        "collection_info": null
    },
    {
        "title": "雨歇二首  其一",
        "author": "张耒",
        "content": "雨歇山园竹引芽，老禅睡起日初斜。\n今朝却忆香严老，解点沩山一椀茶。",
        "dynasty": "宋",
        "collection_info": null
    },
    {
        "title": "雨歇二首  其二",
        "author": "张耒",
        "content": "家童取酒衝泥至，酒满山瓶重莫携。\n老子欣然一笑起，开尝洗盏对山妻。",
        "dynasty": "宋",
        "collection_info": null
    },
    {
        "title": "平生",
        "author": "张耒",
        "content": "平生壮节终难变，投老浮名信所遭。\n要路争先宁遽福，从来率野屈吾曹。",
        "dynasty": "宋",
        "collection_info": null
    },
    {
        "title": "题南顿光武祠",
        "author": "张耒",
        "content": "他日曾休羽葆车，可怜宫寺已丘墟。\n云台诸将锵冠剑，却遣严光配坐隅。",
        "dynasty": "宋",
        "collection_info": null
    },
    {
        "title": "发金陵折柳亭",
        "author": "张耒",
        "content": "津亭折得绿杨枝，更看春风向手吹。\n建业城边春已老，连天荒草燕双飞。",
        "dynasty": "宋",
        "collection_info": null
    },
    {
        "title": "呈宜君",
        "author": "张耒",
        "content": "江城风雨作朝昏，愁杀垆边卖酒人。\n祇有醉时差可喜，不应醒坐过新春。",
        "dynasty": "宋",
        "collection_info": null
    },
    {
        "title": "生日赠潘郎",
        "author": "张耒",
        "content": "春雨萧萧江上城，论花与子酒同倾。\n恨君未到淮阳市，一见姚黄慰此生。",
        "dynasty": "宋",
        "collection_info": null
    },
    {
        "title": "谒蒋帝祠过钟山下二首  其一",
        "author": "张耒",
        "content": "野塘春水绿迢迢，上有东风弄柳条。\n晓日已穿东岭出，轻寒犹欲战驼毛。",
        "dynasty": "宋",
        "collection_info": null
    },
    {
        "title": "谒蒋帝祠过钟山下二首  其二",
        "author": "张耒",
        "content": "溶溶野水戏凫鹥，壠麦初长午景迟。\n尽日绿杨閒照水，临风自爱好腰支。",
        "dynasty": "宋",
        "collection_info": null
    },
    {
        "title": "和李二秀才",
        "author": "张耒",
        "content": "羡君年少盛游春，顾我无聊似厄陈。\n东市车牛泥到领，不劳举袂障京尘。",
        "dynasty": "宋",
        "collection_info": null
    },
    {
        "title": "和苏适春雪八首  其一",
        "author": "张耒",
        "content": "春城北斗转招摇，寒御初还阵尚嚣。\n一夜雪声欺布被，定知贫舍故相撩。",
        "dynasty": "宋",
        "collection_info": null
    },
    {
        "title": "和苏适春雪八首  其二",
        "author": "张耒",
        "content": "寒阵须凭酒解围，閒官幸可典朝衣。\n一杯冷落凭谁劝，却有飞花舞入帷。",
        "dynasty": "宋",
        "collection_info": null
    },
    {
        "title": "和苏适春雪八首  其三",
        "author": "张耒",
        "content": "白帝阴兵严羽卫，汉皇老傅振鬚眉。\n撒盐飞絮浑粗俗，尽拨尘言赋好诗。",
        "dynasty": "宋",
        "collection_info": null
    },
    {
        "title": "和苏适春雪八首  其四",
        "author": "张耒",
        "content": "溪上泛舟成底事，庵前夜立意如何。\n争知万顷青青麦，绝胜黄河一尺波。",
        "dynasty": "宋",
        "collection_info": null
    },
    {
        "title": "和苏适春雪八首  其五",
        "author": "张耒",
        "content": "不死松篁劳借问，未开桃李与催妆。\n已饶艷女纤腰舞，偏犯贫儒百结裳。",
        "dynasty": "宋",
        "collection_info": null
    },
    {
        "title": "和苏适春雪八首  其六",
        "author": "张耒",
        "content": "偏憎游骑香蹄污，最称佳人素手团。\n方丈老翁容膝外，出门四顾尽漫漫。",
        "dynasty": "宋",
        "collection_info": null
    },
    {
        "title": "和苏适春雪八首  其七",
        "author": "张耒",
        "content": "山中景物最幽奇，祇欠夫君为赋诗。\n长忆东风吹女几，琼瑶交贯碧瑠璃。",
        "dynasty": "宋",
        "collection_info": null
    },
    {
        "title": "和苏适春雪八首  其八",
        "author": "张耒",
        "content": "寒窗冻坐成何事，趣唤红妆遣暖寒。\n却把吟肠盛美酒，更令柔指拨清弹。",
        "dynasty": "宋",
        "collection_info": null
    },
    {
        "title": "宿卢村逆旅",
        "author": "张耒",
        "content": "夜宿村南贫主人，入门桃李已残春。\n无人折赠门前柳，伫立东风独怆神。",
        "dynasty": "宋",
        "collection_info": null
    },
    {
        "title": "绀碧",
        "author": "张耒",
        "content": "绀碧遥空秋意生，深檐当午暑风清。\n老翁睡起支颐坐，初听新蝉第一声。",
        "dynasty": "宋",
        "collection_info": null
    },
    {
        "title": "真阳县昼睡县舍素丝堂",
        "author": "张耒",
        "content": "见君堂下小荷叶，惊我客中春已空。\n一觉西堂亭午睡，悠悠春梦逐春风。",
        "dynasty": "宋",
        "collection_info": null
    },
    {
        "title": "赠圆明老",
        "author": "张耒",
        "content": "一粥一斋年已老，千经万论不留心。\n菩提本自非言说，默默知师得更深。",
        "dynasty": "宋",
        "collection_info": null
    },
    {
        "title": "方丈小山",
        "author": "张耒",
        "content": "窗外幽轩数步宽，小山幽石对巑岏。\n说知老子婆娑意，且作僧房一衲看。",
        "dynasty": "宋",
        "collection_info": null
    },
    {
        "title": "秋末圭窦斋前菊盛开赋得绝句时秬出未归",
        "author": "张耒",
        "content": "幽斋谁与破穷愁，蜀锦当轩烂不收。\n白帝属车千万乘，玉轮金毂照清秋。",
        "dynasty": "宋",
        "collection_info": null
    },
    {
        "title": "秋移宛丘牡丹植圭窦斋前作二绝示秬秸和  其一",
        "author": "张耒",
        "content": "共我辞家似旅人，栽培莫怪倍殷勤。\n明年太昊城中色，来作齐安江上春。",
        "dynasty": "宋",
        "collection_info": null
    },
    {
        "title": "秋移宛丘牡丹植圭窦斋前作二绝示秬秸和  其二",
        "author": "张耒",
        "content": "千里相逢如故人，故栽庭下要相亲。\n明年一笑东风裏，山杏江桃不当春。",
        "dynasty": "宋",
        "collection_info": null
    },
    {
        "title": "梦灵寿寺",
        "author": "张耒",
        "content": "客居有似鸿遵渚，鸿渚相看岂有情。\n何事春来频见梦，老僧谈笑起相迎。",
        "dynasty": "宋",
        "collection_info": null
    },
    {
        "title": "闻鹎鵊",
        "author": "张耒",
        "content": "纸窗未白烛微明，鹎鵊枝头一两声。\n却忆去年桃李后，淮阳旅舍听残更。",
        "dynasty": "宋",
        "collection_info": null
    },
    {
        "title": "宁子",
        "author": "张耒",
        "content": "宁子阳愚饱谙事，贾生恸哭漫多愁。\n无言天道何须问，毕竟人间春復秋。",
        "dynasty": "宋",
        "collection_info": null
    },
    {
        "title": "摘芙蓉",
        "author": "张耒",
        "content": "今年古寺摘芙蓉，憔悴真成泽畔翁。\n聊把一枝閒照酒，明年何处对霜红。",
        "dynasty": "宋",
        "collection_info": null
    },
    {
        "title": "悼亡九首  其一",
        "author": "张耒",
        "content": "菊花还似去年黄，一寸愁心万事伤。\n独立高楼对残日，秋风吹得泪千行。",
        "dynasty": "宋",
        "collection_info": null
    },
    {
        "title": "悼亡九首  其二",
        "author": "张耒",
        "content": "遥夜新霜凋碧槐，三更寒月满堂阶。\n美人化作秋风去，只有清魂梦裏来。",
        "dynasty": "宋",
        "collection_info": null
    },
    {
        "title": "悼亡九首  其三",
        "author": "张耒",
        "content": "千行垂泪对风烟，万事伤心儿女前。\n晓镜不须催白髮，潘郎秋鬓久萧然。",
        "dynasty": "宋",
        "collection_info": null
    },
    {
        "title": "悼亡九首  其四",
        "author": "张耒",
        "content": "晓梳零乱髮星星，病眼昏昏怯夜灯。\n乌几素屏双草屦，百年从此学山僧。",
        "dynasty": "宋",
        "collection_info": null
    },
    {
        "title": "悼亡九首  其五",
        "author": "张耒",
        "content": "新霜已重菊初残，半死梧桐泣井阑。\n可是神伤即无泪，哭多清血也应干。",
        "dynasty": "宋",
        "collection_info": null
    },
    {
        "title": "悼亡九首  其六",
        "author": "张耒",
        "content": "亦知存没等浮云，鲜笑多悲失道真。\n却恐荒唐齐物叟，鼓盆真是已伤神。",
        "dynasty": "宋",
        "collection_info": null
    },
    {
        "title": "悼亡九首  其七",
        "author": "张耒",
        "content": "山僧老去久忘情，笑我多悲白髮生。\n为道人间具烦恼，早来林下共修行。",
        "dynasty": "宋",
        "collection_info": null
    },
    {
        "title": "悼亡九首  其八",
        "author": "张耒",
        "content": "嵩阳道出建春门，同入西都四见春。\n谁谓回头隔存没，断肠今作独归人。",
        "dynasty": "宋",
        "collection_info": null
    },
    {
        "title": "悼亡九首  其九",
        "author": "张耒",
        "content": "欲治烦恼更无方，只有头陀理最长。\n不待存亡始知梦，故应交臂已凄凉。",
        "dynasty": "宋",
        "collection_info": null
    },
    {
        "title": "欲知归期近呈天启",
        "author": "张耒",
        "content": "欲知归期近，屈指不满手。\n岂无儿女心，惜此良邂逅。\n蔡郎吾未见，心已想雄秀。\n那知风雨夜，听此龙剑吼。\n八荒一骥子，万马空在厩。\n钟山浄名老，为子不惜口。\n颇闻国士荐，固自君所有。\n惟应功名地，他日容老丑。",
        "dynasty": "宋",
        "collection_info": null
    },
    {
        "title": "无咎兄赠子方寺丞见约出院奉谒復用原韵上呈子方兼答无咎见及语",
        "author": "张耒",
        "content": "曹侯骥骨双瞳方，流沙万里志不忘。\n读书故山兰蕙芳，咳唾不顾尚书郎。\n参军朔方试所长，奋鬚决策服老苍。\n愿得一索缚狡狂，凯歌揉馘献明堂。\n黄河东峙万旗枪，义渠竟失先零羌。\n坐师失律无否臧，但恨不取东关粮。\n黄君诗力回魁冈，十客未得一登床。\n携君秀句展我旁，草书纸上蛟龙骧。\n谓我君舍城东隍，年来长啸弃军装。\n载酒欲访执戟扬，休日出门如矙亡。\n坐令耿耿愿莫偿，紫衣宣诏幞被囊。\n献书贡士学与乡，罗庭充屋书万行。\n风鬃雾鬣简骕骦，考评唐虞论夏商。\n相过近如蜂隔房，君家八斗陈思王。\n千年门户有辉光，任城健将狞鬚黄。\n猗兰之苗不敢香，家人寄衣秋晚凉。\n滞留华馆付杯觞，天高月明新雁翔。\n明灯高谈夜未央，屈指计日引领望。\n来时汗流今雨霜，重门事严御史章。\n頼君谐捷解色庄，还家有日未用忙。\n眉间黄色是何祥，晁侯约我走门墙。\n但无闭关休馈浆，莫以兽微弓弗张。",
        "dynasty": "宋",
        "collection_info": null
    },
    {
        "title": "次韵奉酬无咎兼呈慎思天启",
        "author": "张耒",
        "content": "平生结交圆纳方，过眼十人八九忘。\n畹兰亩蕙幽谷芳，懒随家奴谀五郎。\n苦饥方朔身漫长，颠毛种种颜欲苍。\n谁谓胜痴端坐狂，清淮之阴一草堂。\n列笔作阵茶森枪，绝口平戎与破羌。\n百年如此计亦臧，何用窃食官仓粮。\n玄黄病足畏高冈，但愿缩颈老支床。\n煌煌东壁日月旁，神仙鸾凤争腾骧。\n万书落架城覆隍，牙籤如云丹碧装。\n晁侯再作班与扬，正始故在何曾亡。\n江湖十年愿饱偿，夜成七发光出囊。\n苏公后出长卿乡，为君吴都无一行。\n世有伯乐生骕骦，肯使弭耳随盐商。\n邓侯楚山深闺房，名走上国交侯王。\n朝随日景夜灯光，包揽今古穷炎黄。\n吐词分葩有国香，近君如雪六月凉。\n又似心醉醍醐觞，东南蔡子名飞翔。\n同随天书拜未央，瑰奇宏杰万夫望。\n颊牙凛凛有风霜，文如神鼎烂龙章。\n钟山长斋读老庄，论兵说佛两俱忙。\n不夸得砚文字祥，但愿破敌如颓墙。\n我穷乞酒更得浆，仰看三虎争雄张。",
        "dynasty": "宋",
        "collection_info": null
    },
    {
        "title": "赠天启友弟",
        "author": "张耒",
        "content": "桑弧蓬矢射四方，婴孩立志长可忘。\n莫学儿女漫弄芳，豪气当视交河郎。\n边城入望千里长，臂鞴时架角鹰苍。\n搏捷仍放韩卢狂，麕鹑日暮随登堂。\n往来绝艺精飞枪，余勇犹足吞顽羌。\n读书谁谓谷胜臧，盛时万钟远馈粮。\n水输长川陆登冈，垂弓在櫜弩在床。\n蔽扞入阵牌居旁，天马驯工披甲骧。\n受降浚筑修城隍，刀头不惜千金装。\n三十六将皆鹰扬，故境可容尺地亡。\n子颇自负当夙偿，况復武库踰书囊。\n惟我与子旧同乡，友生固自腾雁行。\n更欲扬鞭向骕骦，岂但传经如卜商。\n不见汉时张子房，身纔六尺佐时王。\n功业能依日月光，素书一卷初逢黄。\n异时破贼玉书香，当使相继来西凉。\n时臣称贺持寿觞，鸿鹄一举横飞翔。\n光阴应须及未央，不侯可忍点鬓霜。\n少年天子坐建章，宠待穰苴不顾庄。\n严兵待时虽未忙，黠虏授首先有祥。\n王师会看傅城墙，郊迎父老携壶浆。\n去病当时凯乐张。",
        "dynasty": "宋",
        "collection_info": null
    },
    {
        "title": "诗呈同院诸公  其一",
        "author": "张耒",
        "content": "邓侯读书室，编简自相依。\n胝手焚膏写，疮肩满橐归。\n业文从古有，裁句似公稀。\n欲挈空虚箧，从君乞贝玑。",
        "dynasty": "宋",
        "collection_info": null
    },
    {
        "title": "诗呈同院诸公  其二",
        "author": "张耒",
        "content": "邓子诗成癖，全分李杜光。\n楚风还屈宋，宫体变齐梁。\n蔡子辨焦尾，晁公怀智囊。\n三贤方鼎峙，安敢用吾长。",
        "dynasty": "宋",
        "collection_info": null
    },
    {
        "title": "诗呈同院诸公  其三",
        "author": "张耒",
        "content": "我愧言诗赐，公真好学回。\n雠书芝阁上，藏史楚山隈。\n把酒论交裏，连房校艺来。\n知君怀水镜，依頼免遗才。",
        "dynasty": "宋",
        "collection_info": null
    },
    {
        "title": "秋日同文馆诗  其一",
        "author": "张耒",
        "content": "骑列千床直，云罗万卷齐。\n舒妍交孔翠，争味杂柤梨。\n白日诸侯贡，青春天老题。\n秋清文酒健，莫叹羽林闺。",
        "dynasty": "宋",
        "collection_info": null
    },
    {
        "title": "秋日同文馆诗  其二",
        "author": "张耒",
        "content": "声鸣皆出谷，觜距各争场。\n铁网收明月，霜铓倒豫章。\n湛恩终锡宴，优礼合焚香。\n最苦雠书客，消愁頼杜康。",
        "dynasty": "宋",
        "collection_info": null
    },
    {
        "title": "秋日同文馆诗  其三",
        "author": "张耒",
        "content": "六街分夜鼓，邻屋报朝鸡。\n寒引秋初老，天将斗转西。\n滞留聊饮酒，谈笑亦分题。\n须信家居乐，休嫌穷巷泥。",
        "dynasty": "宋",
        "collection_info": null
    },
    {
        "title": "未试即事杂书率用秋日同文馆为首句  其一",
        "author": "张耒",
        "content": "邃馆深鱼钥，华堂静锁闱。\n每劳蛩作伴，不与燕同归。\n古栋蜗成篆，空墙藓作衣。\n寂寥还泛菊，九日莫相违。",
        "dynasty": "宋",
        "collection_info": null
    },
    {
        "title": "未试即事杂书率用秋日同文馆为首句  其二",
        "author": "张耒",
        "content": "名自诸侯选，功收一日长。\n文章杂蛟蚓，丹墨有炎凉。\n平昔曾充贡，酸寒未易忘。\n书生成底事，饱死笑东方。",
        "dynasty": "宋",
        "collection_info": null
    },
    {
        "title": "未试即事杂书率用秋日同文馆为首句  其三",
        "author": "张耒",
        "content": "倦枕愁霜苦，晴窗宿雾开。\n幕云当昼合，袍雪与风来。\n元日彤庭实，春风曲水杯。\n何须恋杨柳，圣世要无媒。",
        "dynasty": "宋",
        "collection_info": null
    },
    {
        "title": "诗呈同院后至诸公",
        "author": "张耒",
        "content": "骢马嘶将近，天门报欲回。\n妻孥怜别久，邻里问归来。\n左学徒仍在，西城宴许陪。\n腹毛何足问，奇捷看渠魁。",
        "dynasty": "宋",
        "collection_info": null
    },
    {
        "title": "初入试院",
        "author": "张耒",
        "content": "莫叹匆匆幞被行，頼逢数子美如英。\n已看明月同为客，应犯初寒復入城。\n白日有书追睡思，青灯无梦听秋声。\n直无剔甲逍遥地，几日疑公太瘦生。",
        "dynasty": "宋",
        "collection_info": null
    },
    {
        "title": "试院即事呈诸公",
        "author": "张耒",
        "content": "天街落日走鸣珂，咫尺衡门不许过。\n催去据鞍犹鹤望，争观夹道已云罗。\n奏篇定有凌云赋，招隠今无扣角歌。\n最苦清秋孤美睡，通宵三问夜如何。",
        "dynasty": "宋",
        "collection_info": null
    },
    {
        "title": "重九考罢试卷书呈同院诸公",
        "author": "张耒",
        "content": "回首登高行復冬，后时只合叹龙钟。\n愁须白酒来酣战，诗为黄花弔不逢。\n十日飞腾过眼疾，万籤甲乙定谁从。\n共应浄扫氍毹榻，深炷炉香午睡浓。",
        "dynasty": "宋",
        "collection_info": null
    },
    {
        "title": "依韵奉酬慎思兄夜听诵诗见咏之作",
        "author": "张耒",
        "content": "昔遇晁公淮水东，士衡已听语如钟。\n五车讲学知无敌，十载论文喜再逢。\n古匣剑光疑鬼泣，夜天虎啸有风从。\n许侯破的由来事，杜老裁诗晓墨浓。",
        "dynasty": "宋",
        "collection_info": null
    },
    {
        "title": "次韵慎思贻二公诵诗",
        "author": "张耒",
        "content": "西城永夜灵鼍鼓，北寺五更青石钟。\n九牧何时官事了，三英聊喜故人逢。\n甲庚定处君无让，蹀躞归时我请从。\n欲却睡魔通夕语，明窗茗粥不辞浓。",
        "dynasty": "宋",
        "collection_info": null
    },
    {
        "title": "慎思兄别墅在长沙白鹤山晋陶淡旧居事见本传今其居有大杉可十数围蕃茂特异世传淡藏丹其中用前韵谨赋",
        "author": "张耒",
        "content": "千年骑鹤老仙翁，固是山川秀气钟。\n桃洞自宜无客到，吴门应合有人逢。\n岩前旧隠孤杉老，壶裏真游白鹿从。\n近有蓬莱读书客，卜居偶占翠岚浓。",
        "dynasty": "宋",
        "collection_info": null
    },
    {
        "title": "嘲无咎夜起明灯听慎思诵诗",
        "author": "张耒",
        "content": "翠屏香暖秋眠稳，霜冷宝奁金错刀。\n谁信苦吟无睡客，挑灯起听楚人骚。",
        "dynasty": "宋",
        "collection_info": null
    },
    {
        "title": "再谢周颙之句",
        "author": "张耒",
        "content": "烟飞小玉吴王国，柳暗朱楼铁瓮城。\n见说周颙经案外，亦闻荀粲并床声。",
        "dynasty": "宋",
        "collection_info": null
    },
    {
        "title": "和慎思与文潜无咎对榻夜话达旦",
        "author": "张耒",
        "content": "灯花昨夜已分明，更听朝檐喜鹊声。\n明日朱门闭空馆，秋风骏马大梁城。",
        "dynasty": "宋",
        "collection_info": null
    },
    {
        "title": "有所叹",
        "author": "张耒",
        "content": "达士不可羁，其次远羁绊。\n我无达人风，又不能自远。\n纷纷随世俗，碌碌走薄宦。\n其来或遭驱，其去或被挽。\n吾求亦何有，五斗固易办。\n不师陶渊明，腰为小儿俯。\n由来为贫仕，荣辱何敢辩。\n乘田与委吏，孔子不云贱。",
        "dynasty": "宋",
        "collection_info": null
    },
    {
        "title": "即事二首  其一",
        "author": "张耒",
        "content": "大明海底生，先警我东牖。\n老人虽未起，晓境默相授。\n山前羣动寂，暗树语鸦舅。\n昏昏横水雾，落落欹晓斗。\n厨人已束藴，汲井鸣盎缶。\n沽酒走家奴，理食咨竈妇。\n悠悠春復冬，冉冉昏还昼。\n通塞付大钧，聊安此微陋。",
        "dynasty": "宋",
        "collection_info": null
    },
    {
        "title": "即事二首  其二",
        "author": "张耒",
        "content": "嚣尘屏繁务，幽独会夙心。\n惟时孟春月，微禄归园林。\n下有采微径，上有知时禽。\n终日自啸歌，寂无邻里音。\n冉冉溪日下，悠悠山霭阴。\n兴阑下绝巘，新月出遥岑。",
        "dynasty": "宋",
        "collection_info": null
    },
    {
        "title": "晨起二首  其一",
        "author": "张耒",
        "content": "仲春忽过半，长养候已深。\n晨兴雨初霁，近目瞩平林。\n繁桃张丽锦，好鸟鸣清琴。\n樛枝有新子，翘草无陈心。\n谪官伤局促，端居厌滞淫。\n眷言平生友，乖隔如参辰。",
        "dynasty": "宋",
        "collection_info": null
    },
    {
        "title": "晨起二首  其二",
        "author": "张耒",
        "content": "穷居无远念，暇日亲庖厨。\n泽国富滋味，春江出嘉鱼。\n鬻市有悬羔，撷园得嘉蔬。\n虽无五鼎烹，荐俎颇有余。\n导和资一杯，径使愁肺苏。\n条味以实气，聊以彊吾躯。\n圣贤戒求饱，丰德任形臞。\n彼皆勤励智，我独懒求愚。",
        "dynasty": "宋",
        "collection_info": null
    },
    {
        "title": "晨兴",
        "author": "张耒",
        "content": "喔喔鸡向晨，夙兴邻里静。\n朝光出东岗，秋晓气耿耿。\n亭亭脱树叶，寒意已疏劲。\n草根有微露，醲绿尚交映。\n老夫起默坐，览物感衰盛。\n忽然遇杯酒，酣歌朝达暝。",
        "dynasty": "宋",
        "collection_info": null
    },
    {
        "title": "朝日",
        "author": "张耒",
        "content": "朝日照山堂，流光泛疏牖。\n龙钟病童子，扫地起持帚。\n堂中空四壁，惟一老病叟。\n萧条野僧闲，鄙朴老农陋。\n雨来林叶响，霜近蔬甲瘦。\n何以遣幽忧，頼有尊中酒。",
        "dynasty": "宋",
        "collection_info": null
    },
    {
        "title": "晨起有感",
        "author": "张耒",
        "content": "故岁如晓客，行意不可留。\n新春如美人，含笑未举头。\n定知当粲然，有待姑少留。\n山川谍光景，梅柳露风流。\n惟有堂中人，一衲暖蒙头。\n荣枯不到心，万事良悠悠。",
        "dynasty": "宋",
        "collection_info": null
    },
    {
        "title": "东池",
        "author": "张耒",
        "content": "东池秋水清，历历见沙石。\n枯荷半倒折，风起鸣摵摵。\n悠悠岸边菊，灼灼好颜色。\n芬芳人不知，寂寞聊自得。\n寒蛩白日啼，晚叶霜余赤。\n无人野竹繁，积雨平桥侧。\n嗈嗈云间鸿，岁晚霰雪迫。\n乘閒辄独游，官闲幸无责。",
        "dynasty": "宋",
        "collection_info": null
    },
    {
        "title": "东溪",
        "author": "张耒",
        "content": "东溪何潺潺，秋水清见底。\n纵横小石圆，一一静无滓。\n空山人不到，漍漍响环佩。\n我来每终日，漱濯弄清泚。\n山居时已久，不省有朝市。\n门阑人客少，跨马必至此。\n麋鹿见我熟，相对不復起。\n谁知寂寥趣，寄言同声子。",
        "dynasty": "宋",
        "collection_info": null
    },
    {
        "title": "熏风二首  其一",
        "author": "张耒",
        "content": "熏风动嘉树，日夕成清阴。\n上有枝间鸟，知时为好音。\n阳春事已往，桃李不可寻。\n頼兹长养功，嘉实荐中林。\n庭虚纳凉吹，云表见遥岑。\n我歌虞氏诗，谐此风中琴。",
        "dynasty": "宋",
        "collection_info": null
    },
    {
        "title": "熏风二首  其二",
        "author": "张耒",
        "content": "雨霁众山秀，孤云散奇姿。\n念知朱明始，爱此午景迟。\n居闲敢自逸，隠几玩文词。\n萧萧林风来，乱我书与诗。\n身僻幸无患，官闲讵辞卑。\n逍遥漉酒翁，千载与为期。",
        "dynasty": "宋",
        "collection_info": null
    },
    {
        "title": "六月五日苦暑",
        "author": "张耒",
        "content": "朱夏忽云季，金流火方燃。\n迟迟朱轮出，濯濯高云鲜。\n困翮守茂樾，游鱼伏深泉。\n炎炎万物息，聒耳唯鸣蝉。\n白羽诚么么，为功谅徒然。\n那能解烦促，挥肘增劳烦。\n大钧播一气，寒暑递徂迁。\n欲逃既无所，聊此北窗眠。",
        "dynasty": "宋",
        "collection_info": null
    },
    {
        "title": "六月八日苦暑二首  其一",
        "author": "张耒",
        "content": "微飙不振髮，皎日沸重渊。\n万木夺华采，祝融方燎原。\n青山瘁无姿，流泉不復寒。\n眷彼道路子，念兹农亩勤。\n荷锄讵敢后，担囊无息肩。\n亦知苦可畏，谋食敢遑安。\n三伏方肇序，金融未能完。\n聊安环堵居，酌彼溪中泉。",
        "dynasty": "宋",
        "collection_info": null
    },
    {
        "title": "六月八日苦暑二首  其二",
        "author": "张耒",
        "content": "羲和午停车，草木静若萎。\n我居倦烦促，谁与开我怀。\n出井泉失冷，迎凉幌空开。\n翩翩投林羽，饥渴復谁哀。\n仁哉林间风，为我时一来。\n惜哉为功薄，隆赫安能迴。\n观涛感巨壑，清啸想高台。\n徘徊滞心赏，怅望意悠哉。",
        "dynasty": "宋",
        "collection_info": null
    },
    {
        "title": "秋兴三首  其一",
        "author": "张耒",
        "content": "八月禾黍熟，登高望川原。\n山河豁清霁，风日开明鲜。\n晴光散草木，余爽厉渊泉。\n飘飘孤飞鹘，击搏无留拳。\n幽独感摇落，端居惊岁年。\n谁为知心者，頼有浊醪贤。",
        "dynasty": "宋",
        "collection_info": null
    },
    {
        "title": "秋兴三首  其二",
        "author": "张耒",
        "content": "秋日照荆榛，空山莽萧索。\n人稀鸡犬闲，古道转城脚。\n旗亭数家市，炊烟起篱落。\n牛羊暮求羣，归乌纷落泊。\n菅麻已在沤，黍稷行可获。\n岁丰农工勤，膏火通夜作。\n嗟余何为者，愧与众同乐。\n南亩亦易谋，咄嗟我力薄。",
        "dynasty": "宋",
        "collection_info": null
    },
    {
        "title": "秋兴三首  其三",
        "author": "张耒",
        "content": "寒日在东屋，邻家晚鸡啼。\n阑班黄叶地，白日虫鸣悲。\n扬扬旧香草，白露雕华姿。\n虽悲就摇落，所喜实离离。\n幽雅叙衣食，备寒戒先期。\n薪刍既收敛，酒醴亦时施。\n嗟我无一廛，薄游倦东西。\n眷言及农亩，岁晚空咨嗟。",
        "dynasty": "宋",
        "collection_info": null
    },
    {
        "title": "摇落",
        "author": "张耒",
        "content": "摇落已可悲，况復值秋晏。\n山深云物阴，所向皆惨淡。\n疏枝缀陈叶，风至时一散。\n坏壁昼蛩啼，衰草飞虫恋。\n嗟余守穷谷，秋物已三见。\n胡为久淹留，不自厌贫贱。\n由来人间事，利害喜相半。\n优游归隠约，富贵足忧患。\n安行吾不迷，夷路坦可践。\n保此顽钝姿，悠哉復谁怨。",
        "dynasty": "宋",
        "collection_info": null
    },
    {
        "title": "九月一日有作",
        "author": "张耒",
        "content": "怳怳日光薄，萧萧风叶吟。\n今辰九月朔，秋物半侵寻。\n頼有堂下菊，芬芳散浮金。\n感兹摇落际，采撷慰孤斟。\n木落见南山，池清照疏林。\n翩翩短羽健，杳杳潜鳞深。\n落漠苦无趣，屡空阻抽簪。\n晴明蹑吾屐，晚岁多重阴。",
        "dynasty": "宋",
        "collection_info": null
    },
    {
        "title": "观池涨有作",
        "author": "张耒",
        "content": "清商初用事，力弱殊未完。\n假此通夕雨，遂收祝融权。\n平池旧深浅，亦復波浪翻。\n白鹭飞不下，高荷没青圆。\n是日酒初熟，芳香满金尊。\n三酌径就醉，此怀谁与论。",
        "dynasty": "宋",
        "collection_info": null
    },
    {
        "title": "七月十日雨炎暑顿解有感",
        "author": "张耒",
        "content": "空山风雨夕，微雨凄房栊。\n徂年兆摇落，感叹白头翁。\n谪居困炊玉，无田愿年丰。\n欲持一杯酒，旁舍庆老农。\n烈日辞纨扇，高林坠晚风。\n青灯夜斋静，不睡独闻蛩。",
        "dynasty": "宋",
        "collection_info": null
    },
    {
        "title": "出伏调潘十",
        "author": "张耒",
        "content": "伏尽热随尽，古语常有凭。\n淮南岁苦旱，秋暑鬰方蒸。\n老火炽而燄，弱金融未凝。\n火云大江沸，烈日羣山赪。\n平生白羽扇，挥拂何功能。\n蓬头卧永昼，起冠汗沾缨。\n柯山屡空子，贫病復相仍。\n衡茅未可诣，作诗问寝兴。",
        "dynasty": "宋",
        "collection_info": null
    },
    {
        "title": "九月下旬有作二首  其一",
        "author": "张耒",
        "content": "今辰九月末，秋物能几许。\n翩翩风中叶，卷卷自飞舞。\n余姿不復妍，日夜逐尘土。\n寥寥空枝高，但有寒鸟聚。\n天时不汝留，变化竟谁主。\n今古无奈何，悲歌徒自苦。",
        "dynasty": "宋",
        "collection_info": null
    },
    {
        "title": "九月下旬有作二首  其二",
        "author": "张耒",
        "content": "惨惨岁云暮，寒日无停光。\n况復阴晦多，景短重云长。\n梳头坐清晓，朝饭熟黄粱。\n官闲无事业，终日偃空堂。\n经时不跨马，门径秋芜荒。\n惟有霜后山，当帘对苍苍。",
        "dynasty": "宋",
        "collection_info": null
    },
    {
        "title": "白月",
        "author": "张耒",
        "content": "白月照世界，山河受清光。\n岂独耳目清，莹洗肝膈凉。\n中夜扫宽虚，仰得天一方。\n湛碧磨青铜，精金点星芒。\n我心方无思，偃息在高堂。\n慎勿忧世故，彼昏谓汝狂。",
        "dynasty": "宋",
        "collection_info": null
    },
    {
        "title": "初晴对月",
        "author": "张耒",
        "content": "平生爱明月，岂以解烦燠。\n及兹霜夜对，任使体生粟。\n冰天凝绀冷，氛祲避不触。\n煌煌七金徽，但挂寒斗曲。\n萧萧瞀栖叶，悄悄鼾眠屋。\n三更清到骨，乱以杯中绿。",
        "dynasty": "宋",
        "collection_info": null
    },
    {
        "title": "雨中晨起",
        "author": "张耒",
        "content": "端居多滞念，秋至一萧散。\n况兹炎凉异，微冷风雨旦。\n空山阴霭积，槭槭木声变。\n絺衣感轻单，素褐催补绽。\n泥行苦长鬚，买酒不可缓。\n洗盏自迎门，一杯聊自劝。",
        "dynasty": "宋",
        "collection_info": null
    },
    {
        "title": "苦雨",
        "author": "张耒",
        "content": "春浅天尚寒，雨多声入夜。\n幽人不出门，坐惜梅花谢。\n庭竹未抽萌，酴醾将覆架。\n芳时喜病愈，浅酌供情话。\n趋世剧曳牛，投閒如啖蔗。\n因逢老农谈，悔不初学稼。",
        "dynasty": "宋",
        "collection_info": null
    },
    {
        "title": "雨霁",
        "author": "张耒",
        "content": "滞雨忽云霁，园林有清晖。\n时鸟亦和鸣，好风清且微。\n远愧深山僧，趺坐掩禅扉。\n岂知芳非歇，讵伤寒暑违。\n一念与道寂，九旬淡无为。\n蹑心探斯理，吾今其庶几。",
        "dynasty": "宋",
        "collection_info": null
    },
    {
        "title": "贺雨拜表",
        "author": "张耒",
        "content": "羣云雨事毕，振旅不復阵。\n扫天无一尘，千里还绿润。\n晨朝大明贺，沙路万蹄印。\n朝光泛翠瓦，佳气去人近。\n颇避斧扆尊，侑膳饭龙笋。\n愿君爱物心，从此至尧舜。",
        "dynasty": "宋",
        "collection_info": null
    },
    {
        "title": "春雨",
        "author": "张耒",
        "content": "南山多夕阴，夜雨復达旦。\n潇潇晚未已，零落云物乱。\n阴沉昼生寒，闭户守余炭。\n官庭草木合，山吏午已散。\n悠悠对朝景，念此春已半。\n昨日樱桃花，纷纷落如霰。\n天时不可驻，今古一嗟嘆。\n唯应痛行乐，此计乃最善。\n簪绅束我体，局促困游宦。\n何当有茅屋，放意行所愿。",
        "dynasty": "宋",
        "collection_info": null
    },
    {
        "title": "春雨",
        "author": "张耒",
        "content": "春雨不肯晴，春云与地平。\n柯山数椽屋，昼夜倾檐声。\n阴沉人意恶，但愿醉不醒。\n园花知在亡，渠溜飘红英。\n今年穷到骨，憔悴客江城。\n花时不得出，风雨掩柴荆。\n自我学道来，万事一羽轻。\n惟有惜春意，未忘儿女情。\n龃龉可奈何，努力饱饭行。\n往日虽莫挽，来日岂无程。\n忽记祖燕公，佳句与帝赓。\n今岁随宜过寒食，明年倍调作清明。",
        "dynasty": "宋",
        "collection_info": null
    },
    {
        "title": "喜雨止",
        "author": "张耒",
        "content": "敬亭与吾期，今日雨当止。\n静扫峰头云，秀色粲如喜。\n我惭无以酢，园径欣细履。\n夜来四檐声，添我北池水。\n破圩久不补，积潦嚙其址。\n南人麦禾薄，稻壠鱼尾尾。\n丰穰未敢望，疲饿何由起。\n饱食但高眠，自惭称刺史。",
        "dynasty": "宋",
        "collection_info": null
    },
    {
        "title": "仲春苦雨",
        "author": "张耒",
        "content": "仲春乃积雨，和景良未舒。\n园林阻幽步，块坐守温炉。\n中庭下水鸟，隙地长寒芜。\n流红委花外，渟碧涨池余。\n商羊未悔祸，椒醑屡传巫。\n岂惟政无补，多惭诚未孚。\n农事滞南亩，土功隳败圩。\n悠哉欲何奈，浊酒且为娱。",
        "dynasty": "宋",
        "collection_info": null
    },
    {
        "title": "苦雨",
        "author": "张耒",
        "content": "重云冒山椒，大江浸其麓。\n通为一沮洳，哀此涂泥渥。\n居寄佛杀山，举趾厌局促。\n余飘污巾几，积润繁篁竹。\n门前耕野静，时得舒倦目。\n美哉百亩稻，整整照人绿。\n深芜下白鸟，霁岭明秀木。\n感此歌丰年，卒岁期饱腹。",
        "dynasty": "宋",
        "collection_info": null
    },
    {
        "title": "苦雨",
        "author": "张耒",
        "content": "伏尽暑初变，西风作秋声。\n潇潇晚雨急，达旦声不停。\n阴暝鸡失警，微凉肃晨兴。\n湍流昌阶闼，积潦被门庭。\n仰视天盖低，玄云送惊霆。\n黑蜧乐以逞，商羊方未宁。\n后土何茫茫，流潦浩纵横。\n忧念在民食，敢私兰菊荣。\n漠漠暮未已，琅琅夜还增。\n嗟余但高枕，饱食愧疲氓。",
        "dynasty": "宋",
        "collection_info": null
    },
    {
        "title": "春旱二首  其一",
        "author": "张耒",
        "content": "大野拱连山，晴空转规日。\n青春散坱莽，积水中荡潏。\n欣欣见羣动，咄咄争涌出。\n滞留无好怀，风景独萧瑟。\n离羣与谁语，块坐守蓬荜。\n巵酒乐余春，沉忧畏生疾。",
        "dynasty": "宋",
        "collection_info": null
    },
    {
        "title": "春旱二首  其二",
        "author": "张耒",
        "content": "风云闲益高，旱色起诸岭。\n施生泽未渥，晓气挟余冷。\n飞沙碜桃李，碧草思耿耿。\n麦根不走地，稻壠卧陈梗。\n蛟龙且偷安，雷电势欲逞。\n悯农非我事，刚復念闾井。",
        "dynasty": "宋",
        "collection_info": null
    },
    {
        "title": "春雨",
        "author": "张耒",
        "content": "浪浪檐前雨，昼夜来不极。\n青苔生空廊，蜗涎被四壁。\n出门无所往，端居守笼翮。\n鸣呼林中鸠，聒聒方自得。\n林花扫余姿，高柳沐佳色。\n悠悠三月残，春物行欲息。\n感之欲何奈，取醉遣朝夕。\n穿泥得新笋，紫箨裹新白。\n从容妇子语，草草田野食。\n明日还復然，慵顽已成癖。",
        "dynasty": "宋",
        "collection_info": null
    },
    {
        "title": "春旱初雨",
        "author": "张耒",
        "content": "春泥不沾犁，四月若三伏。\n哀哉麦无秀，父子壠头哭。\n谁惊耽眠龙，霹雳震万屋。\n从空倒江海，焦槁快一浴。\n终然霁威怒，飘飒断还续。\n晚阴凉观阙，夜响起松竹。\n后时悲夏穫，入土喜秋谷。\n聊为目前慰，未敢信果腹。\n丰凶繫□详，望岁走牲玉。\n我无忧民责，理此杞与菊。",
        "dynasty": "宋",
        "collection_info": null
    },
    {
        "title": "庭菊",
        "author": "张耒",
        "content": "穷秋惨无姿，向荣尽枯槁。\n可怜中庭菊，灼灼颜色好。\n岂无风霜苦，所守良自保。\n清商振驱除，尔独傲百草。\n煌煌中央色，严丽谢浮姣。\n山家有薄酒，为尔数倾倒。\n尝闻仙人术，采饵庶难老。\n呼童扫药斋，迟尔寒英捣。",
        "dynasty": "宋",
        "collection_info": null
    },
    {
        "title": "次韵苏翰林送黄师是赴两浙",
        "author": "张耒",
        "content": "昔见君纳妇，今见君抱孙。\n先公力种德，子合大其门。\n何为亦如我，有抱不得言。\n峥嵘胸中气，默默自吐吞。\n谁如东坡老，感激论元元。\n欲将洛阳裘，尽盖江湖村。\n既系海若颈，又鞭江胥魂。\n意令仰天民，不隔顶上盆。\n我独乞禅床，一气中夜存。",
        "dynasty": "宋",
        "collection_info": null
    },
    {
        "title": "次韵子夷兄弟十首  其一",
        "author": "张耒",
        "content": "暑雨众物成，园林粲垂实。\n官閒縻岁月，裨补百无一。\n委身作书蠹，检性就僧律。\n古味虽未亡，尘埃满琴瑟。",
        "dynasty": "宋",
        "collection_info": null
    },
    {
        "title": "次韵子夷兄弟十首  其二",
        "author": "张耒",
        "content": "金马聊代耕，浅郎亦为官。\n何必歌五噫，遭非如伯鸾。\n物生各自遂，萧艾与芝兰。\n诗人亦多事，屑屑计鹑貆。",
        "dynasty": "宋",
        "collection_info": null
    },
    {
        "title": "次韵子夷兄弟十首  其三",
        "author": "张耒",
        "content": "愔愔坐岁晏，忽枉故人书。\n颇说清淮滨，卜筑有幽居。\n归兴浩满怀，端如果投狙。\n功名繫遇合，不遇欲何如。",
        "dynasty": "宋",
        "collection_info": null
    },
    {
        "title": "次韵子夷兄弟十首  其四",
        "author": "张耒",
        "content": "出门復入门，愧此枥上马。\n壮心磨不尽，抚剑还悲咤。\n感时高歌放，泣古幽泪洒。\n端忧蹇无成，驾言我心写。",
        "dynasty": "宋",
        "collection_info": null
    },
    {
        "title": "次韵子夷兄弟十首  其五",
        "author": "张耒",
        "content": "少年初入路，见谓醒日少。\n春风牡丹市，走马帽檐倒。\n知音君伯仲，骐骥与腰褭。\n五年復相逢，但怪酒盏小。",
        "dynasty": "宋",
        "collection_info": null
    },
    {
        "title": "次韵子夷兄弟十首  其六",
        "author": "张耒",
        "content": "经时不饮酒，廪薄人口众。\n人閒多是非，不敢盗邻瓮。\n二公洛阳日，想见饮屡痛。\n行求放湖海，种秫代官俸。",
        "dynasty": "宋",
        "collection_info": null
    },
    {
        "title": "次韵子夷兄弟十首  其七",
        "author": "张耒",
        "content": "閒官冷于水，块坐守编简。\n时无苏司业，何处见酒盏。\n新凉枕簟莹，付睡与双眼。\n念我南山苗，经年废锄铲。",
        "dynasty": "宋",
        "collection_info": null
    },
    {
        "title": "次韵子夷兄弟十首  其八",
        "author": "张耒",
        "content": "文园得武皇，引疾常避事。\n佳哉意殊深，遗迹邈不嗣。\n扬公漫投阁，不禁问奇字。\n致身毁誉外，乃得免疑似。",
        "dynasty": "宋",
        "collection_info": null
    },
    {
        "title": "次韵子夷兄弟十首  其九",
        "author": "张耒",
        "content": "呦呦中林鹿，那得伏鞍衔。\n愧我蕨薇姿，尘埃敝朝衫。\n山人不归山，颇被猿鹤谗。\n欲追甫白游，千古感至諴。",
        "dynasty": "宋",
        "collection_info": null
    },
    {
        "title": "次韵子夷兄弟十首  其一○",
        "author": "张耒",
        "content": "昔有独醒士，绝口避醁醽。\n折杨得众笑，无地至秦青。\n周诗念忠嘉，所贵食野苹。\n良时不可再，佳人难合并。",
        "dynasty": "宋",
        "collection_info": null
    },
    {
        "title": "喜吉老甥见过",
        "author": "张耒",
        "content": "西风吹藜藿，秋色满环堵。\n悲虫语窗月，阴蕊开夕露。\n门闲宾客少，鸟雀任散聚。\n杨甥时过我，论诗朝达暮。\n新茶磨细雪，甘井漱清乳。\n匆匆贫家饭，藜藿不满俎。\n颇言行有日，征艎下洛渚。\n喜汝将凤归，惊余髮加素。\n老慵愁应接，儿女较口语。\n乐逢亲骨肉，情话到尔汝。\n先君外孙子，惟尔冠俣俣。\n平生女䇓兄，宜尔有风矩。\n长安木叶落，雨送万家暑。\n凉风当沽酒，为我醉起舞。",
        "dynasty": "宋",
        "collection_info": null
    },
    {
        "title": "刘伯寿秘校",
        "author": "张耒",
        "content": "将军卷金甲，独卧嵩山阿。\n千金买蛾眉，昼夜饮且歌。\n时平武库锁，赂买戎狄和。\n不復用英雄，惜哉双鬓皤。\n延我寒夜欢，清尊不辞多。\n壮气老未已，醉来鬚屡摩。\n充国年七十，立功未蹉跎。\n我欲劝公起，拂尘挥旧戈。\n公言一世中，欢乐能几何。\n安用身外名，功高竟消磨。\n家住太室阳，开门对嵯峨。\n嘉肴荐尊俎，有酒如江河。\n度曲得新声，词成自吟哦。\n乐此常不足，尚安知其他。\n我愕不知答，高贤固殊科。\n马援喜功名，旅死遭讥诃。\n陶潜虽放情，但为硕人薖。\n公于二者间，安处行逶迤。\n寒厅有修竹，野泉涨微波。\n不厌徒驭勤，高车幸来过。",
        "dynasty": "宋",
        "collection_info": null
    },
    {
        "title": "送梅子明通判余杭",
        "author": "张耒",
        "content": "东南山水窟，钱塘吴越都。\n吾人神仙后，厌直承明庐。\n一舸去莫挽，落帆风月湖。\n蹁跹青衿子，能诵先生书。\n借问太守谁，子云蜀名儒。\n家有王阳金，清商奏箫竽。\n相逢不妨饮，坐啸治有余。\n遥知子还日，未厌浙江鱼。",
        "dynasty": "宋",
        "collection_info": null
    },
    {
        "title": "送吕安礼",
        "author": "张耒",
        "content": "吕子有奇气，少年事诗书。\n不肯衣逢掖，而随市井儒。\n白纻霜雪袍，朱缨贯金殳。\n大醉必走马，长呼挽雕弧。\n兴罢有余欢，清歌倚箫竽。\n春风动狂思，夜席拥妖姝。\n羣儿傍笑之，谓子脱捡拘。\n而我独知子，壮兹真丈夫。\n屑屑五斗米，其重无锱铢。\n何为爱琐屑，妄自苦其躯。\n子亦爱我拙，相逢每踌躇。\n论诗夜斋静，秀气出璠玙。\n远官无与欢，见君心独娱。\n如何忽告别，决去如惊鳬。\n矫矫黄鹄姿，枳棘非所居。\n清明择士日，子岂久泥涂。\n送别动苦怀，乖离感羁孤。\n搔首岁暮天，诗成悲有余。",
        "dynasty": "宋",
        "collection_info": null
    },
    {
        "title": "吕尉醉中索诗为别",
        "author": "张耒",
        "content": "吾友吕子者，其人艺且文。\n何侯绿沉鎗，颜皋弓六钧。\n勿谓豪少年，诗书精讨论。\n文词踵骚雅，岂但惊庸人。\n羣儿事膏沐，炫粥倚市门。\n汲汲恐不售，惟忧货非珍。\n子独抱奇璞，九袭包衣巾。\n尘埃自蒙垢，但畏人知闻。\n区区事边幅，碌碌随俗尘。\n顾我未免此，深惭非子伦。\n离别可奈何，高歌倒清尊。\n愿子重辉光，去去翔青云。",
        "dynasty": "宋",
        "collection_info": null
    },
    {
        "title": "送陈器之",
        "author": "张耒",
        "content": "投身落穷谷，默默类囚拘。\n情忘侣木石，机谢友禽鱼。\n粲粲陈夫子，文章德行俱。\n虽云相知晚，既合乃不渝。\n我官洛水滨，君寄鹿山隅。\n孰谓百里遥，满案堆君书。\n诗坛两不慑，日夕斗戈殳。\n我赠白玉璧，子还明月珠。\n今春子遇我，为我驻骊驹。\n高怀坐披豁，一饮倒双壶。\n联骑失洛桥，据鞍递歌呼。\n剧谈烬饮烛，痛饮销炎炉。\n首夏余春妍，子还自西都。\n连朝守杯勺，芍药正芬敷。\n插花乌帽倾，醉倒傍人扶。\n已别尚反顾，将归重踌躇。\n官期子当满，念别久鬰纡。\n况乃西郊道，匆匆遇行车。\n一酌不暇劝，矧欲尽子娱。\n亦知微诚薄，所惜违区区。\n亲友义不小，况乃知心欤。\n忽忽流水滨，尚将执子袪。\n愿子保多福，六翮纵南图。\n永此金石交，皦皦坚终初。",
        "dynasty": "宋",
        "collection_info": null
    },
    {
        "title": "别外甥杨克一",
        "author": "张耒",
        "content": "弹琴不须弦，意在宫征外。\n浊醪分美恶，于道犹蒂芥。\n平生分别尽，独此有泾渭。\n坐令刘石徒，笑我犹嗜味。\n秋风三十里，碧鳜兼紫蟹。\n参军呼可应，肯使空樽对。",
        "dynasty": "宋",
        "collection_info": null
    },
    {
        "title": "感遇二十五首  其一",
        "author": "张耒",
        "content": "幽居念世务，颇復窥造物。\n通为一愦愦，愚智更出没。\n漏天呀不补，淫雨方荡潏。\n岂独无良苗，稂莠亦飘忽。\n惟余尊中物，三酌便兀兀。\n此事颇有凭，时从散幽鬰。",
        "dynasty": "宋",
        "collection_info": null
    },
    {
        "title": "感遇二十五首  其二",
        "author": "张耒",
        "content": "毁竹伐梧桐，意欲困凤凰。\n彼虽无食息，逸气自高翔。\n凤何求于人，人自欲鸣冈。\n麾之亦安有，庚子鸮在堂。\n昂昂青云士，忍饥而择粮。\n使果腹是求，何忧无五浆。",
        "dynasty": "宋",
        "collection_info": null
    },
    {
        "title": "感遇二十五首  其三",
        "author": "张耒",
        "content": "士生有轻重，初非他人为。\n视身真千钧，所压无不摧。\n羣偷让弊汉，喘走恐后时。\n隆中贤少年，长啸弄锄犁。\n白头左将军，敛衽喜得时。\n狠石挈紫髯，老瞒受鞭笞。\n艰难永安诏，委国忘其儿。\n心知龙鸾人，不顾鸱鸦资。\n使无三顾重，一饱起相疑。",
        "dynasty": "宋",
        "collection_info": null
    },
    {
        "title": "感遇二十五首  其四",
        "author": "张耒",
        "content": "世无英霸器，俚叟诵诗书。\n不能静丘民，安用称唐虞。\n堂堂赞皇公，龙变谁可拘。\n邂逅逢可人，奋身为谋谟。\n草书救深州，元翼终就屠。\n谁能叱邸吏，姦将立改图。\n天方去大和，拔公去其都。\n十年奇才论，独智羞羣愚。",
        "dynasty": "宋",
        "collection_info": null
    },
    {
        "title": "感遇二十五首  其五",
        "author": "张耒",
        "content": "秋房灯火静，客睡亦復安。\n弭彊力汲汲，涉广心漫漫。\n白露下百草，心知岁将阑。\n彼微者啼鴂，职使仇蕙兰。\n吾非蒿目人，初不与世患。\n淫雨作横流，执蠡挹之干。\n我师青牛书，不争忌处先。\n既自守吾宝，在辱亦何叹。",
        "dynasty": "宋",
        "collection_info": null
    },
    {
        "title": "感遇二十五首  其六",
        "author": "张耒",
        "content": "羣动同大块，冥冥含至精。\n干坤职覆载，日月互昏明。\n蚊虫共一器，扰扰一时争。\n推移付大化，终古一空名。",
        "dynasty": "宋",
        "collection_info": null
    },
    {
        "title": "感遇二十五首  其七",
        "author": "张耒",
        "content": "太冬积严杀，布令兆微霜。\n凄凄中园木，华采欻摧藏。\n岂无孤芳者，佳菊独煌煌。\n后雕虽尔德，曷补蕙兰伤。",
        "dynasty": "宋",
        "collection_info": null
    },
    {
        "title": "感遇二十五首  其八",
        "author": "张耒",
        "content": "炎刘运欲圮，蠹孽依根生。\n姦臣助斲丧，主意不得行。\n云谁知巢穴，请剑有朱卿。\n伤哉滔天祸，成此直士名。",
        "dynasty": "宋",
        "collection_info": null
    },
    {
        "title": "感遇二十五首  其九",
        "author": "张耒",
        "content": "唐皇欲丧乱，豺虎依山丘。\n君王信李训，玉殿行戈矛。\n繫狗不系首，遭噬血横流。\n堂堂赞皇公，委弃不与谋。",
        "dynasty": "宋",
        "collection_info": null
    },
    {
        "title": "感遇二十五首  其一○",
        "author": "张耒",
        "content": "腹心主包藏，爪齿以自卫。\n折衝须豪英，靖国用君子。\n遐哉三五朝，此道无不备。\n晏婴才愧管，齐景不霸世。\n商子德惭奚，秦彊仍早圮。",
        "dynasty": "宋",
        "collection_info": null
    },
    {
        "title": "感遇二十五首  其一一",
        "author": "张耒",
        "content": "风霜凛已高，岁月逝云迈。\n萧条陋巷士，藜藿守耿介。\n欲吐胸中语，旁人笑言大。\n漆室非近忧，宜遭邻里怪。",
        "dynasty": "宋",
        "collection_info": null
    },
    {
        "title": "感遇二十五首  其一二",
        "author": "张耒",
        "content": "登高望海县，秋日丽玉京。\n喧阗车马音，风震入青冥。\n大明属昌运，戴白不知兵。\n华衣美酒食，妇织子孙耕。\n生无系虏忧，乃觉患祸轻。\n请看五季世，战地犹榛荆。",
        "dynasty": "宋",
        "collection_info": null
    },
    {
        "title": "感遇二十五首  其一三",
        "author": "张耒",
        "content": "西京全盛日，宫阙上参天。\n建章千万户，白昼下神仙。\n金琼丽云日，栱角压山川。\n一朝丧乱至，两观入戈鋋。\n渐台既已平，长门随飞烟。\n物大变亦巨，安荣竟徂迁。\n毋怪秦汉君，甘心惑神仙。",
        "dynasty": "宋",
        "collection_info": null
    },
    {
        "title": "感遇二十五首  其一四",
        "author": "张耒",
        "content": "穰侯抵关中，颇畏诸侯客。\n搜车计已迟，终困范公策。\n庸夫吝富贵，百计私自惜。\n势移祸败至，智巧竟何益。\n至公览英俊，苴补乃无隙。\n请看桑林饿，亦脱赵子厄。",
        "dynasty": "宋",
        "collection_info": null
    },
    {
        "title": "感遇二十五首  其一五",
        "author": "张耒",
        "content": "衅隙不在大，巫臣图夏姬。\n百端终困楚，吴子会黄池。\n怨有大于此，居高易逢危。\n何言戒困兽，无易箦中尸。",
        "dynasty": "宋",
        "collection_info": null
    },
    {
        "title": "感遇二十五首  其一六",
        "author": "张耒",
        "content": "林居屏百患，覃思观幽遐。\n炎黄已芜没，末路多玼瑕。\n私智互驰骋，短长迭矜夸。\n更相为祸福，胜负时纷拏。\n超然赤松子，高笑在云霞。",
        "dynasty": "宋",
        "collection_info": null
    },
    {
        "title": "感遇二十五首  其一七",
        "author": "张耒",
        "content": "周王仗黄钺，自谓将天威。\n孤竹两君子，采薇旁笑之。\n岂徒惊世俗，趋死乃如归。\n周衰楚蒙吏，快辩多文词。\n高言毁二子，至与盗跖齐。\n夷齐固齐圣，于道岂无知。\n轻身立世教，争夺尚如斯。",
        "dynasty": "宋",
        "collection_info": null
    },
    {
        "title": "感遇二十五首  其一八",
        "author": "张耒",
        "content": "江湖有潜鳞，颇厌沮泽陋。\n朅来游沧溟，矫首观宇宙。\n是时三神山，忽陨巨鰲首。\n奔波走仙圣，龙蜃纷格斗。\n重渊沸日月，万类错昏昼。\n掉尾归去来，莲巢以为友。",
        "dynasty": "宋",
        "collection_info": null
    },
    {
        "title": "感遇二十五首  其一九",
        "author": "张耒",
        "content": "众圣演世教，金仙独圆成。\n徒缘异形范，乃復遭讥评。\n幽居览物化，且復究吾形。\n捐书守寂寞，万化归无生。",
        "dynasty": "宋",
        "collection_info": null
    },
    {
        "title": "感遇二十五首  其二○",
        "author": "张耒",
        "content": "治疾弭灵药，爽然疾有瘳。\n因兹涉方书，仙圣或可求。\n岂疾乃可治，而生不可留。\n吾将飞五金，息驾于蓬丘。",
        "dynasty": "宋",
        "collection_info": null
    },
    {
        "title": "感遇二十五首  其二一",
        "author": "张耒",
        "content": "怀王弃屈子，憔悴楚江湄。\n终然葬鱼腹，终古耀文词。\n千年洛阳客，作赋不无讥。\n谓当弃之去，览德乃下之。\n君臣本大伦，当以恩义持。\n如皆轻合散，是与涂人夷。\n灵均岂愿沉，深意实在兹。\n傅怀终泣死，何亦拳拳为。",
        "dynasty": "宋",
        "collection_info": null
    },
    {
        "title": "感遇二十五首  其二二",
        "author": "张耒",
        "content": "微阴兆九地，万木方滋荣。\n微霜初可履，回首阳泉冰。\n秦王按剑日，丰沛赤精生。\n光辉能几时，日中月已升。\n达人知其然，居世忘骄矜。\n彼哉夸毗子，志气易满盈。",
        "dynasty": "宋",
        "collection_info": null
    },
    {
        "title": "感遇二十五首  其二三",
        "author": "张耒",
        "content": "处世三不遇，放歌归去来。\n林卧观太初，悠悠付一杯。\n扶摇震云海，三山安在哉。\n金丹或可学，他日出尘埃。",
        "dynasty": "宋",
        "collection_info": null
    },
    {
        "title": "感遇二十五首  其二四",
        "author": "张耒",
        "content": "苍鹰初化鸠，未忍望击搏。\n照水或见形，乃见悔其昨。\n丽戎有奇女，遭虏常涕洟。\n改服登晋宫，更恨来苦迟。\n变化驱念虑，丈夫或有之。\n贫贱矜怀宝，富贵乃无奇。",
        "dynasty": "宋",
        "collection_info": null
    },
    {
        "title": "感遇二十五首  其二五",
        "author": "张耒",
        "content": "缫丝未缘鱼，有丝生网心。\n弦木以为弧，鸟兽不安林。\n大钧本无事，物类亦愔愔。\n谁令一机骇，万变起相寻。\n焚木岂人火，弃沙非外金。\n如何巧诈子，尚欲峻而深。",
        "dynasty": "宋",
        "collection_info": null
    },
    {
        "title": "晚春独酌有感  其一",
        "author": "张耒",
        "content": "春晏岩谷秀，乔木环我居。\n引此西涧泉，漍漍漱我除。\n危桥跨方池，修竹万有余。\n人閒午阴静，鸟下惊游鱼。\n清风扫我堂，吏案无文书。\n手携金仙经，讽诵自卷舒。\n身闲去道近，地僻与世疏。\n何须缓巧颊，摇曳王门裾。",
        "dynasty": "宋",
        "collection_info": null
    },
    {
        "title": "晚春独酌有感  其二",
        "author": "张耒",
        "content": "谁谓我无友，萧然山谷间。\n修竹乃佳客，清风如妙言。\n撷彼林间笋，致酒方池边。\n惟时春服成，花叶犹斑斑。\n月出我已醉，扶归不知眠。\n洒然中夜醒，起听西涧泉。\n世累乍去念，放歌心浩然。\n功名付长啸，持用乐目前。",
        "dynasty": "宋",
        "collection_info": null
    },
    {
        "title": "粜官粟有感",
        "author": "张耒",
        "content": "持钱粜官粟，日夕拥公门。\n官价虽不高，官仓常若贫。\n兼并闭囷廪，一粒不肯分。\n伺待官粟空，腾价邀吾民。\n坐视既不可，禁之益纷纭。\n扰扰田亩中，果腹才几人。\n我欲究其源，宏阔未易陈。\n哀哉天地间，生民常苦辛。",
        "dynasty": "宋",
        "collection_info": null
    },
    {
        "title": "将离柯山十月二十七日",
        "author": "张耒",
        "content": "去此定有期，逝将泛扁舟。\n千里须聚粮，尚復少迟留。\n虽有隶囚籍，聊喜脱遐陬。\n问我行何之，岱宗古东州。\n念我所居堂，蓬茅委荒丘。\n西窗两芭蕉，谁见春萌抽。\n园梅粲已发，门掩懒重游。\n今晨一长叹，离思浩难收。",
        "dynasty": "宋",
        "collection_info": null
    },
    {
        "title": "视盗之南山",
        "author": "张耒",
        "content": "穷冬策羸马，祇役走南山。\n原野势忽尽，并溪屡回沿。\n列石如牛羊，流泉鸣佩环。\n两峡忽壁立，仰失团圆天。\n浅涧冻欲绝，层冰洌我泉。\n跻攀越前岭，危石万丈悬。\n衣薄近翠壁，云低上层颠。\n谷深日无辉，地绝风更寒。\n百里不逢人，我徒互悲叹。\n但见女几峰，万寻戈剑攒。\n淋漓锁冰雪，冷射狐裘穿。\n日暮投主人，茅茨起孤烟。\n燃薪不计束，未解手足拳。\n主人前致辞，问官来苦艰。\n我答岂得已，王事不可闲。\n馈我脱粟饭，殷勤为加餐。\n山家无酒肉，粗粝味亦甘。\n月出万岭光，夜归霜满鞍。\n迴视所历途，猿鸟应愁颜。\n暗想酸两股，夜眠惊梦魂。\n人生亦可贵，何事恋微官。",
        "dynasty": "宋",
        "collection_info": null
    },
    {
        "title": "冬日自福昌之渑池",
        "author": "张耒",
        "content": "羣岗洛阳西，势若海浪翻。\n连岭起我左，层阜当我前。\n采如兽腾突，缭若蛇蜿蜒。\n外高陟缥缈，却下逼重渊。\n老崖忽中断，俯视毛骨寒。\n百丈未见底，立土如岩峦。\n登高望四垠，目断无平川。\n崩腾万马羣，出没相后先。\n虽有貔虎军，顾步安得前。\n我观绝塞处，块土万雉坚。\n崤渑自古险，秦人有重关。\n信哉天作固，扃键谁敢干。\n时平战伐息，地闢村落闲。\n堆阜何茫茫，耕桑莽相连。\n平生喜壮观，弔古重悲叹。\n山川只自尔，兴废何多端。",
        "dynasty": "宋",
        "collection_info": null
    },
    {
        "title": "宿峻极下院",
        "author": "张耒",
        "content": "天寒苍山高，野寺在山麓。\n长林繫我马，古屋留客宿。\n空岩阴风豪，达旦号古木。\n梦为神仙游，境界脱尘俗。\n平明出户望，晓日在岩腹。\n冰霜刮昏霾，万丈攒翠玉。\n山行日已久，常苦见未足。\n犹同贤者处，愈久愈可欲。\n传闻峻极岭，千里如在目。\n愧尔岩上僧，穷年玩幽独。",
        "dynasty": "宋",
        "collection_info": null
    },
    {
        "title": "下崿岭",
        "author": "张耒",
        "content": "阴风吹我衣，左右入石壁。\n石色寒更青，萧萧响枯枥。\n深行方惨淡，路尽两崖闢。\n羣山岔然来，千里平若席。\n兹惟东周壤，气象雄万国。\n山河拱别都，自古帝皇宅。\n轘辕天设险，坐制万夫力。\n周公卜迁鼎，彼肯事无益。\n天寒僮仆愁，岁晚霜霰逼。\n缅思垂堂戒，揽辔三叹息。",
        "dynasty": "宋",
        "collection_info": null
    },
    {
        "title": "初离淮阴闻汴水已下呈七兄",
        "author": "张耒",
        "content": "朝离淮阴市，春水满川平。\n依依道边人，送我亦有情。\n千里积雪消，布谷催春耕。\n人家远不见，柳色烟中明。\n轻舟鸣桹子，野静遥相应。\n连网收泼剌，嘉鱼饱南烹。\n平生晤语欢，促膝联弟兄。\n相逢古难得，白髮老易生。\n樯乌飞更北，汴柳绿相迎。\n从今淮山梦，却在凤凰城。",
        "dynasty": "宋",
        "collection_info": null
    },
    {
        "title": "次韵七兄龟山道中",
        "author": "张耒",
        "content": "连山赴灵龟，石脚迭如积。\n巍峨黄金剎，负此鰲背力。\n孤舟繫东风，淮雨暗春色。\n朝来一怅望，别此岩下石。\n危樯鼓帆腹，轻橹跨浪脊。\n林分岸忽尽，鸟去天末极。\n远游快新瞩，胜事旋陈迹。\n怅此故里违，尘驾何时息。",
        "dynasty": "宋",
        "collection_info": null
    },
    {
        "title": "龟山水陆院",
        "author": "张耒",
        "content": "院静步柏影，庭虚闻塔铃。\n连龛香惨淡，古榜金青荧。\n山背负华殿，淮身朝广庭。\n旛花龙护法，梁栋神扶倾。\n缅怀开山人，天眼照废兴。\n一庵檀施集，百堵神鬼惊。\n支祁万古穴，石老深潭清。\n坐令金仙力，镇此水府灵。\n我来望春野，高阁近青冥。\n白髮老比丘，俯偻困逢迎。\n岂无世外人，燕坐守无名。\n重堂百僧会，合有菩萨行。\n平生一钵意，长岁百虑更。\n狂逃不知返，胜地念浮生。",
        "dynasty": "宋",
        "collection_info": null
    },
    {
        "title": "曲河驿初见嵩少",
        "author": "张耒",
        "content": "我行日益深，所遇日益好。\n森然过绝壁，惨淡石色老。\n层峰乍崩奔，峻峡忽开导。\n清溪泻两间，浅濑浮水鸟。\n萦纡石路窄，构架野桥小。\n娟娟翠篠寒，时见木合抱。\n危亭偶平旷，是日见嵩少。\n峨峨重云外，傲睨插苍昊。\n坐令羣山势，凌轹困籍蹈。\n平生忽俗事，丘壑情所好。\n无谋苟自给，薄官废幽讨。\n岂无幽栖士，顾我林下笑。\n会当采芝去，富贵曷足道。",
        "dynasty": "宋",
        "collection_info": null
    },
    {
        "title": "秋怀十首  其一",
        "author": "张耒",
        "content": "西风吹前林，壮士中夜兴。\n感此岁月晚，白髮来无情。\n少年读诗书，意与屈贾争。\n口谈霸王略，锐气虹霓横。\n天衢白日开，致主皎丹诚。\n岂怀富贵念，但愧稷契朋。\n栖迟客淮海，忧患相缠婴。\n憔悴消壮气，饥寒费经营。\n心期与外物，易失常难并。\n萧条为斗粟，贫贱洛阳城。\n我生亦有命，荣辱復何惊。\n但惊岁律遒，慷慨怀平生。\n呼儿致浊酒，长啸视青冥。\n醉为梁父吟，吟终谁为听。",
        "dynasty": "宋",
        "collection_info": null
    },
    {
        "title": "秋怀十首  其二",
        "author": "张耒",
        "content": "飘风激浮云，飞雨来若注。\n絺衣逼新凉，感此岁云暮。\n高堂有华簟，坐觉颜色故。\n人情随炎凉，兴废一何屡。\n鲜鲜中庭菊，华叶日敷布。\n可怜摇落中，尔独傲霜露。\n官闲随俗念，岁晚无欢趣。\n惟与青山期，晴明蹑芒履。",
        "dynasty": "宋",
        "collection_info": null
    },
    {
        "title": "秋怀十首  其三",
        "author": "张耒",
        "content": "夜静四听绝，蟋蟀鸣我堂。\n知时尔虽早，啧啧竟何伤。\n西风肃万木，百物皆摧藏。\n尔岂不自得，悲鸣诉中肠。\n寒衣已在椸，纨扇委空床。\n豳诗嗟妇子，入处谨风霜。\n而我独何成，远游悲异乡。\n出处两无策，感时空慨慷。",
        "dynasty": "宋",
        "collection_info": null
    },
    {
        "title": "秋怀十首  其四",
        "author": "张耒",
        "content": "岁暮无所为，官门聊饮酒。\n家贫乏肴果，撷蔬不盈手。\n要归一醉尔，宁復计薄厚。\n颓然几案间，樗散忘宇宙。\n古来痛饮人，可是耽醇酎。\n由来困寂寞，聊此娱昏昼。\n纷纷眼前物，泯泯胸中垢。\n当其暂忘去，快若免介胄。\n萧萧风入檐，皎皎月当牖。\n歌罢兴已阑，感叹还搔首。",
        "dynasty": "宋",
        "collection_info": null
    },
    {
        "title": "秋怀十首  其五",
        "author": "张耒",
        "content": "虫鸣一何悲，竟夕不能已。\n缺月能几何，光辉还暂尔。\n青灯照床帷，解带偃宵寐。\n劳劳随朝日，既夕聊此憩。\n是非竞贤否，荣辱争贱贵。\n纷然无时停，膏火互煎沸。\n区区竟何有，俯仰终一世。\n痴儿自骄玩，达者已高逝。\n无营谢巧械，咋舌笑愚嗜。\n犹须多贮酒，迟暮聊卒岁。",
        "dynasty": "宋",
        "collection_info": null
    },
    {
        "title": "秋怀十首  其六",
        "author": "张耒",
        "content": "西风扫黄叶，零落委我前。\n闭门无来客，空床过午眠。\n床头亦何有，狼籍古人编。\n琳琅巧言语，照辉后世传。\n余荣更何恃，朽骨但茫然。\n悲哉事无益，辛苦劳生前。\n嗟我方病此，诗书费雕镌。\n知愚不自已，既痼何由痊。\n霜梧夜槭槭，寒菊朝娟娟。\n胡为不饮酒，戚戚愁吾年。",
        "dynasty": "宋",
        "collection_info": null
    },
    {
        "title": "秋怀十首  其七",
        "author": "张耒",
        "content": "悠悠春与秋，泯泯朝復夜。\n济时无远图，谋食阻高谢。\n茫茫两不可，默默私自咤。\n疏弦无悦音，失路有迷驾。\n孟轲竟迂阔，樊子欲耕稼。\n古人不吾待，孑孑欲谁舍。\n诗书颇完缉，官事幸休暇。\n聊从心所乐，此外曷足藉。",
        "dynasty": "宋",
        "collection_info": null
    },
    {
        "title": "秋怀十首  其八",
        "author": "张耒",
        "content": "原野日辽阔，南山疏亭亭。\n夏云敛氛翳，秋木呈疏明。\n幽居苦不乐，展步乘朝晴。\n嗟我无羽翼，何由蹑峥嵘。\n神仙虽诞漫，可以忘俗情。\n乘桴古亦有，况復凌沧溟。\n浮生既有限，散诞烦冠缨。\n黄精若可采，高揖吾其行。",
        "dynasty": "宋",
        "collection_info": null
    },
    {
        "title": "秋怀十首  其九",
        "author": "张耒",
        "content": "秋风从西来，百草随委弃。\n如何中庭花，粲粲濯朝霁。\n虽怀迟暮感，独秀亦云异。\n炎凉各一时，岂必桃李贵。\n迟功有暮祉，锐进或先退。\n由来一气耳，琐屑何足计。",
        "dynasty": "宋",
        "collection_info": null
    },
    {
        "title": "秋怀十首  其一○",
        "author": "张耒",
        "content": "吏散门寂寂，虫鸣夜沉沉。\n素壁上明月，凉风摇树阴。\n悲歌忽不惬，感叹涕盈衿。\n写此牢落怀，默坐弹鸣琴。\n俗耳不好古，古人已非今。\n悲哉旷四海，孑孑无知音。",
        "dynasty": "宋",
        "collection_info": null
    },
    {
        "title": "上元家饮值文安君诞辰",
        "author": "张耒",
        "content": "新正值家节，时雨霁良宵。\n林垧敞梵剎，香烟霾白毫。\n士女倾都出，夹路轮蹄骄。\n谁能衡茅下，寂寞守无聊。\n载御芳兰馔，无辞玉色醪。\n况值私庭庆，祝寿比蟠桃。",
        "dynasty": "宋",
        "collection_info": null
    },
    {
        "title": "初冬偶成",
        "author": "张耒",
        "content": "清商忽已谢，环堵缅清冬。\n今晨起何早，肃气凄房栊。\n繁霜凛欲结，霁雾迷长空。\n理畦晓蔬尽，收果高林空。\n六年淮阳客，岁岁风景同。\n吁嗟吾老矣，抚事思无穷。",
        "dynasty": "宋",
        "collection_info": null
    },
    {
        "title": "寄集节二首  其一",
        "author": "张耒",
        "content": "陈侯气飘飘，谁敢易挹酌。\n俊如抟风鹰，清如唳霜鹤。\n高怀落俗事，见者初骇愕。\n须臾发其有，珠玉随洒落。\n浩然谢畦畛，谁不爱而乐。\n论交嗟我晚，玉手未暖握。\n别来星一周，庭竹再飘箨。\n洛阳谁知子，恐未免寂寞。\n峥嵘胸中气，谁与发其钥。\n知心古所少，献厚报或薄。\n兴怀每念此，中夜情抱恶。\n虽然千金璧，岂得常在璞。\n山城一尊酒，子去谁酬酢。\n高歌遣我思，长啸观寥廓。",
        "dynasty": "宋",
        "collection_info": null
    },
    {
        "title": "寄集节二首  其二",
        "author": "张耒",
        "content": "北风号空庭，山雪鸣急霰。\n是时我与子，倾盖初相见。\n相逢两恨晚，语罢喜復叹。\n明灯照红炉，杯酌方烂漫。\n刘公摩霜鬓，气若初捷战。\n喜我两人交，深杯手持劝。\n纵横恣谈笑，一醉便侵旦。\n想子病酒容，蓬头不能饭。\n那知会日少，告别不容恋。\n出门送子归，惨若失侣雁。\n终朝或不语，妻子怪相问。\n别来三得书，日月去如箭。\n栗亭在何处，山川浩千万。\n吾将理南棹，遂我江湖愿。\n两如随风云，那復计聚散。\n迟君秣骊驹，别我过穷县。",
        "dynasty": "宋",
        "collection_info": null
    },
    {
        "title": "食杞",
        "author": "张耒",
        "content": "江皋春气足，佳杞蕃新苗。\n老枿饱霜露，余滋发柯条。\n青青被修冈，若若缘空壕。\n僮归必盈筐，一杯劝尔劳。\n神农不吾期，夸誉何忉忉。\n坚筋及奔马，莹目察秋毫。\n余功补阳干，清利胜堇椒。\n老臞天随翁，空斧无脂膏。\n饭成资尔荐，长对颜家瓢。",
        "dynasty": "宋",
        "collection_info": null
    },
    {
        "title": "在告家居",
        "author": "张耒",
        "content": "朝日入寒屋，春风已復来。\n老子朝睡足，悠然有好怀。\n冬温抱微疾，亦不禁酒杯。\n悠悠三酌后，径使牢愁开。\n恼我以贫贱，我心如死灰。\n诱我以富贵，我视如尘埃。\n以此行世间，何往愿不谐。\n呼奴具鱐脯，蔬果粗安排。\n瓶中幸未燥，不醉何归哉。",
        "dynasty": "宋",
        "collection_info": null
    },
    {
        "title": "腊月十八日蚤苦寒与家妇饮",
        "author": "张耒",
        "content": "寒夜不可旦，老鷄鸣苦迟。\n晨兴出户视，风折山树枝。\n最爱堂东梅，洌寒亦弄姿。\n夜来月中影，窥我读书帷。\n中庭石井栏，晨汲气如炊。\n今日復何事，环佩联冰澌。\n瓷罂有芳醇，庖舍具鲜肥。\n地炉炽新炭，三酌对山妻。",
        "dynasty": "宋",
        "collection_info": null
    },
    {
        "title": "余谪居齐安寓郡东佛舍而制不得逾岁今冬遂移居因遣秬秸料理新居作诗示之",
        "author": "张耒",
        "content": "孟冬寒气至，北风羣木衰。\n微霖堕檐瓦，老客卧先知。\n二年萧寺客，巾履忽復移。\n谁令简书畏，易此鹪鹩枝。\n冥冥造化中，毫釐阴有司。\n念此虽细事，亦非人所为。\n东窗颇明爽，洒扫吾遨嬉。\n浊酒为余办，勿使叹空巵。",
        "dynasty": "宋",
        "collection_info": null
    },
    {
        "title": "自干明移居柯山何氏第令秬秸先葺所居",
        "author": "张耒",
        "content": "吾居最易足，容膝便有余。\n平生一亩宫，游宦乖所图。\n谪官求便安，僦舍柯山隅。\n洒扫勤汝力，真成野人居。\n栖鸿媚夜渚，待旦志在涂。\n栖迟聊復尔，本不计忧娱。\n惟此东窗下，可以陈图书。\n三酌便陶然，何者为吾庐。",
        "dynasty": "宋",
        "collection_info": null
    },
    {
        "title": "十月十二日夜务宿寄内",
        "author": "张耒",
        "content": "夜寒欺老人，展转睡不足。\n长年怕为客，况此空斋宿。\n嗈嗈度云雁，瑟瑟受霜竹。\n冻骹冷如植，未觉重衾燠。\n天明起盥栉，淡日初照屋。\n寄声家具酒，买鱼烹雁鹜。",
        "dynasty": "宋",
        "collection_info": null
    },
    {
        "title": "迁居罗溪潘邠老昆仲比以火惊相见殊阔作诗调之",
        "author": "张耒",
        "content": "毕方逐未去，里巷时狂走。\n念君箪瓢外，颜室空无有。\n误忧黎元谩，烜赫惊户牖。\n我虽厌迁次，寒突黔已久。\n平生昧奇字，安得君载酒。",
        "dynasty": "宋",
        "collection_info": null
    },
    {
        "title": "东园",
        "author": "张耒",
        "content": "浮云蔽亭午，白日成萧森。\n余凉入坐隅，萧洒散烦襟。\n孟夏爱吾屋，秀木成佳阴。\n众果颇已成，永日鸣山禽。\n杖履时亦到，逍遥忘滞淫。\n举头天雨霁，落日低遥岑。",
        "dynasty": "宋",
        "collection_info": null
    },
    {
        "title": "步蔬圃",
        "author": "张耒",
        "content": "荒城繁草木，落日下牛羊。\n巍亭俯蔬圃，秋物半青黄。\n敢爱雄鸡冠，殷鲜如激昂。\n黄葵贵且丽，薄夜掩其房。\n低篁掩蟋蟀，枯苇巢螳螂。\n落落中畦枣，垂实半老苍。\n深行乱飞蝶，时亦掇芳香。\n况復携妇子，笑言何乐康。\n归溪踏新月，到家灯烛光。\n田园兴偶动，疏懒意何长。",
        "dynasty": "宋",
        "collection_info": null
    },
    {
        "title": "步下四望亭至东坡柳径访邠老不遇",
        "author": "张耒",
        "content": "北下四望岭，两山中旷平。\n萦纡蟠径术，迤靡分沟塍。\n林间樵汲路，壠外牛羊鸣。\n落景急晚舂，浅泥闻耦耕。\n余红犹落落，高绿或亭亭。\n柳间见衡门，欹屋尚峥嵘。\n主人掩关去，春芜空復青。\n论文挈儿曹，得句怀友生。\n安得辋川翁，画此十幅屏。",
        "dynasty": "宋",
        "collection_info": null
    },
    {
        "title": "上巳日洛岸独游寄陈永宁",
        "author": "张耒",
        "content": "风雩感贤游，嘉节偶乘兴。\n人稀好鸟语，麦秀春野静。\n澄波漾清洛，游子渡明镜。\n南山夜来雨，云日淡相应。\n解鞍憩高柳，览物动新咏。\n优游徒侣喜，丰熟蔬果盛。\n官闲省文檄，俗古少喧竞。\n乘闲辄独游，兹焉乐吾性。",
        "dynasty": "宋",
        "collection_info": null
    },
    {
        "title": "渡洛游三乡书所见",
        "author": "张耒",
        "content": "重云蔽南山，远见山雨白。\n我行山之北，便与云雨隔。\n西风来如奔，零乱云物拆。\n驱除信果决，霶霈绝余滴。\n收雷如归师，蹄辙度南碛。\n羣峰涌地出，掀荡无留碧。\n暮投三乡寺，落日在东壁。\n钟鸣高阁晚，野迥见归翼。\n还家晚川静，秋月未生魄。\n聊资览物态，应用慰行役。",
        "dynasty": "宋",
        "collection_info": null
    },
    {
        "title": "游白马寺",
        "author": "张耒",
        "content": "秋林转层崖，步踏落叶响。\n森森夹路竹，矗矗羽林仗。\n精庐隠深坞，门启台殿敞。\n纍纍霜果悬，落落寒木壮。\n房深灯火暖，纵饮颇酣畅。\n山寒夜已深，岭白月微上。\n天明寺南去，幽路隘而昉。\n林分径忽断，浅涧阔逾丈。\n崩奔被涧石，大小非一状。\n丸丸列囷廪，落落排瓮盎。\n鸣泉走石罅，联络弄清涨。\n喧颓竞飞漱，派泻或平漾。\n羣行命朋俦，困息植吾杖。\n沿松见奇鼠，石蟹侑朝饷。\n深行耳目静，挤险谁復让。\n寒联老木阴，暖值丹崖旷。\n秋晖堕平野，暮鸟啼青嶂。\n徜徉未知返，欲去意先怆。\n膏粱与薇蕨，美恶随所尚。\n当其两自得，厌满绝余望。\n乃知山林乐，岂为隠者妄。\n况吾不事事，枯槁理则当。\n遑遑施仁义，此固圣贤量。\n我自沮溺徒，疏顽安可强。",
        "dynasty": "宋",
        "collection_info": null
    },
    {
        "title": "独游崇化寺题观音院",
        "author": "张耒",
        "content": "默默苦不展，驾言陟崇岗。\n人远尘坌息，高门开宝坊。\n华檐敞虚殿，乔木护修廊。\n閒庭引幽步，偃息得兹堂。\n惟时炎火衰，清秋朝暮凉。\n窗虚竹色静，风远松声长。\n遥山露云表，远水连天光。\n独游不自得，遐眺有余伤。\n留滞感华岁，登临思故乡。\n言归日已夕，月出林苍苍。",
        "dynasty": "宋",
        "collection_info": null
    },
    {
        "title": "宿凤翅山悬泉寺",
        "author": "张耒",
        "content": "秋山晚景凉，幽路转石壁。\n稍知步武峻，渐与鷄犬隔。\n层崖恃我西，悬瀑垂百尺。\n崩腾捣重泓，昼夜碎珪璧。\n天寒行已深，岭转客暂息。\n最爱下山泉，潺潺马蹄侧。\n重门敞幽寺，台殿互开闢。\n野僧三四人，披衣出迎客。\n阴阴修竹静，下有神龙宅。\n泓澄一亩泉，黯黯万古色。\n翛然改瞻视，异物如不隔。\n萧萧毛髮疏，伫立动神魄。\n云低秋天阴，木落山日夕。\n房寒灯火青，夜久人语寂。\n通宵淡无梦，起望晓天白。\n山川接周韩，清洛去不极。\n我无轩冕意，野性自夙昔。\n尘埃阻幽好，奔走愧谋食。\n偷闲到丘壑，便欲老泉石。\n君有在笼鹤，岂愿潜六翮。\n将归且復止，既去缓吾策。\n寄语山中人，行当蜡双屐。",
        "dynasty": "宋",
        "collection_info": null
    },
    {
        "title": "病愈登迭嶂楼",
        "author": "张耒",
        "content": "沉疴幸萧散，登览慰无聊。\n江南春尚早，余雪冒山椒。\n野梅临风谢，溪澌映日消。\n晴林鸟声乐，幽墅水文摇。\n新年人意乐，初霁物华饶。\n共理惭良牧，无政载风谣。",
        "dynasty": "宋",
        "collection_info": null
    },
    {
        "title": "登双溪阁",
        "author": "张耒",
        "content": "清溪浮天光，北骛而西折。\n羣山合沓来，断作青玉玦。\n中围万家邑，箫鼓乐芳节。\n仲春卉木丽，红绿晚明灭。\n重楼压城角，高眺俯木末。\n川云断还续，谷鸟鸣復歇。\n兴阑未能返，留酌待芳月。",
        "dynasty": "宋",
        "collection_info": null
    },
    {
        "title": "淮阳",
        "author": "张耒",
        "content": "淮阳古帝墟，鄙夫少所游。\n最爱城西路，槐榆拱高秋。\n城下古濠水，清澄泓不流。\n嗟哉始封君，千古留一丘。\n西风臛新兔，鱼鳖亦易求。\n谷穗如垂珠，松林风飕飕。\n异乡仍谪官，一步九回头。\n何时守一廛，白首自锄耰。",
        "dynasty": "宋",
        "collection_info": null
    },
    {
        "title": "新开北原",
        "author": "张耒",
        "content": "山深草木多，春夏废翦剔。\n北原有高溪，经岁不蹑屐。\n阴根走重险，飞蔓密如织。\n交柯不容鸟，老枿顽若石。\n由兹废登眺，幽致莽萧瑟。\n杖藜每独往，驻立为叹息。\n穷秋九月衰，霜过万叶赤。\n北风始驱除，蒙翳遭搏击。\n乘时集吾徒，斤斧必谨饬。\n攀缘穷翦伐，上下恣搜剔。\n霜芒落劲节，巨劚剖坚植。\n蛟龙脱鳞鬚，犀兕遗骨革。\n薪蒸不足道，椽栋固委积。\n纷纭一日劳，既暮岩薮闢。\n寒篁露幽翠，佳木呈秀色。\n高台忽平敞，快步失荆棘。\n巉巉女几峰，次第见晴碧。\n遥村暮烟合，乌鸟寒寂历。\n纵横目前景，指顾归咫尺。\n兹焉遂忘返，渐可携尊席。\n人间有能事，功效在勤力。\n恶深当痛治，秽尽善斯得。\n经年滞穷谷，庶以娱朝夕。\n题诗寄初终，抚事心有激。",
        "dynasty": "宋",
        "collection_info": null
    },
    {
        "title": "春游昌谷访李长吉故居",
        "author": "张耒",
        "content": "连山忽中开，呀若敞双户。\n清泉泻中间，行子并溪去。\n苍崖左右壁，田壠亦棋布。\n渠流涨春漪，鸣涧转芳屿。\n鷄豚见茅屋，负檐隠微路。\n竹坞蔼青葱，花岩被红素。\n仲春雨新敛，晴日破氛雾。\n南山当其门，列嶂俨环护。\n深行不知厌，舍马时独步。\n欣然耳目惬，遂我麋鹿趣。\n朝随浮云来，归辔月中度。\n惆怅锦囊生，遗居无復处。",
        "dynasty": "宋",
        "collection_info": null
    },
    {
        "title": "寄题何戢秀才琬琰堂",
        "author": "张耒",
        "content": "幽人筑淇澳，不与世相闻。\n独携千卷书，过于骨肉亲。\n辛苦作室堂，插架如鱼鳞。\n时时体不住，一遇千载人。\n山川兵火后，墟庙金石存。\n消磨余纸墨，幻灭去无痕。\n功名但如此，知子道可尊。\n不遗世一毫，以全与其身。\n包丑傅黛膏，百态售笑颦。\n谁能双蛾眉，闭户自贵珍。\n鄙人有夙尚，愿与幽侣敦。\n他年抱健犊，听啸入苏门。",
        "dynasty": "宋",
        "collection_info": null
    },
    {
        "title": "读管子",
        "author": "张耒",
        "content": "夷吾相桓公，岂復偶际会。\n观其平生心，身已有所委。\n天方困生民，弔伐实在己。\n求居寓所欲，纠与白等耳。\n堂堂东海邦，内政谨疆理。\n南荆北达燕，玉币走千里。\n仲尼免左衽，自以身受赐。\n孟轲圣之偶，非薄良有谓。\n彼狂后世儒，诋毁恣轻议。\n嗟哉不量分，讵解圣贤意。\n区区彼商鞅，操术良非是。\n为法昧所从，以身受其弊。",
        "dynasty": "宋",
        "collection_info": null
    },
    {
        "title": "读杜集",
        "author": "张耒",
        "content": "风雅不復兴，后来谁可数。\n陵迟数百岁，天地实生甫。\n假之虹与霓，照耀蟠肺腑。\n夺其富贵乐，激使事言语。\n遂令困饥寒，食粝衣挂缕。\n幽忧勇愤怒，字字倒牛虎。\n嘲词破万家，摧拉谁得御。\n又如滔天水，决洩得神禹。\n他人守一巧，为豆不能簠。\n君独备飞奔，捷蹄兼骏羽。\n飘萍竟终老，到死尚为旅。\n高才遭委弃，谁不怨且怒。\n君乎独此忘，所惜唐遗绪。\n悲嗟痛祸乱，欲取彝伦叙。\n天资自忠义，岂媚后人睹。\n艰难得一职，言事竟龃龉。\n此心耿可见，谁肯浪自苦。\n鄙哉浅丈夫，夸己讪其主。\n文章不知道，安得擅今古。\n光焰万丈长，犹能伏韩愈。",
        "dynasty": "宋",
        "collection_info": null
    },
    {
        "title": "石曼卿三佛名大字",
        "author": "张耒",
        "content": "石公神仙狂，脱落隠诗酒。\n余情到翰墨，落笔闻宇宙。\n峥嵘龟山殿，风雨梁栋旧。\n煌煌三佛榜，铁柱贯金纽。\n开张宫室正，浑实山岳厚。\n井水骇龙跧，螘封观骥骤。\n欲知分毫初，一釂尽数斗。\n墨池毡作笔，神运不知手。\n从容解牛际，萧散善刀后。\n古来精绝艺，所贵神气守。\n呜呼涡水侧，爽气一培塿。\n微工付浩劫，念此终销朽。\n干坤一大幻，妄计金石寿。\n惟有龛中人，吾生兹稽首。",
        "dynasty": "宋",
        "collection_info": null
    },
    {
        "title": "卧病读韦苏州诗呈无咎",
        "author": "张耒",
        "content": "闲官无吏课，未午省中归。\n端居属微疾，偃卧度秋辉。\n书帙纷几席，减谷亦清羸。\n庭花败风雨，晚蝶弄余姿。\n怀公天津语，梦起江湖思。\n高秋挟健橹，一与水神嬉。\n上去触樯阈，奋飞有絷维。\n令人惭髀肉，消尽定何为。",
        "dynasty": "宋",
        "collection_info": null
    },
    {
        "title": "喜宝积智轸道人惠书偈",
        "author": "张耒",
        "content": "南山老禅翁，白浄如水月。\n我初获亲近，解此痴脑结。\n十年归故里，父老半存灭。\n逢师百如旧，才若旦夜别。\n故知静能久，岂有火中铁。\n致身烦热外，与世作冰雪。\n穷秋长安巷，客子送书札。\n龙蛙不同趣，掬海救其渴。\n平生笑谋食，中路愿颇夺。\n犹如伏辕鹿，野性终跳𨁝。\n触涂惟欲睡，过眼时一哕。\n摩尼本无瑕，尘垢终冀豁。",
        "dynasty": "宋",
        "collection_info": null
    },
    {
        "title": "读太白感兴拟作二首  其一",
        "author": "张耒",
        "content": "瑶姬上帝子，天日与晶光。\n万古巫山中，玉颜照秋江。\n世界一培塿，谁知楚襄王。\n宋生底虫蛆，妄以己意量。\n我无世上心，乃游不死乡。\n与尔等爱恶，朽枯终一藏。",
        "dynasty": "宋",
        "collection_info": null
    },
    {
        "title": "读太白感兴拟作二首  其二",
        "author": "张耒",
        "content": "陈王本无頼，少与美人期。\n蛾眉作秽血，蛊鬼尚何知。\n乃復结绸缪，伫车心伤悲。\n幻灭犹欲取，哀哉一痴儿。\n千年化异物，双作鸳鸯飞。\n终然随大化，飘荡今何之。",
        "dynasty": "宋",
        "collection_info": null
    },
    {
        "title": "读唐书二首  其一",
        "author": "张耒",
        "content": "隋文方混一，自谓垂无疆。\n安知房之乔，拱立待其亡。\n哲人妙观世，俗虑固不长。\n我知蒲柳衰，宁待遘风霜。\n奇姿终英发，起骖龙凤翔。\n巍巍贞观绩，千载配虞唐。",
        "dynasty": "宋",
        "collection_info": null
    },
    {
        "title": "读唐书二首  其二",
        "author": "张耒",
        "content": "二张挟嬖宠，声势各滔天。\n蛇鼠依城社，自谓终千年。\n天道恶满盈，五龙忽腾骞。\n断头谁救汝，猳豚尸道边。\n击狗不击首，反噬理必然。\n智勇忽迷方，脱匣授龙泉。\n区区薛季昶，先事仅能言。\n留祸启临淄，败谋岂非天。",
        "dynasty": "宋",
        "collection_info": null
    },
    {
        "title": "睡起效韦苏州",
        "author": "张耒",
        "content": "睡足起无事，开扃步中园。\n中园復何有，花草蔼已繁。\n飞红被行路，山鸟时一喧。\n时雨副耕稼，农事起郊原。\n仰欣天时好，俯惊岁月奔。\n自怜栖迟者，守寂没亡言。",
        "dynasty": "宋",
        "collection_info": null
    },
    {
        "title": "饮酒拟柳子厚",
        "author": "张耒",
        "content": "泽国多水气，日西春尚寒。\n穷居无乐事，且復开清樽。\n一酌召和气，三觞失愁颜。\n百忧如崩云，天地为我宽。\n采采中田杞，愈食仍甘餐。\n登盘自有味，何必盛炮燔。",
        "dynasty": "宋",
        "collection_info": null
    },
    {
        "title": "何斯举惠酒",
        "author": "张耒",
        "content": "孟夏饮烧酒，穷居莫致之。\n扣门闻好语，出应自披衣。\n双榼俨在门，使者前致词。\n敛衽受嘉贶，敬此旨且时。\n且喜尊不燥，安得计淳漓。\n但恐昧奇字，令人愧鸱夷。",
        "dynasty": "宋",
        "collection_info": null
    },
    {
        "title": "文周翰邀至王才元园饮",
        "author": "张耒",
        "content": "朝衫衝晓尘，归帽障夕阳。\n日月马上过，诗书箧中藏。\n心疑长安人，一一如我忙。\n城西有佳友，延我步闲坊。\n入门见主人，谢客无簪裳。\n蒲团乌皮几，密室留妙香。\n门前佳木阴，堂后罗众芳。\n饭客炊雕胡，旨酒来上方。\n盈盈双鬟女，身小未及床。\n执板歌一声，宾主无留觞。\n嗽井消午醉，扫花坐晚凉。\n主翁尘外人，三十辞明光。\n闭门自灌园，种花见老苍。\n有才不试事，归卧野僧房。\n知君非徒然，顾我不能量。\n始知同一国，喧静自相忘。\n众绿结夏帷，老红驻春妆。\n何惜君马蹄，坐令风雨狂。",
        "dynasty": "宋",
        "collection_info": null
    },
    {
        "title": "寺晚",
        "author": "张耒",
        "content": "春寒掩古寺，迟日转修廊。\n古殿流尘暗，空庭碧草芳。\n中有搘筇者，非醉亦非狂。\n谪官沧江上，已换一炎凉。\n春来不出门，蔬饭守禅堂。\n不知门外花，风雨知在亡。\n兴来时展卷，睡足自焚香。\n清吟尝旨酒，疏懒味何长。",
        "dynasty": "宋",
        "collection_info": null
    },
    {
        "title": "辛未立春",
        "author": "张耒",
        "content": "彩胜耀朝日，欢言立新春。\n朝阳披宿霭，颇觉天地温。\n蔬盘簇细甲，相劝御芳辛。\n谁云冰霜底，微绿还陈根。\n我居双老槐，对耸苍龙鳞。\n岁穷益惨淡，何以慰老人。",
        "dynasty": "宋",
        "collection_info": null
    },
    {
        "title": "三更",
        "author": "张耒",
        "content": "三更月晕合，定知明日雨。\n开门已萧飒，寒气侵庭宇。\n东风变凄凛，闭户思室处。\n頼兹尊有酒，细酌供燕语。\n斗杓行指卯，虽寒能几许。\n惟应园林好，新霁千花吐。",
        "dynasty": "宋",
        "collection_info": null
    },
    {
        "title": "正月二日探春",
        "author": "张耒",
        "content": "青春来几时，腊雪消未已。\n苍茫陈根中，新绿已映趾。\n高风变冰霜，和气从此始。\n青芒缀蒲柳，红粒妆桃李。\n融泥发新阳，暖日动生意。\n经年不窥园，偶此携妇子。\n提筐撷野甲，若苦寒蔬美。\n新年酌尊酒，佳节聊燕喜。\n优游自有趣，朝市苦多事。\n闲暇不易求，宁须叹留滞。",
        "dynasty": "宋",
        "collection_info": null
    },
    {
        "title": "端居二首  其一",
        "author": "张耒",
        "content": "舍东日初上，堂南雪已消。\n鸟声弄新霁，春风动柳条。\n学道心未降，端居生寂寥。\n佳人不可挹，芳物为无聊。\n夕扉还自掩，弯月已翘翘。\n黯黯长安夜，愁思怅迢迢。",
        "dynasty": "宋",
        "collection_info": null
    },
    {
        "title": "端居二首  其二",
        "author": "张耒",
        "content": "余寒羞老木，惨淡气未平。\n王国富车马，士女竞新正。\n风埃息九陌，纨绮艷重城。\n灯稀夕烟重，斗转夜寒生。\n倚楹復何待，依依空復情。",
        "dynasty": "宋",
        "collection_info": null
    },
    {
        "title": "四月之初风雨凄冷如穷秋兀坐不夜堂二首  其一",
        "author": "张耒",
        "content": "东君已成归，风雨为之殿。\n夜来柯山溜，深射交百箭。\n可怜东园花，收拾无一片。\n开门不能出，径滑那得践。\n还归酌卯酒，佐酌有藜苋。\n重思理貂裘，未用愁纨扇。",
        "dynasty": "宋",
        "collection_info": null
    },
    {
        "title": "四月之初风雨凄冷如穷秋兀坐不夜堂二首  其二",
        "author": "张耒",
        "content": "风雨四月初，正作穷秋寒。\n朱明方更候，阴沴时相干。\n阴阳天自便，寒暑无必然。\n玄冥与祝融，政事谁得专。\n江乡累岁饥，一饱望今年。\n不知谁不仁，探喉夺其餐。\n柯山穷老人，方暑愁衣单。\n似闻林笋立，矗矗戈戟攒。\n但知饮美酒，折取共朝盘。",
        "dynasty": "宋",
        "collection_info": null
    },
    {
        "title": "夏夜二首  其一",
        "author": "张耒",
        "content": "一雨洗空旷，肃然天地秋。\n阴阳有至信，残暑逝不留。\n中夜事忽变，西风延蓐收。\n云雷西北来，瀰漫布九州。\n万生息惔焚，我疾亦已瘳。\n起哦不待晓，暗步禅堂幽。\n落月倾屋西，候虫鸣不休。\n坐令百感集，岁晏此淹留。",
        "dynasty": "宋",
        "collection_info": null
    },
    {
        "title": "夏夜二首  其二",
        "author": "张耒",
        "content": "受暑若作釜，付之无如何。\n岂阴阳知争，变起一剎那。\n西风卷屋茅，澍雨如江河。\n振衣欲露坐，濯此寒滂沱。\n烹鱼晓沽酒，醉卧仰屋歌。\n岁月不待人，吾年已蹉跎。",
        "dynasty": "宋",
        "collection_info": null
    },
    {
        "title": "十月七日晨起",
        "author": "张耒",
        "content": "山鸦鸣晓晴，寒日在蓬荜。\n老人欣然起，构火温小室。\n室中空无有，扫榻对像佛。\n还观旧文字，尘土暗编帙。\n一杯径就醉，四体寒若失。\n隔窗即山麓，寒木鸣瑟瑟。\n江民旱累岁，流冗东就食。\n蛈蝗食陈蔡，千里无草色。\n客来谈世事，亹亹语千百。\n客去深闭门，颓然无我责。",
        "dynasty": "宋",
        "collection_info": null
    },
    {
        "title": "衰荷",
        "author": "张耒",
        "content": "衰荷有余姿，秋水清更急。\n木落天宇宽，庭虚山气入。\n寒鱼渐受钓，野果晴可拾。\n幽居无余营，但与山水习。\n济时无良谋，戎陈畏戈钑。\n端坐阅岁时，多惭微禄及。",
        "dynasty": "宋",
        "collection_info": null
    },
    {
        "title": "入伏后三日",
        "author": "张耒",
        "content": "老火炽而焰，端能流弱金。\n清秋有微警，西风生薄阴。\n日中无停晖，俯仰忽已沉。\n齐纨不足玩，流景逝骎骎。\n盛衰宁独行，巾具密相寻。\n蓬茅有佳处，亦足慰人心。",
        "dynasty": "宋",
        "collection_info": null
    },
    {
        "title": "畏暑不出",
        "author": "张耒",
        "content": "赫赫三万里，共煮一鼎汤。\n蓬茅数椽屋，何处有清凉。\n惟有摄心坐，憩此真道场。\n清虚无一物，焚灼不能伤。\n自我知此趣，两脚不下堂。\n人皆笑我拙，我亦笑人狂。",
        "dynasty": "宋",
        "collection_info": null
    },
    {
        "title": "夏至",
        "author": "张耒",
        "content": "长养功已极，大运忽云迁。\n人间漫未知，微阴生九原。\n杀生忽更柄，寒暑将成年。\n崔巍干云树，安得保芳鲜。\n几微物所忽，渐进理必然。\n韪哉观化子，默坐付忘言。",
        "dynasty": "宋",
        "collection_info": null
    },
    {
        "title": "庵东窗雨霁月出梅花影见窗上",
        "author": "张耒",
        "content": "山头冷月出，射我幽窗明。\n屋东有新梅，寒影交疏櫺。\n暗香不可挹，彷佛认繁英。\n耿耿终无言，依依如有情。\n怳疑姑射真，仙驭下我庭。\n姮娥晓西去，满树晨霜清。",
        "dynasty": "宋",
        "collection_info": null
    },
    {
        "title": "疏梅二首  其一",
        "author": "张耒",
        "content": "疏梅落寒晴，高柳暗春夕。\n低星上苍寒，远钟韵澄寂。\n颇私朝市间，更得阛阓僻。\n且復罢经过，深泥溅马臆。",
        "dynasty": "宋",
        "collection_info": null
    },
    {
        "title": "疏梅二首  其二",
        "author": "张耒",
        "content": "我贫受寒欺，帖帖为不出。\n积雨远市声，幽居近芳物。\n时禽过我柳，清喙动鸣瑟。\n客去门復扃，低参映林没。",
        "dynasty": "宋",
        "collection_info": null
    },
    {
        "title": "黄菊",
        "author": "张耒",
        "content": "黄菊出荒岁，扬扬颜色好。\n芙蓉不能霜，败裂不自保。\n君子与小人，于此见其操。\n最怜所种蔬，根叶依畦老。\n朝晡充盘餐，滋味不枯槁。\n鷄鸣邻里静，老子起常早。\n呼童速沽酒，无使尊中燥。",
        "dynasty": "宋",
        "collection_info": null
    },
    {
        "title": "次韵钱大尹公庭种菊",
        "author": "张耒",
        "content": "人才困齐量，能尺不能咫。\n谁知钱京兆，狱讼间书史。\n平明吏拥堂，过午扫阶戺。\n风威变姦傲，应若度淮枳。\n清秋动高兴，庭菊粲可喜。\n栽培岂无情，收拾自弃委。\n客来撷芳秀，岁晏聊尔耳。\n新凉一尊酒，九日意在彼。\n平生经济手，张赵一泥滓。\n何必餐落英，离忧对兰芷。",
        "dynasty": "宋",
        "collection_info": null
    },
    {
        "title": "堂下幽草",
        "author": "张耒",
        "content": "烈日三万里，所至坏金石。\n嗟哉庭中草，独不改佳色。\n日中虽暂萎，晨露发鲜碧。\n深根通九地，变化有微测。\n应知一气移，不得常炎赫。",
        "dynasty": "宋",
        "collection_info": null
    },
    {
        "title": "咏双槐",
        "author": "张耒",
        "content": "花开虽可怜，采色不坚久。\n譬如玩冰雪，随执随去手。\n可悦则生爱，爱灭恼随后。\n美好称不祥，此语端易究。\n中庭两苍槐，老枿独晚秀。\n残春余十日，万叶舒欲覆。\n森森翠羽盖，植立分左右。\n波涛起风夜，幄幕护炎昼。\n其荣无可悦，衰变亦何咎。\n欲攀无足玩，欲撷无足嗅。\n泊兮初无情，淡也故可守。\n病来捐众嗜，味道有真觏。\n寄言两苍翁，请与汝此寿。",
        "dynasty": "宋",
        "collection_info": null
    },
    {
        "title": "大榆",
        "author": "张耒",
        "content": "高榆百余年，其大数十围。\n修柯遏云日，老枿干虹霓。\n嗟尔拥肿材，大匠已见遗。\n何人失翦伐，养此顽钝姿。\n夏叶穴虫蚁，繁柯蔽凉飔。\n寒凭烈风怒，号白陵冬曦。\n鸾凤不女巢，所藏鸦与鸱。\n吾宁爱弹射，念尔不适宜。\n蟠据起墙屋，斧斤谅难施。\n去恶不慎微，既成安可追。",
        "dynasty": "宋",
        "collection_info": null
    },
    {
        "title": "竹",
        "author": "张耒",
        "content": "自吾居山中，默默无与欢。\n朝晡谁相对，頼此青琅玕。\n堂东一亩池，远分西涧泉。\n萧萧一万竿，结根护池壖。\n婉婉翠凤凰，舞风照清澜。\n微飙自天来，新佩鸣已喧。\n王子骨已朽，后来岂有贤。\n谅非聋与盲，敢慢回与骞。\n灌溉养春茁，芟除去其繁。\n终日淡相对，俗车无至门。",
        "dynasty": "宋",
        "collection_info": null
    },
    {
        "title": "石竹",
        "author": "张耒",
        "content": "真竹乃不华，尔独艷暮春。\n何妨儿女眼，谓尔胜霜筠。\n世无王子猷，岂有知竹人。\n粲粲好自持，时来称此君。",
        "dynasty": "宋",
        "collection_info": null
    },
    {
        "title": "乞竹赠邠老",
        "author": "张耒",
        "content": "与君共一山，修竹居其间。\n义当给两家，潘子不得悭。\n带甲十万夫，不战终日闲。\n辱使支敝庐，令我愧满颜。\n代竹为洗竹，义取洗益繁。\n乞我万之一，令君风月宽。\n裒多以益寡，天道自古然。\n诗成復自笑，诗礼资儒姦。",
        "dynasty": "宋",
        "collection_info": null
    },
    {
        "title": "理东堂隙地自种菜",
        "author": "张耒",
        "content": "幽居无一事，隙地自畦蔬。\n秋雨忽甲坼，青青千万余。\n江乡盛菘芥，烹咀亦甘腴。\n岂惟供晨餐，庶用备冬葅。\n桓桓左将军，英气横八区。\n邂逅无事时，弛弓曾把锄。\n矧我放逐者，终年守敝庐。\n谅非勤四体，寓意以为娱。",
        "dynasty": "宋",
        "collection_info": null
    },
    {
        "title": "种薤",
        "author": "张耒",
        "content": "薤实菜中芝，仙圣之所嗜。\n轻身彊骨干，却老卫正气。\n持钱易百本，僻处多隙地。\n雨余土壤滋，栽植勤我隶。\n今年时泽足，灌汲免远致。\n朝畦已芬敷，零落发鲜翠。\n嗟余百不偶，六尺自知愧。\n虽甘老支床，同愿寿阅世。\n晨餐入匕筯，美不俪羹胾。\n神农岂欺予，魏姥有前志。",
        "dynasty": "宋",
        "collection_info": null
    },
    {
        "title": "春蔬",
        "author": "张耒",
        "content": "苣甲如刀圭，蒌蒿未生叶。\n紫芥绿如指，芜菁苗过茁。\n先生家四壁，食案稍罗列。\n芬芳芼姜芥，每彻有余啜。\n公侯烹五鼎，一饱厨流血。\n神官计功罪，沉魄受阴杀。\n先生饱扪腹，万事致琐屑。\n载览损益篇，终古守斯说。",
        "dynasty": "宋",
        "collection_info": null
    },
    {
        "title": "食菝葜苗",
        "author": "张耒",
        "content": "江乡有奇蔬，本草记菝葜。\n驱风利顽痹，解疫补体节。\n春深土膏肥，紫笋迸玉裂。\n烹之芼姜橘，尽取无可辍。\n应同玉井莲，已过猫头茁。\n异时中州去，买子携根拨。\n免令食蔬人，区区美薇蕨。",
        "dynasty": "宋",
        "collection_info": null
    },
    {
        "title": "七日晚同潘郎乘月到栾家观鹤问石生羚羊角偶有之今早惠角一对良真是也吾药遂成欣然作诗",
        "author": "张耒",
        "content": "昨宵风月好，携手得吾人。\n南街访老鹤，夜扣主人门。\n入门未相见，清唳已可闻。\n见我展双翅，俯啄意甚驯。\n访药偶有之，初尚疑未真。\n今晨堕我前，获此万里珍。\n披图验良是，入药定有神。\n望兹以试方，辅此老病身。\n嗟我天所穷，一事百苦辛。\n兹游乃辄遂，造物良已仁。\n因歌遂成诗，往调柯山君。",
        "dynasty": "宋",
        "collection_info": null
    },
    {
        "title": "食蟹",
        "author": "张耒",
        "content": "世言蟹毒甚，过食风乃乘。\n风淫为末疾，能败股与肱。\n我读本草书，美恶未有凭。\n筋绝不可理，蟹续牢如絙。\n骨萎用蟹补，可使无骞崩。\n凡风待火出，热甚风乃腾。\n中炎若遇蟹，其快如霜泠。\n俗传未必妄，但恐殊爱憎。\n本草起东汉，要之出贤能。\n虽失谅不远，尧跖终殊称。\n书生自信书，俚说徒营营。",
        "dynasty": "宋",
        "collection_info": null
    },
    {
        "title": "谷鸟",
        "author": "张耒",
        "content": "谷鸟有和声，杖藜北园路。\n悠悠雪委泥，霭霭春浮树。\n樱包欲破红，梅葩粉坠素。\n幸兹沉疴间，復此赏心遇。\n晴阳山气昏，积雨溪光露。\n四郊农事起，兴怀田野趣。",
        "dynasty": "宋",
        "collection_info": null
    },
    {
        "title": "昼睡",
        "author": "张耒",
        "content": "雨去天已秋，暑归日犹永。\n聊为清昼眠，度此亭午景。\n虫鸣篱落晚，地僻邻里静。\n起坐晚闻鷄，虚堂无俗听。\n我非汲汲者，失脚陷机阱。\n天道不吾欺，兹焉遣朝暝。",
        "dynasty": "宋",
        "collection_info": null
    },
    {
        "title": "十三夜风雨作暑气顿尽明日与晁郎小饮",
        "author": "张耒",
        "content": "雨洗风扫除，老火不復燎。\n蓐收行正令，一夕清八表。\n衰骸困烧煮，魂魄始可招。\n东窗美一睡，灯火清自照。\n银河西南注，促织近堂奥。\n岁晚我何为，三觞醉清晓。",
        "dynasty": "宋",
        "collection_info": null
    },
    {
        "title": "寄中山鹤",
        "author": "张耒",
        "content": "矫矫云外物，本非世所驯。\n怀安败尔性，乃与人相亲。\n嘎然而长鸣，已愧鸿在云。\n马羁当受鞭，泉汲宁辞浑。\n岂无山中友，初不离鷄羣。\n虽无月支料，亦饱松间身。\n嗟我少学古，有道羞贱贫。\n径出不自爱，蹉跎曳朝绅。\n一为折腰趋，永愧植杖耘。\n时时犹高谈，自喜未缁磷。\n寄语中山鹤，吾与汝知津。",
        "dynasty": "宋",
        "collection_info": null
    },
    {
        "title": "四月一日同潘何小酌",
        "author": "张耒",
        "content": "今晨一杯酒，相属送归春。\n明年东风至，何处復迎新。\n悬知柯山下，犹作未知人。\n来者事如梦，未至难预论。\n且使饮此酒，陶然付大钧。",
        "dynasty": "宋",
        "collection_info": null
    },
    {
        "title": "春日杂书八首  其一",
        "author": "张耒",
        "content": "长安春雪消，天地一清润。\n墙东风霜枿，新叶如奋迅。\n老怀轻岁月，荣谢置不问。\n平生儿女心，乘间亦斗进。\n微芳触鼻界，春意满方寸。\n却嫌一瓶钵，事与花不应。",
        "dynasty": "宋",
        "collection_info": null
    },
    {
        "title": "春日杂书八首  其二",
        "author": "张耒",
        "content": "出门逢一士，韦布污尘土。\n延之升宾阶，再拜色低沮。\n问来何所欲，涕下说贫窭。\n其求升斗尔，我亦不能具。\n我穷与君等，禄不饱儿女。\n一事聊自贤，无求差胜汝。",
        "dynasty": "宋",
        "collection_info": null
    },
    {
        "title": "春日杂书八首  其三",
        "author": "张耒",
        "content": "年长心益衰，读书常苦忘。\n当其欲谈说，散坠挽不上。\n诗书非真学，尽记未足尚。\n但憎心辜眼，不为谨守藏。\n书多墨入腹，无乃与饭妨。\n何如粲然白，广作酒肉盎。",
        "dynasty": "宋",
        "collection_info": null
    },
    {
        "title": "春日杂书八首  其四",
        "author": "张耒",
        "content": "春风无形迹，贫舍亦时至。\n欲将桃李蹊，易此冰霜地。\n朝阳屋角暖，岸帻散衿袂。\n迹来饬妻子，裘纩且饮费。\n那知事大谬，暮雪卷风至。\n单衣不得出，宛转眠被袂。\n亦知事不久，顷刻度匪易。\n四邻同一欢，初不办此计。\n天公擅万物，与夺得自恣。\n如何倒寒燠，乃以命为戏。",
        "dynasty": "宋",
        "collection_info": null
    },
    {
        "title": "春日杂书八首  其五",
        "author": "张耒",
        "content": "浮名一蹭蹬，万事付莽卤。\n惟余田园心，尚欲学老圃。\n空庭春雪尽，平地灌膏乳。\n买花门前翁，栽插粲可数。\n种之未浃日，昼夜风卷土。\n真须学抱瓮，敢信春必雨。\n隔墙见藜藿，气欲陵栋宇。\n彼独谁使之，时来遽如许。",
        "dynasty": "宋",
        "collection_info": null
    },
    {
        "title": "春日杂书八首  其六",
        "author": "张耒",
        "content": "谓春正无情，乃发桃与李。\n若真有知者，风恶折兰芷。\n是非一无与，任物自生死。\n德之固已愚，怨者亦岂理。\n有圃畏不蕃，有田忧不美。\n吾环堵萧然，于何生愠喜。",
        "dynasty": "宋",
        "collection_info": null
    },
    {
        "title": "春日杂书八首  其七",
        "author": "张耒",
        "content": "昨日为雨备，今晨天乃风。\n障风谨自保，通夕雪迷空。\n备一常失计，尽备力不供。\n因之置不为，拱手受祸凶。\n当为不可坏，任彼万变攻。\n筑室如金石，何劳计春冬。\n此道简且安，古来家国同。",
        "dynasty": "宋",
        "collection_info": null
    },
    {
        "title": "春日杂书八首  其八",
        "author": "张耒",
        "content": "吾闻古夸父，逐日沉虞渊。\n以日为可逐，智固未足言。\n徒能出八极，撑突干云天。\n当其惫且毙，更使儿女怜。\n至弱败至刚，水波乃飘山。\n谁能守此道，却敌以空弮。",
        "dynasty": "宋",
        "collection_info": null
    },
    {
        "title": "感春十三首  其一",
        "author": "张耒",
        "content": "春郊草木明，秀色如可揽。\n雨余尘埃少，信马不知远。\n黄乱高柳轻，绿铺新麦短。\n南山逼人来，涨洛清漫漫。\n人家寒食近，桃李暖将绽。\n年丰妇子乐，日出牛羊散。\n携酒莫辞贫，东风花欲烂。",
        "dynasty": "宋",
        "collection_info": null
    },
    {
        "title": "感春十三首  其二",
        "author": "张耒",
        "content": "寒池冬不流，落叶塞泉罅。\n东风日夕来，春色到山舍。\n杖藜遶东溪，流水清可架。\n迭石引之来，潺潺到深夜。\n平栏朝可鑑，倒影见亭榭。\n清风起修篁，翠鸟亦来下。\n天和人意舒，春暖景物姹。\n歌此濯缨诗，尘埃欲高谢。",
        "dynasty": "宋",
        "collection_info": null
    },
    {
        "title": "感春十三首  其三",
        "author": "张耒",
        "content": "致酒傍修竹，竹风吹我衣。\n临觞曷不乐，感此盛与衰。\n昔我池边柳，北风无完枝。\n春芽忽可撷，弱弱不自持。\n荣枯两相召，念此能几时。\n要终必復始，惜我芳华姿。\n自古无如何，悲歌欲何为。\n聊进杯中物，日醉以为期。",
        "dynasty": "宋",
        "collection_info": null
    },
    {
        "title": "感春十三首  其四",
        "author": "张耒",
        "content": "南山如佳人，秀色慰我思。\n微风从东来，清洛摇春漪。\n驱马出门去，悠悠踏长堤。\n暖日丽花草，微云渡南溪。\n高丘者谁子，断裂岗前碑。\n当年岂不伟，泯泯今谁知。\n老翁驱牛耕，坟草半已犁。\n功名但若此，达士观如遗。\n饮酒復饮酒，劝君无復辞。\n人生百无益，惟有饮庶几。",
        "dynasty": "宋",
        "collection_info": null
    },
    {
        "title": "感春十三首  其五",
        "author": "张耒",
        "content": "长啸视天壤，手抚白玉琴。\n一抚再三叹，谁哉知我音。\n翩翩媚俗子，一仰復一沉。\n灵凤翔九霄，不顾蒿下禽。\n择食无果腹，贪藏有良金。\n岂无得与失，两各行其心。\n穷通亦有命，荣辱迭相寻。\n躬耕傥未辍，聊为梁父吟。",
        "dynasty": "宋",
        "collection_info": null
    },
    {
        "title": "感春十三首  其六",
        "author": "张耒",
        "content": "今晨起何早，盥漱坐南轩。\n啄木响高柳，春渠鸣乱泉。\n悠然此时心，默默谁与言。\n焚香阅素书，濯手开灵篇。\n神爽道自合，体和真亦全。\n萧萧毛髮轻，浩气驱昏烦。\n呼童策藜杖，蹑露开中园。\n撷彼杞与菊，归烹助盘飧。\n既饱谁与乐，登高望南山。\n还归酌美酒，兴罢復陶然。",
        "dynasty": "宋",
        "collection_info": null
    },
    {
        "title": "感春十三首  其七",
        "author": "张耒",
        "content": "夜醉朝未醒，披衣步南堂。\n折彼晓树花，嗅此凝露香。\n好鸟鸣我林，声如韵风篁。\n娟娟屋外杏，顾我如窥墙。\n物色岂不好，人情独何伤。\n思我二三子，各限天一方。\n无鬐不可游，无羽不可翔。\n耿耿千里心，箕昴互相望。\n结交古所重，义合不能忘。\n离别可奈何，还归举予觞。",
        "dynasty": "宋",
        "collection_info": null
    },
    {
        "title": "感春十三首  其八",
        "author": "张耒",
        "content": "浮云起南山，冉冉朝復雨。\n苍鸠鸣竹间，两两自相语。\n老农城中归，沽酒饮其妇。\n共言今年麦，新绿已映土。\n去年一尺雪，新泽至已屡。\n丰年坐可待，春服行欲补。",
        "dynasty": "宋",
        "collection_info": null
    },
    {
        "title": "感春十三首  其九",
        "author": "张耒",
        "content": "嗟余尉穷县，端坐百无虑。\n幸兹岁丰穰，庶息尘埃步。\n乘间策羸马，莽莽出门去。\n田原亦可悦，农事蔼方布。\n还家有诗书，客至具鷄黍。\n勿復嘆远游，人生孰非寓。",
        "dynasty": "宋",
        "collection_info": null
    },
    {
        "title": "感春十三首  其一○",
        "author": "张耒",
        "content": "漫漫东风来，吹此庭前樱。\n纍纍缀葩萼，华采日鲜明。\n朝阳助辉烁，好鸟亦和鸣。\n起行不自得，节物伤我情。\n皇天分四时，寒暑无暂停。\n悠然一气耳，不与人事争。\n方春感芬敷，秋復惜其零。\n一年能几何，方寸不暂平。\n念此自知妄，放歌遂遗形。\n达人傲天壤，儿女徒咿嘤。",
        "dynasty": "宋",
        "collection_info": null
    },
    {
        "title": "感春十三首  其一一",
        "author": "张耒",
        "content": "仲春渐燠沐，摅散常远步。\n独穿林下蹊，斜转竹间屿。\n鸣泉竞漱石，迸笋或妨路。\n吹衣信和风，濯足解双履。\n深行意益惬，默坐憩亦屡。\n野花迎客来，啼鸟惊我去。\n羣鸣投树鸦，独下过溪鹭。\n晴霞送斜日，历历星已布。\n娟娟新月弯，稍稍山已暮。\n用此遣朝昏，谁谓非尺素。",
        "dynasty": "宋",
        "collection_info": null
    },
    {
        "title": "感春十三首  其一二",
        "author": "张耒",
        "content": "高台面南山，独立望空阔。\n东风悠然来，吹我鬓中髮。\n独游动远思，览物念所悦。\n伊人在千里，山水不可越。\n玉音坐契阔，容华有消歇。\n悲哉音莫致，杂佩空自结。\n羣飞云间鸿，北羽俨成列。\n爱日崇令德，嘉好当无绝。",
        "dynasty": "宋",
        "collection_info": null
    },
    {
        "title": "感春十三首  其一三",
        "author": "张耒",
        "content": "沉阴涉春仲，积潦断行蹟。\n浮云起南山，商羊未休息。\n壅涸无宿滞，芬芳有新摘。\n灯明休间齐，鸟静山霭夕。\n浊醪足斟酌，野杞柔可食。\n瑶簪脱雏笋，玉缕剸肥鲫。\n冥怀默有契，玩理方自得。\n庶几达人风，持用慰寂默。",
        "dynasty": "宋",
        "collection_info": null
    },
    {
        "title": "感春",
        "author": "张耒",
        "content": "淹留生白髮，默默又惊春。\n花房与柳萼，三见东风新。\n竟日雨不止，翛翛寒着人。\n拥裘坐闭阁，但与山炉亲。\n昔我东南交，蔼蔼贤簪绅。\n朝晡不相舍，谈笑夜达晨。\n清言间嘲谑，侑以肴与尊。\n风花春院静，霰雪夜炉温。\n南士多文章，最爱蔡与秦。\n吴僧参寥者，潇洒出埃尘。\n诗多山水情，野鹤唳秋旻。\n江子贫而廉，乡党称其仁。\n徐子节最苦，五十慕其亲。\n颇有豪侠风，时时见于文。\n相逢必痛饮，大盏若鲸吞。\n家无一金资，有口不言贫。\n楚望自南来，赠我佳句频。\n送我歌百言，烂如张锦茵。\n蔡子不可见，穷泉闷幽魂。\n遗书谁收拾，抚旧心空存。\n僧寥安在哉，江汉一孤鳞。\n徐子益寥落，寂无人荐论。\n周子有书来，乃在吴江滨。\n其余数子者，影响无由闻。\n寥寥青天高，落落参与辰。\n东西不相及，难合易离分。\n自我官穷山，耳目如聋昏。\n相逢半俗物，彊笑接欢欣。\n景物岂不嘉，招携阻嘉宾。\n端如守笼鹤，终日掩吾门。\n春风动花光，桃李曰缤纷。\n长歌写我思，书寄东飞云。",
        "dynasty": "宋",
        "collection_info": null
    },
    {
        "title": "送晁将之咸平簿",
        "author": "张耒",
        "content": "逢君执经博士堂，见君赐第出明光。\n俯眉作吏百态恶，豫章参天要雪霜。\n连墙秋雨老藜苋，十日不见已束装。\n试寻崔丞谢客处，壁间有诗细作行。",
        "dynasty": "宋",
        "collection_info": null
    },
    {
        "title": "二月十五日",
        "author": "张耒",
        "content": "春风扬尘春日白，衡门向城人寂寂。\n淮阳三月桃李时，街头时有卖花儿。\n老人卧稳起常晚，欲强出游心独懒。\n一尊美酒酬芳菲，老大不及年少时。",
        "dynasty": "宋",
        "collection_info": null
    },
    {
        "title": "通海夜雨寄淮上故人",
        "author": "张耒",
        "content": "黄沙浑浑水满川，奔流争岸虎眼漩。\n南来舟子惯风水，万斛长船如等闲。\n蒙蒙春雨杨柳湿，漠漠人家鸡犬寒。\n道途归人寄消息，客行安稳近长安。",
        "dynasty": "宋",
        "collection_info": null
    },
    {
        "title": "泊舟永城西寺下有感",
        "author": "张耒",
        "content": "春水沄沄何处尽，连樯袅袅似当时。\n昨日桥边繫船客，南来北去知为谁。\n他乡异县各风物，游子居人长别离。\n叹息东城修竹寺，尘埃漫灭十年题。",
        "dynasty": "宋",
        "collection_info": null
    },
    {
        "title": "伏暑日唯食粥一瓯尽屏人事颇逍遥效皮陆体",
        "author": "张耒",
        "content": "烈日炎风鼓大炉，籐床瓦枕闭门居。\n屏书居士持斋日，挂壁禅僧问法图。\n邻汲满携泉似乳，新舂旋籴米如珠。\n饱餐饘粥消长夏，况值饥年不敢余。",
        "dynasty": "宋",
        "collection_info": null
    },
    {
        "title": "壬午正月望夜赴临汝宿襄城古驿县有古寺家人辈夜往焚香襄城古邑也可以眺二室地爽垲退之所谓颍水嵩山豁眼明者癸未元夕谪居齐安携家游定惠妙圆承天下大云东禅盖出雨夜有感示秬秸",
        "author": "张耒",
        "content": "江城收灯寒寂历，里巷闭门不復出。\n蓬茅数屋逐臣庐，门前樵牛卧斜日。\n老人拥褐炉前睡，眼冷不眠思往事。\n去年襄城古驿亭，野县风埃寻古寺。\n周楚川原气象存，岘山紫逻秀连云。\n地留宝鼎周京贵，山拱泥金神岳尊。\n齐安江上渔樵市，谁料今年身到此。\n大江绕郭风涛翻，城中冈壠无平地。\n青红剪綵挂影灯，渔夫樵妇来相仍。\n短箫急鼓集儿女，丛祠夜半鸬鷀惊。\n浮生梦境何足计，呼童且闭柴门睡。\n百年江上谁得知，竿木随身聊一戏。",
        "dynasty": "宋",
        "collection_info": null
    },
    {
        "title": "题安州张全翁大夫溪图",
        "author": "张耒",
        "content": "清溪萦洄流碧玉，散入缘冈万竿竹。\n照春四合锦绣林，干云直上风霜木。\n主人吾宗行珪璧，解组归来鬓犹绿。\n祇知林下酒盈樽，不忧门外车推毂。\n灵心内守消冰炭，洗眼旁观看荣辱。\n造物乘除真有理，却将康健还无欲。\n嗟予放浪已半世，斥逐不去缘微禄。\n六年一梦百忧患，踏雨褰裳过林麓。\n杀鸡为黍固留我，我自奔忙不皇宿。\n乃知风月为君好，颇觉禽鱼憎我俗。\n楚鱼楚稻贱如土，老去容身一茅屋。\n他年杖履请卜邻，与君静话烹粱粥。",
        "dynasty": "宋",
        "collection_info": null
    },
    {
        "title": "次韵苏内相好头赤",
        "author": "张耒",
        "content": "世无将军飞食肉，宛马不来鞭费竹。\n赤驽当御亦偶然，冀北此曹量计谷。\n惭愧蒲梢汗流赤，翻鬣胡风嘶汉日。\n麒麟不合地上行，谁道风云未经历。",
        "dynasty": "宋",
        "collection_info": null
    },
    {
        "title": "题东坡卜算子后",
        "author": "张耒",
        "content": "空江月明鱼龙眠，月中孤鸿影翩翩。\n有人清吟立江边，葛巾藜杖眼窥天。\n夜凉月堕幽虫急，鸿影翘沙衣露湿。\n仙人采诗作步虚，玉皇饮之碧琳腴。",
        "dynasty": "宋",
        "collection_info": null
    },
    {
        "title": "不雨",
        "author": "张耒",
        "content": "齐安一郡雨不足，稻畦土坚不入谷。\n城中赤日风吹沙，老鸦衔火烧竹屋。\n百尺长绳抽井底，井中泥滓多于水。\n潭边龙祠悬纸钱，谁令霹雳惊龙眠。",
        "dynasty": "宋",
        "collection_info": null
    },
    {
        "title": "厌雨四首  其一",
        "author": "张耒",
        "content": "夜来雨声倒百川，老农起坐不敢眠。\n曰疑涨潦捲屋去，又恐涌水兴床前。\n旦视山川一泥泞，流沛千顷新秧田。\n虾蟆相呼动百千，不念两股充庖煎。",
        "dynasty": "宋",
        "collection_info": null
    },
    {
        "title": "厌雨四首  其二",
        "author": "张耒",
        "content": "霖霪望晴病望汗，里巷呻吟夜达旦。\n风清日出未敢喜，天公高居龙鱼悍。\n夜声翻盆昼绠縻，百川失性皆上驰。\n干坤震荡动植悲，谁居无事为此嬉。",
        "dynasty": "宋",
        "collection_info": null
    },
    {
        "title": "厌雨四首  其三",
        "author": "张耒",
        "content": "朝雨没田夜崩屋，下民何罪罹此毒。\n天公行雨须命龙，那知人欲食龙肉。\n玄云幕天不可决，日乌戢翼愁旸谷。\n区区昏垫未足忧，当念波涛翻地轴。",
        "dynasty": "宋",
        "collection_info": null
    },
    {
        "title": "厌雨四首  其四",
        "author": "张耒",
        "content": "柯山老人家四壁，深居闭门不下席。\n日补丹田气三咽，自言兹味胜玉食。\n无田无屋一空囊，不管门前水三尺。\n有钱沽酒便不忧，会见天清还白日。",
        "dynasty": "宋",
        "collection_info": null
    },
    {
        "title": "梦游陈州柳河觉而作",
        "author": "张耒",
        "content": "虎豹九关未敢望，里门旧游如可寻。\n梦到城西古壕水，倚天高柳万黄金。\n丛祠之南我旧圃，蔬甲若若春泥深。\n睡觉啼禽自相问，经年他乡何滞淫。",
        "dynasty": "宋",
        "collection_info": null
    },
    {
        "title": "新正",
        "author": "张耒",
        "content": "春风浩浩春阳尽，老木生芽绿如豆。\n古巢老乌声鸦鸦，南陂雨干麦将秀。\n人家寒食无一月，青箬蒸鱼竞时节。\n白衫紫领来自田，县官呼我要青钱。",
        "dynasty": "宋",
        "collection_info": null
    },
    {
        "title": "苦寒二首  其一",
        "author": "张耒",
        "content": "二月八日寒未已，山城雨过浄如洗。\n城门樵渔不復来，市中屐齿响长街。\n老翁一杯百不知，酒酣放歌视羣儿。\n句芒当权不用事，玄冥功成徒尔为。",
        "dynasty": "宋",
        "collection_info": null
    },
    {
        "title": "苦寒二首  其二",
        "author": "张耒",
        "content": "山城新炭贱于土，老翁守垆朝復暮。\n时倾墙下一杯酒，不怕檐前三尺雨。\n共言麦好岁当熟，里巷往来闻好语。\n老大汤餠百不忧，折脚铛中足烹煮。",
        "dynasty": "宋",
        "collection_info": null
    },
    {
        "title": "赠马十二全玉沿檄过楚顷刻而别",
        "author": "张耒",
        "content": "我离海边方季夏，子时别我西亭下。\n是时积雨河水深，却看孤舟放清夜。\n尔来忽忽冬已阑，岁晚荒凉学官舍。\n那知復与子携手，犹能顷刻听清话。\n来时绿树今黄叶，须信丹颜暗中化。\n别离易得当重惜，岁月难留足悲咤。\n人生坎轲多忧娱，万事纷纷少休暇。\n况子飘泊不可常，几度相逢即衰谢。\n功名有命何足求，富贵无常求亦乍。\n隋珠弹雀虽有获，纤尘未补千金价。\n我于世事甘不学，久师壁观依僧社。\n辱君指我曹溪源，行虽未至宁辞驾。\n君如有志反丘壑，我即求田买桑柘。\n卜邻丈室听谈禅，更问老农求学稼。",
        "dynasty": "宋",
        "collection_info": null
    },
    {
        "title": "别梅",
        "author": "张耒",
        "content": "宦游到处即为家，况我迁谪来天涯。\n三年假馆主人屋，忽忽屡见新梅花。\n那知今冬当去此，十月已见凌霜葩。\n绕之百匝未易别，对我脉脉如含嗟。\n悬知客去门復掩，亭沼人散啼昏鸦。\n朝风吹香散寂历，夜月照影低横斜。\n嗟我明年復何处，东州旱野连桑麻。\n相思时有梦魂到，极目南望空烟霞。",
        "dynasty": "宋",
        "collection_info": null
    },
    {
        "title": "初夏",
        "author": "张耒",
        "content": "南风吹笋成修竹，园林一番新阴绿。\n足愁多病少欢娱，感时念远伤幽独。\n遥山林外知何处，倦客楼头空极目。\n悲笳三迭闭江城，娟娟新月啼乌宿。",
        "dynasty": "宋",
        "collection_info": null
    },
    {
        "title": "和应之蝎虎",
        "author": "张耒",
        "content": "蝎虎捕蝇君叹息，尔胡纵蝎蝇遭食。\n畏难侮易真可尤，能捕飞蝇犹有益。\n君不见世上虚名相借与，号以千钧实无缕。\n岂惟无益害从旃，搏绳之虎犹为贤。",
        "dynasty": "宋",
        "collection_info": null
    },
    {
        "title": "寒夜",
        "author": "张耒",
        "content": "暗空无星云抹漆，邑犬吠野人履霜。\n岁云暮矣风落木，夜如何其斗插江。\n屋头眠鸡正寂寂，野县严鼓先逢逢。\n摩挲老面起构火，春色床头酒满缸。",
        "dynasty": "宋",
        "collection_info": null
    },
    {
        "title": "雪中狂言五首  其一",
        "author": "张耒",
        "content": "江乡密雪常在春，异哉今腊已再白。\n风严无声掠树过，茅檐飞霰鸣策策。\n老农饱食莫畏寒，天意在汝田中麦。\n我虽无田助尔喜，来岁不忧汤餠窄。",
        "dynasty": "宋",
        "collection_info": null
    },
    {
        "title": "雪中狂言五首  其二",
        "author": "张耒",
        "content": "今春齐安大疾疫，闾里老弱死籍籍。\n篾绳芦席肩两夫，绕郭纍纍瘗千百。\n玄冥一日行正令，疠气入地应千尺。\n异乡身健百不忧，有钱但知沽酒吃。",
        "dynasty": "宋",
        "collection_info": null
    },
    {
        "title": "雪中狂言五首  其三",
        "author": "张耒",
        "content": "我家中州食嗜麵，长罗如船硙如电。\n烂银白璧照中厨，膳夫调和随百变。\n江乡种麦几数粒，强进腥鱼蒸粝饭。\n雪深麦好定丰登，明年一饱偿吾愿。",
        "dynasty": "宋",
        "collection_info": null
    },
    {
        "title": "雪中狂言五首  其四",
        "author": "张耒",
        "content": "请说吾乡人种麦，漫山亘野顷千百。\n北风寒严大泽干，一腊何啻见三白。\n春泥冰消土脉动，壠亩渐纵牛羊续。\n街头作餠大如槃，一岁衣食事已毕。",
        "dynasty": "宋",
        "collection_info": null
    },
    {
        "title": "雪中狂言五首  其五",
        "author": "张耒",
        "content": "故园陈墟太昊祠，腊雪消后融春泥。\n韭芽苣甲初出土，春槃饤鬬如棼丝。\n里闾经过厌此物，糖䭔寒具方交驰。\n江南鱼稻岂不美，长年谪居长土思。",
        "dynasty": "宋",
        "collection_info": null
    },
    {
        "title": "闻红鹤有感",
        "author": "张耒",
        "content": "东风吹晓麦青青，柯山树头红鹤呜。\n窗间梦断客叹息，忆我去年临汝城。\n平池朱阁花如雪，岘山少室两奇绝。\n岂知崎岖黄土岗，茅屋芦篱风雨折。\n殷勤寄语望嵩楼，此身强健会重游。\n陈迹再寻难料得，正如三到旧黄州。",
        "dynasty": "宋",
        "collection_info": null
    },
    {
        "title": "闻苏先生除校书郎喜而为诗并招王子中",
        "author": "张耒",
        "content": "绩溪仙翁若秋鹤，有喙不向腥羶啄。\n几年戢翼大江南，下看纷纷飞燕雀。\n亲携杖拂呵禅祖，自伐松根出灵药。\n世人真自为公忙，公宁有意人间乐。\n嗣皇继明登俊彦，诏遣雠书天禄阁。\n江山气象满收贮，倾倒归来开万橐。\n咸韶无声嗟已久，野鼓羌弦自宫角。\n当令鸾凤见文章，却遣丘陵仰山岳。\n王郎萧萧好文笔，一世清名推卫乐。\n岭头梅发始辞家，坐见长安秋叶落。\n滞留穷县许过我，季心不负千金诺。\n何为岁晚尚迟留，庭下寒篁还解箨。\n我老栖栖亦何事，一官未足充藜藿。\n读书把笔工无益，执板折腰心已怍。\n顽疏一味难鞭警，妙道多生欲穿凿。\n惟君所事与我同，他日相从郑君学。",
        "dynasty": "宋",
        "collection_info": null
    },
    {
        "title": "偶书三首  其一",
        "author": "张耒",
        "content": "秋阴漫漫几千里，赤壁矶前天接水。\n连樯接舵不復行，老鱼擘波时出戏。\n黄橙紫栗收如积，青钱买酒不堪惜。\n北人岁久厌南餐，山边有路何时还。",
        "dynasty": "宋",
        "collection_info": null
    },
    {
        "title": "偶书三首  其二",
        "author": "张耒",
        "content": "穷愁昼夜阴如一，夜不见星朝蔽日。\n枯畴已穫大野空，怒江未落连洲没。\n长鱼泼剌不受钓，渔子高眠守蓬荜。\n紫髯旧宫谁復游，鼎峙雄心久萧瑟。",
        "dynasty": "宋",
        "collection_info": null
    },
    {
        "title": "偶书三首  其三",
        "author": "张耒",
        "content": "周郎战处沧江回，鱼龙荡潏山石摧。\n荆州艨艟莫举檝，走君不劳一炬灰。\n当年雄豪谁復在，乔木荒烟忽千载。\n蕲州截竹作笛材，一写山川万古哀。",
        "dynasty": "宋",
        "collection_info": null
    },
    {
        "title": "感春",
        "author": "张耒",
        "content": "我爱沙边双白鸥，飞鸣相乐还相求。\n往来饮啄性如一，异类不至心无忧。\n我来穷山无与友，虽有接纳非吾俦。\n人生从类乃为乐，强言笑语欢何由。",
        "dynasty": "宋",
        "collection_info": null
    },
    {
        "title": "对酒奉怀无咎二首  其一",
        "author": "张耒",
        "content": "城门失火池鱼穷，树头风声酒榼空。\n虽贫家妇有旨蓄，一一可口不待丰。\n往来曳杖两足健，醉后哦诗双颊红。\n最忆南都晁别驾，高歌大笑声如钟。",
        "dynasty": "宋",
        "collection_info": null
    },
    {
        "title": "对酒奉怀无咎二首  其二",
        "author": "张耒",
        "content": "我兄改秩令新昌，相望虽远同江外。\n君家兄弟数如我，曹南好在庞眉弟。\n官微无利沾骨肉，两处强健差自慰。\n近来老子还破禅，一女咿哑犹未睟。",
        "dynasty": "宋",
        "collection_info": null
    },
    {
        "title": "醉郡圃二首  其一",
        "author": "张耒",
        "content": "东风流园开百花，繁红酽白如晴霞。\n主人殷勤劝客饮，我为满釂酢以华。\n游人酒客兴未足，举首白日西南斜。\n人生有酒不肯饮，百年醒坐何为耶。",
        "dynasty": "宋",
        "collection_info": null
    },
    {
        "title": "醉郡圃二首  其二",
        "author": "张耒",
        "content": "驱童晨摘承露花，荐以玉盘濡井华。\n谁云离本即憔悴，持玩入手意有加。\n为之致酒就几案，影落酒底杯浮葩。\n平生看花常不足，肯使容易亲尘沙。",
        "dynasty": "宋",
        "collection_info": null
    },
    {
        "title": "秋园杂感",
        "author": "张耒",
        "content": "只今枯条罥衰蔓，异时密叶如翠葆。\n执斤之子久睥睨，簸米待薪已除竈。\n寄言青云富贵人，金朱能得几时好。\n是非荣辱百不知，却输顽钝柯山老。",
        "dynasty": "宋",
        "collection_info": null
    },
    {
        "title": "孝感县",
        "author": "张耒",
        "content": "萧索江干县，林端见客樯。\n山川错吴楚，人物混荆杨。\n风略寒芦阵，云迷夕鸟行。\n故乡同见月，谁记白头郎。",
        "dynasty": "宋",
        "collection_info": null
    },
    {
        "title": "春寒二首  其一",
        "author": "张耒",
        "content": "星霜残腊过，霰雪一冬频。\n云重常昏昼，寒多更入春。\n晚风捎翠暮，轻雨敛微尘。\n满酌山樽酒，驱愁尔最亲。",
        "dynasty": "宋",
        "collection_info": null
    },
    {
        "title": "春寒二首  其二",
        "author": "张耒",
        "content": "漠漠阴还合，迢迢日自长。\n云容将雨露，山意自风霜。\n栏甲青辞土，园枝笑倚墙。\n薄寒能几许，春雨满池塘。",
        "dynasty": "宋",
        "collection_info": null
    },
    {
        "title": "春晴",
        "author": "张耒",
        "content": "溪流清欲涨，山雪白仍铺。\n耕陇晴罗雉，春渠暖日蔬。\n禽鱼随处乐，草木向阳舒。\n酒病年来甚，高眠懒着书。",
        "dynasty": "宋",
        "collection_info": null
    },
    {
        "title": "伤春",
        "author": "张耒",
        "content": "山城夜来雨，卧病惜残春。\n暗暗鸟啼树，飘飘花去人。\n地偏佳客断，官冷酒钱贫。\n乘兴还骑马，田家乐更真。",
        "dynasty": "宋",
        "collection_info": null
    },
    {
        "title": "近清明二首  其一",
        "author": "张耒",
        "content": "斜日去不驻，好风来有情。\n江城过风雨，花木近清明。\n水树閒照影，山禽时引声。\n吾年行老矣，淹泊蹇何成。",
        "dynasty": "宋",
        "collection_info": null
    },
    {
        "title": "近清明二首  其二",
        "author": "张耒",
        "content": "冉冉春向老，昏昏日復斜。\n鲜欢常止酒，不睡更烹茶。\n幡起烟中剎，鷄鸣林外家。\n陈王斗鸡道，风柳不胜斜。",
        "dynasty": "宋",
        "collection_info": null
    },
    {
        "title": "青春",
        "author": "张耒",
        "content": "青春忽妍好，半岭丽朝阳。\n谷鸟喜相见，园花明晓妆。\n闲居耽道味，吟眺惜风光。\n扣户有佳客，悠然三举觞。",
        "dynasty": "宋",
        "collection_info": null
    },
    {
        "title": "寒食后数日方持斋诵经而东园游人甚盛因而赋此",
        "author": "张耒",
        "content": "芳物忽过半，寒食已阑珊。\n园静鸣鸟下，花稀新叶繁。\n焚香翻贝叶，谢客掩柴关。\n止酒方清坐，畦蔬助晚餐。",
        "dynasty": "宋",
        "collection_info": null
    },
    {
        "title": "寒食日赠同饮者",
        "author": "张耒",
        "content": "春城风雨后，花落满人家。\n宿润留芳草，晴辉上晓霞。\n园林正寒食，樽酒对年华。\n一笑相逢地，功名莫嘆嗟。",
        "dynasty": "宋",
        "collection_info": null
    },
    {
        "title": "暮春书事四首  其一",
        "author": "张耒",
        "content": "冉冉春将老，悠悠昼掩关。\n鸠鸣高柳暗，雨细广庭闲。\n尘榻谈无客，风帘望有山。\n衔泥新燕子，一一及时还。",
        "dynasty": "宋",
        "collection_info": null
    },
    {
        "title": "暮春书事四首  其二",
        "author": "张耒",
        "content": "漠漠山云合，檐风透薄帷。\n柳藏阴后絮，樱压雨中枝。\n坐暖晨杯罢，香浓午睡时。\n薄寒犹故在，再取紫貂披。",
        "dynasty": "宋",
        "collection_info": null
    },
    {
        "title": "暮春书事四首  其三",
        "author": "张耒",
        "content": "冉冉春将老，迟迟日正长。\n露花低晓架，风絮集闲堂。\n水暖荷争出，杯寒杏已尝。\n芳菲值穷谷，嗟负少年狂。",
        "dynasty": "宋",
        "collection_info": null
    },
    {
        "title": "暮春书事四首  其四",
        "author": "张耒",
        "content": "林花飞已久，芳草雨余长。\n人静槐庭午，帘斜竹院凉。\n沾泥新笋白，封蜡煮醪香。\n莫厌残春醉，流莺劝举觞。",
        "dynasty": "宋",
        "collection_info": null
    },
    {
        "title": "春暮有感二首  其一",
        "author": "张耒",
        "content": "午枕消暗永，春裘御晓清。\n砌红多近采，园绿有深鸣。\n窗破斜光入，炉消断碧横。\n白头为吏苦，高卧笑浮生。",
        "dynasty": "宋",
        "collection_info": null
    },
    {
        "title": "春暮有感二首  其二",
        "author": "张耒",
        "content": "江城春雨暗，客舍夜灯明。\n构火添香炷，拥衾闻竹声。\n微明旁舍火，断续远楼更。\n何处离羣鸟，孤飞深夜鸣。",
        "dynasty": "宋",
        "collection_info": null
    },
    {
        "title": "感春二首  其一",
        "author": "张耒",
        "content": "不觉悠悠过，东风换故年。\n青春消霰雪，白日满山川。\n草绿飘梅地，江平去雁天。\n故园桃李动，东望每依然。",
        "dynasty": "宋",
        "collection_info": null
    },
    {
        "title": "感春二首  其二",
        "author": "张耒",
        "content": "为问闲茅客，穷愁何所欢。\n焚香延昼睡，酤酒过春寒。\n岁月颠毛换，古今行路难。\n浮生付造物，留滞復何叹。",
        "dynasty": "宋",
        "collection_info": null
    },
    {
        "title": "晚春",
        "author": "张耒",
        "content": "积雨桃李暗，西园已晚春。\n平池花照影，深树鸟窥人。\n飞近燕知主，青分柳过邻。\n浮生似群动，聊復共欣欣。",
        "dynasty": "宋",
        "collection_info": null
    },
    {
        "title": "送春",
        "author": "张耒",
        "content": "莽莽平原绿，悠悠晚树红。\n巢成莺哺子，柳老絮飞空。\n碧草长亭路，青旗野店风。\n伤心对千里，无酒奈愁攻。",
        "dynasty": "宋",
        "collection_info": null
    },
    {
        "title": "迟日",
        "author": "张耒",
        "content": "迟日花光乱，东风酒浪深。\n天边为客恨，老去惜春心。\n起舞狂犹在，悲歌病不禁。\n高楼见千里，不醉莫登临。",
        "dynasty": "宋",
        "collection_info": null
    },
    {
        "title": "晚晴",
        "author": "张耒",
        "content": "裛尘朝雨细，透竹夕阳明。\n鸟雀知春去，牛羊散晚晴。\n官闲端欲老，谋拙漫无成。\n堂下清溪水，三逢苹芷生。",
        "dynasty": "宋",
        "collection_info": null
    },
    {
        "title": "秋晚",
        "author": "张耒",
        "content": "鸟栖林已静，门掩吏家归。\n黄叶雨中尽，鸣虫霜后微。\n尘凝经暑扇，貂敝早寒衣。\n頼有清尊酒，山炉彻夜围。",
        "dynasty": "宋",
        "collection_info": null
    },
    {
        "title": "黄人谓寒食上冢为浇山其祭馔多用蒻菜事已则鸣钲而归",
        "author": "张耒",
        "content": "携酒浇山去，鸣钲彻祭归。\n青蔬蒸果蒻，白酒市无旗。\n日暮人皆醉，夜深歌似啼。\n故人书问我，何用久居夷。",
        "dynasty": "宋",
        "collection_info": null
    },
    {
        "title": "东池",
        "author": "张耒",
        "content": "东池久不到，摇落过秋中。\n万竹萧萧雨，孤荷袅袅风。\n遣秋诗酒在，久客岁时穷。\n唯有思乡梦，长随洛水东。",
        "dynasty": "宋",
        "collection_info": null
    },
    {
        "title": "和应之盛夏",
        "author": "张耒",
        "content": "驱马畏炎暑，杜门常鲜欢。\n吴绡朝扇薄，越布夜衾单。\n饮沼山禽渴，沾泥雨果残。\n二年薇与蕨，实厌野人餐。",
        "dynasty": "宋",
        "collection_info": null
    },
    {
        "title": "和应之永日",
        "author": "张耒",
        "content": "多病倦烦暑，幸兹山水幽。\n惜芳悲鷤䳏，占雨听鸣鸠。\n池影澄当户，山阴暮转楼。\n黄昏萤点点，秋信与堪愁。",
        "dynasty": "宋",
        "collection_info": null
    },
    {
        "title": "偶摘梅数枝致案上盎中芬然遂开因为作一诗",
        "author": "张耒",
        "content": "偶别霜城陋，来蒙玉案登。\n清香侵砚水，寒影伴书灯。\n见我粲如笑，赠人慵未能。\n将何伴高洁，清晓诵黄庭。",
        "dynasty": "宋",
        "collection_info": null
    },
    {
        "title": "初冬小园寓目",
        "author": "张耒",
        "content": "独树翘寒色，闲云澹落晖。\n新霜黄菊重，久雨翠梧稀。\n暝雀鸣还啄，高乌定更飞。\n敝貂犹故在，卒岁免无衣。",
        "dynasty": "宋",
        "collection_info": null
    },
    {
        "title": "冬日作二首  其一",
        "author": "张耒",
        "content": "南雨不成雪，北风楼观寒。\n眉颦鲁酒薄，肠断楚梅酸。\n云梦寒全薄，湖湘春欲还。\n举头瞻去雁，羡尔有轻翰。",
        "dynasty": "宋",
        "collection_info": null
    },
    {
        "title": "冬日作二首  其二",
        "author": "张耒",
        "content": "泽国久还雨，频妨裘褐温。\n羁怀常悄悄，醉眼任昏昏。\n云赴荆王梦，天迷楚客魂。\n飘萍惟泥酒，吾事肯轻论。",
        "dynasty": "宋",
        "collection_info": null
    },
    {
        "title": "冬日即事",
        "author": "张耒",
        "content": "郡闲多暇日，况乃值清冬。\n风叶已成扫，霜芜犹復重。\n佛香留夜火，蔬饭候晨钟。\n谁信二千石，心如一衲翁。",
        "dynasty": "宋",
        "collection_info": null
    },
    {
        "title": "冬日书事二首  其一",
        "author": "张耒",
        "content": "草草漫翁居，心安知有余。\n风高收野潦，霜晚足园蔬。\n宿火温茶箧，明灯转素书。\n御冬无旨蓄，渍药酒盈壶。",
        "dynasty": "宋",
        "collection_info": null
    },
    {
        "title": "冬日书事二首  其二",
        "author": "张耒",
        "content": "孤城已惨淡，晚色復朦胧。\n日动乌栖叶，云开雁去风。\n草繁田尚绿，霜薄叶微红。\n已是悲摇落，那堪岁更穷。",
        "dynasty": "宋",
        "collection_info": null
    },
    {
        "title": "腊日晚步",
        "author": "张耒",
        "content": "喜觉阳和近，山园策杖行。\n草应知地暖，柳欲向人轻。\n残雪通春信，鸣禽报晓晴。\n田闾未成计，搔首向春耕。",
        "dynasty": "宋",
        "collection_info": null
    },
    {
        "title": "腊日四首  其一",
        "author": "张耒",
        "content": "今日何妍暖，青春亦不迟。\n竹寻穿地笋，梅有犯寒枝。\n云物晴无事，禽鱼暖自私。\n芳菲行满眼，准拟报愁知。",
        "dynasty": "宋",
        "collection_info": null
    },
    {
        "title": "腊日四首  其二",
        "author": "张耒",
        "content": "腊云寒不动，残岁转萧条。\n雪意千山静，天形一雁高。\n冰留檐旧滴，红到杏新梢。\n寂寞群儿笑，因文更解嘲。",
        "dynasty": "宋",
        "collection_info": null
    },
    {
        "title": "腊日四首  其三",
        "author": "张耒",
        "content": "日暖村村路，人家迭送迎。\n婚姻须岁暮，酒醴幸年登。\n箫鼓儿童集，衣裳妇女矜。\n敢辞鸡黍费，农事及春兴。",
        "dynasty": "宋",
        "collection_info": null
    },
    {
        "title": "腊日四首  其四",
        "author": "张耒",
        "content": "园冷无人扫，门荒少客过。\n槐高庭日少，竹近野风多。\n霰雪催残腊，山川对浩歌。\n飘蓬求季主，身世问如何。",
        "dynasty": "宋",
        "collection_info": null
    },
    {
        "title": "冬夜二首  其一",
        "author": "张耒",
        "content": "惨惨诸山暮，寥寥老树空。\n尚飞霜雁急，不动雪云重。\n挂冷寒灯壁，悲传夜柝风。\n隔窗无恨竹，萧飒到晨钟。",
        "dynasty": "宋",
        "collection_info": null
    },
    {
        "title": "冬夜二首  其二",
        "author": "张耒",
        "content": "岁晚转无趣，席门谁驻车。\n涧泉分当井，山叶扫供厨。\n谋拙从人笑，身闲读我书。\n幸知霜霰晚，时得灌园蔬。",
        "dynasty": "宋",
        "collection_info": null
    },
    {
        "title": "腊月书事",
        "author": "张耒",
        "content": "荆棘连昌路，珠玑久化尘。\n青山飞白鸟，野水渡行人。\n寂寂繁华尽，悠悠草木春。\n人间有兴废，何事独伤神。",
        "dynasty": "宋",
        "collection_info": null
    },
    {
        "title": "十一月七日五首  其一",
        "author": "张耒",
        "content": "寒更催欲尽，曙色转鸡吭。\n鸣雁背晓斗，清笳吟宿霜。\n空山岁华晚，故园归梦长。\n晨起临清镜，悲嗟髮已苍。",
        "dynasty": "宋",
        "collection_info": null
    },
    {
        "title": "十一月七日五首  其二",
        "author": "张耒",
        "content": "寒暑添线衲，朝晡折足铛。\n无言病居士，面壁老胡僧。\n佛祖岂欺我，干坤终有凭。\n穷年无一事，高卧醉腾腾。",
        "dynasty": "宋",
        "collection_info": null
    },
    {
        "title": "十一月七日五首  其三",
        "author": "张耒",
        "content": "山与晴天晚，江连夕照红。\n高鸿知夜渚，乔木要霜风。\n买酒缸须满，温炉火屡供。\n穷通定何物，随意乐衰翁。",
        "dynasty": "宋",
        "collection_info": null
    },
    {
        "title": "十一月七日五首  其四",
        "author": "张耒",
        "content": "三杯无奈醉，一褐有余温。\n眼下幸无事，世间何足论。\n山僧元饱饭，词客谩招魂。\n杖策知何诣，门前老圃村。",
        "dynasty": "宋",
        "collection_info": null
    },
    {
        "title": "十一月七日五首  其五",
        "author": "张耒",
        "content": "水雾今晨重，山川不復分。\n自然无日色，那更挟霜分。\n乌鸟依寒寂，渔樵散暝昏。\n一杯聊愈疾，令我忆违君。",
        "dynasty": "宋",
        "collection_info": null
    },
    {
        "title": "冬至后三日三首  其一",
        "author": "张耒",
        "content": "寒暑添线衲，朝晡折足铛。\n何劳问荣辱，便是了平生。\n理自阴阳运，吾宁口舌争。\n深居玩吾宝，不遗世人轻。",
        "dynasty": "宋",
        "collection_info": null
    },
    {
        "title": "冬至后三日三首  其二",
        "author": "张耒",
        "content": "水国过冬至，风光春已生。\n梅如相见喜，雁有欲归声。\n老去书全懒，闲中酒愈倾。\n穷通付吾道，不復问君平。",
        "dynasty": "宋",
        "collection_info": null
    },
    {
        "title": "冬至后三日三首  其三",
        "author": "张耒",
        "content": "梅柳有情态，江城过岁除。\n山村见霜橘，江市出寒鱼。\n谪久衣冠懒，身闲故旧疏。\n傍篱挑翠甲，忆我故园蔬。",
        "dynasty": "宋",
        "collection_info": null
    },
    {
        "title": "岁暮闲韵四首  其一",
        "author": "张耒",
        "content": "岁暮柯山客，端居不出门。\n风烟限僻壤，闾井若荒村。\n江鸟占寒暑，楼笳报晓昏。\n风枝吹断蔓，霜叶拥陈根。\n慷慨看星剑，烦愁泥酒樽。\n孤烟吹日晏，寸炭语宵分。\n未肯伤麟泣，还须视舌存。\n可能天理错，难与俗人论。\n魑魅徒为尔，枭鸾竟异羣。\n江湖休浩渺，心拱北辰尊。",
        "dynasty": "宋",
        "collection_info": null
    },
    {
        "title": "岁暮闲韵四首  其二",
        "author": "张耒",
        "content": "岁暮柯山客，萧条酒一樽。\n贫闲缘事少，老冷頼炉温。\n草木千山麓，蓬茅数亩村。\n相逢半农圃，无事理鸡豚。\n落井吹鸣碓，横参对掩门。\n人归邑犬吠，江黑夜虹翻。\n栉感颠毛减，书愁病眼昏。\n按方成小酿，征古构新文。\n默喻干坤意，静看魑魅奔。\n何须叹虎兕，吾道古来尊。",
        "dynasty": "宋",
        "collection_info": null
    },
    {
        "title": "岁暮闲韵四首  其三",
        "author": "张耒",
        "content": "岁暮柯山客，晨兴理小堂。\n重云隔短日，老树拱清霜。\n暖足加炉炭，翻经炷佛香。\n蠲疴药探箧，破闷酒盈觞。\n江落朝宗急，年登播殖忙。\n江鱼切玉白，楚稻扑云黄。\n猎获频供炙，邻蔬屡许尝。\n吾谋殊未失，曝背负朝阳。",
        "dynasty": "宋",
        "collection_info": null
    },
    {
        "title": "岁暮闲韵四首  其四",
        "author": "张耒",
        "content": "岁暮柯山客，端居欲滞淫。\n空山唯古木，短日更层阴。\n水国风霜晚，幽人井硙深。\n年饥无贷粟，冬暖有残砧。\n静枕闻鸣雁，开门对远林。\n乌宾朝日上，鸡送曙河沉。\n今古竟一致，干坤固有心。\n悲歌激壮气，未觉鬓霜侵。",
        "dynasty": "宋",
        "collection_info": null
    },
    {
        "title": "岁暮",
        "author": "张耒",
        "content": "岁暮无聊客，端居如坐禅。\n薄霜犹衣夹，多雨急收田。\n落日乌鸢集，晴林橘柚悬。\n已无轩冕念，岑寂度残年。",
        "dynasty": "宋",
        "collection_info": null
    },
    {
        "title": "小雨",
        "author": "张耒",
        "content": "小雨廉纤晚，幽花寂历秋。\n嘉时空冉冉，白日付悠悠。\n乱思工萦恨，危肠只贮愁。\n唯应时扣寂，一念万缘休。",
        "dynasty": "宋",
        "collection_info": null
    },
    {
        "title": "和应之细雨",
        "author": "张耒",
        "content": "朝烟和细雨，病眼暗难分。\n有润物皆泽，无声人不闻。\n绿连平野稼，翠杂乱山氛。\n晚霁復何有，飘飘神女云。",
        "dynasty": "宋",
        "collection_info": null
    },
    {
        "title": "和小雨",
        "author": "张耒",
        "content": "入夜雨声急，坐愁衾枕单。\n春归千里恨，梦断五更寒。\n遣兴芳樽满，惊心节物残。\n山城近野水，半夜有归翰。",
        "dynasty": "宋",
        "collection_info": null
    },
    {
        "title": "晚霁",
        "author": "张耒",
        "content": "山川收滞雨，乌鹊有和声。\n半岭日犹照，一天云尽行。\n人皆理墙壁，吾亦扫柴荆。\n鹅鸭何多喜，渠流漾浅清。",
        "dynasty": "宋",
        "collection_info": null
    },
    {
        "title": "秋雨书事",
        "author": "张耒",
        "content": "荏苒岁云暮，空山朝夕阴。\n可堪连日雨，併作晚秋霖。\n萧飒三川合，凄凉八月深。\n衰荷啼卧水，怨叶泣辞林。\n径滑蓬蒿长，庭荒苔藓侵。\n远声连促织，疏滴和清砧。\n灯暗残更梦，闺寒向晓衾。\n沾衣贫路客，啼苦失巢禽。\n天接岗峦近，云连草树深。\n川容千仗肃，溪力万艘沉。\n红湿梨垂颊，黄沾菊破金。\n苑荒怀古恨，楼远望乡心。\n碧涨池中浪，青藏云外岑。\n客城阴燐走，败舍湿蜗寻。\n骑省惊衰飒，荆州嘆滞淫。\n恨饶经暑扇，冷入补衣针。\n懒学书高阁，驱愁酒细斟。\n离忧殊未阕，怅望一长吟。",
        "dynasty": "宋",
        "collection_info": null
    },
    {
        "title": "雨中五首  其一",
        "author": "张耒",
        "content": "手种阶前树，今朝亦有花。\n春阴寒食节，陋巷逐臣家。\n欲酌消愁酒，先浇破睡茶。\n游人归踏雨，里巷晚喧譁。",
        "dynasty": "宋",
        "collection_info": null
    },
    {
        "title": "雨中五首  其二",
        "author": "张耒",
        "content": "节物即自好，客心何落然。\n早寒清野市，夜雨湿江天。\n破屋疏茅滴，空厨湿苇烟。\n政须一杯酒，相与度残年。",
        "dynasty": "宋",
        "collection_info": null
    },
    {
        "title": "雨中五首  其三",
        "author": "张耒",
        "content": "积雨暗春色，东风还惨悽。\n梅残无復笑，莺怨欲成啼。\n暇日无民讼，芳时有酒携。\n不辞乘兴出，病足畏深泥。",
        "dynasty": "宋",
        "collection_info": null
    },
    {
        "title": "雨中五首  其四",
        "author": "张耒",
        "content": "春残厌寒搅，雨多空日长。\n饭余时策杖，睡足独焚香。\n芍药正酣寝，海棠浑未妆。\n贤哉堂下竹，相对只苍苍。",
        "dynasty": "宋",
        "collection_info": null
    },
    {
        "title": "雨中五首  其五",
        "author": "张耒",
        "content": "三日雨不止，阴云生我堂。\n晓寒如腊月，冻坐忆朝阳。\n过雁低薄屋，高梅飘度墙。\n呼童倾一榼，独对孟光尝。",
        "dynasty": "宋",
        "collection_info": null
    },
    {
        "title": "大雪苦寒五更无睡枕上成两篇  其一",
        "author": "张耒",
        "content": "大雪人迹绝，衡门闭不知。\n寒城悲角迥，幽谷晓鸡迟。\n岁月去如失，穷通默自知。\n但知饱寝饭，天道两无私。",
        "dynasty": "宋",
        "collection_info": null
    },
    {
        "title": "大雪苦寒五更无睡枕上成两篇  其二",
        "author": "张耒",
        "content": "雪气着我屋，鸡肤畏薄衾。\n春寒竹窗睡，晓梦故乡心。\n多病妨豪饮，无私称苦吟。\n小炉炽新炭，卯酒再三斟。",
        "dynasty": "宋",
        "collection_info": null
    },
    {
        "title": "雪晴苦寒",
        "author": "张耒",
        "content": "水驿微茫外，樯乌苍莽中。\n人愁暮村雪，雁急夜淮风。\n大泽冻相接，羣山深未穷。\n萧条岁事晚，舟檝伴南翁。",
        "dynasty": "宋",
        "collection_info": null
    },
    {
        "title": "雪斋",
        "author": "张耒",
        "content": "雪霁山堆黛，江晴日炫金。\n风烟调柳态，冰雪彻梅心。\n节物何妩媚，端居自滞淫。\n无眠听云雁，稍有北归音。",
        "dynasty": "宋",
        "collection_info": null
    },
    {
        "title": "赋得风示秬秸",
        "author": "张耒",
        "content": "寂寂含至韵，清风时见嘉。\n无意偶自动，虽鸣终不譁。\n宫悬奏编磬，朝佩响衝牙。\n谁知无谱曲，举世好黄华。",
        "dynasty": "宋",
        "collection_info": null
    },
    {
        "title": "福昌书事言怀一百韵上运判唐通直",
        "author": "张耒",
        "content": "战国韩余壤，王畿汉旧京。\n南围山峙秀，东泛洛浮清。\n女几荒遗庙，宜阳认故城。\n千秋迷佩玦，百战有榛荆。\n路失三乡驿，岗余世祖营。\n山疑熊耳甲，墓记赤眉兵。\n昌水行宫废，谷州遗堞倾。\n断壕收剑镞，耕陇得瑶琼。\n姬冢丘陵抱，韩祠草木平。\n传家亡谱牒，怀德荐牢牲。\n峡势开双璧，川形画一枰。\n谋臣赤松友，诗客锦囊生。\n莽莽繁华尽，悠悠井邑更。\n兴亡谁与弔，今古一伤情。\n官舍连麋鹿，人家杂鼬鼪。\n秋心悲杜宇，春候听鸧鹒。\n宾榻无谈笑，尘鞍罢送迎。\n平池宵槛影，万竹晓堂声。\n放宕书千卷，栖迟岁再正。\n野胥形矍掠，村隶语生狞。\n脱粟供朝饭，孤豚计日烹。\n里闾轻学校，儿稚骇冠缨。\n最苦衝风隧，奔如万战輣。\n木号惊浪涌，谷震疾雷轰。\n日断兰香膊，云藏子晋笙。\n村鼙朝坎坎，樵斧暮丁丁。\n鬓自年来白，颜因醉后頳。\n斋庖诛野菊，幽佩纫秦蘅。\n忆昔初知学，时豪计主盟。\n讨论披石室，咳唾视金籯。\n宅与仁为里，丰期道可耕。\n荡除秦汉垢，耨摘帝王英。\n太史遗重补，骚歌韵再赓。\n文潢无逆檝，谈阵有降钲。\n战苦心逾勇，锋交敌丧勍。\n决科聊筮仕，射策偶沽荣。\n憔悴官曹冗，艰难祸难婴。\n流年惟涕泪，生事罄瓶罂。\n乞米常空釜，烹藜不厌羹。\n菅县长剑涩，衣补旧图横。\n波浪流萍远，风霜客雁征。\n凭谁能束缊，请地乞为氓。\n贫贱知何计，飘零復此行。\n力微蛛纺织，谋拙茧缠萦。\n大府多豪杰，何人问姓名。\n采葑甘见弃，连彙敢图亨。\n已分微言默，羞将薄技呈。\n清秋迴骥首，白日望鹏程。\n调拙歌难和，工迂簴未成。\n曳裾身阻阔，搔首岁峥嵘。\n岂料盐车困，亲逢伯乐评。\n属文惭贾谊，受璧过虞卿。\n夙昔倾贤誉，清时仰庆闳。\n霜威留陛闼，忠望在寰瀛。\n大泽疏源厚，明公藴德宏。\n高文千锦丽，奥学万箱赢。\n前岁趋畿尉，青衫拜使旌。\n心将言并厚，事与意俱诚。\n毫髮聪明到，锱铢藻鑑精。\n威严消隠慝，惠泽舞孤惸。\n爽气开秋鑑，清谈扣佩珩。\n霜空挂银汉，仙露照金茎。\n伟量谦常过，刚肠枉必争。\n川舟归巨涉，天柱入高擎。\n鳣堕开佳兆，经传有旧黉。\n簪缨光故物，堂构迭高甍。\n顾步丹霄近，联绵盛事并。\n人间望鸿鹄，海浪引鲲鲸。\n百吏瞻仪矩，连城受使令。\n晏边争羡慕，膺御有光晶。\n报国求贤急，搜才荐牍盈。\n搜罗归掌握，轻重付权衡。\n律变遭寒黍，春催隠谷嘤。\n陶埏皆作器，枯槁亦抽萌。\n量度分寻尺，题评尽甲庚。\n念勤宽仆仆，恤疾救惸惸。\n合沓皆宗荐，绵蛮不叹莺。\n羁鸿安肃肃，微草获菁菁。\n哲匠深垂奬，非才惕自惊。\n厚恩山岌嶪，高致玉铮锽。\n效报期铭骨，存诚过食苹。\n庶几鸣缶盎，万一助韺䪫。\n自古求知重，从来顾己轻。\n木欣辞爨烬，珠喜辨鱼睛。\n叹慕身当锐，轩昂目暗瞠。\n自存心铁石，敢废力蚊虻。\n荒学重裨缉，繁文自补撑。\n朝披枯竹简，夜守短灯檠。\n养木经荒圃，疏泉久涸泓。\n博兼终氏鼠，礼问叔孙樱。\n陋每轻樊子，勤将比老彭。\n中庸期慥慥，言行敢硁硁。\n积累功成垤，辉华秀发莹。\n辛勤施耨穫，逸乐荐粢盛。\n戴德千钧重，抚躬方寸明。\n登临感身世，踊跃望门楹。\n穷谷阴多雨，清溪晚放晴。\n优游探物象，潇洒付杯觥。\n耿耿驰千里，区区布一鸣。\n愿迴韶濩听，聊奏铁铮铮。",
        "dynasty": "宋",
        "collection_info": null
    },
    {
        "title": "送胡唐臣赴苏州佥判",
        "author": "张耒",
        "content": "他日驰戎马，风尘从事衫。\n花开大梁酒，木落太湖帆。\n幕府烦精悍，吴山入笑谈。\n长安米不贱，君与问江南。",
        "dynasty": "宋",
        "collection_info": null
    },
    {
        "title": "泛宛溪至敬亭祠送别",
        "author": "张耒",
        "content": "南国初寒候，扁舟远客心。\n归人出断岸，晚翼会疏林。\n渔市临官道，丛祠蔽木阴。\n长年多感慨，况此对分襟。",
        "dynasty": "宋",
        "collection_info": null
    },
    {
        "title": "送丁秀才侍竹之邕州",
        "author": "张耒",
        "content": "五岭天南极，扁舟到几时。\n山川故国远，猿鸟异乡悲。\n书史传家旧，功名及壮期。\n相携有佳客，莫负锦囊时。",
        "dynasty": "宋",
        "collection_info": null
    },
    {
        "title": "送蔡彦规之任风泉主簿",
        "author": "张耒",
        "content": "四十曳青袍，功名晚未遭。\n贤人固难进，小邑且徒劳。\n秦俗讴谣口，雍州形势豪。\n凭君怀古意，一一寄风骚。",
        "dynasty": "宋",
        "collection_info": null
    },
    {
        "title": "别外甥杨克一二首  其一",
        "author": "张耒",
        "content": "东南秋雨足，泽国水连天。\n日出数声雁，风高何处船。\n寒葅初获韭，野饷屡烹鲜。\n吾事无淹速，悠悠得醉眠。",
        "dynasty": "宋",
        "collection_info": null
    },
    {
        "title": "别外甥杨克一二首  其二",
        "author": "张耒",
        "content": "泽国授衣早，今辰絺纻单。\n孤城远目断，秋水去帆寒。\n相见不再少，此生何日闲。\n殷勤换美酒，要对蟹螯槃。",
        "dynasty": "宋",
        "collection_info": null
    },
    {
        "title": "送刘南夫赴任京师",
        "author": "张耒",
        "content": "却扫楚山根，相过唯有君。\n齐年未白髮，不日上青云。\n送别悲秋早，伤离頼酒醺。\n青衫老司马，落泪独纷纷。",
        "dynasty": "宋",
        "collection_info": null
    },
    {
        "title": "和见梦",
        "author": "张耒",
        "content": "青山将白髮，奔走倦埃尘。\n与物拙难合，惟君心独亲。\n相思成夜梦，得句寄游鳞。\n未得亲谈笑，书来莫厌频。",
        "dynasty": "宋",
        "collection_info": null
    },
    {
        "title": "和应之雨中见怀之作",
        "author": "张耒",
        "content": "官居苦岑寂，容易过花时。\n绿暗野初秀，红干风更吹。\n燕游心未展，归去意犹迟。\n浩荡云山外，新诗寄我思。",
        "dynasty": "宋",
        "collection_info": null
    },
    {
        "title": "用元韵因寄邦直",
        "author": "张耒",
        "content": "濠上昔相逢，同时执桂丛。\n远游悲聚散，投老信穷通。\n静见贤人节，恬知达士风。\n淹留君莫嘆，荣辱竟虚空。",
        "dynasty": "宋",
        "collection_info": null
    },
    {
        "title": "书事寄晁应之",
        "author": "张耒",
        "content": "野笋空阶短，蒲芽出水齐。\n柳垂萦鹊重，花袅带蜂低。\n桑弱蚕登箔，池晴燕啄泥。\n官闲无事役，地僻断招携。\n目极榛芜地，心伤桃李蹊。\n萎花辞雨泣，幽鸟别春啼。\n白髮惊身老，高楼对日西。\n运逢诗将健，路入醉乡迷。\n烧醑倾新腊，轻罗换旧裾。\n香纨裁暑扇，密幄彻寒闺。\n乔木阴垂屋，清渠冷接溪。\n惜芳幽閟䳏，催梦怨黄鹂。\n高会思前日，酣歌到晓鸡。\n驾羊君自幼，倚玉我惭黳。\n谁解藏车辖，归来信马蹄。\n还家门寂寂，过雨草萋萋。\n气合非容易，官拘坐阻睽。\n孤吟唯酒对，愁立见乌栖。\n学懒因循过，诗成取次题。\n相思不可望，烟霭暮凄凄。",
        "dynasty": "宋",
        "collection_info": null
    },
    {
        "title": "题所居西斋",
        "author": "张耒",
        "content": "幽居不厌小，小院有深庭。\n一曲秋风地，低檐夕照明。\n脱条株有态，止水莹含清。\n中有支离客，吟腰瘦沈卿。",
        "dynasty": "宋",
        "collection_info": null
    },
    {
        "title": "题楚州圣井并赠主僧",
        "author": "张耒",
        "content": "古佛胜妙力，一泓常湛然。\n祷祈供众欲，守护頼师贤。\n清碧晨斋罢，秋登宝供前。\n自怜多病质，时许挹清泉。",
        "dynasty": "宋",
        "collection_info": null
    },
    {
        "title": "题倪敦復北轩",
        "author": "张耒",
        "content": "潇洒倪夫子，新城面北堂。\n庭前无狱讼，客至有壶觞。\n昼静尘埃绝，春余花草香。\n为君题素壁，容我醉中狂。",
        "dynasty": "宋",
        "collection_info": null
    },
    {
        "title": "书壁",
        "author": "张耒",
        "content": "后院人稀到，荒池半是苔。\n好花随地有，幽鸟自山来。\n靡靡香草合，阴阴夏木催。\n昭亭有佳色，每至不容回。",
        "dynasty": "宋",
        "collection_info": null
    },
    {
        "title": "和应之石涧",
        "author": "张耒",
        "content": "麦气朝含露，溪光夕照烟。\n斗麋苍角老，雏雉绛毛鲜。\n葵折红缯绉，莲香水麝燃。\n敢辞幽僻处，直恐负林泉。",
        "dynasty": "宋",
        "collection_info": null
    },
    {
        "title": "李赞皇画像",
        "author": "张耒",
        "content": "管乐久寥阔，兴王一士多。\n平生自龙虎，功业在山河。\n公子悲黄犬，骚人赴汨罗。\n当年阅川恨，流落復如何。",
        "dynasty": "宋",
        "collection_info": null
    },
    {
        "title": "散步西园",
        "author": "张耒",
        "content": "岁晚伤局促，散怀唯小园。\n鸣禽下荒寂，孤木倚高寒。\n闰月长蔬甲，清霜瘦竹竿。\n荆人重鲜食，怪我厌鱼餐。",
        "dynasty": "宋",
        "collection_info": null
    },
    {
        "title": "七月七日晚步园中见落叶如积感而作",
        "author": "张耒",
        "content": "东园久不到，落叶曲池平。\n摇落遽如许，岁时真可惊。\n衡茅望故里，渔钓寄余生。\n放逐逢艰岁，藜羹未敢轻。",
        "dynasty": "宋",
        "collection_info": null
    },
    {
        "title": "秋园",
        "author": "张耒",
        "content": "山蹊久不到，落叶满秋园。\n幽草自寒绿，晚花翘碧鲜。\n鷄豚放斜日，鸥鹭下遥天。\n闾里经过熟，居夷已一年。",
        "dynasty": "宋",
        "collection_info": null
    },
    {
        "title": "种圃",
        "author": "张耒",
        "content": "僦舍亦为圃，从人笑我痴。\n自求佳草木，仍补小藩篱。\n吾事正如此，人生聊自怡。\n霜松未及尺，独我见奇姿。",
        "dynasty": "宋",
        "collection_info": null
    },
    {
        "title": "幽草二首  其一",
        "author": "张耒",
        "content": "幽草堂轩秀，盆池遇雨添。\n新晴雀哺子，永日燕穿帘。\n世事休惊目，闲中且养恬。\n黄公有美酒，时得醉厌厌。",
        "dynasty": "宋",
        "collection_info": null
    },
    {
        "title": "幽草二首  其二",
        "author": "张耒",
        "content": "衰草已无頼，秋花只强名。\n雨园蛩响细，寒树鸟啼清。\n淹泊知吾道，幽居见物情。\n唯应有邻叟，足雨问农耕。",
        "dynasty": "宋",
        "collection_info": null
    },
    {
        "title": "山暝孤猿吟",
        "author": "张耒",
        "content": "平野何岑寂，空山晚易阴。\n微云数峰暝，幽谷一猿吟。\n风果饥遇少，霜枝冷不禁。\n引吭当落日，激响度前林。\n最恻骚人兴，偏悽远客心。\n空斋怀谢守，空復昔时音。",
        "dynasty": "宋",
        "collection_info": null
    },
    {
        "title": "新葺附火小阁",
        "author": "张耒",
        "content": "低牖仅障风，深炉宿火红。\n忘怀荣辱外，无事寂寥中。\n陨叶鸣寒瓦，飞霜皎夜空。\n宵分未投宿，饥苦北来鸿。",
        "dynasty": "宋",
        "collection_info": null
    },
    {
        "title": "泛江偶成",
        "author": "张耒",
        "content": "扁舟漾寒水，暂使客心清。\n天与秋阴合，江连野色平。\n洪波迴赤壁，苍野带孤城。\n更想孙郎战，临风动壮情。",
        "dynasty": "宋",
        "collection_info": null
    },
    {
        "title": "润州书事",
        "author": "张耒",
        "content": "野蔓封城堞，疏松隔丽谯。\n楼临寒汹涌，门揖翠岧峣。\n客思闲易感，归心去莫招。\n何时送客处，看我理归桡。",
        "dynasty": "宋",
        "collection_info": null
    },
    {
        "title": "暮归",
        "author": "张耒",
        "content": "牛羊久已下，寂寂掩城扉。\n水鹤鸣城堞，飞萤上戟衣。\n夜凉江海近，天阔斗牛微。\n何日招舟子，寒江北渡归。",
        "dynasty": "宋",
        "collection_info": null
    },
    {
        "title": "九月十八日梦中作闻雁诗",
        "author": "张耒",
        "content": "何日离燕碛，来投江上洲。\n高鸣云际夜，冷度雨中秋。\n缯缴远须避，稻粱寒未收。\n春风归翼便，容易一冬留。",
        "dynasty": "宋",
        "collection_info": null
    },
    {
        "title": "和晁十七昼眠",
        "author": "张耒",
        "content": "冉冉残春去，悠悠归梦赊。\n窗围幽幌静，风引昼帘斜。\n清荫延高柳，余红惜晚花。\n山居谙静僻，诗句是生涯。",
        "dynasty": "宋",
        "collection_info": null
    },
    {
        "title": "早起偶成",
        "author": "张耒",
        "content": "枕席清如水，萧然一老僧。\n鷄声消壁月，晓日失窗灯。\n山叶寒逾响，江云薄易凝。\n老僧曾教我，任运且腾腾。",
        "dynasty": "宋",
        "collection_info": null
    },
    {
        "title": "正月二十日梦在京师",
        "author": "张耒",
        "content": "客睡何展转，青灯暗又明。\n春云藏泽国，夜雨啸山城。\n许国有寸铁，耕田无一成。\n朦胧五更梦，俄顷踏王京。",
        "dynasty": "宋",
        "collection_info": null
    },
    {
        "title": "梦中作",
        "author": "张耒",
        "content": "去路迎朝日，齐安客马西。\n山行逢晓雨，客裤溅寒泥。\n历险舆何健，衝风酒自携。\n回头思旧止，陈迹已凄凄。",
        "dynasty": "宋",
        "collection_info": null
    },
    {
        "title": "八月十一日晨兴三首  其一",
        "author": "张耒",
        "content": "老人秋少睡，禅诵每晨兴。\n邻碓舂残月，床蛩语暗灯。\n高林鸟声起，幽草露华凝。\n筇杖兼禅榻，生涯一野僧。",
        "dynasty": "宋",
        "collection_info": null
    },
    {
        "title": "八月十一日晨兴三首  其二",
        "author": "张耒",
        "content": "端居岁已宴，杖履亦萧然。\n云露窗前日，秋明树外天。\n大江寒欲落，诸岭霁逾鲜。\n白首无聊剧，昏昏只醉眠。",
        "dynasty": "宋",
        "collection_info": null
    },
    {
        "title": "八月十一日晨兴三首  其三",
        "author": "张耒",
        "content": "江上秋阴合，柯山晓雨来。\n貂裘欲辞箧，纨扇已生埃。\n落叶湿相藉，晚花寒未开。\n殷勤探黄菊，九日泛清杯。",
        "dynasty": "宋",
        "collection_info": null
    },
    {
        "title": "晨起",
        "author": "张耒",
        "content": "晓色淡朦胧，园林白露浓。\n寒丛蛩响畔，秋屋叶声中。\n更老心犹壮，虽贫尊不空。\n浮生仗天理，不拟哭途穷。",
        "dynasty": "宋",
        "collection_info": null
    },
    {
        "title": "晓作",
        "author": "张耒",
        "content": "静枕有远听，风声带晓江。\n寒云垂紞紞，严鼓已逢逢。\n功业惊残岁，江山隠陋邦。\n寒鸡憎客梦，呼日上低窗。",
        "dynasty": "宋",
        "collection_info": null
    },
    {
        "title": "小斋夜思",
        "author": "张耒",
        "content": "夜久高籁息，灯明一室虚。\n过声寒鹭鹄，落影老楸梧。\n大泽星河淡，孤城更漏疏。\n安能久鬰鬰，兴发付归欤。",
        "dynasty": "宋",
        "collection_info": null
    },
    {
        "title": "晚同永源小酌漫成",
        "author": "张耒",
        "content": "庭竹晚风细，阶莎络纬鸣。\n连山沉落日，万窍起秋声。\n客思方凄切，流年可嘆惊。\n平生一樽酒，正为此时倾。",
        "dynasty": "宋",
        "collection_info": null
    },
    {
        "title": "冒雨归饮酒",
        "author": "张耒",
        "content": "密雨集春庭，花含晓气清。\n喜倾烧酒酽，更御暑衣轻。\n老惜春无日，穷欣岁有成。\n杖藜园径晓，坐见小池平。",
        "dynasty": "宋",
        "collection_info": null
    },
    {
        "title": "和苏仲南邵湖会饮三首  其一",
        "author": "张耒",
        "content": "老病倦岑寂，燕游聊与俱。\n开樽当胜地，飞盖渡平湖。\n落日晚明灭，烟林远有无。\n归来灯火夜，人影乱栖鳬。",
        "dynasty": "宋",
        "collection_info": null
    },
    {
        "title": "和苏仲南邵湖会饮三首  其二",
        "author": "张耒",
        "content": "交友不在眼，逢君怀抱开。\n主人容客醉，樽酒犯寒来。\n老境侵霜鬓，羁愁付酒杯。\n身闲不易得，相与且徘徊。",
        "dynasty": "宋",
        "collection_info": null
    },
    {
        "title": "和苏仲南邵湖会饮三首  其三",
        "author": "张耒",
        "content": "新亭当绝岛，景物更清妍。\n耳热风前酒，心澄水底天。\n观鱼方有得，荐味肯烹鲜。\n默坐吟春草，知君似惠连。",
        "dynasty": "宋",
        "collection_info": null
    },
    {
        "title": "人家",
        "author": "张耒",
        "content": "人家依古木，鸡犬乱山深。\n积雪暗犹壮，寒云晚易阴。\n断荷欹冻水，孤月战风林。\n稍稍栖乌定，饥啼何处禽。",
        "dynasty": "宋",
        "collection_info": null
    },
    {
        "title": "山城",
        "author": "张耒",
        "content": "野县闭门早，山深更漏微。\n薄云依月宿，孤翼犯霜归。\n弓冷新胶健，貂寒旧缕纰。\n旗亭换新酒，不惜箧中衣。",
        "dynasty": "宋",
        "collection_info": null
    },
    {
        "title": "他乡",
        "author": "张耒",
        "content": "春寒客古寺，草草过莺花。\n小榼供朝酒，温炉煮夜茶。\n柏庭鸣晓吹，楼角丽朝霞。\n莫嘆萍蓬迹，心安即是家。",
        "dynasty": "宋",
        "collection_info": null
    },
    {
        "title": "山夜",
        "author": "张耒",
        "content": "更漏孤城迥，帘帷静夜长。\n天高风送雁，月冷树浮霜。\n晚菊差池绿，高桐次第黄。\n晓来南国梦，不觉寄他乡。",
        "dynasty": "宋",
        "collection_info": null
    },
    {
        "title": "偶成",
        "author": "张耒",
        "content": "却扫客不至，端为四国骚。\n杯寒荐园实，食俭煮溪毛。\n霜过橘柚熟，天晴鸿鹄高。\n幽斋高木近，不寝听鸡号。",
        "dynasty": "宋",
        "collection_info": null
    },
    {
        "title": "沟泥二首  其一",
        "author": "张耒",
        "content": "沟泥不可步，况復雨清晨。\n下直休半日，闭门闲晚春。\n着书聊尔耳，隠市笑徒云。\n买酒待新月，奈兹千里云。",
        "dynasty": "宋",
        "collection_info": null
    },
    {
        "title": "沟泥二首  其二",
        "author": "张耒",
        "content": "不嫌泥潦巷，自扫寂寥居。\n雨已标新杏，春犹遗老樗。\n风光习暖事，云物或寒除。\n颇復撩诗句，时时漫与书。",
        "dynasty": "宋",
        "collection_info": null
    },
    {
        "title": "柯谷",
        "author": "张耒",
        "content": "柯谷秋已晚，衡门终日閒。\n老唯谋酒食，病更怯风寒。\n暖脚毡鞋稳，蒙头衲帽宽。\n年来谙世事，对客欲忘言。",
        "dynasty": "宋",
        "collection_info": null
    },
    {
        "title": "东堂",
        "author": "张耒",
        "content": "杳杳寒鷄唱，漫漫夜色深。\n斗柄垂地直，河势向江沉。\n林鸟栖欲去，草虫寒尚吟。\n幽人揜蓬荜，不睡拥单衾。",
        "dynasty": "宋",
        "collection_info": null
    },
    {
        "title": "和晁应之山中",
        "author": "张耒",
        "content": "康乐虽为吏，不忘山水情。\n我无连璧美，君许託车行。\n幽鸟花前语，春泉竹外鸣。\n勒移无草草，吾友笑功名。",
        "dynasty": "宋",
        "collection_info": null
    },
    {
        "title": "和出山",
        "author": "张耒",
        "content": "晓别招提去，春风信马行。\n路幽皆竹影，山远尚松声。\n岭断晴天阔，川横绿野平。\n不因泉石好，安觉利名轻。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "张耒",
        "content": "鸟啼宫直散，归舍日犹长。\n暗树残春绿，回风欲雨凉。\n久知痴有绝，端为酒成忙。\n可是嘲须解，平生一漫郎。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "张耒",
        "content": "绿遍长安树，春归空隔年。\n愁多落花地，情远倚楼天。\n河汉昆崙外，苍龙北极天。\n老知玄有味，羞更赋神仙。",
        "dynasty": "宋",
        "collection_info": null
    },
    {
        "title": "晚凉行稻畦间",
        "author": "张耒",
        "content": "草木秋微警，山川夏已深。\n迎风云卷幕，沉日水浮金。\n晚鸟吟高木，霏烟暝远林。\n杖藜循野泽，谈笑不行吟。",
        "dynasty": "宋",
        "collection_info": null
    },
    {
        "title": "登城二首  其一",
        "author": "张耒",
        "content": "楚望迷千里，孤城草树浓。\n凭临点衣雨，容易落花风。\n人事年年改，风光处处同。\n未能忘出处，徙倚更书空。",
        "dynasty": "宋",
        "collection_info": null
    },
    {
        "title": "登城二首  其二",
        "author": "张耒",
        "content": "绿野望不极，登临引兴长。\n凭高延泽国，搔首对风光。\n乍出莺贪柳，新归燕拣梁。\n欣欣物华好，吾亦引清觞。",
        "dynasty": "宋",
        "collection_info": null
    },
    {
        "title": "登梦野亭",
        "author": "张耒",
        "content": "危亭瞰云梦，眼界浩无边。\n秋见长江路，晴宽七泽天。\n永怀哀郢赋，谁弔独醒贤。\n俯仰悲千古，披襟尚飒然。",
        "dynasty": "宋",
        "collection_info": null
    },
    {
        "title": "同应之登大宋陂",
        "author": "张耒",
        "content": "望阔真多思，凭高更损神。\n山川散白日，草木共青春。\n寂寂兴亡事，悠悠来往人。\n素衣吴白纻，尽化洛阳尘。",
        "dynasty": "宋",
        "collection_info": null
    },
    {
        "title": "正月十八日晴霁登柯眺望二首  其一",
        "author": "张耒",
        "content": "柯山通细履，幽步近青红。\n送目无穷浪，吹花尽日风。\n余生付沮溺，高论看夔龙。\n陈许春多雪，吾行亦欲东。",
        "dynasty": "宋",
        "collection_info": null
    },
    {
        "title": "正月十八日晴霁登柯眺望二首  其二",
        "author": "张耒",
        "content": "寂寂池亭古，园荒草自春。\n东风独游客，迟日未归人。\n久雨众山晦，初晴万境新。\n长歌视天壤，高兴不无人。",
        "dynasty": "宋",
        "collection_info": null
    },
    {
        "title": "在告家居示内",
        "author": "张耒",
        "content": "虽云官事简，不似在家安。\n晏晏妇子语，嬉嬉儿稚闲。\n甘餐失粗粝，独酌置杯槃。\n老觉偎绥好，莫将年少看。",
        "dynasty": "宋",
        "collection_info": null
    },
    {
        "title": "寒食日同妇子辈东园小宴",
        "author": "张耒",
        "content": "寒食无与乐，携孥宴小园。\n青春积雨霁，白日万花繁。\n时节悲江国，穷愁泥酒尊。\n故乡终在眼，乐不得重论。",
        "dynasty": "宋",
        "collection_info": null
    },
    {
        "title": "东堂夜坐偶成示秬秸和",
        "author": "张耒",
        "content": "东堂岁云暮，永夜有余清。\n月暗雁程急，霜严鸡梦惊。\n微明旁舍火，断续戍楼更。\n老眼浑无睡，偏闻晓雨声。",
        "dynasty": "宋",
        "collection_info": null
    },
    {
        "title": "同晁郎及秬秸步游干明晚逾柯山归",
        "author": "张耒",
        "content": "野水菰蒲秀，荒陂荠麦长。\n卑田留积雨，荒寺掩斜阳。\n远树连云梦，群山近武昌。\n言归日已夕，村径度牛羊。",
        "dynasty": "宋",
        "collection_info": null
    },
    {
        "title": "断云",
        "author": "张耒",
        "content": "断云秋望阔，山霭夕成霞。\n凄冷初高月，喧阗未定鸦。\n伏羁良马瘦，挂壁宝月斜。\n寂寂山城夜，明灯照鬓华。",
        "dynasty": "宋",
        "collection_info": null
    },
    {
        "title": "秀蔓",
        "author": "张耒",
        "content": "秀蔓依檐老，寒枝映屋疏。\n寒暄候虫报，昏旦老鸡呼。\n已饭新收稻，仍烹自种蔬。\n邻邦有佳酿，衝雨隔江沽。",
        "dynasty": "宋",
        "collection_info": null
    },
    {
        "title": "谒敬亭祠",
        "author": "张耒",
        "content": "古庙依山麓，开门石磴深。\n疏林归鸣鸟，野殿宿寒阴。\n落日鱼盐市，丰年箫鼓音。\n我来无所祷，壁宇叹尘侵。",
        "dynasty": "宋",
        "collection_info": null
    },
    {
        "title": "谒告之楚出都晚泊",
        "author": "张耒",
        "content": "马迹不在眼，浪声初泊船。\n苍禾荒霁泽，红树表霜川。\n淮海南浮地，星辰北拱天。\n东方聊一饱，楚稻不论钱。",
        "dynasty": "宋",
        "collection_info": null
    },
    {
        "title": "晚泊襄邑",
        "author": "张耒",
        "content": "月暗风林静，斗垂霜夜清。\n疏灯隔树小，暗水历船鸣。\n学字声形苦，紬书卜祝轻。\n此身南北惯，随处有平生。",
        "dynasty": "宋",
        "collection_info": null
    },
    {
        "title": "柘城道中",
        "author": "张耒",
        "content": "欲雪日易晚，不寒风更清。\n崩桥断官路，积水入空城。\n屏翳野初烧，降丘民始耕。\n冬晖疾如马，汲汲暝犹征。",
        "dynasty": "宋",
        "collection_info": null
    },
    {
        "title": "离陈至华西",
        "author": "张耒",
        "content": "落日照原隰，晚风吹客鞭。\n空巢霜后木，残枿烧余田。\n憔悴贫中客，苍茫岁暮天。\n远游轻道路，无地息劳肩。",
        "dynasty": "宋",
        "collection_info": null
    },
    {
        "title": "离宛丘斗门",
        "author": "张耒",
        "content": "樯乌映高柳，晚泊近晴川。\n野日离烟树，风霜断夕天。\n牛羊知别堑，灯火认邻船。\n独客归何晚，平芜远更连。\n孤城飞鸟外，春水片帆前。\n萧瑟孤征恨，更深独未眠。",
        "dynasty": "宋",
        "collection_info": null
    },
    {
        "title": "二十二日立秋夜行泊林皇港二首  其一",
        "author": "张耒",
        "content": "萧萧晚风起，孤舟愁思生。\n篷窗一萤过，苇岸数蛩鸣。\n老大畏为客，风波难计程。\n家人夜深语，应念客犹征。",
        "dynasty": "宋",
        "collection_info": null
    },
    {
        "title": "二十二日立秋夜行泊林皇港二首  其二",
        "author": "张耒",
        "content": "吴楚封疆接，东南泽国宽。\n江流秋日尽，山对暮云闲。\n囊有离骚赋，头余骑省斑。\n前秋聊把酒，一笑且开筵。",
        "dynasty": "宋",
        "collection_info": null
    },
    {
        "title": "四安道中",
        "author": "张耒",
        "content": "地平弥望水，舟稳满帆风。\n黄叶新霜后，青山落照中。\n封疆天象别，风俗岛夷同。\n黯黯危桥夜，疏灯照闭蓬。",
        "dynasty": "宋",
        "collection_info": null
    },
    {
        "title": "赴宣城守吴兴道中",
        "author": "张耒",
        "content": "秋野连云静，三吴稻熟时。\n风江客帆疾，晴野雁行迟。\n草木霜天晚，山川泽国卑。\n宣城不负汝，好继谢公诗。",
        "dynasty": "宋",
        "collection_info": null
    },
    {
        "title": "白羊道中二首  其一",
        "author": "张耒",
        "content": "徒旅已屡憩，过山知几峰。\n空畦鸣野水，坏道拱寒松。\n醁酒自能暖，褐裘初御冬。\n朝饥久未食，林寺已鸣钟。",
        "dynasty": "宋",
        "collection_info": null
    },
    {
        "title": "白羊道中二首  其二",
        "author": "张耒",
        "content": "日出客心喜，路平人足轻。\n风高不成冷，雨过有余清。\n水落溪鱼出，村深田鹳鸣。\n胜游须秀句，多愧谢宣城。",
        "dynasty": "宋",
        "collection_info": null
    },
    {
        "title": "驱马",
        "author": "张耒",
        "content": "骎骎驱马去，秋晚思悠哉。\n日暖禾黍熟，霜晴鸿雁来。\n晚篁经雨出，幽菊犯寒开。\n官冷无拘束，寻山首易迴。",
        "dynasty": "宋",
        "collection_info": null
    },
    {
        "title": "楮河",
        "author": "张耒",
        "content": "土壁裂如削，流泉漱雨间。\n平沙放清浅，小石聚潺湲。\n绝岸木斜出，隔桥人暮还。\n凭鞍照毛髮，羁旅易衰颜。",
        "dynasty": "宋",
        "collection_info": null
    },
    {
        "title": "惠庄道中",
        "author": "张耒",
        "content": "山雨夜尘息，林霜晨气清。\n荒城余古木，破冢有新耕。\n风俗通秦壤，川原抱洛京。\n凭高时驻马，指点问山名。",
        "dynasty": "宋",
        "collection_info": null
    },
    {
        "title": "山行",
        "author": "张耒",
        "content": "驱马春山去，山蹊绕涧斜。\n浅清沙岸水，疏瘦石岩花。\n放荡从生事，殷勤向物华。\n依微听鸡犬，深柳映人家。",
        "dynasty": "宋",
        "collection_info": null
    },
    {
        "title": "子权朝散久在芜湖寄郡酒四壶副以小诗",
        "author": "张耒",
        "content": "寒流不相待，舟楫定何如。\n岁事日已宴，客行谁与娱。\n淮鱼将入馔，江酒且倾壶。\n我似离群雁，汀洲片影无。",
        "dynasty": "宋",
        "collection_info": null
    },
    {
        "title": "务中晚作",
        "author": "张耒",
        "content": "官事一酒瓮，寝斋低竹檐。\n朝昏睡过半，老病醉相兼。\n楼晚双旗袅，城昏迭鼓严。\n隔江吹笛处，空碧帖新蟾。",
        "dynasty": "宋",
        "collection_info": null
    },
    {
        "title": "齐安秋日",
        "author": "张耒",
        "content": "齐安荒僻郡，平昔处放臣。\n幸此公酒美，復此高秋晨。\n百忧虽抢攘，一榼奈芳醇。\n举杯三酌后，遥作葛天民。",
        "dynasty": "宋",
        "collection_info": null
    },
    {
        "title": "书直舍",
        "author": "张耒",
        "content": "为官不治民，清坐晚秋晨。\n随事文书了，偷闲笔砚亲。\n吏归雅集定，门锁月华新。\n野鸟何劳问，穷通理有神。",
        "dynasty": "宋",
        "collection_info": null
    },
    {
        "title": "晨起雨霁作",
        "author": "张耒",
        "content": "寂寂柯山曲，悠悠放逐臣。\n雨晴人踏晓，山静鸟啼春。\n最惜庭梅谢，犹欣壠麦新。\n但知年岁好，饱饭任干坤。",
        "dynasty": "宋",
        "collection_info": null
    },
    {
        "title": "永宁遣兴三首  其一",
        "author": "张耒",
        "content": "国破空陵墓，时移改要衝。\n人随幽谷路，县隠乱山峰。\n零落荒祠树，悠扬晚寺钟。\n犹传仙旧隠，跨鹿有遗踪。",
        "dynasty": "宋",
        "collection_info": null
    },
    {
        "title": "永宁遣兴三首  其二",
        "author": "张耒",
        "content": "朱颜潘令尹，不肯事轻肥。\n笋径青无地，苔墙绿有衣。\n书勤枯简断，诗疾紫毫飞。\n应笑疏慵尉，朝游暮醉归。",
        "dynasty": "宋",
        "collection_info": null
    },
    {
        "title": "永宁遣兴三首  其三",
        "author": "张耒",
        "content": "花县春曾到，人家幽谷间。\n市门犹碍石，耕壠尽依山。\n地僻荆榛秀，人稀鱼鸟闲。\n頼逢贤令尹，沉醉不知还。",
        "dynasty": "宋",
        "collection_info": null
    },
    {
        "title": "寄文刚求蟹",
        "author": "张耒",
        "content": "遥知涟水蟹，九月已经霜。\n筐实黄金重，螯肥白玉香。\n尘埃离故国，诗酒寄他乡。\n苦乏西来使，何缘至洛阳。",
        "dynasty": "宋",
        "collection_info": null
    },
    {
        "title": "双鳬",
        "author": "张耒",
        "content": "双鳬元自白，况乃小池清。\n逐伴知身洁，当庭独眼明。\n暖沙晴共戏，寒渚夜多惊。\n何事秋风起，轩然向主鸣。",
        "dynasty": "宋",
        "collection_info": null
    },
    {
        "title": "代人上颍川韩端明生日",
        "author": "张耒",
        "content": "实历休明运，金貂将相门。\n产材皆巨植，流庆出深源。\n世仰风规旧，公膺戬谷繁。\n人间见麟凤，天路引鹏鲲。\n诸老推渊懿，英儒伏讨论。\n韦平家学盛，黄绮帝师尊。\n天步开华旦，离明照厚坤。\n曳裾趋法从，操笔代王言。\n谏说倾朝听，公忠报主恩。\n高风何凛凛，谠议在元元。\n夷险千途历，清明一志存。\n宝圭纯不琢，秋汉阔无浑。\n鸣佩登书殿，均劳镇辅藩。\n洪枢归少第，玉节对元昆。\n腊报新春近，阳生厚地温。\n当年占梦寐，此日降玙璠。\n贺宴开瑶席，陈庭列寿尊。\n簪缨罗盛族，兰玉立诸孙。\n霜鹤寒逾健，岩松老更蕃。\n人祈贤相雨，国倚太师垣。\n留滞瞻云馆，飞驰有去魂。\n微官守山邑，无路走宾轩。\n中外心方注，君臣契已敦。\n伫观登辅弼，飞润及孤根。",
        "dynasty": "宋",
        "collection_info": null
    },
    {
        "title": "鲁直示其伯父祖善马鞍松隠斋诗次其韵",
        "author": "张耒",
        "content": "老鹤阅世久，归来毛骨寒。\n田园半拱木，儿稚总胜冠。\n爱客能酤酒，寻山不跨鞍。\n平生未见面，试作阿咸看。",
        "dynasty": "宋",
        "collection_info": null
    },
    {
        "title": "次韵孔舍人曝书",
        "author": "张耒",
        "content": "图书陈秘奥，樽俎肆雍容。\n玉殿朝回客，蓬山深处峰。\n探囊图轴旧，题壁姓名重。\n盛世年年事，新篇莫厌供。",
        "dynasty": "宋",
        "collection_info": null
    },
    {
        "title": "夜读贾长江诗效其体",
        "author": "张耒",
        "content": "五字一篇诗，人传贾岛词。\n清秋千古在，幽淡几人知。\n霜夜灯前读，林间静处思。\n恍然如见面，更对七朱丝。",
        "dynasty": "宋",
        "collection_info": null
    },
    {
        "title": "和天启画古木山石诗",
        "author": "张耒",
        "content": "有待云雨在，无伤斤斧余。\n将军漫弓箭，居士或眉须。\n缺记共工怒，深资夸父腴。\n攀条感衰变，恨汝亦非夫。",
        "dynasty": "宋",
        "collection_info": null
    },
    {
        "title": "少年",
        "author": "张耒",
        "content": "朱绳缚天狗，白羽射旄头。\n新佩将军印，初成甲第楼。\n绮罗诸院夜，鞍马五陵秋。\n惟有如霜鬓，令君览镜愁。",
        "dynasty": "宋",
        "collection_info": null
    },
    {
        "title": "暮春游柯市人家有作",
        "author": "张耒",
        "content": "桃李虽云过，林塘老景浓。\n幽花冠晓露，高柳旆和风。\n草木家家秀，沟壑处处通。\n况闻如雨足，高枕待年丰。",
        "dynasty": "宋",
        "collection_info": null
    },
    {
        "title": "秋日游柯市",
        "author": "张耒",
        "content": "柯市渔樵暮，游人落落稀。\n肩禾新穫野，炷火欲鸣机。\n草木经寒雨，川原淡夕晖。\n北归吾敢必，身世正多违。",
        "dynasty": "宋",
        "collection_info": null
    },
    {
        "title": "手种芭蕉秋来特盛成二大丛",
        "author": "张耒",
        "content": "移植自硗瘠，秋来成两丛。\n翠旌舒晓日，绿锦障西风。\n雨砌珠佩委，风檐翚扇重。\n主人培壅厚，未肯畏严冬。",
        "dynasty": "宋",
        "collection_info": null
    },
    {
        "title": "山舍",
        "author": "张耒",
        "content": "萧萧山舍静，谁復与相亲。\n琴酒忘尘事，诗书有古人。\n岁丰民事少，地闢土风淳。\n聊乐身无事，功名丧我真。",
        "dynasty": "宋",
        "collection_info": null
    },
    {
        "title": "秋夜",
        "author": "张耒",
        "content": "月到啼蛩壁，风摇睡鹊枝。\n秋来客不寐，遥夜漏何迟。\n已近风霜节，寂无蚊蚋时。\n天时只自尔，浪遣宋生悲。",
        "dynasty": "宋",
        "collection_info": null
    },
    {
        "title": "寂寂",
        "author": "张耒",
        "content": "寂寂秋日暮，辉辉檐影斜。\n鸣虫隠衰蔓，晚蝶守余花。\n雨急荷翻叶，墙崩竹引芽。\n不才非吏隠，鸡黍学山家。",
        "dynasty": "宋",
        "collection_info": null
    },
    {
        "title": "即事",
        "author": "张耒",
        "content": "雨枿生朝菌，秋墙长若邪。\n槐榆蔽穷巷，藜藋接邻家。\n但愿好事酒，无劳长者车。\n御冬须旨蓄，吾亦问生涯。",
        "dynasty": "宋",
        "collection_info": null
    },
    {
        "title": "落莫",
        "author": "张耒",
        "content": "岁晚苦落莫，独游情易伤。\n晴溪沙漾碧，秋径叶铺黄。\n幽菊开经雨，疏槐老奈霜。\n闭门无俗客，摅散有林塘。",
        "dynasty": "宋",
        "collection_info": null
    },
    {
        "title": "冬日杂书六首  其一",
        "author": "张耒",
        "content": "地僻秋将老，山深客未归。\n闭门朝对雨，搜箧冷添衣。\n图暗经阴画，琴昏在匣徽。\n妻孥惯山薮，不復问珠玑。",
        "dynasty": "宋",
        "collection_info": null
    },
    {
        "title": "冬日杂书六首  其二",
        "author": "张耒",
        "content": "岁暮北风疾，山深寒日昏。\n授衣贫厌补，添纩老须温。\n懒慢抛书卷，晴明到药园。\n邻家新酒熟，吾敢但空樽。",
        "dynasty": "宋",
        "collection_info": null
    },
    {
        "title": "冬日杂书六首  其三",
        "author": "张耒",
        "content": "一径秋风起，牛羊晚自归。\n寒灯明野店，吠犬守荆扉。\n空峡风霜急，孤村火烛微。\n庭梧摇落尽，栖鸟夜归稀。",
        "dynasty": "宋",
        "collection_info": null
    },
    {
        "title": "冬日杂书六首  其四",
        "author": "张耒",
        "content": "岁暮周南远，惊心鬓欲丝。\n风霜为客老，淮海寄书迟。\n峡冷重云夜，天昏断雁悲。\n山炉通夕火，頼尔独吾私。",
        "dynasty": "宋",
        "collection_info": null
    },
    {
        "title": "冬日杂书六首  其五",
        "author": "张耒",
        "content": "短景冰霜地，人稀豹虎村。\n风连诸壑动，日带乱山昏。\n浩荡空回首，萧条独掩门。\n东周旧耆老，留滞饱知闻。",
        "dynasty": "宋",
        "collection_info": null
    },
    {
        "title": "冬日杂书六首  其六",
        "author": "张耒",
        "content": "望极添秋思，楼高动旅怀。\n天寒诸濑急，野阔四山来。\n余叶能几许，高鸿殊未迴。\n年年洛阳道，岁晚厌风埃。",
        "dynasty": "宋",
        "collection_info": null
    },
    {
        "title": "出都之宛丘赠寄参寥",
        "author": "张耒",
        "content": "萧然耳目清，驱马别都城。\n岸断秋光出，川平雨气横。\n浮生归物理，闲景付诗情。\n岁晚江湖客，何为滞玉京。",
        "dynasty": "宋",
        "collection_info": null
    },
    {
        "title": "和葺西斋",
        "author": "张耒",
        "content": "川舟真有待，勿叹滞塘坳。\n自古荆榛地，岂容鸾凤巢。\n君才宜柱石，我志老衡茅。\n从此延风月，新诗与细嘲。",
        "dynasty": "宋",
        "collection_info": null
    },
    {
        "title": "同戚郎夜饮",
        "author": "张耒",
        "content": "云物岁将暮，风烟晚自凄。\n更人初授宿，晚翼已归栖。\n美酒浅深酌，新诗取次题。\n亲交尽在眼，幸不费招携。",
        "dynasty": "宋",
        "collection_info": null
    },
    {
        "title": "春日",
        "author": "张耒",
        "content": "如丝苣甲饤春盘，韭叶金黄雪未干。\n旅饭二年无此味，故园千里几时还。\n异方时节三巵酒，残岁风烟一惨颜。\n曾奉龙旗典邦礼，岁穷祠祀少休闲。",
        "dynasty": "宋",
        "collection_info": null
    },
    {
        "title": "晚望",
        "author": "张耒",
        "content": "长林脱叶委高风，晚菊依依发旧丛。\n梦泽云低衔落日，中洲山断见来鸿。\n行吟骚客三年谪，嗜酒衰翁百事慵。\n岁晚不须求季主，从来天理有穷通。",
        "dynasty": "宋",
        "collection_info": null
    },
    {
        "title": "四月二十日书二首  其一",
        "author": "张耒",
        "content": "十步荒园亦懒窥，枕书小醉睡移时。\n健如黄犊时无几，钝似寒蝇老自知。\n休惜飞驰春过眼，但求强健酒盈巵。\n枇杷着子红榴绽，正是清和未暑时。",
        "dynasty": "宋",
        "collection_info": null
    },
    {
        "title": "四月二十日书二首  其二",
        "author": "张耒",
        "content": "久将醉眼视羣儿，只与旁观作笑嘻。\n赋芋狙公曾未悟，牵丝木偶几多时。\n云间炎景人方畏，地下微阴谁得知。\n荣谢古今同此理，老翁端坐但忘机。",
        "dynasty": "宋",
        "collection_info": null
    },
    {
        "title": "早起观雨",
        "author": "张耒",
        "content": "雨叶风枝日夜长，东园秾密欲生光。\n可怜积雨过初暑，更转余寒作晓凉。\n蚕事已成家媪喜，麦畦初泼老农忙。\n綵丝结缕催端午，又见黄头鼓楫郎。",
        "dynasty": "宋",
        "collection_info": null
    },
    {
        "title": "十二月十七日移病家居成五长句  其一",
        "author": "张耒",
        "content": "水国穷冬犹未雪，木牙草色似春余。\n医教治嗽停朝饮，目为方眠废夜书。\n众醉羞随人鼓舞，天知谁怕鬼揶揄。\n久已率野由吾道，又信从来德不孤。",
        "dynasty": "宋",
        "collection_info": null
    },
    {
        "title": "十二月十七日移病家居成五长句  其二",
        "author": "张耒",
        "content": "老去尘怀痛洗煎，虚舟不繫任回沿。\n寸心若变有如日，万事不忧终在天。\n莫为饥寒弃南亩，须知穮蔉有丰年。\n桃符侲子喧闾巷，又向江城十岁捐。",
        "dynasty": "宋",
        "collection_info": null
    },
    {
        "title": "十二月十七日移病家居成五长句  其三",
        "author": "张耒",
        "content": "凭高游目快遐瞻，落日孤云与水兼。\n万顷泽空供雪意，一枝梅笑破冬严。\n擎苍未减飞扬兴，引满何辞斗石添。\n杨柳催春兼警客，荒沟照影弄纤纤。",
        "dynasty": "宋",
        "collection_info": null
    },
    {
        "title": "十二月十七日移病家居成五长句  其四",
        "author": "张耒",
        "content": "从今羞復走功名，卤莽因循已半生。\n心遣我愚应有谓，眼看人智亦何成。\n梦为蝴蝶因观化，目送飞鸿漫寄情。\n堪笑妻儿怀土甚，谪期未满已谋行。",
        "dynasty": "宋",
        "collection_info": null
    },
    {
        "title": "十二月十七日移病家居成五长句  其五",
        "author": "张耒",
        "content": "纸窗低下火炉边，有底宜人意若便。\n移疾何妨闲五日，放慵犹欲醉终年。\n平生亲友怀天末，谈笑妻儿在目前。\n谁似匡庐白居士，暮年华髮洛阳仙。",
        "dynasty": "宋",
        "collection_info": null
    },
    {
        "title": "寒食前一日大雨不止",
        "author": "张耒",
        "content": "寒食穷愁嘆陋邦，可怜终日雨淙淙。\n不妨农亩连云稼，独惜园花脱锦杠。\n最苦繁声欺屋漏，愿看霁色放春江。\n明朝日出谁能料，已喜灯花照夜窗。",
        "dynasty": "宋",
        "collection_info": null
    },
    {
        "title": "喜雨赠潘邠老昆仲",
        "author": "张耒",
        "content": "卧闻飞雨响高堂，已觉翛翛短幌凉。\n悔祸毕方收烈燄，知时田祖放新秧。\n箪瓢幸免迁三径，谷麦行看粜万箱。\n欲过东坡泥没脚，春余烟柳正苍苍。",
        "dynasty": "宋",
        "collection_info": null
    },
    {
        "title": "和苏仲南柳湖会饮",
        "author": "张耒",
        "content": "北风阁雪不到地，寒日自同云外天。\n愁人得酒百不问，满引聊作诸公先。\n少休歌舞进棋局，更放旌旗移楼船。\n我欲吴歌恐惊坐，戏挥如意扣船舷。",
        "dynasty": "宋",
        "collection_info": null
    },
    {
        "title": "夜霜",
        "author": "张耒",
        "content": "夜霜偏警军城角，晚日如催林寺钟。\n蹭蹬此身甘已老，推迁世事本无穷。\n邯郸梦裏忘将寤，蛮触军中尚战雄。\n我有一言开达者，到头可倚是天公。",
        "dynasty": "宋",
        "collection_info": null
    },
    {
        "title": "十月二十日夜大雨雹震电先是数日极暖至是方稍晴",
        "author": "张耒",
        "content": "江乡节候异中州，十月狂雷震未休。\n二年到耳同常事，一夜雨声如蚤秋。\n想见麦畦添宿润，更欣蔬甲长新柔。\n东堂晚望无氛祲，洗出樊山紫翠浮。",
        "dynasty": "宋",
        "collection_info": null
    },
    {
        "title": "晨兴自篱西望东园新开花",
        "author": "张耒",
        "content": "东园本是吾家有，不到经旬亦可嗟。\n步出寝门迎晓日，却从篱外望新花。\n安禅岂问荒三径，阅古终须饱五车。\n儿女相怜牢落甚，为翁浅盏酌流霞。",
        "dynasty": "宋",
        "collection_info": null
    },
    {
        "title": "潘大临莲池二首  其一",
        "author": "张耒",
        "content": "避暑人人得自怡，坐曹最苦剧囚纍。\n江边金石焦流日，堂上糟浆酷烈时。\n一酌甘寒烦素绠，终朝挥拂倦蒲葵。\n谁知颜巷箪瓢外，更有秋风菡萏池。",
        "dynasty": "宋",
        "collection_info": null
    },
    {
        "title": "潘大临莲池二首  其二",
        "author": "张耒",
        "content": "年年酷暑轸皇慈，恩诏犹矜庶狱纍。\n白首坐曹真有罪，清风高枕叹无时。\n乘轩敢望终如鹤，用智从前不及葵。\n他日东门驱匹马，故应难忘习家池。",
        "dynasty": "宋",
        "collection_info": null
    },
    {
        "title": "九月末大风一夕遂安置火炉有感二首  其一",
        "author": "张耒",
        "content": "谪官两向黄州火，知是明年何处冬。\n须信炎凉相代至，亦知荣辱到头空。\n怨咨莫起天公念，燕坐何妨佛理通。\n更有墙边一樽酒，能于愁面放春红。",
        "dynasty": "宋",
        "collection_info": null
    },
    {
        "title": "九月末大风一夕遂安置火炉有感二首  其二",
        "author": "张耒",
        "content": "风声一夜下林端，遽作霜天十月寒。\n三伏炎蒸不可过，北风栗烈亦何难。\n人情何待常从缓，天令难移古不刊。\n幸有布裘毡履在，雪深高卧更安闲。",
        "dynasty": "宋",
        "collection_info": null
    },
    {
        "title": "冬至赠潘郎",
        "author": "张耒",
        "content": "晓镜星星华髮新，江山流落未归人。\n五纹暗度人间线，九寸潜通地下春。\n歌笑欣欣环老稚，杯盘草草称清贫。\n与君同是柯山客，窗外梅花解笑人。",
        "dynasty": "宋",
        "collection_info": null
    },
    {
        "title": "丁丑岁与德载相别辛巳復会于颍相视而叹仍蒙先惠佳句谨次韵",
        "author": "张耒",
        "content": "重入修门一见春，衰容仍是卧漳滨。\n归来未解纍囚服，挥去真同下坂轮。\n痛饮久无连夜醉，白头何啻二毛新。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "寓居春日书事",
        "author": "张耒",
        "content": "禅宫寂寂白昼长，出门江山悲异乡。\n歌檐日暖好鸟语，空庭客稀春草长。\n红树人家隔修竹，青芜村路达横塘。\n欲向东城踏青去，碧云何处水茫茫。",
        "dynasty": "宋",
        "collection_info": null
    },
    {
        "title": "腊日二首  其一",
        "author": "张耒",
        "content": "腊日开门雪满山，愁阴短景岁将阑。\n江梅飘落香元在，汀雁飞鸣意已还。\n佳节再逢身且健，一樽相属鬓毛斑。\n明光起草真荣事，寂寂衡门我自闲。",
        "dynasty": "宋",
        "collection_info": null
    },
    {
        "title": "腊日二首  其二",
        "author": "张耒",
        "content": "异乡怀旧人千里，胜日难忘酒一杯。\n不恨北风催短景，最怜残雪冷疏梅。\n江边寒色雁催尽，天上春光斗挹回。\n我独呼儿剩丸药，微功聊取助衰骸。",
        "dynasty": "宋",
        "collection_info": null
    },
    {
        "title": "偶成题裴晋公祠",
        "author": "张耒",
        "content": "独持将钺静氛妖，后世英名日月昭。\n善听圣君非易遇，将亡凶竖不难枭。\n悲风蔓草移今古，野殿空庭锁寂寥。\n更有从军老司马，铭功文字配咸韶。",
        "dynasty": "宋",
        "collection_info": null
    },
    {
        "title": "冬日书事",
        "author": "张耒",
        "content": "昨夜新霜着瓦干，西园梧叶尽飞翻。\n楚乡原野长青草，泽国风云只薄寒。\n梅蕊半含空有待，菊丛已过似无言。\n杖藜引望仍搔首，羡尔鸣鸿整羽翰。",
        "dynasty": "宋",
        "collection_info": null
    },
    {
        "title": "齐安今秋酒殊恶对岸武昌酒可饮故人潘主簿时惠双榼",
        "author": "张耒",
        "content": "军城晓鼓已蓬蓬，城下秋云卷暮江。\n祇有老鸡能换卧，更无佳客可倾缸。\n衝风时动萧萧叶，晚日斜窥寂寂窗。\n犹喜江南有佳客，怜贫时致玉壶双。",
        "dynasty": "宋",
        "collection_info": null
    },
    {
        "title": "东堂即事",
        "author": "张耒",
        "content": "东堂岁晚直穷寂，落叶寒蔬风雨余。\n下里数家同井臼，荒山十里半榛芜。\n夜霜摧菊房俱敛，晴日熏梅气欲苏。\n谁似樊山偏得意，倚天紫翠照空虚。",
        "dynasty": "宋",
        "collection_info": null
    },
    {
        "title": "八月六日西风极凉如十月间晨起偶题",
        "author": "张耒",
        "content": "初过三伏暑初归，风景谁知遽惨悽。\n短日旅愁消美酒，五更乡梦託晨鸡。\n江天水冷鱼龙蛰，野泽风多鸿雁稀。\n尘箧敝貂犹得在，过冬偶免嘆无衣。",
        "dynasty": "宋",
        "collection_info": null
    },
    {
        "title": "正月三日大雪雪晴有感",
        "author": "张耒",
        "content": "平生对雪须千首，何事今春无片词。\n老大怯寒唯泥酒，穷愁须醉不吟诗。\n润催庭柳将开眼，冷送江梅欲别枝。\n何处高楼有残白，旧游无处寄相思。",
        "dynasty": "宋",
        "collection_info": null
    },
    {
        "title": "雪晴",
        "author": "张耒",
        "content": "荒园雪晴愁径滑，湿柴坚坐恋炉红。\n寒香委地梅无頼，嫩坼抽苗麦有功。\n瘴疠潜消人气乐，丰登定慰客途穷。\n暖寒破闷功无敌，頼有尊中腊酒醲。",
        "dynasty": "宋",
        "collection_info": null
    },
    {
        "title": "久阴忽晴作诗寄秬秸时二子沿干在阳翟镇",
        "author": "张耒",
        "content": "想尔扁舟野岸横，久阴今旦喜晴明。\n天寒野旷北风利，云霁江浑春水生。\n家近冻醪时可致，旅庖鸣雁足供烹。\n东园早作归来计，红紫纷纷日向荣。",
        "dynasty": "宋",
        "collection_info": null
    },
    {
        "title": "冬后三日郊赦到同郡官拜敕回有感",
        "author": "张耒",
        "content": "诏书夜下走风雷，清晓州门拜敕回。\n天上六龙归禁阙，人间一雨到根荄。\n江边时日将舒柳，雪后春光欲到梅。\n白首放臣随众喜，教儿深酌手中杯。",
        "dynasty": "宋",
        "collection_info": null
    },
    {
        "title": "探梅有感",
        "author": "张耒",
        "content": "泽畔骚人未放回，江边又探腊前梅。\n已知无木相先得，固使凌寒特地开。\n杜老阁前劳赋咏，玉川窗外独惊猜。\n试思感旧伤千里，可以临风举一杯。",
        "dynasty": "宋",
        "collection_info": null
    },
    {
        "title": "三月十二日作诗董氏欲为筑堂",
        "author": "张耒",
        "content": "黄鸟声中花已尽，绿杨风外日何长。\n柯家山下有幽筑，云梦泽南飞故乡。\n老病夹衣犹怯冷，春深煮酒渐闻香。\n本无智术争荣辱，只斗尊前身健强。",
        "dynasty": "宋",
        "collection_info": null
    },
    {
        "title": "草舍",
        "author": "张耒",
        "content": "草舍芦藩百事贫，有时遇酒暂曛曛。\n天边日落未归客，江上春寒多思人。\n寄远相思时有梦，感时长啸不无神。\n东风又欲催桃李，搔首花前独岸巾。",
        "dynasty": "宋",
        "collection_info": null
    },
    {
        "title": "赠庞安常先生",
        "author": "张耒",
        "content": "德公本自隠襄阳，治病翻成客满堂。\n懒把穷通求日者，试将多病问医王。\n一丸五色宁无药，两部千金合有方。\n他日倾河如石鼓，着书犹愿记柴桑。",
        "dynasty": "宋",
        "collection_info": null
    },
    {
        "title": "三月二十四日闻莺",
        "author": "张耒",
        "content": "桃蹊李径有埃尘，寂寂青阴蔽四邻。\n落月半窗幽梦断，隔窗芳树语莺新。\n忽忘身是三年客，便觉楼瞻二室云。\n佳境故人如一梦，懒将白髮望余春。",
        "dynasty": "宋",
        "collection_info": null
    },
    {
        "title": "柯山闻鹎鵊",
        "author": "张耒",
        "content": "三年不听早朝鸡，惭愧高林鹎鵊儿。\n满眼山林春已去，五更风露月沉西。\n厌听田舍驱牛苦，想见天门宝马嘶。\n独我朦胧贪晓睡，故园门巷梦中迷。",
        "dynasty": "宋",
        "collection_info": null
    },
    {
        "title": "齐安食蒌蒿根菊茁",
        "author": "张耒",
        "content": "故园蔬甲又逢春，想见雕槃巧斗新。\n强掘蒌根槃鬰屈，故挑菊茁嚼芳辛。\n春来小疾妨杯切，老去怀乡役梦频。\n堪笑吴伧恋莼鲙，素衣愁化洛阳尘。",
        "dynasty": "宋",
        "collection_info": null
    },
    {
        "title": "汴上书事",
        "author": "张耒",
        "content": "荒陂浮雁啄寒水，古木老乌啼夕阳。\n酒市喧呼人醉余，丛祠歌舞岁丰穰。\n黄花半落经寒雨，红稻初坚得早霜。\n倚岸老枝榆骨白，出林丹实柿肌黄。\n空林啅起团惊鹊，槁叶悲啼有暗螀。\n腰兔暮归人臂隼，扣门问宿客担囊。\n貂裘西去衝寒早，泽国东归寄梦长。\n入洛自惭文价薄，却凭山水助清狂。",
        "dynasty": "宋",
        "collection_info": null
    },
    {
        "title": "次韵黄汝器与君谟唱和三首  其一",
        "author": "张耒",
        "content": "饮量平吞叔度陂，宣城风月旧相知。\n雪霜欺客凋新鬓，珠玉投人出好诗。\n门对洞庭书满架，饮翻云梦酒盈巵。\n江城少驻还乡棹，一伴山翁醉习池。",
        "dynasty": "宋",
        "collection_info": null
    },
    {
        "title": "次韵黄汝器与君谟唱和三首  其二",
        "author": "张耒",
        "content": "吴门韦白旧推贤，文雅相望数百年。\n千里江山留醉墨，五湖风月纵归船。\n书来远慰连镮梦，岁熟归收种秫田。\n仕禄及亲身早退，高名荣事更谁先。",
        "dynasty": "宋",
        "collection_info": null
    },
    {
        "title": "次韵黄汝器与君谟唱和三首  其三",
        "author": "张耒",
        "content": "爱君退易似前贤，投劾归来不待年。\n世故饱谙真昨梦，道心不繫学虚船。\n莫悲白雪凋玄鬓，自有丹砂暖寸田。\n两郡诗筒屡传寄，主盟骚雅定谁先。",
        "dynasty": "宋",
        "collection_info": null
    },
    {
        "title": "三月一日马令送花",
        "author": "张耒",
        "content": "未说浔阳别泪痕，江边苹芷不胜繁。\n不知来岁在何处，又对新花忆故园。\n插帽每惭辉白髮，飞香曾伴照清尊。\n去年今日淮阳道，落絮残红正断魂。",
        "dynasty": "宋",
        "collection_info": null
    },
    {
        "title": "木香",
        "author": "张耒",
        "content": "紫皇宝辂张珠幰，玉女熏笼覆绣衾。\n万紫千红休巧笑，人间春色在檀心。",
        "dynasty": "宋",
        "collection_info": null
    },
    {
        "title": "九月末风雨初寒  其一",
        "author": "张耒",
        "content": "栗冽已戒候，阴淡达朝昏。\n出门无所诣，幽斋谁与言。\n尘埃羣书积，兴至时一翻。\n呼儿具枣栗，时亦頼芳樽。\n老肌畏寒苦，幸此手足温。\n窗间有旧笔，得句时復援。",
        "dynasty": "宋",
        "collection_info": null
    },
    {
        "title": "九月末风雨初寒  其二",
        "author": "张耒",
        "content": "爱此庭下菊，萧萧何及时。\n郊原一秋暵，麦种待荣滋。\n今年真有秋，禾菽实纍纍。\n老农笑谓予，不復悯汝饥。\n桑榆可析薪，秋风可夜吹。\n晴明理罝缴，雉兔日已肥。",
        "dynasty": "宋",
        "collection_info": null
    },
    {
        "title": "立秋后便凉诗示秬等",
        "author": "张耒",
        "content": "暑别齐纨知有日，秋生蕲竹果如期。\n月明半夜似相觅，角怨五更知为谁。\n风露满天河转后，江山千里雁来时。\n短檠莫倦亲灯火，又见槐花黄满枝。",
        "dynasty": "宋",
        "collection_info": null
    },
    {
        "title": "晓意",
        "author": "张耒",
        "content": "城头清角已三奏，树间眠鸠方一鸣。\n风霜凄紧雁南向，星河横斜天左倾。\n待旦枕戈无怨敌，将朝盛服非公卿。\n不如衲被蒙头睡，直至东窗海日生。",
        "dynasty": "宋",
        "collection_info": null
    },
    {
        "title": "岁晚有感",
        "author": "张耒",
        "content": "疏梅点点柳毵毵，残腊新春气候参。\n天静秋鸿来塞北，云收片月出江南。\n青霄雨露将回律，白首江湖尚避谗。\n未信斯途无倚伏，有时清镜理朝鬖。",
        "dynasty": "宋",
        "collection_info": null
    },
    {
        "title": "新正二首  其一",
        "author": "张耒",
        "content": "新正阅月天苦阴，白日未照草木心。\n黄州城中人迹少，江涛涌汹山崎嵚。",
        "dynasty": "宋",
        "collection_info": null
    },
    {
        "title": "新正二首  其二",
        "author": "张耒",
        "content": "柯山老人尽日闲，暖依薪炭不出山。\n阑风伏雨莫收拾，不念厚土何时干。",
        "dynasty": "宋",
        "collection_info": null
    },
    {
        "title": "中秋夜东剎赠仁公",
        "author": "张耒",
        "content": "盈盈秋月不余分，叶露悬光可数尘。\n此地正须烦一笑，要令排户问东邻。",
        "dynasty": "宋",
        "collection_info": null
    },
    {
        "title": "送黄师是梓州提刑",
        "author": "张耒",
        "content": "嘉陵江边树，他日繫我驹。\n当时挟书儿，抱子镊白鬚。\n伤怀洒孤泪，一梦百崎岖。\n西城送我处，今日揽君袪。\n君才如涌泉，随用随有余。\n中年颇流落，四驾使者车。\n持节岂不贵，列城随惨舒。\n君看冒轩冕，奴隶笑金朱。\n猿鸟日异音，山川开画图。\n怀君即饮酒，念我当寄书。",
        "dynasty": "宋",
        "collection_info": null
    },
    {
        "title": "林居",
        "author": "张耒",
        "content": "林居观变化，寒暑无时停。\n日月迭奔走，汲汲作昏明。\n彼人于其间，起妄自经营。\n宁知运之去，不受如力争。\n终古一逝川，圣达亦叹惊。\n寄言夸毘子，豪夺竟何成。",
        "dynasty": "宋",
        "collection_info": null
    },
    {
        "title": "有所叹五首  其一",
        "author": "张耒",
        "content": "十夫操戈羣入市，市人奔走争逃死。\n鷄飞犬逝闾里空，攘夺金珠虏妻子。\n世人恶盗恐不深，真不为盗能有几。\n何况蚩蚩田野人，欲使饥寒不为此。",
        "dynasty": "宋",
        "collection_info": null
    },
    {
        "title": "有所叹五首  其二",
        "author": "张耒",
        "content": "饥儿无食偷邻桑，主人杀儿尸道傍。\n母兄知儿死不直，行哭吞声空叹息。\n生重于桑亦易明，何为以身邀所轻。\n没身毫釐易其死，世上谁非窃桑子。",
        "dynasty": "宋",
        "collection_info": null
    },
    {
        "title": "有所叹五首  其三",
        "author": "张耒",
        "content": "蛙鸣聒聒满我池，我宁知尔乐与悲。\n周公洒灰教后世，顾我龌龊不忍施。\n越人嗜汝过刍豢，芼以芳香侑朝饭。\n藏身泥沙勿妄出，世人重味轻天物。",
        "dynasty": "宋",
        "collection_info": null
    },
    {
        "title": "有所叹五首  其四",
        "author": "张耒",
        "content": "蝎能毒人不能死，人能捕蝎残其类。\n世人意恶蝎为虐，人蝎相残竟谁至。\n不参彼已怨一方，自古诗人以为刺。\n我疑人酷蝎所羞，何暇区区论蝎罪。",
        "dynasty": "宋",
        "collection_info": null
    },
    {
        "title": "有所叹五首  其五",
        "author": "张耒",
        "content": "卫青功高不荐贤，犹有苏建能拳拳。\n魏其已诛武安死，将军畏祸无敢言。\n田窦安知天下士，可是一言谁得罪。\n当忧磊落世上奇，白头骑奴安得知。",
        "dynasty": "宋",
        "collection_info": null
    },
    {
        "title": "登汴岸",
        "author": "张耒",
        "content": "悠悠十月尾，野静田事息。\n严霜草木黄，千里树一色。\n呼鹰者谁子，窘兔保深棘。\n物皆爱其死，吾宁忍鲜食。",
        "dynasty": "宋",
        "collection_info": null
    },
    {
        "title": "宿州",
        "author": "张耒",
        "content": "野云不作雪，仲冬气犹蒸。\n岸雨湿枯柳，北风生浪声。\n昨日饮我者，主人出金觥。\n酒薄亦足醉，青蛾惯逢迎。\n纷纷舟车地，主吏困怨憎。\n樽罍备人事，起论爱客诚。\n世途聊復尔，物态恶分明。\n十年五往返，抚事感飘零。",
        "dynasty": "宋",
        "collection_info": null
    },
    {
        "title": "出都门泊镇外失饮食节中夕暴下用气术消息之即癒",
        "author": "张耒",
        "content": "畏途戒十一，饮食玩死地。\n防患迷轻重，达者笑不智。\n古人慎寝食，爱生良有待。\n从来天下图，不易无名指。\n甘飧冒物禁，中夕得颠沛。\n坐令妻孥忧，惫腹委如带。\n頼知仙圣术，杳杳存一气。\n船轻晓眠足，扣齿无余滞。\n艰难众所虞，君子谨容易。\n永怀青精饭，聊欲屏俗嗜。",
        "dynasty": "宋",
        "collection_info": null
    },
    {
        "title": "过临淮",
        "author": "张耒",
        "content": "衝寒发孤城，带雪入异县。\n春阴舟楫迴，远眼烟木乱。\n朝来云间塔，别我忽不见。\n春流背客去，应过前日岸。\n怀居念缱绻，送别祝寝饭。\n抚事良有怀，申情能无叹。",
        "dynasty": "宋",
        "collection_info": null
    },
    {
        "title": "泗州阻风七日投佛经祷斗山下",
        "author": "张耒",
        "content": "山根受重渊，石脚插九地。\n千年无支祈，闭穴守禹誓。\n扁舟七日闲，浪作老龙戏。\n舟师慎艰险，长跪请佛事。\n晚山水如屋，晓山水如地。\n清平一潭风，浪阵卷旗旆。\n煌煌金仙语，鬼物所尊畏。\n无心服毒猛，慧眼出幽秽。\n人间慢圣贤，谆戒遭侮易。\n谁肯一卷书，脱此千里滞。",
        "dynasty": "宋",
        "collection_info": null
    },
    {
        "title": "阳翟道中",
        "author": "张耒",
        "content": "客行趋阳翟，驱马登高岗。\n羣山拱西都，迴首瞰许昌。\n原田秀且润，烟水远分行。\n荒冢卧石兽，古祠摧画墙。\n我行日已远，风物非故乡。\n随俗强饮食，所求肢体强。\n儿生事弧矢，有志行四方。\n秣马访前古，吾将问兴亡。",
        "dynasty": "宋",
        "collection_info": null
    },
    {
        "title": "阻风累日泊宝积山下",
        "author": "张耒",
        "content": "繫船淮北雨如轴，繫船淮南风断桥。\n客行有期日月疾，岁事欲晚霰雪骄。\n山根浪头作雷吼，缩手敢试舟师篙。\n不用燃犀照幽怪，要须拔剑断长蛟。",
        "dynasty": "宋",
        "collection_info": null
    },
    {
        "title": "宿州道中",
        "author": "张耒",
        "content": "眼明初见淮南树，十客相逢九吴语。\n旅程已付夜帆风，客睡不妨船背雨。\n黄柑紫蟹见江海，红稻白鱼饱儿女。\n殷勤买酒谢船师，千里劳君聊转橹。",
        "dynasty": "宋",
        "collection_info": null
    },
    {
        "title": "春阴泊龟山寄园明",
        "author": "张耒",
        "content": "东风淮声鸣万鼓，山头孤塔藏烟雾。\n一庵老宿何处峰，孤舟倦客沙边雨。\n杨柳梢头春未多，白苹汀下正沧波。\n莫向春阴开病眼，风烟如此奈愁何。",
        "dynasty": "宋",
        "collection_info": null
    },
    {
        "title": "初夏步园",
        "author": "张耒",
        "content": "夏木皆秀茂，小园交茂林。\n巢成雏欲出，上下鸣时禽。\n中有支离翁，行憩佳树阴。\n好风为我来，萧然散烦襟。\n物化日迁逝，客居何滞淫。\n亏行天有数，隠显我无心。",
        "dynasty": "宋",
        "collection_info": null
    },
    {
        "title": "雨夜怀陈永源山庄",
        "author": "张耒",
        "content": "陈君为生廉易足，水石田园藏一曲。\n畦田已作故侯业，种竹未享封君禄。\n干名懒復观书卷，济病时能开药箓。\n夜来秋雨如决渠，不寐忧君玉川屋。",
        "dynasty": "宋",
        "collection_info": null
    },
    {
        "title": "效二谢体",
        "author": "张耒",
        "content": "弃斥非高隠，林居值晚秋。\n风云日惨变，感彼岁月遒。\n秀蔓依檐槁，陈叶当窗投。\n晚花弄余秀，畦菜枝新柔。\n闲居妙观物，贫贱吾何忧。\n寂念师竺瞿，齐物信蒙周。",
        "dynasty": "宋",
        "collection_info": null
    },
    {
        "title": "秋雨独酌三首  其一",
        "author": "张耒",
        "content": "秋阴不可解，澍雨忽连朝。\n贫居庭除狭，涨潦时惊飘。\n老夫凌晨起，山木鸣萧萧。\n开门买野菜，菘薤喜新苗。\n鄙人晚耽佛，像设如僧寮。\n焚香翻贝叶，禅诵安不劳。\n日高出道场，倾盖盈山瓢。\n醺然知体畅，谁共此逍遥。",
        "dynasty": "宋",
        "collection_info": null
    },
    {
        "title": "秋雨独酌三首  其二",
        "author": "张耒",
        "content": "羲和隔重云，不復知下土。\n商羊何为者，得时方鼓舞。\n老人闲不出，秋草生环堵。\n况兹阴霖时，块坐谁与语。\n江人雨不鱼，鲂鲤不登俎。\n晨烹亦何有，藜藿恣烹煮。\n壶中有芳春，造物不得与。\n一醉兴未终，连延忽三举。",
        "dynasty": "宋",
        "collection_info": null
    },
    {
        "title": "秋雨独酌三首  其三",
        "author": "张耒",
        "content": "阴雨何可处，乐事頼尊中。\n泥泞不可出，洁扫一亩宫。\n气平忧患失，目凈尘滓空。\n谁知环堵间，乐事殊未穷。\n老人饱谙事，未易勤其胸。\n儿曹方蜩螗，几见弄伎工。\n惟有尊中物，于人差有功。\n不解作悲秋，吾师柴桑翁。",
        "dynasty": "宋",
        "collection_info": null
    },
    {
        "title": "三月十三日本约潘郎同游安园以雨不果因饮于家为说宛丘木芍药之盛作此篇",
        "author": "张耒",
        "content": "衝泥看花亦不恶，泥深三尺马苦臞。\n闭门且復与君饮，吟诗写字乐有余。\n姚黄一枝说不尽，天姬帝子非世姝。\n念君东坡守寂寞，春深穷巷堆枯榆。",
        "dynasty": "宋",
        "collection_info": null
    },
    {
        "title": "春阴",
        "author": "张耒",
        "content": "春山苦多昏，阴霭昼长暝。\n鸟鸣欲成巢，冰泮鱼已泳。\n薄寒方未已，惨切有余劲。\n霏霏晚雨飘，黯黯夕氤凝。\n高鸿戢南翮，布谷谨新令。\n班班农在耕，冉冉麦将盛。\n官闲倦无侣，览物偶乘兴。\n无辞数携酒，溪柳黄欲映。",
        "dynasty": "宋",
        "collection_info": null
    },
    {
        "title": "寒食",
        "author": "张耒",
        "content": "风云虽不定，日雨亦易干。\n残春犹凛凛，助我朝食寒。\n想见芳野田，士女游班班。\n去者日以疏，更为来者欢。\n青红间车马，日暮醉墙间。",
        "dynasty": "宋",
        "collection_info": null
    },
    {
        "title": "丽春",
        "author": "张耒",
        "content": "蓬蒿眼已熟，收拾到阿丽。\n徒分色黄白，未害格妾婢。\n争妍知不足，出刺以自卫。\n上有寒梅枝，春霜一憔悴。",
        "dynasty": "宋",
        "collection_info": null
    },
    {
        "title": "秋怀",
        "author": "张耒",
        "content": "秋云晦清晓，密雨散迴风。\n修然有嘉思，盥栉临青铜。\n扫地静如眼，妙香散浮空。\n黄葵丽不骄，幽菊静有容。\n无车惊门雀，幽巷连蒿蓬。\n老知饮无益，静觉书有功。\n晚木多美实，凉风惊候虫。\n问津竟何效，真愧圃与农。",
        "dynasty": "宋",
        "collection_info": null
    },
    {
        "title": "离泗州冒大雪",
        "author": "张耒",
        "content": "阴风驾长淮，铁马一百万。\n孤舟犯其垒，白羽一挥散。\n崩腾中夜雪，千里照组练。\n干坤合冥蒙，远色辨波面。\n云端数寸塔，仅若簪出弁。\n寒飞不远林，瘦植冻依岸。\n龟山晚沽酒，旅食烹野雁。\n惜哉吾里丰，一亩不素办。",
        "dynasty": "宋",
        "collection_info": null
    },
    {
        "title": "雪后赠徐仲车",
        "author": "张耒",
        "content": "平明呼童汲井华，童归告我门有雪。\n披衣疾走出户看，正见风毛万夫猎。\n冷欺病骨不敢前，缩头蛰户如寒鼈。\n楼台得势互照映，松竹无风自骚屑。\n念昔儿童逢雪喜，抟捧嘴吞如沃渴。\n如今欲啖老不禁，何异爱屦而遭刖。\n高门有酒不爱诗，我爱吟诗尊屡阙。\n东邻徐子与我同，爱诗过我衣百结。\n藏头败被口吟呵，文似锵金身似铁。\n人生岂合长贱贫，二百青铜直须辍。",
        "dynasty": "宋",
        "collection_info": null
    },
    {
        "title": "题吴熙老古铜榼",
        "author": "张耒",
        "content": "子云鸱夷如大壶，日醉自不妨着书。\n盛酒借沽太勤劬，铸铜为榼计未疏。\n古人制器俭復真，不似后世镂金银。\n一罂湛湛致坐侧，时与周旋真可人。",
        "dynasty": "宋",
        "collection_info": null
    },
    {
        "title": "农妇",
        "author": "张耒",
        "content": "耕田衣食苦不足，悠悠送子长河曲。\n同行不可别未忍，日暮河边仰天哭。\n男儿从军薄妻子，妇人随夫誓生死。\n封侯佩印未可知，不道沙场即为鬼。",
        "dynasty": "宋",
        "collection_info": null
    },
    {
        "title": "山雪",
        "author": "张耒",
        "content": "空中莽落索，晓雪遍平郊。\n霰急松鸣叶，声繁竹战梢。\n暮鸢饥啄屋，寒雉湿依茅。\n谁上梁王赋，淹留感鬓毛。",
        "dynasty": "宋",
        "collection_info": null
    },
    {
        "title": "戏二潘",
        "author": "张耒",
        "content": "眊矂柯山客，还家只醉眠。\n桂堂浑忘却，蝉室故依然。\n未用临书卷，聊须办酒钱。\n所欣家有弟，乡校首称贤。",
        "dynasty": "宋",
        "collection_info": null
    },
    {
        "title": "寄陈履常二首  其一",
        "author": "张耒",
        "content": "近闻彭泽令，旅饭寄招提。\n杜老不厌赋，韦郎犹愧妻。\n得州惭牧养，怀友负招携。\n祇学新诗好，高吟独醉泥。",
        "dynasty": "宋",
        "collection_info": null
    },
    {
        "title": "寄陈履常二首  其二",
        "author": "张耒",
        "content": "故人犹念我，一笑向何人。\n老去唯佛祖，州闲如隠沦。\n残年河朔雪，近腊水乡春。\n何日相逢笑，天边白髮新。",
        "dynasty": "宋",
        "collection_info": null
    },
    {
        "title": "闻邠老下第作诗迎之",
        "author": "张耒",
        "content": "淡墨高张动禁城，风驰电落走寰瀛。\n从来万卷贮便腹，可得千人无一名。\n且向江边伴逐客，会须天上冠羣英。\n遥思匹马千山里，孤店村深听晚莺。",
        "dynasty": "宋",
        "collection_info": null
    },
    {
        "title": "次韵邠老见贻",
        "author": "张耒",
        "content": "已嗟骯脏倚门边，况復归来竈不烟。\n观国未书攀桂籍，还家却上过淮船。\n瑰奇难售真当尔，凿枘相遭亦偶然。\n未死此生谁料得，且将见在斗尊前。",
        "dynasty": "宋",
        "collection_info": null
    },
    {
        "title": "久不见潘十作诗戏之闻其别墅晚稻稍收",
        "author": "张耒",
        "content": "谁云世不容吾道，自是穷常逐我曹。\n未能下帷授老子，且復痛饮读离骚。\n雨多园圃一惨淡，秋霁山川开泬寥。\n裹饭送君吾岂敢，黄云𥝧稏连东皋。",
        "dynasty": "宋",
        "collection_info": null
    },
    {
        "title": "效白体赠晁无咎  其一",
        "author": "张耒",
        "content": "过去生中作弟兄，依然骨肉有余情。\n青衫校正同三馆，白髮东南各一城。\n君比郦生多事业，我方谢朓欠诗名。\n想当把酒笙歌裏，亦记长安痛饮生。",
        "dynasty": "宋",
        "collection_info": null
    },
    {
        "title": "效白体赠晁无咎  其二",
        "author": "张耒",
        "content": "江南岁晚水风寒，铃阁无人昼掩关。\n过雨楼台宛溪市，新霜松竹敬亭山。\n不悲仕宦从来拙，所喜形骸绝得闲。\n山妓村醪君莫笑，亦胜苜蓿满朝盘。",
        "dynasty": "宋",
        "collection_info": null
    },
    {
        "title": "效白体赠晁无咎  其三",
        "author": "张耒",
        "content": "关河战国东秦地，风月南朝小谢城。\n妓乐比君拈不出，溪山许我赌来赢。\n真珠金綫真无比，迭岭双溪亦有声。\n一事与君霄壤别，板舆时从老人行。",
        "dynasty": "宋",
        "collection_info": null
    },
    {
        "title": "山光寺",
        "author": "张耒",
        "content": "寺古丹青暗，地幽花木春。\n垣墙兵火后，台殿栋梁新。\n绕屋松声合，铺庭草色匀。\n春耕迷古垒，野水滟通津。\n落魄闲来客，萧条禁火晨。\n重寻旧游地，俯仰十年身。",
        "dynasty": "宋",
        "collection_info": null
    },
    {
        "title": "三月晦日与客小酌",
        "author": "张耒",
        "content": "天教老景变芳菲，晨起衰翁换夹衣。\n尽日绿阴莺懒啭，有时芳草蝶争飞。\n最怜永日身无事，所叹佳时客未归。\n虽老清狂犹未减，凭春说与故园知。",
        "dynasty": "宋",
        "collection_info": null
    },
    {
        "title": "野望",
        "author": "张耒",
        "content": "野宽秋望阁，浩荡雨初还。\n寒树争标岭，归云各占山。\n岁穷风物惨，地阔井闾闲。\n饱食端无补，微官亦愧颜。",
        "dynasty": "宋",
        "collection_info": null
    },
    {
        "title": "他乡",
        "author": "张耒",
        "content": "身寄他乡远，心惊土俗殊。\n闾阎讳冠带，子弟笑诗书。\n韩国纵横后，商顽习尚余。\n几时东去棹，笑脍楚乡鱼。",
        "dynasty": "宋",
        "collection_info": null
    },
    {
        "title": "晨起眺望",
        "author": "张耒",
        "content": "众木交阴园径荒，独寻细径上东冈。\n山头秀插垂云处，江面平分浴日光。\n沙际离离横水鸟，林端历历过风樯。\n登临每到消忧处，不觉三年客异乡。",
        "dynasty": "宋",
        "collection_info": null
    },
    {
        "title": "有感二绝  其一",
        "author": "张耒",
        "content": "残雪微风冷透衣，柳黄梅破欲春时。\n年年景物常相似，满眼相思只自知。",
        "dynasty": "宋",
        "collection_info": null
    },
    {
        "title": "有感二绝  其二",
        "author": "张耒",
        "content": "日暇凝云去復还，晚风不动自清寒。\n可怜庭雪无人扫，斜占墙阴独未残。",
        "dynasty": "宋",
        "collection_info": null
    },
    {
        "title": "赠别仪上人",
        "author": "张耒",
        "content": "师似浮云触处闲，倦飞知我未能还。\n林泉会有相逢日，风月应须乞半山。",
        "dynasty": "宋",
        "collection_info": null
    },
    {
        "title": "宿文殊院呈孙子和二绝  其一",
        "author": "张耒",
        "content": "天河初没空明星，四听鸡号人欲兴。\n高林有露乍蹄马，佛屋无人到晓灯。",
        "dynasty": "宋",
        "collection_info": null
    },
    {
        "title": "宿文殊院呈孙子和二绝  其二",
        "author": "张耒",
        "content": "朱楼帘捲见天涯，倦客倚栏何所思。\n新月无情明復落，清箫有恨歇还吹。",
        "dynasty": "宋",
        "collection_info": null
    },
    {
        "title": "晚莺二首  其一",
        "author": "张耒",
        "content": "庭树知秋雕晚枝，春莺一去几时归。\n晚来何事枝头见，哑咤数声还復飞。",
        "dynasty": "宋",
        "collection_info": null
    },
    {
        "title": "晚莺二首  其二",
        "author": "张耒",
        "content": "青竹万叶一霜摧，何事流莺去復迴。\n啼鵊已摧芳草歇，春风安肯为君来。",
        "dynasty": "宋",
        "collection_info": null
    },
    {
        "title": "鱼虾",
        "author": "张耒",
        "content": "一尺盆池数种荷，鱼虾亦解起风波。\n尔来未识天池乐，更有鲸鹏奈尔何。",
        "dynasty": "宋",
        "collection_info": null
    },
    {
        "title": "直庐联句",
        "author": "张耒",
        "content": "上閤井泉甘若醴，蓬山点茶竹阴底。\n庚伏恩容午课休，宫殿初凉朝雨洗。\n身闲出饮官不嗔，日长睡足长精神。\n未惭便作蠹鱼老，拔毛济世知何人。",
        "dynasty": "宋",
        "collection_info": null
    },
    {
        "title": "秋夜西岗联句",
        "author": "张耒",
        "content": "城南远人迹，虫响最先秋。\n河汉横疑近，星辰烂不收。\n露浓枝上月，风驶苑中筹。\n下直身田野，相忘世马牛。\n市声城郭夜，遥色草茅幽。\n寂莫容还往，文章得献酬。\n天依阊阖转，斗直未央留。\n清洛东输海，夷门北拱州。\n寒灯知苦织，浊酒识穷愁。\n饱食容高议，苍颜愧薄游。\n黑貂寒事早，青史素心遒。\n附骥容吾钝，黄金试络头。",
        "dynasty": "宋",
        "collection_info": null
    },
    {
        "title": "凝祥池上联句",
        "author": "张耒",
        "content": "粉垣周十里，丹碧焕神宫。\n楼阁晚多雨，梧桐天早风。\n人来夕照外，鸟起白苹中。\n何用厌城郭，沧洲佳兴同。",
        "dynasty": "宋",
        "collection_info": null
    },
    {
        "title": "戏作雪狮绝句",
        "author": "张耒",
        "content": "六出装来百兽王，日头出后便郎当。\n争眉霍眼人谁怕，想你应无熟肺肠。",
        "dynasty": "宋",
        "collection_info": null
    },
    {
        "title": "仓前村民输麦行",
        "author": "张耒",
        "content": "场头雨干场地白，老穉相呼打新麦。\n半归仓廪半输官，免教县吏相催迫。\n羊头车子毛巾囊，浅泥易涉登前冈。\n仓头买券槐阴凉，清严官吏两平量。\n出仓掉臂呼同伴，旗亭酒美单衣换。\n半醉扶车归路凉，月出到家妻具饭。\n一年从此皆閒日，风雨闭门公事毕。\n射狐罝兔岁蹉跎，百壶社酒相经过。",
        "dynasty": "宋",
        "collection_info": null
    },
    {
        "title": "春暮",
        "author": "张耒",
        "content": "春尽空余白日长，枝头青杏已堪尝。\n人閒帘幕燕相语，风暖园林柳半黄。\n病裏不知时节换，老来都减少年狂。\n残风浊酒应堪在，更遣流莺送几觞。",
        "dynasty": "宋",
        "collection_info": null
    },
    {
        "title": "睡香花",
        "author": "张耒",
        "content": "曾向庐山睡裏闻，香风六断世间春。\n窃花莫扑枝头蝶，惊觉南窗半梦人。",
        "dynasty": "宋",
        "collection_info": null
    },
    {
        "title": "荷花",
        "author": "张耒",
        "content": "芙蓉花开秋水冷，水面无风见花影。\n飘香上下两婵娟，云在巫山月在天。",
        "dynasty": "宋",
        "collection_info": null
    },
    {
        "title": "寒食离白沙",
        "author": "张耒",
        "content": "花枝袅袅水溶溶，杨柳轻明二月风。\n景物可怜人寂寞，年年寒食醉眠中。",
        "dynasty": "宋",
        "collection_info": null
    },
    {
        "title": "七月六日二首  其一",
        "author": "张耒",
        "content": "雨洗秋城碧玉天，暮云吹尽月娟娟。\n寂寥谁是清宵伴，只有姮娥最可怜。",
        "dynasty": "宋",
        "collection_info": null
    },
    {
        "title": "七月六日二首  其二",
        "author": "张耒",
        "content": "山川摇落雁南飞，想见横汾鼓吹时。\n得意刘郎犹叹老，萧条宋玉故应悲。",
        "dynasty": "宋",
        "collection_info": null
    },
    {
        "title": "绝句",
        "author": "张耒",
        "content": "亭亭画舸繫春潭，直待行人酒半酣。\n不管烟波与风雨，载将离恨过江南。",
        "dynasty": "宋",
        "collection_info": null
    },
    {
        "title": "句  其一",
        "author": "张耒",
        "content": "须看远山相对蹙，莫欺病齿恼衰翁。",
        "dynasty": "宋",
        "collection_info": null
    },
    {
        "title": "句  其二",
        "author": "张耒",
        "content": "梅生红粟初迎腊，鱼跃银刀正出淮。",
        "dynasty": "宋",
        "collection_info": null
    },
    {
        "title": "句  其三",
        "author": "张耒",
        "content": "飞蚊绕枕细而轻。",
        "dynasty": "宋",
        "collection_info": null
    },
    {
        "title": "句  其四",
        "author": "张耒",
        "content": "淮山二十里，秀色已在户。\n舟车走梁宋，烟树引吴楚。",
        "dynasty": "宋",
        "collection_info": null
    },
    {
        "title": "句  其五",
        "author": "张耒",
        "content": "灵橘无根井有泉。",
        "dynasty": "宋",
        "collection_info": null
    },
    {
        "title": "句  其六",
        "author": "张耒",
        "content": "昔日陶公宅，今为释子居。",
        "dynasty": "宋",
        "collection_info": null
    },
    {
        "title": "句  其七",
        "author": "张耒",
        "content": "逢君金华宴，正味百花先。",
        "dynasty": "宋",
        "collection_info": null
    },
    {
        "title": "句  其八",
        "author": "张耒",
        "content": "霜橙共我乡。",
        "dynasty": "宋",
        "collection_info": null
    },
    {
        "title": "句  其九",
        "author": "张耒",
        "content": "清霜夜漠漠，佳食晓纍纍。",
        "dynasty": "宋",
        "collection_info": null
    },
    {
        "title": "句  其一○",
        "author": "张耒",
        "content": "鹄殻攒修干，金华耀暖曦。",
        "dynasty": "宋",
        "collection_info": null
    },
    {
        "title": "句  其一一",
        "author": "张耒",
        "content": "玉立春深雪不如，生香透骨雪应无。",
        "dynasty": "宋",
        "collection_info": null
    },
    {
        "title": "句  其一二",
        "author": "张耒",
        "content": "风光处处同。",
        "dynasty": "宋",
        "collection_info": null
    },
    {
        "title": "句  其一三",
        "author": "张耒",
        "content": "譌邪自不关。",
        "dynasty": "宋",
        "collection_info": null
    },
    {
        "title": "句  其一四",
        "author": "张耒",
        "content": "空林挂夕阳。",
        "dynasty": "宋",
        "collection_info": null
    },
    {
        "title": "句  其一五",
        "author": "张耒",
        "content": "沙边微雨湿孤蓬。",
        "dynasty": "宋",
        "collection_info": null
    },
    {
        "title": "句  其一六",
        "author": "张耒",
        "content": "小葺茅茨紫翠閒。",
        "dynasty": "宋",
        "collection_info": null
    },
    {
        "title": "句  其一七",
        "author": "张耒",
        "content": "亭亭古柏不知年，天宝以前耆旧传。",
        "dynasty": "宋",
        "collection_info": null
    },
    {
        "title": "句  其一八",
        "author": "张耒",
        "content": "饥鸢跕跕下林隈，猜意鹓鶵夺鼠来。\n瞥映斜阳上茅栋，块如眠草坐毰毸。",
        "dynasty": "宋",
        "collection_info": null
    },
    {
        "title": "春帖子",
        "author": "周邦彦",
        "content": "鸾辂青旗殿阁宽，祠官奠璧下春坛。\n晓开鱼钥朝衣集，綵胜飘扬百辟冠。",
        "dynasty": "宋",
        "collection_info": null
    },
    {
        "title": "春雨",
        "author": "周邦彦",
        "content": "耕人扶耒语林丘，花外时时落一鸥。\n欲验春来多少雨，野塘漫水可回舟。",
        "dynasty": "宋",
        "collection_info": null
    },
    {
        "title": "投子山",
        "author": "周邦彦",
        "content": "缅怀鲁将军，兵败携部曲。\n来投衲子衣，解甲饭戎菽。\n谁令名此山，异代有余辱。",
        "dynasty": "宋",
        "collection_info": null
    },
    {
        "title": "赠常熟贺公叔隠士",
        "author": "周邦彦",
        "content": "怀珠崖不枯，韫玉山有辉。\n隠翳不言德，人自知神奇。\n公叔季贞后，不为世网縻。\n浮沉里闾间，身晦道同违。\n弓旌搜俊良，圭衡略无遗。\n难偕集雍鹭，宁作曳尾龟。\n慈仁盖天性，惠泽施鳏嫠。\n倒囷食流冗，死葬病有医。\n人今泣遗爱，若见岘首碑。\n肯构有材子，修德亦庶几。\n高风自兹显，岂病知者希。",
        "dynasty": "宋",
        "collection_info": null
    },
    {
        "title": "仙杏山",
        "author": "周邦彦",
        "content": "仙人药光明夜烛，种杏碧山如种玉。\n春风裂石凤收花，赤颊离离照山谷。\n卿云承日作阴润，猛虎守山防采斸。\n高真筐篚入时贡，拜望通明荐新熟。\n珠旒颔首一破颜，气压蟠桃羞若木。\n自从移植近星榆，山水无光灵鬼哭。\n长松枯倒流液尽，棹頼牵藤多朴樕。\n我思百年访灵异，羽褐虽存言语俗。\n本非民土宰官身，欲断人间烟火谷。\n行寻幽洞觅丹砂，傥见臞仙骑白鹿。\n便应执箒洗仙坛，不用纤纤扫尘竹。",
        "dynasty": "宋",
        "collection_info": null
    },
    {
        "title": "凤凰台",
        "author": "周邦彦",
        "content": "危台飘尽碧梧花，胜地凄凉属梵家。\n凤入紫云招不得，木鱼堂殿下饥鸦。",
        "dynasty": "宋",
        "collection_info": null
    },
    {
        "title": "过左伯桃羊角哀墓",
        "author": "周邦彦",
        "content": "古交久沦丧，末世尤反覆。\n谷风歌焚轮，黄鸟譬伐木。\n永怀羊与左，重义踰血属。\n客行干楚王，冬雪无斗粟。\n倾粮活一士，誓不俱死辱。\n风云为惨变，鸟兽同踯躅。\n角哀哭前途，伯桃槁空谷。\n终乘大夫车，千骑下棺椟。\n子长何所疑，旧史刊不录。\n独行贵苟难，义侠轻杀戮。\n虽云匪中制，要可兴薄俗。\n荒坟邻万鬼，溘死皆碌碌。\n何事荆将军，操戈相窘逐。",
        "dynasty": "宋",
        "collection_info": null
    },
    {
        "title": "薛侯马",
        "author": "周邦彦",
        "content": "薛侯俊健如生猱，不识中原生土豪。\n蛇矛丈八常在手，骆马蕃鞍云锦袍。\n往属嫖姚探虎穴，狐鸣萧萧风立髮。\n短鞯淋血斩将归，夜斲坚冰濡马渴。\n中都久住武城坊，屋头养骆如养羊。\n枯萁不饱篱壁尽，狭巷怒蹄盆盎伤。\n只今栖栖守环堵，五月樵风吹宿莽。\n千金夜出酬市儿，客帐昼眠听戏鼓。\n边人视死亦寻常，笑裏辞家登战场。\n铨劳定次屈壮士，两眼荧荧收泪光。\n齿坚食肉何曾老，骑马身轻飞一鸟。\n焉知不将万人行，横槊秋风贺兰道。",
        "dynasty": "宋",
        "collection_info": null
    },
    {
        "title": "天赐白",
        "author": "周邦彦",
        "content": "君不见书生镌羌勒兵入，羌来薄城束缚急。\n蜡丸飞出辞大家，帐下健儿纷雨泣。\n凿沙到石终无水，扰扰万人如渴蚁。\n挽絙窃出两将军，敌箭随来风掠耳。\n道傍神马白雪毛，噤口不嘶深夜逃。\n忽闻汉语米脂下，黑雾压城风怒号。\n脱身归来对刀笔，短衣射虎朝朝出。\n自椎杂宝涂箭创，心折骨惊如昨日。\n谷城鲁公天下雄，阴陵一跌兵力穷。\n檥舟不渡谢亭长，有何面目归江东。\n将军偶生名已弱，铁花暗涩龙文锷。\n缟帐肥刍酬马恩，閒望旄头向西落。",
        "dynasty": "宋",
        "collection_info": null
    },
    {
        "title": "曝日",
        "author": "周邦彦",
        "content": "冬曦如村酿，奇温止须臾。\n行行正须此，恋恋忽已无。",
        "dynasty": "宋",
        "collection_info": null
    },
    {
        "title": "越台曲",
        "author": "周邦彦",
        "content": "玉颜如花越王女，自小矫痴不歌舞。\n嫁作江南国主妃，日日思归泪如雨。\n江南江北梅子黄，潮头夜涨秦淮江。\n江边雨多地卑湿，旋筑高台匀晓粧。\n千艘命载越中土，喜见越人仍越语。\n人生脚踏乡土难，无復归心越中去。\n高台何易倾，曲池亦復平。\n越姬一去向千载，不见此台空有名。",
        "dynasty": "宋",
        "collection_info": null
    },
    {
        "title": "芝朮歌",
        "author": "周邦彦",
        "content": "华阳之天诸洞府，阿穴便门迷处所。\n三君谒帝不知还，帐冷祠空遗鹤羽。\n玉津宝气久成腴，灵朮神芝时出土。\n日精潜烛山自明，人力穷搜神不与。\n前年栋挠作新宫，坎坎空岩响斤斧。\n君来胎禽舞海雪，君去山云杂川雨。\n是生朱草示尘寰，故遣樵青入林莽。\n蘗膏紫漆自坚栗，下附天苏蟠石坞。\n肉人但恐奇祸作，药笼復忧神物取。\n庐陵太守藴仙风，健骨清姿欲飞举。\n阴功除瘼民已悦，灵药引年天亦许。\n愿因服饵断膏粱，未让南华养生主。",
        "dynasty": "宋",
        "collection_info": null
    },
    {
        "title": "楚平王庙",
        "author": "周邦彦",
        "content": "姦臣乱国纪，伍奢思结缨。\n杀贤恐遗种，巢卵同时倾。\n健雏脱身去，口血流吴庭。\n达士见几微，楚郊忧苦兵。\n十年军入郢，势如波捲萍。\n贤亡国婴难，王死尸受刑。\n将隳七世庙，先坏百里城。\n子胥虽捐江，素车驾长鲸。\n惊涛寄怒余，遗庙罗千楹。\n王祠何其微，破屋风泠泠。\n蛰虫陷香案，饥鼠悬灯檠。\n淫俗敬魑魅，何人顾威灵。\n臣冤不雠主，况乃锄丘茔。\n报应苦不直，吾将问冥冥。",
        "dynasty": "宋",
        "collection_info": null
    },
    {
        "title": "竹城",
        "author": "周邦彦",
        "content": "竹城何檀栾，属翠分雉堞。\n王封尽四堑，同有岁寒节。",
        "dynasty": "宋",
        "collection_info": null
    },
    {
        "title": "谩成  其一",
        "author": "周邦彦",
        "content": "举头万籁号，弹指万籁寂。\n欲寻所归方，变灭了无迹。\n古今何足云，浩劫同一息。\n曾闻不迁义，贞定非木石。\n至乐谅难名，所恨罗縠隔。",
        "dynasty": "宋",
        "collection_info": null
    },
    {
        "title": "谩成  其二",
        "author": "周邦彦",
        "content": "河声连底卷黄沙，回首方惊去国赊。\n唯有客情无尽处，暗随春水涨桃花。",
        "dynasty": "宋",
        "collection_info": null
    },
    {
        "title": "无题",
        "author": "周邦彦",
        "content": "石濑光洄洄，沙步平侹侹。\n枫林名一社，舂汲共寒影。\n藩篱曲相通，窈窕花竹静。\n兹焉自足乐，未觉丘园迥。\n令尹虽无恩，黠吏幸先屏。\n唯当谨时候，田庐日三省。\n骄儿休马足，高廪付牛领。\n无人横催租，烹鲜会同井。",
        "dynasty": "宋",
        "collection_info": null
    },
    {
        "title": "谩书  其一",
        "author": "周邦彦",
        "content": "窗影蝇飞见，帘花日照成。\n汗余胡粉薄，香度越罗轻。\n书叶蚕头密，调笙凤咮鸣。\n情来愁不语，极目雁南征。",
        "dynasty": "宋",
        "collection_info": null
    },
    {
        "title": "谩书  其二",
        "author": "周邦彦",
        "content": "旧识回文谱，新谐远调讴。\n望归朝对镜，合饮夜藏鈎。\n融蜡粘花蔕，烧檀暖麝油。\n双眉谁与画，张敞自风流。",
        "dynasty": "宋",
        "collection_info": null
    },
    {
        "title": "谩书  其三",
        "author": "周邦彦",
        "content": "丽日烘帘幔影斜，酒余春思托韶华。\n高楼不隔东南望，苦雾游云莫谩遮。",
        "dynasty": "宋",
        "collection_info": null
    },
    {
        "title": "偶成",
        "author": "周邦彦",
        "content": "窗风猎猎举绡衣，睡美唯应枕簟知。\n忽有黄鹂深树语，宛如春尽绿阴时。",
        "dynasty": "宋",
        "collection_info": null
    },
    {
        "title": "天启惠酥  其一",
        "author": "周邦彦",
        "content": "金城良牸不当车，特为人间作好酥。\n余湩尚供肥犊子，小奁先入太官厨。\n邺中鹿尾空名目，吴地莼羹谩僻迂。\n欲比君家好兄弟，不知谁可作醍醐。",
        "dynasty": "宋",
        "collection_info": null
    },
    {
        "title": "天启惠酥  其二",
        "author": "周邦彦",
        "content": "浅黄拂拂小鹅雏，色好从来说雍酥。\n花草偏宜女儿手，缄封枉入野人厨。\n细涂麦餠珍无敌，杂炼猪肪术最迂。\n脔肉便知全鼎味，它时不用识醍醐。",
        "dynasty": "宋",
        "collection_info": null
    },
    {
        "title": "天启惠酥  其三",
        "author": "周邦彦",
        "content": "南朝珍馔一时无，尚见休文谢北酥。\n陶罋解汤香出屋，铜铛掠面乳供厨。\n中都价重无钱买，京兆书迟怪路迂。\n闻道加餐最肥泽，异时烦与致醍醐。",
        "dynasty": "宋",
        "collection_info": null
    },
    {
        "title": "天启惠酥  其四",
        "author": "周邦彦",
        "content": "高阳太守有遗书，亲教齐民炼玉酥。\n欲出浮膏先卧酪，为防馋鼠更熏厨。\n绝知意重分余弃，渐见诗多入怪迂。\n犹恐伧人笑风土，预从贝叶检醍醐。",
        "dynasty": "宋",
        "collection_info": null
    },
    {
        "title": "下帷斋",
        "author": "周邦彦",
        "content": "官事如拔毛，小稀还復稠。\n一鼠未易尽，况欲秃九牛。\n唯应理籤轴，偷暇寻孔周。\n维南有颓构，畴昔宾射侯。\n扶倾与丹雘，外好中实不。\n弦歌废决拾，休王良有由。\n书生本不武，谁言负薪忧。\n古云不执弓，防患术已偷。\n诗书主六艺，中有捍敌谋。\n至胜不刃血，吾将执其柔。\n当有中的士，为辨劣与优。",
        "dynasty": "宋",
        "collection_info": null
    },
    {
        "title": "楚村道中  其一",
        "author": "周邦彦",
        "content": "林栖野啄散鸦群，极目风霾乱日曛。\n短麦离离干忆雨，远峰黯黯细输云。\n愁逢杂路寻车辙，頼有高林出酒巾。\n辄得问津凡父老，不应看客废锄耘。",
        "dynasty": "宋",
        "collection_info": null
    },
    {
        "title": "楚村道中  其二",
        "author": "周邦彦",
        "content": "族云行太虚，布置初狼籍。\n弥缝天四维，俄顷同一色。\n雨形如别泪，含恶未忍滴。\n泥涂颇翻车，行者自朝夕。\n中央成白道，袅袅踏蛇脊。\n潺湲冒田水，去作涧底碧。\n高林荫清快，渴乌时一掷。\n晚休张庄聚，泾草蒙古驿。\n往时解鞍地，醉墨栖坏壁。\n孤星探先出，天镜小摩拭。\n比邻忽喧呼，夜磔鲁津伯。\n梦归萱草堂，再拜悲喜剧。\n问言劳如何，嗟我子行役。\n平明看屋溜，两鹊声啧啧。\n果逢南使还，冯寄好消息。\n谁秣百里驹，肯税不论直。",
        "dynasty": "宋",
        "collection_info": null
    },
    {
        "title": "怀隠堂",
        "author": "周邦彦",
        "content": "昔贤抱奇识，阅世犹鼠肝。\n深颦畏轩冕，自谓山林宽。\n至今仰高躅，凛若冰雪寒。\n我侯坐少孤，久着聚鹖冠。\n辛勤取微鷃，屡费黄金丸。\n归来长太息，依旧一瓢箪。\n偶逢隠者谷，爱此高巑岏。\n结庐面绝壁，所幸一枝安。\n侯今未全老，每据伏波鞍。\n曷不持长缨，取虏报县官。\n功名事不磨，未可乐丘墦。\n嗟我如鹪鹩，尽室寄苇萑。\n谋居转幽邃，欲把严陵竿。\n归乏环堵室，始觉生理难。\n因侯有华构，弥起百忧端。",
        "dynasty": "宋",
        "collection_info": null
    },
    {
        "title": "夙兴",
        "author": "周邦彦",
        "content": "曈曈海底日，赤辉射东方。\n先驱敛群翳，微露不成霜。\n早寤厌床笫，起步东西厢。\n引手视掌纹，黯黯未可祥。\n念此阅人传，三年得跧藏。\n弛担曾几时，兹焉忽腾装。\n问今何所之，意行本无乡。\n晨钟神惨悲，夜鼓思飞扬。\n与俗同一科，何异犬与羊。\n平明催放钥，利害纷相攘。\n颠倒走群愚，岂但渠可伤。",
        "dynasty": "宋",
        "collection_info": null
    },
    {
        "title": "开元夜游图",
        "author": "周邦彦",
        "content": "潞州别驾年十八，弯弓射鹿无虚发。\n真龙绝水鱼鼈散，参军后骑鳬鸥没。\n咸原瑞气映壶关，城南书生知阿瞒。\n解鞍下马日向夕，炙馿行酒天为欢。\n坐上何人识天意，擫帽破靴朝邑尉。\n旄头夜转紫垣开，太白光芒黄钺利。\n万骑齐呼左右分，将军夜披玄武门。\n鏖兵三窟尽妖党，问寝五门朝至尊。\n羽林萧萧参旗折，太极瑶光浄烟雪。\n杀身志在攀龙鳞，唾手成功探虎穴。\n麾下且侯李与王，轻形玉带持箙房。\n晋文赏功从悉录，汉光道旧情无忘。\n与宴宫中张秘戏，复道晴楼过李骑。\n连催羯鼓汝阳来，一抹鲲弦薛王醉。\n玉阶凄凄微有霜，天鸡唤仗参差光。\n宜春列炬散行马，长乐疏钟严晓妆。\n清丝急管欢未毕，瑶池八马西南出。\n扪参历井行道难，失水回风永相失。\n君不见当时韦杜间，呼鹰走狗去不还。\n坐间年少莫大语，临淄郡王天子父。",
        "dynasty": "宋",
        "collection_info": null
    },
    {
        "title": "远游",
        "author": "周邦彦",
        "content": "淮西渡两桨，江左随一鸥。\n苦嗟波涛窄，所至胶吾舟。\n借问舟中人，流转何时休。\n帆高风色利，欲止不自由。\n传闻弱水外，鼎立三神丘。\n鼓枻未可到，载行有潜虬。\n扶桑睹浴日，阳精热东流。\n万族呈秘怪，九土皆飘浮。\n送者安在哉，吾往不可求。\n岂比鸱夷子，并湖名远游。",
        "dynasty": "宋",
        "collection_info": null
    },
    {
        "title": "晚憩杜桥馆",
        "author": "周邦彦",
        "content": "寒茅愔愔鸡啄场，儿啼索衣天陨霜。\n密林渐放山色入，枫枯振槁声琅琅。\n清浆白羽弃已久，黄菊紫萸看欲香。\n岁行及此去愈疾，若决积水难堤防。\n嗟予齿髮非故物，念此内热如涫汤。\n愿见唐朝吕墨客，膝行问道求神方。\n斋心千日百事毕，消我颔雪还韶光。\n岂饶蒿目忧世事，黄金绾腰埋土囊。",
        "dynasty": "宋",
        "collection_info": null
    },
    {
        "title": "游定夫见过晡饭既去烛下目昏不能阅书感而赋之",
        "author": "周邦彦",
        "content": "烟草里门秋，暮气幽人宅。\n遥知金轮升，户牖粲虚白。\n风驱云将来，市声落几格。\n连曹属解鞚，一饭已扫迹。\n余羶未洁鼎，傲鼠已出额。\n铜英洗病眼，乌舄畏断册。\n已为儿辈翁，兹事岂不迫。\n昔见羡门生，童子身三尺。\n捐家问道要，颛声不好剧。\n颇观鸟迹书，保气如保璧。\n贪饵投祸罗，煎丝废前绩。\n上惭玄元教，溘死有余责。\n浊镜在两眸，看朱忽成碧。\n当时方瞳叟，变灭云雾隔。\n肝劳忧久痼，瞑坐救昏幕。\n尚须文字间，侵尽百年客。\n非图瞩秋毫，所要分菽麦。",
        "dynasty": "宋",
        "collection_info": null
    },
    {
        "title": "元夕",
        "author": "周邦彦",
        "content": "翠华临阙巷无人，曼衍鱼龙触眼新。\n羽蝶低昂万人醉，木山綵错九城春。\n闲坊厌听粻䊗鼓，晓漏犹飞轣辘尘。\n谁解招邀狂处士，掺挝惊倒坐中宾。",
        "dynasty": "宋",
        "collection_info": null
    },
    {
        "title": "寿宋守  其一",
        "author": "周邦彦",
        "content": "康鼎谈经世少双，一时文物动虞庠。\n江湖虽隔金闺籍，衣袖仍间玉案香。\n墨客几年陪画隼，板舆平日到萱堂。\n时清身健堪行乐，未见荆榛尤凤凰。",
        "dynasty": "宋",
        "collection_info": null
    },
    {
        "title": "寿宋守  其二",
        "author": "周邦彦",
        "content": "珥笔曾趋殿两间，冰姿清彻照朝班。\n民讴在处思廉范，谏疏何人忆贾山。\n竹简翻经秋闭阁，玉棋欢客夜留关。\n直须剩饮邦人寿，天上如今欲赐环。",
        "dynasty": "宋",
        "collection_info": null
    },
    {
        "title": "寿陈运干",
        "author": "周邦彦",
        "content": "节过中和日有三，台星一点下江南。\n因仍睿算疏恩宠，多少春风在笑谈。\n颂祝椒花随以栢，恩袍欺草绿于蓝。\n儿孙更祝无穷寿，齐指庄椿愿与参。",
        "dynasty": "宋",
        "collection_info": null
    },
    {
        "title": "宿灵仙观",
        "author": "周邦彦",
        "content": "灵宫耽耽虎守谷，羽褐出山邀客宿。\n稽首中茅司命君，四叶秉符调玉烛。\n鸣金击石天相闻，游飙倒影声磷磷。\n戏上云崖撼琼树，脱叶出溪惊世人。",
        "dynasty": "宋",
        "collection_info": null
    },
    {
        "title": "次韵周朝宗六月十日泛湖  其一",
        "author": "周邦彦",
        "content": "霖潦合支流，洲浦迷片段。\n两桨入菰蒲，鳬鸥欻惊散。\n疏林直炊烟，落日斜酒幔。\n王事得淹留，公私各相半。",
        "dynasty": "宋",
        "collection_info": null
    },
    {
        "title": "次韵周朝宗六月十日泛湖  其二",
        "author": "周邦彦",
        "content": "风舟挽犹迟，兀若乘款段。\n深行蛟龙国，飐荡光炯散。\n洲凉扇荷箑，山晚垂云幔。\n眷言江海期，百年行欲半。",
        "dynasty": "宋",
        "collection_info": null
    },
    {
        "title": "次韵周朝宗六月十日泛湖  其三",
        "author": "周邦彦",
        "content": "沟塍绕湖干，琐细分顷段。\n湖洄晚渔集，山静村樵散。\n衝风偃萑菼，猎猎如捲幔。\n何当饮清光，乘月行夜半。",
        "dynasty": "宋",
        "collection_info": null
    },
    {
        "title": "次韵周朝宗六月十日泛湖  其四",
        "author": "周邦彦",
        "content": "维舟瞰层波，未忍分练段。\n人间好风味，鱼鸟同聚散。\n儒生长窘束，书灯守幽幔。\n逐乐嗟已迟，蚤还犹及半。",
        "dynasty": "宋",
        "collection_info": null
    },
    {
        "title": "次韵周朝宗六月十日泛湖  其五",
        "author": "周邦彦",
        "content": "君才切玉刀，一举成两段。\n我如抟沙砾，放手辄星散。\n传闻紫贝阙，薜荔充帷幔。\n楚吟尚多亡，君诗补其半。",
        "dynasty": "宋",
        "collection_info": null
    },
    {
        "title": "二月十四日至越州置酒泛湖欲往诸剎风作不能前",
        "author": "周邦彦",
        "content": "青山定厌俗人游，萝帐云屏到即收。\n更欲凌波访幽剎，疾风已戒早回舟。",
        "dynasty": "宋",
        "collection_info": null
    },
    {
        "title": "句  其一",
        "author": "周邦彦",
        "content": "化行禹贡山川外，人在周公礼乐中。",
        "dynasty": "宋",
        "collection_info": null
    },
    {
        "title": "句  其二",
        "author": "周邦彦",
        "content": "明朝春仗当行乐，刻燕催花掷万金。",
        "dynasty": "宋",
        "collection_info": null
    },
    {
        "title": "句  其三",
        "author": "周邦彦",
        "content": "夹辇司花百士人，绣楣琼璧写宜春。",
        "dynasty": "宋",
        "collection_info": null
    },
    {
        "title": "句  其四",
        "author": "周邦彦",
        "content": "裁幡小废藏鈎戏，生菜仍□宿岁□。",
        "dynasty": "宋",
        "collection_info": null
    },
    {
        "title": "句  其五",
        "author": "周邦彦",
        "content": "对花今日柰天涯。",
        "dynasty": "宋",
        "collection_info": null
    },
    {
        "title": "句  其六",
        "author": "周邦彦",
        "content": "人从生处乐，谁向死前休。",
        "dynasty": "宋",
        "collection_info": null
    },
    {
        "title": "吴熙老所藏风雨图",
        "author": "潘大临",
        "content": "我游匡山夏将杪，赤日青天万山绕。\n忽然风雨动地来，震气果雷离电遶。\n一川烟霭失东西，万里干坤错昏晓。\n香垆高峰危欲堕，石门细路人心剿。\n江翻那闻得计鱼，木拔岂有安巢鸟。\n须臾云过雨脚收，依旧晴晖着丛篠。\n羣山历历在眼前，恰似凭高日方晓。\n谁将此景入画图，数幅生绡盘礴了。\n吴丞此画绝代无，张公此诗古来少。\n读诗观画兴未穷，北窗风凉退自公。\n使君意消三伏中，未可鞭棰催青铜。",
        "dynasty": "宋",
        "collection_info": null
    },
    {
        "title": "赠张圣言画柯山图",
        "author": "潘大临",
        "content": "我昔骑鲸游九州，上扣天关望冕旒。\n羣公侍旁好颜色，将顺帝旨成刚柔。\n抱持日月不自献，蒙茸尘土归家丘。\n结茅竹间今休已，炎暑避舍清飙留。\n屋头清溪鸣昼夜，当户古木蔽马牛。\n苍头卢儿从高盖，传呼不到门巷幽。\n两公忘言儿袖手，驱除睡魔须茶瓯。\n谁传此意到旁郡，解衣槃礴烦张侯。\n张侯落笔妙天下，未坠学士之风流。\n欲见柯山入画图，丹青知君百不忧。\n黄公不肯直南省，一麾已具东南舟。\n请君援笔待公至，画我迎公竹阴裏。",
        "dynasty": "宋",
        "collection_info": null
    },
    {
        "title": "题张圣言画四时景物  其一",
        "author": "潘大临",
        "content": "我到淮南几见春，一身蓑笠蔽烟雨。\n桃花林裏有人家，疑是柯山最深处。",
        "dynasty": "宋",
        "collection_info": null
    },
    {
        "title": "题张圣言画四时景物  其二",
        "author": "潘大临",
        "content": "成阴众木与天参，日暮风雨地轴翻。\n曾向庐山问行李，石门西路接僧垣。",
        "dynasty": "宋",
        "collection_info": null
    },
    {
        "title": "题张圣言画四时景物  其三",
        "author": "潘大临",
        "content": "荻花索索水津津，日落空山开霁新。\n松下有人摩诘似，与渠烟火作比邻。",
        "dynasty": "宋",
        "collection_info": null
    },
    {
        "title": "题张圣言画四时景物  其四",
        "author": "潘大临",
        "content": "云蒙山头雪翻空，飞鸟绕树困号风。\n关山淮水失微路，酒炉曾借衰颜红。",
        "dynasty": "宋",
        "collection_info": null
    },
    {
        "title": "题陈德秀画四季枕屏图五首  其一",
        "author": "潘大临",
        "content": "乱山深处碧波流，隔岸垂杨繫小舟。\n无数桃花伴春梦，梦中还作武陵游。",
        "dynasty": "宋",
        "collection_info": null
    },
    {
        "title": "题陈德秀画四季枕屏图五首  其二",
        "author": "潘大临",
        "content": "茅檐竹阁枕迴溪，柳外平桥拍水低。\n在藻白鱼知鹭下，穿林黄雀觉蝉嘶。",
        "dynasty": "宋",
        "collection_info": null
    },
    {
        "title": "题陈德秀画四季枕屏图五首  其三",
        "author": "潘大临",
        "content": "锦树连云烂不收，山河风景一番秋。\n老夫枕簟便凉夜，不比新亭去国愁。",
        "dynasty": "宋",
        "collection_info": null
    },
    {
        "title": "题陈德秀画四季枕屏图五首  其四",
        "author": "潘大临",
        "content": "江树溟蒙雪暗天，似闻寒雁破昏烟。\n相思此夜堪乘兴，试问渔翁觅钓船。",
        "dynasty": "宋",
        "collection_info": null
    },
    {
        "title": "题陈德秀画四季枕屏图五首  其五",
        "author": "潘大临",
        "content": "好景入诗皆可画，未知陈子画中诗。\n疑公便是褚季野，正尔不言行四时。",
        "dynasty": "宋",
        "collection_info": null
    },
    {
        "title": "题赵承远所藏大年画平远二首  其一",
        "author": "潘大临",
        "content": "吴头楚尾散花洲，天阔波云恰下鸥。\n帝子胸中有江汉，故能风露笔端秋。",
        "dynasty": "宋",
        "collection_info": null
    },
    {
        "title": "题赵承远所藏大年画平远二首  其二",
        "author": "潘大临",
        "content": "将军心眼到沧洲，木脱波生一夜秋。\n想得笔端鳬雁足，又添鸂鶒起沙头。",
        "dynasty": "宋",
        "collection_info": null
    },
    {
        "title": "江夏别鲁直送之宜州",
        "author": "潘大临",
        "content": "翰墨精神全魏汉，文章波澜似春秋。\n可是中州着不得，江南已远更宜州。",
        "dynasty": "宋",
        "collection_info": null
    },
    {
        "title": "诗一首",
        "author": "潘大临",
        "content": "胡子云中白鹤，林生初发芙蓉。\n吴十九成雅奏，饶三百炼奇锋。\n南州復见高士，东山行起谢公。\n信祖真成德祖，立之无愧行中。\n吴生可共南郡，老夫宁附石崇。\n闻雅已倾重客，说谈仍得王戎。\n冠盖城南高会，山阴未扫余风。\n客散日衔西壁，主人不道尊空。",
        "dynasty": "宋",
        "collection_info": null
    },
    {
        "title": "张文潜齐安行解嘲",
        "author": "潘大临",
        "content": "为邦虽陋勿雌黄，我曾侍立苏公旁。\n见公颜色不憔悴，不似贾谊来江湘。\n它州虽粗胜吾州，无此两公相继游。",
        "dynasty": "宋",
        "collection_info": null
    },
    {
        "title": "哭东坡  其一",
        "author": "潘大临",
        "content": "元佑丝纶两汉前，典刑意得龙光宣。\n裕陵圣德如天大，谁道微臣敢议天。",
        "dynasty": "宋",
        "collection_info": null
    },
    {
        "title": "哭东坡  其二",
        "author": "潘大临",
        "content": "公与文忠总遇谗，谗人有口直须缄。\n声名百世谁常在，公与文忠北斗南。",
        "dynasty": "宋",
        "collection_info": null
    },
    {
        "title": "寄德操均父",
        "author": "潘大临",
        "content": "文如二稚徒怀璧，武似三明却韔弓。\n松桧参天西邑路，时时骑马访庞公。",
        "dynasty": "宋",
        "collection_info": null
    },
    {
        "title": "江间作  其一",
        "author": "潘大临",
        "content": "白鸟没飞烟，微风逆上舡。\n江从樊口转，山自武昌连。\n日月悬终古，干坤别逝川。\n罗浮南斗外，黔府古河边。",
        "dynasty": "宋",
        "collection_info": null
    },
    {
        "title": "江间作  其二",
        "author": "潘大临",
        "content": "波浪三江口，风云八字山。\n断崖东北际，虚艇有无间。\n卧柳堆生岸，跳鱼水捣弯。\n悠然小轩冕，幽兴满乡关。",
        "dynasty": "宋",
        "collection_info": null
    },
    {
        "title": "江间作  其三",
        "author": "潘大临",
        "content": "西山连虎穴，赤壁隠龙宫。\n形胜三分国，波流万世功。\n沙明拳宿鹭，天阔退飞鸿。\n最羡鱼竿客，归舡雨打篷。",
        "dynasty": "宋",
        "collection_info": null
    },
    {
        "title": "江间作  其四",
        "author": "潘大临",
        "content": "落日春江上，无人倚杖时。\n私蛙鸣鼓吹，官柳舞腰支。\n猎远频翻臂，渔深数治丝。\n我犹无彼是，风岂有雄雌。",
        "dynasty": "宋",
        "collection_info": null
    },
    {
        "title": "洪氏倦殻轩",
        "author": "潘大临",
        "content": "封胡羯末谢，龟驹玉鸿洪。\n千载望四谢，四洪天壤同。",
        "dynasty": "宋",
        "collection_info": null
    },
    {
        "title": "和张文潜痛字韵",
        "author": "潘大临",
        "content": "文章迩来气燄低，圣经颇遭余子弄。\n公归除□□□□，荆舒之说惩应痛。",
        "dynasty": "宋",
        "collection_info": null
    },
    {
        "title": "浯溪",
        "author": "潘大临",
        "content": "公泛浯溪春水船，繫帆啼鸟青崖边。\n次山作颂今几年，当时治乱春风前。\n明皇聪明真晚谬，干坤付与哥奴手。\n骨肉何伤九庙焚，蜀山骑馿不回首。\n天下宁知再有唐，皇帝紫袍迎上皇。\n神器苍忙吾敢惜，儿不终孝听五郎。\n父子几何不豺虎，君臣宁能责胡虏。\n南内凄凉谁得知，人间称家作端午。\n平生不识颜真卿，去年不答高将军。\n老来读碑泪横臆，公诗与碑当共行。\n不赏边功宁有许，不杀奉皇犹敢语。\n雨淋日炙字未讹，千秋万岁所鉴多。",
        "dynasty": "宋",
        "collection_info": null
    },
    {
        "title": "春日书怀",
        "author": "潘大临",
        "content": "舟楫凌漳水，风涛接蠡湖。\n龙媒成跬步，骊颔脱微躯。\n乐土供游戏，深文苦絷拘。\n胸中虽磈磊，墙外或歌呼。\n老去嵇康懒，归来宁子愚。\n千钟真臭腐，十畮借膏腴。\n春雨何曾密，园花竟自都。\n小桥藏细柳，方沼出新蒲。\n酒熟拈巾漉，经传带雨锄。\n行盘随所有，坐客几时无。\n日转淮阴暮，门通鸟径迂。\n仰头看哺鷇，引手亦将雏。\n抚事盆缫茧，劳生户转枢。\n形骸浮大块，毛髮燎红炉。\n借问青宫犊，何如浊水鳬。\n士衡甘食酪，张翰合思鲈。\n世论几胶柱，人心尽好竽。\n屠龙非至计，射雉屈良图。\n借箸方隆汉，推枰已灭吴。\n从渠画麟阁，吾自着潜夫。",
        "dynasty": "宋",
        "collection_info": null
    },
    {
        "title": "答王立之惠书",
        "author": "潘大临",
        "content": "归自江南即定居，漫劳亲友问何如。\n刚肠肯为藜羹转，病骨聊凭竹杖扶。\n南圃土腴千树橘，东湖春水百金鱼。\n明年生计应堪说，待倩君侯买异书。",
        "dynasty": "宋",
        "collection_info": null
    },
    {
        "title": "梅",
        "author": "潘大临",
        "content": "非云非雪月初浮，疑是佳人狐白裘。\n细雨狂风莫欺折，冰肌玉骨未禁愁。",
        "dynasty": "宋",
        "collection_info": null
    },
    {
        "title": "登大别眺望",
        "author": "潘大临",
        "content": "人争汉口渡，日落阳台坂。\n鼓吹隔岸闻，楼观排云见。",
        "dynasty": "宋",
        "collection_info": null
    },
    {
        "title": "次韵黄泽简亭",
        "author": "潘大临",
        "content": "使者旌麾开昼阴，幽亭万个竹竿深。\n月乘佛界生清影，风入僧垣作好音。\n活国五年持节手，补天三尺转圜心。\n召还有命方乘传，莫遣幽人气象侵。",
        "dynasty": "宋",
        "collection_info": null
    },
    {
        "title": "句  其一",
        "author": "潘大临",
        "content": "满城风雨近重阳。",
        "dynasty": "宋",
        "collection_info": null
    },
    {
        "title": "句  其二",
        "author": "潘大临",
        "content": "两屐上层楼，一目略千里。",
        "dynasty": "宋",
        "collection_info": null
    },
    {
        "title": "句  其三",
        "author": "潘大临",
        "content": "归来陶隠居，拄颊西山云。",
        "dynasty": "宋",
        "collection_info": null
    },
    {
        "title": "句  其四",
        "author": "潘大临",
        "content": "思君带孔移。",
        "dynasty": "宋",
        "collection_info": null
    },
    {
        "title": "句  其五",
        "author": "潘大临",
        "content": "诗束牛腰藏旧稿，书讹马尾辨新雠。",
        "dynasty": "宋",
        "collection_info": null
    },
    {
        "title": "句  其六",
        "author": "潘大临",
        "content": "无酒到愁边。",
        "dynasty": "宋",
        "collection_info": null
    },
    {
        "title": "句  其七",
        "author": "潘大临",
        "content": "八字山头雁，武昌江上鱼。",
        "dynasty": "宋",
        "collection_info": null
    },
    {
        "title": "与葛洪",
        "author": "张璹",
        "content": "提司坑冶是新差，职比催纲胜一阶。\n若发荐章求脚色，下官踪迹转沉埋。",
        "dynasty": "宋",
        "collection_info": null
    },
    {
        "title": "题万竹山",
        "author": "薛昂",
        "content": "万竹山中数十家，重重流水遶桑麻。\n饱餐鼓腹成何事，桃李春来任自花。",
        "dynasty": "宋",
        "collection_info": null
    },
    {
        "title": "湖堂",
        "author": "薛昂",
        "content": "一段风烟不可关，出门满目是湖山。\n昔人华厦今何在，此日渔舟任自閒。\n风观斩新霄汉上，龙洲依旧水云间。\n归来丘壑多幽趣，愿与诸贤约往还。",
        "dynasty": "宋",
        "collection_info": null
    },
    {
        "title": "太清轩",
        "author": "薛昂",
        "content": "雨余山色千螺翠，风定湖光一鑑明。\n我是水晶宫裏客，暂来犹爱此轩清。",
        "dynasty": "宋",
        "collection_info": null
    },
    {
        "title": "题回山人画像",
        "author": "薛昂",
        "content": "道骨仙风一伟人，相逢东老最情亲。\n榴皮幻化人间世，藤叶牢笼物外身。\n璚蚁满壶方丈晓，青蛇衔袖洞庭春。\n高名不朽垂千古，笑指西邻几劫尘。",
        "dynasty": "宋",
        "collection_info": null
    },
    {
        "title": "句  其一",
        "author": "薛昂",
        "content": "逢时可谓真千载，拜赐应须更万回。",
        "dynasty": "宋",
        "collection_info": null
    },
    {
        "title": "句  其二",
        "author": "薛昂",
        "content": "欢声如凤来衔诏，喜气如鸡去揭竿。",
        "dynasty": "宋",
        "collection_info": null
    },
    {
        "title": "句",
        "author": "吴申李",
        "content": "潮头高捲岸，雨脚半吞山。",
        "dynasty": "宋",
        "collection_info": null
    },
    {
        "title": "句  其一",
        "author": "张顺之",
        "content": "凭谁为写无声诗，清标不减渊明辈。",
        "dynasty": "宋",
        "collection_info": null
    },
    {
        "title": "句  其二",
        "author": "张顺之",
        "content": "檐鹊数声清梦断，出门一笑遇诗仙。",
        "dynasty": "宋",
        "collection_info": null
    },
    {
        "title": "句  其三",
        "author": "张顺之",
        "content": "聊将遮日手，松下弄清泉。",
        "dynasty": "宋",
        "collection_info": null
    },
    {
        "title": "句  其四",
        "author": "张顺之",
        "content": "暗绿不遮春去路，乱红翻作雨来天。",
        "dynasty": "宋",
        "collection_info": null
    },
    {
        "title": "句  其五",
        "author": "张顺之",
        "content": "白水一泓澄，兹山定玉骨。",
        "dynasty": "宋",
        "collection_info": null
    },
    {
        "title": "句  其六",
        "author": "张顺之",
        "content": "金衣数公子，端是贤友生。\n羽毛元自好，喉舌向来清。",
        "dynasty": "宋",
        "collection_info": null
    },
    {
        "title": "句  其七",
        "author": "张顺之",
        "content": "照我胸中笔，吐出江淹文。",
        "dynasty": "宋",
        "collection_info": null
    },
    {
        "title": "偶作",
        "author": "释日益",
        "content": "金谷春光长满眼，红药花梢香烂漫。\n昨夜西风一陈寒，徧地残芳落何限。\n王孙醉倒不知归，犹向栏边索金盏。",
        "dynasty": "宋",
        "collection_info": null
    },
    {
        "title": "作风伯新庙",
        "author": "杨四太尉",
        "content": "周官大宗伯，槱燎祀风师。\n祀典既已载，有庙非淫祠。\n吾乡风伯庙，不知始何时。\n庙当浮玉屿，乡人同祭之。\n会席有烦言，社保成分离。\n爰来作新庙，奕奕东河涯。\n柱石若虎踞，檐桷如翚飞。\n香火既已分，牲牷交祝釐。\n神保降嘉福，四境风雨时。\n百谷总成熟，报祀千万期。",
        "dynasty": "宋",
        "collection_info": null
    },
    {
        "title": "石桥",
        "author": "张康国",
        "content": "路转下层崖，乱石通微径。\n山深万象虚，叶脱千林静。\n连苔苍欲横，衮雪飞泉迸。\n有睹那可言，寒烟日向暝。",
        "dynasty": "宋",
        "collection_info": null
    },
    {
        "title": "句",
        "author": "张康国",
        "content": "银檐不雨溜常滴，玉树无风花自开。",
        "dynasty": "宋",
        "collection_info": null
    },
    {
        "title": "句",
        "author": "陈廓",
        "content": "沧江练遶清晖阁，古榭苔封燕喜碑。",
        "dynasty": "宋",
        "collection_info": null
    },
    {
        "title": "题韩干马",
        "author": "高翔",
        "content": "渴乌项领紫驼峰，跑地求泉鬣上衝。\n不敢牵来向江水，预防踊跃学蛟龙。",
        "dynasty": "宋",
        "collection_info": null
    },
    {
        "title": "琼林宴罢作",
        "author": "徐遹",
        "content": "白髮青衫晚得官，琼林宴罢酒肠宽。\n平康过尽无人问，留得宫花醒后看。",
        "dynasty": "宋",
        "collection_info": null
    },
    {
        "title": "赋六人同舟赴省举",
        "author": "徐遹",
        "content": "陈李张黄苏与周，更添徐子分相投。\n竹林风月连三郡，北宿光芒聚一舟。\n作者定知同议论，争臣顿是合谋猷。\n胸中各有平津策，此去知谁作状头。",
        "dynasty": "宋",
        "collection_info": null
    },
    {
        "title": "句",
        "author": "吴羽",
        "content": "滁阳自昔称名垒，旧有东园枕滁水。",
        "dynasty": "宋",
        "collection_info": null
    },
    {
        "title": "古意",
        "author": "王实",
        "content": "少年红颜女，敷芬对芳树。\n盈盈淡艷粧，清歌杂妙舞。\n凝睇倚高楼，桐丝试一谱。\n世间知音稀，谁识姱节素。\n清贞守幽闺，不作凡子妇。\n容华委西山，良人来何暮。\n空床思悠悠，明月正当户。",
        "dynasty": "宋",
        "collection_info": null
    },
    {
        "title": "和孙公索酒",
        "author": "刘延世",
        "content": "紫貂寒拥鼻，绿螘细侵唇。\n莲烛当时事，壶头此日春。",
        "dynasty": "宋",
        "collection_info": null
    },
    {
        "title": "种竹",
        "author": "刘延世",
        "content": "梅蒸方过有余润，竹醉由来自古云。\n掘地聊栽数竿竹，开帘还当一溪云。",
        "dynasty": "宋",
        "collection_info": null
    },
    {
        "title": "自题墨竹",
        "author": "刘延世",
        "content": "酷爱此君心，常将墨点真。\n毫端虽在手，难写淡精神。",
        "dynasty": "宋",
        "collection_info": null
    },
    {
        "title": "鹧鸪",
        "author": "刘延世",
        "content": "冥冥花朵隔遥山，脉脉风烟暗百蛮。\n曾向黄陵嘲竹裏，羽毛犹带泪痕斑。",
        "dynasty": "宋",
        "collection_info": null
    },
    {
        "title": "翡翠",
        "author": "刘延世",
        "content": "避人忽起鸣衣桁，掠水飞来立钓矶。\n静处欲留看不足，翠光点破夕阳归。",
        "dynasty": "宋",
        "collection_info": null
    },
    {
        "title": "子规",
        "author": "刘延世",
        "content": "一声迸裂青山竹，半夜沾残病客衣。\n还道离于天上去，不知何苦只思归。",
        "dynasty": "宋",
        "collection_info": null
    },
    {
        "title": "水帘",
        "author": "刘延世",
        "content": "冷筛千嶂雨，寒□一鈎□。\n不放香烟出，长教隔画檐。",
        "dynasty": "宋",
        "collection_info": null
    },
    {
        "title": "句  其一",
        "author": "刘延世",
        "content": "静室焚香盘膝坐，长廊看画散衣行。",
        "dynasty": "宋",
        "collection_info": null
    },
    {
        "title": "句  其二",
        "author": "刘延世",
        "content": "舟行明鑑裏。",
        "dynasty": "宋",
        "collection_info": null
    },
    {
        "title": "藤溪怀古",
        "author": "鲍若虚",
        "content": "小桥流水去茫茫，隔岸何人在一方。\n传道荆公曾晓渡，天风吹落五更霜。",
        "dynasty": "宋",
        "collection_info": null
    },
    {
        "title": "三峡堂  其一",
        "author": "宋肇",
        "content": "林峦十里上巉岩，飞槛初凭缥缈间。\n夔子风烟依白帝，夜郎耕稼接乌蛮。\n砌横乱石遥临涧，门对高峰近带山。\n咫尺惊湍吁莫测，每来登此念乡关。",
        "dynasty": "宋",
        "collection_info": null
    },
    {
        "title": "三峡堂  其二",
        "author": "宋肇",
        "content": "初寻磴道踏雪烟，渐引茅檐屋数椽。\n江影动摇波面日，山光隠见峡中天。\n放怀罇酒凭栏客，回首弦歌趁市船。\n要与舟人同此乐，移花种竹满檐前。",
        "dynasty": "宋",
        "collection_info": null
    },
    {
        "title": "白帝城",
        "author": "宋肇",
        "content": "江雨霏霏白帝城，秋草未枯春草生。\n古来战垒如云横，万里瞿塘断人行。\n至今三峡路峥嵘，时清不见更屯兵。\n荒凉废堞没春耕，但见牛羊日西平。",
        "dynasty": "宋",
        "collection_info": null
    },
    {
        "title": "峡口",
        "author": "宋肇",
        "content": "万里西南路，瞿唐据上游。\n峡分山对立，江合水争流。\n蛟鰐从来患，风波自古愁。\n几时飞两桨，归去幔帆秋。",
        "dynasty": "宋",
        "collection_info": null
    },
    {
        "title": "夔冬暖雪不到地唯山高处尽白它皆霏雨而已",
        "author": "宋肇",
        "content": "密下斜飞片片愁，不堪飘泊向西州。\n思家对雪诚何味，只与羣山斗白头。",
        "dynasty": "宋",
        "collection_info": null
    },
    {
        "title": "晚晴",
        "author": "宋肇",
        "content": "古道遥临水，荒城早闭门。\n乱山衔落照，归鸟下空园。\n江口渔人舫，崖腰桑树村。\n客愁何可奈，有酒莫空樽。",
        "dynasty": "宋",
        "collection_info": null
    },
    {
        "title": "中秋对月用昌黎先生赠张功曹韵",
        "author": "宋肇",
        "content": "水精为鑑金为波，挂空影写山与河。\n清光此夜十分好，有酒有客宜高歌。\n去年今日行役苦，若宿溪边宿逢雨。\n传闻蜀道如天高，崖县壁绝哀猿号。\n波横剑戟不易上，陆有虎豹何由逃。\n江山旧恃白帝险，风俗犹带乌蛮操。\n驱驰两月到西塞，梦寐万里还东皋。\n嗅梅踏雪巴子里，路入鬼门欣不死。\n飞飞倦鸟惟思还，玉笋岂是鹿官班。\n余生但愿閒及酒，虚名宁顾触与蛮。\n良宵佳客十有五，云放月入樽罍间。\n颓然老子兴不浅，韩诗坡句聊追攀。\n君不见天宝霓裳羽衣歌，人间乐舞难同科。\n遗音犹在悲凉多，有酒且歌遑恤他。\n不饮如此良夜何。",
        "dynasty": "宋",
        "collection_info": null
    },
    {
        "title": "杜鹃",
        "author": "宋肇",
        "content": "暖云无定半阴晴，茅屋纸窗深復明。\n乔木参天竹千茎，巴山欲晓风露清。\n杜鹃飞鸣遶江城，鱼復四月江水生。\n林花落尽空含情，瀼东瀼西朝暮声。",
        "dynasty": "宋",
        "collection_info": null
    },
    {
        "title": "句",
        "author": "宋肇",
        "content": "知君也厌雕肝肾，分我江南数斛愁。",
        "dynasty": "宋",
        "collection_info": null
    },
    {
        "title": "集趣轩",
        "author": "陈聿",
        "content": "宇宙同无穷，景物各有趣。\n心目要领略，未始为细故。\n山僧彻障蔽，便得江山助。\n远迩入盼睐，左右供指顾。\n千容与万态，不约相与遇。\n何须更登眺，便可休杖屦。\n一览既无余，怀抱良以悟。\n欲图无妙笔，欲咏无奇句。\n聊为揭佳名，于焉赏心寓。",
        "dynasty": "宋",
        "collection_info": null
    },
    {
        "title": "句",
        "author": "吕由庚",
        "content": "地下若逢中执法，为言今日再昇平。",
        "dynasty": "宋",
        "collection_info": null
    },
    {
        "title": "妙峰寺",
        "author": "王古",
        "content": "修径转岩阿，危亭临木杪。\n清明江练直，紫翠山屏绕。\n林峦献奇秀，图画极天巧。\n松杉韵轻风，笙箫奏云表。\n心知游鱼乐，目送飞鸿杳。\n浮生黄粱梦，幻事何时了。\n惟应观胜妙，坐可清纷扰。\n岂须登泰山，閒看诸峰小。",
        "dynasty": "宋",
        "collection_info": null
    },
    {
        "title": "偈十六首  其一",
        "author": "释行瑛",
        "content": "大千沙界是吾家，隠显何曾有等差。\n为报人天高着眼，优昙花异世间花。",
        "dynasty": "宋",
        "collection_info": null
    },
    {
        "title": "偈十六首  其二",
        "author": "释行瑛",
        "content": "乌长飞，兔不住，暑往寒来朝復暮。\n朱颜未改白髮生，三界茫茫何处去。\n本源自性无凋变，千圣皆从影中现。\n不离当处常湛然，觅则知君不可见。\n忽然见，倒骑牛兮入佛殿。",
        "dynasty": "宋",
        "collection_info": null
    },
    {
        "title": "偈十六首  其三",
        "author": "释行瑛",
        "content": "去年逢青春，朱颜映桃李。\n今年逢青春，白髮压双耳。\n人生七十年，疾若东流水。\n不了本来心，生死何由离。",
        "dynasty": "宋",
        "collection_info": null
    },
    {
        "title": "偈十六首  其四",
        "author": "释行瑛",
        "content": "明眼底人被眼碍，悟心底人被心碍。\n证道底人被道碍，达法底人被法碍。\n何谓如此不见道，金屑虽贵，落根成翳。\n要得高步大方，直须去此四碍。",
        "dynasty": "宋",
        "collection_info": null
    },
    {
        "title": "偈十六首  其五",
        "author": "释行瑛",
        "content": "炼铁围山作钓鈎，饵悬八万四千牛。\n毗卢海内閒抛下，虾蟹鱼龙尽缩头。",
        "dynasty": "宋",
        "collection_info": null
    },
    {
        "title": "偈十六首  其六",
        "author": "释行瑛",
        "content": "湛露重重洒绀园，衰残何以报君恩。\n白云堆裏焚香坐，耀古腾今不二门。",
        "dynasty": "宋",
        "collection_info": null
    },
    {
        "title": "偈十六首  其七",
        "author": "释行瑛",
        "content": "朔风如刀，痛刮人骨。\n千山万山，雪映寒日。\n心知春气来，目睹梅花发。\n游子南方归不归，晓堂閒却龟毛拂。",
        "dynasty": "宋",
        "collection_info": null
    },
    {
        "title": "偈十六首  其八",
        "author": "释行瑛",
        "content": "镂水求纹，谩劳心力。\n陶空作器，枉费工夫。\n游溟渤始测浅深，登须弥乃知高远。\n太阳门下，爝火何施。\n镆鎁匣边，铅刀可弃。",
        "dynasty": "宋",
        "collection_info": null
    },
    {
        "title": "偈十六首  其九",
        "author": "释行瑛",
        "content": "踏破化城，来至宝所。\n不采辉山之璧，不探骊颔之珠。\n坏衲堆肩，拥炉閒坐。\n唤作无事道人，堪受人天供养。",
        "dynasty": "宋",
        "collection_info": null
    },
    {
        "title": "偈十六首  其一○",
        "author": "释行瑛",
        "content": "德山棒如雨点，临济喝似雷鸣。\n虽然声振一时风流万世，检点得来还是强生节目。\n华藏则不与么，三间茆屋。\n十里松门，健则纵步閒游，困则倒头酣寝。\n身如槁木，心若死灰。\n有人笑我愚痴，正爬着侬家痒处。",
        "dynasty": "宋",
        "collection_info": null
    },
    {
        "title": "偈十六首  其一一",
        "author": "释行瑛",
        "content": "竖不穷三际，横不亘十方。\n大不偪塞虚空，细不入于芥子。\n三世诸佛，如觉如梦。\n诸大祖师，若存若亡。\n与么境界，从上诸圣。\n尚迷昧如斯，方今学人，且作么生凑泊。\n但得雪消去，自然春到来。",
        "dynasty": "宋",
        "collection_info": null
    },
    {
        "title": "偈十六首  其一二",
        "author": "释行瑛",
        "content": "上不见天，下不见地。\n把定咽喉，何处出气。\n江南江北，绝毫绝釐。\n东土西天，成团成块。\n释迦弥勒，尚自瞒盱。\n临济德山，如何拟议。\n衲僧家，没巴鼻，却唤六双为十二。",
        "dynasty": "宋",
        "collection_info": null
    },
    {
        "title": "偈十六首  其一三",
        "author": "释行瑛",
        "content": "奇怪诸禅德，文殊普贤，化作寒山拾得。\n头戴炙脂帽子，脚踏无底麻鞋。\n身着鹘臭布衫，腰繫断鞓腰带。\n手持拍板，口唱高歌。\n吾心似秋月，碧潭清皎洁。\n无物堪比伦，教我如何说。\n华藏当时若见，每人痛与一顿何为如此。\n且教伊不敢掣风掣颠，免使后人疑着。",
        "dynasty": "宋",
        "collection_info": null
    },
    {
        "title": "偈十六首  其一四",
        "author": "释行瑛",
        "content": "提智慧剑，破烦恼网。\n拔生死类，置涅槃宅。\n空却魔王窟穴，埽荡恶趣关防。\n开拓般若封疆，滋长菩提种性。\n与么作用，与么建立。\n象驾峥嵘谩进途，谁见螳蜋能拒辙。",
        "dynasty": "宋",
        "collection_info": null
    },
    {
        "title": "偈十六首  其一五",
        "author": "释行瑛",
        "content": "一大藏教，诸大祖师。\n天下老和尚言句，总在这裏。\n明明向道，尚且不知。\n盖覆将来，如何会得。",
        "dynasty": "宋",
        "collection_info": null
    },
    {
        "title": "偈十六首  其一六",
        "author": "释行瑛",
        "content": "持长竿，摇短艇。\n篛笠只一箇，簑衣无两领。\n洞庭秋水风不吹，涵虚恰似新磨镜。\n末后句，留与谢三郎。",
        "dynasty": "宋",
        "collection_info": null
    },
    {
        "title": "东溪闲居示众偈",
        "author": "释行瑛",
        "content": "联络藤萝一径，行穷始到松门。\n篱畔野华不艷，堂前流水非喧。\n午饭龙离铁钵，夜深月落金盆。\n此是真修行处，何人得意忘言。\n灵山河沙圣众，黄梅七百高僧。\n悟华晓称迦叶，传衣夜唤卢能。\n心自本来不有，法道得了何曾。\n斋后酽茶三盏，丛林一任喧腾。",
        "dynasty": "宋",
        "collection_info": null
    },
    {
        "title": "偈",
        "author": "释行瑛",
        "content": "登山须到顶，入海须到底，学道须到佛祖道不得处。\n若不如是，尽是依草附木底精灵，吃野狐涕唾底鬼子。",
        "dynasty": "宋",
        "collection_info": null
    },
    {
        "title": "偈",
        "author": "释梵卿",
        "content": "春已暮，落花纷纷下红雨。\n南北行人归不归，千林万林鸣杜宇。\n我无家兮何处归，十方剎土奚相依。\n老夫有箇真消息，昨夜三更月在池。",
        "dynasty": "宋",
        "collection_info": null
    },
    {
        "title": "临终偈",
        "author": "释梵卿",
        "content": "五阴山头乘骏马，一鞭策起疾如飞。\n临行莫问栖真处，南北东西随处归。",
        "dynasty": "宋",
        "collection_info": null
    },
    {
        "title": "陶隠居丹室",
        "author": "许景亮",
        "content": "金鸾乱旧直，鹤驾脱尘氛。\n真隠虽高世，嘉谋亦相君。\n石坛移晓月，丹竈覆寒云。\n瑟瑟松风在，时人自不闻。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释禧誧",
        "content": "韶山近日没巴鼻，眼裏闻声鼻尝味。\n有时一觉到天明，不在床上不落地。\n三级浪高鱼化龙，痴人犹戽夜塘水。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释禧誧",
        "content": "丹霞有箇公案，从来推倒扶起。\n今朝普示诸人，且道是箇甚底。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释宗赜",
        "content": "近日身心顽顿，恰似一片铁板。\n内无玲珑机智，外无华藻文章。\n谁能打作郓州针，笑杀秦时𨍏辂钻。\n四楞着地，万事无心。\n虽然看不入，毕竟扑不破。\n大都好物不坚牢，彩云易散瑠璃脆。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释宗赜",
        "content": "金屑虽贵，落眼成翳。\n金屑既除，眼在甚么处。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释宗赜",
        "content": "冬去寒食，一百单五。\n活人路上，死人无数。\n头钻荆棘林，将谓众生苦。\n拜扫事如何，骨堆上添土。\n唯有出家人，不踏无生路。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释宗赜",
        "content": "新罗别无妙诀，当言不避截舌。\n但能心口相应，一生受用不彻。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释宗赜",
        "content": "楼外紫金山色秀，门前甘露水声寒。\n古槐阴下清风裏，试为诸人再指看。",
        "dynasty": "宋",
        "collection_info": null
    },
    {
        "title": "偈",
        "author": "释广灯",
        "content": "休休休，徒悠悠。\n钓竿长在手，鱼冷不吞鈎。",
        "dynasty": "宋",
        "collection_info": null
    },
    {
        "title": "临终偈",
        "author": "释广灯",
        "content": "南北无寸影，东西绝四邻。\n一息故乡信，晓风吹宿云。",
        "dynasty": "宋",
        "collection_info": null
    },
    {
        "title": "偈",
        "author": "释慧懃",
        "content": "八月二十五，有宾兼有主。\n辊出雪峰毬，打动禾山鼓。\n天帝释摇头，大梵王作舞。\n不透上林关，未敢轻相许。\n空生不解此家风，惹得岩前华似雨。",
        "dynasty": "宋",
        "collection_info": null
    },
    {
        "title": "颂古七首 达磨见武帝",
        "author": "释慧懃",
        "content": "始闻阿阁一声钟，日暖苍龙睡正浓。\n再击凤凰台上鼓，夜半祥鸾未飞舞。\n帝基永固如盘石，胡僧枉费平生力。\n回指少林归去来，春风一阵华狼藉。",
        "dynasty": "宋",
        "collection_info": null
    },
    {
        "title": "颂古七首 日面佛月面佛",
        "author": "释慧懃",
        "content": "东街柳色拖烟雨，西巷桃华相映红。\n左顾右盼看不足，一时分付与春风。",
        "dynasty": "宋",
        "collection_info": null
    },
    {
        "title": "颂古七首 世尊升座",
        "author": "释慧懃",
        "content": "一轮明月挂天心，四海生灵荷照临。\n何必西风撼丹桂，碧霄重送九秋音。",
        "dynasty": "宋",
        "collection_info": null
    },
    {
        "title": "颂古七首 离四句绝百非",
        "author": "释慧懃",
        "content": "美如西子离金阁，娇似杨妃倚玉楼。\n犹把琵琶半遮面，不令人见转风流。",
        "dynasty": "宋",
        "collection_info": null
    },
    {
        "title": "颂古七首 十身调御",
        "author": "释慧懃",
        "content": "捉贼分明要见赃，十身调御下禅床。\n曾经巴峡猿啼处，铁作心肝也断肠。",
        "dynasty": "宋",
        "collection_info": null
    },
    {
        "title": "颂古七首 三圣逢人即出",
        "author": "释慧懃",
        "content": "城南措大骑馿子，市北郎君跨马儿。\n各各四蹄俱着地，三春同到月明池。",
        "dynasty": "宋",
        "collection_info": null
    },
    {
        "title": "颂古七首 南泉示众云文殊起佛见法见贬向二铁围山",
        "author": "释慧懃",
        "content": "彩云影裏仙人现，手把红罗扇遮面。\n无人着眼看仙人，却看随后红罗扇。",
        "dynasty": "宋",
        "collection_info": null
    },
    {
        "title": "偈六首  其一",
        "author": "释慧懃",
        "content": "至道无难，唯嫌选择。\n桃华红，李花白，谁道融融只一色。\n燕子语，黄莺鸣，谁道关关只一声。\n不透祖师关捩子，空认山河作眼睛。",
        "dynasty": "宋",
        "collection_info": null
    },
    {
        "title": "偈六首  其二",
        "author": "释慧懃",
        "content": "日日日西沉，日日日东上。\n若欲学菩提，但看此模样。",
        "dynasty": "宋",
        "collection_info": null
    },
    {
        "title": "偈六首  其三",
        "author": "释慧懃",
        "content": "去年今日时，红炉片雪飞。\n今日去年时，曹娥读夜碑。\n末后一句子，佛眼莫能窥。\n白莲峰顶上，红日绕须弥。\n鸟啄珊瑚树，鲸吞离水犀。\n太平家业在，千古袭杨歧。",
        "dynasty": "宋",
        "collection_info": null
    },
    {
        "title": "偈六首  其四",
        "author": "释慧懃",
        "content": "金乌急，玉兔速，急急流光七月十。\n无穷游子不归家，纵归只在门前立。\n门前立，把手牵伊不肯入。\n万里看看寸草无，残花落地无人拾。\n无人拾，一回雨过一回湿。",
        "dynasty": "宋",
        "collection_info": null
    },
    {
        "title": "偈六首  其五",
        "author": "释慧懃",
        "content": "世尊有密语，冬到寒食一百五。\n迦叶不覆藏，水泄不通已露赃。\n灵利衲僧如会得，一重雪上一重霜。",
        "dynasty": "宋",
        "collection_info": null
    },
    {
        "title": "偈六首  其六",
        "author": "释慧懃",
        "content": "天左旋，地右转，古往今来经几遍。\n金乌飞，玉兔走。\n纔方出海门，又落青山后。\n江河波渺渺，淮济浪悠悠，直入沧溟昼夜流。",
        "dynasty": "宋",
        "collection_info": null
    },
    {
        "title": "砂锣盛油",
        "author": "释慧懃",
        "content": "铜砂锣裏落盛油，生菜还他萝卜头。\n但看来年正月半，家家门首挂灯毬。",
        "dynasty": "宋",
        "collection_info": null
    },
    {
        "title": "偈",
        "author": "释道初",
        "content": "鸡见便斗，犬见便齩。\n殿上鸱吻，终日相对。",
        "dynasty": "宋",
        "collection_info": null
    },
    {
        "title": "辞众偈",
        "author": "释道初",
        "content": "昨日离城市，白云空往还。\n松风清耳目，端的胜人间。",
        "dynasty": "宋",
        "collection_info": null
    },
    {
        "title": "偈",
        "author": "释普融",
        "content": "二女合为一媳妇，机轮截断难回互。\n从来往返绝踪由，行人莫问老时路。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释自贤",
        "content": "不是心，不是佛，不是物。\n与君打破精灵窟，簸土飞扬无处寻，千山万山突突兀。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释自贤",
        "content": "一身高隠惟南岳，自笑孤云未是闲。\n松下水边端坐者，也应随倒说居山。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释自贤",
        "content": "五更残月落，天晓白云飞。\n分明目前事，不是目前机。\n欲言言不及，林下却商量。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释道和",
        "content": "一二三，四五六，碧眼胡僧数不足。\n泥牛入海过新罗，木马追风到天竺。\n天竺茫茫何处寻，补陀岩上问观音。\n普贤拍手呵呵笑，归去来兮秋水深。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释道和",
        "content": "观身实相，观佛亦然。\n这裏见得，黄面瞿昙。\n隠身无地，其或渺漫。\n不分照顾，眉毛鼻孔。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释道和",
        "content": "欲渡巨海，必假方舟。\n橹棹俱全，风帆两便。\n夜观星月，昼视云山。\n万里之遥，一瞬可到。\n人心尽畏波涛险，未必被涛险似心。",
        "dynasty": "宋",
        "collection_info": null
    },
    {
        "title": "题永明智觉寿禅师顶相",
        "author": "释道和",
        "content": "慧日峰高秋色冷，钱塘江静月华明。\n寒光一烁周沙界，笔下看来未十成。",
        "dynasty": "宋",
        "collection_info": null
    },
    {
        "title": "偈",
        "author": "湡禅师",
        "content": "优游实际妙明家，转步移身指落霞。\n无限白云犹不见，夜乘明月出芦花。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释志璇",
        "content": "休去，歇去，一切万年去。\n寒灰枯木去，古庙裏香炉去，一条白练去。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释志璇",
        "content": "不休去，不歇去，业识忙忙去。\n七颠八倒去，十字街头闹浩浩地声色裏坐卧去。\n三家村裏盈衢寒路荆棘裏游戏去，刀山剑树劈腹剜心镬汤炉炭皮穿骨烂去。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释志璇",
        "content": "瘦竹长松滴翠香，流风疏月度炎凉。\n不知谁住原西寺，每日钟声送夕阳。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释志璇",
        "content": "声色头上睡眠，虎狼羣裏安禅。\n荆棘林内翻身，雪刃丛中游戏。\n竹影扫阶尘不动，月穿潭底水无痕。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释志璇",
        "content": "不是风动，不是幡动，衲僧失却鼻孔。\n是风动，是幡动，分明是箇漆桶。\n两段不同，眼暗耳聋。\n涧水如蓝碧，山花似火红。",
        "dynasty": "宋",
        "collection_info": null
    },
    {
        "title": "临寂偈",
        "author": "尼法海",
        "content": "霜天云雾结，山月冷涵辉。\n夜接故乡信，晓行人不知。",
        "dynasty": "宋",
        "collection_info": null
    },
    {
        "title": "偈",
        "author": "释智月",
        "content": "祝圣绍，续祖灯，只如祖灯作么生。\n续不见古者道，六街钟鼓响冬冬，即处铺金世界中。\n池长芰荷庭长柏，更将何法演真宗。",
        "dynasty": "宋",
        "collection_info": null
    },
    {
        "title": "偈",
        "author": "释智月",
        "content": "吾家宝藏不悭惜，觌面相呈人罕识。\n辉金耀古体圆时，照地照天光赫赤。\n荆山美玉奚为贵，合浦明珠比不得。\n借问谁人敢酬价，波斯鼻孔长三尺。",
        "dynasty": "宋",
        "collection_info": null
    },
    {
        "title": "呈云盖智禅师",
        "author": "齐禅师",
        "content": "说法无如这个亲，十方剎海一微尘。\n若能于此明真理，大地何曾见一人。",
        "dynasty": "宋",
        "collection_info": null
    },
    {
        "title": "临寂偈",
        "author": "齐禅师",
        "content": "昨夜三更过急滩，滩头云雾黑漫漫。\n一条拄杖为知己，击碎千关与万关。",
        "dynasty": "宋",
        "collection_info": null
    },
    {
        "title": "偈",
        "author": "释法聪",
        "content": "幽室寒灯不假挑，虚空明月彻云霄。\n要知日用常无间，烈焰光中发异苗。",
        "dynasty": "宋",
        "collection_info": null
    },
    {
        "title": "偈",
        "author": "释宝觉",
        "content": "一即一，二即二，嗅着直是无香气。\n识得山僧榔栗条，莫向南山寻鼈鼻。",
        "dynasty": "宋",
        "collection_info": null
    },
    {
        "title": "偈",
        "author": "释法明",
        "content": "资福别无所补，五日一参击鼓。\n何曾说妙谈玄，祇是粗言直语。\n甘草自来甜，黄连依旧苦。\n忽若鼻孔辽天，逢人切忌错举。",
        "dynasty": "宋",
        "collection_info": null
    },
    {
        "title": "偈",
        "author": "释可復",
        "content": "苦痛深，苦痛深。\n碧潭千万丈，那箇是知音。",
        "dynasty": "宋",
        "collection_info": null
    },
    {
        "title": "了斋自警六首  其一",
        "author": "陈瓘",
        "content": "本无一字尧夫易，八十一篇扬子玄。\n今古是非那復辨，仲尼尤不废韦编。",
        "dynasty": "宋",
        "collection_info": null
    },
    {
        "title": "了斋自警六首  其二",
        "author": "陈瓘",
        "content": "文书难写伏羲书，字外成篇始见渠。\n赐也能分可不可，一瓢居士只如愚。",
        "dynasty": "宋",
        "collection_info": null
    },
    {
        "title": "了斋自警六首  其三",
        "author": "陈瓘",
        "content": "过时不易始为难，执处那知是变迁。\n度尽千山无鸟迹，不劳传语报平安。",
        "dynasty": "宋",
        "collection_info": null
    },
    {
        "title": "了斋自警六首  其四",
        "author": "陈瓘",
        "content": "手在何忧弓力强，巧穷那得必穿杨。\n太和有味人人饮，谁识醒时是醉乡。",
        "dynasty": "宋",
        "collection_info": null
    },
    {
        "title": "了斋自警六首  其五",
        "author": "陈瓘",
        "content": "仲由行行终身诵，师也堂堂带上书。\n五柳却能知此意，无弦琴上赋归与。",
        "dynasty": "宋",
        "collection_info": null
    },
    {
        "title": "了斋自警六首  其六",
        "author": "陈瓘",
        "content": "只说为山不说休，山成日夜水横流。\n惜哉覆篑成迷復，只欠当初一掉头。",
        "dynasty": "宋",
        "collection_info": null
    },
    {
        "title": "自合浦还清湘寄虚中弟  其一",
        "author": "陈瓘",
        "content": "三年已绝生还望，一日天恩到海涯。\n路过清湘犹间阔，当时何不住长沙。",
        "dynasty": "宋",
        "collection_info": null
    },
    {
        "title": "自合浦还清湘寄虚中弟  其二",
        "author": "陈瓘",
        "content": "行彻天涯万里山，月明方照海珠还。\n瘴乡来往浑閒事，聊为清湘一破颜。",
        "dynasty": "宋",
        "collection_info": null
    },
    {
        "title": "自合浦还清湘寄虚中弟  其三",
        "author": "陈瓘",
        "content": "曾近沧溟看飓风，波涛有尽海无穷。\n四年陈迹今何在，坐对湘云豁晚空。",
        "dynasty": "宋",
        "collection_info": null
    },
    {
        "title": "自合浦还清湘寄虚中弟  其四",
        "author": "陈瓘",
        "content": "瘴海只将梅作雪，湘山今见麦为春。\n晴空有月当如旧，岭北山南总照人。",
        "dynasty": "宋",
        "collection_info": null
    },
    {
        "title": "与全州崇宁断臂和尚",
        "author": "陈瓘",
        "content": "少年得髓几人知，想见当年断臂时。\n此是湘山大知识，衡门堪继会昌师。",
        "dynasty": "宋",
        "collection_info": null
    },
    {
        "title": "和刘太守十洲诗 花屿",
        "author": "陈瓘",
        "content": "红紫商量欲满枝，持春觞豆好携持。\n便须载酒凌波去，底事黄堂独赋诗。",
        "dynasty": "宋",
        "collection_info": null
    },
    {
        "title": "和刘太守十洲诗 芳草洲",
        "author": "陈瓘",
        "content": "绿色映波千古恨，至今南浦两依依。\n我今又出江东去，多少行人宦未归。",
        "dynasty": "宋",
        "collection_info": null
    },
    {
        "title": "和刘太守十洲诗 柳汀",
        "author": "陈瓘",
        "content": "密干参差笼月影，轻波荡漾蘸烟条。\n暑天要此清凉地，欲往何辞度小桥。",
        "dynasty": "宋",
        "collection_info": null
    },
    {
        "title": "和刘太守十洲诗 竹屿",
        "author": "陈瓘",
        "content": "霜姿迥出红尘外，只有鹓雏傍水来。\n别岸若寻栖隠处，轩窗须为此君开。",
        "dynasty": "宋",
        "collection_info": null
    },
    {
        "title": "和刘太守十洲诗 烟屿",
        "author": "陈瓘",
        "content": "霭霭纷纷缘底事，故来波上罩晴沙。\n莫教散入沧溟去，却恐能迷上汉槎。",
        "dynasty": "宋",
        "collection_info": null
    },
    {
        "title": "和刘太守十洲诗 芙蓉洲",
        "author": "陈瓘",
        "content": "红云可觅无蜂去，渺渺寒波映晚芳。\n未必孤根能耐雪，且看秋艷已经霜。",
        "dynasty": "宋",
        "collection_info": null
    },
    {
        "title": "和刘太守十洲诗 菊花洲",
        "author": "陈瓘",
        "content": "光景不留人易老，恨无羽翼出尘埃。\n世间那有飞昇药，且傍汀洲采菊来。",
        "dynasty": "宋",
        "collection_info": null
    },
    {
        "title": "和刘太守十洲诗 月岛",
        "author": "陈瓘",
        "content": "月明偏照海边洲，绿水迴环漾素秋。\n斗转参横羣动息，桂花零落遣谁收。",
        "dynasty": "宋",
        "collection_info": null
    },
    {
        "title": "和刘太守十洲诗 雪汀",
        "author": "陈瓘",
        "content": "谁把平毡水上开，坐看飞絮扑琼台。\n酒豪耳热笙歌沸，应怪幽人此地来。",
        "dynasty": "宋",
        "collection_info": null
    },
    {
        "title": "和刘太守十洲诗 松岛",
        "author": "陈瓘",
        "content": "影参岸栢童童绿，叶蔽汀兰澹澹香。\n斤斧不来人迹远，养成千尺势堂堂。",
        "dynasty": "宋",
        "collection_info": null
    },
    {
        "title": "湖心亭",
        "author": "陈瓘",
        "content": "尘境纷纷俗累增，故寻幽径访南能。\n湖波浩渺无穷绿，寺屋高低不计层。\n诗老新吟工恼客，使君余暇得陪僧。\n棋中得失何时了，一局输赢未可凭。",
        "dynasty": "宋",
        "collection_info": null
    },
    {
        "title": "寄觉范长沙",
        "author": "陈瓘",
        "content": "大士游方兴尽回，家山风月绝尘埃。\n杖头多少闲田地，挑取华严入岭来。",
        "dynasty": "宋",
        "collection_info": null
    },
    {
        "title": "寄觉范漳水",
        "author": "陈瓘",
        "content": "仁者虽逢思有常，平居慎勿示何妨。\n争先世路机关恶，近后语言滋味长。\n可口物多终作疾，快心事过必为伤。\n与其病后求良药，不若病前能自防。",
        "dynasty": "宋",
        "collection_info": null
    },
    {
        "title": "和江民表韵",
        "author": "陈瓘",
        "content": "传老东山水上浮，玄沙六月雪重裘。\n旧来消息今何在，千里桐江月满楼。",
        "dynasty": "宋",
        "collection_info": null
    },
    {
        "title": "颂",
        "author": "陈瓘",
        "content": "静坐一川微雨，未辨雷音起处。\n夜深风作轻寒，清晓月明归去。",
        "dynasty": "宋",
        "collection_info": null
    },
    {
        "title": "寄饶德操",
        "author": "陈瓘",
        "content": "旧时饶措大，今日壁头陀。\n为问安心法，禅儒较几何。",
        "dynasty": "宋",
        "collection_info": null
    },
    {
        "title": "吴江鲈乡亭",
        "author": "陈瓘",
        "content": "中郎台榭据江乡，雅称诗翁赋卒章。\n莼菜鲈鱼好时节，秋风斜日旧烟光。\n一杯有味功名小，万事无心岁月长。\n安得便抛尘网去，钓舟闲倚画栏傍。",
        "dynasty": "宋",
        "collection_info": null
    },
    {
        "title": "接花",
        "author": "陈瓘",
        "content": "色红可使紫，叶单可使千。\n花小可使大，子少可使繁。\n天赋有定质，我力能使迁。\n自矜接花手，可夺造化权。\n众闻悉惊诧，遣我屡嘆吁。\n用智固巧矣，天时可易欤。\n我欲春采菊，我欲冬赏桃。\n汝不能栽接，汝巧亦徒劳。\n雨露草必生，雪霜松不死。\n不死有本性，必生亦时尔。\n汝之所变易，是亦时所为。\n时乎不可违，何物不随时。",
        "dynasty": "宋",
        "collection_info": null
    },
    {
        "title": "苏文饶往昌国意颇惮之送以诗因勉之",
        "author": "陈瓘",
        "content": "已闻舟楫具，那得苦留君。\n雨过霜风急，帆飞雪浪分。\n长途方策足，暇日正论文。\n功业他年事，风波岂足云。",
        "dynasty": "宋",
        "collection_info": null
    },
    {
        "title": "送周初平",
        "author": "陈瓘",
        "content": "虀盐虽不饱，心与古人期。\n口体非吾养，纷华任尔为。\n经明逢地芥，颖脱看囊锥。\n两骥皆宛种，天衢好并驰。",
        "dynasty": "宋",
        "collection_info": null
    },
    {
        "title": "文饶自昌国以诗见寄次韵二首  其一",
        "author": "陈瓘",
        "content": "百川滚滚到来休，此是人间第一流。\n鲸鬣为君翻骇浪，兰苕空自满汀洲。",
        "dynasty": "宋",
        "collection_info": null
    },
    {
        "title": "文饶自昌国以诗见寄次韵二首  其二",
        "author": "陈瓘",
        "content": "海邦渺渺知何在，风入高帆顷刻过。\n何似一樽湖上酒，月明安稳照寒波。",
        "dynasty": "宋",
        "collection_info": null
    },
    {
        "title": "文饶自京师还欲往昌国而风作不可渡乃为绝句戏之",
        "author": "陈瓘",
        "content": "欲衝高浪却沈吟，酒近瀛洲懒得斟。\n莫道颠风无好意，为君吹过远归心。",
        "dynasty": "宋",
        "collection_info": null
    },
    {
        "title": "歙砚诗",
        "author": "陈瓘",
        "content": "歙溪澄湛千寻碧，中有崎嵚万年石。\n腰粗入水始能凿，一砚价直千金璧。\n轻丝腻色恍莫分，熟视微见青罗纹。\n乃知金线鸲鹆眼，如玉有瑕安足论。",
        "dynasty": "宋",
        "collection_info": null
    },
    {
        "title": "海山楼",
        "author": "陈瓘",
        "content": "胜事荒湮久，高城观阁宜。\n均劳青琐客，余事海山诗。",
        "dynasty": "宋",
        "collection_info": null
    },
    {
        "title": "秦君亭",
        "author": "陈瓘",
        "content": "世梗贤路塞，达人识穷通。\n欃枪天宝末，士路如飘蓬。\n聘君当此时，卷迹云霞中。\n能令千载后，嘆息诗人穷。",
        "dynasty": "宋",
        "collection_info": null
    },
    {
        "title": "瑞泉庵",
        "author": "陈瓘",
        "content": "飞栋逼天象，疏櫺逗岩烟。\n烹茶引高士，汲此石罅泉。\n泉深不盈尺，润物无颇偏。\n百川有盈涸，是坎常泓然。",
        "dynasty": "宋",
        "collection_info": null
    },
    {
        "title": "答瑞岩湛老",
        "author": "陈瓘",
        "content": "示我超然句，能令滞念开。\n盍移瑞岩剎，为我入城来。",
        "dynasty": "宋",
        "collection_info": null
    },
    {
        "title": "和邓鲠之韵",
        "author": "陈瓘",
        "content": "十年三谪海边州，洛口相望阻献酬。\n曾寄远诗来合浦，又传新句落丹丘。\n身如古柏童童老，心似平江湛湛流。\n归鸟倦飞云入岫，一瓢堪乐莫回头。",
        "dynasty": "宋",
        "collection_info": null
    },
    {
        "title": "揽翠轩",
        "author": "陈瓘",
        "content": "地与烦嚣隔，登临翠色中。\n雨余千亩竹，霜过一山松。\n逸兴云无尽，幽怀水不穷。\n绝胜花满眼，只得片时红。",
        "dynasty": "宋",
        "collection_info": null
    },
    {
        "title": "杂诗",
        "author": "陈瓘",
        "content": "床头史记千番纸，世上兴亡一窖尘。\n惟有炳然周孔道，至今余泽浸生民。",
        "dynasty": "宋",
        "collection_info": null
    },
    {
        "title": "杂诗",
        "author": "陈瓘",
        "content": "大抵操心在谨微，谬差千里始毫釐。\n如闻不善须当改，莫谓无人便可欺。\n忠信但当为己任，行藏终自有天知。\n深冬寒日能多少，已觉东风次第吹。",
        "dynasty": "宋",
        "collection_info": null
    },
    {
        "title": "超果亮师假还山  其一",
        "author": "陈瓘",
        "content": "□□□□□，流辈推博雅。\n春风振客衣，逸棹东南下。\n赋诗台阁彦，落落珠玑泻。\n持觞拜亲膝，喜色动乡社。\n都城十二衢，尘土翳车马。\n一梦逐君行，兹怀已潇洒。",
        "dynasty": "宋",
        "collection_info": null
    },
    {
        "title": "超果亮师假还山  其二",
        "author": "陈瓘",
        "content": "路左浆先馈，门前屦几重。\n勇归尘事掷，恬处道心浓。\n弄水知幽谷，观云想妙峰。\n深夜孤鹤唳，清露滴高松。",
        "dynasty": "宋",
        "collection_info": null
    },
    {
        "title": "代书简张天觉",
        "author": "陈瓘",
        "content": "辟谷非其道，谈空去自然。\n何如勋业地，无愧是神仙。",
        "dynasty": "宋",
        "collection_info": null
    },
    {
        "title": "送致政郏丈赴张杭州西湖之约",
        "author": "陈瓘",
        "content": "丈人八十身尤健，心似闲云恣舒卷。\n故人邀作武林游，拏舟不道江湖远。\n澄波万顷冲融间，尘埃洗尽光阴闲。\n登临不倦谢太傅，好与共寻窗外山。\n梵剎琳宫绕飞阁，霭色岚光日参错。\n遥岑併入眼中来，却爱清秋有摇落。\n酒价在逐秋风高，一倒百壶诗正豪。\n潮落潮生几人老，我独世累如鸿毛。\n兴来即是烟波客，兴尽欲归归便得。\n疏巾藜杖日相随，不许征途有南北。\n天南天北屡经过，不独丈人清兴多。\n欲棹小舟同一醉，手边朱墨奈忙何。",
        "dynasty": "宋",
        "collection_info": null
    },
    {
        "title": "寄题正伦侄舫斋诗二首  其一",
        "author": "陈瓘",
        "content": "此道若长川，行藏比泝沿。\n浪恬宁在我，维泛且随缘。\n野色连幽岸，溪光接远天。\n欲离平险地，常使意超然。",
        "dynasty": "宋",
        "collection_info": null
    },
    {
        "title": "寄题正伦侄舫斋诗二首  其二",
        "author": "陈瓘",
        "content": "画舫名斋阁，端居事若何。\n燕知真酖毒，言即是风波。\n未便乘桴去，惟同载酒过。\n济川如有意，南去问施罗。",
        "dynasty": "宋",
        "collection_info": null
    },
    {
        "title": "荔枝台",
        "author": "陈瓘",
        "content": "满眼春花百鸟肥，绛苞丹艷大纍纍。\n台前采掇谁堪赠，谱外声名世不知。\n颗小不堪妃子笑，味酸犹发少陵诗。\n高坟拱木今何在，此品轩昂独恨迟。",
        "dynasty": "宋",
        "collection_info": null
    },
    {
        "title": "花光仁禅师以墨戏见寄以小诗致谢",
        "author": "陈瓘",
        "content": "禅心已出包区宇，墨海翻腾作雪梅。\n三昧笔端俱戏事，定余幽室暗香来。",
        "dynasty": "宋",
        "collection_info": null
    },
    {
        "title": "寄友人",
        "author": "陈瓘",
        "content": "行人征辔路西东，霜叶翩翩舞乱红。\n晓色冥朦溪浸月，阴容黯澹马嘶风。\n浮生信若萍随浪，远意徒惊鸟在笼。\n万事欲穷须握手，尺书相问愧匆匆。",
        "dynasty": "宋",
        "collection_info": null
    },
    {
        "title": "庐山诗二首  其一",
        "author": "陈瓘",
        "content": "庐山俯长江，秀色摩青天。\n招提选胜地，好景相属连。\n东林最幽旷，殿阁含飞烟。\n馨香满天下，无如远公莲。\n社客方散后，零落七百年。\n之人远同调，绿绮非丝弦。\n不可倾耳授，但许心相传。\n迷津苦难渡，人以师为船。\n法鼓忽雷震，此事非偶然。\n何时穿蜡屐，问法浮云边。",
        "dynasty": "宋",
        "collection_info": null
    },
    {
        "title": "庐山诗二首  其二",
        "author": "陈瓘",
        "content": "庐山景何如，胜迹多已古。\n水石相回旋，天地巧排布。\n我本天涯人，未知有庐阜。\n恨不早经过，西征一何暮。\n香炉在何许，缥缈凌高空。\n却入白莲沼，令人思远公。\n高岩草堂在，吏隠居其中。\n至今三尺童，犹能话白公。\n可想不可见，山色空重重。\n水流来何远，所过生苔藓。\n自古垂飞帘，至今不能捲。\n此外犹足观，足力已困竭。\n僧居本静閒，群鸟争啭舌。\n恰欲高枕眠，魂梦恐遭聒。\n知是乘雨来，山路泥滑滑。\n阴云犹未收，明朝又西发。",
        "dynasty": "宋",
        "collection_info": null
    },
    {
        "title": "佚老堂",
        "author": "陈瓘",
        "content": "解组纷华远，悬车兴味长。\n身闲云去住，心浄月清凉。\n老矣思同隠，归欤叹异乡。\n平生高意在，畎亩未应忘。",
        "dynasty": "宋",
        "collection_info": null
    },
    {
        "title": "呈知府司封二十韵",
        "author": "陈瓘",
        "content": "锦帐含香士，高名压搢绅。\n南昌移皂盖，东颍憩朱轮。\n孝悌资延寿，耕桑頼信臣。\n优游千里治，谈笑六朝均。\n竟日庭无讼，期年俗已淳。\n休夸两岐秀，未若四时春。\n近远皆霑泽，施为固有神。\n欢讴连别壤，美绩播严宸。\n夙慕冰壶洁，终期骥足伸。\n燕閒成吏隠，萧洒得湖滨。\n烟柳笼亭槛，云波荡钓纶。\n微风牵藻荇，小棹送鲈莼。\n缪作堂中客，惭陪席上珍。\n开樽宁草草，延语每谆谆。\n龌龊才非异，吹嘘意独亲。\n摘鞍方邂逅，揽辔又逡巡。\n丽巧裁新咏，缄题及鄙人。\n曹刘风自古，李杜格殊伦。\n拜赐欣愉甚，临分感叹频。\n悠悠京国路，重染满衣尘。",
        "dynasty": "宋",
        "collection_info": null
    },
    {
        "title": "寄题黄及之谷神馆",
        "author": "陈瓘",
        "content": "昔日传闻构馆新，标名今已几经春。\n心安即是长生路，世乐无过自在身。\n虚室久扃闲岁月，白头不减旧精神。\n蓬莱未要香山客，且作潜溪百岁人。",
        "dynasty": "宋",
        "collection_info": null
    },
    {
        "title": "题假面铺",
        "author": "陈瓘",
        "content": "今年不及去年秋，十顷曾无半亩收。\n好雨早随人意足，即今何地不油油。",
        "dynasty": "宋",
        "collection_info": null
    },
    {
        "title": "目昏诗",
        "author": "陈瓘",
        "content": "壮岁漂沦懒读书，老忘休歇欲何如。\n夜窗不復留灯火，眼食齁齁一任渠。",
        "dynasty": "宋",
        "collection_info": null
    },
    {
        "title": "垂虹亭",
        "author": "陈瓘",
        "content": "三年为吏住东滨，重到江头照病身。\n满眼碧波输野鸟，一蓑疏雨属渔人。\n随船晓月孤轮白，入座群山数点春。\n张翰英灵应笑我，绿袍依旧惹埃尘。",
        "dynasty": "宋",
        "collection_info": null
    },
    {
        "title": "秀聚亭",
        "author": "陈瓘",
        "content": "晓色春风裏，维舟一小亭。\n看山浑不倦，待得雪峰青。",
        "dynasty": "宋",
        "collection_info": null
    },
    {
        "title": "藏春峡四首  其一",
        "author": "陈瓘",
        "content": "主人心地冷如灰，只把园花取次栽。\n峡外漫多閒雨露，直须併此入山来。",
        "dynasty": "宋",
        "collection_info": null
    },
    {
        "title": "藏春峡四首  其二",
        "author": "陈瓘",
        "content": "花落花开蝶自忙，琴閒书札日偏长。\n我来不为看桃李，只爱幽兰静更香。",
        "dynasty": "宋",
        "collection_info": null
    },
    {
        "title": "藏春峡四首  其三",
        "author": "陈瓘",
        "content": "朝廷鹓鹭日振振，不道天涯亦有人。\n弟劝兄酬无可恨，欢然别是一家春。",
        "dynasty": "宋",
        "collection_info": null
    },
    {
        "title": "藏春峡四首  其四",
        "author": "陈瓘",
        "content": "孺子无心作聘君，使君悬榻意何勤。\n世人不道芳荪好，可是清香不远闻。",
        "dynasty": "宋",
        "collection_info": null
    },
    {
        "title": "句  其一",
        "author": "陈瓘",
        "content": "哲宗怒常立，时宰駡林自。",
        "dynasty": "宋",
        "collection_info": null
    },
    {
        "title": "句  其二",
        "author": "陈瓘",
        "content": "拶破黄龙第四关，世人犹问生缘法。",
        "dynasty": "宋",
        "collection_info": null
    },
    {
        "title": "句  其三",
        "author": "陈瓘",
        "content": "黑石巴山砚，鱼鳞蜀客笺。",
        "dynasty": "宋",
        "collection_info": null
    },
    {
        "title": "句  其四",
        "author": "陈瓘",
        "content": "浦树家家异。",
        "dynasty": "宋",
        "collection_info": null
    },
    {
        "title": "句  其五",
        "author": "陈瓘",
        "content": "无金可寄东门傅，有齿能欺柱下苍。",
        "dynasty": "宋",
        "collection_info": null
    },
    {
        "title": "句  其六",
        "author": "陈瓘",
        "content": "岁久漫传龙变化，潭深谁睹剑锋铓。",
        "dynasty": "宋",
        "collection_info": null
    },
    {
        "title": "句  其七",
        "author": "陈瓘",
        "content": "看花出约几时回。",
        "dynasty": "宋",
        "collection_info": null
    },
    {
        "title": "湖上联句",
        "author": "崔鶠",
        "content": "遥岑舣舟见，野思过桥生。\n兴尽回兰棹，归鞍月正明。",
        "dynasty": "宋",
        "collection_info": null
    },
    {
        "title": "会节园梅花下作",
        "author": "崔鶠",
        "content": "去年白玉花，结子深林间。\n小憩藉清影，低颦啄微酸。\n故人不復见，春事今已阑。\n绕树寻履迹，空余土花斑。",
        "dynasty": "宋",
        "collection_info": null
    },
    {
        "title": "秋日即事",
        "author": "崔鶠",
        "content": "秋草门前已没靴，更无人过野人家。\n离离疏竹时闻雨，淡淡轻烟不隔花。",
        "dynasty": "宋",
        "collection_info": null
    },
    {
        "title": "黄州道中",
        "author": "崔鶠",
        "content": "莫愁微雨落轻云，十里长亭未垫巾。\n流水小桥山下路，马头无处不逢春。",
        "dynasty": "宋",
        "collection_info": null
    },
    {
        "title": "潜心斋",
        "author": "崔鶠",
        "content": "双扉掩余香，一榻下凉幔。\n前人嗟不死，万古映黄卷。\n时时撷英华，一一诣微远。\n鼎食姑置之，此味良不浅。",
        "dynasty": "宋",
        "collection_info": null
    },
    {
        "title": "止遽轩",
        "author": "崔鶠",
        "content": "我如万斛船，岁久腰已懒。\n谁能逐相师，终日问手板。\n去谋一寸安，辄被三尺挽。\n怜公谢蛮触，鼓卧旗亦偃。",
        "dynasty": "宋",
        "collection_info": null
    },
    {
        "title": "丈室",
        "author": "崔鶠",
        "content": "此家英妙姿，玉雪熙冠冕。\n新诗一何似，鸾鹄见萧散。\n蹑屣往从之，宁復念重趼。",
        "dynasty": "宋",
        "collection_info": null
    },
    {
        "title": "诗二首  其一",
        "author": "崔鶠",
        "content": "泪尽空山一病夫，荆榛无路掩樵居。\n自怜身是皮公美，茅屋青灯夜着书。",
        "dynasty": "宋",
        "collection_info": null
    },
    {
        "title": "诗二首  其二",
        "author": "崔鶠",
        "content": "记得诗狂欲发时，鄱阳湖裏月明知。\n无人为觅桓伊笛，自捲秋芦片叶吹。",
        "dynasty": "宋",
        "collection_info": null
    },
    {
        "title": "酴醾依柏引蔓上冒其颠",
        "author": "崔鶠",
        "content": "春风亦已老，自厌丹采媚。\n独留白雪花，洒此千尺翠。\n嵯峨珠笼冠，缥缈冒佛髻。\n幽香勿袭人，恐为真色累。\n但愿保明姿，终日奉清对。\n要之万物伙，污洁自有类。",
        "dynasty": "宋",
        "collection_info": null
    },
    {
        "title": "江月图",
        "author": "崔鶠",
        "content": "冥冥一叶轻，不知水与天。\n独于颢气中，仰见素璧圆。\n超然狂道士，起视清夜阑。\n自拈白玉笛，吹此江月寒。\n想当万籁息，逸响流空烟。\n我从江海来，形留意先还。\n何当买鱼篷，追此水墨仙。",
        "dynasty": "宋",
        "collection_info": null
    },
    {
        "title": "早春偶题",
        "author": "崔鶠",
        "content": "寒风淅沥鸣枯苇，小鸭睡残犹未起。\n更教细雨结轻寒，坐听萧萧打窗纸。\n石盆养蒲已抽翠，雕斛栽花先弄紫。\n拥炉闭閤赋幽香，未怕春冰生砚水。",
        "dynasty": "宋",
        "collection_info": null
    },
    {
        "title": "石牛庄閒居",
        "author": "崔鶠",
        "content": "不识春风面，知从底处来。\n红深桃靥破，绿静水帘开。\n物外心常挂，人间事不谐。\n从今江海去，无復世推排。",
        "dynasty": "宋",
        "collection_info": null
    },
    {
        "title": "春日",
        "author": "崔鶠",
        "content": "落日不可尽，丹林紫谷开。\n明明远色裏，历历暝鸦回。",
        "dynasty": "宋",
        "collection_info": null
    },
    {
        "title": "题绩溪雪峰楼",
        "author": "崔鶠",
        "content": "题诗最高处，不为付人看。\n记着今朝胜，山明松雪寒。",
        "dynasty": "宋",
        "collection_info": null
    },
    {
        "title": "子石砚",
        "author": "崔鶠",
        "content": "石家有儿玉含晶，嘘为云气吸为晴。\n纯精与之相感并，孕育万状流千名。\n黄昏鬼哭不忍听，且为白鹅了黄庭。",
        "dynasty": "宋",
        "collection_info": null
    },
    {
        "title": "早秋雨霁图",
        "author": "崔鶠",
        "content": "我离蜀山来，赤日走东州。\n奇峰作眼想，一过神已留。\n翩翩宋公子，新诗蔼风流。\n丹青见新韵，潇洒出林丘。\n依微万里遥，旷明一雨收。\n高云杳褰开，缟日明华秋。\n风裾映山青，眇眇行李幽。\n得非送将归，色有离别忧。\n念我山海癖，鍼砭不为瘳。\n目看孤鸿飞，心已麋鹿游。\n吾儿能扶犁，此帻便可投。\n勿言尺寸许，是中有菟裘。",
        "dynasty": "宋",
        "collection_info": null
    },
    {
        "title": "与叔易过石佛看宋大夫画山水",
        "author": "崔鶠",
        "content": "霜落石林江气清，隔江犹见暮山横。\n箇中只欠崔夫子，满帽秋风信马行。",
        "dynasty": "宋",
        "collection_info": null
    },
    {
        "title": "观黄筌画花二首  其一",
        "author": "崔鶠",
        "content": "苍颜白髮我虽陈，见了青红几度新。\n更向黄生毫末裏，全家看尽剑南春。",
        "dynasty": "宋",
        "collection_info": null
    },
    {
        "title": "观黄筌画花二首  其二",
        "author": "崔鶠",
        "content": "浅浅红颧与白腮，卧枝斜叶抱新开。\n何人与作春风面，诳得蜂儿日日来。",
        "dynasty": "宋",
        "collection_info": null
    },
    {
        "title": "和老人观牧图",
        "author": "崔鶠",
        "content": "作官畏人嘲，胡孙骑牧牛。\n却离大江水，还家整归舟。\n还家此计不可移，此乐勿令儿辈知。\n行歌带索拾遗穗，耳静不復闻征鼙。\n功名亦妄尔，吾生去此将安之。\n趁此青草长，自牧牛与羊。\n不减九十头，何翅三百强。\n沙平水浅南山下，千角万蹄如此画。\n牛腰吹笛遡秋风，不问人间矍铄翁。",
        "dynasty": "宋",
        "collection_info": null
    },
    {
        "title": "梅花  其一",
        "author": "崔鶠",
        "content": "仙子衣裳云不染，天人颜色玉无瑕。\n月寒桂树犹藏魄，海冻珊瑚未放芽。",
        "dynasty": "宋",
        "collection_info": null
    },
    {
        "title": "梅花  其二",
        "author": "崔鶠",
        "content": "寿阳楼畔晴梅落，孝武宫中晓露溥。\n越浦争回乘兴棹，洛堤欲驻有情鞍。\n蝶遗粉翼轻难拾，鹤坠霜毛散未抟。",
        "dynasty": "宋",
        "collection_info": null
    },
    {
        "title": "观鱼",
        "author": "崔鶠",
        "content": "小鱼喜亲人，可钓亦可网。\n大鱼自有神，隠见谁能量。\n老禅虽无心，施食不肯尝。\n时于千寻底，隠见如龙章。",
        "dynasty": "宋",
        "collection_info": null
    },
    {
        "title": "桃花",
        "author": "崔鶠",
        "content": "如何一朽株，孕此千亿花。\n虽云行且阑，明岁亦再华。\n岂如世上人，一老不復佳。",
        "dynasty": "宋",
        "collection_info": null
    },
    {
        "title": "桃花",
        "author": "崔鶠",
        "content": "残月迷春晓，桃花怯夜寒。\n何人未粧洗，先傍玉阑干。",
        "dynasty": "宋",
        "collection_info": null
    },
    {
        "title": "海棠",
        "author": "崔鶠",
        "content": "浑是华清出浴初，碧绡斜掩见红肤。\n便教桃李能言语，要比娇妍比得无。",
        "dynasty": "宋",
        "collection_info": null
    },
    {
        "title": "和吕居仁九日诗",
        "author": "崔鶠",
        "content": "街头未易着清香，折取萧萧满把黄。\n归去乞钱烦里社，买糕沽酒作重阳。",
        "dynasty": "宋",
        "collection_info": null
    },
    {
        "title": "诗四首  其一",
        "author": "崔鶠",
        "content": "我如秋蝶未忘情，对此寒花叹此生。\n常愧老来亲拄杖，看花不似蝶身轻。",
        "dynasty": "宋",
        "collection_info": null
    },
    {
        "title": "诗四首  其二",
        "author": "崔鶠",
        "content": "芙蓉堂下水溟溟，老去难禁此段清。\n唤取王郎吹玉笛，愁来要听水龙声。",
        "dynasty": "宋",
        "collection_info": null
    },
    {
        "title": "诗四首  其三",
        "author": "崔鶠",
        "content": "荒蒲乱苇簇人烟，指点江州一望间。\n惜取看人闲目力，琵琶亭上看庐山。",
        "dynasty": "宋",
        "collection_info": null
    },
    {
        "title": "诗四首  其四",
        "author": "崔鶠",
        "content": "屯云塞望蔚青林，刻雪停空立皓禽。\n南渡长淮纔一水，令人便起五湖心。",
        "dynasty": "宋",
        "collection_info": null
    },
    {
        "title": "咏圆通崇胜院",
        "author": "崔鶠",
        "content": "峥嵘卢山高，下看三江水。\n青天瀑布飞，白日看烟起。\n人家闲崦口，石道乔松底。\n似窥仙剎丽，翠影乱螭尾。\n亭亭两金闾，妙拥青云裏。\n瞻言古堂侧，绛幔垂乌几。\n煌煌重瞳君，玉带横文绮。\n名为天下笑，身繫降生邸。\n辛苦万厄功，一戏直童子。",
        "dynasty": "宋",
        "collection_info": null
    },
    {
        "title": "劝忠楼",
        "author": "崔鶠",
        "content": "闻说骊龙睡九渊，觉来头角去升天。\n官封越国三千户，血食新安五百年。\n锦轴尚标唐岁月，彩楼重见宋山川。\n收藏石匣非无意，留与江南野史传。",
        "dynasty": "宋",
        "collection_info": null
    },
    {
        "title": "新安四咏  其一",
        "author": "崔鶠",
        "content": "我爱新安好，斋房四友全。\n斲成千样玉，扫得万毬烟。\n云气随银管，蛟龙入彩笺。\n周旋不能去，何待更论年。",
        "dynasty": "宋",
        "collection_info": null
    },
    {
        "title": "新安四咏  其二",
        "author": "崔鶠",
        "content": "我爱新安好，城西似竹西。\n僧扉入黄叶，樵径下寒溪。\n宝阁花为网，珍台玉作梯。\n不愁临暮雨，白石了无泥。",
        "dynasty": "宋",
        "collection_info": null
    },
    {
        "title": "新安四咏  其三",
        "author": "崔鶠",
        "content": "我爱新安好，新安胜事多。\n秋容明远眺，夜响答清歌。\n寺映离离叶，城通瑟瑟波。\n黄山敌嵩阜，三十六嵯峨。",
        "dynasty": "宋",
        "collection_info": null
    },
    {
        "title": "新安四咏  其四",
        "author": "崔鶠",
        "content": "我爱新安好，新安度岁华。\n风烟迷郡阁，浦溆带人家。\n南亩元多黍，丘中亦种麻。\n更逢飘皂盖，疆埸视新瓜。",
        "dynasty": "宋",
        "collection_info": null
    },
    {
        "title": "绩溪道中三首  其一",
        "author": "崔鶠",
        "content": "䆉稏青衣未剡芒，联拳荷叶已秋香。\n笋舆十里青松路，高捲蒙纱遡晚凉。",
        "dynasty": "宋",
        "collection_info": null
    },
    {
        "title": "绩溪道中三首  其二",
        "author": "崔鶠",
        "content": "摐摐名木列千兵，风雨斜来捲旆旌。\n愁倚寺门南下望，水烟不见小桥横。",
        "dynasty": "宋",
        "collection_info": null
    },
    {
        "title": "绩溪道中三首  其三",
        "author": "崔鶠",
        "content": "山口含糊半吐云，林头时见绿纷纷。\n何人解作孤鸾啸，呼取凉风入帽裙。",
        "dynasty": "宋",
        "collection_info": null
    },
    {
        "title": "婆娑园",
        "author": "崔鶠",
        "content": "晚禽噪竹百千翅，残菊横枝三两花。\n好在山园养衰废，风波不到野人家。",
        "dynasty": "宋",
        "collection_info": null
    },
    {
        "title": "句  其一",
        "author": "崔鶠",
        "content": "伯鸾下吴越。",
        "dynasty": "宋",
        "collection_info": null
    },
    {
        "title": "句  其二",
        "author": "崔鶠",
        "content": "遥知金剎近，林表扬幡尾。",
        "dynasty": "宋",
        "collection_info": null
    },
    {
        "title": "句  其三",
        "author": "崔鶠",
        "content": "小艇元从天上来，白云自向杯中落。",
        "dynasty": "宋",
        "collection_info": null
    },
    {
        "title": "句  其四",
        "author": "崔鶠",
        "content": "翠裘锦帽初相识，鱼虎弯环略岸飞。",
        "dynasty": "宋",
        "collection_info": null
    },
    {
        "title": "句  其五",
        "author": "崔鶠",
        "content": "一从台倾苑树死，空余飘瓦裁纹鸳。",
        "dynasty": "宋",
        "collection_info": null
    },
    {
        "title": "句  其六",
        "author": "崔鶠",
        "content": "团脐紫蟹初欲尝，染指腥盐还復辍。",
        "dynasty": "宋",
        "collection_info": null
    },
    {
        "title": "句  其七",
        "author": "崔鶠",
        "content": "清明烟火尚阑珊，花信风来第几番。",
        "dynasty": "宋",
        "collection_info": null
    },
    {
        "title": "句  其八",
        "author": "崔鶠",
        "content": "西山横身映吴甸，意将万里倾衡霍。",
        "dynasty": "宋",
        "collection_info": null
    },
    {
        "title": "句  其九",
        "author": "崔鶠",
        "content": "绰约冰姿绝可怜。",
        "dynasty": "宋",
        "collection_info": null
    },
    {
        "title": "句  其一○",
        "author": "崔鶠",
        "content": "老去未觉跻攀难，一表独立青冥裏。",
        "dynasty": "宋",
        "collection_info": null
    },
    {
        "title": "游香山佛迹",
        "author": "周锷",
        "content": "灵山名达蓬，香水霭薝卜。\n龙祇久覆护，云物翳深谷。\n拂衣向劫中，神斧断苍玉。\n至今天人尊，灵迹印金粟。\n颇闻开士谶，飞锡隠岩麓。\n坐令湖海客，香供走川陆。\n巍巍虔报地，色相俨金屋。\n缅想旧巾瓶，犹能慰心目。\n篮舆访莲社，一笑欣自足。\n抚事动幽寻，畴能念荣辱。\n松炉袅如见，余力付棋局。\n更觉梦中身，翛然百无欲。",
        "dynasty": "宋",
        "collection_info": null
    },
    {
        "title": "和郡守彭吏部按视湖亭凡二首  其一",
        "author": "周锷",
        "content": "使君风味压荆州，每为吾民乐更忧。\n锦里篇章推唱首，浣溪光景促遨头。\n行春预约花欹帽，把酒方欣雪点裘。\n岳史年来惭吏隠，扳舆时得从公游。",
        "dynasty": "宋",
        "collection_info": null
    },
    {
        "title": "和郡守彭吏部按视湖亭凡二首  其二",
        "author": "周锷",
        "content": "双虹倒影上檐楹，碧水澄空一镜明。\n野草闲花无限趣，短藜幽榜不胜情。\n已知风月随人意，聊为湖山载酒行。\n却讶锦囊赓梦草，坐令诗兴绕寰瀛。",
        "dynasty": "宋",
        "collection_info": null
    },
    {
        "title": "西湖三首  其一",
        "author": "周锷",
        "content": "晓镜初开淑景明，使君风味一般清。\n舟从菡萏林中过，人在鲸鲵背上行。\n妙舞屡翻红药燕，清词时啭紫薇莺。\n赓歌久矣虚前席，肯向樽前恋曲生。",
        "dynasty": "宋",
        "collection_info": null
    },
    {
        "title": "西湖三首  其二",
        "author": "周锷",
        "content": "使君修禊与民游，十里笙歌水面浮。\n动地雄风云外起，截天雌霓雨中收。\n登台已有难并乐，击壤宁无寡和忧。\n却忆内家新赐火，海棠无数出墙头。",
        "dynasty": "宋",
        "collection_info": null
    },
    {
        "title": "西湖三首  其三",
        "author": "周锷",
        "content": "牛鞭初动啭新莺，梦觉池塘选胜行。\n水镜光中千骑合，山屏影裏万艘横。\n云从布谷原头过，雨向催诗笔下生。\n藻绘昇平知有待，阁梅先已赋调羹。",
        "dynasty": "宋",
        "collection_info": null
    },
    {
        "title": "澄辉阁",
        "author": "周锷",
        "content": "雄建俯空阔，下瞻霄汉浮。\n眼将云漠漠，心寄水悠悠。\n日暖鸟飞镜，月凉鱼弄鈎。\n行期分此景，家在甬西头。",
        "dynasty": "宋",
        "collection_info": null
    },
    {
        "title": "冯氏万金楼",
        "author": "周锷",
        "content": "几年江上梦，黄鹤意悠悠。\n百尺独临水，万金难买秋。\n杵声喧药市，栏影枕渔舟。\n应有壶中客，分身向此游。",
        "dynasty": "宋",
        "collection_info": null
    },
    {
        "title": "题清斯堂",
        "author": "周锷",
        "content": "万物本空寂，浮生方沼中。\n鸥轻时出没，萍散只西东。\n槛外风初息，天边月正融。\n了无尘可濯，危坐照衰翁。",
        "dynasty": "宋",
        "collection_info": null
    },
    {
        "title": "李氏席上有感",
        "author": "邵伯温",
        "content": "翻翻绣袖上红裀，舞姬犹是旧精神。\n坐中莫怪无欢意，我与将军是故人。",
        "dynasty": "宋",
        "collection_info": null
    },
    {
        "title": "元夕",
        "author": "邵伯温",
        "content": "从昔遨游盛两川，充城人物自骈阗。\n万家灯火春风陌，十里绮罗明月天。",
        "dynasty": "宋",
        "collection_info": null
    },
    {
        "title": "郡治五绝",
        "author": "邵伯温",
        "content": "蜀地春争一月天，杂花新岁已争妍。\n却愁取次都开尽，辜负清明谷雨天。",
        "dynasty": "宋",
        "collection_info": null
    },
    {
        "title": "充城口号",
        "author": "邵伯温",
        "content": "山围翠合水连云，万室楼台照眼明。\n胜地风淳真乐国，四川惟说好充城。",
        "dynasty": "宋",
        "collection_info": null
    },
    {
        "title": "观进黄柑",
        "author": "邵伯温",
        "content": "果州多黄柑，初比橘柚贱。\n一朝贡神州，妙极天下选。\n使者谨共时，顿首乃敢遣。",
        "dynasty": "宋",
        "collection_info": null
    },
    {
        "title": "黄柑",
        "author": "邵伯温",
        "content": "果山仙果秀天香，处处圆金树树黄。\n书后欲题三百颗，满林犹待洞庭霜。",
        "dynasty": "宋",
        "collection_info": null
    },
    {
        "title": "柑园",
        "author": "邵伯温",
        "content": "守臣方效献芹心，直拟移根到上林。\n充贡先时犹茂绿，置邮须更待黄深。",
        "dynasty": "宋",
        "collection_info": null
    },
    {
        "title": "过渭城馆",
        "author": "邵伯温",
        "content": "又将鞍马送残春，吹尽征衣染尽尘。\n还是前年旧时候，渭城花柳一番新。",
        "dynasty": "宋",
        "collection_info": null
    },
    {
        "title": "句  其一",
        "author": "邵伯温",
        "content": "屈原宅畔蕙兰怨，神女祠边云雨愁。",
        "dynasty": "宋",
        "collection_info": null
    },
    {
        "title": "句  其二",
        "author": "邵伯温",
        "content": "阆苑南边第一州，江山胜绝对城楼。",
        "dynasty": "宋",
        "collection_info": null
    },
    {
        "title": "句  其三",
        "author": "邵伯温",
        "content": "老守自惭无善政，衰公不称作遨头。",
        "dynasty": "宋",
        "collection_info": null
    },
    {
        "title": "句  其四",
        "author": "邵伯温",
        "content": "白头老守无风味，不解寻春只杜门。",
        "dynasty": "宋",
        "collection_info": null
    },
    {
        "title": "句  其五",
        "author": "邵伯温",
        "content": "楼外江山无限好，二年能得几回看。",
        "dynasty": "宋",
        "collection_info": null
    },
    {
        "title": "句  其六",
        "author": "邵伯温",
        "content": "自昔充城号奥区，蜀人唤作小成都。",
        "dynasty": "宋",
        "collection_info": null
    },
    {
        "title": "句  其七",
        "author": "邵伯温",
        "content": "今日行人去果州，倾城出送旧遨头。",
        "dynasty": "宋",
        "collection_info": null
    },
    {
        "title": "句  其八",
        "author": "邵伯温",
        "content": "充城繁盛冠东川。",
        "dynasty": "宋",
        "collection_info": null
    },
    {
        "title": "句  其九",
        "author": "邵伯温",
        "content": "春去秋来好风月，鹤楼端胜庾公楼。",
        "dynasty": "宋",
        "collection_info": null
    },
    {
        "title": "句  其一○",
        "author": "邵伯温",
        "content": "秀近亭边回首处，郡城高插水云间。",
        "dynasty": "宋",
        "collection_info": null
    },
    {
        "title": "句  其一一",
        "author": "邵伯温",
        "content": "江上危亭名四水，山头禅剎占三嵎。",
        "dynasty": "宋",
        "collection_info": null
    },
    {
        "title": "句  其一二",
        "author": "邵伯温",
        "content": "千载登真谢自然，半山遗迹号金泉。",
        "dynasty": "宋",
        "collection_info": null
    },
    {
        "title": "句  其一三",
        "author": "邵伯温",
        "content": "南充到日黄柑熟，待摘霜包寄远情。",
        "dynasty": "宋",
        "collection_info": null
    },
    {
        "title": "句  其一四",
        "author": "邵伯温",
        "content": "霜后秋香千树橘，雨余春色一川花。",
        "dynasty": "宋",
        "collection_info": null
    },
    {
        "title": "湖上联句",
        "author": "苏京",
        "content": "无正文。",
        "dynasty": "宋",
        "collection_info": null
    },
    {
        "title": "偈九首  其一",
        "author": "释惟清",
        "content": "浮云散尽狂波止，天上玉蟾水底圆。\n皎洁迥然通湛寂，此时消息若为传。",
        "dynasty": "宋",
        "collection_info": null
    },
    {
        "title": "偈九首  其二",
        "author": "释惟清",
        "content": "时时是好时，日日是好日。\n乌兔体全身，灵机何处觅。\n今朝看见昨朝人，依旧眼睛光似漆。",
        "dynasty": "宋",
        "collection_info": null
    },
    {
        "title": "偈九首  其三",
        "author": "释惟清",
        "content": "古佛不到处，诸人共用。\n诸人不到处，古佛同参。\n同参共用如何显，种田博饭机非浅。\n因思昔日老师言，三界本无何用免。",
        "dynasty": "宋",
        "collection_info": null
    },
    {
        "title": "偈九首  其四",
        "author": "释惟清",
        "content": "江月照，松风吹，永夜清宵更是谁。\n雾露云霞遮不得，箇中犹道不如归。\n復何归，荷叶团团团似镜，菱角尖尖尖似锥。",
        "dynasty": "宋",
        "collection_info": null
    },
    {
        "title": "偈九首  其五",
        "author": "释惟清",
        "content": "天机藏不得，花笑鸟啼时。\n不待重拈出，当人合自知。",
        "dynasty": "宋",
        "collection_info": null
    },
    {
        "title": "偈九首  其六",
        "author": "释惟清",
        "content": "山是山，水是水。\n僧是僧，俗是俗。\n更将何物演真乘，六六元来三十六。",
        "dynasty": "宋",
        "collection_info": null
    },
    {
        "title": "偈九首  其七",
        "author": "释惟清",
        "content": "一是一，二是二。\n头上是天，脚下是地。\n饥即餐兮困即睡，人人皆受如来记。",
        "dynasty": "宋",
        "collection_info": null
    },
    {
        "title": "偈九首  其八",
        "author": "释惟清",
        "content": "三世诸佛，不知有恩无重报。\n狸奴白牯，却知有功不浪施。\n明大用，晓全机。\n绝踪迹，不思议。\n归去好，无人知。\n衝开碧落松千尺，截断红尘水一溪。",
        "dynasty": "宋",
        "collection_info": null
    },
    {
        "title": "偈九首  其九",
        "author": "释惟清",
        "content": "衲僧照彻千差眼，缁素浅深毫髮分。\n分处莫非全正令，法王那得独称尊。",
        "dynasty": "宋",
        "collection_info": null
    },
    {
        "title": "辞无尽居士",
        "author": "释惟清",
        "content": "无地无锥彻骨贫，利生深愧乏余珍。\n廛中大施门难启，乞与青山养病身。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释惟清",
        "content": "东坡笑说吃龙肉，舌底那知已嚥津。\n能省嚥津真有味，会言龙肉不为珍。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释惟清",
        "content": "何知龙肉即猪肉，细语粗言尽入神。\n惜彼当年老居士，大机曾未脱根尘。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释善清",
        "content": "不出三门九十日，大都只要此心休。\n此心休了全无事，天下名山任意游。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释善清",
        "content": "掩息茅堂过六冬，心忘境寂万缘空。\n不知幻业从何起，依旧令教振祖风。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释善清",
        "content": "万仞嵯峨鸟道难，剑轮挥处骨毛寒。\n泥牛昨夜归沧海，吸得西江水尽干。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释善清",
        "content": "日入酉，梦幻空花能几久。\n百岁光阴二分过，茫茫无限途中走。\n告禅人，早回首，莫待春风动杨柳。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释善清",
        "content": "云从龙，风从虎，冬至寒食一百五。\n自古相传直至今，南泉不打盐官鼓。\n参玄人，休莽卤，甜者甜兮苦者苦。\n直截毗卢向上关，莫教错却来时路。",
        "dynasty": "宋",
        "collection_info": null
    },
    {
        "title": "读法界观",
        "author": "释善清",
        "content": "多中即一一中多，浪裏全提水是波。\n波水灭时多一尽，日轮当午见星河。",
        "dynasty": "宋",
        "collection_info": null
    },
    {
        "title": "送临安南荡崇觉空禅师偈",
        "author": "释善清",
        "content": "十年聚首龙峰寺，一悟真空万境閒。\n此去随缘且高隠，莫将名字落人间。",
        "dynasty": "宋",
        "collection_info": null
    },
    {
        "title": "偈",
        "author": "释善清",
        "content": "随随随，昔昔昔，随随随后无人识。\n夜来明月上高峰，元来祇是这个贼。",
        "dynasty": "宋",
        "collection_info": null
    },
    {
        "title": "颂二首  其一",
        "author": "释善清",
        "content": "铜砂锣裏油清浄，照见尘中旧主人。\n寄语禅人猛参取，莫教孤负此生身。",
        "dynasty": "宋",
        "collection_info": null
    },
    {
        "title": "颂二首  其二",
        "author": "释善清",
        "content": "八万四千非一一，七金山内海滔滔。\n妙高峰顶平如掌，谁把长竿钓巨鳌。",
        "dynasty": "宋",
        "collection_info": null
    },
    {
        "title": "访王官谷休休亭二首  其一",
        "author": "仇伯玉",
        "content": "飘香山径踏残花，来访仙乡隠处家。\n当日庙堂延至计，未应怀璧老烟霞。",
        "dynasty": "宋",
        "collection_info": null
    },
    {
        "title": "访王官谷休休亭二首  其二",
        "author": "仇伯玉",
        "content": "山鸦营巢欲哺儿，晴杏拆早先离披。\n盘回一径穿碧篠，谷口数家耕水湄。",
        "dynasty": "宋",
        "collection_info": null
    },
    {
        "title": "题集仙桥",
        "author": "游冠卿",
        "content": "南桥颓废长官羞，新作川梁代济舟。\n上应星文横北极，下飞虹影落中流。\n惭无子产乘舆惠，谩绝襄公茀道忧。\n路接蓬山仙世界，品题今为邑人留。",
        "dynasty": "宋",
        "collection_info": null
    },
    {
        "title": "白鹤禅寺",
        "author": "汤乂",
        "content": "旧隠神仙宅，空王殿阁深。\n炼丹烟已冷，入竹路难寻。\n峰迥箫吹玉，溪寒石点金。\n灵源双瀑布，千古得清音。",
        "dynasty": "宋",
        "collection_info": null
    },
    {
        "title": "句",
        "author": "钱世雄",
        "content": "黄泥坂西春欲回，雪堂万木连云栽。",
        "dynasty": "宋",
        "collection_info": null
    },
    {
        "title": "不预曲宴诗",
        "author": "杨允",
        "content": "闻说宫花满鬓红，上林丝管侍重瞳。\n蓬莱咫尺无由到，始信仙风迥不同。",
        "dynasty": "宋",
        "collection_info": null
    },
    {
        "title": "戍山晚行",
        "author": "李回",
        "content": "羸马鞭不行，落日下孤戍。\n旅店隔前村，欲往未能住。\n少年事咿唔，老为微禄误。\n匡济谢菲才，驰驱失故步。\n一笑拥八驺，不疗烟霞痼。\n猿鹤惊且恐，吟断北山树。",
        "dynasty": "宋",
        "collection_info": null
    },
    {
        "title": "题妓帕",
        "author": "李回",
        "content": "蜀国佳人号细腰，东台御史惜妖娆。\n从今唤作杨台柳，舞尽春风万万条。",
        "dynasty": "宋",
        "collection_info": null
    },
    {
        "title": "汤泉",
        "author": "周沔",
        "content": "雁门泉水热于汤，清凈源从古道场。\n应笑骊山山下水，至今犹带粉脂香。",
        "dynasty": "宋",
        "collection_info": null
    },
    {
        "title": "句",
        "author": "周沔",
        "content": "萤火不知人已去，夜深犹傍竹窗明。",
        "dynasty": "宋",
        "collection_info": null
    },
    {
        "title": "和韩子苍游赤壁",
        "author": "何颉之",
        "content": "儿时宗伯寄吾州，讽诵高文至白头。\n二赋人间真吐凤，五年溪上不惊鸥。\n蟹尝见水人犹怒，鹘有危巢孰敢留。\n珍重使君寻故迹，西风怅望古城楼。",
        "dynasty": "宋",
        "collection_info": null
    },
    {
        "title": "观李伯时题阎立本西域图",
        "author": "何颉之",
        "content": "穷荒未信子年欺，自笑山林老一枝。\n海上尝思龟殻卷，天涯欲化鸟工窥。\n丹青阎令如曾到，风俗张骞旧独知。\n公喜着书尤博雅，山经暇日补残遗。",
        "dynasty": "宋",
        "collection_info": null
    },
    {
        "title": "黄绵袄绝句",
        "author": "何颉之",
        "content": "范叔绵袍暖一身，大裘只盖洛阳人。\n九州四海黄绵袄，谁似天公赐予均。",
        "dynasty": "宋",
        "collection_info": null
    },
    {
        "title": "诗一首",
        "author": "何颉之",
        "content": "长安古碑用乐石，虿尾银鈎擅精密。\n缺讹横道已足哀，况復镌裁代砖甓。\n有如天吴及紫凤，颠倒在衣吁可惜。",
        "dynasty": "宋",
        "collection_info": null
    },
    {
        "title": "句  其一",
        "author": "何颉之",
        "content": "秋水因君话河伯，接篱持酒对山公。",
        "dynasty": "宋",
        "collection_info": null
    },
    {
        "title": "句  其二",
        "author": "何颉之",
        "content": "碧树高岩底。",
        "dynasty": "宋",
        "collection_info": null
    },
    {
        "title": "句  其三",
        "author": "何颉之",
        "content": "晓风熏麝馥，秋露染鹅黄。",
        "dynasty": "宋",
        "collection_info": null
    },
    {
        "title": "句  其四",
        "author": "何颉之",
        "content": "身到瀛洲须命好，官称庾氏莫言卑。",
        "dynasty": "宋",
        "collection_info": null
    },
    {
        "title": "雪中失白马",
        "author": "仇博",
        "content": "丝缰误解白龙飞，满地琼瑶衬粉蹄。\n愁杀塞翁寻不见，月明风静只闻嘶。",
        "dynasty": "宋",
        "collection_info": null
    },
    {
        "title": "野狐",
        "author": "释心道",
        "content": "石崇富贵籛铿寿，潘岳容仪子建才。\n但愿东风齐着力，一时吹入我门来。",
        "dynasty": "宋",
        "collection_info": null
    },
    {
        "title": "勘婆",
        "author": "释心道",
        "content": "三月春光上国游，祥云瑞气锁龙楼。\n亲从宣德门前过，更问行人觅汴州。",
        "dynasty": "宋",
        "collection_info": null
    },
    {
        "title": "狗子无佛性",
        "author": "释心道",
        "content": "狗子佛性无，老蚌吐明珠。\n西川鸣杜宇，江南啼鹧鸪。",
        "dynasty": "宋",
        "collection_info": null
    },
    {
        "title": "烧木佛",
        "author": "释心道",
        "content": "彭祖八百乞延寿，秦皇登位更求仙。\n昨向天津桥上过，石崇犹自送穷船。",
        "dynasty": "宋",
        "collection_info": null
    },
    {
        "title": "呈佛鑑禅师偈",
        "author": "释心道",
        "content": "赵州有箇柏树话，禅客相传徧天下。\n多是摘叶与寻枝，不能直向根源会。\n觉公说道无此语，正是恶言当面駡。\n禅人若具通方眼，好向此中辨真假。",
        "dynasty": "宋",
        "collection_info": null
    },
    {
        "title": "偈",
        "author": "释心道",
        "content": "师子嚬呻，象王哮吼。\n云门北斗裏藏身，白云因何唤作手。\n三世诸佛不能知，狸奴白牯却知有。\n雨打梨花蛱蝶飞，风吹柳絮毛毬走。",
        "dynasty": "宋",
        "collection_info": null
    },
    {
        "title": "宣和改元改僧为德士作偈",
        "author": "释心道",
        "content": "祖意西来事，今朝特地新。\n昔为比丘相，今作老君形。\n鹤氅披银褐，头包蕉叶巾。\n林泉无事客，两度受君恩。",
        "dynasty": "宋",
        "collection_info": null
    },
    {
        "title": "宣和二年復僧作偈",
        "author": "释心道",
        "content": "不挂田衣着羽衣，老君形相颇相宜。\n一年半内闲思想，大底兴衰各有时。",
        "dynasty": "宋",
        "collection_info": null
    },
    {
        "title": "举临济人灭嘱三圣因缘作偈",
        "author": "释心道",
        "content": "正法眼藏瞎馿灭，临济何曾有是说。\n今古时人皆妄传，不信但看后三月。",
        "dynasty": "宋",
        "collection_info": null
    },
    {
        "title": "偈",
        "author": "释心道",
        "content": "契丹打破波斯寨，夺得宝珠村裏卖。\n十字街头穷乞儿，腰间挂箇风流袋。",
        "dynasty": "宋",
        "collection_info": null
    },
    {
        "title": "夜坐联句",
        "author": "苏迈",
        "content": "清风来无边，明月翳復吐。\n松声满虚空，竹影侵半户。\n暗枝有惊鹊，坏壁鸣饥鼠。\n露叶耿高梧，风萤落空庑。\n微凉感团扇，古意歌白纻。\n乐哉今夕游，获此陪杖屦。\n传家诗律细，已自过宗武。\n短诗膝上成，聊以感怀祖。",
        "dynasty": "宋",
        "collection_info": null
    },
    {
        "title": "句  其一",
        "author": "苏迈",
        "content": "熟颗无风时自落，半腮迎日斗鲜红。",
        "dynasty": "宋",
        "collection_info": null
    },
    {
        "title": "句  其二",
        "author": "苏迈",
        "content": "叶随流水归何处，牛带寒鸦过晚村。",
        "dynasty": "宋",
        "collection_info": null
    },
    {
        "title": "仙都山",
        "author": "胡升",
        "content": "鼎湖不可见，巍然但孤峰。\n特立亘万古，气压诸山雄。\n黄帝久得仙，游行跨飞龙。\n至今世俗传，尚指辇路通。\n颇如昇天桧，追求白鹿踪。\n常言贵荒唐，厥见真儿童。\n顾惟此山奇，实宜仙所宫。\n水声来冷风，和以万本松。\n客枕久未稳，笙箫满虚空。\n颇疑九成音，不在二典中。\n但恐蚩尤旗，晔晔舒长虹。\n虽能独不死，忍视斯民穷。\n君看涿鹿战，万古蒙其功。\n鼎湖何足道，帝德弥苍穹。",
        "dynasty": "宋",
        "collection_info": null
    },
    {
        "title": "和高季明玉溪晓步",
        "author": "陈兴宗",
        "content": "物外有佳趣，尘中劳苦形。\n芒鞋枝短藜，快哉得松扃。\n萝蔓猿狙悬，石磴苔藓青。\n龙出正为雨，碧潭如画屏。",
        "dynasty": "宋",
        "collection_info": null
    },
    {
        "title": "楞严经偈",
        "author": "蔡卞",
        "content": "觉海性澄圆，圆澄觉元妙。\n元明照生所，所立照性亡。\n迷妄有虚空，依空立世界。\n想澄成国士，知觉乃众生。\n空生大觉中，如海一沤发。\n有漏微尘国，皆依空所生。\n沤灭空本无，况復诸三有。\n归元性无二，方便有多门。\n圣性无不通，顺逆皆方便。\n初心入三昧，迟速不同伦。\n色想结成尘，精了不能彻。\n如何不明彻，于是获圆通。\n音声杂语言，但伊名句味。\n一非含一切，云何获圆通。\n香以合中知，离则元无有。\n不恒其所觉，云何获圆通。\n味性非本然，要以味时有。\n其觉不恒一，云何获圆通。\n触以所触明，无所不明触。\n合离性非定，云何获圆通。\n法称为内尘，凭尘如有所。\n能所非徧涉，云何获圆通。\n见性虽洞然，明前不明后。\n四维亏一半，云何获圆通。\n鼻息出入通，现前无交气。\n支离匪涉入，云何获圆通。\n舌非入无端，因味生觉了。\n味亡了无有，云何获圆通。\n身与所触同，如非圆觉观。\n涯量不冥会，云何获圆通。\n知根杂乱思，湛了终无见。\n想念不可说，云何获圆通。\n识见杂三和，话本称非相。\n自体先无定，云何获圆通。\n心闻洞十方，生于大因力。\n初心不能入，云何获圆通。\n鼻息本权机，祇令摄心住。\n住成心所住，云何获圆通。\n说法弄音文，开悟先成者。\n名句非无漏，云何获圆通。\n持犯但束身，非身无所束。\n元非徧一切，云何获圆通。\n神通本宿因，何关性分别。\n念缘非离物，云何获圆通。\n若以地性观，坚碍非通达。\n有为非圣性，云何获圆通。\n若以水性观，想念非真实。\n如如非觉观，云何获圆通。\n若以火性观，厌有非真离。\n非初心方便，云何获圆通。\n若以风性观，动寂非无对。\n对非无上觉，云何获圆通。\n若以空性观，昏钝先非觉。\n无觉异菩提，云何获圆通。\n若以识性观，观识非常住。\n存心乃虚妄，云何获圆通。\n诸行是无常，念性元生灭。\n因果今殊感，云何获圆通。\n我今白世尊，佛出婆娑界。\n此方真教体，清凈在音闻。\n欲取三摩提，实以闻中入。\n离苦得解脱，良哉观世音。\n于恒沙劫中，入微尘佛国。\n得大自在力，无畏施众生。\n妙音观世音，梵音海潮音。\n救世悉安宁，出世获常住。\n我今启如来，如观音所说。\n譬如人静居，十方俱击鼓。\n十处一时闻，此则圆真实。\n目非观障外，口鼻亦復然。\n身以合方知，心念纷无绪。\n隔垣听音响，遐迩俱可闻。\n五根所不齐，是则通真实。\n音声性动静，闻中为有无。\n无声号无闻，非实闻无性。\n声无既无灭，声有亦非生。\n生灭二圆离，是则常真实。\n纵令在梦想，不为不思无。\n觉观出思惟，身心不能及。\n今此娑婆国，声论得宣明。\n众生迷本闻，循声故流转。\n阿难纵强记，不免落邪思。\n岂非随所沦，旋流获无妄。\n阿难汝谛听，我承佛威力。\n宣说金刚王，如幻不思议。\n佛母真三昧，汝闻微尘佛。\n一切秘密门，欲漏不先除。\n畜闻成过误，将闻持佛佛。\n何不自闻闻，闻非自然生。\n因声有名字，旋闻与声脱。\n能脱欲谁名，一根既返源。\n六根成解脱，见闻如幻翳。\n三界若空花，闻復翳根除。\n尘消觉圆浄，浄极光通达。\n寂照含虚空，却来观世间。\n犹如梦中事，尘登如在梦。\n谁能留汝形，如世巧幻师。\n幻作诸男女，虽见诸根动。\n要以一机抽，息机归寂然。\n诸幻成无性，六根亦如是。\n元依一精明，分成六和合。\n一处成休復，六用皆不成。\n尘垢应念消，成圆明浄妙。\n余尘尚诸学，明极即如来。\n大众及阿难，旋汝倒闻机。\n反□□自性，性成无上道。\n圆通实如是，此是微尘佛。\n一路涅槃门，过去诸如来。\n斯门已成就，现在诸菩萨。\n今各入圆明，未来修学人。\n当依如是法，我亦从中证。\n非唯观世音，诚如佛世尊。\n訋我诸方便，以救诸末劫。\n求出世閒人，成就涅槃心。\n观世音□□，自余诸方便。\n皆是佛威神，即事舍尘劳。\n非是长修学，浅深同说法。\n顶礼如来藏，无漏不思议。\n愿加被未来，于此门无惑。\n方便易成就，堪以教阿难。\n及末劫沈沦，但以此根修。\n圆通超余者，真实心如是。",
        "dynasty": "宋",
        "collection_info": null
    },
    {
        "title": "咏茅山元符万宁宫",
        "author": "蔡卞",
        "content": "猗嗟三茅，得自初成。\n气合于无，与形俱昇。\n孰希其风，必静必清。\n寥寥久哉，乃发先生。\n帝用尊之，载召来廷。\n乃亲其人，燕见妙语。\n乃锡命书，迨其俦侣。\n因其故庐，启此新宇。\n像图仙真，上肖帝所。\n神笔牓之，龙凤轩翥。\n天锡皇帝，聪明孝友。\n抱一用中，以绥九有。\n遐迩率从，尊道熙功。\n有欲求之，与在斯宫。\n作为好歌，以诏无穷。",
        "dynasty": "宋",
        "collection_info": null
    },
    {
        "title": "赠华阳法师",
        "author": "蔡卞",
        "content": "师到华阳洞，山华几度开。\n祇应常救物，却遣世人来。",
        "dynasty": "宋",
        "collection_info": null
    },
    {
        "title": "句  其一",
        "author": "蔡卞",
        "content": "对掌紫枢参大政，同扶赫日上中天。",
        "dynasty": "宋",
        "collection_info": null
    },
    {
        "title": "句  其二",
        "author": "蔡卞",
        "content": "莫学饥鹰饱便飞。",
        "dynasty": "宋",
        "collection_info": null
    },
    {
        "title": "同石元规讲鵾鹏偶书",
        "author": "张继先",
        "content": "翱翔数仞间，何异九万里。\n大道荡无名，无彼亦无此。\n倬哉元规翁，斯言迨尽矣。\n一物自太极，志士摽高拟。\n鹏乎与蜩鸠，涉辩非至理。\n有形相变化，不出六合裏。\n飞跃涉程途，底用嘲远迩。\n乃识逍遥游，潀远发玄旨。\n讲罢四窗闲，忘言空隠几。",
        "dynasty": "宋",
        "collection_info": null
    },
    {
        "title": "运使徐中奉寻李隠者于本部因临访上清遂得煮茶款话至夜分乃散明目悦耳信有瑰伟崇高变通之论山川之秀亦有增明日分袂时宣和五年其略于是篇也",
        "author": "张继先",
        "content": "西风初飘飘，白露仍瀼瀼。\n有人浮大川，东巡抵饶阳。\n实受九重书，因之访丹房。\n山气龙虎明，青林云表长。\n与予适相值，议论清冰霜。\n已暮更秉烛，坐偶新月凉。\n玉蟾翳烟景，金飈扇天香。\n影落如卿云，烂然献奇祥。\n六合无异色，五峰同秋光。\n锦袍谪尘世，骑鲸隔川梁。\n君期践玄约，缈缈空中翔。",
        "dynasty": "宋",
        "collection_info": null
    },
    {
        "title": "汤明权挈家入道",
        "author": "张继先",
        "content": "佳汝久虚淡，有才弗愿仕。\n鸡犬白云间，挈家从游此。\n所藴既超特，玄理可坐致。\n倬哉明主命，不以夺我志。\n一变江海才，总无尘土气。\n闻之旌阳令，拔宅脱凡世。\n此事在精修，勉旃汤氏子。",
        "dynasty": "宋",
        "collection_info": null
    },
    {
        "title": "书龙变轩事乃成颂白青城道伯",
        "author": "张继先",
        "content": "一室绝尘埃，和风撼瑶竹。\n满几惟琴书，潇然异尘俗。\n时时操寸毫，节篆数囊箓。\n或同务玄子，楸枰两三局。\n夜对隔林月，膝上奏神曲。\n更深兴未阑，徐徐启缄轴。\n好来青城君，云开远山绿。",
        "dynasty": "宋",
        "collection_info": null
    },
    {
        "title": "和元规拜违",
        "author": "张继先",
        "content": "纔到巍峨畔，还登翠碧重。\n调青赓白雪，琴静抚黄钟。\n履践古人道，追游仙者踪。\n自来多福力，相信各疏慵。\n何处不为乐，此心知所从。\n还如一片月，挂在万年松。",
        "dynasty": "宋",
        "collection_info": null
    },
    {
        "title": "思青城翁",
        "author": "张继先",
        "content": "一别青城翁，今经数旬朔。\n天炎春气阑，山花旋零落。\n时时与攀慕，西眺步瑶阁。\n无乃恋人间，笙歌正酣乐。\n归来方外俦，践我绿岩约。\n回照闪余辉，芙蓉出金削。",
        "dynasty": "宋",
        "collection_info": null
    },
    {
        "title": "和元规见勉",
        "author": "张继先",
        "content": "观君词语中，具引先贤事。\n了然道在兹，不行而善至。\n君今真至矣，奏乐求真知。\n一言见吾子，固难尽于辞。\n知君贯老庄，亹亹蹈大荒。\n剧谈玄中玄，豁落无边旁。\n有学必有待，不与诸魔对。\n涉景若与知，何尝讶谲怪。\n疑论涣已释，则信为善士。\n主善以为师，天真坐可致。\n人间犹论分，仙事宜任运。\n有命终出伦，盍死即待尽。\n大道非罔象，明明万物上。\n使我一闻知，应是快神爽。\n休更论浅深，斯言尽诚心。\n时哉且落魄，此语吾所钦。\n傍听亦笑嗤，不责于仁慈。\n所幸异流俗，事物中思惟。",
        "dynasty": "宋",
        "collection_info": null
    },
    {
        "title": "和张知县省食费韵",
        "author": "张继先",
        "content": "食馔不须丰，古人贵量腹。\n一饱尚何求，八珍非所欲。\n犀筯厌未下，但折平生禄。\n造物赋人料，多少有数目。\n更思途中殍，皆缘食不足。\n庄叟重鹁食，此篇时一读。",
        "dynasty": "宋",
        "collection_info": null
    },
    {
        "title": "又省衣",
        "author": "张继先",
        "content": "衣服贵适宜，冬裘与夏葛。\n睠兹修行人，初不事精洁。\n轻纱并丽帛，样新价亦别。\n每缣数千钱，拙工乱裁截。\n些小未称身，中心已不悦。\n曾知有贫者，冬夏皆皮裂。",
        "dynasty": "宋",
        "collection_info": null
    },
    {
        "title": "大道歌",
        "author": "张继先",
        "content": "道不远，在身中，物则皆空性不空。\n性若不空和气住，气归元海寿无穷。\n欲得身中神不出，莫向灵台留一物。\n物在身中神不清，耗散精神损筋骨。\n神驭气，气留形，不须杂术自长生。\n术则易知道难悟，既然悟得不专行。\n所以千人万人学，毕竟终无一二成。\n神若出，便收来，神返身中气自回。\n如此朝朝还暮暮，自然赤子产真胎。",
        "dynasty": "宋",
        "collection_info": null
    },
    {
        "title": "虚空歌",
        "author": "张继先",
        "content": "虚空荡荡无边岸，日月东西互宾饯。\n东宾西饯几时休，生死场中如掣电。\n本来真性同虚空，光明朗耀无昏蒙。\n偶因一念落形体，为他生死迷西东。\n堪嘆世人全不觉，死即哀兮生即乐。\n不知生是死根由，只喜东升怕西落。\n东升西落理当然，休将情识相牵缠。\n不信但看日与月，朝昏上下常周天。\n生非来兮死非去，无有相因随所寓。\n六道轮迴浪着忙，真人止在虚空住。\n真人住处无室庐，邻风伴月同清虚。\n莫谓灵光只些子，包罗法界无遗余。\n法界包罗大无外，密入纤尘小无内。\n饥寒灾祸不能加，物物头头归主宰。\n一堆尘土百年形，如舟泛水凭人行。\n忽朝舟坏人登岸，枯木无主从沉倾。\n莫腐莫回顾，万水千江几番渡。\n这回到岸好焚舟，不须更说波涛苦。\n有缘舟居不居舟，终不虞昨夜风雷撼山岳。\n虚空不动常如如，识得真空方不昧，古往今来镇长在。\n掀翻世界露全身，尽度众生超苦海。\n真空消息非顽空，纵横变化无终穷。\n听我一歌空裏曲，铁蛇飞上昆崙峰。",
        "dynasty": "宋",
        "collection_info": null
    },
    {
        "title": "休歇歌",
        "author": "张继先",
        "content": "休休休歇歇，休休歇歇无分别。\n千般要妙万般玄，只是教人各休歇。\n既能休，復能歇，一切情缘皆断绝。\n饥餐渴饮困时眠，万死千生没交涉。\n古圣贤，及明哲，一性绵绵周浩劫。\n光明相照合真空，休歇之余更无别。\n地狱种，作冤业，六识炽然如火热。\n立我争人昧休歇，甘受碎身并拔舌。\n休与歇，真口诀，无愚无智无工拙。\n从上师真只恁修，不遇知心谁肯泄。\n休非休，歇非歇，大用现前无扭捏。\n主张元化绝形踪，囊括虚空超起灭。\n亦无休，亦无歇，歇歇休休皆强说。\n欲知真歇与真休，一轮皎洁中秋月。",
        "dynasty": "宋",
        "collection_info": null
    },
    {
        "title": "钱塘有作",
        "author": "张继先",
        "content": "红霞映朱栏，白云隠青山。\n尘中人不到，双鹤舞柴关。\n瑶琴一曲诗数篇，山童煮茗炉无烟。\n为思尘世去游乐，一别洞天今几年。\n湘江江上月初白，湘浦浦边风色清。\n断肠声咽玉笛碎，愁杀霜堤多少情。\n人生总浮云，仙家依旧春，归去来兮乐吾真。",
        "dynasty": "宋",
        "collection_info": null
    },
    {
        "title": "和元规任从他歌",
        "author": "张继先",
        "content": "任从他，尽教他，莫管他，他是他非柰我何。\n尽日闲同方外友，高吟落笔如悬河。\n世上无心结凡累，匣中有剑降阴魔。\n长生已悟玄关旨，从教乌兔走如梭。\n尘劳汩没诚堪恶，孰肯飘荡随蹉跎。\n静处每思喧处事，到头空自竞嘘呵。\n任从他，尽教他，莫管他，但从元气养冲和。\n有时恣把丹书读，无事闲寻玉轸歌。\n我心非石不可动，任从俗论生乖讹。\n松簪布褐且自乐，岂恋浮华张绮罗。\n神炉交媾炼金液，混乎湛湛而日多。\n功行圆成共归去，飘飘飞盖拂霄河。\n任从他，尽教他，莫管他。",
        "dynasty": "宋",
        "collection_info": null
    },
    {
        "title": "橐籥歌",
        "author": "张继先",
        "content": "休言大道无为作，须向房中明橐籥。\n过时不动片时闲，紫雾红光乱灼灼。\n青龙喜，白虎恶，赤蛇缠定乌龟殻。\n纵然过得尾闾关，又被曹溪路隔着。\n两条直上絜丹田，决言上有三清阁。\n阁下分明有玉池，内有长生不死药。\n依时下手采将来，服了蓬莱受快乐。",
        "dynasty": "宋",
        "collection_info": null
    },
    {
        "title": "靖通庵歌",
        "author": "张继先",
        "content": "吾结草庵山之中，旁人笑我名靖通。\n都来方寸闲田地，大包世界同虚空。\n我庵非通亦非靖，玲珑八面无形影。\n盈虚消息任天机，庵内主人都不省。\n有时风雪三冬天，山前尽日无人烟。\n顽空墨黑昼如夜，庵中光耀长周圆。\n有时风雷平地起，山沉江涌流云气。\n龙吟虎啸万形喧，庵内情缘无止起。\n环庵松竹连天青，冬不悴兮春不荣。\n人来谩笑庵居苦，彻骨贫来彻骨清。\n清贫生理十分好，翻忆朱门多饿殍。\n君能认得自家珠，终身岂羡他人宝。\n庵似身兮主似心，欲明庵主须参寻。\n馿胎马腹河沙梦，那知铁矿藏精金。\n高着眼睛速下手，只今觅取无中有。\n言穷理绝妄缘空，无毛狮子撩天吼。\n庵前大厦皆蘧庐，知音有几同庵居。\n若非捩断县崖手，谁解伊边认得渠。\n闲中有乐无人识，静处工夫闲裏得。\n自然妙用自然真，向上神仙皆此出。\n浮手短景甚悠悠，一切庵坏便须休。\n溥劝吾门诸学者，不昧此庵须早修。",
        "dynasty": "宋",
        "collection_info": null
    },
    {
        "title": "野轩歌",
        "author": "张继先",
        "content": "四海鲸鱼不足钓，纵使上鈎吾不要。\n三岛神仙不足夸，长生不死数如麻。\n惊人名誉不足恃，万古英雄一场戏。\n些些富贵不足欣，何如野轩卧闲云。\n洞然劫火纤芥尽，此时睡着都不闻。\n野轩野轩在何处，宇宙茫茫无入路。\n十千仙子浪中潜，百万抟鹏地底度。\n此一轩，实奇特，神不知，鬼不测。\n东彻西，南彻北，中心一窍尘沙国。\n尘沙国界有微尘，一一微尘一真人。\n一一真人一真源，威仪队仗数亦然。\n时人若见野轩叟，正眼一觑皆奔走。\n呵呵呵，千古万古野轩歌。",
        "dynasty": "宋",
        "collection_info": null
    },
    {
        "title": "寄林太守",
        "author": "张继先",
        "content": "长生门户谁不爱，只要自己下功大。\n九宫台上黄芽生，白玉池边蟠桃在。\n撞动天关鬼神伏，拨转地轴阴魔败。\n河车搬上九重天，日月炼成金世界。",
        "dynasty": "宋",
        "collection_info": null
    },
    {
        "title": "怀鬼谷山思真洞天因咏以赠元规",
        "author": "张继先",
        "content": "思真洞兮云水深，道人居兮鬼神钦。\n山花笑兮松竹阴，岩溜潺潺兮千古音。\n何时一造兮清神襟，攀石萝兮共笑吟。",
        "dynasty": "宋",
        "collection_info": null
    },
    {
        "title": "得请还山元规远迓遂成山颂",
        "author": "张继先",
        "content": "喜见石浑沦，忘言意独真。\n还寻石桥约，一洗客京尘。\n香篆丹炉静，诗篇彩笔新。\n高霞不狐映，携手洞门春。",
        "dynasty": "宋",
        "collection_info": null
    },
    {
        "title": "和浑沦庵超然即事韵",
        "author": "张继先",
        "content": "自得逍遥趣，从来乐静居。\n水边红杏小，烟外翠篁疏。\n有物真常应，忘形内本虚。\n人间役尘虑，到此尽消除。",
        "dynasty": "宋",
        "collection_info": null
    },
    {
        "title": "简元规泰定二公",
        "author": "张继先",
        "content": "傍水弦歌者，当檐执卷人。\n人心各有趣，天乐一何真。\n畏日初交夏，闲花尚是春。\n不随寒暑变，只有劫初身。",
        "dynasty": "宋",
        "collection_info": null
    },
    {
        "title": "立秋之夕对酒成章粗遣清景以招佳咏",
        "author": "张继先",
        "content": "闪闪秋光好，行行万宝成。\n松高孤鹤唳，竹密一蝉鸣。\n大醉衣襟湿，空歌风度清。\n腰琴宜更作，楚泽有余情。",
        "dynasty": "宋",
        "collection_info": null
    },
    {
        "title": "送元规游麻姑",
        "author": "张继先",
        "content": "拂袖麻源景，飘飘逸兴清。\n不辞千里远，独步五云轻。\n自有琴书乐，应无世俗萦。\n我惭阻追逐，回首谩驰情。",
        "dynasty": "宋",
        "collection_info": null
    },
    {
        "title": "和元规拂云轩韵",
        "author": "张继先",
        "content": "疏翠拥高轩，虚徐欲出云。\n两楹清荫共，一阵好风分。\n偏映琴书席，难栖燕雀群。\n主人怜直节，孰敢巧操斤。",
        "dynasty": "宋",
        "collection_info": null
    },
    {
        "title": "元规道人览予心说作颂见寄次韵奉答",
        "author": "张继先",
        "content": "新文博不繁，披诵已清魂。\n意在诸缘外，心为万法源。\n犹龙谁可测，牧马自微言。\n三復难穷处，重来得细论。",
        "dynasty": "宋",
        "collection_info": null
    },
    {
        "title": "听元规琴",
        "author": "张继先",
        "content": "万物纷然在，浑沦声不流。\n昔人弦上取，今我意中求。\n水激崖边石，风高岛上秋。\n相看得真乐，天地共优游。",
        "dynasty": "宋",
        "collection_info": null
    },
    {
        "title": "喜晴",
        "author": "张继先",
        "content": "芍药都零落，山泉遂有声。\n尽知春去晚，深喜夜来晴。\n高柳拂檐浄，闲花照坞明。\n松间携好酒，今日思方清。",
        "dynasty": "宋",
        "collection_info": null
    },
    {
        "title": "邓程二子传法于予清坛事毕赋诗以遗之",
        "author": "张继先",
        "content": "不闭三天道，难回二子诚。\n露章招有感，裂帛喜为盟。\n神剑一日试，法灯千古明。\n内观当自悟，至理本无情。",
        "dynasty": "宋",
        "collection_info": null
    },
    {
        "title": "送正之法师",
        "author": "张继先",
        "content": "道貌古昂藏，声名万里香。\n紫霞衣缥缈，丹佩玉琳琅。\n寂寞居岩馆，殷勤咏洞章。\n伫看功行满，飞盖上寥阳。",
        "dynasty": "宋",
        "collection_info": null
    },
    {
        "title": "晒经",
        "author": "张继先",
        "content": "迟日满高台，书囊云锦开。\n梅蒸阳气透，林隠景光回。\n尚究千神恍，高吟万恶摧。\n殷勤能启秘，须仗出群材。",
        "dynasty": "宋",
        "collection_info": null
    },
    {
        "title": "晚步山间有作",
        "author": "张继先",
        "content": "宿鸟频来语，寻巢未得间。\n小星明更近，高桂冷初攀。\n拂露松都在，因风信未还。\n岂无虚歇处，青及谢家山。",
        "dynasty": "宋",
        "collection_info": null
    },
    {
        "title": "和元规寄杨子寓真岩韵",
        "author": "张继先",
        "content": "应到最高处，翘思上古人。\n风来多柏子，云去浄嚣尘。\n浔暑不到处，天花自在春。\n仙踪欲无着，流俗谩寻津。",
        "dynasty": "宋",
        "collection_info": null
    },
    {
        "title": "次韵上勉元规",
        "author": "张继先",
        "content": "优游且消遣，认取本来人。\n痛苦边是妄，杳冥中有真。\n煎烦徒自累，恬惔即长春。\n君岂知予念，予身非子身。",
        "dynasty": "宋",
        "collection_info": null
    },
    {
        "title": "题度仪堂四首  其一",
        "author": "张继先",
        "content": "屡赏中秋月，山堂亦怅哉。\n暂居行百日，常觉近三台。\n大木声深夜，修篁荫静阶。\n倘非能自度，何以见归来。",
        "dynasty": "宋",
        "collection_info": null
    },
    {
        "title": "题度仪堂四首  其二",
        "author": "张继先",
        "content": "近户皆林杪，元非粧点成。\n山中行不遍，雨后看尤清。\n桃向天边种，云从岭上生。\n不通鸡犬到，时听度鸾笙。",
        "dynasty": "宋",
        "collection_info": null
    },
    {
        "title": "题度仪堂四首  其三",
        "author": "张继先",
        "content": "骤尔升堂者，同乎白日仙。\n崇深邻圣像，超卓愧吾年。\n微月兼寒露，乔松间野田。\n宫成方数载，犹使扣钟钱。",
        "dynasty": "宋",
        "collection_info": null
    },
    {
        "title": "题度仪堂四首  其四",
        "author": "张继先",
        "content": "正向西窗处，两峰苍翠排。\n白云清昼入，玄鹤几时回。\n剪厌如毛竹，锄嫌绕砌苔。\n有时不开户，烟雨蔽阳台。",
        "dynasty": "宋",
        "collection_info": null
    },
    {
        "title": "翛然元规夜坐酌余德儒所惠酒因成联句",
        "author": "张继先",
        "content": "共饮名家酒，三杯亦未辞。\n摅怀谈道妙，举笔赋新诗。\n虽病仍牵率，为欢信渺瀰。\n疏星联远汉，绿水湛前池。\n未及裴君句，惭教乐所知。\n翛然清且慧，泰定默如痴。\n有美新荷近，无尘皓月随。\n山风来细细，银烛耿离离。\n青眼便为览，朱帘莫下垂。\n睡魔浑散释，吟思愈清奇。\n万态付一笑，千春总片时。\n此情能共适，得志任人嗤。\n道重皆相契，心机独耻为。\n瞿昙作良友，老圣是真师。\n四海无余事，诸公足自怡。\n仙岩拏钓艇，云锦种丹芝。\n世俗为无谓，吾人还有宜。\n红尘聊应迹，紫府去非迟。\n终始怀观子，友持愧伯慈。\n功成当并驾，六合恣傲嬉。\n酒厌高阳价，人怀中古情。\n把杯聊共乐，对景发新声。\n十二分清气，三千外世荣。\n天真聊所适，俗礼莫相婴。\n蝉韵微微近，松声宛宛生。\n林风侵坐冷，山月照人明。\n籁静神尤爽，宵分气尚横。\n星文玉烛焕，虎力紫亳轻。\n得志非轩冕，游神必海瀛。\n中元聊醉此，寓意笑虚名。",
        "dynasty": "宋",
        "collection_info": null
    },
    {
        "title": "七言再咏",
        "author": "张继先",
        "content": "醉倒尚夸云液美，吟看尤觉羽毛轻。\n松轩怅望情何限，竹槛留连兴愈清。\n水草远含青翠色，野花仍吐细微英。\n风来昼榻消残暑，雨过秋蝉送晚声。\n仙境每看天路近，风骚不许世纷萦。\n饶君先驾云间鹤，顾我还骑海上鲸。\n白帝气刚群动肃，道人心正百魔惊。\n共欣淡泊居林石，翻笑驱驰到市城。\n溪上且同三笑乐，饮中要与八仙争。\n莫言酒量全输我，会是诗名数石卿。",
        "dynasty": "宋",
        "collection_info": null
    },
    {
        "title": "同游栖真联句",
        "author": "张继先",
        "content": "兴为栖真来，情因昔人动。\n昔人道非孤，今人心乃共。\n静有物外乐，清无世间梦。\n至论超形神，谈歌彻岩洞。\n野色杂茶瓯，松声入琴弄。\n未可赋归欤，更揭流霞瓮。",
        "dynasty": "宋",
        "collection_info": null
    },
    {
        "title": "祷雨应时喜而联句",
        "author": "张继先",
        "content": "何以慰黎民，山川朝出云。\n精诚动天地，丹恳在词文。\n南亩苗初槁，西郊雨已纷。\n林峦添鬰鬰，草木共欣欣。\n休怪芝田茂，其如羽服勤。\n穹苍岂私曲，流俗足妖氛。\n途路尘埃息，轩窗暑气分。\n丰年慰农叟，盛德谢吾君。\n枝润惊林鸟，厨清绝楚蚊。\n上真何以报，惟把宝香焚。",
        "dynasty": "宋",
        "collection_info": null
    },
    {
        "title": "浑沦庵成翛然子亲庆因以何字为韵共酌联句",
        "author": "张继先",
        "content": "作室观灵境，功成事若何。\n琴书消日月，耕钓老烟萝。\n为羡云踪远，时将酒共过。\n东岩开玉洞，西涧泻银河。\n整佩思天柱，观棋悟烂柯。\n真情敦澹薄，世业信蹉跎。\n绝迹求无累，澄心到不波。\n浑沦甘宴息，真率谢浇讹。\n尘秽千峰隔，风流万气和。\n干坤堪比寿，乌兔任如梭。\n仙至不无谶，鹤来信有他。\n煮茶留客话，种药救民痾。\n竹露延清荫，兰风动妙歌。\n闲寻仙传读，静把玉经科。\n大道犹衣袂，嚣尘自网罗。\n有生如石火，移世以灯蛾。\n欲入高仙调，毋教下鬼唆。\n茅檐无一事，时復动吟哦。",
        "dynasty": "宋",
        "collection_info": null
    },
    {
        "title": "次御制赐于真人韵",
        "author": "张继先",
        "content": "玉篆金章咏洞真，真中高妙孰能伦。\n世缘拨去神常静，精食休来甑已尘。\n且为圣明常讚化，未应栖遯便终身。\n自循多幸因君命，得往琳宫见一人。",
        "dynasty": "宋",
        "collection_info": null
    },
    {
        "title": "京师夜坐怀浑沦庵有作寄之",
        "author": "张继先",
        "content": "独坐空庐静可知，江城意味岂如斯。\n君看凤实初成处，自称蟾华欲妙时。\n酒兴愿同云叟乐，风尘无取庆宗诗。\n山中林壑虚明境，不得归吟有所思。",
        "dynasty": "宋",
        "collection_info": null
    },
    {
        "title": "次韵答赵尚书",
        "author": "张继先",
        "content": "炎蒸时节别家山，霜雪如今却渐寒。\n恨我虚名徒涉世，忆君高语共凭栏。\n比因厌客连朝卧，长是援琴终夜弹。\n已得明春归去旨，预惊灵鹤整翎翰。",
        "dynasty": "宋",
        "collection_info": null
    },
    {
        "title": "送于真人",
        "author": "张继先",
        "content": "仰慕清声实积时，前朝因幸拜彤闱。\n稍瞻风致频相见，又恨霜天遽告归。\n至德谩劳中下笑，高才须信古来稀。\n自惭功行亏杨许，安得南真谈太微。",
        "dynasty": "宋",
        "collection_info": null
    },
    {
        "title": "新荷",
        "author": "张继先",
        "content": "败荷已尽小荷圆，照眼含香尚忍怜。\n月帝来寻青玉匣，金童立认碧铜钱。\n已凝重露资清气，何幸轻风扫淡烟。\n远有华峰全美在，花开般捧烂红鲜。",
        "dynasty": "宋",
        "collection_info": null
    },
    {
        "title": "钱塘",
        "author": "张继先",
        "content": "几万人家水绕城，白云开处见丹青。\n地连金色三千界，山映瑶峰六尺屏。\n晓凭阑干披宿露，夜收帘幕透寒星。\n浙江风物端无赛，半拟蓬莱半洞庭。",
        "dynasty": "宋",
        "collection_info": null
    },
    {
        "title": "恒甫以新茶战胜因咏歌之",
        "author": "张继先",
        "content": "人言青白胜黄白，子有新芽赛旧芽。\n龙舌急收金鼎火，羽衣争认雪瓯花。\n蓬瀛高驾应须发，分武微芳不足夸。\n更重主公能事者，蔡君须入陆生家。",
        "dynasty": "宋",
        "collection_info": null
    },
    {
        "title": "题皇仙宝积观",
        "author": "张继先",
        "content": "仙去仙人往结庐，我来自喜驻云车。\n秋阳今日七月九，花蘂长春千载余。\n一派松前流水出，数行沈约戏题书。\n围棋注酒餐莲实，聊復有无谈太初。",
        "dynasty": "宋",
        "collection_info": null
    },
    {
        "title": "京师七夕率赋",
        "author": "张继先",
        "content": "七夕风光岂易阑，一年一度巧相干。\n不惊高处流星过，尽向今宵仰面看。\n花月有情天阙冷，胭山随分酒杯寒。\n从兹肃肃秋阴后，却恐衣衾未復单。",
        "dynasty": "宋",
        "collection_info": null
    },
    {
        "title": "自京还始来龙变轩觅故年幽致闲成长句粗写虚心",
        "author": "张继先",
        "content": "寻得故年香翠团，共将真赏倚阑干。\n几随白日飞仙变，半为今朝宝黑干。\n光冷未粘春物笑，影疏来趁月华看。\n江南秋景犹繁剧，頼此一襟风月寒。",
        "dynasty": "宋",
        "collection_info": null
    },
    {
        "title": "还山",
        "author": "张继先",
        "content": "长年京国甚羁囚，丘壑归来始自由。\n流水有声如共语，闲云无迹可同游。\n猿依松影看丹竈，鹤与芦花入钓舟。\n如此栖迟良不恶，红尘何事辱鸣驺。",
        "dynasty": "宋",
        "collection_info": null
    },
    {
        "title": "答太守虞察院游仙岩诗",
        "author": "张继先",
        "content": "累年林下意何长，岩谷风霜亦备尝。\n俗客不曾交得到，达人应未以为狂。\n江亭昔造怀宁海，石屋今居似濑乡。\n谁拟上饶新太守，却因朝谒到山阳。",
        "dynasty": "宋",
        "collection_info": null
    },
    {
        "title": "翫月翛然堂",
        "author": "张继先",
        "content": "密林崇岫往留连，十载官非上士班。\n赤帝御龙行末伏，嫦娥分月入深山。\n关津洞远干戈后，食息将安州里间。\n今也柳堤真吏隠，清流华薄地宽闲。",
        "dynasty": "宋",
        "collection_info": null
    },
    {
        "title": "题冲虚堂",
        "author": "张继先",
        "content": "养其冲气以全生，栖息虚堂只数楹。\n南浦道高坊号美，太微风暖木兰清。\n百章为爱青林密，三体应书老子成。\n未有紫宸朝觐日，雨余几处白云轻。",
        "dynasty": "宋",
        "collection_info": null
    },
    {
        "title": "琴斋乃予旧居以琴名斋吾为之也项先生与诸生居之谈庄讲老有佳趣向尝造焉而忆往事乃亦有分胜多捄之处成诗呈项先生者书其实耳",
        "author": "张继先",
        "content": "琴斋高致有真风，山閤延宾未折中。\n来问死生非碌碌，为谈庄老肯匆匆。\n喜今可与君还往，惜昨曾留客许同。\n处士或将方寸比，斯人为不殢焦桐。",
        "dynasty": "宋",
        "collection_info": null
    },
    {
        "title": "浑沦庵庆成",
        "author": "张继先",
        "content": "高斋忽已庆成功，赤石苍崖入眼中。\n贞节由来拘世业，稚川随处是家风。\n红金柜隠书尤秘，碧玉壶清酒不空。\n昆阆归期应可展，我来时欲笑歌同。",
        "dynasty": "宋",
        "collection_info": null
    },
    {
        "title": "仙岩寺",
        "author": "张继先",
        "content": "依然仙迹倚岩开，真馆何年竟草莱。\n今日梵宫方得到，旧时玄鹤也飞来。\n一条涧水琉璃合，万迭云山紫翠堆。\n禅客夜深能共坐，满窗明月正徘徊。",
        "dynasty": "宋",
        "collection_info": null
    },
    {
        "title": "汪务玄降睡有作",
        "author": "张继先",
        "content": "万籁沉沉丹满空，一枰初胜务玄翁。\n金壶饮罢前村酒，玉轸闲歌太古风。\n羡我无眠神已爽，笑渠贪睡意何浓。\n回头为报孤云道，清浊由来自不同。",
        "dynasty": "宋",
        "collection_info": null
    },
    {
        "title": "和答周提刑",
        "author": "张继先",
        "content": "试于闲处寻闲境，松竹无言绿满秋。\n方外每烦勤下谕，山隅何幸偶来游。\n一帘芳草庭前长，千载遗书圯上求。\n得请南还乐居此，清谈深感圣恩优。",
        "dynasty": "宋",
        "collection_info": null
    },
    {
        "title": "本竹治",
        "author": "张继先",
        "content": "有兴来登最上山，真风长在可跻攀。\n世间浊质能相信，云外清游岂肯闲。\n怪石欲飞明落落，惊湍直下响潺潺。\n寻常众目应难见，云拥真人暗往还。",
        "dynasty": "宋",
        "collection_info": null
    },
    {
        "title": "蒙秦治",
        "author": "张继先",
        "content": "紫垣佳客有灵踪，独木为桥处处同。\n一自浑家参太极，更谁连步上青空。\n槛前怪木冬长碧，岩下灵光夜久红。\n真泽不随时世斩，出尘人世入神功。",
        "dynasty": "宋",
        "collection_info": null
    },
    {
        "title": "平盖治",
        "author": "张继先",
        "content": "昔人已去附龙鳞，神气犹存录籍真。\n洞口记曾三拜日，云间别是一家春。\n钓丝无迹龟鱼静，樵客忘机虎豹驯。\n金井未经新汲引，已无胸次一纤尘。",
        "dynasty": "宋",
        "collection_info": null
    },
    {
        "title": "云台治",
        "author": "张继先",
        "content": "汉朝人与道翱翔，是处遗踪属静方。\n烟外桃花非俗种，风前柏实有余香。\n杖穿翠霭通深窅，舟驾洪波入渺茫。\n千八百年三十代，云台空碧佩琳琅。",
        "dynasty": "宋",
        "collection_info": null
    },
    {
        "title": "浕口治",
        "author": "张继先",
        "content": "真真相袭养真材，万木深沉一水迴。\n珠逞夜明秋浪定，磬含霜韵晓霞开。\n二仙已远教谁遇，三粒还能待我来。\n若遣青童验轮迹，断烟无影落苍苔。",
        "dynasty": "宋",
        "collection_info": null
    },
    {
        "title": "后城治",
        "author": "张继先",
        "content": "近枕长河即化坛，拟超坛侧到河干。\n丹砂在地经冬暖，玉竹成林入夜寒。\n水鹤应思冥象外，山翁愁不到眉端。\n杖头已指丹霞景，密有尘罗络我难。",
        "dynasty": "宋",
        "collection_info": null
    },
    {
        "title": "公慕治",
        "author": "张继先",
        "content": "一坛幽占万松阴，意为寻真特地深。\n翳翳野云披绿岸，时时疏雨洒青林。\n真图未落前朝手，短褐堪求古圣心。\n鹤辇近过游息处，桃花流水尚堪寻。",
        "dynasty": "宋",
        "collection_info": null
    },
    {
        "title": "平冈治",
        "author": "张继先",
        "content": "千松万竹荫真祠，多少寻真不记归。\n枕石池台全似古，穿云溪涧一如飞。\n玄猿夜久鸣寥閴，黄鹤风高入太微。\n直自六天浑屏静，圣功何代不皈依。",
        "dynasty": "宋",
        "collection_info": null
    },
    {
        "title": "主簿治",
        "author": "张继先",
        "content": "映尽朝阳与暮霞，苦无轩冕送尘沙。\n旧闻灵草千年种，近有幽人一两家。\n彩凤每来寻竹实，灵禽时復啄仙花。\n伟哉往昔轻腾客，岂有心贪五马车。",
        "dynasty": "宋",
        "collection_info": null
    },
    {
        "title": "王局治",
        "author": "张继先",
        "content": "座隅依约有余香，威表如存动悚惶。\n荀石并抽擎夭阏，金泉一带自汪洋。\n因谈妙有开迷径，真指无何入故乡。\n季世孰能稽万一，日随诸境愈忙忙。",
        "dynasty": "宋",
        "collection_info": null
    },
    {
        "title": "北邙治",
        "author": "张继先",
        "content": "满坛明月化宫春，千古依依杨柳津。\n碧沼不容生俗物，玉毫宁復示俦人。\n幽寻已与三玄约，静乐谁知一点亲。\n世外清游堪准拟，轮蹄无迹辗香尘。",
        "dynasty": "宋",
        "collection_info": null
    },
    {
        "title": "金丹诗四十八首  其一",
        "author": "张继先",
        "content": "金鼎玄珠夜半功，纷纷五彩满房中。\n只为日月交加合，却被龟蛇取次攻。\n乍见容仪方恍惚，久看相貌即朦胧。\n慇懃为报阳人道，此箇真空不是空。",
        "dynasty": "宋",
        "collection_info": null
    },
    {
        "title": "金丹诗四十八首  其二",
        "author": "张继先",
        "content": "假法人间有万般，君宜求取紫金丹。\n昆崙山上楼台耸，北海炉中龙虎攒。\n此箇药中为贵宝，将来炼就作天官。\n玉皇数下金玄诏，始信云衢去不难。",
        "dynasty": "宋",
        "collection_info": null
    },
    {
        "title": "金丹诗四十八首  其三",
        "author": "张继先",
        "content": "流俗纷纷不悟真，不知求己却求人。\n只贪世上无穷色，忘却人间有限身。\n鼎内药成堪益寿，水中金尽化轻尘。\n北邙山下纍纍土，总是人间不了民。",
        "dynasty": "宋",
        "collection_info": null
    },
    {
        "title": "金丹诗四十八首  其四",
        "author": "张继先",
        "content": "不觉年年捻指过，急如催浪转长河。\n鼎中日月知人少，世上阴阳识者多。\n尽为资财损真性，皆因女色逐流波。\n□□半有归泉路，忍把真元乱鬼魔。",
        "dynasty": "宋",
        "collection_info": null
    },
    {
        "title": "金丹诗四十八首  其五",
        "author": "张继先",
        "content": "堪笑愚人被色萦，拟将呼吸要留精。\n神仙清静方为道，男女腥膻本俗情。\n秽浊岂堪充上品，还丹方可保长生。\n房中之术空传世，迷杀寰中多少人。",
        "dynasty": "宋",
        "collection_info": null
    },
    {
        "title": "金丹诗四十八首  其六",
        "author": "张继先",
        "content": "采阴丹法起何时，后汉刘晟亦自迷。\n不免轮迴归復道，岂将淫慾益愚痴。\n狗猪行状称为妙，神鬼阴谋不可欺。\n争似无为清静道，一炉金就养婴儿。",
        "dynasty": "宋",
        "collection_info": null
    },
    {
        "title": "金丹诗四十八首  其七",
        "author": "张继先",
        "content": "婴儿头上戴莲花，诈僞迷人乱似麻。\n不道修行从一鼎，却言般运有三车。\n泥丸有路蒸方透，紫府无涯价莫加。\n为劝尘中迷路者，好寻元本莫咨嗟。",
        "dynasty": "宋",
        "collection_info": null
    },
    {
        "title": "金丹诗四十八首  其八",
        "author": "张继先",
        "content": "火急寻师指水金，依时用火采浮沉。\n九回照见如来相，一纪方开处士心。\n虎驾辄翻铅易就，龙车推转汞难禁。\n自从饮着醍醐酒，便觉身居紫府深。",
        "dynasty": "宋",
        "collection_info": null
    },
    {
        "title": "金丹诗四十八首  其九",
        "author": "张继先",
        "content": "扰扰浮生一梦间，几人回首锁三关。\n黄婆压定分全易，白虎飞来投下难。\n朱雀入炉三亩静，黑龟伏鼎一生闲。\n昭昭妙理余知得，只欲藏机隠旧山。",
        "dynasty": "宋",
        "collection_info": null
    },
    {
        "title": "金丹诗四十八首  其一○",
        "author": "张继先",
        "content": "莫论仙骨莫求丹，此理玄玄有正门。\n迷者少能知返本，教人藉此以为根。\n龟蛇大小宜频给，日月精华且总吞。\n只自明师分剖后，难为荒野作丘坟。",
        "dynasty": "宋",
        "collection_info": null
    },
    {
        "title": "金丹诗四十八首  其一一",
        "author": "张继先",
        "content": "神仙妙用最难窥，学道多因慾道迷。\n向此若能明水火，这回方得识东西。\n真铅莫把凡铅杂，真妇休将世妇齐。\n离坎自交身自泰，恁时方见是夫妻。",
        "dynasty": "宋",
        "collection_info": null
    },
    {
        "title": "金丹诗四十八首  其一二",
        "author": "张继先",
        "content": "黄芽至宝莫轻论，白雪通玄敢谩言。\n不是野人藏秘诀，大都仙药俗难吞。\n浮沉卯酉玄分路，变化龟蛇别有门。\n万万学徒无一二，浪称道友满干坤。",
        "dynasty": "宋",
        "collection_info": null
    },
    {
        "title": "金丹诗四十八首  其一三",
        "author": "张继先",
        "content": "存神认取本来身，此理幽玄可学人。\n无漏实成除有漏，迷津纔出是通津。\n浮生难保千年寿，仙世轻翻万劫春。\n堪嘆茫茫迷路者，甘将神作北邙尘。",
        "dynasty": "宋",
        "collection_info": null
    },
    {
        "title": "金丹诗四十八首  其一四",
        "author": "张继先",
        "content": "学佛回心又学仙，两头扪摸不能专。\n大都错路生迷惑，便见迷途易变迁。\n得事只烹身上药，痴心莫望火中莲。\n但能求己兼求命，休说三千与大千。",
        "dynasty": "宋",
        "collection_info": null
    },
    {
        "title": "金丹诗四十八首  其一五",
        "author": "张继先",
        "content": "气龙津虎不难分，下手须从神定门。\n白雪炼多齐日月，黄芽服久出干坤。\n四神鼎内堪逃死，五色浆中可返魂。\n世上蜉蝣能几许，莫将财色败元根。",
        "dynasty": "宋",
        "collection_info": null
    },
    {
        "title": "金丹诗四十八首  其一六",
        "author": "张继先",
        "content": "急认浮沉水内金，若能烹炼鬼神钦。\n四神守卫神炉固，九转工夫转色深。\n龙虎翻施双入路，龟蛇腾焰两边侵。\n但知五色纷纷起，满室荧煌可照心。",
        "dynasty": "宋",
        "collection_info": null
    },
    {
        "title": "金丹诗四十八首  其一七",
        "author": "张继先",
        "content": "周天火候诳凡人，胎息萦为亦未真。\n紫府聚金龙火种，昆丘走玉虎泉新。\n三莲折处分神力，一子生时出俗尘。\n为报忙忙求事者，真铅真汞不离真。",
        "dynasty": "宋",
        "collection_info": null
    },
    {
        "title": "金丹诗四十八首  其一八",
        "author": "张继先",
        "content": "昆崙宫裏紫金丹，不是仙材不可观。\n有分得餐延寿命，自然无恋免饥寒。\n虎龙铜汞庚辛鼎，大小龟蛇太乙坛。\n烹炼一丸飞五彩，上天消息不为难。",
        "dynasty": "宋",
        "collection_info": null
    },
    {
        "title": "金丹诗四十八首  其一九",
        "author": "张继先",
        "content": "劳生扰扰去如梭，火急修真逐鬼魔。\n好把浮沉翻北海，莫将梦幻恋南柯。\n甲庚鼎内金非少，卯酉坛中土亦多。\n只自荧煌光一室，斋心服了脱微痾。",
        "dynasty": "宋",
        "collection_info": null
    },
    {
        "title": "金丹诗四十八首  其二○",
        "author": "张继先",
        "content": "贪着浮名浮利身，不思光景走频频。\n只贪眼下红颜好，不觉头中白髮新。\n药鼎坚牢延寿命，情思放恣损天真。\n劝君求取金丹诀，养箇婴儿脱俗尘。",
        "dynasty": "宋",
        "collection_info": null
    },
    {
        "title": "金丹诗四十八首  其二一",
        "author": "张继先",
        "content": "瞥然光景几时休，出入轮迴去復收。\n只为贪痴缘底事，不思清静学真修。\n虎龙便是昇天驾，铅汞元为出世舟。\n多少神仙哀俗辈，故留丹诀救凡流。",
        "dynasty": "宋",
        "collection_info": null
    },
    {
        "title": "金丹诗四十八首  其二二",
        "author": "张继先",
        "content": "乘龙驾鹤不须惊，此是金丹一粒灵。\n五色云龙腾海底，九回风虎到天庭。\n琼花合处看壬癸，紫府交时藉丙丁。\n此理要明非下士，除非名是少微星。",
        "dynasty": "宋",
        "collection_info": null
    },
    {
        "title": "金丹诗四十八首  其二三",
        "author": "张继先",
        "content": "劳生扰扰疾如风，急杀三彭及五虫。\n不使狐狸侵药竈，须教龙虎守真空。\n鼎中宝物时添火，腹内婴儿貌转丰。\n善女善男寻此语，莫贪花酒堕迷中。",
        "dynasty": "宋",
        "collection_info": null
    },
    {
        "title": "金丹诗四十八首  其二四",
        "author": "张继先",
        "content": "大都奇怪惑人深，一见邪淫便动心。\n只是欹倾身内宝，何能坚固水中金。\n天堂有路无人到，地狱无门众却寻。\n寄语世间男女道，收踪火宅隠山林。",
        "dynasty": "宋",
        "collection_info": null
    },
    {
        "title": "金丹诗四十八首  其二五",
        "author": "张继先",
        "content": "阿尔多淫上帝嗔，罚为狐兽尾随身。\n只言五百年方变，岂谓三千日化神。\n雷火不知何处用，犬牙同此作教亲。\n冤魔眷属狐狸肖，变化妖容惑几人。",
        "dynasty": "宋",
        "collection_info": null
    },
    {
        "title": "金丹诗四十八首  其二六",
        "author": "张继先",
        "content": "刘晨阮肇事多非，今日凭君子细推。\n谩使仙宫由色慾，却将紫府贮姦欺。\n洞中清浄难容杂，穴裏幽冥易变奇。\n大是世人迷不悟，几人丧命为狐狸。",
        "dynasty": "宋",
        "collection_info": null
    },
    {
        "title": "金丹诗四十八首  其二七",
        "author": "张继先",
        "content": "子真坛下紫微边，深夜风光俗好传。\n不道求铅堪益寿，却言药物可延年。\n仙丹未必离身内，人意何须立户前。\n或是山精迷弄汝，故将杂色等闲看。",
        "dynasty": "宋",
        "collection_info": null
    },
    {
        "title": "金丹诗四十八首  其二八",
        "author": "张继先",
        "content": "真铅真汞最堪凭，此理昭昭却少行。\n白虎鼎中成玉液，螣蛇宫裏养金精。\n坎男离女分三位，日月东西合一程。\n若向此中寻得路，婴儿相貌自然成。",
        "dynasty": "宋",
        "collection_info": null
    },
    {
        "title": "金丹诗四十八首  其二九",
        "author": "张继先",
        "content": "金丹换骨不相欺，大抵凡流性易迷。\n若使赤蛇腾海北，自然玉兔走天西。\n栽莲使者行真水，种火龙王启大蹊。\n好向此中寻捣炼，飞腾只在一刀圭。",
        "dynasty": "宋",
        "collection_info": null
    },
    {
        "title": "金丹诗四十八首  其三○",
        "author": "张继先",
        "content": "幸得修真趣理深，勤勤烹炼水中金。\n若知紫府莲堪种，始信昆崙路可寻。\n日月合来光上下，白青交后彩浮沉。\n自从得此真消息，荣辱人间总不侵。",
        "dynasty": "宋",
        "collection_info": null
    },
    {
        "title": "金丹诗四十八首  其三一",
        "author": "张继先",
        "content": "少年何事学诗书，争似求真保玉壶。\n更不劳神游赤水，只知存性养玄珠。\n鼎中日月何人有，炉内丹砂世所无。\n人笑此中多寂寞，此中寂寞与人殊。",
        "dynasty": "宋",
        "collection_info": null
    },
    {
        "title": "金丹诗四十八首  其三二",
        "author": "张继先",
        "content": "既悟今生与后生，何须苦苦强谈禅。\n华池水号昇天药，金鼎莲为出世筌。\n下乎始知深妙妙，功成方见理玄玄。\n自从一得明师指，始信云车出俗廛。",
        "dynasty": "宋",
        "collection_info": null
    },
    {
        "title": "金丹诗四十八首  其三三",
        "author": "张继先",
        "content": "三清门户出无猜，自是凡夫不肯来。\n月魄日魂为道路，虎泉蛇火作梯媒。\n三田勤固元精种，一鼎坚牢后却开。\n无质自然生有质，真胎能解结灵胎。",
        "dynasty": "宋",
        "collection_info": null
    },
    {
        "title": "金丹诗四十八首  其三四",
        "author": "张继先",
        "content": "绛桥行气总为非，自是凡夫着相迷。\n北海鼎炉分造化，南溟宫殿合天倪。\n虚无只就还丹力，恍惚身成妙道齐。\n若向浮生能见得，浮生只可比酰鸡。",
        "dynasty": "宋",
        "collection_info": null
    },
    {
        "title": "金丹诗四十八首  其三五",
        "author": "张继先",
        "content": "尘寰道友万千人，几箇虚名几箇真。\n不悟汞铅为至宝，却将炉竈学烧银。\n内中采药方端的，外裏求丹谩苦辛。\n何况迷途有迷者，不为自误误他人。",
        "dynasty": "宋",
        "collection_info": null
    },
    {
        "title": "金丹诗四十八首  其三六",
        "author": "张继先",
        "content": "九真山下有华池，此水延年世不知。\n金橘生成光色透，弹丸小大彩霞飞。\n送归北海深藏密，般上南溟事怪奇。\n只候此中功力就，黄云片片拥婴儿。",
        "dynasty": "宋",
        "collection_info": null
    },
    {
        "title": "金丹诗四十八首  其三七",
        "author": "张继先",
        "content": "九真山上接楼台，日月浮生紫气堆。\n北海下生金芍药，南溟宫产玉攻瑰。\n三清门户三田奥，九转工夫九辙回。\n当此炼成无价宝，从教人笑我痴騃。",
        "dynasty": "宋",
        "collection_info": null
    },
    {
        "title": "金丹诗四十八首  其三八",
        "author": "张继先",
        "content": "扰扰寻师苦苦忙，但求神水是仙乡。\n荧煌一鼎镕金汁，灿烂三田湛玉浆。\n夜半只知真火焥，房中不觉彩霞光。\n超凡一粒真堪重，始信蓬莱去路长。",
        "dynasty": "宋",
        "collection_info": null
    },
    {
        "title": "金丹诗四十八首  其三九",
        "author": "张继先",
        "content": "鼎中大药世难知，日月双投姤不迷。\n未必妙光方火枣，始思玄理号交梨。\n溶溶朱粉飞云远，湛湛神辉满室齐。\n一纪烹煎纔得了，便乘鸾辂上天梯。",
        "dynasty": "宋",
        "collection_info": null
    },
    {
        "title": "金丹诗四十八首  其四○",
        "author": "张继先",
        "content": "隐迹人间数十年，不令众觉种丹田。\n五行聚会生俄尔，一颗圆明出自然。\n湛湛神炉开白雪，依依铅鼎泻红莲。\n近来不觉浮名起，多被人来叩妙玄。",
        "dynasty": "宋",
        "collection_info": null
    },
    {
        "title": "金丹诗四十八首  其四一",
        "author": "张继先",
        "content": "金丹饵了骨毛轻，便觉蓬莱去有程。\n澄湛药炉分玉粉，凄凉气海彻三清。\n昆崙宫殿年年耸，紫府楼台日日成。\n只此便乘云鹤驾，笑人笑我学长生。",
        "dynasty": "宋",
        "collection_info": null
    },
    {
        "title": "金丹诗四十八首  其四二",
        "author": "张继先",
        "content": "学道多多少悟真，真成便见自家身。\n三田有路纵横去，万类无缘变换因。\n土内养金金色重，鼎中进火火功新。\n若于财色全无动，便是蓬莱洞裏人。",
        "dynasty": "宋",
        "collection_info": null
    },
    {
        "title": "金丹诗四十八首  其四三",
        "author": "张继先",
        "content": "忍辱多多日苦辛，闭门又被鬼偷精。\n不知牢锁丹田固，争奈魂狂紫府倾。\n阳气旋衰难保寿，阴邪浸长易消兵。\n劝君火急寻师去，莫为冤魔破道情。",
        "dynasty": "宋",
        "collection_info": null
    },
    {
        "title": "金丹诗四十八首  其四四",
        "author": "张继先",
        "content": "只见神炉当子夜，岂知火力散阴邪。\n忽于金鼎凝寒玉，倏尔真身现彩霞。\n沆瀣露中分白雪，华池水内养黄芽。\n此中便见真消息，莫浪驱驰觅鹿车。",
        "dynasty": "宋",
        "collection_info": null
    },
    {
        "title": "金丹诗四十八首  其四五",
        "author": "张继先",
        "content": "人有金丹可返魂，常流迷道不知吞。\n朱禽若启岩前地，白鹿须投海底门。\n欲得必先调气马，由来宜急锁心猿。\n善男善女寻真诀，莫把形容化土坟。",
        "dynasty": "宋",
        "collection_info": null
    },
    {
        "title": "金丹诗四十八首  其四六",
        "author": "张继先",
        "content": "静坐焚香念念中，念中须见己形容。\n生成本藉铅中汞，变化端由火裏龙。\n二八莫辞频采造，一三还用苦交衝。\n此中有路通天去，可把尘踪继赤松。",
        "dynasty": "宋",
        "collection_info": null
    },
    {
        "title": "金丹诗四十八首  其四七",
        "author": "张继先",
        "content": "莫嫌野客漏机微，要接仁人至上蹊。\n悟者便从言下悟，迷途终是意中迷。\n甲庚一判龙归左，卯酉双投虎在西。\n若见玄玄玄裏事，不离真箇是夫妻。",
        "dynasty": "宋",
        "collection_info": null
    },
    {
        "title": "金丹诗四十八首  其四八",
        "author": "张继先",
        "content": "我身我命与天齐，只得金丹便出迷。\n灵质长来居玉殿，圣胎生就步云梯。\n蜉蝣世界何须恋，螮蝀衣裳不必携。\n烹炼虽然劳日月，出尘宜假一刀圭。",
        "dynasty": "宋",
        "collection_info": null
    },
    {
        "title": "鸡",
        "author": "张继先",
        "content": "鸡德灵居五，峨冠凤彩新。\n五更大张口，唤醒梦中人。",
        "dynasty": "宋",
        "collection_info": null
    },
    {
        "title": "炼丹岩留题",
        "author": "张继先",
        "content": "鹤来松有客，苔去石无衣。\n黄金浮世在，白髮故人稀。",
        "dynasty": "宋",
        "collection_info": null
    },
    {
        "title": "戏吟",
        "author": "张继先",
        "content": "落魄正当年，人皆笑我颠。\n干坤时运动，沧海渺无边。",
        "dynasty": "宋",
        "collection_info": null
    },
    {
        "title": "竹",
        "author": "张继先",
        "content": "雨过江皋浄，风来庭槛清。\n此君故人好，入夜听秋声。",
        "dynasty": "宋",
        "collection_info": null
    },
    {
        "title": "书林管辖扇",
        "author": "张继先",
        "content": "九鸾陪玉兽，八凤荐金芝。\n青童歌妙曲，玄女唱清词。",
        "dynasty": "宋",
        "collection_info": null
    },
    {
        "title": "青城洞阳大人",
        "author": "张继先",
        "content": "青城老洞翁，名籍丹台上。\n日日诵黄庭，感得祥云降。",
        "dynasty": "宋",
        "collection_info": null
    },
    {
        "title": "野轩偶书",
        "author": "张继先",
        "content": "日月双萤火，干坤一鹊巢。\n野轩有凉户，谁敢等闲敲。",
        "dynasty": "宋",
        "collection_info": null
    },
    {
        "title": "题崇仙观知足轩",
        "author": "张继先",
        "content": "此性本无一物，涓水亦自圆明。\n借问先生足处，轩前月白风清。",
        "dynasty": "宋",
        "collection_info": null
    },
    {
        "title": "静室偶书",
        "author": "张继先",
        "content": "贫有清风明月，富无红粉膏脂。\n子午凤朝元始，去来雷电相随。",
        "dynasty": "宋",
        "collection_info": null
    },
    {
        "title": "钟",
        "author": "张继先",
        "content": "金晶铸就斗星悬，挂向琼楼知几年。\n好是五更残梦裏，一声敲透白云天。",
        "dynasty": "宋",
        "collection_info": null
    },
    {
        "title": "咏窗",
        "author": "张继先",
        "content": "无意殷勤遮皓月，有心特地隔红尘。\n从兹虚室长生白，占得桃源洞裏春。",
        "dynasty": "宋",
        "collection_info": null
    },
    {
        "title": "白菊",
        "author": "张继先",
        "content": "陶家篱下未开时，曾得西风借力吹。\n月影夜深笼素艷，分明残雪两三枝。",
        "dynasty": "宋",
        "collection_info": null
    },
    {
        "title": "题濯鼎泉",
        "author": "张继先",
        "content": "几千年浪碧澄澄，对景难忘我祖情。\n乐就也知曾借力，轩成方见不辜名。",
        "dynasty": "宋",
        "collection_info": null
    },
    {
        "title": "浩然子观筇竹杖",
        "author": "张继先",
        "content": "本是子猷园裏枝，今朝分取手中携。\n自怜高节虚无物，野外山行得共伊。",
        "dynasty": "宋",
        "collection_info": null
    },
    {
        "title": "赠青城洞翁二首  其一",
        "author": "张继先",
        "content": "神仙抱一养玄微，九载功成白日飞。\n道在当人须顺授，今朝何必秘天机。",
        "dynasty": "宋",
        "collection_info": null
    },
    {
        "title": "赠青城洞翁二首  其二",
        "author": "张继先",
        "content": "人间久矣喜相倍，道术参同岂吝哉。\n他日功成果轻举，为吾天上作梯媒。",
        "dynasty": "宋",
        "collection_info": null
    },
    {
        "title": "妙应大师往钱塘欲予赠行",
        "author": "张继先",
        "content": "太真宫室上方新，归去先垂紫诏人。\n天目洞霄期过处，星冠应不冒风尘。",
        "dynasty": "宋",
        "collection_info": null
    },
    {
        "title": "庵居杂咏九首  其一",
        "author": "张继先",
        "content": "甓瓦完齐土壁坚，籓篱周匝没疏穿。\n人来谩笑无华旆，风雨须教安稳眠。",
        "dynasty": "宋",
        "collection_info": null
    },
    {
        "title": "庵居杂咏九首  其二",
        "author": "张继先",
        "content": "庵前桃李春争开，雪裏见花惟有梅。\n莫谓枝梢有分别，根本自异非人栽。",
        "dynasty": "宋",
        "collection_info": null
    },
    {
        "title": "庵居杂咏九首  其三",
        "author": "张继先",
        "content": "春蚕丝尽即生蛾，秋燕雏成不泥窠。\n山雉经时藏窟穴，也能龙化入烟波。",
        "dynasty": "宋",
        "collection_info": null
    },
    {
        "title": "庵居杂咏九首  其四",
        "author": "张继先",
        "content": "长松偃蹇不依林，枝榦高盘千亩阴。\n昨夜酒醒风雨急，半空彷佛听龙吟。",
        "dynasty": "宋",
        "collection_info": null
    },
    {
        "title": "庵居杂咏九首  其五",
        "author": "张继先",
        "content": "南山雨过北山出，昨夜月明今日晴。\n云气自舒还自捲，太虚万古常清明。",
        "dynasty": "宋",
        "collection_info": null
    },
    {
        "title": "庵居杂咏九首  其六",
        "author": "张继先",
        "content": "莫羡庵居景物清，须知乐自苦中生。\n山前尽日幽寻客，多说荒蹊不可行。",
        "dynasty": "宋",
        "collection_info": null
    },
    {
        "title": "庵居杂咏九首  其七",
        "author": "张继先",
        "content": "柴门虽谩不曾关，宾客从他自往还。\n连日山寒声影绝，蒲团危坐更安闲。",
        "dynasty": "宋",
        "collection_info": null
    },
    {
        "title": "庵居杂咏九首  其八",
        "author": "张继先",
        "content": "晴日暖风时出游，冷烟凄雨便归休。\n云还樵斧溪边牧，不似畸人得自由。",
        "dynasty": "宋",
        "collection_info": null
    },
    {
        "title": "庵居杂咏九首  其九",
        "author": "张继先",
        "content": "钟声鼓声朝夕鸣，茶烟炊烟先后生。\n云衣霞佩栖山客，兀兀穷年无一营。",
        "dynasty": "宋",
        "collection_info": null
    },
    {
        "title": "寄元规",
        "author": "张继先",
        "content": "白日未中气色明，玉壶兴入西源行。\n草堂羡我不共往，竹风为汝致幽清。",
        "dynasty": "宋",
        "collection_info": null
    },
    {
        "title": "莲花",
        "author": "张继先",
        "content": "淡淡红生细细香，半开人折寄山房。\n只缘清浄超尘垢，颇似风流压众芳。",
        "dynasty": "宋",
        "collection_info": null
    },
    {
        "title": "勉弟子还山颂",
        "author": "张继先",
        "content": "昔劫因缘今劫会，昨日颜容今日改。\n世间沧海尽桑田，慎勿重来呈傀儡。",
        "dynasty": "宋",
        "collection_info": null
    },
    {
        "title": "示汤弟子",
        "author": "张继先",
        "content": "子欲济民非为己，我贪修道不忧贫。\n直须勉强方成业，只恐因循易老人。",
        "dynasty": "宋",
        "collection_info": null
    },
    {
        "title": "传度后作",
        "author": "张继先",
        "content": "道人愿力如天溥，度尽众生方自度。\n若还纤芥未蒙恩，我终不舍升天路。",
        "dynasty": "宋",
        "collection_info": null
    },
    {
        "title": "送九龙徐正之归麻姑",
        "author": "张继先",
        "content": "步衝晴雪过前滩，鹤迹云踪孰可攀。\n也似来时无一物，却疑归去是三山。",
        "dynasty": "宋",
        "collection_info": null
    },
    {
        "title": "对月分韵得清字",
        "author": "张继先",
        "content": "碧霄澄彻素芒清，一片多情四海明。\n花院空庭冷香裏，羽人心胆欲寒生。",
        "dynasty": "宋",
        "collection_info": null
    },
    {
        "title": "访友不遇题",
        "author": "张继先",
        "content": "庵裏人行庵外路，庵外人来庵裏坐。\n遮头茅草欠坚牢，年年风雨年年破。",
        "dynasty": "宋",
        "collection_info": null
    },
    {
        "title": "游洞霄",
        "author": "张继先",
        "content": "洞霄深处日栖真，仙子亲曾此致身。\n凤阙有人来献礼，溪声山色愈增新。",
        "dynasty": "宋",
        "collection_info": null
    },
    {
        "title": "诗一首",
        "author": "张继先",
        "content": "白云闲似我，我似白云闲。\n二物俱无心，逍遥天地间。",
        "dynasty": "宋",
        "collection_info": null
    },
    {
        "title": "翛然元规夜坐酌余德儒所惠酒因成联句",
        "author": "石元规",
        "content": "无正文。",
        "dynasty": "宋",
        "collection_info": null
    },
    {
        "title": "七言再咏",
        "author": "石元规",
        "content": "诗见张继先三。",
        "dynasty": "宋",
        "collection_info": null
    },
    {
        "title": "同游栖真联句",
        "author": "石元规",
        "content": "诗见张继先三。",
        "dynasty": "宋",
        "collection_info": null
    },
    {
        "title": "祷雨应时喜而联句",
        "author": "石元规",
        "content": "诗见张继先三。",
        "dynasty": "宋",
        "collection_info": null
    },
    {
        "title": "浑沦庵成翛然子亲庆因以何字为韵共酌联句",
        "author": "石元规",
        "content": "诗见张继先三。",
        "dynasty": "宋",
        "collection_info": null
    },
    {
        "title": "孤山观雪  其一",
        "author": "赵企",
        "content": "莫谓湖山景，寻常总一般。\n欲穷清胜处，须向雪中看。",
        "dynasty": "宋",
        "collection_info": null
    },
    {
        "title": "孤山观雪  其二",
        "author": "赵企",
        "content": "乘兴寻幽不怕寒，喜将山水雪中看。\n等闲哦出西湖句，自有清新上笔端。",
        "dynasty": "宋",
        "collection_info": null
    },
    {
        "title": "别天台",
        "author": "赵企",
        "content": "携家隠青山，青山不我留。\n遣我出山去，再拜辞丹丘。\n王命急星火，驾言促西游。\n朝游白云城，暮宿黄花洲。\n佳人牵我衣，挽断不回头。\n路傍立樵叟，问我何所求。\n长安美少年，气概凌清秋。\n鸾台与凤阁，一一皆俊游。\n掉臂尔欲往，独不愧且羞。\n此言真吾药，口讷不易酬。\n我本麋鹿性，直与山林投。\n云何就冷局，岁月空悠悠。\n愿公看我还，长歌赋归休。",
        "dynasty": "宋",
        "collection_info": null
    },
    {
        "title": "题石桥",
        "author": "赵企",
        "content": "绀宇凌云接太和，萦迴委曲过山阿。\n灵峰散彩祥光满，宝盏浮花景象多。\n瀑布迅从双涧落，禅徒争向一梁过。\n何当摆脱尘埃路，洗去人间万事磨。",
        "dynasty": "宋",
        "collection_info": null
    },
    {
        "title": "题兜率寺",
        "author": "赵企",
        "content": "一到巾山眼界宽，招提直在翠微间。\n黄鹂过处金穿柳，白鹭飞时雪点山。\n渔艇两三随月上，海帆八九趁潮还。\n归时听得梅花角，落日西城未掩关。",
        "dynasty": "宋",
        "collection_info": null
    },
    {
        "title": "题顺感院",
        "author": "赵企",
        "content": "一上危梯一解颜，重岗复岭四周环。\n山川尽出登临外，天地都归俯仰间。\n飞鸟直随双目断，游云长与片心閒。\n文书了却无余事，日午须来日落还。",
        "dynasty": "宋",
        "collection_info": null
    },
    {
        "title": "题北山松轩",
        "author": "赵企",
        "content": "万木有荣谢，此松无盛衰。\n梦阑秋韵起，棋罢午阴移。\n般匠顾不顾，秦君知未知。\n亭亭高节在，看取雪霜时。",
        "dynasty": "宋",
        "collection_info": null
    },
    {
        "title": "题显孝南山寺",
        "author": "赵企",
        "content": "背日西来眼界明，隔溪遥见梵王城。\n旌旗夹道蔽山影，笳鼓入林闻谷声。\n青鸟向人疑有意，白云迎客不无情。\n夕阳临水共归去，明日纷纷尘事生。",
        "dynasty": "宋",
        "collection_info": null
    },
    {
        "title": "鸡冠花",
        "author": "赵企",
        "content": "秋光及物眼犹迷，着叶婆娑拟碧鸡。\n精采十分佯欲动，五更只欠一声啼。",
        "dynasty": "宋",
        "collection_info": null
    },
    {
        "title": "樱桃",
        "author": "赵企",
        "content": "王母阶前种几株，水晶帘外看如无。\n只应汉武金盘上，泻得珊珊白露珠。",
        "dynasty": "宋",
        "collection_info": null
    },
    {
        "title": "萍",
        "author": "赵企",
        "content": "斑斑染黛色差匀，个个微圆类绿萍。\n不比榆钱铺砌白，未饶荷叶点溪青。\n陶镕尽出春工巧，磨就多应雨夜零。\n好与诗人买风月，何妨积贮满空庭。",
        "dynasty": "宋",
        "collection_info": null
    },
    {
        "title": "秋日泛西湖",
        "author": "赵企",
        "content": "湖光山色共争秋，一点尘埃无觅处。\n沉沉水底见青天，画舸直疑天上去。",
        "dynasty": "宋",
        "collection_info": null
    },
    {
        "title": "泛湖晚归",
        "author": "赵企",
        "content": "日脚掩西山，四面烟光起。\n片月落湖心，照破琉璃髓。\n水面天光阔，孤烟暝不收。\n休瞻一鈎月，挂起旅人愁。",
        "dynasty": "宋",
        "collection_info": null
    },
    {
        "title": "宿普圆寺二首  其一",
        "author": "赵企",
        "content": "芒鞋侵晓踏青霜，九里松阴引兴长。\n云雾浅深山变态，风烟舒卷水晶光。\n千岩寒月笼疏薄，一笛西风度渺茫。\n短艇不来人意懒，谁知搔首正相望。",
        "dynasty": "宋",
        "collection_info": null
    },
    {
        "title": "宿普圆寺二首  其二",
        "author": "赵企",
        "content": "仙巾鹤氅与云轻，晚出岩梯最上层。\n复复陇头归去雁，阴阴松下远来僧。\n风吹寒水光成迭，木落重峦碧有棱。\n行到湖边归兴尽，画桥临水与谁凭。",
        "dynasty": "宋",
        "collection_info": null
    },
    {
        "title": "泛舟晚出北关",
        "author": "赵企",
        "content": "舟泛寒塘静，人归一叶间。\n影疏行处柳，青远望中山。\n道在身从老，诗穷意觉闲。\n到家秋敛足，有谓掩柴关。",
        "dynasty": "宋",
        "collection_info": null
    },
    {
        "title": "上竺真辩师",
        "author": "赵企",
        "content": "一别支公仅两年，山房高隠尚恬然。\n心清已澈灵泉奥，行峻应磨峭壁坚。\n俗眼不来青障裏，孤峰谁认白云边。\n更期香火深寒夜，坐使飞花坠九天。",
        "dynasty": "宋",
        "collection_info": null
    },
    {
        "title": "句  其一",
        "author": "赵企",
        "content": "愁从竹叶杯中去，老向菱花镜裏来。",
        "dynasty": "宋",
        "collection_info": null
    },
    {
        "title": "句  其二",
        "author": "赵企",
        "content": "几夜已生蝴蝶梦，三年辜负鹧鸪班。",
        "dynasty": "宋",
        "collection_info": null
    },
    {
        "title": "句  其三",
        "author": "赵企",
        "content": "青镜不览一两日，白髮又添三四茎。",
        "dynasty": "宋",
        "collection_info": null
    },
    {
        "title": "句  其四",
        "author": "赵企",
        "content": "青灯影冷棋三战，红火炉温酒一杯。",
        "dynasty": "宋",
        "collection_info": null
    },
    {
        "title": "句  其五",
        "author": "赵企",
        "content": "四山来不断，一水去无穷。",
        "dynasty": "宋",
        "collection_info": null
    },
    {
        "title": "题自画芦雁",
        "author": "李膺仲",
        "content": "晚来无事理扁舟，唤起骚人漫浪愁。\n过眼飞鸿三两字，淡烟寒日荻花秋。",
        "dynasty": "宋",
        "collection_info": null
    },
    {
        "title": "和吴公仲庶游海云寺",
        "author": "王霁",
        "content": "大帅新谣十五州，残春摸石是遨头。\n氲氲喜气随民遍，冉冉风光尽日流。\n野俗只知观讌赏，主人非独为嬉游。\n晚迴都骑箫鼙引，观稼郊原亦暂留。",
        "dynasty": "宋",
        "collection_info": null
    },
    {
        "title": "东湖  其一",
        "author": "王云",
        "content": "湖景甲东城，亭台相照清。\n地分春色早，波动日华生。\n绝胜新图展，涵虚古鑑明。\n绿杨烟岸侧，风约钓舟横。",
        "dynasty": "宋",
        "collection_info": null
    },
    {
        "title": "东湖  其二",
        "author": "王云",
        "content": "三月前头二月天，湖亭雄绝富韶妍。\n石形卓砌虎蹲岸，樯影浸波龙卧渊。\n向日鲜明花曝锦，随风零乱柳飞绵。\n春来此地堪行乐，谁共赏心张雅筵。",
        "dynasty": "宋",
        "collection_info": null
    },
    {
        "title": "赠大仰齐禅师",
        "author": "王云",
        "content": "大仰古名剎，师居二纪中。\n本无一法说，须信万缘空。\n体与大虚合，心将诸祖同。\n唐来三百载，不坠释迦风。",
        "dynasty": "宋",
        "collection_info": null
    },
    {
        "title": "赠仰山简老",
        "author": "王云",
        "content": "简师飞锡地，天外集云峰。\n挐石松根瘦，歆窗竹影浓。\n山寒侵坏衲，涧响杂疏钟。\n客问西来意，无言凭短筇。",
        "dynasty": "宋",
        "collection_info": null
    },
    {
        "title": "题李都官道堂",
        "author": "王云",
        "content": "高挂朝冠返故乡，静延真侣创新堂。\n不容閒草依阶砌，已许归云宿栋梁。\n爱客定须添酒病，惜春应未减诗狂。\n肯同阮巷分南北，松竹交阴隔藓墙。",
        "dynasty": "宋",
        "collection_info": null
    },
    {
        "title": "题张氏钟秀阁",
        "author": "王云",
        "content": "卜筑䫫郊扉，登临野趣宜。\n鸥边春浪间，草外碧云低。\n画忆王摩诘，诗渐杜拾遗。\n徘徊半楼月，残夜水明时。",
        "dynasty": "宋",
        "collection_info": null
    },
    {
        "title": "句  其一",
        "author": "王云",
        "content": "为怜绿叶四时在，不可朱阑一日无。",
        "dynasty": "宋",
        "collection_info": null
    },
    {
        "title": "句  其二",
        "author": "王云",
        "content": "经夏地无暑，未寒泉有冰。",
        "dynasty": "宋",
        "collection_info": null
    },
    {
        "title": "辞住持偈",
        "author": "释如庵主",
        "content": "三十年来住此山，郡符何事到林间。\n休将琐琐尘寰事，换我一生闲又闲。",
        "dynasty": "宋",
        "collection_info": null
    },
    {
        "title": "句  其一",
        "author": "释思聪",
        "content": "千点乱山横紫翠，一鈎新月挂黄昏。",
        "dynasty": "宋",
        "collection_info": null
    },
    {
        "title": "句  其二",
        "author": "释思聪",
        "content": "枇杷花发天欲雪，黄雀不飞枝上寒。",
        "dynasty": "宋",
        "collection_info": null
    },
    {
        "title": "挽顾学正  其一",
        "author": "郑居中",
        "content": "可惜病相如，谁寻封禅书。\n双亲千里外，一叶九秋余。\n风露翻归旐，尘埃锁故庐。\n虎丘山下路，会葬有乡车。",
        "dynasty": "宋",
        "collection_info": null
    },
    {
        "title": "挽顾学正  其二",
        "author": "郑居中",
        "content": "广文官舍冷如冰，几叹朝衫脱未能。\n忽买春田埋玉地，犹悬绛帐读书灯。\n佳名空缀仙都石，妙偈争传海寺僧。\n一幅粉旌春水漫，惜君谁不涕奔腾。",
        "dynasty": "宋",
        "collection_info": null
    },
    {
        "title": "句  其一",
        "author": "郑居中",
        "content": "邱壑未应容谢傅，衮衣行见命周公。",
        "dynasty": "宋",
        "collection_info": null
    },
    {
        "title": "句  其二",
        "author": "郑居中",
        "content": "自有熏风来解愠，更无箕舌巧为谗。",
        "dynasty": "宋",
        "collection_info": null
    },
    {
        "title": "句  其三",
        "author": "郑居中",
        "content": "殿上神光瞻舜禹，壁间俊气识伊莱。",
        "dynasty": "宋",
        "collection_info": null
    },
    {
        "title": "句",
        "author": "杨存",
        "content": "月中丹桂输先手，镜裏朱颜正后生。",
        "dynasty": "宋",
        "collection_info": null
    },
    {
        "title": "寄晁以道求嵩山长松",
        "author": "陈恬",
        "content": "松上花兮松下根，食之年貌与松邻。\n君今既是松间客，采送衰翁亦可人。",
        "dynasty": "宋",
        "collection_info": null
    },
    {
        "title": "题画扇",
        "author": "陈恬",
        "content": "万里稻粱高兴，谁将出入君怀。\n已讶天边月上，更疑苹末风来。",
        "dynasty": "宋",
        "collection_info": null
    },
    {
        "title": "子规",
        "author": "陈恬",
        "content": "暮春春已晚，不见子规飞。\n莫是无归处，山禽不劝归。",
        "dynasty": "宋",
        "collection_info": null
    },
    {
        "title": "谢葛汝州宁卿遗公库酒肉薪米",
        "author": "陈恬",
        "content": "不是故人供禄米，初非县令给猪肝。\n养贤礼厚隆三簋，拜赐恩深艷一箪。",
        "dynasty": "宋",
        "collection_info": null
    },
    {
        "title": "望天台山二绝  其一",
        "author": "陈恬",
        "content": "嵩阳不得到，华顶可徘徊。\n当知吾性分，自有一天台。",
        "dynasty": "宋",
        "collection_info": null
    },
    {
        "title": "望天台山二绝  其二",
        "author": "陈恬",
        "content": "气骤烟云速，风飞山岳摧。\n神游八极表，何必访天台。",
        "dynasty": "宋",
        "collection_info": null
    },
    {
        "title": "送南禅和尚东迁灵岩",
        "author": "陈恬",
        "content": "万方剎境一珠辉，稽首如空无所依。\n汝浦共瞻云独往，灵岩遥伫锡东飞。\n烟霞隠现青莲峙，龙象欢呼白拂挥。\n多谢禅耆来访我，双林风月静相违。",
        "dynasty": "宋",
        "collection_info": null
    },
    {
        "title": "句  其一",
        "author": "陈恬",
        "content": "嵩阳读水经。",
        "dynasty": "宋",
        "collection_info": null
    },
    {
        "title": "句  其二",
        "author": "陈恬",
        "content": "雪裏消磨一半春。",
        "dynasty": "宋",
        "collection_info": null
    },
    {
        "title": "临寂颂",
        "author": "释显嵩",
        "content": "八十年中常浩浩，宏开肆货摩尼宝。\n也无一箇共商量，不是山僧收铺早。",
        "dynasty": "宋",
        "collection_info": null
    },
    {
        "title": "偈",
        "author": "释显嵩",
        "content": "昨日罗剎心，今朝菩萨面。\n罗剎与菩萨，不隔一条綫。",
        "dynasty": "宋",
        "collection_info": null
    },
    {
        "title": "方舍舟九江适会仆射相公道过二林得非所期相顾叹息辄为长句用志胜游且以叙别",
        "author": "许翰",
        "content": "公为逐客向何州，我亦求家赋远游。\n邂逅二林成晤赏，寂寥千古想风流。\n玉锵溪堰凉吹榻，盖偃松萝翠满楼。\n明日分携重迴首，鑪峰空见紫烟浮。",
        "dynasty": "宋",
        "collection_info": null
    },
    {
        "title": "奉和大观文相公见寄古风",
        "author": "许翰",
        "content": "旃裘乱衣裳，风雨飘屋庐。\n南奔万里空，脱死锋镝余。\n翠华狩绝域，黄尘翳修涂。\n朝无嵇侍中，溅血霑谁裾。\n夷儿金束袍，漉蔌悬珊瑚。\n骄气吞九州，投饵术已疏。\n公捐绕朝策，观化聊据梧。\n凤凰渺鸿乙，紫氛谁与俱。\n丘壑岁已晚，钟鼎功未书。\n弃置委时运，超摇游物初。\n此忧自古有，此乐绝世无。\n邂逅拯横流，功成吾不居。",
        "dynasty": "宋",
        "collection_info": null
    },
    {
        "title": "三友篇赠珪老",
        "author": "许翰",
        "content": "平生我三友，四海吴李孙。\n抱能不时施，戎马生中原。\n孙既北随难，落日黄尘昏。\n吴亦南投荒，蛮瘴愁朝暾。\n李今又去我，浮槎杂鼍鼋。\n飞涛渺何极，海天相吐吞。\n蘧蘧遗此老，死生信干坤。\n颠沛吴江渚，投依楚山樊。\n修水抱苍巅，剑气埋云根。\n翛然竹林下，乃有幽人存。\n神交迹两忘，高风袅孤旛。\n慰我念友心，方外得所敦。\n空寂湛禅悦，中有诗清温。\n我亦忘世者，早窥治乱源。\n忠臣泣庙社，志士伤丘园。\n欲持一寸胶，往澄九河浑。\n晚知未得力，翻经委空言。\n迨此从君游，始脱百忧繁。\n五君与六逸，岁久名方尊。\n他日竹庵东，更开支许轩。",
        "dynasty": "宋",
        "collection_info": null
    },
    {
        "title": "舣舟大藤峡口武陵使至忽奉福唐珍牍附以古风招隠揽之欣耸有会初心而分阃之命下已久矣咏叹不已復次旧韵用寄惓惓冀一观省",
        "author": "许翰",
        "content": "避兵穷岭海，我岂文休孙。\n慨彼鸣凤郊，化为逐鹿原。\n北吹战尘腥，南接瘴雾昏。\n森然一彗孛，敢近六龙暾。\n转舟大藤峡，脱死鳄与鼋。\n缆袅苍崖树，落日衔未吞。\n忽得素书尺，若闚黄裳坤。\n招我以隠沦，雉泽遗尘樊。\n游心太易初，攟逐万化根。\n耿光百世后，乐此不亡存。\n宁知虎符下，拥公万旌旛。\n英威祖豫州，非心折王敦。\n从容谢东山，逆气沮桓温。\n自昔国其国，治忽信有源。\n岂容社稷镇，端老孤独园。\n至人心淑清，一为斯民浑。\n胡骑却长啸，晋史徒清言。\n武侯挥白羽，亦有军务繁。\n要封鲸鲵观，復睹宸极尊。\n功成去冥冥，与我俱鸿轩。",
        "dynasty": "宋",
        "collection_info": null
    },
    {
        "title": "辛亥三月繫舟潇湘得邵武柳州二丞相正月初书抚事感怀寄此长句",
        "author": "许翰",
        "content": "回雁峰南楚越分，潇湘烟水思离羣。\n林寒欲暗他江浦，月出先明半岭云。\n客子无归迷世路，故人不见隔兵氛。\n春风空寄相思字，寇邓经纶早晚闻。",
        "dynasty": "宋",
        "collection_info": null
    },
    {
        "title": "题虎丘次蒲章二公韵  其一",
        "author": "王仲敏",
        "content": "松阴岚影翠回环，尽在墙垣缭绕间。\n舟楫更无通别浦，烟霞曾不接他山。\n诗亡石在云徒恨，剑去池荒水自闲。\n偷得公余来一饷，遥城钟鼓出催还。",
        "dynasty": "宋",
        "collection_info": null
    },
    {
        "title": "题虎丘次蒲章二公韵  其二",
        "author": "王仲敏",
        "content": "匆匆乘诏解行舟，早晚重来此地游。\n今日湖山诗似杜，当年庠序学如丘。\n烟波初入朝宗浦，风月还思望海楼。\n红旆碧幢留不住，空余遗爱在南州。",
        "dynasty": "宋",
        "collection_info": null
    },
    {
        "title": "句",
        "author": "王仲敏",
        "content": "诨语销忠骨鲠亡，此中空奏忒郎当。",
        "dynasty": "宋",
        "collection_info": null
    },
    {
        "title": "偈",
        "author": "钱盖",
        "content": "稽首文殊师，昔为七佛祖。\n尝发大悲愿，广度诸有情。\n念彼东北方，是为清凉境。\n龙神五百俱，眷属万菩萨。\n设化于此土，示现无量光。\n闻者嘆希有，何况目所见。\n我于曩劫中，曾种种供养。\n今復得亲近，瞻睹异于常。\n念无始劫来，有尘沙数罪。\n一获光明相，释然尽消灭。\n又念诸众生，与我同体性。\n乘此胜妙力，离苦愁解脱。\n我今永归依，敬礼发弘誓。\n愿尽未来际，常居佛会中。\n一闻微妙音，即证无上道。\n十方虚空界，一切诸有情。\n尽愿同我心，速悟无生忍。",
        "dynasty": "宋",
        "collection_info": null
    },
    {
        "title": "白云亭  其一",
        "author": "林通",
        "content": "白云亭构见浮图，贤尹标名意有余。\n閒抱石岩禅客座，影笼墨迹宪台书。\n玎珰玉溜无停响，潇洒琅玕不用疏。\n登赏已知情放佚，飘飘应喜类相如。",
        "dynasty": "宋",
        "collection_info": null
    },
    {
        "title": "白云亭  其二",
        "author": "林通",
        "content": "双溪会处创危亭，我爱亭成不异名。\n到此更谁分别派，同归终见入东瀛。\n清辉黛染环檐色，幽响琴传出涧声。\n自信竹林林上美，剪裁今已属贤明。",
        "dynasty": "宋",
        "collection_info": null
    },
    {
        "title": "九日亭",
        "author": "林通",
        "content": "危顶裁成九日亭，蓬瀛透出海峰青。\n满前细菊浮樽酒，四顾凝云簇画屏。\n月为情多良夜至，人贪景胜醉魂醒。\n风流令尹江山主，此乐同民德已馨。",
        "dynasty": "宋",
        "collection_info": null
    },
    {
        "title": "书郭子度壁",
        "author": "许梁",
        "content": "禁苑精庐是切邻，衣巾虽旧不沾尘。\n钟鱼声裏吟连晚，花柳香中醉过春。\n和玉重泥烧药竈，买丝新接钓鱼纶。\n绕湖十万人家住，如此清闲有几人。",
        "dynasty": "宋",
        "collection_info": null
    },
    {
        "title": "题雪窦和尚亲书偈后",
        "author": "葛繁",
        "content": "真机昔振云门路，祖席今多雪窦孙。\n传到慧林花果盛，须知叶落总归根。",
        "dynasty": "宋",
        "collection_info": null
    },
    {
        "title": "流花亭",
        "author": "高述",
        "content": "翚檐临古岸，玉砌近重闉。\n指点寻仙路，留连劝酒人。\n水流还似旧，花落又逢春。\n客到此亭下，眷言休问津。",
        "dynasty": "宋",
        "collection_info": null
    },
    {
        "title": "赋玉溪寺石菖蒲",
        "author": "高述",
        "content": "玉溪石角尖如锋，山泉喷浸碧玉龙。\n龙髯谁为不可识，石上菖蒲拳碧茸。\n老根密节穿石瘦，细叶如林屯远岫。\n百草烂死事潜萌，纤纤独与冰霜斗。\n玻璃玛瑙春水寒，呼儿捧将持铜槃。\n年来青眼志未丧，喜君绿髮能衝冠。",
        "dynasty": "宋",
        "collection_info": null
    },
    {
        "title": "玉溪晓步",
        "author": "高述",
        "content": "平生丘壑情，得此真忘形。\n抠衣跨石角，开道披林垧。\n日影晓峰翠，猿啼山柿青。\n三潭在何许，已约摸重屏。",
        "dynasty": "宋",
        "collection_info": null
    },
    {
        "title": "句",
        "author": "高述",
        "content": "谪仙此酹月，郎官亦流风。",
        "dynasty": "宋",
        "collection_info": null
    },
    {
        "title": "句",
        "author": "蓝奎",
        "content": "懒思身外无穷事，愿读人间未见书。",
        "dynasty": "宋",
        "collection_info": null
    },
    {
        "title": "游日山",
        "author": "郭三益",
        "content": "洗光朝日上旋旋，瑞色分临此地先。\n门迥帆收江市密，山深龙卧海潭圆。\n静然柏子听幽偈，閒立苔痕问小禅。\n莫讶潮平归渡晚，斯游有意已三年。",
        "dynasty": "宋",
        "collection_info": null
    },
    {
        "title": "流花亭",
        "author": "郭三益",
        "content": "面幽连野色，审曲带城闉。\n但见流花水，难寻避世人。\n蟠桃知几熟，藓洞谩长春。\n税驾追前事，踌躇要路津。",
        "dynasty": "宋",
        "collection_info": null
    },
    {
        "title": "韦羌山式公绿筠庵诗",
        "author": "郭三益",
        "content": "道人栖碧山，云居在空曲。\n十年海潮音，利物缘已熟。\n更寻妙高顶，超然具幽筑。\n古木插空青，寒筠抱岩绿。\n时携贝叶书，步入深林读。\n云衣冷萧条，静对含烟玉。\n客来境非喧，客去境自足。\n宵眠护禅虎，昼引衔花鹿。\n庵中三昧语，药我贪瞋毒。\n何当脱双鳬，藜杖追高躅。",
        "dynasty": "宋",
        "collection_info": null
    },
    {
        "title": "题多福院分翠轩",
        "author": "郭三益",
        "content": "平生但爱山中寺，此日来看竹外山。\n心境顿开清浄想，客尘无復更相关。",
        "dynasty": "宋",
        "collection_info": null
    },
    {
        "title": "题广度院",
        "author": "郭三益",
        "content": "羲和均四时，曜灵有急节。\n沈迷簿领书，坐叹春事歇。\n及兹新雨收，西郊轫初发。\n苍顽山气嘉，奔悍溪流活。\n风惊麦翻浪，水浄秧抽髮。\n渐穷萧寺幽，顿使烦襟豁。\n蜂喧酿蜜翅，鸟落啼林血。\n高僧日无事，种朮畦亩阔。\n绿苗已纾纾，紫花行復结。\n吾欲访长生，终岁期采撷。",
        "dynasty": "宋",
        "collection_info": null
    },
    {
        "title": "题南岳寺",
        "author": "郭三益",
        "content": "古木阴森梵帝家，帘泉一酌试新芽。\n官符星火催春焙，却使山僧怨白蛇。",
        "dynasty": "宋",
        "collection_info": null
    },
    {
        "title": "题仙居南峰寺蓝光轩",
        "author": "郭三益",
        "content": "山光竹影交寒辉，下有碧浸吹涟漪。\n沙痕隠隠白鸟去，石声凿凿扁舟归。\n芝兰发香禅味远，云雾吐秀人家稀。\n须知春事不可挽，杜鹃已绕林中飞。",
        "dynasty": "宋",
        "collection_info": null
    },
    {
        "title": "句  其一",
        "author": "郭三益",
        "content": "晓鸟啼哑哑，游子初去家。\n去家向何许，雪暗天一涯。",
        "dynasty": "宋",
        "collection_info": null
    },
    {
        "title": "句  其二",
        "author": "郭三益",
        "content": "举头语天公，慇懃推日车。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "孙发",
        "content": "林亭长夏爱浓阴，来引茶瓯一散襟。\n忽去却来蜂个个，自啼还住鸟深深。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "孙发",
        "content": "山家一尺潇湘石，扫尽云腴齿颊清。\n警破午窗箕颍梦，转为风外小松声。",
        "dynasty": "宋",
        "collection_info": null
    },
    {
        "title": "截臂行",
        "author": "孙发",
        "content": "吾闻两臂重于天下不可废，知之不必子华子。\n愚民气焚胸，一忿敢趋死。\n以死视四肢，截臂如去指。\n呜呼巴陵之民何以有此风，疾痛利害人所同。\n甘心一臂捐粪壤，终身废卧闾阎中。\n前年截臂渠得理，今年截臂吾亦尔。\n村南截臂杀平人，村北炰咻还比拟。\n虺虺民，虺虺民，用心若此非吾人。\n有冤自可次第诉，毒人何必残其身。\n闻者莫惊喧，此弊吾能言。\n其初姑息吏，不与杜其源。\n嗟哉恶俗伤仁厚，明明有冤宜勿受。\n一姦不济百姦消，共致和平俾在宥。",
        "dynasty": "宋",
        "collection_info": null
    },
    {
        "title": "书语集句诗讥一老生",
        "author": "孙实",
        "content": "孜孜为善鸡鸣起，先王之道斯为美。\n四十五十无闻焉，斯亦不足畏也已。",
        "dynasty": "宋",
        "collection_info": null
    },
    {
        "title": "压云轩",
        "author": "孙实",
        "content": "绝顶地平易，轩窗风怒号。\n半空垂象纬，四面涌波涛。\n洞僻封苔藓，泉深冷骨毛。\n登临欲忘返，城市厌尘劳。",
        "dynasty": "宋",
        "collection_info": null
    },
    {
        "title": "石桥",
        "author": "太史章",
        "content": "涧底轻雷喷玉泉，石桥僧度是何年。\n灵峰斗隔人间世，真境潜分洞裏天。\n施食曾闻龙就掌，谈空应有虎当筵。\n道猷雪涕非无谓，谁见湔肠挂木颠。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "太史章",
        "content": "神僊隠居尚深渺，径迂不欲与世通。\n必求峭拔出林杪，俯视左右环羣峰。\n飞泉不测源所自，瀑注一落千丈虹。\n步跻石磴旋盘折，翠荫蒙密多长松。\n唐闻马练师，晋传葛仙翁。\n丹灰已死不復炽，独有翰墨留遗踪。\n定知华表立归鹤，谁见灵湫藏蛰龙。\n白云子，信亦稀，藐视声利如尘泥。\n仕途捷径非我乐，不死之乡终欲归。\n玉霄峰前烟扑扑，金庭宫外云霏霏。\n哀猿啸断月不古，桃杏得春还满枝。\n风驭寥寥何处在，孤坟棺殓只空衣。",
        "dynasty": "宋",
        "collection_info": null
    },
    {
        "title": "题幽石",
        "author": "太史章",
        "content": "痕疑神所凿，不与众岩俱。\n镇地形何直，参天势自孤。\n鹤栖乔木稳，猿揽古籐粗。\n欲得丹青手，和云画作图。",
        "dynasty": "宋",
        "collection_info": null
    },
    {
        "title": "题望飞泉",
        "author": "太史章",
        "content": "既晴安得雨霏霏，百道流泉落翠微。\n侧帽试看绳引处，破烟千点湿人衣。",
        "dynasty": "宋",
        "collection_info": null
    },
    {
        "title": "题宴坐石",
        "author": "太史章",
        "content": "白云曾罩定中身，石上云归不见人。\n应有山神常守护，松风时为埽埃尘。",
        "dynasty": "宋",
        "collection_info": null
    },
    {
        "title": "月岩斋诗",
        "author": "李廌",
        "content": "南山之北，北山之南。\n环冈绕岭，紫翠相参。\n奔腾蹲蹴，万里䮝骖。\n丘衍沃若，灵秀所涵。\n平峦蔽亏，饯日西崦。\n月生大东，错落夕岚。\n凝辉万壑，澄若渊潭。\n有窭人室，架楹维三。\n其名实佳，佳哉月岩。\n窭人者何，赞皇之黔。\n伊谁名之，宗伯子瞻。\n嗟嗟窭人，天民之淹。\n昔也方将，愚妄所渐。\n喜功好名，虎穴屡探。\n轮殷緌堕，却战犹酣。\n老不及人，绵力弗堪。\n饮冰食蘗，处约已甘。\n天匪靳予，事有莫兼。\n俾予有知，锡福则廉。\n余龄数奇，展也不占。\n异时着书，虽俟桓谭。\n心劳用寡，远愧周聃。\n今师农圃，穮蔉崇芟。\n年登岁乐，糠稗求餍。\n褐宽缊敝，怀此不贪。\n门子之责，责我丁男。\n我居区中，如茧之蚕。\n身外余地，乌用沉潜。\n逝将扫迹，于焉养恬。\n披风遡景，玩目嵌巉。\n彼无献嘲，居之不惭。",
        "dynasty": "宋",
        "collection_info": null
    },
    {
        "title": "观出日",
        "author": "李廌",
        "content": "苍崖观出日，依稀自扶桑。\n初如浴咸池，苍苍或凉凉。\n渐若宾旸谷，赫赫復煌煌。\n海滨升霞彩，贯地万丈长。\n摄提御天衢，一照明万方。\n不愿发五色，不必呈九光。\n无用现重轮，无贵珥青黄。\n吾心愿吾君，盛德如朝阳。\n照临冒下土，威名烛无疆。\n不復迭而微，常进炽而昌。\n蚁行理虽切，丸跳比亦狂。\n病夫喜壮观，蓬心遂恢张。\n异时环堵宫，但见生东墙。",
        "dynasty": "宋",
        "collection_info": null
    },
    {
        "title": "宿峻极中院",
        "author": "李廌",
        "content": "晨游开母祠，暮抵紫虚谷。\n千峰挂夕阳，犹指中寺宿。\n山空无人声，暝色满草木。\n乱石碍饥马，荒榛走惊鹿。\n深林怪禽号，绝壑山鬼哭。\n照涂藉流萤，呻吟愧僮仆。\n乙夜扣禅扉，孤灯耿幽绿。\n犹疑梦寐中，对榻眠空屋。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其一",
        "author": "李廌",
        "content": "阳崖转窅窕，层林蔽重阴。\n披榛过舆马，缘云得幽寻。\n坐觉真境寂，兹焉悟赏心。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其二",
        "author": "李廌",
        "content": "平时峥嵘想，跼蹐在城郭。\n言登诸峰胜，幽情散寥廓。\n焉能乘海桴，终期老丘壑。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其三",
        "author": "李廌",
        "content": "日背西岭没，月嚮东岭生。\n殷霞未隠彩，皓露已舒明。\n斗柄坐可挹，政恐河汉倾。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其四",
        "author": "李廌",
        "content": "微云起前础，出山忽纡余。\n风吹去何之，闲意满太虚。\n倚柱聊目送，我生何滞愚。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其五",
        "author": "李廌",
        "content": "廛居倦喧卑，区中憎陿隘。\n游目宇宙间，山河真砺带。\n一啸万林端，呼风作天籁。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其六",
        "author": "李廌",
        "content": "风回荔萝香，意与尘气别。\n杳杳云际钟，皎皎松上月。\n触焉感幽处，蜡屐俟明发。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其七",
        "author": "李廌",
        "content": "阴磴顽雪积，老崖白云深。\n扪萝陟鸟道，扬尘落乔林。\n下方有粟场，俯见归飞禽。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其八",
        "author": "李廌",
        "content": "舍鞅陟层巘，老步独多叹。\n笑谈谷传响，松声递萧散。\n欲寻草堂池，土室无僧赞。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其九",
        "author": "李廌",
        "content": "松风憩俗驾，抚心愧营营。\n登临念胜土，乌用千载名。\n愿与妇子俱，终焉住神清。",
        "dynasty": "宋",
        "collection_info": null
    },
    {
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其一○",
        "author": "李廌",
        "content": "穿云上虚无，彷佛凌倒景。\n微茫鸿鹄背，指点众山顶。\n出日上扶桑，徘徊万林影。",
        "dynasty": "宋",
        "collection_info": null
    },
    {
        "title": "西郊",
        "author": "李廌",
        "content": "黄花作秋色，槁荚作秋声。\n残春有秋意，奈此恻恻情。\n乔木点新翠，古壠集飘英。\n午风熏径草，麦浪摇新晴。\n脂车逐胜士，访友来西垧。\n苦汗泣瘦马，流尘污华缨。\n冁然发孤笑，屡醉辄屡醒。\n聊歌干旄篇，愧我未登瀛。",
        "dynasty": "宋",
        "collection_info": null
    },
    {
        "title": "观文恪王公乐道院巽亭在城上下临潩水",
        "author": "李廌",
        "content": "氤氲蟠巽隅，峥嵘干斗魁。\n芜城佳气缅，茂林朱槛开。\n竹月静荫扃，松风绿摇杯。\n开轩清流度，隠几遥山来。\n恪公昔优游，弭节此裴回。\n言念平生容，翻然九泉哀。\n张老颂赵寝，雍门悲孟台。\n歌榭奄凝尘，燕阁鬰生苔。\n侈靡一转盼，金碧復成埃。\n独无不忘者，安用尔为哉。\n恪公古遗直，劲气腾九垓。\n岂惟甘棠爱，将与故国偕。\n传家有元凯，上客尽邹枚。\n聊兴胜士想，愧无能赋才。",
        "dynasty": "宋",
        "collection_info": null
    },
    {
        "title": "钓渚诗",
        "author": "李廌",
        "content": "钓渚平过水，笔溪清见底。\n寒烟晓冥冥，白石明齿齿。\n目送归鸿飞，游心志鳣鲔。\n手应心不疑，物我相诺唯。\n黄雀漫多惊，白鸥来自喜。\n之子未投竿，我来频洗耳。",
        "dynasty": "宋",
        "collection_info": null
    },
    {
        "title": "卢岩",
        "author": "李廌",
        "content": "征君邈已远，旧隠锁云扃。\n欲知敬遗德，岩以姓为名。\n永言配此山，千岁为德星。\n虽无猿鹤在，空余泉石清。\n想昔居此地，笑傲轻冠缨。\n入居伯夷室，出效子真耕。\n种德如古人，养育达周京。\n惟能抱永正，是岂其用卿。",
        "dynasty": "宋",
        "collection_info": null
    },
    {
        "title": "黄杨林诗",
        "author": "李廌",
        "content": "黄杨性坚贞，枝叶亦刚愿。\n三十六旬久，增生但方寸。\n今何成修林，左右映烟蔓。\n良材岂一二，所期先愈钝。",
        "dynasty": "宋",
        "collection_info": null
    },
    {
        "title": "临溪桧",
        "author": "李廌",
        "content": "青青弱草阴，犹能荫寒鱼。\n况乃葱蒨色，百尺映扶疏。\n月烟含清旷，水气相吹嘘。\n忽思大明宫，垂杨拂丹渠。\n岂无苍翠色，飘飖映茅庐。\n日暮生幽寒，寂寞意何如。",
        "dynasty": "宋",
        "collection_info": null
    },
    {
        "title": "天封观将军柏",
        "author": "李廌",
        "content": "卫懿恃昌富，乘轩鹤有禄。\n贵鹤贱用民，身残国颠覆。\n楚子惜名马，终焉葬人腹。\n爵封东山松，侯比渭川竹。\n时轻官秩紊，辟妄作威福。\n无益害有益，褒赏逮禽畜。\n所美非美然，恩泽及草木。\n或讥将军柏，无乃狃此俗。\n曷膺千钟养，曷被三品服。\n不为朝廷力，窃号委空谷。\n余知将军心，非悦世人目。\n千年抱贞操，劲节无屈曲。\n不为岁寒凋，守此万仞绿。\n天武累此名，冥不知宠辱。\n虽不助柏敬，岂意慕轸毂。\n吾侪之小人，悟主惟欲速。\n盗功仍苟容，岂耻无道谷。\n潭潭居紫府，沉沉据华屋。\n贪恩谋子孙，占俸及僮仆。\n膏肓病天下，天下思食肉。\n朝为四辅重，莫作三危逐。\n笙箫金谷宴，翣柳北邙哭。\n尚方属镂赐，朝服东市戮。\n君看古功臣，牖下死为祝。\n将军如有心，应哭世愈蹙。\n拔萃真不羣，虚名岂其欲。\n胡不观其旁，满山皆朴樕。",
        "dynasty": "宋",
        "collection_info": null
    },
    {
        "title": "凤凰台",
        "author": "李廌",
        "content": "舜韶奏九成，凤凰故来仪。\n汉彻方秦政，何乃悞至斯。\n尔非鷄与鹜，出处当慎时。",
        "dynasty": "宋",
        "collection_info": null
    },
    {
        "title": "送霍子侔还都",
        "author": "李廌",
        "content": "真人造区夏，民瘼傒以苏。\n戎衣振不格，力举覆地盂。\n桓桓神武威，自信人未孚。\n当年羣啸聚，剑立犹称孤。\n天旋地机转，旷谷吹埙竽。\n曈曈东方日，扬光扶桑隅。\n文明烛无疆，煌煌中天衢。\n曾孙太平君，稽古追唐虞。\n求贤用吉士，隠沦来真儒。\n股肱协帝躬，腹心怀良图。\n庶事正絜矩，嘉言规典谟。\n欲将醍醐酪，沾濯疡垢肤。\n又虑天下事，学古太殊涂。\n众说折圣经，丹青久将渝。\n世称渊华者，春秋华实敷。\n考之笃诚谌，荧熠皆穿窬。\n况復口耳学，擿埴冥索途。\n终身不知道，死矣如蟪蛄。\n无心时雨化，蠲逖狂狷迂。\n法言立定论，章章如璠瑜。\n专经务笃实，使士知所趋。\n欲皆抱道义，如孔丘之徒。\n士各重良贵，岂若乘风鳬。\n亦有倔彊辈，索足行深涂。\n如经风过耳，不美七尺躯。\n斯人虽云存，众昧不容诛。\n振振文风声，得与帝载俱。\n先生住毗陵，才望振国都。\n时方尚雕虫，如紫色夺朱。\n独专性命学，已与众欲殊。\n穷年志专一，立节如仲舒。\n几年困礼闱，舆议久已需。\n锦衾烂絺帷，羁绊縻于菟。\n满衣京洛尘，马病仆亦痡。\n前年彤庭下，射策关雕弧。\n如何扛鼎力，不胜举匹雏。\n官卑府参军，知命安呜呼。\n青云有伯乐，俯识千里驹。\n锋断吹毛羽，气节凌辘轳。\n究之性天遗，溟海不可𣂏。\n遂言黼座前，此材诚楠楰。\n方今构大厦，不可同朽株。\n嘉言沃宸衷，顿首帝曰俞。\n汝其姑试之，育士师东吴。\n东州士气懦，劲草惟蓬蒌。\n循循教不倦，启发亲持扶。\n义方达远迩，来学皆奔驱。\n瑞凤止美竹，飞翔鸣高梧。\n贤哉师道尊，丘轲居鲁邾。\n巍巍数仞墙，深邃不可踰。\n宗庙百官富，不见空跿{⻊句}。\n三年就傅训，弦诵惟歌歈。\n或谓我自然，孰知如蒲卢。\n济济榛楛茂，皇州忽云徂。\n士民惜其去，夹毂争挽軥。\n老叟遮道留，实篚携浆壶。\n谓言感恩惠，成我妻与孥。\n去矣不忍还，望尘犹懽呼。\n尝闻有美玉，不琢邻碔砆。\n美质逢利器，欲切惟锟鋘。\n子时才力薄，治邑民欢娱。\n季路在大国，止可治转输。\n古有孟公绰，知宏才有余。\n优于赵魏老，不可为大夫。\n皇皇鲁圣人，道困将乘桴。\n才单敢兼人，道蹇罹罿罦。\n先生天与才，贯溟包五湖。\n昔否今已亨，天扉有携揄。\n行行近清秘，召见延英庐。\n一言悟明主，钦哉帝云吁。\n朕方在颍邸，乡誉时已怃。\n何其数年间，下国犹劬劬。\n朕意在教育，如芑生新畬。\n往惟教东邦，朝野多美誉。\n往矣勤勿怠，洁白相连茹。\n或然何其嘉，宿愤得以摅。\n上苟膺宠光，不日昇朝裾。\n待诏金銮殿，着书文石渠。\n不见颍阴叟，拖绅腰金鱼。\n河湟少年将，五载登台枢。",
        "dynasty": "宋",
        "collection_info": null
    },
    {
        "title": "鹿门寺",
        "author": "李廌",
        "content": "蓬莱鹿门道，莽莽汉津渡。\n川涂两缅邈，今古同此路。\n德公厌州里，翁媪是中去。\n风流可引想，千载豹隠雾。\n浩然遶城归，羸马琢妙句。\n宿草被荒丘，寒榛轶惊兔。\n昔我怀登临，岁晏属凝冱。\n兹游惬于愿，春仲忽云暮。\n杖策升翠麓，喟叹怜老步。\n冠云得危亭，临世濯凡趣。\n蒿荠俯青林，绣绘辨红树。\n他山照寸碧，迂江泫晞露。\n我生老忧患，胸次贮百虑。\n寓目宇宙间，猛省忘外慕。\n前瞻万松岭，翠壁屹相顾。\n轻飈触纤柯，虚籁森已度。\n甓道绕危巅，爽气袭篮轝。\n传闻古道场，台殿若鳞布。\n日者一昔灾，楹栋皆若炬。\n坏垣积煨烬，况乃金碧处。\n山僧勤朴斲，堂构略已具。\n童奴一万指，役作供指呼。\n当有鬼运闸，变现助持护。\n蹇予藏史后，道骨天所付。\n一为功名想，悞落尘土污。\n华颠髮先缟，黧面颜色故。\n惟有炯炯心，从昔常自悟。\n会当借岩谷，投老寄冠屦。\n吹云饭青精，煮石羹白芋。\n神游八极表，讽诵大人赋。\n鵾鹏或图南，为子阆风御。",
        "dynasty": "宋",
        "collection_info": null
    },
    {
        "title": "四逸台",
        "author": "李廌",
        "content": "异时常独饮，对月成三人。\n已喜三士游，况遇金城辛。\n洧渊俯龙室，废台干白云。\n委径已就荒，九仞将遂湮。\n飘然如四鹤，蹑屐披荆榛。\n北冈翻波涛，南岫列嶙峋。\n登台与佳名，大笔书苍珉。\n占此泉石清，坐使草木春。\n诸公廊庙材，我期兹隠沦。",
        "dynasty": "宋",
        "collection_info": null
    },
    {
        "title": "关侯庙",
        "author": "李廌",
        "content": "三方各虎踞，猛将皆成羣。\n屹然万人敌，惟髯称绝伦。\n仗节气盖世，横矟勇冠军。\n艰难戎马间，感慨竹帛勋。\n凤阙控蛮楚，庙食汉江濆。\n神游旧战地，庭树起黄云。",
        "dynasty": "宋",
        "collection_info": null
    },
    {
        "title": "白马寺诗",
        "author": "李廌",
        "content": "湠漫汉江皋，迤逦楚山岫。\n衡门掩半麓，飞甍耸层构。\n高林敞华榱，双泉逗瑶甃。\n龟鱼水中坻，牛马饮残溜。\n我卜关外居，此计春可就。\n参差菱荇香，猗傩参朮秀。\n行吟池上篇，来倒壶中酎。",
        "dynasty": "宋",
        "collection_info": null
    },
    {
        "title": "墨池",
        "author": "李廌",
        "content": "临池苦学书，池水为变色。\n终朝坐忘疲，揜卷每自得。\n滋灵蚌孕贵，饫饵鱼腹溢。\n回堂映茂草，玄源潄白石。\n祗恐骊龙飞，蜿蜒上丹极。",
        "dynasty": "宋",
        "collection_info": null
    },
    {
        "title": "伍子胥庙",
        "author": "李廌",
        "content": "烈士可庙食，么么可悲夫。\n誓心报荆郢，忍耻适江吴。\n功成期牖下，旋闻赐属镂。\n楚邦乃怨耦，宿愤嚮已摅。\n涛江厌波神，魂魄游故都。\n存亡两陈迹，无用愧包胥。",
        "dynasty": "宋",
        "collection_info": null
    },
    {
        "title": "题庙",
        "author": "李廌",
        "content": "筑岩傅胥靡，耕野莘老农。\n倏来坐庙堂，谈笑树奇功。\n卯金运徂谢，孔明隠隆中。\n谁言一丘壑，卧此夭娇龙。\n古来王佐才，中间千载空。\n之人辅玄德，真有宰相风。\n惜哉小用之，功烈不復东。\n嚮非三顾重，白首田舍翁。",
        "dynasty": "宋",
        "collection_info": null
    },
    {
        "title": "华严庵",
        "author": "李廌",
        "content": "人生奥区中，犹如茧中蚕。\n欲穷无然心，足力有不堪。\n终南有五虎，衔牙坐耽耽。\n乃有忘躯人，临穴已拟探。\n干将古宝剑，吹毛可挥䤴。\n亦有躁戾者，执刃求其镡。\n所得计所伤，胆溃心忧惔。\n况夫爱见魔，悦如刍豢甘。\n大士独了然，白月沉珠潭。\n独造无僮仆，妙理去二三。\n至哉天下乐，端默坐草庵。",
        "dynasty": "宋",
        "collection_info": null
    },
    {
        "title": "岑使君牧襄阳受代还朝某同赵德麟谢公定潘仲宝皆饯于八迭驿酒中以西王母所谓山川悠远白云自出相期不老尚能復来各人分四字为韵以送之某分得相期不老  其一",
        "author": "李廌",
        "content": "使臣抚南夏，万夫久以望。\n道粹韵宇胜，德满声誉香。\n炳然龙虎文，瑑此金玉相。\n笑谈府中居，无为民自康。",
        "dynasty": "宋",
        "collection_info": null
    },
    {
        "title": "岑使君牧襄阳受代还朝某同赵德麟谢公定潘仲宝皆饯于八迭驿酒中以西王母所谓山川悠远白云自出相期不老尚能復来各人分四字为韵以送之某分得相期不老  其二",
        "author": "李廌",
        "content": "我生世寡与，所幸贤者知。\n徽中山川意，赏音有钟期。\n荆楚非我里，从公甘栖迟。\n今兹復舍去，何以纾吾悲。",
        "dynasty": "宋",
        "collection_info": null
    },
    {
        "title": "岑使君牧襄阳受代还朝某同赵德麟谢公定潘仲宝皆饯于八迭驿酒中以西王母所谓山川悠远白云自出相期不老尚能復来各人分四字为韵以送之某分得相期不老  其三",
        "author": "李廌",
        "content": "闾阎无居人，倾城饯贤守。\n拥车不得前，遮拜奉巵酒。\n民言荷恩勤，拊育踰父母。\n公不鄙我邦，端能再来不。",
        "dynasty": "宋",
        "collection_info": null
    },
    {
        "title": "岑使君牧襄阳受代还朝某同赵德麟谢公定潘仲宝皆饯于八迭驿酒中以西王母所谓山川悠远白云自出相期不老尚能復来各人分四字为韵以送之某分得相期不老  其四",
        "author": "李廌",
        "content": "公如照乘珠，居朝作贤宝。\n公如三秀芝，后天锡难老。\n聿归供奉班，漆简探幽讨。\n悬应念伧父，沧洲濯苹藻。",
        "dynasty": "宋",
        "collection_info": null
    },
    {
        "title": "刘表庙",
        "author": "李廌",
        "content": "入自东郭门，言拜景升墓。\n墓树半枯槎，冥冥立晨雾。\n鼎国昔未分，萧墙梗天步。\n呼苍復何用，龙卧独不顾。\n纡余檀溪水，黯惨蔡州路。\n登楼欲遣忧，君看仲宣赋。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其一",
        "author": "李廌",
        "content": "商朝有仁人，为奴耻荣禄。\n九畴传帝秘，八教清濊俗。\n苗裔散诸华，庆泽钟左蜀。\n峥嵘多望人，冠冕称盛族。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其二",
        "author": "李廌",
        "content": "左蜀富山水，锦屏秀而鲜。\n卿云常氤氲，佳气所盘旋。\n藴此天地灵，并生文武贤。\n称忠着甲令，节制控两川。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其三",
        "author": "李廌",
        "content": "天地西设险，剑外分野殊。\n君家万里侯，支郡许专诛。\n威名詟华夷，玉帛走易于。\n韡韡常棣华，煌煌驷马车。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其四",
        "author": "李廌",
        "content": "功高翊戴重，锡土仍命氏。\n蝉冕旧传家，龙衮式增贲。\n谁云五世泽，久袭万钟贵。\n非惟頼先庆，奕叶艺忠义。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其五",
        "author": "李廌",
        "content": "隠居嗣徽猷，超世得古学。\n行藏合用舍，闻见守约卓。\n清风激颓波，精义兴后觉。\n天子不得臣，鸿飞夐何邈。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其六",
        "author": "李廌",
        "content": "先生王佐材，蚤岁常数奇。\n平生经纶志，白首初逢时。\n经营此堂久，乞身竚归期。\n堂成不及登，魂气今何之。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其七",
        "author": "李廌",
        "content": "诸孤皆妙禀，况乃承义方。\n世济商人美，各是万夫望。\n拳拳奉先志，诛茆建崇堂。\n岂徒轮奂美，卓绝当未央。",
        "dynasty": "宋",
        "collection_info": null
    },
    {
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其八",
        "author": "李廌",
        "content": "吾观孔父鼎，知有名世哲。\n英英大谏公，克世嗣前烈。\n翱翔金銮坡，白首贯忠节。\n后昆有斯人，谱系愈卓绝。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其一",
        "author": "李廌",
        "content": "吾生常羁旅，送客情更重。\n嗟哉平生交，今復万里送。\n愁端寓心目，往感接魂梦。\n穷途独栖迟，直道竟何用。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其二",
        "author": "李廌",
        "content": "山河接巴徼，关塞断秦云。\n谁为万里侯，节制锦江濆。\n彊项毋狥指，曲鈎难致君。\n勿因朝廷远，俯首俗吏羣。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其三",
        "author": "李廌",
        "content": "昔余旅长洲，寄傲碧江潭。\n十年客风埃，留滞困周南。\n冉冉老将至，兀兀漫穷探。\n故人各变化，漂零空自惭。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其四",
        "author": "李廌",
        "content": "之子才如冰，不应常负弩。\n勿为为贫谋，一意在阿堵。\n广都绮縠地，当念珠还浦。\n惟廉可立身，勿使嗟供虏。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其五",
        "author": "李廌",
        "content": "翔风走尘沙，草树正玄黄。\n烟昏路漫漫，日冷云苍苍。\n杜公作诗处，武侯近战场。\n陈迹勿惊心，俯仰已堪伤。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其六",
        "author": "李廌",
        "content": "蜀都藴奇气，古今生英儒。\n歌童选何武，狗监献相如。\n煌煌直金马，蔼蔼侍玉除。\n归入芸香阁，无废五车书。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其七",
        "author": "李廌",
        "content": "倾城爱劲竹，古士惟徽之。\n而我独爱君，不见即相思。\n今矧万里游，动为三岁期。\n索居念金兰，惘然伤别离。",
        "dynasty": "宋",
        "collection_info": null
    },
    {
        "title": "赵玿赴成都府广都县尉以送君南浦伤如之何为韵送之作八首  其八",
        "author": "李廌",
        "content": "蜀山如鸟道，剑阁鬰嵯峨。\n嗟君正朱颜，奈此艰险何。\n秋雨峨眉道，春风濯锦波。\n青山一羸马，古今应更多。",
        "dynasty": "宋",
        "collection_info": null
    },
    {
        "title": "秋日杂兴  其一",
        "author": "李廌",
        "content": "悠悠东郭道，莽莽四海志。\n晨光晞高林，泫露泣征辔。\n巨防扬渌漪，哀泉赴横卫。\n我生窘羁束，感叹抚消髀。",
        "dynasty": "宋",
        "collection_info": null
    },
    {
        "title": "秋日杂兴  其二",
        "author": "李廌",
        "content": "青青陌上草，秋徂故应省。\n疾风试飘叶，寒露犹湛颍。\n冰霜来无时，尔命讵坚永。\n滋蕃奈尔何，咄咄临此景。",
        "dynasty": "宋",
        "collection_info": null
    },
    {
        "title": "秋日杂兴  其三",
        "author": "李廌",
        "content": "昔喜马少游，我马仍款段。\n古云末路难，百里九十半。\n与尔皆调饥，欲速辄愈缓。\n长鸣徒劳尔，终愧籋云汗。",
        "dynasty": "宋",
        "collection_info": null
    },
    {
        "title": "秋日杂兴  其四",
        "author": "李廌",
        "content": "黍稷竞登场，荏菽復满畴。\n我羹虽不糁，逢年亦解忧。\n太平岂无象，乐岁观有秋。\n敢期饱糠覈，役车何当休。",
        "dynasty": "宋",
        "collection_info": null
    },
    {
        "title": "秋日杂兴  其五",
        "author": "李廌",
        "content": "秬黍亘广隰，整整万戈矛。\n旌旄乱风叶，森森疑战秋。\n如闻高奴塞，将军用世侯。\n胜筭应在目，愿解西顾忧。",
        "dynasty": "宋",
        "collection_info": null
    },
    {
        "title": "秋日杂兴  其六",
        "author": "李廌",
        "content": "芡珠乃笾实，鷄首真溪毛。\n芥羽復丹帻，凌波竞将号。\n苍啄胜玄蚝，百琲转含桃。\n骊颔有照乘，海夫得应劳。",
        "dynasty": "宋",
        "collection_info": null
    },
    {
        "title": "秋日杂兴  其七",
        "author": "李廌",
        "content": "摇摇平冈雪，芬芗荞花白。\n繁英未脱鄂，锐实已潜黑。\n速哉不踰时，几何天地力。\n寒耕暑方耘，古人勤宿麦。",
        "dynasty": "宋",
        "collection_info": null
    },
    {
        "title": "秋日杂兴  其八",
        "author": "李廌",
        "content": "横烟下平林，闲云依袤岭。\n寓想高鸿背，游目凌倒景。\n吁嗟老于行，末路未遑骋。\n晚岁竟如何，三叹心耿耿。",
        "dynasty": "宋",
        "collection_info": null
    },
    {
        "title": "汝华岩",
        "author": "李廌",
        "content": "道人居此岩，诵经岁云久。\n鬼神夜护持，空岩击刁斗。\n吁嗟已成尘，藤萝穿石牖。",
        "dynasty": "宋",
        "collection_info": null
    },
    {
        "title": "与邹浩志完会于王希圣家因话毗陵事是夕辄梦还松陵因述梦呈志完",
        "author": "李廌",
        "content": "客梦还松陵，寒江渺烟雨。\n异时醉吟地，依然记洲渚。\n三高平生欢，彷佛递宾主。\n十年扁舟兴，一夕暂容与。\n此乐曾未央，覆瓿俄惊鼠。\n隙月鑑我帷，破窗风自语。\n展转谁晤言，僮隶聊尔汝。\n吾生独何事，寤寐仍羁旅。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一",
        "author": "李廌",
        "content": "至人本无我，与世初无方。\n彊从金銮游，聊用示行藏。\n忠清秉全德，日月可争光。\n振衣千载上，临世濯沧浪。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其二",
        "author": "李廌",
        "content": "至人孰可测，跨世富英量。\n千龄遘治运，万古真遐想。\n三台接布武，万乘拱函丈。\n辞荣明光殿，乞身青天上。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其三",
        "author": "李廌",
        "content": "世人期公浅，云是真谪仙。\n愿公老台鼎，白首冠貂蝉。\n为之乃固有，弗为愈知贤。\n清风不可挹，高高薄云天。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其四",
        "author": "李廌",
        "content": "纷纷竞干禄，汩汩第谋身。\n先生独任重，忧道仍忧民。\n精诚贯白日，孤忠横北辰。\n求之千载上，古亦鲜若人。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其五",
        "author": "李廌",
        "content": "平生史鰌直，往岁展禽黜。\n青衫窜长沙，华鬓谒宣室。\n重光照八极，命世真贤出。\n奈何江湖去，独为苍生恤。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其六",
        "author": "李廌",
        "content": "道德富瀛海，百谷输浩渺。\n云梦吞什伯，坐映黄陂小。\n斯文再炳蔚，精义凌缥缈。\n典谟追灏噩，协气充四表。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其七",
        "author": "李廌",
        "content": "周公非汲汲，仲尼岂皇皇。\n吾道无若人，孰能相维纲。\n古今异伦轨，英风自相望。\n下民今喁喁，造物太茫茫。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其八",
        "author": "李廌",
        "content": "造物虽茫茫，至人自嚣嚣。\n虽稽具瞻意，欲全千仞高。\n富贵一敝屣，功名两鸿毛。\n独知退为乐，可怜夸者劳。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其九",
        "author": "李廌",
        "content": "公去吾道辱，公来吾道荣。\n生民繫休戚，国势随重轻。\n先生如九鼎，坐折姦宄萌。\n天如欲平治，用舍若为情。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一○",
        "author": "李廌",
        "content": "先生如蓍龟，万事可告犹。\n勋业轻黄屋，得贤方解忧。\n念昔彙征日，民瘼庶有瘳。\n莫赋归去来，衮衣或能留。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一一",
        "author": "李廌",
        "content": "吴越控岛夷，东南一都会。\n淫风旧倡靡，懦俗无慷慨。\n除弊在躬行，报政可立待。\n类非俗吏能，千龄树遗爱。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一二",
        "author": "李廌",
        "content": "迩臣均劳逸，方面乃毗倚。\n细人怙权宠，补外习为耻。\n余杭股肱郡，湖山真信美。\n意雅如望之，肯效倪若水。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一三",
        "author": "李廌",
        "content": "小人虽嗜学，岁月空屡勤。\n同门尽鸳鸾，登瀛校书芸。\n嗟余老西河，索居久离羣。\n从龙从上下，愧彼油油云。",
        "dynasty": "宋",
        "collection_info": null
    },
    {
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一四",
        "author": "李廌",
        "content": "四海李元礼，龙门多俊良。\n英英郭有道，一揖遂生光。\n画鹢凌云波，仙舟水云乡。\n此心徒皦皦，千里共苍苍。",
        "dynasty": "宋",
        "collection_info": null
    },
    {
        "title": "雨中宿超化寺",
        "author": "李廌",
        "content": "暴雨如建瓴，龙渊俄怒流。\n逸哉我三士，冒雨探奇幽。\n古寺浮积壤，危若萍与沤。\n抱忧穷乐事，斗酒聊重留。",
        "dynasty": "宋",
        "collection_info": null
    },
    {
        "title": "游超化寺",
        "author": "李廌",
        "content": "常笑博望侯，老死穷河源。\n河源几万里，天派垂昆崙。\n支流播九逆，砥柱疏三门。\n行穿九地折，怒溢千里奔。\n乐彼洧水源，近且具茨根。\n寒泉发清池，藻鑑挠不浑。\n引为琉璃陂，碧波媚苹蘩。\n逶迤入王城，顺下德可温。\n全此上善性，利用岂无恩。\n下有万艘济，旁列千夫屯。\n持此安且静，用鑑暴与昏。\n顷年时闻龙，渊室今应存。\n秉简俗何陋，济舆惠亦烦。\n谁知千载后，佛宫枕溪濆。\n乔木上参天，绿竹盈短垣。\n曾此埒金谷，神龙依祇园。\n物理自古今，兴废復何言。\n聊思郑国侨，殊胜汉张骞。",
        "dynasty": "宋",
        "collection_info": null
    },
    {
        "title": "木文真人章圣朝合州进到其事甚怪至京其木中人呼万岁者三诏赐崇福宫",
        "author": "李廌",
        "content": "犀视月通角，蝉想丸目入。\n果臝祝螟蛉，天风化阴鶂。\n物变知品殊，尚可易形质。\n真人友造化，故与物为一。\n持此诚与神，可贯金与石。\n何为辄入木，厌世未肯出。\n衣冠俨如生，隠若陆顾笔。\n非同木居士，聋俗竞禳祓。\n又非罗公远，戏隠逞幻术。\n疑是青羊老，合江聊示迹。\n薄游附驿车，灵宫居二室。",
        "dynasty": "宋",
        "collection_info": null
    },
    {
        "title": "西丘",
        "author": "李廌",
        "content": "西丘对秋风，萧飒如原隰。\n木落景扶疏，碧环天壁立。\n余霞拂暮散，夕鸟寒更急。\n独有松上鹤，不为鹦鹉粒。",
        "dynasty": "宋",
        "collection_info": null
    },
    {
        "title": "廌葺介堂元聿作诗某次韵",
        "author": "李廌",
        "content": "吾生一漂梗，触焉泊东周。\n十年叹流滞，吞默垂远猷。\n胸中犹汪陂，万顷蟠一瓯。\n舆羽欺镒金，寸木傲岑楼。\n图南平生志，腐鼠讵能留。\n寸心徒自憞，双鬓飒先秋。\n物理有否泰，奚为久休囚。\n尚爱东方朔，处污能若浮。\n悲鸣非不切，岁月老骅骝。\n莫笑扫一室，吾心若虚舟。\n会当扫天下，归老卧沧洲。",
        "dynasty": "宋",
        "collection_info": null
    },
    {
        "title": "百叶梅",
        "author": "李廌",
        "content": "寒香本已清，真色初既好。\n谁私化工力，增缀愈妍巧。\n繁葩贮春意，幽姿照青昊。\n独无和羹实，终应愧其表。",
        "dynasty": "宋",
        "collection_info": null
    },
    {
        "title": "夫人城",
        "author": "李廌",
        "content": "庸将昧奇正，乘鄣罕书勋。\n我登夫人城，想见畚锸勤。\n攻瑕既遇坚，坐制乌合羣。\n异时古烈妇，鲜以智勇闻。\n褒称励愚懦，敢讽贤令君。\n作传续烈女，远绍子政文。\n壁间画葆羽，俾如娘子军。",
        "dynasty": "宋",
        "collection_info": null
    },
    {
        "title": "次和答张誾寄灵寿杖",
        "author": "李廌",
        "content": "我生职贫病，壮龄俄早衰。\n朱颜不少贷，白髮太先期。\n故人独闵余，远寄灵寿枝。\n老景知有頼，醒醉为扶持。",
        "dynasty": "宋",
        "collection_info": null
    },
    {
        "title": "忆吾庐",
        "author": "李廌",
        "content": "缪挟经世策，蚤衰甘湮沦。\n吾庐有佳趣，一廛良可亲。\n茂林修竹地，青山白云人。\n尘埃付捷径，风波委要津。\n吾心如皦日，外物任浮云。\n久厌牛马走，欲令鸥鹭驯。\n岁月既荏苒，功名定因循。\n执鞭吾弗能，得乘岂所欣。\n畎亩乐可必，糟糠奚用勤。\n泥龟喜曳尾，生刍耻屡陈。\n束湿虽有术，末路復谁因。\n愿为海底泥，肯羡山上尘。",
        "dynasty": "宋",
        "collection_info": null
    },
    {
        "title": "谷隠饮中以采菱渡头风起策杖村西日斜为韵探得采头二字  其一",
        "author": "李廌",
        "content": "东西南北人，志向各有在。\n一言契所适，纠缠胡可解。\n英英坐上客，声闻着寰海。\n婆娑诸侯邦，未去亮天縡。\n顾余寸有长，葑菲误见采。\n山空佛宫冷，秉烛集飞盖。\n笑歌触松风，出谷作天籁。\n后夜风雨时，惟应鬼神会。",
        "dynasty": "宋",
        "collection_info": null
    },
    {
        "title": "谷隠饮中以采菱渡头风起策杖村西日斜为韵探得采头二字  其二",
        "author": "李廌",
        "content": "山川纳商气，凛凛天地秋。\n草木将玄黄，讵肯乌我头。\n蚤岁谬怀璧，轗𨎹辙欲周。\n富贵来无期，舍鞅息林丘。\n復弃农圃业，为兹山水游。\n来寻弥天释，软语忘百忧。\n夜倾双玉壶，禅诙互相酬。\n试浇磈磊胸，洗我千斛愁。",
        "dynasty": "宋",
        "collection_info": null
    },
    {
        "title": "会居易斋分韵",
        "author": "李廌",
        "content": "君子何乐胥，清夜以文会。\n篇章各纷拏，锦组贯珠贝。\n高谭生清风，石齿潄湍濑。\n安得楼兰肉，充庖余炙脍。",
        "dynasty": "宋",
        "collection_info": null
    },
    {
        "title": "启母庙",
        "author": "李廌",
        "content": "帝武启宗周，玄鸟浚哲商。\n涂山配神禹，独不嗣娥姜。\n异时天与贤，嗣子繄匪良。\n欲肇天与子，是用开厥祥。\n钧台享羣后，有扈诛叛方。\n谁令讴与讼，帝畀有夏昌。\n推此方朱均，巍巍真令王。\n伯阳指株李，阿衡降空桑。\n龙踞生汉祖，龙漦诞褒娼。\n石裂何足问，世语多荒唐。\n若比望夫山，虽怪犹有光。",
        "dynasty": "宋",
        "collection_info": null
    },
    {
        "title": "笔溪",
        "author": "李廌",
        "content": "张生古狂夫，草圣称豪迈。\n纵横意有得，野马御风快。\n醉醒忽惊神，自以不可再。\n乃知高世能，至理适有在。\n况夫穷年华，朝夕精拣汰。\n期兹笔溪水，色变昆崙派。",
        "dynasty": "宋",
        "collection_info": null
    },
    {
        "title": "施柏花",
        "author": "李廌",
        "content": "佳花香蔼蔼，老栢意萧萧。\n如何苍翠质，许附繁柔条。\n仙人踏锦障，衬步武夷桥。\n愿託岁寒心，凌虚上烟霄。",
        "dynasty": "宋",
        "collection_info": null
    },
    {
        "title": "偃柏",
        "author": "李廌",
        "content": "名园气虚阔，怪栢独凝偃。\n高枝翳浮云，翻然志飘远。\n赤松来何迟，黄鹤去未返。\n苏武游虏庭，矜傲何蹇蹇。\n朔风吹寒枝，日暮羊在坂。\n乃疑高坚材，独得造化本。\n萧萧古池上，不与凡木混。",
        "dynasty": "宋",
        "collection_info": null
    },
    {
        "title": "霹雳琴",
        "author": "李廌",
        "content": "老桐初无异，憔悴辈散木。\n良材固自信，终岁委空谷。\n孤根听霜霰，厥命寄樵牧。\n虽云具宫征，谁意望琴筑。\n天公怜冤愤，霹雳驱怪伏。\n蛟龙出苍干，电火燃裂腹。\n造物一愍弔，为惠在反覆。\n神驰变废物，瞻赏改旧目。\n裂为君子琴，日奏太古曲。\n因知物兴废，尚尔转祸福。\n志士抱孤操，来者怳未卜。\n壮年昧筹算，奚用定荣辱。",
        "dynasty": "宋",
        "collection_info": null
    },
    {
        "title": "同德麟诸公观秋风阁自赋诗台乘月泛江",
        "author": "李廌",
        "content": "虚阁凌缥缈，危台俯湠漫。\n凭槛眺落景，倚柱送归翰。\n空蒙暝色合，戃怳天宇宽。\n皎皎明月上，炯炯青林端。\n寂历四郊静，阴森清夜阑。\n秉烛下草岸，迴船遵柳滩。\n繁星粲湛彩，白烟隠微澜。\n夷犹放𤃩溜，闇澹数烟峦。\n絺衣凉风发，角巾滋露漙。\n心适醒亦狂，乐极清更欢。\n叩舷过龙室，抵掌惊水官。\n仍思爇犀炬，下欲窥蛟盘。\n风云袭毛髮，冰雪澡肺肝。\n慨叹念前哲，兴怀成壮观。\n蹇予弃甽亩，放意远游般。\n合鞅昔徂岁，维舟今戒寒。\n佩服良友义，论言畏涂难。\n兹游兴不浅，冒险夜未安。\n风波彼何惧，忠信邪能奸。",
        "dynasty": "宋",
        "collection_info": null
    },
    {
        "title": "又九月十四日登秋风阁以余霞散成绮澄江静如练为韵分得余静二字  其一",
        "author": "李廌",
        "content": "缪蹈江海迹，吾生靡怀居。\n役车窘阴雨，蒸腐败衣袽。\n晨昏溜声中，我怀何时舒。\n秋阳出顽云，杲杲照我裾。\n言登秋风阁，乘兴安可徐。\n猗纡下铜鞮，缥缈凌紫虚。\n锦叶眩林表，金包垂霜余。\n栖苴寄榛莽，潦痕在菰蒲。\n我游获所适，况乃弗为鱼。\n放意宇宙间，所至皆吾庐。",
        "dynasty": "宋",
        "collection_info": null
    },
    {
        "title": "又九月十四日登秋风阁以余霞散成绮澄江静如练为韵分得余静二字  其二",
        "author": "李廌",
        "content": "山客水不觌，烝云日如甑。\n陵陆混泥沙，黯惨度朝暝。\n晨霞送晴色，喜见天面莹。\n江光剑归匣，云收四山静。\n高阁眺空无，復见前日胜。\n回思困涂潦，戃怳如昔病。\n登临勿太息，秋风渐焱劲。",
        "dynasty": "宋",
        "collection_info": null
    },
    {
        "title": "捣帛石",
        "author": "李廌",
        "content": "婺女织玄绡，欲作六铢衣。\n空山捣寒月，传声彻云闺。\n可笑绮縠女，不识砧与机。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其一",
        "author": "李廌",
        "content": "楚女唱桃叶，楚巫歌竹枝。\n壮士抚长铗，语阑亦兴悲。\n君看拱把松，中有千岁姿。\n蕣华不及夕，柯叶漫成篱。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其二",
        "author": "李廌",
        "content": "葳蕤晚秋菊，芬菲忽齐开。\n缘阶上古垒，粲若黄金台。\n搔首念霜髮，撷英泛羽杯。\n颓龄恐能制，寿侯安在哉。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其三",
        "author": "李廌",
        "content": "白髮谙冷暖，苍皮贮阳秋。\n中年已如此，一饱更何求。\n把菊悼飞叶，微行遵远流。\n此非柴桑里，乃有渊明俦。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其四",
        "author": "李廌",
        "content": "痛饮可一石，宁辞手中巵。\n挹斗自斟酌，浇胸定为宜。\n心如虎在圈，事若羊触篱。\n执鞭吾弗能，放意从所之。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其五",
        "author": "李廌",
        "content": "青松多陈根，女桑漫柔枝。\n虚心任寒暑，宁与铁炭期。\n旨酒有妙致，青山多令姿。\n醉游卧丘壑，于予復何为。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其六",
        "author": "李廌",
        "content": "松菊径勿荒，政欲善锄治。\n参商菅蒯中，高韵自超异。\n区别虽少勤，宝此吾臭味。\n勿言大钧中，与彼同一气。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其七",
        "author": "李廌",
        "content": "霜风陨高木，零落临艾萧。\n幽芳枝孤秀，华心慰无聊。\n堂中老元亮，日赋归去谣。\n杖屦乐三径，为尔甘折腰。",
        "dynasty": "宋",
        "collection_info": null
    },
    {
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍復相次八韵某分得哉萧二字  其八",
        "author": "李廌",
        "content": "风骚本无作，强为忧患出。\n菊荒思卧陶，江浑叹沉屈。\n吾观思王诗，復若清庙瑟。\n斯文幸未坠，且进杯中物。",
        "dynasty": "宋",
        "collection_info": null
    },
    {
        "title": "神松岭即岳神为珪禅师一夕自北岭移者",
        "author": "李廌",
        "content": "初闻百梁村，拔自天池井。\n今知万松冈，一夕趋北岭。\n顾兹挟山威，何心罔知警。",
        "dynasty": "宋",
        "collection_info": null
    },
    {
        "title": "二士避雨岩",
        "author": "李廌",
        "content": "遇险思共济，胡粤无异心。\n而我与夫子，义烈真断金。\n阴崖避飞雨，羣龙方怒吟。\n岩中歌式微，相和相知音。",
        "dynasty": "宋",
        "collection_info": null
    },
    {
        "title": "送元圣庾县丞之官泉南",
        "author": "李廌",
        "content": "漫郎老猗玗，紫芝于蒍于。\n二元皆国器，位卑德有余。\n嗟公有祖德，官况復不如。\n平生志引大，英爽凌太虚。\n胸中有武库，罗列千卷书。\n攘臂班马间，岂但突黄初。\n谓宜在妙龄，持橐承明庐。\n何为沉下僚，蹭蹬青云途。\n三调南曹选，雪霜稍侵鬚。\n又佩墨绶去，不得黄纸除。\n怜公批敕手，乃判税与租。\n阅世悟休戚，胜负如枭卢。\n达人自通脱，于何较锱铢。\n平治不平气，俛仰自走趋。\n刚忍素所遇，时乃烈丈夫。\n南安极南粤，控带荆与吴。\n南涯即沧海，北渡竟重湖。\n回首望嵩颍，邈焉天一隅。\n南州例卑湿，海错富虫鱼。\n作客万里外，善保千金躯。\n加餐慎兴寝，三年赋归欤。\n故园有老伴，林下要为娱。",
        "dynasty": "宋",
        "collection_info": null
    },
    {
        "title": "德麟约游西山某自酇来会行李阻修成此诗",
        "author": "李廌",
        "content": "初无声利想，独有山水癖。\n慨然岁月逝，名山喜投迹。\n书来拜嘉招，吹火自蜡屐。\n戒期西山邑，奔命通书尺。\n君诗如齐楚，凛凛两大国。\n吾诗比邾滕，惴惴甘服役。\n千里奉诗盟，敢爱股肱力。\n方舟绝清汉，舍棹上层壁。\n梅垭排青云，四览众山脊。\n僮肩困负笈，马喙不停息。\n趼足上崔嵬，欲进辙已植。\n喘喉如鼓橐，开阖振胸臆。\n仰愧升木猱，俯羡归飞翼。\n天曛未敢止，行行望仙舄。",
        "dynasty": "宋",
        "collection_info": null
    },
    {
        "title": "见山冈诗",
        "author": "李廌",
        "content": "高冈胜虚阁，晚景澄寥廓。\n遥潢浸广野，危峰柱碧落。\n云过半山阴，蝉声夕阳薄。\n勤勤学飞仙，海上寻黄鹤。",
        "dynasty": "宋",
        "collection_info": null
    },
    {
        "title": "三醉石诗",
        "author": "李廌",
        "content": "伊昔三逸人，醉卧扪白云。\n其间欧醉翁，翊戴建殊勋。\n山灵岂羡尔，应復勒移文。",
        "dynasty": "宋",
        "collection_info": null
    },
    {
        "title": "中隠庵和赵孺韵",
        "author": "李廌",
        "content": "退之以文鸣，师友得侯喜。\n声名力与俱，虽尊未勇耳。\n黄池距青山，孰辨都与鄙。\n庵成谁振之，句出闹如市。\n千仞宁我高，充实信吾美。\n坐令庵内人，前车云可轨。\n礼乐有先后，后进则君子。\n执方而昧圆，俱野那復史。\n伐柯固执柯，畴克求诸迩。\n蒸之既匪薪，采焉又非芑。\n近交韩与侯，步骤亦常耻。\n一医消息尽，布毛自何起。\n要须六月息，不息不为已。\n敢问二诗人，如何得意旨。",
        "dynasty": "宋",
        "collection_info": null
    },
    {
        "title": "答周行己相赠行己端慎太学诸生忌之",
        "author": "李廌",
        "content": "佳人寓云端，饵霞服灵烟。\n举手谢时人，信尔非我缘。\n谁令山中瓢，酌此阛阓泉。\n舍尔芝兰芗，一染渐余羶。\n铅黄强为容，孰竟谓子妍。\n眷焉反初素，此道自古然。",
        "dynasty": "宋",
        "collection_info": null
    },
    {
        "title": "习家池诗",
        "author": "李廌",
        "content": "言登岘椒亭，南望高阳池。\n习君汉彻侯，种鱼千石陂。\n川光涵翠阜，倒影媚清漪。\n伊昔典午世，山公已游嬉。\n子孙安在哉，独乐宁可期。\n萧萧宰上木，长风荡余悲。",
        "dynasty": "宋",
        "collection_info": null
    },
    {
        "title": "习凿齿宅",
        "author": "李廌",
        "content": "习侯有世德，冠冕袭鵔鸃。\n裔孙富六艺，凿齿四海知。\n苏岭陟家山，高阳浮故池。\n着书山水间，秀发胸中奇。\n间从弥天释，善戏间廋辞。\n尚友虽异代，斯人可夙期。",
        "dynasty": "宋",
        "collection_info": null
    },
    {
        "title": "庞德公宅诗",
        "author": "李廌",
        "content": "荆山云苍苍，汉水波瀰瀰。\n山川意高澹，宜有隠君子。\n德公卧鹿门，老不践州里。\n洁身远忧患，岂復存愠喜。\n藐然姑射人，胡为市门倚。\n诸郎有凤雏，辄与卧龙起。",
        "dynasty": "宋",
        "collection_info": null
    },
    {
        "title": "过具茨诸山始达嵩少",
        "author": "李廌",
        "content": "初踰千峰时，千峰各呈秀。\n抵兹嵩高前，始觉众山陋。\n恃此一柱力，天地敢分剖。\n四维既张弛，穹壤託高厚。\n卿云羃上国，秀色连楚薮。\n众峰无耸峭，配此真培塿。\n固将倍十百，何止吞八九。\n余身一草木，乃欲擅去取。\n出类復何言，聊贻涧滨叟。",
        "dynasty": "宋",
        "collection_info": null
    },
    {
        "title": "登嵩顶",
        "author": "李廌",
        "content": "丈夫有奇气，坐井直鬰鬰。\n朅来古嵩州，携手登太室。\n中峰到绝顶，北岭太峭壁。\n山河在股掌，带砺何足述。\n星分九州野，块列七雄埸。\n放怀宇宙间，想见天地闢。\n下观云雷变，愍尔龙鬼役。\n下方万仞底，草树霭蒙密。\n愈知天下小，助我浩气直。\n平生四方志，登临聊感激。\n嗟嗟封禅媪，游豫朝百辟。\n诬辞与惭德，可笑乎四峄。\n庙社尚不阅，财用遑肯恤。\n万兵树丰碑，数丈压崷崒。\n岂知市朝变，辇路蔽荆棘。\n同登八仙坛，再题三醉石。\n君无笑余怯，登临常股栗。\n为宝千金躯，夷路犹恐失。\n存我厚苍生，岂效伯昏逸。\n归卧听天鸡，扶桑观日出。",
        "dynasty": "宋",
        "collection_info": null
    },
    {
        "title": "求志书院诗四首陈师道履常之所居也  其一",
        "author": "李廌",
        "content": "癯槁岩下士，蹟隠心捷径。\n汗颜尘中夫，谄笑幸游骋。\n贤哉陈夫子，两不伤厥性。\n洁身风波涂，独若万钧锭。",
        "dynasty": "宋",
        "collection_info": null
    },
    {
        "title": "求志书院诗四首陈师道履常之所居也  其二",
        "author": "李廌",
        "content": "辰极不改北，沧溟日输东。\n圣道亦如是，昧者自异同。\n哇郑迷世习，舍鱼当取熊。\n蓍龟期吾子，此语闻先翁。",
        "dynasty": "宋",
        "collection_info": null
    },
    {
        "title": "求志书院诗四首陈师道履常之所居也  其三",
        "author": "李廌",
        "content": "君气久已浩，君志復何求。\n同声久绝和，一见忘百忧。\n藜藿鄙膏粱，絺绤傲狐裘。\n德辉下可览，安用翔九州。",
        "dynasty": "宋",
        "collection_info": null
    },
    {
        "title": "求志书院诗四首陈师道履常之所居也  其四",
        "author": "李廌",
        "content": "漆开辞未信，颜回恃有田。\n为贫仕何媿，得已非自贤。\n破褐坐穷阎，声华飞日边。\n苦节勿匏瓜，仲尼任苍天。",
        "dynasty": "宋",
        "collection_info": null
    },
    {
        "title": "静斋诗题盛君明之室也",
        "author": "李廌",
        "content": "人生乃动物，万事皆动端。\n阴阳造化汝，赋汝以五官。\n五官各治职，愈治当愈残。\n非苦动所扰，乌知静为安。\n非恶动所戕，未贵静为完。\n百年夜分半，梦想仍妄瞒。\n动多静常少，竟为动所干。\n回光一自照，万事无悲欢。\n居士何早达，动境能反观。\n宁为玉在璞，不为珠在槃。\n虚室生朝白，青璅凝暮寒。\n聊持动时想，摄入静中看。",
        "dynasty": "宋",
        "collection_info": null
    },
    {
        "title": "宝干山茶",
        "author": "李廌",
        "content": "山茶乃凡木，宝干始为奇。\n婉雅瑞荷花，扶疏连理枝。\n倾心相尔汝，和气生怡怡。\n清阴亦可爱，恶木正离披。",
        "dynasty": "宋",
        "collection_info": null
    },
    {
        "title": "上姑丈闾丘通牧少卿",
        "author": "李廌",
        "content": "天下一大器，安危繫平倾。\n哲王慎民监，措术如和羹。\n辛甘或偏长，非可制割烹。\n五味既可口，君子尝曰平。\n方今太平君，戒欹如持盈。\n乞言用龟鑑，履德均权衡。\n庶民虽惷愚，一或非所营。\n视之如己内，涂污千仞坑。\n是用选贤德，告戒敷至诚。\n曰虽一人良，万邦咸以贞。\n尚頼尔庶牧，裨朕来聪明。\n分符授虎节，专政千里城。\n朱车轮两轓，画戟门十旌。\n礼文既光华，远煜如杕英。\n良图沃朕心，蠲瘼求民情。\n如意运手足，乃与朕力并。\n朕所戒假乐，难慎惟守成。\n愿昭先人功，奠枕临周京。\n羣方政咸乂，惟海隅苍生。\n鱼盐机巧利，凉德多矜争。\n版图庶彙征，雉垒侵荒荆。\n矧乘荐饥后，鲂鲿尾多頳。\n古既无罪岁，此独何所令。\n明明普天下，孰非圣人氓。\n当求善仁政，如解中山酲。\n时公罢仙班，入觐中天闳。\n帝优老成人，锡祉昇名卿。\n吏能素严翼，公望方峥嵘。\n物頼山愈静，川纳海益竑。\n齐安汉中治，政迹如韶茎。\n刚明济清浄，锦组辉琼莹。\n果毅将慎智，佩玦锵璁珩。\n英英众人师，落落天地晶。\n是用简上心，佥议如预盟。\n公辞臣老矣，已与世累轻。\n东吴富山水，烟霞氛紫清。\n乐郊适所愿，逍遥挂尘缨。\n赏延及孙子，荣庆并弟兄。\n智恬欲相养，为寿期老彭。\n帝云东州民，思济求令名。\n窒如相忘鱼，喣沫涔辙泓。\n瘁如旱麓木，枯槁需春萌。\n朕意慎许可，当頼王国祯。\n如翩皆飞鸟，遴集惟鹪鹏。\n无辞逆朕意，钦哉卿惟行。\n公承帝眷异，竭节期有亨。\n郡民幸其来，争以先见荣。\n实篚携浆壶，马首拜且迎。\n谓言前掾曹，执礼无私评。\n远兹三纪历，位重德愈宏。\n下车始授政，季秋末徂正。\n囹圄屡空虚，盗止无黥刑。\n康庄夜达旦，户敞民不惊。\n柔远戒慢令，荒政先缓征。\n榛楛已济济，莪蔚将菁菁。\n熙熙春台乐，苾苾太室牲。\n尝闻至仁化，政立可去兵。\n又闻公明心，罚罪能驱鲸。\n古云州县劳，此语非准程。\n韩侯功固高，羞比于绛婴。\n光初必凶终，进锐多反瞠。\n如彻礼饮酌，彊酒奠兕觥。\n虽云快壮心，泰至多酗醟。\n孰知安行健，履坦非掀横。\n圭璋贱珉玼，山川贵刚骍。\n良弓岂苟饰，利用关以弸。\n斯为古循吏，业广惟励精。\n孤生何所罹，自幼忧患萦。\n遭家屡不造，省始离呱喤。\n迩復远所恃，羁迹如漂萍。\n操心但书危，固户頼巧甍。\n曲蒙惠私重，哀愚斯独惸。\n字抚得不违，俾就三龙黉。\n曰余欲玉汝，谁何吝金籯。\n愚非苟恩者，锐志思迅铿。\n为修不敢殆，希彼农夫耕。\n懃懃虑寇至，豫蓄终岁盛。\n战战与心竞，中林亦丁丁。\n渊崖视鸟道，履冰越深瀛。\n刚克素自许，窃亦轻申枨。\n永言念眷懃，愿以坚白鸣。\n作诗谓云何，姑以纪颂声。",
        "dynasty": "宋",
        "collection_info": null
    },
    {
        "title": "晓发邓城和德麟韵",
        "author": "李廌",
        "content": "遥岑掣残电，炫转云筛碎。\n长庚送晓色，澒洞初见地。\n饥马恋枥鸣，呞牛繫林睡。\n横塘寸鱼跳，鱼跳石双翠。\n敢嗟衣化尘，且喜风泛袂。\n蚤怀功名心，经济岂无意。\n老躯既骯脏，柔态渐斌媚。\n棹舟江南去，白酒谋日醉。\n丝莼芼雪鲈，欲饱三尺喙。\n半生客荆州，两渡北津水。\n尚友有若人，获我心所契。\n行李念淹留，感此秋蝉嘒。\n扫除向来想，渔钓真得计。\n塞翁已无心，得失无欣喟。",
        "dynasty": "宋",
        "collection_info": null
    },
    {
        "title": "邓城道中怀旧时德麟相拉至江北三县",
        "author": "李廌",
        "content": "昔从郡丞游，余寒春未迴。\n玄云蔽冷日，朔风捲黄霾。\n枯榛拥残雪，疏篱横野梅。\n季夏方溽暑，后乘復与偕。\n青秧舞白水，赤日飞红埃。\n牛马暍俱喘，蜩螗嘒相哀。\n值此寒暑变，感予羁旅怀。\n行行江湖去，举棹向天台。\n老妇脍鲂鲤，丁男涤尊罍。\n霜橙荐紫蟹，水藕浮琼醅。\n念公復行县，秋光当独来。\n予时定相望，持酒上高台。",
        "dynasty": "宋",
        "collection_info": null
    },
    {
        "title": "石经殿",
        "author": "李廌",
        "content": "漆书寘兰台，笔削犹敢擅。\n真名镂遗编，定知伯喈篆。\n未校芸阁书，成此石经殿。",
        "dynasty": "宋",
        "collection_info": null
    },
    {
        "title": "天门泉诗",
        "author": "李廌",
        "content": "昔闻天门泉，石窦注澄澈。\n行人口生烟，可救万夫渴。\n为惠胡不竟，吾来值源竭。",
        "dynasty": "宋",
        "collection_info": null
    },
    {
        "title": "舍身崖",
        "author": "李廌",
        "content": "蛾眉备百姓，怨女填六宫。\n捐躯委崖谷，陨生因尔容。\n匹妇多白髮，妇怨实无终。",
        "dynasty": "宋",
        "collection_info": null
    },
    {
        "title": "太华",
        "author": "李廌",
        "content": "太华復何如，名山控西极。\n忽从天地分，屹立三万尺。\n天维西北倾，扶持藉为壁。\n风雷出毫末，日月转两腋。\n秦川散余秀，长空借残碧。\n支离别周甸，指掌观禹绩。\n因知方岳重，奚睹介丘忆。\n苍旻仰犹高，厚载真有力。",
        "dynasty": "宋",
        "collection_info": null
    },
    {
        "title": "三冈亭在邑西南三十里秦昭王使谒者王稽使魏夜与范雎言先生待我于三冈亭之南是也",
        "author": "李廌",
        "content": "贱人敢图柄，时哉天步艰。\n相尔箦中意，三亭宁腼颜。\n佩印能几时，网成已入关。\n宣言往代汝，天道真可还。",
        "dynasty": "宋",
        "collection_info": null
    },
    {
        "title": "东津夜饮送岑穰彦休赴阙  其一",
        "author": "李廌",
        "content": "东门何煌煌，骊驹络金羁。\n朱颜照秋鞠，炯炯青云姿。\n往登芸香阁，编书给隃麋。\n予方滞江汉，发轫将安之。",
        "dynasty": "宋",
        "collection_info": null
    },
    {
        "title": "东津夜饮送岑穰彦休赴阙  其二",
        "author": "李廌",
        "content": "风林舞危叶，霜畦杀青蕡。\n车马如上州，朝天逐高云。\n行迈岂不劳，欲书竹帛勋。\n岁晏重感慨，我独念离羣。",
        "dynasty": "宋",
        "collection_info": null
    },
    {
        "title": "曹华国之子赠诗次韵答之",
        "author": "李廌",
        "content": "平生曹华国，志意多感慨。\n尘埃迷俯仰，骯脏游方外。\n余尝贤若人，心以古人待。\n食蘗甘有味，舐蜜遇潜虿。\n赍恨没九原，长屯竟无泰。\n宿草揜一丘，长夜遂千载。\n喜君好男儿，赠语颇刚快。\n弓裘解传业，门户兹有頼。\n文章第美身，长门不须卖。",
        "dynasty": "宋",
        "collection_info": null
    },
    {
        "title": "邃经堂",
        "author": "李廌",
        "content": "男子宜读书，读书须五车。\n纸腐唇自裂，岂为刳心鱼。\n吾子少年时，青云得意初。\n英华发清端，赋笔凌相如。\n自试文石陛，竚召承明庐。\n孝隠二十年，復与志利疏。\n轩裳不挂眼，钟鼓悦爰居。\n归来邃经堂，志惟与道俱。\n架上数万卷，偃仰时卷舒。\n使彼夙昔人，微言幸发摅。\n春洲生兰苕，寒溪脱红蕖。\n逍遥适所愿，未可咏归欤。\n上方宵旰暇，夜殿诵子虚。",
        "dynasty": "宋",
        "collection_info": null
    },
    {
        "title": "送李德载公辅之宣城王子敏遹之宁陵秦少章之仁和",
        "author": "李廌",
        "content": "先生位管辖，四海在陶钧。\n顾我门墙士，于焉益情亲。\n睠言给鼎味，旨酒侑芳珍。\n粲粲春服成，暮春及佳辰。\n载咏先生道，兴怀感昔人。\n三子果艺达，从政宜牧民。\n维舟万里流，喜色照通津。\n廌也不速肖，农圃老此身。\n同门各鶱翥，索居独离羣。\n诸公廊庙器，行当策高勋。\n念此今日欢，无忘病且贫。\n结驷傥肯顾，促车清颍滨。",
        "dynasty": "宋",
        "collection_info": null
    },
    {
        "title": "送王仲求",
        "author": "李廌",
        "content": "飘风非焚轮，触石生孤云。\n逍遥王真人，行行傲世纷。\n斋戒断荤臭，日诵浮屠文。\n敝袍游江海，耻与狐貉羣。\n吐纳全真气，鬓髮垂如银。\n十年临池学，自许登右军。\n谦谦卑自牧，处约人皆忻。\n扁舟忽云徂，欲扳心殷殷。\n丈夫重诀别，儿女徒云云。\n常闻释氏说，精进在慇懃。\n红尘易汩没，跋涉惫力筋。\n不如巢华山，修炼如老君。",
        "dynasty": "宋",
        "collection_info": null
    },
    {
        "title": "送秦少章",
        "author": "李廌",
        "content": "建勋各有志，而我齿已疏。\n除书喜之子，试吏东海隅。\n满怀贮忠义，陈编陋严徐。\n平生困末路，龙蠖意不舒。\n定交青云表，凛凛国士徒。\n执颜肯顾我，曾未鄙非夫。\n破愁有斯人，我邻知不孤。\n危言解补天，决折已非图。\n成名聊尔尔，国器自时须。\n收功从兹始，良骥骛修途。\n开樽稍黔突，惭愧饭与刍。\n闭户待子归，看我所着书。",
        "dynasty": "宋",
        "collection_info": null
    },
    {
        "title": "同诸公饯望元因宿谷隠以何当风雨夜復此对床眠为韵分得对此二字  其一",
        "author": "李廌",
        "content": "雨气天末来，暝色江皋起。\n层林蔽楼观，黯淡水云裏。\n匹马何所从，翩翩五公子。\n异时天一方，相遇忽在此。\n温言各慰惜，道旧半悲喜。\n熠熠萤度帏，泫泫础流泚。\n他乡念羁旅，况復饯行李。\n一笑未易阑，相望迹千里。",
        "dynasty": "宋",
        "collection_info": null
    },
    {
        "title": "同诸公饯望元因宿谷隠以何当风雨夜復此对床眠为韵分得对此二字  其二",
        "author": "李廌",
        "content": "秋江冒后土，余潦满沟浍。\n行人泥没辀，腐黍乱荒荟。\n结客山中游，风雨在颠沛。\n峥嵘栋宇下，磊落宜我辈。\n还同竹溪逸，笑傲盼庭桧。\n繁阴阻杖屦，曀曀几弦晦。\n谁能决顽云，共此明月对。",
        "dynasty": "宋",
        "collection_info": null
    },
    {
        "title": "大木山",
        "author": "李廌",
        "content": "十洲三神山，广厚蟠地轴。\n不知高几寻，沧溟及其麓。\n游心如太空，视彼何芥粟。\n君家三木山，包裹一握足。\n铦锐曰奇锋，坳岩云峻谷。\n摄心如蚍蜉，观此乃陵陆。\n高庳作九地，何啻战蛮触。\n老苏记木山，万里在右蜀。\n立之置庭除，屹嶪可映屋。\n小大虽相悬，真贋此其族。\n因形生彊名，等是千岁木。\n君家襄城野，绕郭山抱绿。\n巍然复岭外，自有真六六。",
        "dynasty": "宋",
        "collection_info": null
    },
    {
        "title": "孟浩然故居",
        "author": "李廌",
        "content": "旰食羹不糁，肺腑穷雕镌。\n襄阳妙人物，我独怜浩然。\n禁中拜天子，布衣可逢年。\n一言类觖望，明主乃弃捐。\n凄凉鹿门道，旧隠空云烟。\n汉水不世情，犹有槎头鳊。",
        "dynasty": "宋",
        "collection_info": null
    },
    {
        "title": "上山",
        "author": "李廌",
        "content": "登山盖有道，迂叟真名论。\n不困在徐行，不跌由足稳。\n斯言可铭佩，万事为节撙。\n推之为躬行，天下国家本。",
        "dynasty": "宋",
        "collection_info": null
    },
    {
        "title": "从德邻至邓城访魏道辅故居怀道符",
        "author": "李廌",
        "content": "孟春属佳辰，驾言从郡丞。\n蓐食戒徒御，篝火事徂征。\n方舟绝横汉，适彼樊侯城。\n缅怀昔封君，能使晚周兴。\n千龄想风概，慨嘆岸与陵。\n故城若墟落，邑屋袖可凭。\n盘飧倦举箸，幅幅气拂膺。\n古寺蔽榛甓，破舍余残僧。\n人言魏征君，于焉常曲肱。\n窭居三十年，蔚然以诗鸣。\n人忧不改乐，信哉贤者能。\n常闻有四友，作堂在郊垧。\n我虽樗栎材，臭味亦其朋。\n会当从飞盖，清夜一来登。",
        "dynasty": "宋",
        "collection_info": null
    },
    {
        "title": "李良相清德碑良相百药四世孙也天宝中为尉氏令邑人立此碑",
        "author": "李廌",
        "content": "旌廉以廉寡，树碑励贪夫。\n后人慕前躅，当令德不孤。\n第无愧屋漏，斯能远苞苴。\n番禺惟饮水，合浦自还珠。",
        "dynasty": "宋",
        "collection_info": null
    },
    {
        "title": "阮步兵庙",
        "author": "李廌",
        "content": "千龄一丘壠，谁復记主名。\n苾芬百世祠，贤哉阮步兵。\n庙旁故墟里，竹林蔽郊垧。\n裔孙仍南北，胡能师九原。",
        "dynasty": "宋",
        "collection_info": null
    },
    {
        "title": "蔡泽庙",
        "author": "李廌",
        "content": "从横事捭阖，揣摩相抵巇。\n兹为富贵术，咄嗟乃自知。\n相形直误人，俾无百年期。\n遂汝齿肥心，庙食饱牲牺。",
        "dynasty": "宋",
        "collection_info": null
    },
    {
        "title": "羊叔子庙",
        "author": "李廌",
        "content": "缅怀吴晋氏，天壤非异宇。\n贤哉羊头镇，一用惠慈抚。\n高怀寄山水，余事整军旅。\n当年岘首叹，奄冉隔今古。\n遗民俎豆之，庙貌压江浒。\n谁令望碑人，堕泪若儿女。",
        "dynasty": "宋",
        "collection_info": null
    },
    {
        "title": "杜元凯庙",
        "author": "李廌",
        "content": "书生昧筹算，罕立横草功。\n征南日耽经，帷幄明指踪。\n胸中有武库，矧与竖儒同。\n贤哉秉节度，不制蜀阿童。\n沈碑虽好名，要是真英雄。\n寥寥万山路，爽气摇松风。",
        "dynasty": "宋",
        "collection_info": null
    },
    {
        "title": "和钱之道",
        "author": "李廌",
        "content": "仲尼圣之时，岂蔽不恭隘。\n知命识大忧，嗣世宅已坏。\n不阅父母邦，遑及为蒯瞶。\n依仁罕言利，执礼不语怪。\n污墁泥中辙，脂牵速遄迈。\n难乎其有恒，取善仅餔馈。\n苟非言抑扬，大道或几卖。\n峡有食象蛇，常苦蝼蚁嘬。\n昭昭神禹功，凿水疏九派。\n刊随神明疲，新水螭蜃快。\n志士每丧元，时靡可究届。",
        "dynasty": "宋",
        "collection_info": null
    },
    {
        "title": "薙草",
        "author": "李廌",
        "content": "宿草竞春力，阶除日青青。\n何心愿滋茂，薙去辄復生。\n一气养万类，兰药尽勾萌。\n何当纫余佩，采采撷芳英。",
        "dynasty": "宋",
        "collection_info": null
    },
    {
        "title": "同仲宝风雨中过德麟留宿以夜未央为韵分得未字并和二公夜央字韵  其一",
        "author": "李廌",
        "content": "悲风送寒雨，遥夜俄总至。\n草木虽战秋，渠能保柔脆。\n杯盘照青灯，哦诗久无寐。\n安能决云开，坐见参横未。",
        "dynasty": "宋",
        "collection_info": null
    },
    {
        "title": "同仲宝风雨中过德麟留宿以夜未央为韵分得未字并和二公夜央字韵  其二",
        "author": "李廌",
        "content": "秋徂风雨多，欲作雪霜迓。\n况乃地气偏，寒暑或相借。\n温凉久未定，裘葛易无暇。\n惭愧平原君，客至列盏斝。\n日为文字饮，短昼继清夜。\n嗟予寡世偶，痴甚已如霸。\n有田未归耕，无策敢求射。\n耽诗近知味，疑从果臝化。",
        "dynasty": "宋",
        "collection_info": null
    },
    {
        "title": "同仲宝风雨中过德麟留宿以夜未央为韵分得未字并和二公夜央字韵  其三",
        "author": "李廌",
        "content": "敢友天下士，辙环之四方。\n适愿得所向，偶如钟应霜。\n交态久未定，市道良可伤。\n君看江汉水，安流日泱泱。",
        "dynasty": "宋",
        "collection_info": null
    },
    {
        "title": "张康节家西轩竹张福夷兄弟求诗",
        "author": "李廌",
        "content": "种花鄙弱植，种柳恶连阴。\n主人种竹意，闿爽见灵襟。\n猗猗復劲节，凛凛况虚心。\n晚岁示贞操，清风应好音。\n扶疏高轩下，众景为萧森。\n世袭万户封，奚取千亩林。",
        "dynasty": "宋",
        "collection_info": null
    },
    {
        "title": "夜坐",
        "author": "李廌",
        "content": "东郭新雨余，日入凉气佳。\n长风吹天维，坐见参斗斜。\n默默羣动息，寒螀先秋譁。\n清谈互绝倒，岂復忧过差。",
        "dynasty": "宋",
        "collection_info": null
    },
    {
        "title": "谷隠寺",
        "author": "李廌",
        "content": "挈巢江湖去，端为山水癖。\n朅来谷隠游，契我赏心适。\n寒江渺平楚，复岭转层壁。\n谁与龙象筵，一扫狐兔迹。\n綵云布楼台，迎日丽金碧。\n堂高磬声邃，壑远松响激。\n山光晚相照，空翠浓欲滴。\n行当就墟市，幽栖买泉石。\n日咏招隠诗，时过弥天释。",
        "dynasty": "宋",
        "collection_info": null
    },
    {
        "title": "题蔡君谟墨蹟后",
        "author": "李廌",
        "content": "古人托一技，身死名不灭。\n贤愚置不论，笔画观可阅。\n峄山刻秦铭，斯篆屈金铁。\n虽在众憎恶，恨不颈荐钺。\n褚令狷且直，还笏首叩血。\n鲁公秉忠勤，白首抗希烈。\n独有虞永兴，当年称四绝。\n贤哉蔡莆阳，直气亘南粤。\n入为枫宸侍，遇事挺奇节。\n挥毫霸当年，粲然星中月。\n非惟惊代能，乃是名世哲。",
        "dynasty": "宋",
        "collection_info": null
    },
    {
        "title": "啸台  其一",
        "author": "李廌",
        "content": "步兵游方外，弃礼真太简。\n过差生杯酒，况復能白眼。\n苏门鸾凤音，戏技犹赧赧。\n当知愧孙登，不独嵇中散。",
        "dynasty": "宋",
        "collection_info": null
    },
    {
        "title": "啸台  其二",
        "author": "李廌",
        "content": "步兵真旷达，与世故浮游。\n平时哭途穷，鬰鬰宇宙幽。\n浩气独不揜，筑台凌清秋。\n一啸已望我，况乃尔汝俦。\n斯人固遗世，世亦不汝收。\n得非青白眼，钧铢牾时流。\n聊为招魂些，释汝故时忧。",
        "dynasty": "宋",
        "collection_info": null
    },
    {
        "title": "啸台  其三",
        "author": "李廌",
        "content": "言登阮公台，兴来聊独游。\n因为尔时啸，景物故清幽。\n奄冉古今意，凄瑟天地秋。\n阿戎迷簿领，况復五君俦。\n北眺度遐想，遗音浩难收。\n登临感陈迹，云散惜风流。\n轫车此裴回，何以慰百忧。",
        "dynasty": "宋",
        "collection_info": null
    },
    {
        "title": "啸台  其四",
        "author": "李廌",
        "content": "乘流忽遇坎，触焉遘兹游。\n纡余上云垒，禅房忽通幽。\n水光浮西泽，草树飒已秋。\n岂无竹林友，腰印不我俦。\n异时东山约，兴尽辄復收。\n飞盖想清夜，华月湛西流。\n何当共巾履，一笑破羣忧。",
        "dynasty": "宋",
        "collection_info": null
    },
    {
        "title": "啸台  其五",
        "author": "李廌",
        "content": "我登步兵台，缅怀昔来游。\n英声入万壑，奇气盘九幽。\n转盼迹已陈，况今仍千秋。\n鸾凤吟苏门，奚用愧彼俦。\n堪笑刘越石，幸胜功遂收。\n登高君能赋，乃是子安流。\n作诗已可人，洗我万古忧。",
        "dynasty": "宋",
        "collection_info": null
    },
    {
        "title": "七夕",
        "author": "李廌",
        "content": "七夕知何夕，云是牛女期。\n俚俗具瓜华，阶除儿女嬉。\n繁星烂煌煌，流月湛沉辉。\n羣儿望鹊桥，桥端七宝帷。\n彷佛想言笑，芗泽疑烟霏。\n人间光阴速，天上日月迟。\n隔岁等旦暮，会遇未应稀。\n愿言停笑驩，察我心所祈。\n我欲赐新巧，智术妙通微。\n金针度綵缕，宝奁卜蛛丝。\n我嗟儿女愚，勤劳徒尔为。\n巧拙天所赋，乞怜真可嗤。\n故拙不可厌，吾宁钝如椎。\n借云得新巧，无乃醇愈漓。\n吾观天垂象，列星有攸司。\n牵牛常服箱，织女不下机。\n牵牛教人巧，积仓岁无饥。\n织女教人巧，笥箧余裳衣。\n伊谁询儿女，组绣穷毫釐。\n年年渡河汉，秋至次舍移。\n宣淫五云上，此论乃吾欺。\n吾为牛女辨，欲判千古疑。",
        "dynasty": "宋",
        "collection_info": null
    },
    {
        "title": "元佑六年夏自阳翟之睢阳迓翰林苏公自杞放舟至宋",
        "author": "李廌",
        "content": "放舟杞国岸，汴渠正东注。\n汤汤舟下水，适与舟相遇。\n泛泛水上舟，与水共东去。\n舟水讵相离，曾不迁故处。\n世人迷动静，顺流疑若遡。\n不然逐流浪，汩没为所误。\n吾作放舟诗，明此流水住。\n老矣耄何为，聊用持世故。",
        "dynasty": "宋",
        "collection_info": null
    },
    {
        "title": "石栈河在洪闸",
        "author": "李廌",
        "content": "奔腾龙峤麓，深壑断如截。\n石栈架寒溪，盘陀卧精铁。\n从衡布方楚，片段髮文裂。\n平如中唐甓，罅密不容泄。\n南岩尽奇险，万状森罗列。\n或如巨兽蹲，或类巴蛇囓。\n哀泉泻飞磴，流沫常喷雪。\n山骨静无尘，泓澄碧潭澈。\n鱼龙不敢宅，中有千古月。\n壮哉天地间，此险讵劳设。\n乃知山水心，自欲为胜绝。\n我陪胜士游，兹名因不灭。",
        "dynasty": "宋",
        "collection_info": null
    },
    {
        "title": "足亭张康节南亭也台数尺亭在其上",
        "author": "李廌",
        "content": "人生天地间，海中一浮沤。\n欲求无厌心，无乃不胜求。\n知足有真乐，不然多悔尤。\n浅儒急名誉，夸人矜智谋。\n语默偕蟪蛄，生死等蜉蝣。\n不如知足者，澹然乐忘忧。\n袖手阅万变，默坐观九州。\n众舍吾独存，同波终异流。\n君看至足处，无得亦无修。\n万物固皆备，反照靡不周。\n昧者彊务外，巧僞日嚮偷。\n昔饥止愿饱，既饱思膳羞。\n昔寒止愿温，既温思狐裘。\n非徒漫自苦，动辄成赘疣。\n相圃有足亭，可见好善优。\n公孙皆秉哲，克念践先猷。\n欲种岂弟德，求异恩泽侯。\n秀岭耸苍玦，寒溪摇翠鈎。\n云传邓林雨，月送沧浪秋。\n晓暝竹烟暗，午熏花气浮。\n凉飔泛南荣，返照过东畴。\n所遇皆可乐，觞咏友浮丘。\n岂必朝玄圃，弭节夕瀛洲。\n永怀树亭意，足焉此优游。",
        "dynasty": "宋",
        "collection_info": null
    },
    {
        "title": "鸣琴泉",
        "author": "李廌",
        "content": "昔闻流水操，想见流水音。\n况復山泉声，声自如鸣琴。\n可笑山中人，强作碧沼深。\n暗流不復鸣，遗声杳莫寻。\n近闻石钟山，苏辨正古今。\n郦元与李渤，地下当噤喑。\n惜乎不闻此，使我徒登临。\n道人笑谓余，胡不求琴心。\n何劳弦上声，况此非徽金。",
        "dynasty": "宋",
        "collection_info": null
    },
    {
        "title": "下第留别舍弟弼",
        "author": "李廌",
        "content": "缪承名卿后，煜煜赞皇裔。\n闵途遘伶俜，勉力济颠坠。\n百年能几何，三十已一世。\n胸中经纶策，偃蹇未获试。\n衰残蚤二毛，坎轲穷五技。\n探珠极溟海，耻逢骊龙睡。\n辛勤禹门浪，千仞復中踬。\n吾道有用舍，无乃天所否。\n岩廊与沟壑，荣悴同一戏。\n俱非本来物，吾无穷途泪。\n季父勉问学，弓冶付吾弟。\n营营米盐虑，役役裘葛计。\n虽服贫贱劳，无损刚大气。\n慎乃百胜术，早拔万夫萃。\n老去重别离，悲歌感棠棣。",
        "dynasty": "宋",
        "collection_info": null
    },
    {
        "title": "下第留别陈至",
        "author": "李廌",
        "content": "明缗钓香饵，彼取亦已微。\n金丸往抵黾，我用一何卑。\n余生宇宙间，动辄多愿违。\n天王十二闲，玉勒黄金鞿。\n奈何骥与騄，不使备六蜚。\n盐车初未脱，伯乐第兴悲。\n宁甘生刍饿，不为场藿嘶。\n京都足风埃，士气随亦淄。\n君于万夫间，独若三秀芝。\n浩气久已定，得丧亮难移。\n对之忘忿戾，澹然移安夷。\n论交有斯人，是用久敬之。\n吾生三十年，二十九年非。\n末路各相望，奋庸会有时。\n贵如未可求，守余北山薇。",
        "dynasty": "宋",
        "collection_info": null
    },
    {
        "title": "嵩阳书院诗",
        "author": "李廌",
        "content": "束髮从政事，佩绶曳长裾。\n守令有民社，裂地皆分符。\n问之尔何由，必曰因业儒。\n自致或世赏，因儒升仕涂。\n一朝希斗禄，辄与故步殊。\n佞夫专媚竈，要路事驰驱。\n俗夫抗尘容，勾校迷墨朱。\n自谓尚市道，不若效贾区。\n何必念故业，易地有蘧庐。\n嵩阳敞儒宫，远自唐之卢。\n章圣旌隠君，此地构宏居。\n崇堂讲遗文，宝楼藏赐书。\n赏田逾千亩，负笈昔云趋。\n劝农桑使者，利心巧阿谀。\n飞书檄大农，鬻此奉时须。\n垣墙聚蓬蒿，观殿巢鸢乌。\n二纪无人迹，荒榛谁扫除。\n桑羊固可烹，县令亦安乎。\n今主尚仁政，美利四海敷。\n仁贤任阿衡，天地一朝苏。\n已责復蠲敛，肉骨生膏腴。\n疲民悉按堵，此地尚荒芜。\n淮西高夫子，为政多美誉。\n百里政肃雍，民不困追胥。\n愤彼释老子，遗宫徧山隅。\n吾儒一何衰，废蹟可嗟吁。\n连笺叩洛尹，移文讽使车。\n义有子衿耻，功将泮水俱。\n兴衰虽在天，此意良可书。\n却思鬻此者，于儒与何诛。\n又思昔县令，亦昔儒之徒。\n兴儒有美意，无忘高大夫。",
        "dynasty": "宋",
        "collection_info": null
    },
    {
        "title": "史次仲钱子武与余在报恩寺纳凉分题各以姓为韵",
        "author": "李廌",
        "content": "天地怒气散，凯风若颠喜。\n吹彼枳棘墟，不入邃屋裏。\n北风何其凉，雨雪雱不止。\n卒岁无衣裘，穴处犹冻死。\n六月如蒸炊，执扇犹秉毁。\n芃芃黍苗花，吹落不结子。\n老农悲不穫，飞鸟喜自恣。\n虽难答天恩，愿天投木李。",
        "dynasty": "宋",
        "collection_info": null
    },
    {
        "title": "廌寓龙兴仁王佛舍德麟公定道辅仲宝携酒肴纳凉联句十六韵",
        "author": "李廌",
        "content": "宿雨旦初霁，微凉吹广庭。\n嘉宾忽相遇，午梦惊扣扃。\n长松森翠影，修竹参青冥。\n飘云度空急，残日穿林明。\n幽墙隔江浦，远屿定风舲。\n城市厌烦暑，山樊念伶俜。\n角巾代公绂，草具踰侯鲭。\n园实摘的皪，厨醖斟晶荧。\n烹鲜缩颈大，海错着器腥。\n笑谈得真乐，采撷逢幽馨。\n云阴剥初霁，夕岚收远青。\n窗卧忆元亮，诗成怀景升。\n日须河朔饮，当解高阳酲。\n烦襟顿忘释，嘉咏不少停。\n闉阇发严鼓，穹碧垂繁星。\n一笑跨鞍去，奚论楚人醒。",
        "dynasty": "宋",
        "collection_info": null
    },
    {
        "title": "啄木鸟",
        "author": "李廌",
        "content": "小虫蠹坚木，自意吻颊刚。\n蟠身宅幽窦，心期千岁藏。\n尔非虎而翼，何乃巧取将。\n剥啄绕树腹，卷舌利鈎芒。\n一身祸众命，曾未厌饥吭。\n流怨入胡琴，美人借余商。\n鹈鴂相唯和，次第歇芬芳。\n吾生独何事，有喙三尺长。\n富岁常苦饥，不能餍糟糠。\n宁饥忍效汝，岂復思随阳。",
        "dynasty": "宋",
        "collection_info": null
    },
    {
        "title": "己卯春许昌湖上酬王实仲弓作",
        "author": "李廌",
        "content": "紫荷媚曲塘，青秧舞平畦。\n晨光泫晞露，众木含华滋。\n咸惊物外慕，归休及良时。",
        "dynasty": "宋",
        "collection_info": null
    },
    {
        "title": "封禅碑",
        "author": "李廌",
        "content": "魏公如管仲，封禅止文皇。\n侈心晚犹在，厥妇故敢猖。\n诬彼七十君，哀哉为民殃。",
        "dynasty": "宋",
        "collection_info": null
    },
    {
        "title": "文选楼",
        "author": "李廌",
        "content": "申辕应楚聘，邹枚适梁苑。\n藩侯喜宾客，贤贤易鹰犬。\n黄绮游汉廷，羽翼矰缴远。\n秦府十八公，攀附名益显。\n昭明众才子，文囿俾蒐选。\n高斋切浮云，雉堞俯晴巘。\n尚应媿河间，笔削非大典。",
        "dynasty": "宋",
        "collection_info": null
    },
    {
        "title": "汝州王学士射弓行",
        "author": "李廌",
        "content": "汝阳使君如孙武，文章绝人喜军旅。\n要知谈笑能治兵，戏教红粧乐营女。\n白㲲新袍锦臂鞲，条脱挂弓腰白羽。\n綵错旌旗照地明，傍花映柳陈部伍。\n须臾观者如堵墙，彷佛如临矍相圃。\n一人中的万人呼，丝管呶嘈间钲鼓。\n臂弓上为使君寿，遍及四筵乐具举。\n使君一笑万众喜，堂上酒行堂下舞。\n锦段银荷翠玉钿，意气扬扬皆自许。\n傥令被甲执蛇矛，恐可横行擒赞普。\n大胜吴宫申令严，两队宫娃啼且怖。\n阖闾台上呼罢休，将军虽贤亦觕卤。\n岂知使君不忘战，聊以戎容娱罇俎。\n夕阳卷旗去翩翩，使君要客登画船。\n美人不暇别粧洗，战士结束围华筵。\n皆疑征南汉将帅，楼船下濑方凯还。\n军中不应有女子，偏裨校尉何其儇。\n使君湖光照楼观，一碧不辨水与天。\n渐看暝色着疏柳，已见白苹浮暮烟。\n银汉斜横北斗淡，明月碧玉疏星联。\n舟人罢唱时弄笛，艇子趁鱼行扣舷。\n隔浦荧荧见渔火，意中竹篱青旆悬。\n虽无荻花与枫叶，全似送客湓江壖。\n亟令周娘作新曲，周娘琵琶京洛传。\n不惜千呼与万唤，便时转轴仍拨弦。\n冯夷阳侯或静听，穹龟大鱼或后先。\n且言白傅时落寞，草草会遇仍嫣然。\n使君闻名满台阁，虎符熊轼聊周旋。\n风流乐事虽可记，皆过孙白二子前。\n会看和戎竟先列，铁骑百万临三边。\n报功女乐赐二八，粉白黛绿皆婵娟。\n青云乞身归旧里，汾城故地依林泉。\n琵琶亭中望汝海，无忘饮中今八仙。",
        "dynasty": "宋",
        "collection_info": null
    },
    {
        "title": "题郭功甫诗卷",
        "author": "李廌",
        "content": "山人跨鱼天上来，识者珍重愚者猜。\n或呼文举异童子，林宗独谓王佐材。\n蚩蚩众目如瞽蒙，白马羽雪皆皑皑。\n古有仁贤不愚者，举足疐路心徘徊。\n桐城明府住姑孰，襟裾萧洒天与才。\n谗言屡改耻自雪，政事报成羞援媒。\n临川先生久知己，十年执政居公台。\n横飞后生尽豪俊，往往拔越自草莱。\n洪炉造化岂一端，如何不与珽填坯。\n盛朝能诗可屈指，少师仆射苏与梅。\n少师新为地下客，苏梅骨化成尘灰。\n金陵仆射今已老，班班丝雪侵颐腮。\n当今儒生迂此道，如使杞柳为桊杯。\n好古爱诗惟有君，独使笔力惊风雷。\n清音绕齿嚼鸣玉，烂光满纸如琼瑰。\n古原夜烧光夺月，立使万物有灰煤。\n清泉潄石白凿凿，湍落急濑成渊洄。\n才雄句险骇人胆，九月秋水滟滪堆。\n有时清贞叩玄关，至诚直可歆郊禖。\n公才颖栗公望异，牢落下位命何乖。\n岂无白虹夜贯斗，犹使宝剑丰城埋。\n几年令尉困下国，板简青衫趋郡阶。\n犹将富贵委脱毂，苟不知命安为怀。\n竹溪逸人杜陵翁，当年得意称壮哉。\n直言时病傲宫禁，谓可立致青云阶。\n公行孰避蹲草虎，由径不畏当路豺。\n输忠献策恃才藻，宰辅切齿全班排。\n遂离黼座谪千里，翻疑方直为祸胎。\n杳如蹑云上幽顶，文石嵲屼悬虚崖。\n下视黑潭鰐鱼窟，山雨润泽浮苍苔。\n临危惴惴惧石陨，况更步滑粘青鞋。\n上愬逄怒下见诮，愠望宁与羣小偕。\n秋江接天夜如练，桂宫隠见琼瑶台。\n泛舟夜披紫绮裘，兴发鼓枻倾金罍。\n岸人疑是王子猷，美女揶揄言谑谐。\n沧浪水深波浪阔，醉谓止可探一柴。\n徜徉濯缨傲巨浸，掬月不得翻委骸。\n上皇虽悼屈平善，千载乃得为朋侪。\n秋霜何草不玄黄，蜀山戌削青崔嵬。\n马如蹇馿不惯远，陟险色变成豗隤。\n阁道繁霜晓成澌，古壑暴雨飞阴霾。\n散关野哭夜悲怨，倏见鬼燐明岩隈。\n长蛇食象留齿骨，猛虎噬人余钏钗。\n故人招庇岂惮远，军谋宥密惟参陪。\n春雨霢霂兴槁苗，膏润不及枯根荄。\n正风寝熄雅颂废，吾言来自单于垓。\n古今厩马讵为匹，骅骝骃骆驽与騋。\n力良调俊惟骐骥，李杜故得其梧魁。\n前辈攀辕让驰道，下石夹毂谦争推。\n二公当年走声价，日月左运天旋回。\n方今明时废声律，将使湮沦如烬煨。\n非君鼓吹力主持，是道不世将倾颓。\n关西鄙夫怀此愤，白石空炼如女娲。\n命违时否口常钝，如挂风铎环堵斋。\n安得献言彤庭下，出入金马如皋枚。\n秉钧庙堂司惨舒，建旌立节如张裴。\n古云能诗多坎轲，苟或信矣良可哀。\n傥使文章敌天下，再使神禹驱秦淮。",
        "dynasty": "宋",
        "collection_info": null
    },
    {
        "title": "三月三日",
        "author": "李廌",
        "content": "柳眼脱殻花将飞，麦梢弄黄青穗肥。\n鹁鸪翩翩避舟去，燕泥悞落沾人衣。\n树外浮阳湖水渌，漠漠不动含晴晖。\n沙暖浴鳬遗翠羽，岸深老蚌吐明玑。",
        "dynasty": "宋",
        "collection_info": null
    },
    {
        "title": "黄河",
        "author": "李廌",
        "content": "昔我初为入秦客，残雪埋关闭长陌。\n黄河二月冻初销，万里凌澌流剑戟。\n西风细卷浪花催，日射寒光明瑟瑟。\n归时细雨正溟蒙，冷落关河已秋色。\n惊沙惨惨塞云黄，远树昏昏秋水白。\n济川壮志愈衰迟，日送烟波问河伯。",
        "dynasty": "宋",
        "collection_info": null
    },
    {
        "title": "自陕州渡黄河歌",
        "author": "李廌",
        "content": "流浪沧浪二十年，三江五湖一钓船。\n江神海若谙忠信，此身常在蛟龙渊。\n欲渡黄河滨，小儿语相玩。\n鲸鲵嗜人正饕餮，忠信难凭彼方悍。\n我尝夜泛子胥湾，钱塘大浪如银山。\n崇明海门水如墨，况此相望一苇间。\n为吾鼓桨为君歌，气凌河伯惊鼋鼍。\n醉披紫绮傲风波，济川迟暮奈天何。",
        "dynasty": "宋",
        "collection_info": null
    },
    {
        "title": "上林道",
        "author": "李廌",
        "content": "忆昔驱车度函谷，解鞍访古骊山麓。\n华清虽有亡国恨，绣岭犹存旧时木。\n无情草木竞争春，不问兴亡自红绿。\n汉家上林更萧瑟，宫殿荒基走麋鹿。\n可怜乔木亦已无，五柞长杨今朴樕。",
        "dynasty": "宋",
        "collection_info": null
    },
    {
        "title": "琴台",
        "author": "李廌",
        "content": "广陵散成不忍传，渊明援琴葛为弦。\n乃知此乐潜圣贤，直与天地通其玄。\n我兄能琴人所先，我非知音知自然。\n或闻一曲山月前，轻扬如坐春水船。\n逆随河源上青天，口胶不语生醴泉。\n鼓舞和气如陶埏，至乐默默坐忘年。",
        "dynasty": "宋",
        "collection_info": null
    },
    {
        "title": "少华山",
        "author": "李廌",
        "content": "少华连延翠烟永，细路缘云上高顶。\n奇峰西奔入秦蜀，幽谷南通接荆郢。\n昔年蛟龙忽变化，怒蹙山巅压州境。\n山灵吐怪助豪彊，地轴狂推如转梗。\n盘龙七社万户余，卵覆巢倾伸臂猛。\n近来又说神羊岭，六里横开罅如井。\n居民惴惴已忧疑，惟恐蛟龙怒还逞。\n勿令岸谷復颠移，鼓铸神功烦禹鼎。",
        "dynasty": "宋",
        "collection_info": null
    },
    {
        "title": "回心岭",
        "author": "李廌",
        "content": "万仞嵩峰接天远，妖武登封艰步辇。\n初登峻岭已回心，何事艰难能黾勉。\n亦似徽之泛剡溪，想见王阳临蜀坂。\n老子山林兴不浅，兴尽中涂犹欲返。\n古人戒在末路难，九十常为百里半。\n世上风波更可憎，心不可回聊自劝。",
        "dynasty": "宋",
        "collection_info": null
    },
    {
        "title": "次韵答张誾张阁见寄",
        "author": "李廌",
        "content": "我思佳人在何许，太行之阳济川上。\n结茆赋诗临清流，我情摇摇日西嚮。\n盘谷秋来阴復晴，谷口与谁来耦耕。\n卖刀买犊便能尔，功名付之勃与平。\n嗟余追逐老闾里，吟诗作赋不直水。\n韦编铅椠幸忘忧，甘与牛衣同卧起。\n相从当及壮年时，莫年多感定多悲。\n此身安归送归客，岂堪登临行路岐。\n万事纷纷战蛮触，不须白眼憎时俗。\n但愿如公无荣亦无辱，临流赋诗老亦足。",
        "dynasty": "宋",
        "collection_info": null
    },
    {
        "title": "田舍女",
        "author": "李廌",
        "content": "田家女儿不识羞，草花竹叶插满头。\n红眉紫襜青绢袄，领颈麤糙流黑油。\n日午担禾上场晒，也喜年丰欲还债。\n佣工出力当一男，长大过笄不会拜。\n有者四十犹无家，东村定昏来送茶。\n翁妪吃茶不肯嫁，今年种稻留踏车。",
        "dynasty": "宋",
        "collection_info": null
    },
    {
        "title": "蚩蚩",
        "author": "李廌",
        "content": "氓之蚩蚩不足数，四月五月蒙松雨。\n闭门县榻二十年，不见孺子与文举。",
        "dynasty": "宋",
        "collection_info": null
    },
    {
        "title": "赵令畤德麟作襄阳从事丁丑季冬出行南山三邑某同谢公定曾仲成潘仲宝携酒自大悲寺登舟过岘山宿鹿门明日復自岘首目送缘绝壁而往上船山下相与酌酒而去德麟赋诗次韵和之",
        "author": "李廌",
        "content": "邹湛葛疆往过此，幕中佐曹畏简书。\n习池岘首自今古，故时悲喜成空虚。\n越王之孙府从事，恶人亦作俗吏呼。\n日从云间二三子，醉吟啸傲相携扶。\n王孙才高倦羁束，湿纸讵可包于菟。\n兴来鼓棹碧江去，把酒赋诗聊与娱。\n野人相逄荷倾盖，坐上作客惭食鱼。\n红尘化衣对玉树，白髮茁鬚如霜芜。\n饱闻襄阳好风土，喜见山水相盘纡。\n久怜消髀厌羁旅，便欲卜隠如林逋。\n着书虽可自覆醤，志怪犹为鬼董狐。\n兹游起我丘壑兴，岂復自为形迹拘。\n山中一廛可托足，裘葛略具便有余。\n结茆耒耜老岩谷，岂学少室随驾卢。\n老妻汲涧芼葵蕨，丁男负刍仍扫除。\n诸公富贵或肯顾，结驷野服来吾居。",
        "dynasty": "宋",
        "collection_info": null
    },
    {
        "title": "谢公定所宝蕃客入朝图贞观中阎立本所作笔墨奇古许赠赵德麟而未予廌作此诗取以送德麟",
        "author": "李廌",
        "content": "君不见燕然易水波桑干，东连鸭绿西贺兰。\n古来战地骨成土，赤棘白草沙漫漫。\n汉筑朔方置上郡，晚岁欵塞惟呼韩。\n贞观文皇力驯制，诸蕃君长充王官。\n玉门不关障无候，驿道入参天可汗。\n蛮夷邸中诸国使，旃裘椎髻游长安。\n我恨不为典属国，望古遥集真可叹。\n今观此图写职贡，要荒种落蒙衣冠。\n兽蹄鸟喙或鬼色，想见膜拜皆盘跚。\n圣朝贤良谢夫子，劲气烈烈霜风寒。\n目眵唇焦万卷烂，笔头成冢墨成滩。\n南阳劝驾一封传，入对三道朝金銮。\n万言阶对万乘喜，声名一日青云端。\n行当遨游庙堂上，坐令四国相交欢。\n羽书不驰烽火冷，鸣鸡吠犬何敢干。\n借令跳梁出巢穴，当用斧斤摧髀髋。\n戎亭喋血无噍类，藁街县首如狐貛。\n君当自画凌烟阁，纵有此图何必观。\n同僚华原贵公子，求公此画公无难。\n乃知功名丈夫志，不惑玩好劳肺肝。\n怜渠孜孜画成癖，心欲速得如羽翰。\n不如遣佐箧中品，犹胜弃捐终不看。",
        "dynasty": "宋",
        "collection_info": null
    },
    {
        "title": "德麟自南邑至酇相会作诗次其韵",
        "author": "李廌",
        "content": "脂车欲入南山路，马首忽西真有数。\n此生兀兀老江山，曩事纷纷过风雨。\n君行岭上正穿云，我向津头欲呼渡。\n石门秀绝冠荆楚，万壑千岩供指顾。\n赴涧哀泉咽復流，出岫閒云散还聚。\n遥应写怀远怜我，瘦马饥童傍江雾。\n平时追随若形影，异县相望忽如许。\n他年两翁各赋归，思山便可拏舟去。",
        "dynasty": "宋",
        "collection_info": null
    },
    {
        "title": "千龄桧",
        "author": "李廌",
        "content": "冈头老桧不记年，古父约以千龄传。\n高枝凌兢倚北斗，低枝犹藏万岁烟。\n蟠根直与地争固，不许蚓穴通黄泉。\n阴森古怪神物附，雨晦每见蛟龙骞。\n贤哉乐天真逸者，手植苍桧今宛然。\n元和元丰五十纪，婆娑下委纔及肩。\n信此千龄尚虚云，几见海变丘陵迁。\n乃知不为斤斧夭，不在涧底与山巅。",
        "dynasty": "宋",
        "collection_info": null
    },
    {
        "title": "鼎足桧",
        "author": "李廌",
        "content": "巨根盘亘几百尺，高干植立参天长。\n萧萧气清霜月白，云根桂子飘秋香。\n松陵高士风骨奇，洒然临流傲沧浪。\n油云委地墨欲滴，霾风拂雨炎天凉。\n酇留执策信秉钺，军中舞剑语激昂。\n幽林俯见皆朴樕，反视茂质独苍苍。\n乐圃先生最珍玩，如神伟象岂等常。\n梦松盖有三公兆，苍桧鼎峙宁非祥。",
        "dynasty": "宋",
        "collection_info": null
    },
    {
        "title": "樛枝桧",
        "author": "李廌",
        "content": "桧今老矣何兢兢，樛枝下屈如不胜。\n左松右栢非尔朋，繁霜茂雪徒骄矜。\n鞠躬不敢骞其肱，午阴凄凄绿鬅鬙。\n六月爽气飞秋冰，萦纡茂密罗附藤。\n猿猱臂绝愁难升，老龙衔雨将飞腾，矫首欲举逄饥鹏。",
        "dynasty": "宋",
        "collection_info": null
    },
    {
        "title": "题王摩诘曲江春游图",
        "author": "李廌",
        "content": "咸雍山河互王霸，泾渭为隍城堑华。\n曲江台沼备豫游，秪与画师供入画。\n长安城西山万重，昆明烟浪绕新宫。\n新蒲细柳春风裏，万户千门佳气中。\n我生不及开元时，犹喜此图今见之。\n苍莽烟绡横短幅，眼中终南倒溪渌。\n倾城士女巷无人，三月三时曲江曲。\n老稚妍媸贱或贵，来者携壶归者醉。\n笔端造化有能事，各肖人人乐游意。\n如今此地空尘迹，石鲸纵在如铜狄。\n宜春五柞更萧条，无復榛中得遗甓。\n我愿吾王明六符，不蹈汉唐耳目娱。\n池籞假民任畋渔，无令画师为画图。",
        "dynasty": "宋",
        "collection_info": null
    },
    {
        "title": "王实洗儿歌",
        "author": "李廌",
        "content": "昔闻吉梦占罴熊，今见得子如阿戎。\n先正举世称至忠，垂庆百世皆万钟。\n山川秀气久结融，今復俾君生此雄。\n五侯七貂十八公，当有八元为八龙。\n愧我尘埃非太真，难使此儿名作温。\n劝君大作容驷门，作诗聊代添金盆。",
        "dynasty": "宋",
        "collection_info": null
    },
    {
        "title": "卢泉之水次韵晁克民赠隠人",
        "author": "李廌",
        "content": "卢泉之水名何长，裂脐不到空莽苍。\n读君诗句心已凉，便觉满耳清浪浪。\n彼方逐臭如窃香，肝膈鼠饱神鹰扬。\n有客饮水衣朝阳，睥睨不语中何伤。\n过从得君想更乐，直欲造化穷微茫。\n何当相从老此水，桀跖夷齐均是死。",
        "dynasty": "宋",
        "collection_info": null
    },
    {
        "title": "边城四时曲送盛玮东玉之官平凉",
        "author": "李廌",
        "content": "边城冬，日日黄埃飞朔风。\n葱岭雪深埋古道，河岸冰厚与天通。\n可汗牙帐青海东，壮士卷甲趋奇功。\n公孙卿材名将种，横槊赋诗海涛涌。\n作吏宜思故家勇，早取灵盐隶秦陇。",
        "dynasty": "宋",
        "collection_info": null
    },
    {
        "title": "咏斋诗",
        "author": "李廌",
        "content": "古昔诗客长风骚，云间野鹤鸣九皋。\n六丁极天十万遭，摄提执策穷牛毛。\n玄珠罔象谁能及，或长壮丽称雄豪。\n九原杀气横天高，朔风吹雪沾霜刀。\n衔枚束甲夜渡洮，军中壮士秉白旄。\n忿怒不可拔一毫，白狐几腋成一袍。\n东溟一钓连六鳌，二长不同各有劳。\n吟咏至审公讥褒，咏斋之乐真陶陶。\n君毋独乐愈自高，亦当以手援儿曹。",
        "dynasty": "宋",
        "collection_info": null
    },
    {
        "title": "寄杨十三虞卿",
        "author": "李廌",
        "content": "前年君去时，覆水坳堂中。\n三年君不归，昨夜风雨惊破屋，不知生蛟龙。\n壮士耻隠忍，拔剑刺溃痈。\n三杯然诺许君死，鱼腹置匕首，直入吴王宫。\n扼镡雳火飞，吐气成长虹。\n义名如皦日，英气凌秋风。",
        "dynasty": "宋",
        "collection_info": null
    },
    {
        "title": "秦觏少章寄寂斋",
        "author": "李廌",
        "content": "臣门如市心如水，汉宫解识尚书履。\n形若槁木心死灰，东郭子綦初隠几。\n明珠走盘丸走坂，性不迁迁常止止。\n蚍蜉战声如雷霆，渠自纷纷相我尔。\n达人大观观万有，区中狭隘真一瞇。\n磨坚涅白自古然，不必饮牛憎洗耳。",
        "dynasty": "宋",
        "collection_info": null
    },
    {
        "title": "无渡河",
        "author": "李廌",
        "content": "无渡河，无渡河，中有龙门之雪浪，天池之洪波。\n上有碧崖之岌嶪，下有暗石之嵯峨。\n蛙蚓得志相讥诃，况復龙蜃与鼋鼍。\n崇朝一舍即我郊，黎民一苇平可过。\n无渡河，无渡河，招招舟子不足信，彼亡维楫将奈何。",
        "dynasty": "宋",
        "collection_info": null
    },
    {
        "title": "自山中归至登封遂讽高宰令取峻极中院厨前石钟板盖唐人寺记字甚奇丽也",
        "author": "李廌",
        "content": "吴砧已碎乐生论，京江昔沈瘗鹤铭。\n半裁紫阳立砆石，考击化度求金籯。\n乃知金石有厄会，名碑旧迭长安城。\n顷年醴泉有贤令，政誉蔼蔼多流馨。\n为怜文星足人杰，昔皆祔葬陪昭陵。\n坏垣粪壤得颜碣，榛丘棘壠求魏征。\n史讹遂正冲远字，石阙再树六骏形。\n板图列籍示过客，龟趺螭首罗齐廷。\n后来谬令类俗子，辄去其籍人皆惩。\n昔到般舟访遗迹，季海寺记今雕零。\n晓闻晨钟呼僧粥，石磬嘹亮穿云清。\n往观乃是唐短碣，大穷索缚乘前楹。\n字形峥嵘笔萧散，远过名殿诸题经。\n劝僧拂拭置高壁，安知野僧不我听。\n十年再游尚如昔，击拊刻划将俱平。\n急归入城讽县令，立使舁至无久停。\n此碑復立非我力，奇物久废天须兴。",
        "dynasty": "宋",
        "collection_info": null
    },
    {
        "title": "有怀都下寒食",
        "author": "李廌",
        "content": "上国兹晨每豫游，仙仗缭绕来瀛洲。\n天王高御宝津楼，侍臣壁立环诸侯。\n箫韶引风摇树羽，晴波飞影动宸旒。\n阑干仙人深雾縠，楼前彩缆繫龙舟。\n锦标霞举夺日精，万楫竞渡驰蛟虬。\n天颜一解四海春，乐岁已忘凶年忧。\n况今持盈戒欹器，不使逸豫常从流。\n锦帆高张亦佳耳，清汴东注贯扬州。",
        "dynasty": "宋",
        "collection_info": null
    },
    {
        "title": "真君观",
        "author": "李廌",
        "content": "嵩山胜地神仙宅，真君独作嵩山伯。\n昔闻解职扣帝阍，厌此尘寰年已百。\n天上百年一瞬间，下土衮衮多腥羶。\n劳神应念日月走，瞑目深哀膏火然。\n潘公欲代復谁举，仙籍题名今几传。\n忆昔元丰己未游，僊泉犹作雨深湫。\n十年新事还堪笑，庙貌今祠灵惠侯。",
        "dynasty": "宋",
        "collection_info": null
    },
    {
        "title": "经史阁",
        "author": "李廌",
        "content": "隠君扁舟离五湖，初闻邑子惊陶朱。\n多金不用五㹀术，高阁惟藏万卷书。\n牙籤玉轴比四库，缥帙锦囊过五车。\n河间阙遗应復购，汲冢蠹简嗟无余。\n碧山学士解传业，黄卷古人相与居。\n谢庭芝兰信灵秀，窦家椿桂皆芬敷。\n朱栏翠瓦照空碧，秋山晚林共扶疏。\n寒溪送月出幽谷，白云因风生坐隅。\n道山三馆限清禁，山中此乐彼所无。\n异时联华陟严近，白虎东观文石渠。\n愿待善本校中秘，毋令后儒争鲁鱼。",
        "dynasty": "宋",
        "collection_info": null
    },
    {
        "title": "求茶戏丘公美",
        "author": "李廌",
        "content": "公美方自灵隠来，面上灰土衣尘埃。\n自言夜借僧榻眠，白日买酒不惜钱。\n半月等得头水茶，欲求善价先还家。\n君不见边孝先，瞌睡昼多眠。\n点茶追清兴，诚与真性便。\n闻君结交素奇伟，朋友须求无逆意。\n苟惠上品一斤来，庶全见利而思义。",
        "dynasty": "宋",
        "collection_info": null
    },
    {
        "title": "王彦温多恕许惠叶县石方尊将以贮酒作诗取之",
        "author": "李廌",
        "content": "叶山坚石如水苍，斲为大尊重且方。\n斟酌胡能问罍耻，献酬不解随觯扬。\n勿言研材用非称，曲糵文章皆伐性。\n请看毛颖不中书，宁及时时一中圣。\n月岩老子饮山村，但惜田家老瓦盆。\n已刳匏瓜代杯饮，愿君持此比窊尊。",
        "dynasty": "宋",
        "collection_info": null
    },
    {
        "title": "相逢行",
        "author": "李廌",
        "content": "平生不为轻薄游，故亦未作相逢行。\n寻常木彊畏犯义，直欲端彦规后生。\n有客性不羁，谓我何泥固。\n太上立德次立功，痴儿乃为功名悞。\n颜回穷冻终何成，东山饿夫适自苦。\n君不见白杨依依北邙墓，断碣灭裂碍行路。\n髑髅物化今何为，剑钺虽存委为土，痴儿胡为不早悟。\n我闻是言笑不顾，抠衣布武出门去。\n杳如乘鸾向烟雾，精神流离不自据。\n想像彷佛若神遇，果见姣姬拾翠羽。\n縠袂障日扬轻素，芙蕖倒影碧波媚，薄云映日光未吐。\n冶容异公行，联娟美无度。\n惊翩翩，下烟渚。\n游翔嫷，将高举。\n为怜牵牛久独处，欲解明珰赠交甫。\n临行惠我不语意，定驾星軿为暮雨。",
        "dynasty": "宋",
        "collection_info": null
    },
    {
        "title": "崇福宫",
        "author": "李廌",
        "content": "上都太一临天街，千乘万骑频往迴。\n神崧太一古所治，曷日属车游豫来。\n昔年章圣奉玄寂，离宫万堵临崔嵬。\n定陵弓剑隔重岭，金碧渝暗翚鸳摧。\n重门铜兽闭永日，灵囿御坐生苍苔。\n达官乞开奉祠事，肉食罔知真可咍。\n小臣作诗非望幸，欲写万壑松风哀。",
        "dynasty": "宋",
        "collection_info": null
    },
    {
        "title": "壁间所挂山水图",
        "author": "李廌",
        "content": "老骥无能空在闲，苜蓿既饱思行山。\n谁知八幅分向背，恍如百里随跻攀。\n云烟蒙蒙心共远，草树阴阴日将晚。\n一声幽鸟隔前溪，万古回春来迭巘。\n凉风彷佛飞清霜，奉身九折思王阳。\n嗟我胡为不自爱，逐物颠倒轻余光。\n瓜篱活计知何日，相对无言搔短髮。\n芒鞋竹杖请自在，皎皎吾身真匪石。",
        "dynasty": "宋",
        "collection_info": null
    },
    {
        "title": "闻角叹",
        "author": "李廌",
        "content": "晚角吟，声正悲。\n嗟尔行道迟迟兮中心有违，女心忧伤之人未归。\n临岐满掬泪，轻埃变污泥，壮夫安尔为。\n日月挂两臆，厉声长嗟咨。\n噫吁嘻！季世无良臣，御戎无上策。\n辅桀盗货财，稽功数俘馘。\n安知閟国步，且要高官职。\n勇如汉将军，诡道作无益。\n角本胡地乐，相闻地辽邈。\n汉家岂无大吕与黄钟，岂无鼙鼓与钲镯。\n且欲震军声，安用胡地角。\n胡不严，秋关弓。\n莫使胡人来，莫使琵琶之声过河朔。",
        "dynasty": "宋",
        "collection_info": null
    },
    {
        "title": "作塞上射猎行",
        "author": "李廌",
        "content": "塞云委地如泼墨，恶风吹沙变黄黑。\n紫髯将军柳叶甲，银騣护阑白玉勒。\n铁林子弟八九千，饮马渡桥过河北。\n沙漠黓地古战场，寸草不生地皮赤。\n将军指呼令鼓鼙，旌旆悠悠动坚壁。\n壮夫露股挟纩温，蕃马鞘脚寒有力。\n龟手荷戈指欲坠，气结冰凌满须历。\n前驱萧萧近林翳，军声业业震金革。\n怪狐跳梁罔两避，虎豹惊骇丧胆魄。\n山根浅草枯槎枒，隠隠叶下见兔迹。\n武夫张罝四散逐，双兔雌雄中金镝。\n自云舍矢不失驰，手持双兔有德色。\n凯旋如殪大兕归，喜非诡遇无所获。\n常闻武功贵时习，忘战必危欲定国。\n蒐田以时选车徒，士卒素练务严翼。\n季冬物成农事休，民閒庶类亦蕃殖。\n泮上虎臣献俘馘，淮夷攸服远人格。\n悲夫王泽寖熄多鬼蜮，蒙恬白起为民贼。\n君不见长平鬼哭万人冢，击破秦坑髑髅白。",
        "dynasty": "宋",
        "collection_info": null
    },
    {
        "title": "赠卜者张生歌张历阳人也",
        "author": "李廌",
        "content": "我忆扁舟昔南渡，江心忽值蛟龙怒。\n大浪崩腾舞我舟，尾胁蜿蜒束吾橹。\n怒声如雷雷火烈，腥风鼓天天如雾。\n我观蛟龙等一戏，众面仓惶独无怖。\n平生忠信天自知，死葬江鱼未应悞。\n须臾水天碧镜浄，顺风入帆风若御。\n历阳古岸舣荒亭，寒云澹澹依江树。\n江南山水天下奇，更在江山奇险处。\n朱门玉窗带青嶂，想见君家傍烟屿。\n我今西来二十年，梦寐江南见幽趣。\n夫君何为抱奇术，轻去故乡踏长路。\n胸中秀气未甘蛰，欲继君平齐季主。\n术高不肯等闲售，惟喜遨游卜卿辅。\n尔来山郭坐空馆，怜我困穷为推数。\n阅人多矣君自信，归去来兮余已悟。\n少年飞动已知非，老来忧患宁堪顾。\n壮时犹愧不如人，岂復衰残彊驰骛。\n傥来轩冕任去留，纵有功名逼迟暮。\n箕山之阴颍水湄，二顷荒田安𤱶亩。\n曲肱饮水吾自乐，乘坚齿肥乌足慕。\n吾生贫贱吾自知，不解胁肩求贵富。\n我如富贵当蚤得，已可通侯封万户。\n惟有退身可自如，造物哀怜应不拒。\n扁舟常繫屋南溪，会当乘兴江南去。",
        "dynasty": "宋",
        "collection_info": null
    },
    {
        "title": "胡为乎行赠丘公美",
        "author": "李廌",
        "content": "吁嗟憧憧之民兮，何终身不灵耶。\n不能挥毫縻青天耀白日，胡为乎布衣韦带事读书。\n不能坐穷庐运筹算，胡为乎骑马试剑轻其躯。\n项籍耻作百夫勇，禹行舜趣犹贱儒。\n惫乎四支愁五臟，不能成功竟何如，胡为乎直待临老空嗟吁。\n盍归乎来，盍归乎来。\n长桥繫白鲤，摆尾向天台。\n风流李北海，雄望摩九垓。\n长卿向穷时，尚为临邛咍。\n北邙古墓空蒿莱，胡为乎须上黄金台。",
        "dynasty": "宋",
        "collection_info": null
    },
    {
        "title": "赵德麟中秋生日",
        "author": "李廌",
        "content": "中秋月，风露凄清光倍洁。\n皓气澄霄万象沉，孤光散彩繁星灭。\n中秋潮，江海鲸波此日高。\n倒卷东溟荡平陆，逆撼九江翻怒涛。\n治平初年岁执徐，越王国邸生英儒。\n虎腰燕颔岩电目，凤准犀颅冰雪肤。\n九天月华为爽气，识照古今窥圣秘。\n胸中洞达不容尘，莹似太华无滓濊。\n浙江潮头为骏声，名满宇县高峥嵘。\n词源落笔波涛动，冯夷阳侯皆震惊。\n裕陵求人如不足，蒐选羣材起岩谷。\n网罗英雄至四海，晚获天麟在王族。\n除书令上芸香阁，中秘校雠专笔削。\n辞荣宁作卿寺僚，外迁肯入诸侯幕。\n人嗟官冷久淹回，我知解养王佐才。\n圣朝方欲相宗室，黑头作公坐三台。\n年年特班谢明主，宝床礼物来傍午。\n两军戏伎候掖门，马首迎归入公府。\n我虽无能世或取，尚可与君为诏语。",
        "dynasty": "宋",
        "collection_info": null
    },
    {
        "title": "以古画观音易眉子石砚歌",
        "author": "李廌",
        "content": "畴昔翰林苏谪仙，溪藤写赠眉石篇。\n欲寻此砚副此什，婺源烟水空茫然。\n君家宝砚多奇石，一一玄圭与苍璧。\n此砚初来众砚疑，厕居末品真可惜。\n宝林大士千亿身，吾家古画妙入神。\n欲持吾画易君砚，庶几速证西来因。\n我持君砚復何为，嵩山之阳颍水湄。\n茹藜咀藿坐蓬荜，潄流枕石书新诗。\n万事推迁皆传舍，世间孰是常存者，画砚伊余聊税驾。",
        "dynasty": "宋",
        "collection_info": null
    },
    {
        "title": "冽泉亭诗",
        "author": "李廌",
        "content": "古井嵌空下如屋，寒泉馥冽甘如饴。\n昔人传是龙蜃窟，睡未千岁人不疑。\n云蒸每见飞雳火，沉绠或惹髯间牦。\n安得海奴秉犀炬，乘月夜照窥端倪。",
        "dynasty": "宋",
        "collection_info": null
    },
    {
        "title": "东湖诗",
        "author": "李廌",
        "content": "翠荇弄水时出没，紫莼浸滑涎蜿蜒。\n川光遥接行潦前，野气空阔浮寒烟。\n常思郢客解刺舡，岂解乘槎上青天。\n又思吾儿能测渊，岂能夺得骊颔蠙。\n上昇却回復入海，只恐澄海为桑田。",
        "dynasty": "宋",
        "collection_info": null
    },
    {
        "title": "对春二首  其一",
        "author": "李廌",
        "content": "半阴半晴恼乱我，不禁春意惟殢春。\n黄莺丁宁舌初转，杨花轻盈来弄人。\n东家秋韆多美女，舞腰娉婷衣金缕。\n彩索徘徊渐渐高，墙头见人羞欲住。\n柳下谁家薄媚郎，立马昂头不肯去。",
        "dynasty": "宋",
        "collection_info": null
    },
    {
        "title": "对春二首  其二",
        "author": "李廌",
        "content": "一点两点催花雨，章台走马无尘土。\n少年去老能几时，买笑金钱不须数。\n高阳酒徒多白髮，长安佳妓今老妪。\n共君把酒莫厌多，作意彊作青春主。\n文章放行多气焰，笔画把捉无精神。\n愿得神王如六通，日写万卷酬青春。",
        "dynasty": "宋",
        "collection_info": null
    },
    {
        "title": "某顷元佑三年春礼部不第蒙东坡先生送之以诗黄鲁直诸公皆有和诗今年秋復下第将归耕颍川辄次前韵上呈编史内翰先生及乞诸公一篇以荣林泉不胜幸甚",
        "author": "李廌",
        "content": "半生虚老太平日，一日不知人不识。\n鬓毛斑斑黑无几，渐与布衣为一色。\n平时功名众所料，数奇辜负师友责。\n世为长物穷且忍，静看诸公树勋德。\n欲持牛衣归颍川，结庐抱耒箕隗前。\n祇将残龄学农圃，试问瀛洲紫府仙。",
        "dynasty": "宋",
        "collection_info": null
    },
    {
        "title": "精思观崔道士授剑柏中剑常吼若雷",
        "author": "李廌",
        "content": "阴阴老栢森庭牖，外脱中空若虚缶。\n崔仙授剑栢遂神，剑气腾天剑声吼。\n顷年天师受丹诀，此地精思岁华久。\n玉函金匮发灵崖，因使阴符诬虎口。\n殿中真人道玄笔，笔妙飞扬传不朽。\n霜髮羽人逢白叟，间岁已闻踰九九。\n神游八极吾所愿，道骨仙风愧无有。\n欲赋大鹏思子微，恐尔年龄亦为偶。",
        "dynasty": "宋",
        "collection_info": null
    },
    {
        "title": "张居士歌",
        "author": "李廌",
        "content": "凡夫冥冥不知晓，劫尘流浪如沙扫。\n上天宫阙隔青云，九原壠墓空秋草。\n神仙有意怜下土，独取飙车出三岛。\n张翁陋巷贫且贤，箪饷瓢浆久怀宝。\n羽客飞来自何所，蓬荜相迎笑相劳。\n高谈妙理妙道本，定是青牛度关老。\n仙丹无形有真气，一视传灵入凡枣。\n聊分七枣遗张翁，一饵云充千岁饱。\n张公不食今几年，齿如儿童颜色好。\n我闻神仙本无滓，诸漏皆空体玄道。\n姑射神人饮风露，淮南鷄犬依丹竈。\n真诠自然本简易，不在劳形勤补脑。\n封山航海漫殚费，叶衣草茹空枯槁。\n况乃纷纷五浊世，粒食火化常热恼。\n余苦风尘衰太早，绿髮苍苍半玄缟。\n青春堂堂暗中去，常恐余生似潢潦。\n何当刀圭借残龄，相与神游超八表。",
        "dynasty": "宋",
        "collection_info": null
    },
    {
        "title": "钟山钟",
        "author": "李廌",
        "content": "延平双剑朝丰城，钟山之钟挟以行。\n延平春浪拂天地，左右两龙雷火鸣。\n建隆真人君八极，河伯效珍宝钟出。\n不似汾睢发鼎光，泛泛逆流浮万镒。\n诏赐阊阖濯龙宫，声掩景阳闻九重。\n吾闻此钟亦神物，独肯寒溪就埋没。",
        "dynasty": "宋",
        "collection_info": null
    },
    {
        "title": "舞阳令祝乐天再任",
        "author": "李廌",
        "content": "庚寅十月二十五，晓分黑帝临丹府。\n怒来鞭掠玉麒麟，下降英灵佐明主。\n庐江从此生奇贤，便是奇人祝乐天。\n鼎沸弦歌一百里，双鳬舞水又三年。\n部民共献长生酒，鸾鹤庄椿只依旧。\n我咏蟠桃别有春，何须更祝人间寿。",
        "dynasty": "宋",
        "collection_info": null
    },
    {
        "title": "元佑六年夏自阳翟之睢阳迓翰林苏公自杞放舟至宋",
        "author": "李廌",
        "content": "发轫嵩麓背烟岩，解维水程仍二三。\n杞邦想见旧风烈，许邑自知诚子男。\n天地忧怀真过计，文献不足良可惭。\n放舟适未觏君子，白头终期老江潭。",
        "dynasty": "宋",
        "collection_info": null
    },
    {
        "title": "拟楚词",
        "author": "李廌",
        "content": "匠执斤兮道周，称百寻以弗用兮谷之幽。\n屈轮囷以为杯兮，孰谓贤于杞柳。\n揉吾性以矫真兮，宁全天以为寿。\n乐吾乐兮，乐不汝违。\n乐不汝违兮，盍归乎来哉。\n犀何尤兮以角累，象何咎兮齿为灾。\n童牛夭兮，职骍刚而茧栗。\n龟告犹以灼兆兮，宁泥中以曳尾。\n珠缀旒兮，悔夜光不祥。\n玉为圭瑞兮，痛山辉之为殃。\n乐吾乐兮，乐不汝违。\n乐不汝违兮，盍归乎来哉。\n兰九畹兮芬芗，芝三秀兮焜煌。\n山嵷嵷兮呈姿，川溶溶兮摇光。\n风駃駃兮历楯，云缤缤兮度梁。\n药为衣兮薜为裳，椒为醴兮桂为浆。\n乐吾乐兮，乐不汝违。\n乐不汝违兮，盍归乎来哉。",
        "dynasty": "宋",
        "collection_info": null
    },
    {
        "title": "嗟美人词",
        "author": "李廌",
        "content": "嗟美人兮何之，抚千祀兮增悲。\n咎司命之匪仁兮，弗庇下民。\n故啬数于令人兮，俾弗俪乎常期。\n既闿端之引大，復柅止而絷维。\n仰天衢而愿骋兮，羌为惠之罔终，嗟美人兮怀思。\n閟灵修而自珍兮，宁燕婉而倚巾。\n彼鹈鴂之早鸣兮，欲众芳之陨衰。\n亮汝怀之匪良兮，喜佳卉之具腓。\n灵芝遑恤汝以自芳兮，亦三秀而呈姿。\n候虫呻吟而竞秋兮，熠耀夕飞而流光。\n蚊角翼而虎噬兮，或负岳而成雷。\n俄岁运之徂征兮，復尔龄之几何。\n彼大椿之先秋兮，意松栢之后凋。\n属岁寒之太甚兮，雪霜窘而烦威。\n春归来兮旸谷温，条风发兮百卉菲。\n土泉闭兮崔嵬，独玄黄兮就萎。\n委长年兮涧滨，匠初顾兮弗辰。\n感佳时兮嗟美人，蜕遗荣兮上宾天。\n我吁天兮九阍，如可赎兮百身。",
        "dynasty": "宋",
        "collection_info": null
    },
    {
        "title": "骊山歌",
        "author": "李廌",
        "content": "君门如天深九重，君王如帝坐法宫。\n人生难处是安稳，何为来此骊山中。\n复道连云接金阙，楼观隠隠横翠红。\n林深谷暗迷八骏，朝东暮西劳六龙。\n六龙西幸峨眉栈，悲风便入华清院。\n霓裳萧散羽衣空，麋鹿来游墟市变。\n我上朝元春半老，满地落花人不扫。\n羯鼓楼高挂夕阳，长生殿古生青草。\n可怜吴楚两酰鸡，筑台未就已堪悲。\n长杨五柞汉幸免，江都楼成隋自迷。\n由来流连多丧德，宴安鸩毒因奢惑。\n三风十愆古所戒，不必骊山可亡国。",
        "dynasty": "宋",
        "collection_info": null
    },
    {
        "title": "观吴正献真",
        "author": "李廌",
        "content": "次公不许画麒麟，孝宣妙选知名臣。\n拜公之像想风度，乃是云台子颜之文孙。\n元丰天子建原庙，玉宇万栋临端门。\n累朝名臣俨冠剑，列圣御坐开干坤。\n修廊秘殿锁春色，彷佛音容皆骏奔。\n相君相业皆元元，旗常彝鼎定书勋。\n仪形在殁侍神考，英气噩噩凝天阍。\n嗣皇方思服盛美，欲考辟公观列文。\n君传兹图落人世，世人遂得知瑜璠。\n吾知袁公固有后，能平楚狱竟无冤。\n召公甘棠犹不伐，卫武之德谁能谖。\n君不见温公之像满人间，愿广此图令并传。",
        "dynasty": "宋",
        "collection_info": null
    },
    {
        "title": "方竹杖和功远",
        "author": "李廌",
        "content": "性禀方外正，人怜节瘦轻。\n持携防水潦，杀活奈山精。\n直以中圆称，名因义类清。\n若将灵寿比，未可贱书生。",
        "dynasty": "宋",
        "collection_info": null
    },
    {
        "title": "同张公硕梅耕道访董畸老郊居  其一",
        "author": "李廌",
        "content": "白水弄青秧，晨烟着柳行。\n羁怀正飘泊，陂路转微茫。\n苹际鹭鸥下，塍边菱荇香。\n相从寻胜事，萧飒兴何长。",
        "dynasty": "宋",
        "collection_info": null
    },
    {
        "title": "同张公硕梅耕道访董畸老郊居  其二",
        "author": "李廌",
        "content": "㶏水官桥路，将军甲第新。\n绿沉閒结锈，棐几浄无尘。\n下榻喜宾至，问田怜我贫。\n相逢便倾倒，晚岁定情亲。",
        "dynasty": "宋",
        "collection_info": null
    },
    {
        "title": "同张公硕梅耕道访董畸老郊居  其三",
        "author": "李廌",
        "content": "青云两高士，肯伴老夫游。\n方驾相追逐，通宵復献酬。\n诗书嗟失计，农圃话良谋。\n日后耦耕伴，悬知总白头。",
        "dynasty": "宋",
        "collection_info": null
    },
    {
        "title": "秋菊",
        "author": "李廌",
        "content": "春花富红紫，黄菊与秋宜。\n风劲幽香怯，露晞寒艷滋。\n孤标虽独步，呈秀此何迟。\n欲待羣芳歇，专荣占一时。",
        "dynasty": "宋",
        "collection_info": null
    },
    {
        "title": "秋郊",
        "author": "李廌",
        "content": "郊原千里望，好是暮秋时。\n欲尽登临兴，惟应杖屦宜。\n鹗鵰方得意，燕雀彼焉知。\n黄犬苍鹰去，谁家年少儿。",
        "dynasty": "宋",
        "collection_info": null
    },
    {
        "title": "出城",
        "author": "李廌",
        "content": "岸走舟安稳，逍遥若步虚。\n晴烟迷白鹭，春水见浮鱼。\n桑树连坡种，人家夹水居。\n年丰村舍好，稚子学诗书。",
        "dynasty": "宋",
        "collection_info": null
    },
    {
        "title": "秋山",
        "author": "李廌",
        "content": "山色带晴云，云山远莫分。\n寒林迥萧散，秀气自氤氲。\n定有丘园士，彼同麋鹿羣。\n弓旌访岩谷，谁为上方闻。",
        "dynasty": "宋",
        "collection_info": null
    },
    {
        "title": "寂历古关道二首  其一",
        "author": "李廌",
        "content": "寂历古关道，早秋生晓寒。\n空蒙朝雨细，憔悴客衣单。\n事逐烟鸿远，情随雪鬓閒。\n萧萧倦游意，天际路漫漫。",
        "dynasty": "宋",
        "collection_info": null
    },
    {
        "title": "寂历古关道二首  其二",
        "author": "李廌",
        "content": "寂历古关道，晓烟寒未分。\n愁情满秋草，归思隔黄云。\n客路自多感，宿酲犹带醺。\n萧萧倦游意，况乃久离羣。",
        "dynasty": "宋",
        "collection_info": null
    },
    {
        "title": "秋莺诗",
        "author": "李廌",
        "content": "秋日生春意，林间闻晓莺。\n奈何时序晚，不及候虫鸣。\n摇落无多感，芳菲会满城。\n好音宜自默，反舌可无声。",
        "dynasty": "宋",
        "collection_info": null
    },
    {
        "title": "秋扇和之道",
        "author": "李廌",
        "content": "过时悲既往，适用復相先。\n世事蓂生陨，人情月晦圆。\n寒凉非尔适，衰歇岂余捐。\n岁事待秋敛，农夫期有年。",
        "dynasty": "宋",
        "collection_info": null
    },
    {
        "title": "续题郭功甫诗卷",
        "author": "李廌",
        "content": "诗道今萧索，骚人古困穷。\n夜寒金殿冷，秋静蜀关空。\n厩隶縻宛马，坛巫诔守宫。\n采珠探水府，丝黍慎蛟龙。",
        "dynasty": "宋",
        "collection_info": null
    },
    {
        "title": "戏赠史次仲",
        "author": "李廌",
        "content": "世俗匪吾谋，嘉篇常见投。\n旧交皆炫曜，夫子独淹留。\n礼乐尚虚器，衣冠何自囚。\n秪应凉冷后，萧飒更清秋。",
        "dynasty": "宋",
        "collection_info": null
    },
    {
        "title": "秋晓",
        "author": "李廌",
        "content": "秋色已飘零，凄凄晓更清。\n芜城宿残霭，云日递微明。\n瓦冷寒霜色，庭空槁叶声。\n悲欢更盈耳，箫鼓和铙钲。",
        "dynasty": "宋",
        "collection_info": null
    },
    {
        "title": "青泥雪中和德麟韵",
        "author": "李廌",
        "content": "君笑吾痴绝，吾知自不痴。\n远游陪胜士，归橐有新诗。\n笑觉山途近，寒因酒力迟。\n相从畏嘲谑，别后復怀思。",
        "dynasty": "宋",
        "collection_info": null
    },
    {
        "title": "秋蝶",
        "author": "李廌",
        "content": "粉蝶尔何知，秋深尚戏飞。\n怜渠迷节物，犹若弄春晖。\n露叶今非昔，霜丛畴可依。\n篱边菊无几，薄命寄余菲。",
        "dynasty": "宋",
        "collection_info": null
    },
    {
        "title": "宿路北",
        "author": "李廌",
        "content": "晚日明青嶂，春风送马蹄。\n数朝秦岭北，今夜洛阳西。\n禁水绿波满，芜城碧草齐。\n客心归更速，解辔恨栖鸡。",
        "dynasty": "宋",
        "collection_info": null
    },
    {
        "title": "分题得古香炉",
        "author": "李廌",
        "content": "质为浮休弃，形惟好古宜。\n埏陶异甓砾，香火近神祇。\n冷暖非恒德，兴衰彼一时。\n舍兹何所适，尔意勿迟迟。",
        "dynasty": "宋",
        "collection_info": null
    },
    {
        "title": "和次仲砚诗",
        "author": "李廌",
        "content": "闻道端溪好，疑应为土风。\n彼人非博识，此语未为公。\n野客虽云美，才华恐未同。\n濡毫滋墨外，文涣亦徒空。",
        "dynasty": "宋",
        "collection_info": null
    },
    {
        "title": "秋溪",
        "author": "李廌",
        "content": "秋溪已澄彻，山色贮溪中。\n云度前洲白，霞生别峤红。\n波澜寒自鑑，鱼雁共游空。\n弃置功名念，羊裘作钓翁。",
        "dynasty": "宋",
        "collection_info": null
    },
    {
        "title": "钓台  其一",
        "author": "李廌",
        "content": "钓国固有术，直鈎宁漫劳。\n吾常鄙龙伯，岂復羡琴高。\n濯足风波地，游心虎豹韬。\n谁云无是子，天下自嚣嚣。",
        "dynasty": "宋",
        "collection_info": null
    },
    {
        "title": "钓台  其二",
        "author": "李廌",
        "content": "此地有天险，双台千仞冈。\n眼宽知世窄，望极使神伤。\n惨澹诸峰立，萦纡一水长。\n振衣怀古罢，新句入斜阳。",
        "dynasty": "宋",
        "collection_info": null
    },
    {
        "title": "秋风",
        "author": "李廌",
        "content": "万籁静中起，扶摇风怒号。\n半天鸣剑戟，平地卷波涛。\n鹢退宋都疾，鹏抟溟海高。\n贺兰吹不尽，何用战蓬蒿。",
        "dynasty": "宋",
        "collection_info": null
    },
    {
        "title": "范蜀公挽诗  其一",
        "author": "李廌",
        "content": "蚤岁青云近，英声四海驰。\n能怀天下宝，独让月中枝。\n既已登龙坂，咸观入凤池。\n如何老清禁，偃蹇卧明时。",
        "dynasty": "宋",
        "collection_info": null
    },
    {
        "title": "范蜀公挽诗  其二",
        "author": "李廌",
        "content": "仁人宜有勇，无欲故能刚。\n凛凛回天力，危危极谏章。\n一言扶日御，万古正干纲。\n首犯龙鳞意，渊衷亮未忘。",
        "dynasty": "宋",
        "collection_info": null
    },
    {
        "title": "范蜀公挽诗  其三",
        "author": "李廌",
        "content": "庆宁虽首议，濮庙一何公。\n君子初无党，贤臣惟尽忠。\n死生全大节，社稷倚元功。\n疾彼梁丘子，依违秪尚同。",
        "dynasty": "宋",
        "collection_info": null
    },
    {
        "title": "范蜀公挽诗  其四",
        "author": "李廌",
        "content": "荆舒昔未惩，抗疏誓身争。\n卫鞅虽难屈，桑羊屡请烹。\n危言知不用，脱屣谢浮荣。\n岂恋三台近，全无万世清。",
        "dynasty": "宋",
        "collection_info": null
    },
    {
        "title": "范蜀公挽诗  其五",
        "author": "李廌",
        "content": "直气犯荆舒，承明下玉除。\n禁林余谏藁，蜀道拥安车。\n自谓三宜去，吾知众莫如。\n谁为忠义传，事事举堪书。",
        "dynasty": "宋",
        "collection_info": null
    },
    {
        "title": "范蜀公挽诗  其六",
        "author": "李廌",
        "content": "嗣皇思故老，趣诏侍筵经。\n驷马空频驾，高鸿本自冥。\n苍生虽绝望，盛德愈流馨。\n出处俱全节，辉光并日星。",
        "dynasty": "宋",
        "collection_info": null
    },
    {
        "title": "范蜀公挽诗  其七",
        "author": "李廌",
        "content": "关雎久盈耳，魏阙亦游心。\n不废江湖乐，亲调钟磬音。\n九重初击拊，千代正哇淫。\n器在人亡矣，哀哉泪满襟。",
        "dynasty": "宋",
        "collection_info": null
    },
    {
        "title": "范蜀公挽诗  其八",
        "author": "李廌",
        "content": "重望晋随会，清明越大夫。\n忘身安社稷，寄傲老江湖。\n黼冕固已远，黄金犹可模。\n旌贤宜异数，愿上孝宣图。",
        "dynasty": "宋",
        "collection_info": null
    },
    {
        "title": "范蜀公挽诗  其九",
        "author": "李廌",
        "content": "八十虽云寿，吾嗟未及期。\n方之昔卫武，犹不至期颐。\n幸处仁人里，叨膺国士知。\n空余恋轩想，况復九原悲。",
        "dynasty": "宋",
        "collection_info": null
    },
    {
        "title": "范蜀公挽诗  其一○",
        "author": "李廌",
        "content": "众乐西南圃，从公数共游。\n清无马融帐，荣预李膺舟。\n河汉德星陨，山川英气收。\n孤生筑场意，索寞向新丘。",
        "dynasty": "宋",
        "collection_info": null
    },
    {
        "title": "光禄朱卿挽词  其一",
        "author": "李廌",
        "content": "自信仁由己，深知道满门。\n才华辉日域，嘉誉达天阍。\n坦腹方趋进，亨衢迓骏奔。\n欲令唐晋后，不独美姚温。",
        "dynasty": "宋",
        "collection_info": null
    },
    {
        "title": "光禄朱卿挽词  其二",
        "author": "李廌",
        "content": "要路多知己，期公集有庸。\n行趋青琐闼，荣拜紫泥封。\n帝室常虚席，侯邦久卧龙。\n空余遗爱颂，安得镂斯镛。",
        "dynasty": "宋",
        "collection_info": null
    },
    {
        "title": "光禄朱卿挽词  其三",
        "author": "李廌",
        "content": "省寺官联贵，曾升社稷臣。\n双瞻观日月，接迹望星辰。\n锡爵虽开国，封侯未富民。\n天扉如可到，直拟问通津。",
        "dynasty": "宋",
        "collection_info": null
    },
    {
        "title": "光禄朱卿挽词  其四",
        "author": "李廌",
        "content": "南国旧书生，今谁老更荣。\n朱轓频补郡，白首到名卿。\n牧守惟司命，官曹任老成。\n道孚姑已矣，何患不声名。",
        "dynasty": "宋",
        "collection_info": null
    },
    {
        "title": "光禄朱卿挽词  其五",
        "author": "李廌",
        "content": "畴昔始龙馆，能声到海隅。\n兆民方菜色，境政独蒲卢。\n尚頼德弥邵，安知今也无。\n犹闻江左郡，荒政徯来苏。",
        "dynasty": "宋",
        "collection_info": null
    },
    {
        "title": "光禄朱卿挽词  其六",
        "author": "李廌",
        "content": "七十古云稀，公忠况未衰。\n言常思悟主，老更惜明时。\n雪髮丹心被，君恩宝剑知。\n如何天不憗，直道竟何施。",
        "dynasty": "宋",
        "collection_info": null
    },
    {
        "title": "光禄朱卿挽词  其七",
        "author": "李廌",
        "content": "乐圃林泉好，藤萝荫古台。\n仰攀高节处，豫约挂冠来。\n凉月空堂影，新霜百草荄。\n凄清行乐地，履迹满苍苔。",
        "dynasty": "宋",
        "collection_info": null
    },
    {
        "title": "光禄朱卿挽词  其八",
        "author": "李廌",
        "content": "沧海梦悠悠，关河壮气收。\n魂归伤委蜕，壑迥失虚舟。\n月暗菰蒲夜，山空木叶秋。\n可堪频怅望，松梓繄新丘。",
        "dynasty": "宋",
        "collection_info": null
    },
    {
        "title": "光禄朱卿挽词  其九",
        "author": "李廌",
        "content": "五十虽非寿，休嗟不憗遗。\n赏延姑可待，子贵竟何迟。\n异鹊惊蝉蜕，凄风落木芝。\n乘骢千里客，歌罢不胜悲。",
        "dynasty": "宋",
        "collection_info": null
    },
    {
        "title": "光禄朱卿挽词  其一○",
        "author": "李廌",
        "content": "蚤悟多金累，惟修俭与仁。\n考终虽罔愧，直道未容伸。\n地想流谦德，天惟赉善人。\n昭昭锡繁祉，余庆在振振。",
        "dynasty": "宋",
        "collection_info": null
    },
    {
        "title": "贺兰先生诗同陈恬叔易和节度使王汉忠韵",
        "author": "李廌",
        "content": "陿隘区中世，殷勤招隠篇。\n应居小有洞，几见大椿年。\n庵废云埋谷，琴亡声在泉。\n至言曾悟主，持此合昇天。",
        "dynasty": "宋",
        "collection_info": null
    },
    {
        "title": "颜鲁公祠堂诗",
        "author": "李廌",
        "content": "朅来游汝海，初识鲁公真。\n盛德宜蒙祀，英姿俨若神。\n典刑虽异代，勋绩在蒸民。\n忆昔艰难际，生逢历数屯。\n羯胡来蓟漠，戎马度咸秦。\n河朔皆朝虏，平原独挺身。\n蜡书通帝所，羽檄论邦邻。\n许国心无二，孤军气復振。\n弟兄同义烈，生死剧酸辛。\n已怪酬庸薄，那闻左降频。\n江湖销岁月，省闼牾经纶。\n相国心多忌，军容愤復伸。\n同朝缘妬媢，啖贼俾邅迍。\n辄堕姦邪计，刚期跋扈驯。\n咥凶令履尾，纳谏为婴鳞。\n假手虽云智，挤贤太不仁。\n茹毡苏武馁，决眦蔺生嗔。\n误问长安使，宁为叛将宾。\n一时全大节，千古仰清尘。\n缅想神如在，推迁迹已陈。\n谋谟存汗简，字画徧苍珉。\n论世吾求友，之人德可亲。\n讵云黄壤隔，犹胜白头新。\n端欲希忠义，常期齿搢绅。\n今虽逄圣旦，止愿作良臣。\n惟冀尊王室，宁思秉国钧。\n傥令冠獬廌，犹可画麒麟。\n古寺今如昔，泉扃夜不晨。\n何人同李翰，纪事比张巡。\n感慨瞻遗像，潸然泪满巾。",
        "dynasty": "宋",
        "collection_info": null
    },
    {
        "title": "程高承议赴夔路转运判官求诗",
        "author": "李廌",
        "content": "圣主躬仁政，羣方布诏条。\n洪恩温海峤，嘉颂满刍荛。\n聚敛除姦吏，依违屏具僚。\n钧衡无硕鼠，城社绝余妖。\n皇化思无外，王心远欲昭。\n咨询黄阁老，选命紫宸朝。\n丹禁传天诏，飞星下使轺。\n书旌分蜀道，揽辔步烟霄。\n急峡瞿塘险，孤城白帝遥。\n巴山连浪远，汉节拂云飘。\n按部清时好，观风乐事饶。\n诗成思老杜，鬼哭想残萧。\n已佩黄金印，当簪七叶貂。\n不应淹僻陋，从此上扶摇。",
        "dynasty": "宋",
        "collection_info": null
    },
    {
        "title": "上翰林眉山先生苏公",
        "author": "李廌",
        "content": "佑圣生贤佐，天心在抚民。\n昌期膺治运，谷旦降元臣。\n四序功成晚，三台耀拱辰。\n严凝气刚劲，謇谔性忠纯。\n凛凛风霜操，优优雨露仁。\n高才映今古，妙学洞天人。\n黼黻文华国，渊源德润身。\n四朝师令望，百辟仰清尘。\n射策明三道，观光耀九宾。\n咸知帝赉说，復诵岳生申。\n视草金銮殿，登庸凤诏春。\n夔龙名不陨，鲁卫政相因。\n交荫槐阴茂，联华棣萼亲。\n庙堂熙帝载，衮绣并天伦。\n政柄劳无惮，侯邦逸久均。\n偃藩心固乐，调鼎味宜新。\n上宰虚黄阁，除书下紫宸。\n百神怀景福，万化入鸿钧。\n阴德施黎庶，休功格昊旻。\n自当侔带砺，讵止约松椿。\n贱士睎高躅，趋风愧下陈。\n愿言千万寿，献颂敢辞频。",
        "dynasty": "宋",
        "collection_info": null
    },
    {
        "title": "小苏先生九三丈自司谏拜起居郎权中书舍人廌作诗以贺",
        "author": "李廌",
        "content": "孝治依文母，皇图锡圣王。\n虚心思启沃，妙选尽忠良。\n近侍崇儒术，先生被宠光。\n周邦柱下史，魏阙紫微郎。\n禁殿联常棣，天池浴凤凰。\n挥毫青琐闼，簪笔御炉香。\n德镇千钧重，文辉万丈长。\n昌时逢式谷，吾道喜弥彰。\n视草严宸暮，论思子夜央。\n槐边星转角，花底鹭分行。\n岂但居华省，行闻上玉堂。\n终期衮衣拜，慰此士夫望。",
        "dynasty": "宋",
        "collection_info": null
    },
    {
        "title": "赠钱之道子武昆仲",
        "author": "李廌",
        "content": "青冥联翼鹄，志节傲云机。\n凶变家多难，年荒岁愈饥。\n运乖生事拙，贫病壮心违。\n蚤岁忧虞少，今春弟妹归。\n气悲縻骆马，心感动摇徽。\n命矣无伤已，时哉叹式微。\n自从中夏瘦，半减去年肥。\n气槩摩天鸷，文华耀日翚。\n饮川容鼹鼠，障日让犁犩。\n南亩时躬稼，虚堂昼掩扉。\n有秋缘力穑，高节本知几。\n路入东城远，人行北道稀。\n树头云蔼蔼，草际蝶馡馡。\n古岸连樊圃，秋城秀蕨薇。\n断洪流滓泞，独木过欹巍。\n䆉稏香纷馥，菰蒲绿映围。\n访君非旦旦，相见亦依依。\n为问奚为乐，言他復谓譩。\n孝思诚辟色，傃隠始深讥。\n不见前贤者，何尝虑世非。\n浩歌行拾蕙，雩咏浴于沂。\n俨雅诚诗社，凄凉近钓矶。\n夜阶鸣蟋蟀，秋砌响蛜蝛。\n竹坞留残月，林虹带落晖。\n龟翻朝露叶，鱼动落莲衣。\n诗句时评品，曹刘幸发挥。\n鲛人龙颔宝，海客蚌胎玑。\n子意将全美，余心久所睎。\n众人皆捲舌，高论独其颀。\n掩月蟾蜍泣，飞霜蕙草葳。\n鲸鱼翻海浊，水碧带鱼飞。\n正可夷崧岱，公何愧隠扉。\n刚明文豹节，升降二龙旗。\n月满星藏彩，霞升燎有辉。\n愁魔攻肺腑，危坐復歔欷。",
        "dynasty": "宋",
        "collection_info": null
    },
    {
        "title": "和杨元忠主簿观鱼",
        "author": "李廌",
        "content": "轻澜沔满带维舟，新雨羣鱼藻际浮。\n既亦非知梁上乐，敢嗟彼有釜中忧。\n汉江水浊斑衣獭，楚岸烟深雪色鸥。\n未作金鳌莫惊惕，月澄清海漫如鈎。",
        "dynasty": "宋",
        "collection_info": null
    },
    {
        "title": "过昆阳城",
        "author": "李廌",
        "content": "昆阳城下黍苗稀，寂历荒墟隠翠微。\n远想龙蛇方斗野，解驱虎豹使成围。\n乌知将拥河流断，定喜能令屋瓦飞。\n白水真人今物化，舂陵惟有荷锄归。",
        "dynasty": "宋",
        "collection_info": null
    },
    {
        "title": "和钱之道游虎丘二首  其一",
        "author": "李廌",
        "content": "轻云细雨放花时，才过清明已夹衣。\n拚得酒时教尽醉，可题诗处莫空归。\n丁宁莺语机关巧，轻薄杨花气力微。\n阊阖晚来行客尽，稚乌相趁入城飞。",
        "dynasty": "宋",
        "collection_info": null
    },
    {
        "title": "和钱之道游虎丘二首  其二",
        "author": "李廌",
        "content": "石头槎牙占官道，松树老怪枿断云。\n骊龙睡隠潭水黑，雨积粪壤生朝菌。\n山光缭绕林朴樕，野气空阔云氤氲。\n归来月落天色莫，水边游女溅红裙。",
        "dynasty": "宋",
        "collection_info": null
    },
    {
        "title": "商高宗陵庙诗",
        "author": "李廌",
        "content": "筑岩胥靡继甘盘，此道寥寥不復存。\n古庙秋风尘黯黯，故陵烟树月昏昏。\n君臣难遇真千载，岸谷谁知旧九原。\n魏尚端能似颇牧，独无新梦到天阍。",
        "dynasty": "宋",
        "collection_info": null
    },
    {
        "title": "厄台",
        "author": "李廌",
        "content": "今古俱无忌惮情，厄台犹敢尚为名。\n裔孙不復重瞳圣，俗目俱同瞽叟盲。\n见愠仲由空骯脏，脍肝盗跖尚彭亨。\n圣人道大故难用，谁听弦歌兕虎声。",
        "dynasty": "宋",
        "collection_info": null
    },
    {
        "title": "宿大贾村僧寮",
        "author": "李廌",
        "content": "行过横烟杳霭中，低低茆舍绕蒿蓬。\n譍门见客僧如鹿，席地围炉火自红。\n隙壁射床千里月，破窗吟纸一川风。\n仆夫密劝休安枕，闻道穿窬是主翁。",
        "dynasty": "宋",
        "collection_info": null
    },
    {
        "title": "哀都官王申",
        "author": "李廌",
        "content": "壠上弓旌降鹤书，戋戋璧帛贲乡闾。\n汉宫入奏贤臣颂，蜀道荣观驷马车。\n谁谓诸侯老宾客，归来华髮伴樵渔。\n泮宫陈迹神游否，绛帐门生多石渠。",
        "dynasty": "宋",
        "collection_info": null
    },
    {
        "title": "大雨中游岳寺",
        "author": "李廌",
        "content": "忽见微云别峤生，急缘危磴下峥嵘。\n势倾海岱千岩黑，力卷江湖万叶声。\n碧瓦依稀人暗喜，急溪湍涨马初惊。\n老僧宴坐朱门底，应笑狂夫冒险行。",
        "dynasty": "宋",
        "collection_info": null
    },
    {
        "title": "镜屏诗二首  其一",
        "author": "李廌",
        "content": "曲玉回辉莹可观，秋冰壁立动涵澜。\n每嗟许国酬身晚，忽觉余光照胆寒。\n映座未容华表客，整簪空慕鵔鸃冠。\n云车一去桥山晚，宝镇于今下古坛。",
        "dynasty": "宋",
        "collection_info": null
    },
    {
        "title": "镜屏诗二首  其二",
        "author": "李廌",
        "content": "凝澄不动水渊槃，风拂泉生或细澜。\n月影透帘朝日薄，龙辉绕匣夜光寒。\n玄冥借魄知神物，男子无闻已弱冠。\n照我精诚至麟阁，缓随弓剑上仙坛。",
        "dynasty": "宋",
        "collection_info": null
    },
    {
        "title": "和二兄书事三首  其一",
        "author": "李廌",
        "content": "年少看书耻未多，壮心今岁沛中歌。\n带江黄帜有蹻跖，举国白头无绛何。\n为我忠谋能有几，匪人阿比敢言他。\n手攀荆葛藤萝近，敢把新凉取次过。",
        "dynasty": "宋",
        "collection_info": null
    },
    {
        "title": "和二兄书事三首  其二",
        "author": "李廌",
        "content": "逋逃内溃古云多，楚塞羣雄尚感歌。\n血飨彼猖神苟幸，庙谋非壮士谁何。\n将军威信当询众，决胜神机岂谓他。\n试把香囊问少子，淝川投策夜潜过。",
        "dynasty": "宋",
        "collection_info": null
    },
    {
        "title": "和二兄书事三首  其三",
        "author": "李廌",
        "content": "功名于我实何多，祇为浮华未浩歌。\n两月病痁诚已甚，半头白髮似无何。\n诏惟选吁将从众，学贵师心在匪他。\n当世闻人知不少，片言敢谓众难过。",
        "dynasty": "宋",
        "collection_info": null
    },
    {
        "title": "和郑十三东斋言事二首  其一",
        "author": "李廌",
        "content": "为贫轩冕未忘情，宁使栖迟抱六经。\n安得神仙断鲸剑，拂开云翳露天青。\n雾浓玄豹终朝隠，冰薄猜狐抵夜听。\n昏垫直疑皆饮鸩，沉冥何苦辨清醒。",
        "dynasty": "宋",
        "collection_info": null
    },
    {
        "title": "和郑十三东斋言事二首  其二",
        "author": "李廌",
        "content": "春光故故恼人情，新葺茆茨欲醉经。\n积雨水衣龙颔滑，晚晴山翠佛螺青。\n月边柳色疏疏见，风外梅花细细听。\n半夜白云生石枕，润珠蒸湿醉魂醒。",
        "dynasty": "宋",
        "collection_info": null
    },
    {
        "title": "答孔榘处度见赠",
        "author": "李廌",
        "content": "我似羁縻遐徼州，君如霸府大诸侯。\n如何鼎食素烹饪，乃谓溪毛堪荐羞。\n驽马但能追十驾，铅刀奚可断千牛。\n鄙人粗亦知臧否，敢诮东家故日丘。",
        "dynasty": "宋",
        "collection_info": null
    },
    {
        "title": "嵩顶六月芍药初发",
        "author": "李廌",
        "content": "谁言天地一无私，底事阳和到顶迟。\n暑气已交五六月，云中初见两三枝。\n可怜下土炎蒸日，却是青霄烂漫时。\n第有荣心莫嗟晚，物情先盛復先衰。",
        "dynasty": "宋",
        "collection_info": null
    },
    {
        "title": "和人寄寇昌朝韵",
        "author": "李廌",
        "content": "久料腾骧空冀北，如何留滞困周南。\n闻君载酒访狂客，把酒为君当剧谈。\n上国分携今已久，丹砂未就我怀惭。\n六蜚驾驭须天马，吾恐骅骝备两骖。",
        "dynasty": "宋",
        "collection_info": null
    },
    {
        "title": "杨十三虞卿在希颜上人房纳凉余时在村舍归和诸公韵",
        "author": "李廌",
        "content": "土渴山焦独在阿，考槃孰与世相过。\n皇皇夫子犹伤凤，碌碌苍生尚执柯。\n头白已惊为学晚，日长赢得读书多。\n北禅释子应相笑，树瘿多年变木鹅。",
        "dynasty": "宋",
        "collection_info": null
    },
    {
        "title": "晓行闻莺",
        "author": "李廌",
        "content": "花梢未动雨中听，催徧园林百果成。\n六月不知春色尽，五更来伴夏鸡声。\n树头萧瑟长风过，马上瞢腾短梦惊。\n劝汝无言归旧谷，先秋番次候虫鸣。",
        "dynasty": "宋",
        "collection_info": null
    },
    {
        "title": "雨中游法王寺诗",
        "author": "李廌",
        "content": "雨脚如麻未肯收，雨中还作法王游。\n云埋辇路烟初合，水溅松岩雪乱流。\n心畏险途常恐失，寒侵病骨已知秋。\n羣峰耸峭犹无畏，为语山僧不用留。",
        "dynasty": "宋",
        "collection_info": null
    },
    {
        "title": "少林寺诗",
        "author": "李廌",
        "content": "禅老家风古少林，道场遗迹蔽烟岑。\n山遮石脚斜阳早，云碍钟声出谷深。\n隻履度关天杳杳，九年面壁海沉沉。\n欲知苗裔能传法，柏树犹明圣主心。",
        "dynasty": "宋",
        "collection_info": null
    },
    {
        "title": "习池诗",
        "author": "李廌",
        "content": "陈迹相推今古同，池边倚杖送归鸿。\n童山尚接千岩秀，穉树犹传万壑风。\n春意物情迷野兴，水光天影共青空。\n雍门有泪应承睫，绕墓行吟弔习公。",
        "dynasty": "宋",
        "collection_info": null
    },
    {
        "title": "次韵刘厚之久阴未雨",
        "author": "李廌",
        "content": "欲和丰年几日霖，密云委地结繁阴。\n莫疑造物收功晚，自是阳和着意深。\n且具黄鸡倾白酒，更求青李与来禽。\n扫除万古穷通想，付与南熏一弄琴。",
        "dynasty": "宋",
        "collection_info": null
    },
    {
        "title": "过阎氏桥亭",
        "author": "李廌",
        "content": "绿芰红蕖照眼新，池塘风软起青苹。\n远山碧映重林暮，委径香传别洞春。\n五月独为长道客，沧浪自有濯缨人。\n谁知雅意在丘壑，惭对箕嵩愧路尘。",
        "dynasty": "宋",
        "collection_info": null
    },
    {
        "title": "范蜀公得请再致仕蜀公作诗命某次韵",
        "author": "李廌",
        "content": "老恋林泉拒衮衣，高山景行众思齐。\n久膺重任当先觉，独以清风激众迷。\n越相家声千载后，商公旧隠白云西。\n坐令贪懦趋忠厚，寄语狂童勿芥鸡。",
        "dynasty": "宋",
        "collection_info": null
    },
    {
        "title": "谢王生赠弓矢",
        "author": "李廌",
        "content": "将军材气旧无双，老矣犹思强挽强。\n金厩愿乘千里马，玉关归奉万年觞。\n受降城下沙场雪，无定河边木叶霜。\n赠我良弓借余勇，君应真胜楚人亡。",
        "dynasty": "宋",
        "collection_info": null
    },
    {
        "title": "和人九日诗",
        "author": "李廌",
        "content": "三径就荒陶令宅，两峰高并杜翁情。\n悲秋不奈黄花好，落帽谁怜白髮生。\n远岫薄云收细雨，晚林丹叶弄新晴。\n登临俯仰寰区隘，欲驾风轮更上征。",
        "dynasty": "宋",
        "collection_info": null
    },
    {
        "title": "表高氏石公之墓",
        "author": "李廌",
        "content": "黄金照地晋将军，剑履盈门万石君。\n独以德名追远裔，尽将富贵比浮云。\n璚田种药期公寿，夜壑移舟忽梦分。\n彷佛平生阻瞻觌，一诗三嘆漫殷勤。",
        "dynasty": "宋",
        "collection_info": null
    },
    {
        "title": "再上闾丘通牧少卿",
        "author": "李廌",
        "content": "东邦滨海帝忧劳，慎迪名卿礼意褒。\n板简拜旌前宪掾，云骈骖驭旧仙曹。\n庭柯露下回春色，夜浦珠还息海涛。\n阴惠日隆天眷异，蓬莱东去近金鰲。",
        "dynasty": "宋",
        "collection_info": null
    },
    {
        "title": "吕朝散挽诗二首  其一",
        "author": "李廌",
        "content": "殊重平生邴曼容，退身能勇自为雄。\n盛衰付与枕中梦，福禄犹嗤塞上翁。\n松菊渐荒三径合，鹤猿悞怨故山空。\n苍苔满地尘凝席，惟有萧萧蕙帐风。",
        "dynasty": "宋",
        "collection_info": null
    },
    {
        "title": "吕朝散挽诗二首  其二",
        "author": "李廌",
        "content": "金马玉堂高步宜，中年遂与水云期。\n太冲早擅三都赋，叔度难量万顷陂。\n夜壑藏舟今孰在，白驹过隙事堪悲。\n南园从此无行迹，老桧高松知未知。",
        "dynasty": "宋",
        "collection_info": null
    },
    {
        "title": "送黄集虚赴任知州",
        "author": "李廌",
        "content": "桐庐古郡淛江东，山色溪光藻镜中。\n后夜相思千里月，高怀为寄一襟风。\n欲纡龟纽黄金印，且学羊裘老钓翁。\n忠义传家君勉勉，清名不必问穷通。",
        "dynasty": "宋",
        "collection_info": null
    },
    {
        "title": "杨元忠和叶秘校腊茶诗相率偕赋",
        "author": "李廌",
        "content": "风驾已驰供御品，霜郊未卷喊山旗。\n七闽地产犹为宝，两府官高故不遗。\n须藉水帘泉胜乳，也容双井白过磁。\n东堂退食公宫晚，金鼎新烹欲沁脾。",
        "dynasty": "宋",
        "collection_info": null
    },
    {
        "title": "宋英宝宣德自杞至邑将復东还见遗途中诗次韵和之以见惜别",
        "author": "李廌",
        "content": "思君仍岁此相逢，后夜梦魂无復东。\n白纻泪痕何处恨，故园花信几番风。\n归来可喜似新燕，惜别预愁如去鸿。\n老矣奈何春半老，悠悠万事付杯中。",
        "dynasty": "宋",
        "collection_info": null
    },
    {
        "title": "又过陈叔易隠居相拉同游超化寺诗",
        "author": "李廌",
        "content": "文范今亡见嗣卿，颍川应聚异时星。\n清风特为吾曹至，畏景宁忧日御停。\n踏雪曾穿东郭履，移文今忤北山灵。\n烹茶且酌南溪水，第欠金山第二𤃩。",
        "dynasty": "宋",
        "collection_info": null
    },
    {
        "title": "次韵东坡还自岭南",
        "author": "李廌",
        "content": "凭陵岁月固难堪，食蘗多来味却甘。\n时雨纔闻徧中外，卧龙相继起东南。\n天边鹤驾瞻仙袂，云裏诗笺带海岚。\n重见门生应不识，雪髯霜鬓两毵毵。",
        "dynasty": "宋",
        "collection_info": null
    },
    {
        "title": "谷隠寺书事诗",
        "author": "李廌",
        "content": "云如戏我舒还卷，雨似欺人去復来。\n学道忘忧从老至，持杯得意使颜开。\n骊驹喜饱嘶犹恋，猘犬夸狞吠欲催。\n三日山中果何有，赋诗满得锦囊迴。",
        "dynasty": "宋",
        "collection_info": null
    },
    {
        "title": "某与鲜于绰元勋共约同习制科",
        "author": "李廌",
        "content": "赵括痴儿漫喜兵，他年自料困长平。\n将军各有万人敌，下士难先二子鸣。\n卢骆杨王何足算，江黄六蓼岂劳征。\n英雄少贬虽惭愧，且徇区区月旦评。",
        "dynasty": "宋",
        "collection_info": null
    },
    {
        "title": "谒中岳祠",
        "author": "李廌",
        "content": "岳镇中天司下土，名山宫殿锁云扃。\n固知正直作威福，岂徇往来惟醉醒。\n封禅今无秦汉侈，降生谁是甫申灵。\n何当弭节朝双阙，一曲钧天梦帝庭。",
        "dynasty": "宋",
        "collection_info": null
    },
    {
        "title": "诸葛菜",
        "author": "李廌",
        "content": "武侯战地记他年，战后犹当似率然。\n会向渭原惊仲达，尚应江碛感桓玄。\n背山左泽甘如彼，傍砌绕篱今可怜。\n莫问兴亡进羹茹，书生赢取腹便便。",
        "dynasty": "宋",
        "collection_info": null
    },
    {
        "title": "将至嵩山远观瀑布",
        "author": "李廌",
        "content": "晚晴紫翠溢平川，三十六峰凝霁烟。\n匹练依稀分秀岭，玉虹摇曳舞危巅。\n寒光定是连明汉，清气都疑贯九渊。\n可笑夜来风吹后，乱沟斜涧亦涓涓。",
        "dynasty": "宋",
        "collection_info": null
    },
    {
        "title": "和人游嵩韵",
        "author": "李廌",
        "content": "嵩高峻极压三川，周视方舆见广员。\n绝顶固知天下小，泰山为占海隅偏。\n白云散尽千林月，急雨收回万壑烟。\n莫笑层峦高似岸，举头一握是玄天。",
        "dynasty": "宋",
        "collection_info": null
    },
    {
        "title": "友人董耘馈长沙猫笋廌以享太史公太史公辄作诗为贶因笋寓意且以为赠耳廌即和之亦以寓自兴之意且述前相知之情焉",
        "author": "李廌",
        "content": "节藏泥滓气凌空，荐俎宁知肉味重。\n未许韦编充简策，已胜丝黍诳蛟龙。\n短萌任逐霜刀重，美榦须烦雪壤封。\n他日要令高士爱，不应常共宰夫供。",
        "dynasty": "宋",
        "collection_info": null
    },
    {
        "title": "游宝应寺",
        "author": "李廌",
        "content": "雨后秋风入翠微，我来仍值晚凉时。\n山遮日脚斜阳早，云碍钟声出谷迟。\n故国空余烟冉冉，旧宫何在黍离离。\n兴亡满眼无人语，独倚栏干默自知。",
        "dynasty": "宋",
        "collection_info": null
    },
    {
        "title": "贺小苏先生",
        "author": "李廌",
        "content": "柱史承恩正紫微，玉皇优诏碧云词。\n欲知伯仲文章职，对掌丝纶内外司。\n雨露偏浓常棣萼，烟霞常驻凤凰池。\n共扶吾道邪归正，同振斯文盛不衰。\n白首并逢千载运，登庸皆是十年迟。\n靖共介福由神听，告尔多方代帝咨。\n膴仕初逢贤者贵，德名当问国人宜。\n夷齐抗世清何早，元凯登庸事可期。\n贫贱久思杨得意，龙光今喜郑当时。\n应怜下客尘埃甚，惭愧雷门献此诗。",
        "dynasty": "宋",
        "collection_info": null
    },
    {
        "title": "崔先生所守甚高其为人表裏澹泊然其文晔如有自然之美可喜也因还其诗卷题其末",
        "author": "李廌",
        "content": "别久相思今见君，近诗盈轴语弥新。\n雄妍不用近时律，温厚初还上世淳。\n少与多仇身踽踽，乐天知命志申申。\n才高所寓皆高趣，气古斯能似古人。\n句有万钟辞禄意，衣无一点污人尘。\n中山可鄙魏公子，谷口全如郑子真。\n珍重遗音清庙瑟，萧条寡和郢中春。\n谁同杜老知无敌，会有君山谓绝伦。\n白首定交虽自愧，夜光投我岂无因。\n欲知慰此无聊頼，万斛愁怀为一伸。",
        "dynasty": "宋",
        "collection_info": null
    },
    {
        "title": "二士石榻在中院之北巨石如榻有自然石枕可卧二士和大受韵",
        "author": "李廌",
        "content": "忆昔登封日，山蹊困六飞。\n我来犹舍杖，共坐拂云衣。",
        "dynasty": "宋",
        "collection_info": null
    },
    {
        "title": "荼䕷洞",
        "author": "李廌",
        "content": "无华真国色，有韵自天香。\n临风难自持，为舞白霓裳。",
        "dynasty": "宋",
        "collection_info": null
    },
    {
        "title": "春日即事九首  其一",
        "author": "李廌",
        "content": "蔼蔼花絮乱，纷纷蜂蝶多。\n今年春復尔，不饮奈愁何。",
        "dynasty": "宋",
        "collection_info": null
    },
    {
        "title": "春日即事九首  其二",
        "author": "李廌",
        "content": "新绿阴将就，残红在亦稀。\n雨中千点絮，来伴落花飞。",
        "dynasty": "宋",
        "collection_info": null
    },
    {
        "title": "春日即事九首  其三",
        "author": "李廌",
        "content": "怒风吹老屋，急雨闹空庭。\n莫叹林花尽，悬知陇麦青。",
        "dynasty": "宋",
        "collection_info": null
    },
    {
        "title": "春日即事九首  其四",
        "author": "李廌",
        "content": "毛桃犹带蘂，青杏已团枝。\n老不禁春恼，应知老易欺。",
        "dynasty": "宋",
        "collection_info": null
    },
    {
        "title": "春日即事九首  其五",
        "author": "李廌",
        "content": "但喜朝朝醉，那知夜夜风。\n老人贪睡美，春梦五更中。",
        "dynasty": "宋",
        "collection_info": null
    },
    {
        "title": "春日即事九首  其六",
        "author": "李廌",
        "content": "化国有余暇，丰年多醉人。\n典衣谋一饮，对酒却惭春。",
        "dynasty": "宋",
        "collection_info": null
    },
    {
        "title": "春日即事九首  其七",
        "author": "李廌",
        "content": "怅望白铜鞮，醉听金缕衣。\n花间愁落日，老更惜春归。",
        "dynasty": "宋",
        "collection_info": null
    },
    {
        "title": "春日即事九首  其八",
        "author": "李廌",
        "content": "娇马宁馨郎，毡车薄媚娘。\n萧萧两蓬鬓，愁入少年场。",
        "dynasty": "宋",
        "collection_info": null
    },
    {
        "title": "春日即事九首  其九",
        "author": "李廌",
        "content": "逃閒闭关坐，忽有卖花声。\n老大自多感，依然京洛情。",
        "dynasty": "宋",
        "collection_info": null
    },
    {
        "title": "雪",
        "author": "李廌",
        "content": "纸窗明晃晃，云日暗暾暾。\n半夜寒添被，清晨雪拥门。",
        "dynasty": "宋",
        "collection_info": null
    },
    {
        "title": "晚晴  其一",
        "author": "李廌",
        "content": "微阳挂木杪，孤鸟下云淀。\n广墟遗稻粱，鹳鹤伴鳬雁。",
        "dynasty": "宋",
        "collection_info": null
    },
    {
        "title": "晚晴  其二",
        "author": "李廌",
        "content": "阴壑留残雪，林虹带晚霞。\n孤烟障渔市，不见两三家。",
        "dynasty": "宋",
        "collection_info": null
    },
    {
        "title": "临颍县",
        "author": "李廌",
        "content": "日永行人渐困，路长饥马频嘶。\n惊起一双白鹭，背人飞向前溪。",
        "dynasty": "宋",
        "collection_info": null
    },
    {
        "title": "杨花词三首  其一",
        "author": "李廌",
        "content": "特地飞来有意，等闲却去无情。\n若比迩来时态，秪应时态犹轻。",
        "dynasty": "宋",
        "collection_info": null
    },
    {
        "title": "杨花词三首  其二",
        "author": "李廌",
        "content": "全似秋空白云，不应日堕红尘。\n楼上何人远望，黯然无语销魂。",
        "dynasty": "宋",
        "collection_info": null
    },
    {
        "title": "杨花词三首  其三",
        "author": "李廌",
        "content": "苦恨红梅结子，生憎榆荚悠悠。\n解送十分春色，能添万斛新愁。",
        "dynasty": "宋",
        "collection_info": null
    },
    {
        "title": "夜坐",
        "author": "李廌",
        "content": "且喜屋无穿隙雪，未愁漏尽满靴霜。\n纸帏布被从牢落，頼有希牙齿颊香。",
        "dynasty": "宋",
        "collection_info": null
    },
    {
        "title": "道中即事呈岑使君吏部次和德麟韵三首  其一",
        "author": "李廌",
        "content": "日射西山烂烂光，低云遮岸水风凉。\n从来鞍马倦行役，笑语不知岐路长。",
        "dynasty": "宋",
        "collection_info": null
    },
    {
        "title": "道中即事呈岑使君吏部次和德麟韵三首  其二",
        "author": "李廌",
        "content": "稻塍粟壠绿相连，野老欣逢大有年。\n人意物情俱自适，溶溶佳气满江天。",
        "dynasty": "宋",
        "collection_info": null
    },
    {
        "title": "道中即事呈岑使君吏部次和德麟韵三首  其三",
        "author": "李廌",
        "content": "白叟黄童话使君，买牛买犊谕邦人。\n今年菽粟仓箱满，仁政常为七县春。",
        "dynasty": "宋",
        "collection_info": null
    },
    {
        "title": "春日偶题寄友人",
        "author": "李廌",
        "content": "低云不断风仍急，细雨无声晚更稠。\n千里思君常在眼，黄昏天意自春愁。",
        "dynasty": "宋",
        "collection_info": null
    },
    {
        "title": "吕颜野饮醉中寄五绝句次其韵  其一",
        "author": "李廌",
        "content": "醉乡天地一何宽，不问金壶与玉山。\n暂得陶陶太古意，醒来应亦恶人间。",
        "dynasty": "宋",
        "collection_info": null
    },
    {
        "title": "吕颜野饮醉中寄五绝句次其韵  其二",
        "author": "李廌",
        "content": "酒在杯中惟恐尽，事来眼底只嫌多。\n一壶醉倒春风裏，万斛穷愁奈我何。",
        "dynasty": "宋",
        "collection_info": null
    },
    {
        "title": "吕颜野饮醉中寄五绝句次其韵  其三",
        "author": "李廌",
        "content": "醉后诗成笔似椽，客来倾酒酒如泉。\n怜君常得酒中趣，愧我经春只惨然。",
        "dynasty": "宋",
        "collection_info": null
    },
    {
        "title": "吕颜野饮醉中寄五绝句次其韵  其四",
        "author": "李廌",
        "content": "手持金盏滟斜晖，目送归鸿万里飞。\n还似习家池上日，醉中倒载接䍦归。",
        "dynasty": "宋",
        "collection_info": null
    },
    {
        "title": "吕颜野饮醉中寄五绝句次其韵  其五",
        "author": "李廌",
        "content": "醉倒南山卧白云，满天诗思不胜春。\n黄鸡白酒真堪乐，谁道蓬蒿有此人。",
        "dynasty": "宋",
        "collection_info": null
    },
    {
        "title": "题孔氏东园三首  其一",
        "author": "李廌",
        "content": "何处移来薝卜花，琢成玉叶静无瑕。\n天香不合人间有，只是祇园居士家。",
        "dynasty": "宋",
        "collection_info": null
    },
    {
        "title": "题孔氏东园三首  其二",
        "author": "李廌",
        "content": "桐已参天栢已苍，昔年曾见似人长。\n树犹如此人休怪，宾主相逢鬓各霜。",
        "dynasty": "宋",
        "collection_info": null
    },
    {
        "title": "题孔氏东园三首  其三",
        "author": "李廌",
        "content": "浓绿阴中黄栗留，醉乡迟日厌鸣鸠。\n青春去后百花歇，頼有枝头安石榴。",
        "dynasty": "宋",
        "collection_info": null
    },
    {
        "title": "题唐洲东寺访友人不值诗  其一",
        "author": "李廌",
        "content": "三年漂泊老荆州，重过淮安旧驿楼。\n地上谪仙天上去，故来萧寺想风流。",
        "dynasty": "宋",
        "collection_info": null
    },
    {
        "title": "题唐洲东寺访友人不值诗  其二",
        "author": "李廌",
        "content": "眼前风景似襄阳，松柏参天竹满岗。\n鶗鴂一声春欲去，雨催新杏渐娇黄。",
        "dynasty": "宋",
        "collection_info": null
    },
    {
        "title": "渼陂",
        "author": "李廌",
        "content": "晴山如黛水如蓝，波浄天澄翠满潭。\n身在玉壶图画裏，心随飞鸟过终南。",
        "dynasty": "宋",
        "collection_info": null
    },
    {
        "title": "失题  其一",
        "author": "李廌",
        "content": "羡君走马踏千山，却笑吟诗不肯閒。\n写得清风入嘉句，尽携爽气出云间。",
        "dynasty": "宋",
        "collection_info": null
    },
    {
        "title": "失题  其二",
        "author": "李廌",
        "content": "吟袖衡云满笔端，马蹄霜迹破朝寒。\n据鞍何必须横槊，自有新诗似建安。",
        "dynasty": "宋",
        "collection_info": null
    },
    {
        "title": "观音亭",
        "author": "李廌",
        "content": "钱唐西湖三百寺，芳草画桥烟霭中。\n宝陀大士本无相，一亭聊慰伏蛇功。",
        "dynasty": "宋",
        "collection_info": null
    },
    {
        "title": "绿鸭亭",
        "author": "李廌",
        "content": "澄波奫沦鸭头绿，秋水清于春水明。\n芰裳已逐秋光尽，藻带暗藏春意生。",
        "dynasty": "宋",
        "collection_info": null
    },
    {
        "title": "竹亭诗",
        "author": "李廌",
        "content": "绕冈修竹小亭深，风榦云梢照碧浔。\n安得茂林带左右，祇应萧爽似山阴。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其一",
        "author": "李廌",
        "content": "卷中识尽古来人，笔下文章日日新。\n万里从亲海边县，要令南国见麒麟。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其二",
        "author": "李廌",
        "content": "君房言语妙知名，元凯春秋癖已成。\n作者风流公莫让，要令江海听文鸣。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其三",
        "author": "李廌",
        "content": "看罢吴山看越山，一帆千里玩风澜。\n令人颇忆羊裘老，为钓桐庐七里滩。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其四",
        "author": "李廌",
        "content": "解知身世两鸿毛，肯羡一鈎连六鰲。\n有口惟宜醉醇酒，时时痛饮读离骚。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其五",
        "author": "李廌",
        "content": "梅雨晴时荔子丹，绛囊青幄共檀栾。\n按图读谱尝珍品，大胜关西苜蓿盘。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其六",
        "author": "李廌",
        "content": "泉南南浦是南溟，瘴雾熏人不用醒。\n想对文书搔首罢，刺桐花下学兰亭。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其七",
        "author": "李廌",
        "content": "瓯闽接壤气多同，只恐泉南有飓风。\n撅虹见时定翻海，御寒裘褐要重重。",
        "dynasty": "宋",
        "collection_info": null
    },
    {
        "title": "送元勋不伐侍亲之官泉南八首  其八",
        "author": "李廌",
        "content": "粤藤玉板泽于脂，歙婺隃糜理胜犀。\n归日锦囊诗几许，七闽当有数千题。",
        "dynasty": "宋",
        "collection_info": null
    },
    {
        "title": "送苏伯达之官西安七首  其一",
        "author": "李廌",
        "content": "好去西安苏县丞，千年求友近严陵。\n江山如彼君如此，正似玉壶寒露冰。",
        "dynasty": "宋",
        "collection_info": null
    },
    {
        "title": "送苏伯达之官西安七首  其二",
        "author": "李廌",
        "content": "湖山主人玉堂客，尔来华髮故应多。\n安石虽云江海士，元元苍生将奈何。",
        "dynasty": "宋",
        "collection_info": null
    },
    {
        "title": "送苏伯达之官西安七首  其三",
        "author": "李廌",
        "content": "苦忆君家两惠连，楼居应作水中仙。\n静看河畔青青草，应有池塘春梦篇。",
        "dynasty": "宋",
        "collection_info": null
    },
    {
        "title": "送苏伯达之官西安七首  其四",
        "author": "李廌",
        "content": "问讯东海秦钓客，尔来闻已霸风骚。\n缗明饵香我知愧，愧尔一鈎连六鰲。",
        "dynasty": "宋",
        "collection_info": null
    },
    {
        "title": "送苏伯达之官西安七首  其五",
        "author": "李廌",
        "content": "寄语松陵与太湖，烟波风月尔何如。\n故时景物应如昔，復有当年张翰无。",
        "dynasty": "宋",
        "collection_info": null
    },
    {
        "title": "送苏伯达之官西安七首  其六",
        "author": "李廌",
        "content": "横江一苇听潮来，江月飞霜落酒杯。\n寄语钱唐江上月，可怜寂寞照潮迴。",
        "dynasty": "宋",
        "collection_info": null
    },
    {
        "title": "送苏伯达之官西安七首  其七",
        "author": "李廌",
        "content": "千里隋堤榆柳风，轻花薄荚正冥蒙。\n离情解逐仙舟去，欲过三江震泽东。",
        "dynasty": "宋",
        "collection_info": null
    },
    {
        "title": "和陈恬思其叔子思有书斋在山中二首  其一",
        "author": "李廌",
        "content": "古寺愔愔映夕岑，谷风凄劲触霜林。\n曩时蕙帐知何处，不见山人来苦吟。",
        "dynasty": "宋",
        "collection_info": null
    },
    {
        "title": "和陈恬思其叔子思有书斋在山中二首  其二",
        "author": "李廌",
        "content": "嗟我衰迟行老矣，与君生死尚情深。\n屈平贾谊何须旧，敬弔先生泪满襟。",
        "dynasty": "宋",
        "collection_info": null
    },
    {
        "title": "从德麟自中卢游灵溪记事  其一",
        "author": "李廌",
        "content": "各执梅枝不执鞭，涉溪穿竹过林烟。\n景纯梦裏经行处，直到青溪古洞天。",
        "dynasty": "宋",
        "collection_info": null
    },
    {
        "title": "从德麟自中卢游灵溪记事  其二",
        "author": "李廌",
        "content": "青溪翠壁泻琮琤，洞府犹传鬼谷名。\n幸有六经堪送老，不思唇舌慕从横。",
        "dynasty": "宋",
        "collection_info": null
    },
    {
        "title": "从德麟自中卢游灵溪记事  其三",
        "author": "李廌",
        "content": "裂崖泉射便成溪，溪畔虚岩匹练垂。\n玉溅珠跳千仞底，阴阴众木媚清池。",
        "dynasty": "宋",
        "collection_info": null
    },
    {
        "title": "次韵秦少章蜡梅",
        "author": "李廌",
        "content": "底处娇黄蜡样梅，幽香解向晚寒开。\n故人未寄岭头信，先报江南春意来。",
        "dynasty": "宋",
        "collection_info": null
    },
    {
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其一",
        "author": "李廌",
        "content": "冰溪雪岭赴诗盟，我媿难先二子鸣。\n莫惮登临助余勇，欲令万战遇奇兵。",
        "dynasty": "宋",
        "collection_info": null
    },
    {
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其二",
        "author": "李廌",
        "content": "灵溪閟洞鏁华胥，地脉旁通分野殊。\n莫惮登临探奇险，恐君他日亦藏书。",
        "dynasty": "宋",
        "collection_info": null
    },
    {
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其三",
        "author": "李廌",
        "content": "千仞云崖耸石门，古传此地圣凡分。\n我曹自愧羣峰诮，未必山灵解勒文。",
        "dynasty": "宋",
        "collection_info": null
    },
    {
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其四",
        "author": "李廌",
        "content": "地上云居有梵天，碧池灵脉泻双泉。\n不应胜地能埋没，政欲因君佳句传。",
        "dynasty": "宋",
        "collection_info": null
    },
    {
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其五",
        "author": "李廌",
        "content": "云外泉声度碧林，浏萦累带作清深。\n吾缨已分令尘染，欲借寒光去洗心。",
        "dynasty": "宋",
        "collection_info": null
    },
    {
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其六",
        "author": "李廌",
        "content": "异时倥偬此时閒，甘在尘中可厚颜。\n天为好山生胜士，莫因便懒负云山。",
        "dynasty": "宋",
        "collection_info": null
    },
    {
        "title": "题峻极下院列岫亭诗  其一",
        "author": "李廌",
        "content": "早讶年年狂士来，每来亭上独徘徊。\n山应又喜添知己，去后山容似死灰。",
        "dynasty": "宋",
        "collection_info": null
    },
    {
        "title": "题峻极下院列岫亭诗  其二",
        "author": "李廌",
        "content": "山色满亭亭倚空，与君俱在画图中。\n解道龙腾青壁断，令人却忆漫浪翁。",
        "dynasty": "宋",
        "collection_info": null
    },
    {
        "title": "笋箨笔诗",
        "author": "李廌",
        "content": "琅玕夭娇排霄去，败箨平阶聊贮储。\n付与管城汤沐地，何须毛颖号中书。",
        "dynasty": "宋",
        "collection_info": null
    },
    {
        "title": "雪中泛汉江呈德麟",
        "author": "李廌",
        "content": "汉江莽莽雪浮浮，远想山阴泛剡游。\n高兴共成何更尽，子猷安道喜同舟。",
        "dynasty": "宋",
        "collection_info": null
    },
    {
        "title": "将至酇城和德麟韵",
        "author": "李廌",
        "content": "绿胜章台杨柳街，青罗斗帐凈无埃。\n五株何用诗频说，安得韩公到此来。",
        "dynasty": "宋",
        "collection_info": null
    },
    {
        "title": "晓至长湖戏赠德麟",
        "author": "李廌",
        "content": "桐实离离楸带长，玉鞭骄马度垂杨。\n黄茆野店人争看，篱上红眉粉额粧。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其一",
        "author": "李廌",
        "content": "几处秋韆愁日暮，一声鶗鴂唤春归。\n红稀绿尽寻常事，不用长绳繫落晖。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其二",
        "author": "李廌",
        "content": "草已芊绵柳已柔，落花重迭不须愁。\n风光流转等閒过，又是一年春事休。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其三",
        "author": "李廌",
        "content": "百物争春竟可怜，清池绿浄但沉天。\n浮萍细碎从渠长，憎见差池点荇钱。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其四",
        "author": "李廌",
        "content": "西畴新买数塍田，便扫空囷俟有年。\n欲坐瓜庵吹豆叶，风翻黄浪麦秋天。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其五",
        "author": "李廌",
        "content": "风头皱浪开还促，雨点圆纹乱更多。\n何似无风亦无雨，碧天千里在澄波。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其六",
        "author": "李廌",
        "content": "痴儿插地栽杨柳，杨柳无根插便生。\n我亦无根常作客，四年漂泊大梁城。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其七",
        "author": "李廌",
        "content": "股大如腰立已忧，不须登阁始三休。\n道人尊足元无病，莫取形骸向裏求。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其八",
        "author": "李廌",
        "content": "梦为蝴蝶恣飞飞，飞入花丛处处迷。\n不是提壶强呼起，尚应栩栩展江西。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其九",
        "author": "李廌",
        "content": "诗翁诗思与春争，落笔风雷纸上生。\n雪棘满颐心尚壮，君看岩电射人明。",
        "dynasty": "宋",
        "collection_info": null
    },
    {
        "title": "和李端叔大夫从参寥子游许昌西湖十绝  其一○",
        "author": "李廌",
        "content": "池南池北乱蛙声，不问官私处处鸣。\n昨夜一犁新雨足，无烦科斗更滋生。",
        "dynasty": "宋",
        "collection_info": null
    },
    {
        "title": "钓台  其一",
        "author": "李廌",
        "content": "竹冈深贮一溪云，溪湾路尽钓矶新。\n鱼鸟相忘自相乐，使君元是狎鸥人。",
        "dynasty": "宋",
        "collection_info": null
    },
    {
        "title": "钓台  其二",
        "author": "李廌",
        "content": "山东太白谪仙人，笔捲天河气拂云。\n百代公卿嘲哂徧，清溪石上想严君。",
        "dynasty": "宋",
        "collection_info": null
    },
    {
        "title": "钓台  其三",
        "author": "李廌",
        "content": "兴王不患无功业，贼乱常忧在岁寒。\n能缓阿瞒移鼎手，长鋋此日愧渔竿。",
        "dynasty": "宋",
        "collection_info": null
    },
    {
        "title": "中春",
        "author": "李廌",
        "content": "轻挨残花香簌簌，旋剥新笋白纤纤。\n伤春煮笋买春酒，短褐破碎人家嫌。",
        "dynasty": "宋",
        "collection_info": null
    },
    {
        "title": "王子立寄三绝句云常诣夏颐吉卜云宜见君子子立作诗廌次韵  其一",
        "author": "李廌",
        "content": "久依凤翼与龙鳞，万里青云可致身。\n圣主求贤如不及，夜光岂復怒无因。",
        "dynasty": "宋",
        "collection_info": null
    },
    {
        "title": "王子立寄三绝句云常诣夏颐吉卜云宜见君子子立作诗廌次韵  其二",
        "author": "李廌",
        "content": "富贵自知当自信，耆鲐福併固修长。\n阴阳可测非天理，男子人知亦易量。",
        "dynasty": "宋",
        "collection_info": null
    },
    {
        "title": "王子立寄三绝句云常诣夏颐吉卜云宜见君子子立作诗廌次韵  其三",
        "author": "李廌",
        "content": "三首新诗慰病躯，万金何必是家书。\n隔年已有游嵩约，玉趾何时过敝庐。",
        "dynasty": "宋",
        "collection_info": null
    },
    {
        "title": "寒食",
        "author": "李廌",
        "content": "千株蜜炬出严闉，走马天街赐近臣。\n我亦茅檐自钻燧，煨鍼烧艾检铜人。",
        "dynasty": "宋",
        "collection_info": null
    },
    {
        "title": "饮襄阳沈氏家醉题侍儿小莹裙带",
        "author": "李廌",
        "content": "旋剪香罗列地垂，娇红嫩绿写珠玑。\n花前欲作重重结，繫定春光不放归。",
        "dynasty": "宋",
        "collection_info": null
    },
    {
        "title": "兴安道中雪晴见羣山偶成",
        "author": "李廌",
        "content": "关山千里涌银涛，晚日烘云欲动摇。\n滕六自知迁客近，前驱一洗瘴烟消。",
        "dynasty": "宋",
        "collection_info": null
    },
    {
        "title": "雪晴",
        "author": "李廌",
        "content": "山凝秀色螺成髻，溪走寒光珠在盘。\n更欲呈姿作清巧，暂粧梅柳雪中看。",
        "dynasty": "宋",
        "collection_info": null
    },
    {
        "title": "飞阁",
        "author": "李廌",
        "content": "飞阁凌波浮渺茫，碧山白云坐相忘。\n好风历楯泛我袂，兴来取缨濯沧浪。",
        "dynasty": "宋",
        "collection_info": null
    },
    {
        "title": "未晓出双池小雪作",
        "author": "李廌",
        "content": "匆匆蓐食过重丘，炬影通林见远流。\n云物澜翻烟羃历，细风吹霰上征裘。",
        "dynasty": "宋",
        "collection_info": null
    },
    {
        "title": "瓦庙",
        "author": "李廌",
        "content": "柱侧檐欹瓦欲飘，断垣苔涩树萧萧。\n满庭荒草无香火，惟有禽声伴寂寥。",
        "dynasty": "宋",
        "collection_info": null
    },
    {
        "title": "登楚山绝顶",
        "author": "李廌",
        "content": "新雨路少人，公子有佳招。\n下马语未竟，西城趋连镳。\n初云眺江阁，忽欲登山椒。\n陟巘践跷踊，舍鞍升岧峣。\n濈濈云屦湿，翩翩风袂飘。\n广隰绿交映，芜城远无嚣。\n带缭江路永，隙光溪影摇。\n他山若聚米，乱壠疑翻潮。\n岸巾叹鬓槁，抚髀怜肉消。\n欲摅纡鬰怀，自恨痀偻腰。\n心知中峰近，意怯老步遥。\n班荆坐危磴，植杖临高苗。\n注目送三士，绿萝凌九霄。\n风流蹔云散，箕踞还独谣。\n仰答顺风呼，俯听深涧樵。\n山灵或耸诮，谷友如迁乔。\n虽同仙凡隔，亦觉神爽超。\n毋比抱肠鼠，已异枝巢鹩。\n夕曛下归径，平林有鸣蜩。\n回瞻已陈迹，青霭烟寥寥。",
        "dynasty": "宋",
        "collection_info": null
    },
    {
        "title": "老叹",
        "author": "李廌",
        "content": "此身常恐竟无成，忧患频更已不惊。\n下第但能供酒令，他时何意主文盟。\n耽经谩有春秋癖，闭户犹防月旦评。\n独对秋风叹华髮，暮云萧瑟岁峥嵘。",
        "dynasty": "宋",
        "collection_info": null
    },
    {
        "title": "孔北海堂",
        "author": "李廌",
        "content": "卯金自中叶，已若子南周。\n阿瞒制威福，九鼎若缀旒。\n余子不復忌，多士例为仇。\n崭然见芒角，已坐锢与鈎。\n谁知英雄彀，翻令作罝罘。\n假手陷正平，谑玩戮杨修。\n小慧尚必除，伟人那得留。\n凛凛孔北海，胸次包九州。\n倘令坐庙堂，大盗当寝谋。\n专诛及斯人，遂负壑与舟。\n当时同朝士，苟生盍包羞。\n身死名亦灭，白骨委山丘。\n先生虽千载，生气尚横秋。\n当时眼中意，付与一醉休。\n文人具文行，来作东诸侯。\n尚友天下士，復于古人求。\n作亭俯层城，持杯想风流。\n壁间妙着述，腾光昏斗牛。\n文存人亦亡，应从文举游。\n我生真碌碌，与世甘沉浮。\n思为坐上客，扬觯和南讴。\n无成老岩谷，哀哉空白头。",
        "dynasty": "宋",
        "collection_info": null
    },
    {
        "title": "光化霁景楼",
        "author": "李廌",
        "content": "层楼压清汉，初上便忘归。\n夕霭藏平野，晴烟漏翠微。\n城昏晚鸦集，江静野鸥飞。\n何日赋招隠，行吟傍钓矶。",
        "dynasty": "宋",
        "collection_info": null
    },
    {
        "title": "诗一首",
        "author": "李廌",
        "content": "江皋草茅软，马首路平宽。\n叹老龙钟态，伤春料峭寒。\n月檐茅影乱，风瓦竹声干。\n喜从佳公子，诗成槊在鞍。",
        "dynasty": "宋",
        "collection_info": null
    },
    {
        "title": "社日书怀",
        "author": "李廌",
        "content": "社公沐髮望年丰，岂谓雨余仍苦风。\n未报田间禾颖秀，但惊堂上燕巢空。\n里人分胙祈微福，稚子爬沟拟乞聪。\n老病不知秋过半，谩刍新酿要治聋。",
        "dynasty": "宋",
        "collection_info": null
    },
    {
        "title": "句  其一",
        "author": "李廌",
        "content": "文林换却山林兴，谁道山人索价高。",
        "dynasty": "宋",
        "collection_info": null
    },
    {
        "title": "句  其二",
        "author": "李廌",
        "content": "可笑陈孟公，好客常投辖。",
        "dynasty": "宋",
        "collection_info": null
    },
    {
        "title": "句  其三",
        "author": "李廌",
        "content": "安得吾皇四百州，皆如此邦二千石。",
        "dynasty": "宋",
        "collection_info": null
    },
    {
        "title": "存目",
        "author": "李廌",
        "content": "诗题：再领玉局昔东坡在翰林……后自岭外归遂领玉局予復官亦得之坡今亡矣怅然有怀首句：东坡因地夙相亲。",
        "dynasty": "宋",
        "collection_info": null
    },
    {
        "title": "题申王画马图",
        "author": "蔡肇",
        "content": "天宝诸王爱名马，千金争致华轩下。\n当时不独玉花骢，飞电流云绝潇洒。\n两方岐薛宁与申，凭陵内廐多清新。\n肉騣汗血尽龙种，紫袍玉带真天人。\n骊山射猎包原隰，御前急诏穿围入。\n扬鞭一蹙破霜蹄，万骑如风不能入。\n雁飞兔走惊絃开，翠华按辔从天回。\n五家锦绣徧山谷，百里舄珥遗尘埃。\n青骡蜀栈西超忽，高准浓蛾散荆棘。\n苜蓿连山鸟自飞，五陵佳气春萧瑟。",
        "dynasty": "宋",
        "collection_info": null
    },
    {
        "title": "冬日游甘露寺",
        "author": "蔡肇",
        "content": "漕河胶舟水流咽，水关着键行者歇。\n大江伏槎卧长剑，万顷湿银寒不结。\n蓬莱诸仙亦避寒，海门冥冥冻欲坼。\n朔风吹晚雁叫空，蓬巷松杉崖石裂。\n道人丈室最高处，地炉蒲团稳坐热。\n我来乘閒不问道，方床相对无言说。",
        "dynasty": "宋",
        "collection_info": null
    },
    {
        "title": "立春日焦山留宿",
        "author": "蔡肇",
        "content": "岁为兹山一再登，渡头飞阁独相凭。\n云生江海交流处，人在松萝最上层。\n残雪既能留野客，春风先与报山僧。\n凭谁邀上东岩宿，更约花时命杖藤。",
        "dynasty": "宋",
        "collection_info": null
    },
    {
        "title": "题画授李伯时",
        "author": "蔡肇",
        "content": "鸿雁归时水拍天，平冈老木尚依然。\n借君余地安渔艇，乞我寒江听雨眠。",
        "dynasty": "宋",
        "collection_info": null
    },
    {
        "title": "泛舟横塘遇雨",
        "author": "蔡肇",
        "content": "平野风烟入梦思，殷勤作画更题诗。\n扁舟卧听横塘雨，恰遇江南归雁时。",
        "dynasty": "宋",
        "collection_info": null
    },
    {
        "title": "题李世南画扇",
        "author": "蔡肇",
        "content": "野水潺潺平落涧，秋风瑟瑟细吹林。\n逢人抱瓮知村近，隔坞闻钟觉寺深。",
        "dynasty": "宋",
        "collection_info": null
    },
    {
        "title": "过邢惇夫墓下作",
        "author": "蔡肇",
        "content": "人物于今叹渺然，孤坟宿草已生烟。\n日暮行人道傍会，应逢年少与谈玄。",
        "dynasty": "宋",
        "collection_info": null
    },
    {
        "title": "至学省作",
        "author": "蔡肇",
        "content": "平生扰扰復胶胶，学省重来岁又交。\n骑马醉遭官长駡，读书惭被学生嘲。\n何为眷恋米三斗，便可经营宅一茅。\n好买江干千个竹，待看烟雨长春梢。",
        "dynasty": "宋",
        "collection_info": null
    },
    {
        "title": "送洞元法师归茅山三首  其一",
        "author": "蔡肇",
        "content": "绛节飘飘下紫清，更参隠诀制颓龄。\n若逢方丈庞眉叟，来爱囊中赤甲经。",
        "dynasty": "宋",
        "collection_info": null
    },
    {
        "title": "送洞元法师归茅山三首  其二",
        "author": "蔡肇",
        "content": "崇宁新阁连云起，天篆浮空宝气飞。\n帝遣羣龙常护守，池潭风雨夜深归。",
        "dynasty": "宋",
        "collection_info": null
    },
    {
        "title": "送洞元法师归茅山三首  其三",
        "author": "蔡肇",
        "content": "一庵畴昔共嵚崟，古木垂阴岁月深。\n恐是三生房次律，要随藤杖去重寻。",
        "dynasty": "宋",
        "collection_info": null
    },
    {
        "title": "题三茅风雨图",
        "author": "蔡肇",
        "content": "笔间云气生毫末，纸上松声听有无。\n收得三茅风雨样，高堂六月是冰壶。",
        "dynasty": "宋",
        "collection_info": null
    },
    {
        "title": "𠙶亭山顶白龙穴",
        "author": "蔡肇",
        "content": "南山冬冬天作鼓，号召诸龙尽行雨。\n惟有秃角最先到，泼墨云中鳞鬣舞。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其一",
        "author": "蔡肇",
        "content": "图书从所好，英俊此焉依。\n奎壁重开照，琳琅尽得归。\n地严宫漏转，门掩吏人稀。\n子有诗三百，西江咀宝玑。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其二",
        "author": "蔡肇",
        "content": "客去衣裳懒，更长灯烛光。\n随身一书笈，贮腹万雕梁。\n梦旧传青馆，封须拜皁囊。\n羽翰从此正，天步赤霄长。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其三",
        "author": "蔡肇",
        "content": "诸彦联翩入，斯文迤逦回。\n滔滔引溟涨，烂烂缭岩隈。\n此地身拘窘，他时心往来。\n倡酬真有味，顾我独非才。",
        "dynasty": "宋",
        "collection_info": null
    },
    {
        "title": "和慎思秋日同文馆诗  其一",
        "author": "蔡肇",
        "content": "清月看初满，黄花吐未齐。\n小山思隠桂，大谷忆佳梨。\n节物信可美，诗骚懒自题。\n长年谙独宿，听雨闭秋闺。",
        "dynasty": "宋",
        "collection_info": null
    },
    {
        "title": "和慎思秋日同文馆诗  其二",
        "author": "蔡肇",
        "content": "匝合青云幕，纵横白羽场。\n谁矜率尔对，吾念斐然章。\n名淡隃糜榜，衣飘月窟香。\n春风马蹄疾，鞭帽散平康。",
        "dynasty": "宋",
        "collection_info": null
    },
    {
        "title": "和慎思秋日同文馆诗  其三",
        "author": "蔡肇",
        "content": "万里夷王子，曾听若木鸡。\n泛舟沧海外，授馆国门西。\n琛币来重译，车书想旧题。\n苍梧弓剑冷，云雨泣芝泥。",
        "dynasty": "宋",
        "collection_info": null
    },
    {
        "title": "和慎思秋日同文馆诗  其四",
        "author": "蔡肇",
        "content": "阒寂同文馆，秋英绽欲齐。\n禅庖分白乳，仙果破青梨。\n琴理将忘曲，诗探未赋题。\n清懽在文史，谁復梦重闺。",
        "dynasty": "宋",
        "collection_info": null
    },
    {
        "title": "和慎思秋日同文馆诗  其五",
        "author": "蔡肇",
        "content": "明时勤选擢，间设誉髦场。\n该学添三传，微能及九章。\n静无桃叶唱，清有菊花香。\n解我幽忧病，惟应頼杜康。",
        "dynasty": "宋",
        "collection_info": null
    },
    {
        "title": "和慎思秋日同文馆诗  其六",
        "author": "蔡肇",
        "content": "鹄卵因时化，如何赴越鸡。\n逸羣来冀北，屏气入淮西。\n盛事兼三物，浮辞斥百题。\n慎须精藻鉴，宠辱异云泥。",
        "dynasty": "宋",
        "collection_info": null
    },
    {
        "title": "和慎思未试即事杂书率用秋日同文馆为首句  其一",
        "author": "蔡肇",
        "content": "翳翳云生树，翻翻风动闱。\n高秋忽如此，吾党苦思归。\n极目愁关塞，侵寒寄褚衣。\n少狂真喜事，回首壮心违。",
        "dynasty": "宋",
        "collection_info": null
    },
    {
        "title": "和慎思未试即事杂书率用秋日同文馆为首句  其二",
        "author": "蔡肇",
        "content": "物色清秋逼，官曹静夜长。\n华星披夕霭，皎露洗空凉。\n律细诗难继，禅心梦易忘。\n依稀贪佛日，香火宿诸方。",
        "dynasty": "宋",
        "collection_info": null
    },
    {
        "title": "和慎思未试即事杂书率用秋日同文馆为首句  其三",
        "author": "蔡肇",
        "content": "取士渔盐出，传经户牖开。\n惊涛帘外起，骤雨笔端来。\n人竞悬金鉴，书方贵玉杯。\n太平元有象，勿遣赋良媒。",
        "dynasty": "宋",
        "collection_info": null
    },
    {
        "title": "再和慎思俯和少年真善事之句",
        "author": "蔡肇",
        "content": "百万防秋去，军容凛将闱。\n请排云鸟出，尽猎犬羊归。\n老息阴符读，慵便直裰衣。\n邓侯多衮兴，时命不予违。",
        "dynasty": "宋",
        "collection_info": null
    },
    {
        "title": "和慎思诗呈同院后至诸公",
        "author": "蔡肇",
        "content": "文书汗牛马，栋宇切昭回。\n剸玉君曾试，吹竽我亦来。\n鉴精真有頼，诗妙不容陪。\n只忆归山去，霜畦斸芋魁。",
        "dynasty": "宋",
        "collection_info": null
    },
    {
        "title": "和慎思初入试院",
        "author": "蔡肇",
        "content": "午门钥入断人行，禁漏稀微出迩英。\n齐拜勅书期老仗，并驱驺御出西城。\n諠譁灯火看如梦，关锁官曹祇寄声。\n聊付能诗破羁旅，诗成冉冉又还生。",
        "dynasty": "宋",
        "collection_info": null
    },
    {
        "title": "和慎思重九考罢试卷书呈同院诸公",
        "author": "蔡肇",
        "content": "清秋官舍酒瓶空，满袖黄花情所钟。\n忽得数篇吟可老，绝知开口笑难逢。\n浮舟有底不归去，戏马犹能限莫从。\n江上鲈鱼三尺许，西风欹枕梦魂浓。",
        "dynasty": "宋",
        "collection_info": null
    },
    {
        "title": "次韵慎思贻无咎文潜诵诗",
        "author": "蔡肇",
        "content": "卧听高斋落叶风，清诗交咏想晨钟。\n故人厚意论千载，正始遗音仅一逢。\n胶漆初期在俄顷，云龙莫恨不相从。\n芸房深锁秋香冷，鬰鬰葱葱佳气浓。",
        "dynasty": "宋",
        "collection_info": null
    },
    {
        "title": "和慎思同舍问及故山景物用钟字韵诗以答",
        "author": "蔡肇",
        "content": "白鹿真人欻御风，青杉手种大如钟。\n还丹未化神应护，道骨相期子合逢。\n万里且看腾踏去，一樽聊喜笑言从。\n攒峰列壑休南望，晓榻秋阴分外浓。",
        "dynasty": "宋",
        "collection_info": null
    },
    {
        "title": "和慎思漫兴成章屡蒙子方宠和更辱赠句辄用奉酬",
        "author": "蔡肇",
        "content": "曹公长剑一杯酒，邓子孤云万里心。\n神骏莫辞观马厩，深沉久合寄书林。\n礼闱联事几三月，词客悲秋共一音。\n独有何郎诗思苦，空阶点滴伴清吟。",
        "dynasty": "宋",
        "collection_info": null
    },
    {
        "title": "慎思说家山之胜用其语得诗",
        "author": "蔡肇",
        "content": "江清石磊磊，野旷竹修修。\n此地有茅屋，我行寻白鸥。\n分留须物色，来往更风流。\n相对黄尘梦，诗成拥鼻讴。",
        "dynasty": "宋",
        "collection_info": null
    },
    {
        "title": "和慎思寄次张弟",
        "author": "蔡肇",
        "content": "南山千亩龙蛇窟，半夜春雷起屈盘。\n欲钓六鳌沧海去，为留春笋作长竿。",
        "dynasty": "宋",
        "collection_info": null
    },
    {
        "title": "和无咎奉答文潜戏赠",
        "author": "蔡肇",
        "content": "邓子词锋鲁孟劳，刜钟剸玉尽铅刀。\n风流陶谢枝梧困，击节期君仆命骚。",
        "dynasty": "宋",
        "collection_info": null
    },
    {
        "title": "小诗戏无咎",
        "author": "蔡肇",
        "content": "吴山楚水未忘怀，暮雨朝云恨已乖。\n纵免摩伽能毁戒，未妨泽室会千斋。",
        "dynasty": "宋",
        "collection_info": null
    },
    {
        "title": "和慎思与文潜无咎对榻夜话达旦",
        "author": "蔡肇",
        "content": "穷秋天气少晴明，雨叶风窗夜夜声。\n应为幽人听未足，不教骢马出重城。",
        "dynasty": "宋",
        "collection_info": null
    },
    {
        "title": "和文潜初伏大雨戏呈无咎",
        "author": "蔡肇",
        "content": "城中鼎食排翠釜，羊胛驼峰贱如土。\n青衫学士家故贫，斗米束薪炊湿雨。\n纵横图史照屋壁，呫嗫诗骚从稚乳。\n省中无事骑马归，雨声一洗茅檐苦。\n急呼南巷同舍郎，听我临风有凉语。\n且贪青简事文章，未有黄金买歌舞。\n往来诗卷牛腰许，太羹玄酒并在户。\n吾诗老涩邀使前，政坐可口收艰俎。",
        "dynasty": "宋",
        "collection_info": null
    },
    {
        "title": "次韵上文潜丈",
        "author": "蔡肇",
        "content": "张侯胸中包覆釜，百里奔流无寸土。\n玄蛟白鼍有时作，一洗干坤三日雨。\n诗雄变怪有如此，震动犹能止啼乳。\n已倾太白酒船空，更压少陵饭山苦。\n昨朝东门同拜勅，玉齿犹残道中语。\n闭门十日无一事，坐对空庭秋叶舞。\n何时御史出霜台，便假前驺辞棘户。\n城南邀我倒余尊，紫栗黄橙已登俎。",
        "dynasty": "宋",
        "collection_info": null
    },
    {
        "title": "再答文潜",
        "author": "蔡肇",
        "content": "羌兵昔出皋兰路，欲铲新城无聚土。\n烟烽照夜气如霞，铁马连羣歕成雨。\n东西两关同日破，股掌婴儿绝哺乳。\n鼓声十日拔帐归，至今犹说防城苦。\n当时诸将无奇策，不敢弯弓向胡语。\n橐驼西来金帛去，孽狐小鼠犹跳舞。\n王师八月尽防秋，惴惴军兴恐编户。\n腐儒不用辄忧边，庙堂有人制尊俎。",
        "dynasty": "宋",
        "collection_info": null
    },
    {
        "title": "用俎字韵呈樗年",
        "author": "蔡肇",
        "content": "堕竈一言能破釜，魔界扫空成佛土。\n钟山道场天所开，万壑千岩没华雨。\n白衣居士演真谛，江汉滔滔流去乳。\n自从玉髻飞上天，妙缘谁救诸有苦。\n我昔南行入定林，水鸟松风能妙语。\n六时天乐綵云飞，百丈寒江翠绡舞。\n此地知君曾着力，雷作弹指开蛰户。\n空山蕙帐盍思归，秋末晚菘行可俎。",
        "dynasty": "宋",
        "collection_info": null
    },
    {
        "title": "上呈子方乡丈",
        "author": "蔡肇",
        "content": "西方残敌鱼游釜，往岁天兵收境土。\n军行旱海口生烟，沙井无泉天不雨。\n将军意气吞八荒，欲入凉州倾马乳。\n坚城不下河未冰，幕中稍觉从军苦。\n曹侯献计取东关，帐下选锋同此语。\n归来塞色侵鬓毛，联翩始阅交衢舞。\n不学行间妄校尉，尽斩孙歆封万户。\n人生富贵有危机，彘肩不愿加雕俎。",
        "dynasty": "宋",
        "collection_info": null
    },
    {
        "title": "和文潜欲知归期近",
        "author": "蔡肇",
        "content": "欲知归期近，朱墨復在手。\n出门岂无时，官事少邂逅。\n张公晚定交，千仞仰森秀。\n华堂耿青灯，夜半狮子吼。\n真龙服内闲，爽气凛羣厩。\n新诗陈五鼎，斟酌皆可口。\n光华委行色，于我亦何有。\n缄藏不知报，刻画无盐丑。",
        "dynasty": "宋",
        "collection_info": null
    },
    {
        "title": "敬用无咎学士年兄长韵上呈子方太仆",
        "author": "蔡肇",
        "content": "两河郡县沦西方，西人思汉今未忘。\n果园芜没白草芳，旃裘戏马谁家郎。\n车箱峡口涧谷长，旄头倒挂回穹苍。\n王师西出讨獝狂，六花簇垒来堂堂。\n前锋锐头臂两枪，伏姦谨索收生羌。\n天声隠辚摇姑臧，奇兵缭背断馈粮。\n决河有声如坏冈，城头击钟声殷床。\n万甲几欲漂无旁，虽有伉健谁腾骧。\n一夫不敢陵彼隍，马首欲东促归装。\n缄胸有策鬚眉扬，归来恍恍若有亡。\n劬劳累日何由偿，战鞍挂屋寻书囊。\n目随飞鸿思帝乡，彭城老将官横行。\n幕中市骏收骕骦，射堂两部奏清商。\n应弦破镝如蜂房，谈笑斥土羁名王。\n画图遣奏朝明光，诏书留典真乘黄。\n锦鞯玉勒春风香，平池老柳高云凉。\n神骏在目豪吟觞，跨下蹀躞惊鳬翔。\n皇居九衢天中央，我时项背聊相望。\n西城九月天陨霜，夜谈关塞评文章。\n微言窃比惠与庄，和诗脱笔觉我忙。\n祝君韬养寿且祥，功名有来成堵墙。\n勿忧寒暑败肉浆，韔弓箙矢用则张。",
        "dynasty": "宋",
        "collection_info": null
    },
    {
        "title": "次韵上呈樗年主簿乡兄",
        "author": "蔡肇",
        "content": "君家晋陵我朱方，君家易知復难忘。\n十年不见兰畹芳，青衫翩翩黄白郎。\n我游东南岁月长，江流汹涌山鬰苍。\n烛龙东来尾鬣狂，乌爪真人坐高堂。\n山中旛剎森戈枪，道场法嗣通衡羌。\n大道甚夷车御臧，独不进步谁资粮。\n脱身簿领行涧冈，青崖结茅云绕床。\n飘飖西堕梁宋旁，至今梦想犹高骧。\n矧復约子西城隍，瓦炉梵夹随行装。\n形骸土木神远扬，少狂豪气今则亡。\n剧谈软语志颇偿，模写物象挥锦囊。\n樽前坐我烟霭乡，怜君駮踠未着行。\n侧身六合悲骕骦，即今文学可卜商。\n赤刀大训在西房，诏书兴贤利宾王。\n重闱共此烛灯光，肥羊细肋蟹着黄。\n茭蒲生白晚菘香，落月动影帘帷凉。\n夜如何其未卷觞，座间诗阵鹅鹳翔。\n卧旗蓄锐岂遽央，我坚孤垒何敢望。\n降旛欲挂月似霜，独君一扫可得章。\n滔滔笔力抵卞庄，两虎未捽终不忙。\n蜘蛛拂面归有祥，便看大榜挂北墙。\n南城西寺载殽浆，背城借一犹能张。",
        "dynasty": "宋",
        "collection_info": null
    },
    {
        "title": "家弟别试预荐时蒙慎思学士赠诗致庆感荷不已次韵酬谢",
        "author": "蔡肇",
        "content": "我家书册代耕农，尚祝瓯窭亩一钟。\n再筑金台端不昧，高悬水镜亦难逢。\n亲闱动喜欣欣色，士论推公趯趯从。\n好在黄花归荐寿，秋堂欢笑变春浓。",
        "dynasty": "宋",
        "collection_info": null
    },
    {
        "title": "题朱之纯谷阳园",
        "author": "蔡肇",
        "content": "陆机异时宅，故物无復迹。\n悠悠谷水阳，野水凄余碧。\n我观豪士赋，文字岂不白。\n一为功名误，末路真可惜。\n至今风雨夜，哀鹤鸣不息。\n千秋得吾人，浄眼照阡陌。\n结茅风烟际，一悟世网窄。\n古今一丘貉，贵贱百年客。\n闭门橙橘香，隠几冰冻释。\n我惭升斗禄，矫首望八极。\n人生劳佚间，此殆天所檄。\n鹏翔赤霄动，鲸喷碧海坼。\n为尔具扁舟，送此齿髮迫。",
        "dynasty": "宋",
        "collection_info": null
    },
    {
        "title": "书静胜院壁留别父老",
        "author": "蔡肇",
        "content": "青山云半遮，惨淡有离色。\n溪水亦潺湲，呜咽当枕侧。\n男儿四方志，百年一行役。\n山水亦奚悲，我自本无得。\n父老挽我车，洒泪半悽恻。\n使君虽自力，惭无理人术。\n举手谢父老，意厚难报塞。",
        "dynasty": "宋",
        "collection_info": null
    },
    {
        "title": "从孙元忠乞猫",
        "author": "蔡肇",
        "content": "厨廪空虚鼠亦饥，终宵咬啮近秋帷。\n腐儒生计惟黄卷，乞取衔蝉与护持。",
        "dynasty": "宋",
        "collection_info": null
    },
    {
        "title": "赠王子飞之高丽",
        "author": "蔡肇",
        "content": "闻君秉笔赋鸡林，海怪山奇人购寻。\n莫纪大宛多善马，却令天子便甘心。",
        "dynasty": "宋",
        "collection_info": null
    },
    {
        "title": "题李伯时照夜白马图",
        "author": "蔡肇",
        "content": "天上房星不下来，连山刍粟饱驽骀。\n龙姿逸驾飞腾尽，頼尔毫端力挽回。",
        "dynasty": "宋",
        "collection_info": null
    },
    {
        "title": "除夜宿垂虹亭",
        "author": "蔡肇",
        "content": "东南胜概未忘情，老去扁舟復此行。\n小邑岁除无市井，下田水落见农耕。\n雪消西岭层棱出，春到重湖鳞甲生。\n桥下霜蛟贪睡美，为槌千鼓作雷声。",
        "dynasty": "宋",
        "collection_info": null
    },
    {
        "title": "送蔡骃守天台",
        "author": "蔡肇",
        "content": "天台四万八千丈，玉京五城十二楼。\n欲乘西风跨独鹤，直渡南斗骑牵牛。\n麻姑长爪快搔背，巢父投竿应掉头。\n广文物色分留在，二妙龙诗肯罢休。",
        "dynasty": "宋",
        "collection_info": null
    },
    {
        "title": "江州",
        "author": "蔡肇",
        "content": "浔阳江上陶彭泽，五株杨柳青山宅。\n元和之中白司马，送客江头明月下。\n当时尽作庐山客，林下题诗石上眠。",
        "dynasty": "宋",
        "collection_info": null
    },
    {
        "title": "杭州次周大夫韵  其一",
        "author": "蔡肇",
        "content": "使君诗句益超然，文阵收工是昔年。\n本是东南遗爱守，聊从岩谷甚臞仙。\n莫嫌供给难留客，只为湖山已自贤。\n好请东封西狩颂，老来词格似甘泉。",
        "dynasty": "宋",
        "collection_info": null
    },
    {
        "title": "杭州次周大夫韵  其二",
        "author": "蔡肇",
        "content": "湖边莲叶已田田，闻道花开胜去年。\n君不御兮应有恨，风其吹汝未应仙。\n韵词合继菑公作，郡守谁如白傅贤。\n却使诗翁閒着笔，滔滔长句涌言泉。",
        "dynasty": "宋",
        "collection_info": null
    },
    {
        "title": "杭州次周大夫韵  其三",
        "author": "蔡肇",
        "content": "只占西湖不占田，六莲重到欲忘年。\n惭无佳句追和靖，聊取幽芳荐水仙。\n对面文章能发兴，脱身朝市已称贤。\n江边五月梅天雨，拟附齐舲过冷泉。",
        "dynasty": "宋",
        "collection_info": null
    },
    {
        "title": "送钱齐玥倅苏州二首  其一",
        "author": "蔡肇",
        "content": "一尉东南屈指中，雍容车骑旧儿童。\n郎君扇枕家中晚，侍史焚香省户空。\n十里浮梁晴卧蝀，一江春水浄磨铜。\n三年官满东吴去，为具扁舟破浪风。",
        "dynasty": "宋",
        "collection_info": null
    },
    {
        "title": "送钱齐玥倅苏州二首  其二",
        "author": "蔡肇",
        "content": "洞庭飞雨打湘弦，燕寝凝香思渺然。\n四者难并知我老，七言俱赋为君妍。\n杂花遶径迎篮轝，春鸟喧洲起画船。\n闻道山公方启事，重看一鹗在秋天。",
        "dynasty": "宋",
        "collection_info": null
    },
    {
        "title": "吾庵",
        "author": "蔡肇",
        "content": "怜吾居处似东屯，草棘荒凉郭裏村。\n明月有情先入户，青山无事独当门。\n未能种秫五十亩，且为栽桃二百根。\n不学灵云觅知解，花时相唤倒余尊。",
        "dynasty": "宋",
        "collection_info": null
    },
    {
        "title": "寄题君山亭送吕天衢秀才",
        "author": "蔡肇",
        "content": "百川赴下流，江海互吞吐。\n回澜薄空日，老岸不立土。\n坡陀出巨石，鳌背启窗户。\n我来俯凝碧，万顷过微雨。\n南沙八十里，草木尽可数。\n风声玄冥开，松影翠蛟舞。\n昏昏鱼龙气，暝色失洲渚。\n林间古兰若，梵放杂鸣橹。\n不能挂长帆，破浪极幽睹。\n至今清夜梦，窈窕越修阻。\n喜君自兹来，浩浩见眉宇。\n馆置古城东，淡饭忘羁旅。\n连城虽自珍，历块谁为许。\n束书问东舟，了不挂一语。\n脱身少年场，清座参佛祖。\n冰颜未生髭，老气欲冠古。\n所得岂虚名，自是慰诸吕。\n南天正炎溽，归思亟飞羽。\n江鱼已钓肥，江酒尚酤煮。\n访子昔游地，耿耿月沉浦。\n席龙望东南，浮云渺吴楚。",
        "dynasty": "宋",
        "collection_info": null
    },
    {
        "title": "江浒按舟师",
        "author": "蔡肇",
        "content": "江头新晴好天气，江上儿郎棹船戏。\n掉船往来西復东，画桡掠水如飞鸿。\n清晨太尉自领客，荡漾幕帟翻春风。\n欲标不但与民乐，约束部曲藏军容。\n只今浔阳贼围绕，天子耀兵未诛讨。\n渠侬幸自惯水战，驾水楼船救江表。\n朝廷逡巡领诏书，太尉不日归西枢。\n试问兵钤元节制，藉留岁月还何如。",
        "dynasty": "宋",
        "collection_info": null
    },
    {
        "title": "游善权洞  其一",
        "author": "蔡肇",
        "content": "阴风漠漠护崔嵬，激涧修篁翠壑开。\n何处人天尽回向，于今龙象亦堪哀。\n常星晓挂层台冷，陨石宵飞夏屋摧。\n岩尸彭铿聊戏击，山中日月有奔雷。",
        "dynasty": "宋",
        "collection_info": null
    },
    {
        "title": "游善权洞  其二",
        "author": "蔡肇",
        "content": "相鲜金碧照崔嵬，殿阁园林迤逦开。\n留恋白云禅客少，寂寥青嶂晓猿哀。\n山川胜处天然巧，景象穷时石也摧。\n靖节远公如可作，不应莲社愧刘雷。",
        "dynasty": "宋",
        "collection_info": null
    },
    {
        "title": "题天申宫",
        "author": "蔡肇",
        "content": "胜迹传来不记年，昔闻曾驻汉神仙。\n赤乌方喜灵坛建，白马俄惊梵宇迁。\n观额自唐因记定，宫碑至宋有眠镌。\n江南福地虽云众，第一无过此洞天。",
        "dynasty": "宋",
        "collection_info": null
    },
    {
        "title": "张公洞  其一",
        "author": "蔡肇",
        "content": "髯仙御气已超昇，岩洞千秋冷不扃。\n若许残铅除白髮，敢辞长镵斸青冥。\n坛场岁为民祈福，蒿艾时因鬼乞灵。\n他日重来寻石髓，绛云深坐读黄庭。",
        "dynasty": "宋",
        "collection_info": null
    },
    {
        "title": "张公洞  其二",
        "author": "蔡肇",
        "content": "髯仙御气款雷扉，洞户千秋敞翠微。\n寓马至今来秘祝，刍灵聊復借余威。\n石房故剑龙随势，空竈残丹鼠辄飞。\n欲炼刀圭留齿髮，山头白鹤几时归。",
        "dynasty": "宋",
        "collection_info": null
    },
    {
        "title": "次韵王彦昭昆仲题京口新居",
        "author": "蔡肇",
        "content": "我昔京口居，屡为南山游。\n古寺满修竹，平田漫清流。\n四升崇邱望，培塿见五州。\n人生如艺田，要待岁晚收。\n内惧寡道力，眇然念前修。\n六合不为狭，五亩亦为谋。\n何妨傍城邑，心远地自悠。\n漕水应潮涨，堂下可遭周。\n叶落固有余，柿栗不外求。\n生理如此足，岂谢岩谷幽。\n奈何不勇决，一毫辄绊留。\n余性本拙戆，涉世易悔尤。\n微官如涕唾，容易思罢休。\n三龙亦驰骋，诗好意则不。",
        "dynasty": "宋",
        "collection_info": null
    },
    {
        "title": "寒江捕鱼图",
        "author": "蔡肇",
        "content": "海门山头初日晴，西津渡口寒潮生。\n沙痕暗长岛屿没，但见渔舟纵復横。\n江烟漠漠飞鸥鹭，着底寒鱼冷难捕。\n霜中渔父扣舷歌，明月芦花不知处。",
        "dynasty": "宋",
        "collection_info": null
    },
    {
        "title": "石排山渡行",
        "author": "蔡肇",
        "content": "中泠之西古石排，狂波悍浪何能摧。\n颠崖骨立不受土，草木坚瘦知谁栽。\n长蛇怒结花磥磈，苍隼饥啸寒毰毸。\n舟师雨汗渡洑水，捩舵失手遭旋雷。\n我行十月潮如落，百仞屹立青琼瑰。\n天吴白鲸隠映没，贝阙珠宫空洞开。\n沉沉窟宅閟奇鬼，赤衣驾马胡为哉。\n羣珠可毁不可照，扶桑羡门归去来。",
        "dynasty": "宋",
        "collection_info": null
    },
    {
        "title": "得奇石于岘山",
        "author": "蔡肇",
        "content": "州城西南五里间，如渡巩洛趋秦川。\n土囊行尽跨山脊，云涛万顷江掀天。\n江南六月黄埃起，岭上行人多暍死。\n车声踯躅正烦冤，石缝甘寒冽清泚。\n兹山蟠伏信有灵，穷幽访远恨未能。\n山农告异指南麓，夜有虹气如长绳。\n朝携长镵剃草棘，应手铿然逢鉅石。\n深藏疑有仙鬼护，完好不受沙土蚀。\n十夫募工挽使前，举身汹汹争相传。\n置园辉泽被草木，隅坐咫尺生云烟。\n自笑年来有师癖，摩挲剔濯穷朝夕。\n嵌形空洞出包藏，玉质青温相灵璧。\n沙痕洗尽圭角光，卷崖透壑通中旁。\n缕分浅黛泫微雨，翠剥苍藓晞朝旸。\n我昔扁舟临古汴，千金价市搜寻徧。\n兰皋西鏁靳家园，方丈瀛洲眼中见。\n君不闻米家砚山入禁中，蕞尔卷石谁为容。\n乃知此亦有显晦，万事默默由天公。",
        "dynasty": "宋",
        "collection_info": null
    },
    {
        "title": "和翟忠惠游焦山",
        "author": "蔡肇",
        "content": "吾闻海中之山名黛舆，八纮九野水所输。\n沙痕蕝石记千古，尧水滔天才一濡。\n西潴七泽并淮湖，南倾百粤包荆舒。\n孤根不畏波浪没，正气自有神明扶。\n火轮纔升水鹤唳，地籁所作江㹠嘘。\n佳气鬰鬰崖不枯，华堂五丈安方裾。\n鱼山清梵吼螺呗，水师绝叫诃龟鱼。\n山灵护法踊车象，石叟衄敌峻隈隅。\n可怜蛮触战左右，始信妇姑勃空虚。\n大千共此华藏海，比邱无一鍼锋居。\n君诗文采炳于菟，我行稽留类贾胡。\n何时妙语对竹榻，清夜柏子燃铜炉。\n卓锥之地虽亦无，安用更求无价珠。",
        "dynasty": "宋",
        "collection_info": null
    },
    {
        "title": "烟江迭障图",
        "author": "蔡肇",
        "content": "瓜州东望西津山，山平水阔生寒烟。\n海门日出江雾破，沿江山色寒苍然。\n五州京岘穹隆隠辚尚不见，况乃鹿跑马迹点滴之微泉。\n中泠之南古浮玉，钟鼓下震蛟龙川。\n楼台明灭彩翠合，海市仙山当目前。\n兴来赤脚踏鰲背，挥弄白日摩青天。\n原松芊芊雪欲尽，野气鬰鬰春逾妍。\n三更潮生月西落，寒金万斛流琼田。\n江山佳处心自省，画图忽见犹当年。\n有如远作美人别，耿耿独记长眉娟。\n双瓶买鱼晚渡立，孤篷听雨春滩眠。\n翰林东坡知此乐，至今舟上渔子谈苏仙。\n玉堂椽蜡照清夜，苇间幽梦来延缘。\n山川信羡归未得，送行看尽且作公子思归篇。",
        "dynasty": "宋",
        "collection_info": null
    },
    {
        "title": "望海楼",
        "author": "蔡肇",
        "content": "城晓通霜白，楼晴映雾残。\n玉螭取喷薄，铁凤舞高寒。\n议敢分丹鼍，时能御马鞍。\n腐儒江海意，菱芡得加餐。",
        "dynasty": "宋",
        "collection_info": null
    },
    {
        "title": "甘露寺遭火",
        "author": "蔡肇",
        "content": "聚墨魔宫殿，毗岚色界天。\n劫灰迷狠石，铅水泫铜仙。\n扁榜无佳句，华榱有胜缘。\n大江春正碧，白昼岛夷船。",
        "dynasty": "宋",
        "collection_info": null
    },
    {
        "title": "登焦山二首  其一",
        "author": "蔡肇",
        "content": "野旷天平入，潮生海倒流。\n帆余闽峤色，雁带玉关秋。\n斋近乌鸢集，渔残网罟收。\n虽云是吾土，兹日始能游。",
        "dynasty": "宋",
        "collection_info": null
    },
    {
        "title": "登焦山二首  其二",
        "author": "蔡肇",
        "content": "早鞍沾宿霭，夕楫漾晴晖。\n岁稔登新谷，山寒御夹衣。\n幽威广殿角，高遁故庵扉。\n稍悔鱼竿手，频年事鞅鞿。",
        "dynasty": "宋",
        "collection_info": null
    },
    {
        "title": "京口即事和周开祖韵",
        "author": "蔡肇",
        "content": "模写山川画不如，送来我得卷还舒。\n废兴此郡多遗事，搜索因君得尽书。\n劫坏丹青无晋旧，地穷冈堑是秦余。\n试参故楮来真赏，定有能知近代欤。",
        "dynasty": "宋",
        "collection_info": null
    },
    {
        "title": "送朱行中守润",
        "author": "蔡肇",
        "content": "东南闻诏想风流，竹马津亭待去舟。\n夹案曾为新右史，分符仍是古诸侯。\n大江注海吞三岛，高阁临城览五州。\n笔力自能迴造化，鹤林神女谩来游。",
        "dynasty": "宋",
        "collection_info": null
    },
    {
        "title": "寄京口新居",
        "author": "蔡肇",
        "content": "橘圃青黄星照屋，竹林修竦槊搀云。\n千头固不羡汝食，一日可能无此君。\n为结茅斋依法露，欲携藤簟洗余醺。\n要来静处回光座，阅世真如过目蚊。",
        "dynasty": "宋",
        "collection_info": null
    },
    {
        "title": "彭君宜江上新开轩",
        "author": "蔡肇",
        "content": "老至登临兴未穷，扁舟几欲拭秋风。\n能开胜地留连我，只在高人指顾中。\n暮霭先昏瓜步港，寒潮犹打蒜山宫。\n请君剩汲中泠水，客至何妨酒屡空。",
        "dynasty": "宋",
        "collection_info": null
    },
    {
        "title": "登多景楼",
        "author": "蔡肇",
        "content": "卧病江边一钓舟，江光晚色浄淹留。\n山蟠京岘城随仄，水合中泠海共浮。\n席有笙箫吹井陌，斋余钟梵到林邱。\n道人说合龙天出，未暇燃犀照九幽。",
        "dynasty": "宋",
        "collection_info": null
    },
    {
        "title": "游浮玉三首  其一",
        "author": "蔡肇",
        "content": "百川日夜赴清浔，此地朝宗见本心。\n苍鹘养雏归绝壁，老蛟伏卵护寒金。\n江昏潭火何从起，岁旱豪牛或可沉。\n谁把孤根掷天外，免令游客费闲吟。",
        "dynasty": "宋",
        "collection_info": null
    },
    {
        "title": "游浮玉三首  其二",
        "author": "蔡肇",
        "content": "中𤃩南畔大丛林，龙象初排四众钦。\n一月遍收银色界，两山相击海潮音。\n安心已竟元无法，举意全抛莫浪寻。\n且使后来谁措手，乐天赢得掉头吟。",
        "dynasty": "宋",
        "collection_info": null
    },
    {
        "title": "游浮玉三首  其三",
        "author": "蔡肇",
        "content": "曾访山中支遁林，厌闻钟鼓日钦钦。\n百川赴海通三岛，万籁逢秋共一音。\n折戟战痕谁共弔，浮杯足迹杳难寻。\n鱼峰梵呗随曹植，试听云閒鸾凤吟。",
        "dynasty": "宋",
        "collection_info": null
    },
    {
        "title": "登城见古陵墓",
        "author": "蔡肇",
        "content": "诸豪衰季此并吞，形势当时苦未论。\n不见江山开北户，竟随玉驾走中原。\n雄心尚记苍崖石，战血今消折戟痕。\n枯冢至今余拱木，夹城风雨有孤魂。",
        "dynasty": "宋",
        "collection_info": null
    },
    {
        "title": "次韵周开祖九日登金山",
        "author": "蔡肇",
        "content": "恨不从公此日游，凭陵天堑棹黄头。\n江回巨浸吞三岛，云破危栏览数州。\n故事能追彭泽亮，清谈思对漆园周。\n黄花白酒鲈鱼晚，别有江南一段秋。",
        "dynasty": "宋",
        "collection_info": null
    },
    {
        "title": "北固山",
        "author": "蔡肇",
        "content": "一径杉松驻晚烟，渐看台影入云间。\n江拖缟带萦危堞，地注青螺出远山。\n当日英雄无復见，此时箫鼓有谁閒。\n我来应被藤萝笑，尘满衣冠盍厚颜。",
        "dynasty": "宋",
        "collection_info": null
    },
    {
        "title": "雨中游西庵",
        "author": "蔡肇",
        "content": "夹岸鸣钟早渡回，冥冥江色未全开。\n西庵要看千峰碧，更有江南半月梅。",
        "dynasty": "宋",
        "collection_info": null
    },
    {
        "title": "大港即事次韵  其一",
        "author": "蔡肇",
        "content": "村落家家有酒沽，黄童白叟醉相扶。\n恨无韩滉丹青手，更作丰年几幅图。",
        "dynasty": "宋",
        "collection_info": null
    },
    {
        "title": "大港即事次韵  其二",
        "author": "蔡肇",
        "content": "野草追随岸接篱，紫荆门巷日平西。\n自言今岁春耕早，腊雪消来水一犁。",
        "dynasty": "宋",
        "collection_info": null
    },
    {
        "title": "送王左丞五绝  其一",
        "author": "蔡肇",
        "content": "德星行斗牛，人物东西伙。\n太史告占书，发春朝玉座。",
        "dynasty": "宋",
        "collection_info": null
    },
    {
        "title": "送王左丞五绝  其二",
        "author": "蔡肇",
        "content": "江左名父子，风流适兹还。\n而宗有胜韵，觉在正始间。",
        "dynasty": "宋",
        "collection_info": null
    },
    {
        "title": "送王左丞五绝  其三",
        "author": "蔡肇",
        "content": "浮名渺吴会，耿耿千里淮。\n朔风吹高鸿，安得与人偕。",
        "dynasty": "宋",
        "collection_info": null
    },
    {
        "title": "送王左丞五绝  其四",
        "author": "蔡肇",
        "content": "三坚真得象，九师遂亡羊。\n寥寥千载余，焕发天地藏。",
        "dynasty": "宋",
        "collection_info": null
    },
    {
        "title": "送王左丞五绝  其五",
        "author": "蔡肇",
        "content": "岁晏风落木，野阴水增波。\n斋舲如傅翼，一举君谓何。",
        "dynasty": "宋",
        "collection_info": null
    },
    {
        "title": "句  其一",
        "author": "蔡肇",
        "content": "愿同籍湜辈，终老韩公门。",
        "dynasty": "宋",
        "collection_info": null
    },
    {
        "title": "句  其二",
        "author": "蔡肇",
        "content": "迭嶂巧分丁字水，腊梅迟见二年花。",
        "dynasty": "宋",
        "collection_info": null
    },
    {
        "title": "句  其三",
        "author": "蔡肇",
        "content": "莫嫌供给难酬客，祇为湖山已自贤。",
        "dynasty": "宋",
        "collection_info": null
    },
    {
        "title": "句  其四",
        "author": "蔡肇",
        "content": "城中十月雨蒙蒙，遥看句骊半山雪。",
        "dynasty": "宋",
        "collection_info": null
    },
    {
        "title": "句  其五",
        "author": "蔡肇",
        "content": "三峡桥边春见雪，落星寺裏暮闻钟。",
        "dynasty": "宋",
        "collection_info": null
    },
    {
        "title": "句  其六",
        "author": "蔡肇",
        "content": "城响涛头入，江昏雨脚斜。",
        "dynasty": "宋",
        "collection_info": null
    },
    {
        "title": "句  其七",
        "author": "蔡肇",
        "content": "柳间黄鸟路，波底白头天。",
        "dynasty": "宋",
        "collection_info": null
    },
    {
        "title": "句  其八",
        "author": "蔡肇",
        "content": "断蓬帆影天平入，夹镜波光水到流。",
        "dynasty": "宋",
        "collection_info": null
    },
    {
        "title": "句  其九",
        "author": "蔡肇",
        "content": "先生万古名何用，博士三年冗不治。",
        "dynasty": "宋",
        "collection_info": null
    },
    {
        "title": "东上辞松楸一首",
        "author": "宗泽",
        "content": "八年坐亲党，泯伏长安城。\n甘心傍松楸，申我儿子情。\n闭户慨岩廊，读书笑金籯。\n力田固为政，课童乃司兵。\n深病骨相寒，不蒙轩冕荣。\n维天临万邦，搜罗世豪英。\n我友挽出之，大人今继明。\n古无忠孝全，泣涕去丘茔。\n为翁大门闾，翻然以东征。",
        "dynasty": "宋",
        "collection_info": null
    },
    {
        "title": "感时",
        "author": "宗泽",
        "content": "卿士辱多垒，天王愤蒙尘。\n御戎要虓将，谋国须隽臣。\n百战取封侯，未必亡其身。\n怀奸废忠义，胡颜以为人。\n吁嗟世道衰，大僇加搢绅。\n平居事奔竞，梁汴分云屯。\n一旦国步艰，四迸如星繁。\n辅相已择栖，守令仍踰藩。\n冠盖陆西窜，舳舻水南奔。\n鄙夫用慨然，策马趋修门。\n勤王羞尺柄，悟主期片言。\n时来倘云龙，峨冠拜临轩。\n逶迤上玉除，造膝伸元元。\n措世于泰宁，归来守丘樊。",
        "dynasty": "宋",
        "collection_info": null
    },
    {
        "title": "晓渡",
        "author": "宗泽",
        "content": "小雨疏风转薄寒，驼裘貂帽过秦关。\n道逢一涧兵徒涉，赤胫相扶独厚颜。",
        "dynasty": "宋",
        "collection_info": null
    },
    {
        "title": "华阴道中三首  其一",
        "author": "宗泽",
        "content": "烟遮晃白初疑雪，日映斓斑却是花。\n马渡急流行小崦，柳丝如织映人家。",
        "dynasty": "宋",
        "collection_info": null
    },
    {
        "title": "华阴道中三首  其二",
        "author": "宗泽",
        "content": "菅茆作屋细家居，云碓风帘路不纡。\n坡侧杏花溪畔柳，分明摩诘辋川图。",
        "dynasty": "宋",
        "collection_info": null
    },
    {
        "title": "华阴道中三首  其三",
        "author": "宗泽",
        "content": "宁王画作金盆鸽，韩愈诗夸玉井莲。\n瓦缶泥泓村落小，乱茅羣雀不堪传。",
        "dynasty": "宋",
        "collection_info": null
    },
    {
        "title": "雨晴渡关二首  其一",
        "author": "宗泽",
        "content": "燕北静胡尘，河南濯我兵。\n风云朝会合，天地昼清明。\n泣涕收横溃，焦枯頼发生。\n不辞关路远，辛苦向都城。",
        "dynasty": "宋",
        "collection_info": null
    },
    {
        "title": "雨晴渡关二首  其二",
        "author": "宗泽",
        "content": "荡涤真成快，氛霾不敢阴。\n万花恩泽了，二麦宠光深。\n地势瞻仙掌，河源识帝心。\n马头迎霁色，诗句日边寻。",
        "dynasty": "宋",
        "collection_info": null
    },
    {
        "title": "道逢散遣之卒云讲和退师无所用之矣辄以二十六句道胸臆",
        "author": "宗泽",
        "content": "翁拥麾幢我为儿，剽闻窃睹皆兵机。\n其中袭击不容瞬，飙行电掣犹逶迤。\n戎人长驱越大河，天下震惊观阙危。\n肉食之谋殊未臧，我愤切骨其谁知。\n慨然奏疏金马门，力陈盟赂损国威。\n严尤下策尤可笑，晁错上书亦奚为。\n道路荆棘初剪除，花如步障吾东之。\n八年闭户尺蠖屈，一旦渡关匹马驰。\n行行侧身听戎捷，忽闻募士诏遣归。\n浓书大墨榜教诏，曰敌悔过今退师。\n羽檄向来召貔虎，乃咏出车歌杕杜。\n櫜兵销刃兵犹怒，却把鉏犁农歌舞。\n君王神武今艺祖，尔如不归污我斧。",
        "dynasty": "宋",
        "collection_info": null
    },
    {
        "title": "又赋一律",
        "author": "宗泽",
        "content": "罢兵洵上策，试问可诚然。\n竟弃三军力，空抛半壁天。\n上林无旅雁，绝域有啼鹃。\n羞见龙泉剑，飞光牛斗前。",
        "dynasty": "宋",
        "collection_info": null
    },
    {
        "title": "至洛",
        "author": "宗泽",
        "content": "都人士女各纷华，列肆飞楼事事嘉。\n政恐皇都无此致，万家流水一城花。",
        "dynasty": "宋",
        "collection_info": null
    },
    {
        "title": "华下",
        "author": "宗泽",
        "content": "千岩层出乱云飞，失我平生洞府期。\n夜据征鞍不交睫，举头弹指睡希夷。",
        "dynasty": "宋",
        "collection_info": null
    },
    {
        "title": "过潼关",
        "author": "宗泽",
        "content": "一雨崤函底，风沙放我过。\n岳神犹假借，官吏莫谁何。\n堑断思航渡，城坚戒石摩。\n一夫工墨守，宁怯万夫多。",
        "dynasty": "宋",
        "collection_info": null
    },
    {
        "title": "道逢乡人笑仆驺马之瘦",
        "author": "宗泽",
        "content": "生笑长裾曳，仍羞下泽奔。\n据鞍非马援，叱驭岂王尊。\n汗血能观国，的卢终感恩。\n莫欺驺马瘦，挥策诸金门。",
        "dynasty": "宋",
        "collection_info": null
    },
    {
        "title": "盘豆铺南李翁园",
        "author": "宗泽",
        "content": "李翁卧亭午，春深掩柴荆。\n忽闻风雨响，疑是勤王兵。",
        "dynasty": "宋",
        "collection_info": null
    },
    {
        "title": "题赵园  其一",
        "author": "宗泽",
        "content": "瑶瑛夹侍梅台，琴瑟自鸣松岛。\n山中野服相羊，足以亡忧遣老。",
        "dynasty": "宋",
        "collection_info": null
    },
    {
        "title": "题赵园  其二",
        "author": "宗泽",
        "content": "凿池智有泉源，种木胸无芥蔕。\n螭头吐水涓涓，端是银潢一派。",
        "dynasty": "宋",
        "collection_info": null
    },
    {
        "title": "马上口占",
        "author": "宗泽",
        "content": "龙兴虎视诧周秦，王气东游作汴京。\n阴祝巨灵移此险，大河为堑岳为城。",
        "dynasty": "宋",
        "collection_info": null
    },
    {
        "title": "早发",
        "author": "宗泽",
        "content": "伞幄垂垂马踏沙，水长山远路多花。\n眼中形势胸中策，缓步徐行静不譁。",
        "dynasty": "宋",
        "collection_info": null
    },
    {
        "title": "谒华岳",
        "author": "宗泽",
        "content": "杨赐岳所挺，严武金天晶。\n二子为时出，顾我非炳灵。\n维岳镇四方，气秀天骨青。\n巀嶭立千仞，力能产公卿。\n降神咏崧高，谶纬仍反经。\n取象到执珪，谲怪如洞冥。\n平生笑穷奇，立语心自惊。\n我质培塿耳，胸中固峥嵘。\n谁言华岳高，我山摩玉京。\n是中所包藏，丹碧参瑰琼。\n平居蛰云雷，飞雨溢四溟。\n此岂真有之，落笔纷纵横。\n发我文物秘，象渠膏泽倾。\n太华屹不摇，我山身载行。",
        "dynasty": "宋",
        "collection_info": null
    },
    {
        "title": "赠鸡山陈七四秀才",
        "author": "宗泽",
        "content": "渥洼生骏驹，丹山生凤雏。\n家有宁馨子，庆自积善余。\n粹然秀眉宇，莹彻真璠玙。\n高声诵论语，健腕学大书。\n头头欲第一，气已凌空虚。\n想其顾復意，何止掌上珠。\n更期速腾达，尔祖立以须。",
        "dynasty": "宋",
        "collection_info": null
    },
    {
        "title": "憩全节铺爱其称为驻马久之",
        "author": "宗泽",
        "content": "回车胜母避柏人，不饮贪泉恶其名。\n道逢一铺榜全节，繫马呼奬臣子情。",
        "dynasty": "宋",
        "collection_info": null
    },
    {
        "title": "渭南道中逢二蜀兵出印本手诏司马温公范文正公赠太师外祖丞相赠太保悲喜交集慨然赋诗",
        "author": "宗泽",
        "content": "我君肇当阳，憸佞毕退听。\n示民以好恶，观此第一政。\n恭惟司马范，二老文且正。\n堂堂外王父，九牧称无尽。\n宸章粲褒贲，倬彼云汉盛。\n昭回天下来，光生万象俊。\n小臣行抱忧，中路得此庆。\n慨然夷望归，欣闻比干赠。\n伤心外王父，三黜坐谏争。\n未为召公保，亟上丞相印。\n羣邪肆欺诬，不死仗元圣。\n阉童裂茅土，儇子执魁柄。\n十载卧江湖，赍志目不瞑。\n谁言堕黄壤，庙象饰绣衮。\n石椁安用营，金縢渠不信。\n因知日月星，虽晦终不泯。\n一旦遇雷风，浮云岂能病。",
        "dynasty": "宋",
        "collection_info": null
    },
    {
        "title": "千手眼大悲偈",
        "author": "宗泽",
        "content": "千手一手用，千眼一眼观。\n用观无差殊，何必许多般。",
        "dynasty": "宋",
        "collection_info": null
    },
    {
        "title": "览镜偈",
        "author": "宗泽",
        "content": "览镜影还在，掩镜影还去。\n试问镜中人，却归什么处。",
        "dynasty": "宋",
        "collection_info": null
    },
    {
        "title": "佛说偈",
        "author": "宗泽",
        "content": "后学要说禅，教人学团谜。\n佛祖意分明，但为传衣偈。",
        "dynasty": "宋",
        "collection_info": null
    },
    {
        "title": "旧作感怀",
        "author": "宗泽",
        "content": "关中黄壤黑壤，大是邦家利源。\n古者亩收十一，谁兴岁取十千。\n不用府无虚月，藏之斯民裕然。",
        "dynasty": "宋",
        "collection_info": null
    },
    {
        "title": "述怀二首  其一",
        "author": "宗泽",
        "content": "忧国心如奔马，勤王笔有奇兵。\n一旦立诛祸乱，千载坐视太平。",
        "dynasty": "宋",
        "collection_info": null
    },
    {
        "title": "述怀二首  其二",
        "author": "宗泽",
        "content": "黄屋肇新巍巍，四方豪杰云来。\n片言之悞天也，一见而决时哉。",
        "dynasty": "宋",
        "collection_info": null
    },
    {
        "title": "卢行者偈",
        "author": "宗泽",
        "content": "休问东西南北，莫说之乎者也。\n直饶神秀文□，不似老卢行者。",
        "dynasty": "宋",
        "collection_info": null
    },
    {
        "title": "题独乐园",
        "author": "宗泽",
        "content": "范公之乐后天下，维师温公乃独乐。\n二老致意出处间，殊涂同归两不恶。\n鄙夫杖藜访公隠，步无石砌登无阁。\n堂卑不受有美夺，地僻宁遭景华拓。\n始知前辈稽古力，晏子萧何非妄作。\n细读隶碑增慷慨，端正似之甘再拜。\n种药作畦医国手，浇花成林膏泽大。\n见山台上飞嵩高，高山仰止如公在。",
        "dynasty": "宋",
        "collection_info": null
    },
    {
        "title": "葬妻京岘山结庐龙目湖上",
        "author": "宗泽",
        "content": "一对龙湖青眼开，干坤倚剑独徘徊。\n白云是处堪埋骨，京岘山头梦未迴。",
        "dynasty": "宋",
        "collection_info": null
    },
    {
        "title": "题珣师休牧轩  其一",
        "author": "宗泽",
        "content": "青居曾露一丝头，谩示人能解牧牛。\n究竟本来无一物，未知能使阿谁休。",
        "dynasty": "宋",
        "collection_info": null
    },
    {
        "title": "题珣师休牧轩  其二",
        "author": "宗泽",
        "content": "一乘休去已忘机，恰似当初未牧时。\n云起云消本无迹，有为全体是无为。",
        "dynasty": "宋",
        "collection_info": null
    },
    {
        "title": "题珣师休牧轩  其三",
        "author": "宗泽",
        "content": "空余短笠与轻蓑，道着休时事早多。\n更向中间问消息，夜深无奈月明何。",
        "dynasty": "宋",
        "collection_info": null
    },
    {
        "title": "对月偶成",
        "author": "晁说之",
        "content": "我屋天之东，月从海西来。\n不解传消息，起舞兴悠哉。\n千里玉绳断，万顷金波开。\n为我清皮骨，怜我兀尘埃。\n座有玉山人，欣然共徘徊。\n谈笑喜復喜，讵必虾头杯。",
        "dynasty": "宋",
        "collection_info": null
    },
    {
        "title": "还资道斯立诗卷  其一",
        "author": "晁说之",
        "content": "秋风吹一叶，送我过东山。\n山高日出迟，露重衣裳单。\n爰到济南郡，端士茝与兰。\n扁舟八月水，唱酬清且閒。\n怜非郭李客，便了取诗看。",
        "dynasty": "宋",
        "collection_info": null
    },
    {
        "title": "还资道斯立诗卷  其二",
        "author": "晁说之",
        "content": "馥馨兰茝语，令人有愧颜。\n未见半豹书，安敢道一斑。\n分在婢子科，何以能追攀。",
        "dynasty": "宋",
        "collection_info": null
    },
    {
        "title": "和斯立见还诗卷",
        "author": "晁说之",
        "content": "神仙刘子夏，不愧许远游。\n今日秋风客，襟度更为优。\n如何琅玕纸，亦作李相投。\n释之还在手，爱涎随不收。\n霜渚望何限，鳬鹄远啸俦。\n金篦识清扬，玉麈见风流。\n新知虽云喜，果作新故不。\n相期不用名，散尽人间忧。",
        "dynasty": "宋",
        "collection_info": null
    },
    {
        "title": "和资道读王绩传",
        "author": "晁说之",
        "content": "飞亷有丑马，卒岁得肥游。\n先生用自况，散髮汾水头。\n时时到醉乡，万彙如蜗牛。\n板筑杜康庙，配飨酒家流。\n此意谁能解，空令儿女羞。\n为问关夫子，若何为献酬。",
        "dynasty": "宋",
        "collection_info": null
    },
    {
        "title": "和资道读贺知章传",
        "author": "晁说之",
        "content": "少陵爱贺公，爽气不可致。\n宁向水底眠，不作尘中士。\n谪仙见长安，狂言随意至。\n换酒解金龟，安知天王赐。\n二子少可人，欣然得朋类。\n我实异世客，遗编劳补缀。\n念昔游稽山，颇爱石上字。\n再拜式画像，物来见真意。\n翰林有诸孙，能与我同契。",
        "dynasty": "宋",
        "collection_info": null
    },
    {
        "title": "马上睡",
        "author": "晁说之",
        "content": "前驿得驽马，据鞍可天隐。\n青山随我行，梦寐亦清省。\n此乐世所无，蝶化犹未甚。\n须信忘机者，在在得安稳。",
        "dynasty": "宋",
        "collection_info": null
    },
    {
        "title": "宿会真宫灵休厅",
        "author": "晁说之",
        "content": "我虽养佛胎，未必有仙骨。\n如何羽衣人，而亦容我宿。\n岱岳若宗社，徂徕隐敌国。\n沈沈两山间，真会驾白鹿。\n仙子啸清风，玉女佩金箓。\n扰扰人间人，悠悠欲五欲。",
        "dynasty": "宋",
        "collection_info": null
    },
    {
        "title": "送斯立入京",
        "author": "晁说之",
        "content": "我见刘颍川，昏困不暇寐。\n忽遇便娟儿，白日思寝被。\n此头各未白，相逢当有地。\n讵惜草草别，但嗟言负意。\n是时菊正花，迸散青铅泪。\n摇策如骑电，到国何容易。\n莱衣媚家府，芳樽延国士。\n相知问阿侬，为言只尔耳。",
        "dynasty": "宋",
        "collection_info": null
    },
    {
        "title": "赠别蓬莱簿林希孟子醇",
        "author": "晁说之",
        "content": "吾友陈无己，文会班生庐。\n是时与林侯，有若同队鱼。\n相见元无约，相别讵有谟。\n那知数岁后，聚首如当初。\n眷言二三子，今来安稳无。\n意气充眉宇，比昔姣且都。\n乃见松与柏，不似柳与蒲。\n怜我守枯禅，谈笑使甘腴。\n何如又为别，泪下青霜俱。\n男儿志四海，不辱黄金躯。\n试看习主簿，穷悴能着书。",
        "dynasty": "宋",
        "collection_info": null
    },
    {
        "title": "拟古与韩集叙别",
        "author": "晁说之",
        "content": "燕雀常相随，鸿鹄中路迷。\n岂无岳与海，不如瓜与葛。\n食梅令人酸，食冰令人寒。\n一闻布帛语，结髮得俦侣。\n黄蘗染素丝，苦浸为别离。\n别离近不远，后会犹未期。",
        "dynasty": "宋",
        "collection_info": null
    },
    {
        "title": "资道俾予赋试剑山诗马上承命作",
        "author": "晁说之",
        "content": "青山羣若好，此山何清特。\n如见孙登辈，高耸不可及。\n山神亦喜我，轻风鸣马勒。\n马上欲高哦，才窘开口涩。\n城墉半夜深，楼阙中天闢。\n六曲屏风张，五两布帆屹。\n莲柄生旱陆，松角自空植。\n偏将司斥侯，中军罗矛戟。\n道冠不着簪，女鬟未劳栉。\n碧衣翼而趋，青童拱以立。\n风雨若可摇，日月去无迹。\n出此摹写语，敢谓得百一。\n亦欲纵笔书，南山诗见嫉。",
        "dynasty": "宋",
        "collection_info": null
    },
    {
        "title": "和资道故山驿早行",
        "author": "晁说之",
        "content": "欲识混沌初，请君观晓山。\n浩荡有而无，云烟往復还。\n流水意更新，四顾復联攀。\n日驭慎莫出，我要常萧閒。",
        "dynasty": "宋",
        "collection_info": null
    },
    {
        "title": "和资道山路见菊杂言",
        "author": "晁说之",
        "content": "桃李不如菊，露下花开意自足。\n菊亦谢桃李，妖葩艷萼能入俗。\n把菊比君君更清，爱菊肯教陶令独。\n君今渐作富贵家，平头奴子红腰束。\n人谁敢号髯参军，见者面柔辞气曲。\n惟有禅翁向晚秋，东篱细步想风流。",
        "dynasty": "宋",
        "collection_info": null
    },
    {
        "title": "游灵岩山寺",
        "author": "晁说之",
        "content": "昔爱屏作山，今爱山作屏。\n还曲不可数，两目徒荧荧。\n须臾背负巘，恍惝面对陉。\n屯聚阵脚马，罗列仙女軿。\n秀色非有无，花气自芳馨。\n翠麓下靡靡，危峰上亭亭。\n借问深几何，飞鸟中暂停。\n众异者明孔，白昼观辰星。\n霜令殊未酷，黄蘂间青青。\n连岫鏁宝符，重壁藏修灵。\n世俗那得见，见形不识形。\n言念朗法师，于此老禅扃。\n应化今何到，空余虎上经。\n我如梦中游，梦梦入杳冥。\n尔来尘滓醉，不觉一朝醒。\n下山如梦断，独疑在茅厅。\n朝云到人世，飘飘细雨零。",
        "dynasty": "宋",
        "collection_info": null
    },
    {
        "title": "和资道岩岩亭二首  其一",
        "author": "晁说之",
        "content": "我来游此亭，岂羡高阳里。\n形神既生生，吉祥斯止止。\n我无古人愁，古人无我喜。\n颇恨桑苎翁，不来尝此水。",
        "dynasty": "宋",
        "collection_info": null
    },
    {
        "title": "和资道岩岩亭二首  其二",
        "author": "晁说之",
        "content": "昔年蜀武侯，泣下荡阴里。\n何如无事人，一亭欣所止。\n悠然太山岑，相对真可喜。\n不须樽中物，且酌岩下水。",
        "dynasty": "宋",
        "collection_info": null
    },
    {
        "title": "奉高道中作",
        "author": "晁说之",
        "content": "云埋树林远，雨添山色重。\n我马自知行，秋风更相送。\n悠悠邹鲁间，此意将谁共。\n明朝是别离，想此如残梦。",
        "dynasty": "宋",
        "collection_info": null
    },
    {
        "title": "望山作",
        "author": "晁说之",
        "content": "望山山在背，不觉首屡回。\n策马欲倒行，道路良艰哉。\n白云尚相寄，为带山色来。\n昨日登临处，今日谁徘徊。\n安得玉女水，为我洗尘埃。\n不解伴松老，宁忍被鸥猜。\n日与物为遘，此眼向谁开。",
        "dynasty": "宋",
        "collection_info": null
    },
    {
        "title": "晚日",
        "author": "晁说之",
        "content": "晚日劝我行，我欲留晚日。\n长途行不近，仆马有倦色。\n人生为客多，谁解老一室。\n果有桃源人，应遭渠笑叱。",
        "dynasty": "宋",
        "collection_info": null
    },
    {
        "title": "赠江子和兄弟",
        "author": "晁说之",
        "content": "闻道去年大雨雪，今年园林着花迟。\n梅已寂寞桃浅深，胶序闭门那得知。\n故人南来将二季，屋里衣香生春姿。\n黄蜂紫蝶自颠倒，从容却话初别时。\n二季未几能许大，我曹讳老宁非痴。\n酥酪醍醐俱可口，何但疗我渴与饥。\n本朝亦有江金紫，谁道陈留人物衰。",
        "dynasty": "宋",
        "collection_info": null
    },
    {
        "title": "有客从伯父大夫问说之者伯父报之曰吾侄家中焚香读楚辞耳因得诗一首拜呈",
        "author": "晁说之",
        "content": "兰菊不易糗，孔鸾难与仪。\n春事漫婵媛，焚香读楚辞。\n北斗仰欲援，南征俯自悲。\n胡为不痛饮，未肯歠其醨。\n君之门九重，举世莫余知。\n世父误见赏，中情自有奇。\n更愿媒美蓉，远举骖白螭。",
        "dynasty": "宋",
        "collection_info": null
    },
    {
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若衝牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 青溪洞",
        "author": "晁说之",
        "content": "不到清溪路，人间千过春。\n青溪人不老，应怜郭景纯。",
        "dynasty": "宋",
        "collection_info": null
    },
    {
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若衝牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 补陀岩",
        "author": "晁说之",
        "content": "补陀风月在，处处得真居。\n一六同妙湛，三千皆宴如。",
        "dynasty": "宋",
        "collection_info": null
    },
    {
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若衝牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 玉玦潭",
        "author": "晁说之",
        "content": "大夫既授玦，捐之湘江中。\n彼波到此潭，寂寂睡蛟龙。",
        "dynasty": "宋",
        "collection_info": null
    },
    {
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若衝牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 珠佩泉",
        "author": "晁说之",
        "content": "佳人谅诚素，呜佩若可取。\n王孙忘情事，不学郑交甫。",
        "dynasty": "宋",
        "collection_info": null
    },
    {
        "title": "客有传黄戎州三绝句者因次韵  其一",
        "author": "晁说之",
        "content": "朝叹乌皮几，暮叹木樨床。\n劳我情不堪，念君罪不凉。",
        "dynasty": "宋",
        "collection_info": null
    },
    {
        "title": "客有传黄戎州三绝句者因次韵  其二",
        "author": "晁说之",
        "content": "驴技已过目，戎衣方骇心。\n文章端自误，痛悔空在今。",
        "dynasty": "宋",
        "collection_info": null
    },
    {
        "title": "客有传黄戎州三绝句者因次韵  其三",
        "author": "晁说之",
        "content": "名大不忍杀，罪大不以赦。\n荔子红满山，身落乡人社。",
        "dynasty": "宋",
        "collection_info": null
    },
    {
        "title": "喜鲁直还用前韵再作  其一",
        "author": "晁说之",
        "content": "梵志问故邻，木兰坐旧床。\n去恨已断绝，归意更凄凉。",
        "dynasty": "宋",
        "collection_info": null
    },
    {
        "title": "喜鲁直还用前韵再作  其二",
        "author": "晁说之",
        "content": "鹧鸪不入馔，松柏有常心。\n归来应未老，但道古犹今。",
        "dynasty": "宋",
        "collection_info": null
    },
    {
        "title": "喜鲁直还用前韵再作  其三",
        "author": "晁说之",
        "content": "君有非常罪，幸此非常赦。\n收身黑水西，重入白莲社。",
        "dynasty": "宋",
        "collection_info": null
    },
    {
        "title": "又再作  其一",
        "author": "晁说之",
        "content": "多情杨畔儿，芙蓉生绕床。\n旧屋君未归，蒲池已凄凉。",
        "dynasty": "宋",
        "collection_info": null
    },
    {
        "title": "又再作  其二",
        "author": "晁说之",
        "content": "世人不我与，自契黄龙心。\n竟復何远近，一瞬万古今。",
        "dynasty": "宋",
        "collection_info": null
    },
    {
        "title": "又再作  其三",
        "author": "晁说之",
        "content": "负罪臣宗元，移书数问赦。\n仅如鴈往来，羡君还里社。",
        "dynasty": "宋",
        "collection_info": null
    },
    {
        "title": "君莫恶行",
        "author": "晁说之",
        "content": "寂寂山城已过春，黄鹂紫椹意相亲。\n天公奈何不肯雨，小麦含秀安得吐。\n闻道天公大仁圣，风伯何能回雨令。\n恐是风伯老儿凶，长涂未许骋羣龙。\n前年流草有余胔，谁言今朝尚忧此。\n内降白麻出上阁，新相为霖君莫恶。",
        "dynasty": "宋",
        "collection_info": null
    },
    {
        "title": "县楼对山作",
        "author": "晁说之",
        "content": "山色日夕改，我乐岂独今。\n相羊非一意，开簟枕遥岑。\n楞伽懒焚香，离骚幸可吟。\n吏隐两已适，虎鼠都不任。\n诗酒客亦恶，楼下那足寻。\n可怜谢玄晖，惝恍论此心。",
        "dynasty": "宋",
        "collection_info": null
    },
    {
        "title": "趋府马上悠然思陈无己三兄成诗寄之",
        "author": "晁说之",
        "content": "瓦釡毁未弃，黄钟幸且存。\n于焉正律吕，谁为到昆崙。\n相思出苦泪，东汉太丘孙。\n闻之在徐州，无衣出柴门。\n亦赋乞食诗，饥疮故拙言。\n靖节非此夫，如似校静喧。\n顑颔不悲伤，自知美兰荪。\n龙伸能蛇屈，土不蚀玙璠。\n鲂鱮书懒寄，天公笺可论。\n名不入苇笥，欲报天地恩。\n明光出须臾，一破万古昏。\n苍生讫康济，坐觉君子尊。\n浄尽城上乌，变化北溟鲲。\n岂但喜囚冠，故亦慰纍魂。\n我既美子志，为子尽婵媛。\n吾曹宁饿死，终肯傍祭墦。\n孔明与荀贾，岂不共中原。\n崎岖入巴蜀，雅志正本根。\n柳子一失此，罗池为鬼寃。\n问讯寄此辞，饱腹何时扪。",
        "dynasty": "宋",
        "collection_info": null
    },
    {
        "title": "欲自邯郸趋府復从中山行觉风异常马上作",
        "author": "晁说之",
        "content": "山行岂不恶，清音兴自长。\n风从巀嵲来，不比人间凉。\n浮凉夸湛露，屈子自悲伤。\n披襟青苹末，玉也媚君王。\n驩见西王母，笑酌白玉浆。\n当今第几人，此乐可共当。\n车马邯郸道，侧身一相望。\n为谢南亭女，世方贱铅黄。",
        "dynasty": "宋",
        "collection_info": null
    },
    {
        "title": "秋来庭下杂花盛开对之感怀作",
        "author": "晁说之",
        "content": "春花擢翠榦，秋花披芳丛。\n丛花都且閒，天质不为容。\n宁谢儿女赏，本自能凄风。\n持之奉君子，令德晚更崇。",
        "dynasty": "宋",
        "collection_info": null
    },
    {
        "title": "秋来",
        "author": "晁说之",
        "content": "秋来颇自适，抚此清收时。\n不假绝交论，聊吟招隐诗。\n山阿新橡栗，朝廷旧皋夔。\n早晚罢给散，恩偕雨露垂。",
        "dynasty": "宋",
        "collection_info": null
    },
    {
        "title": "十月十三日自郡归山中寄周秀实昆仲",
        "author": "晁说之",
        "content": "阴灵识阳月，怪树知穷谷。\n路转山迎人，峥嵘失南北。\n回首人间士，总总今何役。\n嗟子此行李，志尚亦云独。\n世事兼漳{氵鉴}，温凉俱所欲。\n耿介自小人，大匠死绳墨。\n伯仁莫妄评，阿奴不碌碌。",
        "dynasty": "宋",
        "collection_info": null
    },
    {
        "title": "忽蒙秀实内黄贤尉寄书期许稠至有经世之语辄代书为谢",
        "author": "晁说之",
        "content": "岁宴慕羣侣，鱼鸟各知息。\n故人音书来，怜我此时忆。\n忠言开靡靡，岂但问寝食。\n我有山耕愿，久矣君已得。\n中道忽献书，明时思自立。\n一官虽漫与，颇知民苦疾。\n豺狼不当路，雨露发天秩。\n植杖听班诏，去暴看甲乙。\n闾阎心欲速，廊庙虑匪棘。\n恨不死褚渊，叹嗟起安石。\n固云小人鄙，未易君子识。\n悠悠定谁堪，世事儿女剧。\n君才雄且鋭，欲振排云翮。\n但恨张公子，蹶蹶难与适。\n功名良可图，燕然铭谩勒。",
        "dynasty": "宋",
        "collection_info": null
    },
    {
        "title": "赵德麟书来言黄九闻移命后径游峨嵋慨然有作",
        "author": "晁说之",
        "content": "蹇产久无赖，相羊忽有期。\n野马脱羁日，逐客赐环时。\n乡国眼中见，申肘犹云迟。\n夫子独不尔，西復到峨嵋。\n初非身世谋，无泪竹枝辞。\n岂是轩冕人，要路莫相疑。\n归来旧台阁，风霜尝路岐。\n曰予有末契，斯焉定何之。\n兴怀白象士，復自话别离。\n万行端难渝，短轴赏新诗。",
        "dynasty": "宋",
        "collection_info": null
    },
    {
        "title": "无己初除正字以诗寄之",
        "author": "晁说之",
        "content": "平生阮步兵，口不道臧否。\n每笑谢着作，自是雌黄口。\n闭门秋草多，金风摇白昼。\n忽传黄纸书，校艺羣公后。\n执鴈有楚越，佩剑无左右。\n难画浑沌眉，遽识齐宿瘤。\n彭城陈夫子，笑我颜何厚。\n为语陈夫子，人生无不有。",
        "dynasty": "宋",
        "collection_info": null
    },
    {
        "title": "寄陈叔易",
        "author": "晁说之",
        "content": "春色今似我，已老不足爱。\n花随浮云空，只有蜂蝶在。\n问春归处无踵迹，肠断江南与江北。\n青春不似青山常有情，处处相逢好颜色。\n山中故人头亦白，何敢劳渠坐相忆。\n愿得春风一夜万丈高，乘之归去旧岩谷。",
        "dynasty": "宋",
        "collection_info": null
    },
    {
        "title": "答赵德麟见招之作",
        "author": "晁说之",
        "content": "王孙囚冠安稳无，骨清肉健今更癯。\n学似东山何所歉，才如北海莫言疏。\n几年汉上狂歌散，今日山前幽梦余。\n消息远来知有意，碧岩却要子来居。",
        "dynasty": "宋",
        "collection_info": null
    },
    {
        "title": "和十二弟见降羌过洛",
        "author": "晁说之",
        "content": "百代兴亡吐谷浑，圣主神谟不世恩。\n解缚再生有孙子，无劳倚笑上东门。",
        "dynasty": "宋",
        "collection_info": null
    },
    {
        "title": "君莫恶行",
        "author": "晁说之",
        "content": "今年蚕母连万箔，屋边桑叶浑不着。\n彷徨何计救戢戢，出弃陌头空涕泣。\n前日初眠不敢语，今日贱之如粪土。\n不容身老吐一缕，回首室中殊乐苦。\n何敢愿天不我与，亦太无情彼蚕母。\n芙容锦帐醉新粧，那知有恨如许长。\n相公日恋北门乐，迎候马前君莫恶。",
        "dynasty": "宋",
        "collection_info": null
    },
    {
        "title": "夜行自戏六五言",
        "author": "晁说之",
        "content": "触热褦襶几许，我生何艰哉。\n九天星斗初转，汲井意徘徊。\n不解鸣珂帝所，踉蹡没尘埃。\n为问晚嫁卢姬，一笑为谁开。",
        "dynasty": "宋",
        "collection_info": null
    },
    {
        "title": "题卲武军泰宁县叶恪循道清风楼",
        "author": "晁说之",
        "content": "叶公贤父子，清风何奕奕。\n爱彼清风好，危楼高百尺。\n来从玉宇远，照衣光可掷。\n桂叶尚飘飘，蕙草不习习。\n平生眼豁开，脱然凌羽翼。\n对饮伴明月，故人念畴昔。\n咏歌何穆如，援琴更幽寂。\n慈乌遶难老，霅溪非其匹。\n华阳三层上，松韵亦萧瑟。",
        "dynasty": "宋",
        "collection_info": null
    },
    {
        "title": "始到无极作",
        "author": "晁说之",
        "content": "徂岁若飞羽，去矣不可招。\n谅积寒暑多，我髮觉翛翛。\n是身一枯木，引忧自焚烧。\n河山再游宦，乡国梦魂劳。\n友朋不敢思，得意在本朝。\n弟妹天一方，披衣泣中宵。\n介拙取如此，罪侮肯相饶。\n眷言此邦人，不与我逍遥。\n五日无羊俎，十日无鱼庖。\n懒我蔬菜惯，妻儿嗔呶呶。\n亦有寝食地，肘申瓦叹摇。\n政自不容膝，如彼风后巢。\n当此仲夏时，何以谢炎歊。\n前闻严君平，气和生凉颷。\n但恐此语欺，古道久可嘲。\n平生鄙潘岳，怀县復郁陶。\n靖节真吾师，一去何超超。\n终期不自堕，赋诗畔牢骚。",
        "dynasty": "宋",
        "collection_info": null
    },
    {
        "title": "送杜通直乞罢无极南归",
        "author": "晁说之",
        "content": "青堂帐下白题歌，王师城外横天戈。\n白首国母契丹女，泣问王师来谓何。\n将军突骑擅府库，羌儿逃死独峰驼。\n军中即日拜太守，兜鍪未脱羣冠峨。\n杜侯别乘不愿行，自言壮志今消磨。\n顾岂不知金币饶，家有清风誓不颇。\n归来南北信所之，无极陋壤留则难。\n却卷前志随征鴈，回首三吴风景和。\n怜君骨法可学道，此身肯与树婆娑。\n嗟予投帻亦不晚，君好访我嵩山阿。",
        "dynasty": "宋",
        "collection_info": null
    },
    {
        "title": "赵君年十六作雨诗极奇验可畏说之辄次韵和之",
        "author": "晁说之",
        "content": "天地绵绵寄一水，上有浮羽下累块。\n时时出溢不自持，或蒙或霔初有底。\n人间妄见得雨名，穴居那解知其际。\n既久天地如卵毈，漏下涌上潜相继。\n日鸡月蟾喜潴污，力敛光明悭不费。\n兹復何时霖未休，万牛高木同茅刈。\n朽屋欹倾嗟莫支，好逐苴浮连一穗。\n何处红药媚芳妍，但见土花争点翠。\n被湿出门意憀栗，刺舟庭下却车骑。\n茫然谁与散此愁，文定诸孙森葆翳。\n青青稚齿口鼻哽，滂沱苦语天工弃。\n赵生十四识嵇康，谅知前言非我戏。",
        "dynasty": "宋",
        "collection_info": null
    },
    {
        "title": "黄河多淘河之属有曰漫画者常以觜画水求鱼有曰信天缘者常开口待鱼感之赋三诗 淘河",
        "author": "晁说之",
        "content": "淘河復淘河，后土激浪沙分波。\n大石羽转杂龙鼍，汝欲澄清力几多。\n官家费尽水衡钱，万夫政待汝漪涟。\n天上有河鹊以填，可增汝漫髠其颠。\n虚名覈何尝，休讥汝在梁。",
        "dynasty": "宋",
        "collection_info": null
    },
    {
        "title": "黄河多淘河之属有曰漫画者常以觜画水求鱼有曰信天缘者常开口待鱼感之赋三诗 漫画",
        "author": "晁说之",
        "content": "漫画復漫画，河尾沙软喙一尺。\n天生刚啄不解秃，倦鱼薄浅幸有得。\n谋拙力百费，何处有金翅。\n饥肠倚暮烟，惭愧信天缘。",
        "dynasty": "宋",
        "collection_info": null
    },
    {
        "title": "黄河多淘河之属有曰漫画者常以觜画水求鱼有曰信天缘者常开口待鱼感之赋三诗 信天缘",
        "author": "晁说之",
        "content": "信天缘，何为者，非达亦非贤。\n终朝开咮不敢仰，待鱼落咮急下咽。\n大鱼变化小鱼黠，谁肯効命于尔前。\n皇天日月高，无心怜尔曹。\n几欲强求索，岂不鉴漫画。",
        "dynasty": "宋",
        "collection_info": null
    },
    {
        "title": "比日风雨甚异山下人云此六月龙会时也中顶有会龙洞予尝游焉赋诗记其事今感之有作寄赵德鳞",
        "author": "晁说之",
        "content": "西峰掩映东峰明，倐忽起灭令人惊。\n九野雨足龙上征，六月正乃会玱珩。\n雷电断绝风来轻，鼓倡鼙和铃箫笙。\n虹霓舒斾云摇旌，万龙夭矫宿峥嵘。\n天门大开仙子迎，不比它邦时雨行。\n中天有洞遗珠缨，我昔酌泉探幽清。\n尚疑不然今信诚，安得问讯骖骑鲸。\n脱去禁令朝玉京，相羊容与俯四瀛。\n下呼我友何营营，寒饥暑渴亦已更，胡不同我此长生。",
        "dynasty": "宋",
        "collection_info": null
    },
    {
        "title": "和涧上丈人石淙作依元韵",
        "author": "晁说之",
        "content": "岷江将入海，金山中斥攫。\n近樵得鴈荡，平地风落落。\n狞儿一称绝，如夔理舜乐。\n那知嵩石淙，视彼削则削。\n两处各瑰俊，一旦得磅礴。\n水从嵩阴来，到此几溪壑。\n势尽划纵横，天地自开凿。\n腹背涵丛峰，星斗俱漠漠。\n波摇下嵚崯，云度上岞崿。\n为山无麓趾，突兀便可乐。\n北首揖三顶，鴈行共辽寞。\n睥睨万培塿，飘然风中箨。\n莫言聚石耳，乍如五阴剥。\n试观烟霞生，如莲敷青雘。\n非山亦非石，水亦非激跃。\n痴龙有路寝，醉蜃不收阁。\n因得为人戏，何处颜色怍。\n或疑上帝宫，盆山映丛薄。\n盲风吹下将，尘世暂斟酌。\n又疑涿野战，行阵龙虎作。\n过怒禁不散，结此空黝噩。\n宁论八阵图，水来俄而却。\n惜哉游者稀，元老情不恶。",
        "dynasty": "宋",
        "collection_info": null
    },
    {
        "title": "偶得双头莲花戏作",
        "author": "晁说之",
        "content": "君子不见昭仪飞燕姊妹在汉宫，同妍共丽媚赤凤，赤凤一日与俱逝长空。\n又不见大舅小舅兄弟专晋亦何有，兄招千里兵，弟殒一杯酒。\n嗟尔芙蓉芬芳姿，出水无染称瓌奇。\n亭亭各映清涟漪，高下浅深何不宜。\n尝游镜湖五月时，目极万迭青罗衣，一花独出擅朝晖。\n譬如神情散朗王夫人，不争铅黄桃李春。\n又如君子立朝廷，朋而不倚自修正。\n何乃反常为异失故态，比之人事那足爱。\n只恐横塘知我有恨处，故教绝艷相并语。\n莫言才气世无双，并蒂何如君看取。\n不然戏我坎壈此世每不偶，逢人好匹开笑口。",
        "dynasty": "宋",
        "collection_info": null
    },
    {
        "title": "正月六日七日书所见",
        "author": "晁说之",
        "content": "扶光岁首当何辰，荐视变异纷无垠。\n既惊马日不为马，况復人日不成人。\n咸疑白昼悬月魄，譁言日月相斗格。\n如负如空天风愁，似食不食自毒螫。\n空裏黄埃下百重，日心黑气交四磔。\n不知何地匿阳乌，人间百鸟竞号呼。\n可怜海气使如此，杏梁瑞彩想中都。",
        "dynasty": "宋",
        "collection_info": null
    },
    {
        "title": "送许同年赴江宁知录",
        "author": "晁说之",
        "content": "风棱索索许子伯，轺车督邮声赫赫。\n裔孙德似官亦同，独乘瑞雾开羽翮。\n金陵城裏春色多，疑是六朝旧金碧。\n只宜细看后庭花，慎莫垂泪江家宅。\n吴骠那解醉离肠，嗟余自是思归客。\n荷叶开时杨梅熟，江南江北遥相忆。",
        "dynasty": "宋",
        "collection_info": null
    },
    {
        "title": "送坛守赴阙",
        "author": "晁说之",
        "content": "昔时江南士人轻吴会，正如长安洛阳论宾主。\n自从九州花开一日来，欣欣不復闻此语。\n明州太守江南英，信美之乡是吾土，莫言只饮甬水便无情。\n黄鹄排赤霄，垂翅一再举。\n御厨赐食紫驼峰，情多犹忆马夹柱。\n依然梦断四明山，花信风裏怜梅雨。\n潮平驩喜浪婆儿，莫错举棹新城江上去。",
        "dynasty": "宋",
        "collection_info": null
    },
    {
        "title": "顾弥邵以其尊内翰所有欧阳公集遗侄季澈赋诗篇末见及辄次韵作",
        "author": "晁说之",
        "content": "昭陵人物一朝盛，晚有醉翁为拟伦。\n譬如羣凤粲羽翰，来下千里仪九成。\n凤归乐绝天寥寥，人间坠简空垂精。\n可但光华开日月，要识忠愤耸幽神。\n虎头本是当时客，教子传孙无粟亭。\n昼吟夜诵翁文耳，池蛙何容聒正声。\n得之不待金错赠，好守门律如时令。\n君家此叔定不痴，莫厌家鸡外勤请。",
        "dynasty": "宋",
        "collection_info": null
    },
    {
        "title": "送公望",
        "author": "晁说之",
        "content": "窃独悲秋霖，江湖难为客。\n短髮思归时，奈此西行色。\n念君诸王孙，风骨秀而整。\n衣冠旧诸生，不羞见狭领。\n邂逅託末契，君室献可孙。\n岂但姻娅旧，有感风义敦。\n君知前辈好，宁用文墨期。\n颍麟陈留言，为君爱吾诗。",
        "dynasty": "宋",
        "collection_info": null
    },
    {
        "title": "新作竹轩",
        "author": "晁说之",
        "content": "斋壁值墨竹，文苏两先生。\n移根今何殊，初度风雨声。\n妙识前日意，欢见此时情。\n家山几千里，客恨倐似倾。\n归期恨今晚，像此葺茅楹。\n故知江海梦，常共月华清。",
        "dynasty": "宋",
        "collection_info": null
    },
    {
        "title": "感怀",
        "author": "晁说之",
        "content": "甬东为客久，心期日自昧。\n秋风沧海潮，尚余桂江泪。\n形影怅已老，颇识前人意。\n柳子与沈侯，超迈万人外。\n终日常戚戚，不知果何是。\n我亦负罪臣，视彼才藻愧。",
        "dynasty": "宋",
        "collection_info": null
    },
    {
        "title": "感兴",
        "author": "晁说之",
        "content": "越山无黄叶，客子自悲秋。\n朝来风雨恶，白浪翻山头。\n归鴈不敢度，何事此淹留。\n少时笑古人，耻为关外侯。\n老识古人意，首山復首丘。",
        "dynasty": "宋",
        "collection_info": null
    },
    {
        "title": "秋晚",
        "author": "晁说之",
        "content": "居恨日不过，復此秋云暮。\n一岁余几何，挽之安得住。\n老矣且勉学，高谈非所与。\n贫贱苟不惭，势力则不惧。\n凉飇幸已多，宁烦赋不遇。",
        "dynasty": "宋",
        "collection_info": null
    },
    {
        "title": "题琦公讚光堂",
        "author": "晁说之",
        "content": "山川固高深，不掩珠玉光。\n道人觉物者，明明岂自藏。\n奈何一世中，暝醉不我臧。\n收敛万古志，风雨一茅堂。\n问之默不语，诗成兰蕙香。\n山中多卉木，有待而芬芳。\n自怜年少时，彻今昼公行。\n虚空流水远，天外有鸾凰。\n白髮此种种，红尘谁茫茫。\n嵩少今卜筑，因之归兴长。",
        "dynasty": "宋",
        "collection_info": null
    },
    {
        "title": "风",
        "author": "晁说之",
        "content": "一雨一月强，天地同翳如。\n大风半夜起，上下痛扫除。\n彼苍不自压，人力端奈渠。\n不然何特异，摇荡此寰区。\n痴儿怖惧起，无衣冻不苏。\n尚恐山岳仆，宁暇小物谋。\n人生所托微，造化仁有余。\n明朝木杪静，晏晏看天衢。",
        "dynasty": "宋",
        "collection_info": null
    },
    {
        "title": "夜雨",
        "author": "晁说之",
        "content": "夜雨听沉寂，颇似嵩少时。\n但怪越江上，非此严冬宜。\n重冈迷积霰，故山今付谁。\n潮头斯更健，鱼尾适自嬉。\n独如客子何，耿耿问心期。",
        "dynasty": "宋",
        "collection_info": null
    },
    {
        "title": "寒江",
        "author": "晁说之",
        "content": "寒江不可望，怖尔船中客。\n波涛已无时，风雨又几日。\n人多冒险艰，我独幸沉寂。\n蛟鼍得意豪，鸿雁归期急。\n吾孙解蛮语，政可一戏剧。",
        "dynasty": "宋",
        "collection_info": null
    },
    {
        "title": "夜大风",
        "author": "晁说之",
        "content": "夜半江头清客耳，彷佛钟声风雨裏。\n雨收风冷独严威，鼍号龙战江声徙。\n政是夫差破吴时，鼙鼓百万当者靡。\n白头嵩客奈此何，他年惯听山之阿。\n惟彼天地之中央，岫埙篪谷宁厌多。\n吾土信美小人哉，何不处处作好怀。",
        "dynasty": "宋",
        "collection_info": null
    },
    {
        "title": "和胡少汲游山",
        "author": "晁说之",
        "content": "峭直汉大夫，伊余忝末胄。\n出不遇良媒，生本值恶宿。\n高曾耀图牒，罪戾辱堂构。\n十饥付羣儿，万恨阁孤咮。\n耻争市井日，雅愿农田寿。\n感慨触目新，忠愤平生旧。\n欲论国中枢，谁识不下辏。\n偶为江湖游，喜见园林茂。\n但恨老子迂，难復处士秀。\n怀我故时人，识彼往岁绶。\n故人多零落，高义或邂逅。\n有美中庸胡，愿息金兰臭。\n家住灊岳云，赋此小山狖。\n纔显便官豸，暂处得僧鹫。\n大篇既锦舒，小章亦玉镂。\n本期古人知，岂急今朝售。\n又如五色丹，必待九转就。\n不近恋洛阳，何远惮句漏。\n神智此既澄，世网不待透。\n明珠雀能衔，黄金鸟解潄。\n遗骨一国珍，死鬓百草鬬。\n果谁真美恶，亦曷定先后。\n食柏莫分甘，种漆要自守。\n无思粱肉肥，忽厌藜藿痩。\n德义难沃怀，情欲为穿溜。\n小人窘咫尺，君子狭宇宙。\n清音可相羊，畏途肯宿留。\n原宪不知贫，季氏徒夸富。\n既皆白髮侵，宜各素心究。\n内不识织纴，外嗜饱饤饾。\n一言可酣醉，八月非醇酎。\n苟适年少场，或落春花囿。\n武思挥日功，文欲凌云奏。\n懒出枥马嘶，惜笑闺女侑。\n巧意难幸得，枯胫或遭叩。\n君如此攘臂，我此甘缩袖。\n归见鲁卫士，未觉风宜陋。\n每增输心僞，矧非见面骤。\n猿笑识岩穴，鸡鸣知旦昼。\n吾语虽不媚，厥意或可厚。",
        "dynasty": "宋",
        "collection_info": null
    },
    {
        "title": "谢周同年通叟诗卷",
        "author": "晁说之",
        "content": "周郎既老曲不顾，自作吴音歌白苎。\n二三名胜能知音，伧翁得之嗟已暮。\n玩之在手一载读，愈见佳处心愈妒。\n君乎瘖休无復鸣，我宜如许他宜虑。\n乡曲豫章皆奇才，直上千尺已摧去。",
        "dynasty": "宋",
        "collection_info": null
    },
    {
        "title": "送琦公诗卷",
        "author": "晁说之",
        "content": "孤山教体外，赋诗汤休上。\n后来数参寥，接手得宗匠。\n东游四明山，怀人增恻怆。\n何言遇老琦，二公论辈行。\n但欠主盟人，汲古自清唱。\n明年已七十，句法何荡漾。\n兹山近蓬莱，展卷到绝旷。\n岛子敢赓酬，我正恨难傍。",
        "dynasty": "宋",
        "collection_info": null
    },
    {
        "title": "次韵和法琦",
        "author": "晁说之",
        "content": "野寺木鱼午不响，老僧乞米樵松根。\n志幽思苦作诗戏，处身不忌如洼罇。\n大轴视我正其欲，尚恨近体意虚辱。\n报以五字陶谢家，要看素丝难纯束。\n江头梅雨灭槐火，我正思公惭饭颗。\n復我苦淡来恼予，叹息有能无不可。\n枉是昼公出前溪，猥效苏州失故栖。\n苏州风流今不见，公乎老矣谁提携。",
        "dynasty": "宋",
        "collection_info": null
    },
    {
        "title": "书事",
        "author": "晁说之",
        "content": "越天梅雨短长思，嵩阳客子问归期。\n幽梦远近徒犹夷，细字老眼厌纷披。\n身将隐矣又何为，且舒萦滞为客时，故自平平欲语谁。",
        "dynasty": "宋",
        "collection_info": null
    },
    {
        "title": "连日酷暑异常摅闷而作",
        "author": "晁说之",
        "content": "寒暑平分，东南之徼，何多暍哉。\n远望炎洲，近观火井，相与朝烬而夕灰。\n名曰冰纨霜练，服之一缕如十袭，而信衣冠之不能。\n敢疑夏祖之居会稽，短髪文身自蔽以草莱。\n浪婆儿，身世世，共道常年不如是。\n谁復怜北客，此日真憔悴。\n深山乳虎想腾倚，清风不来空啸死。\n安得人如葛稚川，脱身直下坐井底。\n奈何沧海浊沸，日不敢浴，金波自烂玉兔熟。\n四方上下浊氛满，何许层冰映雕玉。\n苦熟何不可，浊氛端恼我。",
        "dynasty": "宋",
        "collection_info": null
    },
    {
        "title": "大热戏作",
        "author": "晁说之",
        "content": "仕板三十年，罪籍乃十岁。\n妻儿叹朝夕，欲免饥寒累。\n尔来官南陬，长夏苦炎炽。\n自疑吾其鱼，釡鬵方尽沸。\n金石方流烁，况此病而悴。\n却顾妻儿笑，聊取一嬉戏。\n饥肠虽自鸣，寒冻非吾事。",
        "dynasty": "宋",
        "collection_info": null
    },
    {
        "title": "谢仲长通判朝议兄惠顾渚茶",
        "author": "晁说之",
        "content": "天子不尝阳羡茶，二百年余吾侬咨嗟。\n可是吾侬咨嗟休，涛江春色远含羞。\n赵卿老矣刺史半，缄题寄我甬水头。\n故副委员长不敢西争去贵嗜，最宜东来同羁愁。\n人生趣尚有穷达，草木还亦如人不。\n谁家弃妇泪未干，忍对孤鸿暮影寒。\n赵卿虾菜且良食，莫教归梦到长安。",
        "dynasty": "宋",
        "collection_info": null
    },
    {
        "title": "初秋思旧山",
        "author": "晁说之",
        "content": "秋江未澄澜，秋声已先到。\n颇谢凉风吹客愁，何须落叶惊人老。\n古来此兴定何如，自愁不愁自倾倒。\n直尔相羊好远游，何不命驾归嵩丘。\n君乎不上三十六峰顶，只恐君家未是秋。",
        "dynasty": "宋",
        "collection_info": null
    },
    {
        "title": "送范八西上",
        "author": "晁说之",
        "content": "江头枫树秋，东吴王孙愁。\n谁復怜北客，梦不到中州。\n子能中州去，独我不自聊。\n心事岂如期，来岁同归舟。\n子今未二十，志气长者流。\n勤读未勤问，有待再见不。",
        "dynasty": "宋",
        "collection_info": null
    },
    {
        "title": "秋日江上作",
        "author": "晁说之",
        "content": "秋色千里来，潮波八月壮。\n起帆增江势，劲风滋颉颃。\n海道当如何，燕羽去云上。\n人生自窘束，有情宜骋望。\n两眼幸未盲，莫谩读易象。",
        "dynasty": "宋",
        "collection_info": null
    },
    {
        "title": "题明发所画访戴图渠自有诗",
        "author": "晁说之",
        "content": "扁舟雪夜兴，千载风流存。\n诗画能幽绝，不似诸王孙。\n兴多却易尽，一世復何待。\n伧父莫骂予，犹且不见戴。",
        "dynasty": "宋",
        "collection_info": null
    },
    {
        "title": "岚露雨",
        "author": "晁说之",
        "content": "越山八月时，扬扬岚露雨。\n却疑梅再黄，奈何燕已去。\n平生始知名，要来愁羁旅。\n前愁岂不多，纷纷新代故。\n谁为司愁者，特于予不负。\n寄言宦游子，行李莫匆遽。",
        "dynasty": "宋",
        "collection_info": null
    },
    {
        "title": "寓兴",
        "author": "晁说之",
        "content": "秋风来偏战，万叶倐奔亡。\n客子江海间，是时多慨慷。\n何事新来鴈，矫翼过吾乡。\n吾乡多霜雪，岂不坂路长。\n思览万物表，试登千仞冈。\n徜徉未终乐，急景叹扶光。",
        "dynasty": "宋",
        "collection_info": null
    },
    {
        "title": "古人",
        "author": "晁说之",
        "content": "古人愁已极，今我不用愁。\n去日已忽忽，来日谅悠悠。\n便能如此志，终恐惭白头。\n经月不读书，闭目得自求。\n不如悬车好，更復外言不。",
        "dynasty": "宋",
        "collection_info": null
    },
    {
        "title": "风雨纵横至",
        "author": "晁说之",
        "content": "风雨纵横至，此非渊明庐。\n勉哉风雨操，人品有贤愚。\n彼方适云旗，我切畏泥涂。\n凄凄向深夜，何处识斗枢。",
        "dynasty": "宋",
        "collection_info": null
    },
    {
        "title": "乘小艇戏作",
        "author": "晁说之",
        "content": "知章骑马似乘船，我今乘船若骑马。\n舳鸣舻喷索莫驭，左磬右控手不把。\n稍稍风恬可骋望，忽忽波骇难游冶。\n既信河流怒颊豪，不疑瞿唐不可下。\n婆儿未用伧儿怪，赤马能战驰马败。\n伧儿自哂亦以屡，愧尔会稽夏仲御。",
        "dynasty": "宋",
        "collection_info": null
    },
    {
        "title": "忆江南赠通叟年兄",
        "author": "晁说之",
        "content": "北客而南征，蹇产非所志。\n问津人尚绝，后来狂避世。\n流离窜斥者，其数非一二。\n风流称南朝，文物始佳丽。\n要途在荆扬，僻左处吴会。\n吴会兴国来，乃以丹漆贵。\n若其大才豪，终是江南最。\n君家住江南，豫章生次第。\n非但吾言逼，正尔百忧似。\n易见岩下电，难识斗间气。\n结绶三十年，胆策未一试。\n譬如瑚与琏，讵落日中市。\n飘然渡浙江，式慰此憔悴。\n我屋梁园久，近卜嵩峰邃。\n海虫难下筯，粟浆有贱嗜。\n不读非圣书，忍更增疣赘。\n又不求甚解，未肯争破碎。\n排闷亦吟哦，清潦谁滋味。\n自从住囚籍，一语不敢谓。\n岂惟要绝言，自憎生此喙。\n因君发吾狂，明当保严誓。",
        "dynasty": "宋",
        "collection_info": null
    },
    {
        "title": "桃",
        "author": "晁说之",
        "content": "江南桃叶齐，江北桃根低。\n各自擅风流，人情千载迷。\n桃花竟谁比，风雨日凄凄。",
        "dynasty": "宋",
        "collection_info": null
    },
    {
        "title": "园中戏作白纻",
        "author": "晁说之",
        "content": "人间春色不须臾，芳草妬华不萦纡，杨花不分上空虚。\n宓妃一去百代无，不如云外万乐俱。\n南斗鼓瑟北斗竽，与酬酢者非君徒。",
        "dynasty": "宋",
        "collection_info": null
    },
    {
        "title": "题冲弟诗卷",
        "author": "晁说之",
        "content": "阿冲五字来，江山千里余。\n能尔丽金碧，定是勤诗书。\n文章与神明，动作本自俱。\n古人既云已，令公有规模。\n五世以文称，故家谁復如。",
        "dynasty": "宋",
        "collection_info": null
    },
    {
        "title": "昨日之日",
        "author": "晁说之",
        "content": "昨日之日梦可追，今日之日愁能迟。\n日之授谢亦何有，但莫令吾忠信亏。\n但莫令吾忠信亏，家山北斗身海湄。\n脍鲸斮蛟既不得，虾虫腥咸安用之。\n难将短髮留长恨，山中好在鸡黍期。\n有船载书復归去，高谊解释幽林思。",
        "dynasty": "宋",
        "collection_info": null
    },
    {
        "title": "赠然公界方",
        "author": "晁说之",
        "content": "西方石为简，东山人可与。\n不用量三江，聊以压四虎。",
        "dynasty": "宋",
        "collection_info": null
    },
    {
        "title": "偶见陈诚之一诗不胜钦叹辄纪赠求其巨篇深愧芜累",
        "author": "晁说之",
        "content": "四明唐中叶，处士有陈深。\n书既殚万象，诗想瑶华音。\n惜哉不并传，裔孙自苦吟。\n岂易识此孙，海底珊瑚沉。\n邂逅我见之，昔恨阻冲襟。\n念我理归棹，旅梦断遥岑。\n愿乞十九首，降尽河外心。",
        "dynasty": "宋",
        "collection_info": null
    },
    {
        "title": "赠琴照",
        "author": "晁说之",
        "content": "会稽城畔不见海，会稽城裏海有声。\n此海之声三尺桐，渺如渤澥含太清。\n惜哉寂寥三十载，月出愁空不肯明。\n邂逅彼孙曰冲照，燕坐之余秋色横。\n摇手照乎休可已，悲风河水客心惊。\n我少学此今白髪，念昔知音冢草生。\n亦復何人能子知，空问世身不得轻。\n庭鹤待此朝入馔，子食有禁宁无情。",
        "dynasty": "宋",
        "collection_info": null
    },
    {
        "title": "缺门遇王三兄师文",
        "author": "晁说之",
        "content": "生民本羁旅，何以娱今朝。\n风雨崤渑道，离别秋冬交。\n忽復有好怀，故人道旁招。\n如狂语错乱，疑梦情飘飘。\n君鬚何尽白，我志则全消。\n忧患君恐可，图书兴尚豪。\n玷珪宜委土，良骥乃繫匏。\n但愿不再辱，敢慕无久劳。\n马蹄分异县，朔吹结同袍。\n三年以为期，嵩少理居巢。",
        "dynasty": "宋",
        "collection_info": null
    },
    {
        "title": "河中府古兴寄刘杜舆",
        "author": "晁说之",
        "content": "肘腋患难御，垣墻倾莫制。\n兹者论战国，破秦必在魏。\n初疑此语谩，身到识真是。\n河山既设险，信食以自治。\n秦虽百虎狼，得进不得退。\n襄王昧远图，苏秦嗜近利。\n惜哉计画疏，为此山河愧。\n我怀谁与语，刘子长论议。\n方为十二史，吾言不可废。\n眺听常思君，梦魂先朔吹。",
        "dynasty": "宋",
        "collection_info": null
    },
    {
        "title": "至河中首访鬼拔河图有画人云因陆学士移其壁乃毁寸尽令人感慨终日有作",
        "author": "晁说之",
        "content": "坎坎分明拔河戏，盛在北朝唐尚尔。\n画手何人郑子虔，妙不戏人惟戏鬼。\n更无狞厉可严怖，既曰依人人是拟。\n家家贾勇负胜余，见之心宁不知耻。\n最是隋宫窈窕春，汗粧蓬髮羞相比。\n故宜落笔在蒲州，门外河来三万里。\n邻几舍人有搨本，诗翁赋诗名更起。\n咏诗想画二十年，客舍此邦心自喜。\n揽真永绝僞物欺，顾影岂尽形仪美。\n嗟予断绝百事心，痴处留情独在此。\n魑魅魍魉好奔迸，文彩风流终弃圯。\n出门访之无处所，惜哉史君陆子履。\n但欲便坐易瞻玩，不知壁古难移徙。\n岂无剥落一寸余，我愿宝之若琼蘂。\n不然当学补亡诗，收拾粉本细纲纪。\n或谓前年九鼎成，时无杂糅清如水。\n虽有高室谁瞰之，亦莫揶揄毛手指。\n帖壁不祥宜遁逃，綵门抛捘方靡靡。",
        "dynasty": "宋",
        "collection_info": null
    },
    {
        "title": "初至鄜州感事",
        "author": "晁说之",
        "content": "罪斥云一纪，常亦守官箴。\n置身江海畔，放言麋鹿岑。\n大吏不呵谴，小吏自堪任。\n虾菜日异馔，着书敌南金。\n岂无二三子，善叩响不沈。\n更逢四高士，语妙何愔愔。\n俯揽尘土影，仰摅冰玉心。\n苦辛虽在昔，菑穫实于今。\n归榜不忍速，故庐尚可寻。\n金闺朝轇轕，荃壁梦萧森。\n领阔贻尔诮，新贵使我瘖。\n饥寒一丈室，奔走九秋砧。\n长坂马难健，败絮虱易侵。\n池西别故旧，税驾雕山阴。\n白翟无曩迹，赫连有脱镡。\n幸哉廊庙术，勇不夸纵擒。\n誓表前日来，父子恩更深。\n战士老腐粟，癯儒适懦襟。\n羊肥卧沙种，酒美西凉斟。\n农武自先烈，五律勤窥临。\n礼乐被远俗，三嘆斥哇淫。\n勉旃不再辱，聊尔容华簪。\n敛迹有余愧，难闻弦诵音。\n尚喜屋山阿，双泉如鸣琴。\n远明桑苎翁，品茶疑未谌。\n洞中有仙者，得度人骎骎。\n长生非敢望，却粒实所钦。\n肠空不贮愁，虑绝发奇祲。\n何劳东皋计，即日返幽林。\n难忘平昔兴，一为梁甫吟。",
        "dynasty": "宋",
        "collection_info": null
    },
    {
        "title": "趋延安过野猪岭",
        "author": "晁说之",
        "content": "堑峭十月寒，一步不得整。\n如何骑鲸客，来度野猪岭。\n遥语谢康乐，尔辈易清省。",
        "dynasty": "宋",
        "collection_info": null
    },
    {
        "title": "题杨如晦二画 蜀道图",
        "author": "晁说之",
        "content": "山鈎树白何年岁，流瀑可听下无地。\n行人愁绝却无愁，始信宜歌蜀道易。",
        "dynasty": "宋",
        "collection_info": null
    },
    {
        "title": "题杨如晦二画 边鸾雉",
        "author": "晁说之",
        "content": "骇雉丹青人姓边，无花无石自瞿然。\n已能倚壁音声绝，何用蹲飞欲上天。",
        "dynasty": "宋",
        "collection_info": null
    },
    {
        "title": "三川言十数年前尝有一短帽骑驴之士半醉徘徊原上久之曰三川非昔时比矣恍惚失其人所在有收杜老醉游图者物色之知为杜之再来也予独鄙之作诗二首  其一",
        "author": "晁说之",
        "content": "君不见少陵有客字子美，三赋献罢胡尘起。\n招魂收涙谒行在，宁论家室三川裏。\n云寒日淡剑阁深，翠华望断尘埃底。\n狼虎食人大道傍，回首妻孥须怖此。\n亦尝寄书问讯之，鲤鱼何在沧溟徙。\n晚年虽卜浣花居，心折秦云恨有余。\n茯苓不御丹砂就，仙去还来纵目初。\n干坤宿醉参横醒，且策东家旧蹇驴。\n邻里一人安可得，亦无坟冢可蓁芜。\n人间偪仄何偪仄，却自骑驴追李白。",
        "dynasty": "宋",
        "collection_info": null
    },
    {
        "title": "三川言十数年前尝有一短帽骑驴之士半醉徘徊原上久之曰三川非昔时比矣恍惚失其人所在有收杜老醉游图者物色之知为杜之再来也予独鄙之作诗二首  其二",
        "author": "晁说之",
        "content": "君不见杜老死去傲九天，肯顾帑臭下山川。\n问予何事知其然，此世此老无姻缘。\n平生志愿得酒眠，暂时去作酒中仙。\n况今仙侣琼琚连，瑶池醉倒阿母前。\n一瞬人间亿万年，泰山为尘海作田。\n何处更復有山川，凤凰五色歌云烟。\n三川何人莫浪传，汝曹虱脑真可怜。\n华清有梦亦狂颠，夜阑秉烛仍悁悁。\n君不见狄郎志尚冰玉坚，独闻此老近作佳城篇。",
        "dynasty": "宋",
        "collection_info": null
    },
    {
        "title": "萱草",
        "author": "晁说之",
        "content": "山中萱草三赤长，山中高人万事忘。\n欲借忘忧汝辈力，世间儿女徒颠狂。\n汝亦忘忧非世忧，临风恐汝亦分将。\n愿尔忘忧忘终始，莫教老大空悲凉。",
        "dynasty": "宋",
        "collection_info": null
    },
    {
        "title": "鄜州张路钤处见东坡所书渔父四首感叹之余因思诸王孙伯言善歌此辞每以为乐作寄伯言视张",
        "author": "晁说之",
        "content": "庾郎几尺大腰围，江北江南有好诗。\n今日王孙浑得似，仍知渔父醉醒时。\n为我高歌掩明镜，上方凉簟鬼神悲。\n我曹早有江湖兴，风雨轻鸥细细随。\n君朝明光我圁洛，愁肠只有醉为期。\n海外骑鲸消息断，无穷飞絮解相思。\n孤舟本要载西子，欲付此声知有谁。\n安西将军元好事，纸背题来十袭之。",
        "dynasty": "宋",
        "collection_info": null
    },
    {
        "title": "宿洛川嘉槐驿其槐真可爱因思李承之待制尝为此县令有所建退省堂存焉",
        "author": "晁说之",
        "content": "昔为扁舟客，益觉此生浮。\n逮今邮亭役，重膇仍百忧。\n嗟予何所可，归去无田畴。\n惭愧庭下槐，百年霜霰秋。\n上苑谁移根，兔目自山丘。\n曾见李长官，矫矫增风流。\n欲登退省堂，秀句吟白头。\n天上问风月，还似当年不。",
        "dynasty": "宋",
        "collection_info": null
    },
    {
        "title": "三川诵杜老观水涨诗",
        "author": "晁说之",
        "content": "平生少陵诗，佳处岂尽识。\n何敢窥意韵，尚且昧形迹。\n身到三川来，瞀瞀迷咫尺。\n连天穹谷句，忘饥三叹息。\n高高方若悬，下下仍如绩。\n扶上而削下，乃在吾行役。\n突然念此老，镕写不可极。\n意中无遗境，象外有余力。\n后来羣偷儿，蠧鱼恣口食。\n安知九鼎珍，宜尔终身瘠。\n此行敢告劳，顾影若有得。\n不见水涨时，两眼犹历历。",
        "dynasty": "宋",
        "collection_info": null
    },
    {
        "title": "感事",
        "author": "晁说之",
        "content": "十年三冬时，柜火帘小室。\n读书似少疲，坐睡尘两膝。\n飞雪封我窗，号风过我壁。\n时有可语人，对之亦默默。\n当时不知乐，兴言在今夕。\n今夕何为者，荒山事行役。\n仆驭同饥寒，惝恍若有失。\n旅舍既凄凉，台牒更狼藉。\n始信柳柳州，幸此南夷谪。\n归去亦何难，清时惟所适。",
        "dynasty": "宋",
        "collection_info": null
    },
    {
        "title": "平昔于王褒赠同处士八绝中喜诵其龙尾禅室一首今连日行荒山中颇增幽居之兴以其句为一诗寄杨中立谢显道刘壮舆陈叔易同趣归期也有好事者亦不予鄙 井汲纔通径",
        "author": "晁说之",
        "content": "山头百尺井，有径看如失。\n唯有参横时，山人起自汲。",
        "dynasty": "宋",
        "collection_info": null
    },
    {
        "title": "平昔于王褒赠同处士八绝中喜诵其龙尾禅室一首今连日行荒山中颇增幽居之兴以其句为一诗寄杨中立谢显道刘壮舆陈叔易同趣归期也有好事者亦不予鄙 蓬蒿自杜门",
        "author": "晁说之",
        "content": "藜床坐来久，前年曾到门。\n闻道蓬蒿满，秋风着旧根。",
        "dynasty": "宋",
        "collection_info": null
    },
    {
        "title": "平昔于王褒赠同处士八绝中喜诵其龙尾禅室一首今连日行荒山中颇增幽居之兴以其句为一诗寄杨中立谢显道刘壮舆陈叔易同趣归期也有好事者亦不予鄙 人还虚室静",
        "author": "晁说之",
        "content": "何许人到来，得药寻归径。\n吾庐月不落，象外独常静。",
        "dynasty": "宋",
        "collection_info": null
    },
    {
        "title": "平昔于王褒赠同处士八绝中喜诵其龙尾禅室一首今连日行荒山中颇增幽居之兴以其句为一诗寄杨中立谢显道刘壮舆陈叔易同趣归期也有好事者亦不予鄙 鸟宿暮林喧",
        "author": "晁说之",
        "content": "朱晚鸟归宿，倦飞憎世樊。\n纶巾久接狎，诉语不嫌喧。",
        "dynasty": "宋",
        "collection_info": null
    },
    {
        "title": "贫贱",
        "author": "晁说之",
        "content": "贫贱不可恶，白首不敢辞。\n圣人为我戒，敢不周旋之。\n山王亦何事，五君讵见遗。\n奈彼后世何，论评相瑕疵。\n虽有解謿人，正自漫尔为。\n寄言宦达子，努力向金闺。",
        "dynasty": "宋",
        "collection_info": null
    },
    {
        "title": "送知府张路钤还阙",
        "author": "晁说之",
        "content": "櫜戈未肯下灵州，白马将军今白头。\n将军父子重儒术，坐有绿衣人则休。\n六年謡颂流圁洛，卧使雕山添岞崿。\n看山饮水无一事，日俸岁饥欣自若。\n匹马飘飘朝九天，晚交送别亦潸然。\n烦君去路望嵩少，猿鹤相思端可怜。",
        "dynasty": "宋",
        "collection_info": null
    },
    {
        "title": "思四明所居与桃红渡相对",
        "author": "晁说之",
        "content": "今朝旅恨到何处，轩窗直对桃花渡。\n桃花渡上风吹雨，道人芒屩谁来去。",
        "dynasty": "宋",
        "collection_info": null
    },
    {
        "title": "凉州女",
        "author": "晁说之",
        "content": "凉州女，紫塞春，轻黄浓黛君莫讴，汉宫曾此选才人。\n鹿角角，鱼鳞鳞，有山有水无此珍，我强寛愁亦怒嗔。\n逢着澄江悔不咏，功曹岂自夸诗圣。",
        "dynasty": "宋",
        "collection_info": null
    },
    {
        "title": "杨班湫神恩加广应公以其诰祭之",
        "author": "晁说之",
        "content": "平生笑杀诅楚文，今朝鄜峙祭湫神。\n嗟尔湫神何为者，上公衮冕皇恩新。\n日出辉辉收霰雪，彷佛拜命若可亲。\n湫神传云是杨班，坟墓突兀自姚秦。\n当时功阀今不着，崔萧之史讨无因。\n将军得名宜勇哉，里俗所颂疑未真。\n黄蜂往媒康氏女，亲迎波间不敢嚬。\n至今七夕后二日，康家送女纷红巾。\n神视可已胡不已，清明之德先诸身。\n湫初来徙雷霆夜，鬼借百车载渊奫。\n宜囚厉鬼缚恶虎，螟螣何足烦怒嗔。\n邦人不困亦不饥，山可夜入耕阳春。\n初无粳稻劳灌溉，黄𢇲黑黍易与仁。\n敢言此水浅于旧，霶沱雨起云轮囷。\n千人一日酌不竭，神物所寓谁敢尘。\n岂但箫鼓十州远，祭秩已入四渎伦。\n异时香火故允会，品极势重力益振。\n位浮于人神所殛，神忝厥职亦愧人。\n我劳再拜不私祷，上佐邦国下斯民。\n敢学韩子炭谷湫，嘲悭悔怪徒踆踆。",
        "dynasty": "宋",
        "collection_info": null
    },
    {
        "title": "寄琦公住小溪",
        "author": "晁说之",
        "content": "穷塞岁暮怀，琦公实真侣。\n恨此长城风，不送小溪雨。\n梦断七十强，心留五字苦。\n斯世何寂寥，无人称支许。",
        "dynasty": "宋",
        "collection_info": null
    },
    {
        "title": "寄光公",
        "author": "晁说之",
        "content": "湖上石楠花出屋，待久老僧来默默。\n徐言经岁不出门，偶向今朝移苦竹。\n有琴挂壁积尘埃，强之使弹响山谷。\n至今两耳犹泠泠，边风日夜相思曲。",
        "dynasty": "宋",
        "collection_info": null
    },
    {
        "title": "洛川驿中梦与一故人作诗十余韵既觉惟记其两句南山络条华四顾吃所哀因识之",
        "author": "晁说之",
        "content": "西征岂不乐，梦中诗佳哉。\n南山络条华，四顾吃所哀。\n山川今可梦，小谢恨能裁。\n无令辜此夕，羸马空徘徊。",
        "dynasty": "宋",
        "collection_info": null
    },
    {
        "title": "君子有所恨",
        "author": "晁说之",
        "content": "君子有所恨，击指血不躁。\n相望已千古，欲语安得到。\n荆卿无剑术，商君弃霸道。\n二子苟不然，功烈迴穹昊。\n嗟哉浅丈夫，不自极怀抱。",
        "dynasty": "宋",
        "collection_info": null
    },
    {
        "title": "洗山",
        "author": "晁说之",
        "content": "公事岂不猥，吾性自有适。\n驩言春风物，洗山出怪石。\n何幸此土壤，顽骜压空碧。\n崭岩有天姿，畚锸不待力。\n横如剑出泥，纵若月退蚀。\n乃知凶谗辈，暂为忠良贼。\n后皇德清明，万类各有职。\n吾悲兹世人，因之聊嘆息。\n尝闻道人语，无垢法第一。\n多谢读易者，洗心如玉璧。",
        "dynasty": "宋",
        "collection_info": null
    },
    {
        "title": "二月初山上作",
        "author": "晁说之",
        "content": "与春相别云一岁，辽鹤有恨不足加。\n意韵寂寥莫我适，起逐春风山径斜。\n春风自与时窈窕，岂为来开桃李花。\n不然春来已几日，何处桃李不枯槎。\n乃知桃李善卑陬，远交深託待纷葩。\n政如世间妩媚子，巡墙倚户渐齿牙。\n公卿初岂以尔故，腰金佩玉牢声华。\n区区更怜蜂蝶辈，草根花底为生涯。\n此理前人未见之，我今独得频咨嗟。\n生无京国名园分，况此边城万里沙。",
        "dynasty": "宋",
        "collection_info": null
    },
    {
        "title": "夜雨",
        "author": "晁说之",
        "content": "夜雨岂不好，欠竹与芭蕉。\n可想春意足，不闻声萧萧。\n清梦江之南，云霓正逍遥。\n旧游二三子，为我吹笙箫。\n觉来耳余清，明日是何朝。",
        "dynasty": "宋",
        "collection_info": null
    },
    {
        "title": "久留帐下日夕思归辄作长言一首告别经略安抚侍郎",
        "author": "晁说之",
        "content": "乱山急雨佐吾愁，春去已远人淹留。\n谁能一饮一车酒，纵谈醉胆下凉州。\n元戎高韵抚鸾凰，旧有沙堤几步长。\n眼底不堪论往事，且夸羯鼓似邠娘。\n应怜逋客羞涩余，思归欲自驾柴车。\n月边风冷不得住，凡骨从来有曼都。",
        "dynasty": "宋",
        "collection_info": null
    },
    {
        "title": "听唱秦少游溪路雨添花词感旧作",
        "author": "晁说之",
        "content": "秦郎不知我，我岂知秦郎。\n相逢每戏剧，此狷而彼狂。\n坐有今辅弼，正色屡低昂。\n逮今白髮垂，悔昔少年场。\n一闻溪路雨，泪与雨争行。\n黄鹂千百在，斯人今则亡。\n如其并老去，娱乐岂遽央。\n况復有诸生，遗颂满汝阳。\n瘴雾杀君时，龙门曾恸伤。\n今虽苟生活，苍蝇待我傍。\n谁家有歌喉，此曲宜断肠。\n摅我一夕恨，与世同悲凉。",
        "dynasty": "宋",
        "collection_info": null
    },
    {
        "title": "书事学谢康乐",
        "author": "晁说之",
        "content": "南北夐绵络，同名圁与鄞。\n岁月老羁旅，何事勤所勤。\n情胜古今契，身以邪正分。\n清音幸先后，旷怀得朝曛。\n山腰转嘉树，风袖落閒云。\n盘磴去来迷，飞泉高下闻。\n龙柏肯予媾，上苑侍吾君。\n三花论缱绻，丹丘旧絪缊。\n中抱既兀兀，外骛徒纷纷。\n映窗有翰墨，满架亦典坟。\n摅虹宫栋宇，流汗程斧斤。\n少时喜诡俗，老境思迨羣。\n不復梦江湖，诗成心自欣。",
        "dynasty": "宋",
        "collection_info": null
    },
    {
        "title": "书触目",
        "author": "晁说之",
        "content": "山以石得名，土惟山之贼。\n如何云此山，土石相充斥。\n土上而石下，无良跻有德。\n土实最下底，位高忝厥职。\n或云三千年，此土化为石。\n顽阴不坚阳，如寄暂容迹。\n因知造化功，不出纤毫力。\n君子自苦辛，小人多羽翼。\n念从开闢来，久矣莫变革。\n吾其奈此何，唧唧復唧唧。",
        "dynasty": "宋",
        "collection_info": null
    },
    {
        "title": "题鄜州牡丹",
        "author": "晁说之",
        "content": "牡丹憎我真恶客，不解饮酒不吟诗。\n欣持一尊劝花饮，那知不醉但淋漓。\n尔花既醉应似我，耿耿一世几伤悲。\n绿珠楼下香犹在，西子舟中意尚迟。\n三尺晏婴频欲杀，尔何夭矫寻常为。\n沅湘草木共憔悴，幽兰何足九畹滋。\n昔人妙语不尔发，顾我安得有好辞。\n晚来亦解意自足，秀色直可餐待肥。",
        "dynasty": "宋",
        "collection_info": null
    },
    {
        "title": "寄陈留江子我",
        "author": "晁说之",
        "content": "江家宅在严家濑，亦有商声歌半夜。\n不烦死鱼远吐墨，谁识天马早流赭。\n嗟予久已乌角巾，愧尔当年白莲社。\n唯昔灊山见老禅，枉嘆门人才下下。",
        "dynasty": "宋",
        "collection_info": null
    },
    {
        "title": "庚子初伏前一夕大雨",
        "author": "晁说之",
        "content": "雨来夜早晚，梦断惊所向。\n鼓鼙声后先，龙蛇势下上。\n奈此老屋何，诗书果何当。\n幸矣托皇州，高枕得无恙。\n瑞物日纷纭，岂我独飘荡。\n兴言反山楹，羸思辄以张。\n疏泉到云根，松竹青益放。\n胡不返柴车，于焉事郁怏。\n平生知顾行，短髮增惆怅。\n明朝入初伏，金火两无恙。",
        "dynasty": "宋",
        "collection_info": null
    },
    {
        "title": "次韵和江子我卧病谢予相过之作",
        "author": "晁说之",
        "content": "弃妇不言贫，孤儿不知病。\n美疹亦何有，衰莲披绿浄。\n大昜疾无妄，要且观情性。\n我来自山中，非征亦非聘。\n但恨清风薄，安识皇都盛。\n况闻药艾攻，之子骇观听。\n策羸七里湾，忧醉岂易醒。\n今兹早尝馔，高人能自胜。\n不废五字吟，久与金石称。\n我老言亦衰，同鸣不相应。",
        "dynasty": "宋",
        "collection_info": null
    },
    {
        "title": "数蒙杨泽民秀才惠佳篇谢以长句",
        "author": "晁说之",
        "content": "嘉陵江声不到耳，嘉州清音得之子。\n豪英磅礴狎鸥鹭，金钱弃掷等泥滓。\n青楼不使白髮生，万恨都归一杯裏。\n三苏死后三川愁，君辈人才谁所喜。",
        "dynasty": "宋",
        "collection_info": null
    },
    {
        "title": "以李约交游晚岁重为韵作五绝句别韩二十七  其一",
        "author": "晁说之",
        "content": "红尘岁月晚，白社烟霞交。\n相思得相见，作底不逍遥。",
        "dynasty": "宋",
        "collection_info": null
    },
    {
        "title": "以李约交游晚岁重为韵作五绝句别韩二十七  其二",
        "author": "晁说之",
        "content": "几岁不出门，一朝事远游。\n长安初岂远，孤客难淹留。",
        "dynasty": "宋",
        "collection_info": null
    },
    {
        "title": "以李约交游晚岁重为韵作五绝句别韩二十七  其三",
        "author": "晁说之",
        "content": "菡蓞露不迟，蒹葭霜岂晚。\n我生寜免愁，别离无近远。",
        "dynasty": "宋",
        "collection_info": null
    },
    {
        "title": "以李约交游晚岁重为韵作五绝句别韩二十七  其四",
        "author": "晁说之",
        "content": "敝庐无良辰，荒田多荒岁。\n贫贱重离别，君乎休富贵。",
        "dynasty": "宋",
        "collection_info": null
    },
    {
        "title": "以李约交游晚岁重为韵作五绝句别韩二十七  其五",
        "author": "晁说之",
        "content": "少贵别离轻，老贱别离重。\n后日君亦老，我髪亦种种。",
        "dynasty": "宋",
        "collection_info": null
    },
    {
        "title": "京居秋叹",
        "author": "晁说之",
        "content": "京居少蟋蟀，失我田园秋。\n何用外物感，不胜中心愁。\n少多王霸略，老窘衣食谋。\n神皋既绝分，蛮徼亦愿游。\n鹊飞徒绕树，坎止信乘流。\n顾惟尔青简，能令人白头。\n当年魏公子，今日无遗丘。\n出门何所从，垂泪且復收。",
        "dynasty": "宋",
        "collection_info": null
    },
    {
        "title": "送周秀实知新昌",
        "author": "晁说之",
        "content": "尊公文律自瑰奇，虽持使节未相宜。\n子敝青袍哦五字，州家不喜县家嗤。\n十年主簿今迁陟，县衙簿尉来趋揖。\n越绝山川舒啸时，莫叹鑑湖今几尺。\n鑑湖几尺吾其那，闻道新昌佛仍大。\n昔贤墨妙谁识之，一日清风千嶂破。\n人间月色过中秋，天际风光称远游。\n阳关本是西州曲，鹭舞兰桡不解愁。",
        "dynasty": "宋",
        "collection_info": null
    },
    {
        "title": "谢高四十子昂诗卷",
        "author": "晁说之",
        "content": "我有潇湘泪，还供阊阖愁。\n故人过我窗灯下，谓言客子宜悲秋。\n往体格律乍相视，久矣揉练几百过。\n不然何以解能云，是中不放客愁破。\n文字能自达，何处有富贵。\n莫爱离骚亡国音，学乎大雅则知未。",
        "dynasty": "宋",
        "collection_info": null
    },
    {
        "title": "送邵大兄知果州",
        "author": "晁说之",
        "content": "先生之子征聘日，自当黉舍称先生。\n即今白头青眼绝，空持短策长安城。\n汉宫雨露一朝到，剑阁山川五马行。\n既成诗书邹鲁俗，难忘家世伊洛情。\n穰橙邓橘饶渠胜，魏紫姚黄如我盟。\n约束南充谢家女，飞空倦矣復齐氓。\n鴈远难羣声不断，□□□□□□□。\n顾我宁无意远游，羸病不得俱徂征。\n长亭无酒酌君别，独将此恨西南倾。",
        "dynasty": "宋",
        "collection_info": null
    },
    {
        "title": "送顾弥邵朝奉知钱塘",
        "author": "晁说之",
        "content": "钱塘宰是会稽客，一身见尽元与白。\n元白风流且置之，是家尊翁勇金石。\n早受申公国士知，谁任东坡邦人责。\n之子敢嗟官不达，惟惭家世无踵迹。\n大才小试亦丹青，众前独却自朝夕。\n童稚欣欣新有謡，湖山蔼蔼旧相识。\n定知不用酒遣閒，流行举要百代历。",
        "dynasty": "宋",
        "collection_info": null
    },
    {
        "title": "谢程致道监丞以秋夜直舍二诗相视并简苏在廷少监",
        "author": "晁说之",
        "content": "秋风虽云高，不到建章宫。\n巨丽发妙思，翰墨争豪雄。\n移子范舟兴，入此潘庐中。\n诗成到谁手，蠒面丝髮翁。\n岂不怜此老，气薾志亦穷。\n聊以壮观之，行潦落长虹。\n低头谩漠北，攘臂徒辽东。\n自娱蓬蒿兴，敢傍珪璧丛。\n清时难但已，有感如霜钟。\n慎莫视苏子，是更得家风。",
        "dynasty": "宋",
        "collection_info": null
    },
    {
        "title": "谢邵三十五郎博诗卷",
        "author": "晁说之",
        "content": "我尝为历学，上元要极远。\n上元有远迩，疏密出早晚。\n顾惟尔大父，皇极探其本。\n唐尧上百代，日月来滚滚。\n因之知百索，孰可妄憎噂。\n子前视我诗，与子论诗壶。\n子诗既焕烂，我言得安稳。\n为子极源流，无难如瓴建。\n风雅闢大田，骚些助锄垦。\n曹刘鲍谢辈，风雨得藨蓘。\n閒居既识陶，咏怀宜知阮。\n不有鲍与谢，白也胡婉娩。\n苟无阮与陶，苏州曷息偃。\n上下曹刘来，少陵自益损。\n岂易少陵学，浪走徒多踠。\n况復尔来人，不竈而市饭。\n大儿夸苏豪，小儿争黄謇。\n讵知韩柳先，学大忘赫烜。\n余事五七言，朝鸾参暮鶠。\n又如万仞姿，松岩绝兰畹。\n念彼形似徒，涩舌吞枯菌。\n何人分诗文，两队有鲂鳟。\n子早知此病，我语出復返。\n何以谢子勤，王道不可缓。\n凛凛易春秋，南面俨龙衮。\n礼书朝万邦，宝辂粲朱幰。\n颜曾侍珪璋，荀孟陈干盾。\n老漫怜骥枥，壮当勇虎圏。\n明朝役高兴，蜀道横碧巘。\n我实爱子才，语长情缱绻。",
        "dynasty": "宋",
        "collection_info": null
    },
    {
        "title": "庚子冬至祭鼎阁差充太祝致斋于内西廊待漏院以近法物库有火禁甚严不胜昼夜寒苦辄成长言",
        "author": "晁说之",
        "content": "至日为客昔人叹，况乃客次在斋宫。\n斋宫所寓有火禁，冰食霜寝多凄风。\n丰屋高悬日不到，未信一阳生是中。\n尝闻鼎以大祭祀，未闻祭鼎陈笙镛。\n兹焉祭鼎戒羣吏，古也拜竈劳皇躬。\n森森鼎阁祚厥西，矗矗明堂配自东。\n天子万岁调元象，岁岁年年为祝工。",
        "dynasty": "宋",
        "collection_info": null
    },
    {
        "title": "高藤州六观堂",
        "author": "晁说之",
        "content": "曾子三省予未能，夫君六观何自入。\n天台敖我三观妙，君又三之弥有得。\n露下聚散俱已空，电出有无仍不实。\n一世假梦暂踟蹰，万缘托幻聊戏剧。\n澄渊泡起不离中，端形影见无差忒。\n兹惟一心之所发，邈乎此心近不识。\n更须止之艮为山，随其观处离非日。\n与君相遇紫陌边，不谓我言无不急。\n君方度岭驾朱辂，我言之外何所识。",
        "dynasty": "宋",
        "collection_info": null
    },
    {
        "title": "咏老",
        "author": "晁说之",
        "content": "脚踏浮云身已老，访道修行恨不早。\n曾见商周全盛时，不及唐虞古风好。",
        "dynasty": "宋",
        "collection_info": null
    },
    {
        "title": "同表甥赵康游种范李园",
        "author": "晁说之",
        "content": "百态范氏石，千寻种氏木。\n灌以邠李水，禽鸟识故国。\n使我从今去，魂梦常不足。",
        "dynasty": "宋",
        "collection_info": null
    },
    {
        "title": "蓬莱仙",
        "author": "晁说之",
        "content": "我是蓬莱山上客，暂到人间管春色。\n谢家池馆纵吟魂，卓氏酒炉迷醉魄。\n人间春色将奈何，潋潋滟滟浓如波。\n归来说与秦王女，麻姑偷去唱为歌。",
        "dynasty": "宋",
        "collection_info": null
    },
    {
        "title": "十二弟寄所和邵子文病中感怀之作復次韵寄子文",
        "author": "晁说之",
        "content": "先生穷着书，宁比近术赦。\n天故使之贫，赤手唯书籍。\n或者窥残篇，律吕起韶夏。\n微意有子传，光烛不邻借。\n大臣荐曰才，留守劝征驾。\n讲席出正涂，肯以眇跛讶。\n生平畎亩心，愿被草木化。\n卧龙终佐汉，扪虱聊倚华。\n二君独何居，耿耿心中夜。\n不悟伊吕间，安容管葛亚。\n璞玉讵连城，祇堪双则价。\n何事揶揄鬼，疾病寻舋鏬。\n井臼每苦烦，药食则不暇。\n不药得中医，默符覆器□。\n哦诗便无恙，乞酒宴茅舍。\n弥荷天地恩，性命永其贳。\n饥鹰侍中辈，死矣一饱乍。\n顾我与君侯，更愧东山谢。",
        "dynasty": "宋",
        "collection_info": null
    },
    {
        "title": "迎赦一首",
        "author": "晁说之",
        "content": "灯头异花垂永夜，占云明日当有赦。\n咄哉无烦汝报我，三年郊恩遍天下。\n知人所知岂神圣，偷欢送喜真便佞。\n羲卦箕畴汝讵知，冰冻火炎子不问。\n曈昽日出迎赦来，沸渭颂声何休哉。\n陛下万岁御九垓，王母献寿沧海杯，更看正仗单于陪。",
        "dynasty": "宋",
        "collection_info": null
    },
    {
        "title": "申谢经略安抚待制送酒之什",
        "author": "晁说之",
        "content": "真茶窃所贪，薄酒亦云嗜。\n况此两乘壶，旨哉出厅事。\n歌美秦州半，樽罍更几倍。\n元戎眷非一，于焉则有二。\n癃老欲扶持，牢愁使破碎。\n风雪客岁殚，无陨故园泪。\n我实不能饮，自有愁常醉。\n顾彼昔之人，何必陶阮类。\n槌剑剧孟侠，文武卫公贵。\n宜饮不饮者，我言尚何费。\n顾分玉帐春，远以金壶致。\n旧都新奏功，如花方高会。",
        "dynasty": "宋",
        "collection_info": null
    },
    {
        "title": "阴山女歌",
        "author": "晁说之",
        "content": "阴山女汉服，初裁泪如雨。\n自看颜色宜汉装，琵琶岂復传胡谱。\n赤车使者传琵琶，翩然雌凤随凰去。\n岂不怜此女儿心，父母生身远有祖。\n平生父母九原恨，得幸一朝收拾取。\n使者高义重咨嗟，衣裳盟会其敢许。\n汉装汉曲阴山坟，七十年来愁暮云。\n即今山川还汉家，泉下女儿闻不闻。\n谁将一樽内库酒，招此芳魂亦何有。\n崔卢旧族自豪英，顾此女儿惭色否。\n巍巍之功惟陛下，万岁百男固宗社。\n赫赫雷电暂出车，陶陶韶濩咏归马。\n墨荘侍读如尚在，应有好辞献寿斝。",
        "dynasty": "宋",
        "collection_info": null
    },
    {
        "title": "月下作",
        "author": "晁说之",
        "content": "今夜陇头月，往岁沃洲山。\n短髮添尽白，遐观弥多閒。\n遥怜大定僧，注彩衲畦间。\n尘冠何可久，曳杖吾当还。\n胡不忘言休，自箴兹厚颜。",
        "dynasty": "宋",
        "collection_info": null
    },
    {
        "title": "恨契诗",
        "author": "晁说之",
        "content": "坎壈愚无计，恸哭老无泪。\n居处近何适，隐遁远何暨。\n爰来未尝恨，始恨金石契。\n何朝镕而泥，亦暮泐以滓。\n有美者伊人，平昔尝自谓。\n此身敢自轻，实与刘向类。\n孰如同姓忧，斧扆况忠对。\n与我盛苏门，何人忍弃背。\n顾彼苍蝇姿，须臾来附骥。\n附骥只须臾，没身有臭嗜。\n国中起四顾，谁门復擅势。\n前日既居货，今日宜入市。\n市王诚何知，多贱而少贵。\n懦劣既先奔，强梁亦晚至。\n俄然欣解榻，倐尔勇投袂。\n烈烈参貔貅，堂堂得英卫。\n云朔土即復，悝于颈当繫。\n如或骑猪归，铁甲遮羞愧。\n功成麒麟阁，丹青更何视。\n莫能为尔言，击指血迸溃。\n况我本小人，西京仍已亟。\n所得果几何，作诗深自励。",
        "dynasty": "宋",
        "collection_info": null
    },
    {
        "title": "记梦",
        "author": "晁说之",
        "content": "山上多曲木，涧底有劲草。\n乃知穷达性，多随势所到。\n此语自梦中，景物殊浩浩。\n颇逢平生人，叹息老非少。\n独不偶贵胜，昔见非吾好。\n语类紫芝歌，敢不勉蹈道。\n孰能憔悴予，着之视同袍。",
        "dynasty": "宋",
        "collection_info": null
    },
    {
        "title": "谋归寄阳翟李九吕十四兄",
        "author": "晁说之",
        "content": "着身到雍隙，故人在阳翟。\n白髮何冉冉，清梦徒历历。\n有美李将军，诗是万人敌。\n家封异姓王，身老二千石。\n吕侯几世来，蝉冕必踵迹。\n如何此孙贤，早饥而晏食。\n门前颍水流，屋上嵩山色。\n天以延二老，世人何用识。\n祇应尔日来，为我长叹息。\n我尝从之游，何难此投帻。\n篱下菊黄时，鴈背俯可即。\n岳寺讲时钟，婆娑且连屐。",
        "dynasty": "宋",
        "collection_info": null
    },
    {
        "title": "闻圆机累日病酒戏作存问之",
        "author": "晁说之",
        "content": "善人有怒而无嗔，美酒何曾病着人。\n夫君自是愁鬼着，愁鬼一勺百气振。\n夫君何以致愁鬼，十年一官冷于水。\n况令復似未第时，酩酊长编痛料理。\n君言不觉身无聊，西家醪胜东家醪。\n是中有米亦可饱，枉费东坡歌小槽。",
        "dynasty": "宋",
        "collection_info": null
    },
    {
        "title": "屈原石板上见圆机题诗因和之",
        "author": "晁说之",
        "content": "门掩自閒閒，樽空宁薄薄。\n妙语知杜美，刚肠识雷恶。\n饶花人岂贫，多竹地不薄。\n最道长官难，只愁里胥恶。",
        "dynasty": "宋",
        "collection_info": null
    },
    {
        "title": "次韵邵子文书梦",
        "author": "晁说之",
        "content": "先生有道无寸田，长歌击壤醉伊川。\n今式玄冢高嵩峦，嗣子诗礼老益端。\n少从父友学其难，一书百读口角涎。\n父友寸步简策边，声名九州四海寛。\n时有狂澜汇怒湍，百媸安肯一着妍。\n独乐园中往復还，蝴蝶沼上青草烟。\n书成砚穴气桓桓，苍生属望十九年。\n圣时未肯误儒冠，倐见佩玉朝珊珊。\n汴洛迎送路接连，急急政如渴赴泉。\n跛者释杖瘠肥羶，兵偃不用卢重环。\n货利去若风中幡，抉蔀一发天下言。\n白髮旧德殿中间，经行求士趋传餐。\n先生之子难郁盘，绿衣春色行度关。\n羣贤并进让后先，山摧栋折何茫然。\n人间此梦白日前，况乃枕箪夜稳眠。\n仙山尘绝远嚣煎，云楼烟阁白鹤閒。\n若嚬若笑玉女颜，我欲并之无因缘。\n傍意若谓堪悯怜，是间有汝世之贤。\n此公不死神常全，王侨偓佺不及肩。\n汝曹蚁辈徒攻坚，欲子见之骇众仙。\n子色不平羞青山，我为子往问彼天。\n谁敢少弄天公权，蘧蘧梦断目鳏鳏。\n但觉毛骨轻且便，赋诗不怕众险艰。",
        "dynasty": "宋",
        "collection_info": null
    },
    {
        "title": "月",
        "author": "晁说之",
        "content": "真月夜夜满，妄见有盈亏。\n譬如匣中镜，一成岂合离。\n腥蟆与狡兔，谬及丹桂枝。\n我今尽扫荡，庶识真月为。",
        "dynasty": "宋",
        "collection_info": null
    },
    {
        "title": "送曹资深受代还京兼简刘养正",
        "author": "晁说之",
        "content": "韩王孙子何楚楚，不用根源论魏武。\n读书射猎固自如，剧谈大笑能尔汝。\n为君相遇在东州，与我中分万斛愁。\n我归未得君归去，风流应復属曹刘。",
        "dynasty": "宋",
        "collection_info": null
    },
    {
        "title": "和二十二弟不相遇之作",
        "author": "晁说之",
        "content": "秋云欲遘雨，恼此山河凉。\n柴门试一出，矫目叹林光。\n孔鸾势自远，鸿雁意亦长。\n先后日云间，俗眼安得常。",
        "dynasty": "宋",
        "collection_info": null
    },
    {
        "title": "秋吟",
        "author": "晁说之",
        "content": "友生吾所畏，言貌凛秋威。\n崔子稻畦晚，杨公玉田饥。\n阶除昨夜霜，钟鸣尚依稀。\n吾友岂憔悴，西山空崔巍。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其一",
        "author": "晁说之",
        "content": "布种无多寡，收穫几丰凶。\n老农知岁异，远贾务日同。\n孰是勉无德，莫非矜有功。\n君何谢事早，两世有四公。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其二",
        "author": "晁说之",
        "content": "念公多疾病，使我频惊愕。\n可恃胆气大，何忧腠理薄。\n九丹讵凌空，八石聊扶弱。\n无烦问安否，冘冘亦自若。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其三",
        "author": "晁说之",
        "content": "颍川美鳯凰，淮阳盛股肱。\n皇恩既布濩，清羸亦作兴。\n自知同泾渭，孰觉异鷃鹏。\n巍巍君子堂，而我得先登。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其四",
        "author": "晁说之",
        "content": "人间陈五鼎，天上应三台。\n顾我幽居人，卒岁事田莱。\n首种既已薄，时雨又復乖。\n身事尚如此，与世宜不谐。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其五",
        "author": "晁说之",
        "content": "衮冕有人妖，钟鼓成国蠧。\n可怜凌霜干，不作济川具。\n三易朝吾车，六诗暮吾辅。\n岂亦不自娱，菊径而兰亩。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其六",
        "author": "晁说之",
        "content": "末宦从远投，沈痾得此心。\n愿言麯神降，何用官鬼临。\n幽兴落醴浦，清梦绕崧岑。\n使我既惭昔，奈何復愧今。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其七",
        "author": "晁说之",
        "content": "迷行常坎壈，守道自熙怡。\n伐蛟不恃力，刺虎寜用机。\n华屋非所尚，茅楹岂不宜。\n未觉覆盂安，讵知累卵危。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其八",
        "author": "晁说之",
        "content": "渡江慎且无，登楼戒亦莫。\n有如鹤乘轩，便类燕巢幕。\n此君如宝玉，百火不一烁。\n又復如衢樽，醉不谢所酌。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其九",
        "author": "晁说之",
        "content": "君少我十岁，怜我空老大。\n期君到云霄，遗我余謦欬。\n忽先辞汉禄，孰从仰周赉。\n顾惟神所劳，何论心乎爱。",
        "dynasty": "宋",
        "collection_info": null
    },
    {
        "title": "说之方忧韩公表大夫疾遽致仕乃蒙传视送陈州王枢密诗十首意典辞丽忻喜辄次韵和呈以公若登台辅临危莫爱身为韵  其一○",
        "author": "晁说之",
        "content": "能老彼形骸，孰疲此精神。\n繄其抱病客，只是苦吟身。\n少出便十首，高兴感五辰。\n嗟予强属和，汲思如井轮。",
        "dynasty": "宋",
        "collection_info": null
    },
    {
        "title": "南门",
        "author": "晁说之",
        "content": "今上元年九月初，正南门鏁涩关枢。\n城上日出三丈余，城下戢戢人嗟吁。\n最怜纵横荷菜夫，欲杀青蒨成蔫烟。\n驴驼嚙膝聚不驱，羣鸡孤鹅鸣相呼。\n邈然不数半与猪，客子四散别门趋。\n逐臣过焉问何如，知者不告色不舒。\n或言上皇帝有符，北门不开留翠舆。\n金人忽屯城北隅，方今明日达聪俱。\n司门郎官上奏无，未几金人来坦涂。\n城南铁骑柴奚车，焚荡辅郡陵别都。\n衣冠南下满江湖，白头辞臣思献书。\n洪范灾异信岂诬。",
        "dynasty": "宋",
        "collection_info": null
    },
    {
        "title": "送苏季升出守明州",
        "author": "晁说之",
        "content": "四明白髮船司空，喘息使君如不容。\n自尔怕道四明守，问今何人休吓侬。\n丹阳丞相苏公子，气和体正如家公。\n坐令山水生清思，云南云北挥毫中。\n江瑶海扇不入筯，肯以腥醎水驿供。\n百家之产归一器，诏下扫除勤耕农。\n皇威海外詟蛟蜃，丽人大舶安得通。\n元年新政见此守，丞相苏公真有后。\n过家上冢问阿兄，四海澄清眼明否。",
        "dynasty": "宋",
        "collection_info": null
    },
    {
        "title": "送陜西运使陆郎中",
        "author": "晁说之",
        "content": "二十年来关内客，眼明太华高太白。\n今日前驱使者旌，鸡舌香余新日月。\n春初敌骑逼王城，公在城头佐天策。\n将兹胆略抚西戎，萧关远尔无坚敌。\n便使秦人不告饥，轺车与尔同休戚。\n惟应拂拭旧题名，几人身在空相忆。\n为我寄谢钱都统，鬓间不许霜雪积。",
        "dynasty": "宋",
        "collection_info": null
    },
    {
        "title": "今年暑气甚剧六月二十八日初伏之末风雨甚横既而便晴有感作",
        "author": "晁说之",
        "content": "庚暑既云初，甲运将復浃。\n正当相火行，如持溽土□。\n炎炽及云霄，烦燠况仆妾。\n皇天不胜毒，一日思自惬。\n箕毕靡遑舍，巢穴徒更詟。\n两脚压嶙峋，风威振巀嶫。\n滂沲驱鬼神，庭除觅舟楫。\n扶摇百年木，斩馘一瞬捷。\n岂容壶蚁蠧，谅搜芥龙厌。\n我屋茅何支，彼田禾已躐。\n简编恨枯槁，纵横恣涾浥。\n泉酌便无情，汤饼谁为馌。\n亟欲撝絺绤，从此正经蹀。\n矫首凌鹤翔，奋身脱鸢跕。\n宁知不亹亹，俄觉復烨烨。\n强阴难节制，衰阳易威胁。\n藴隆增几倍，怫郁起重迭。\n蝗阵暂侜张，谷根自安贴。\n蜩狂噪百尺，鸠惭劳两颊。\n我亦闷赋诗，欲语而胆怯。",
        "dynasty": "宋",
        "collection_info": null
    },
    {
        "title": "柳集亡食虾蟆诗因有作",
        "author": "晁说之",
        "content": "我读柳侯诗，不见虾蟆篇。\n所亡谅非一，抚卷为慨然。\n不应流落人，吟咏亦不前。\n问尔胸中奇，何以能弃捐。\n汤汤柳之水，渔无鲂与鳣。\n背脊得虾蟆，樽俎荐春鲜。\n莫言形貌恶，素蛾与婵娟。\n柳侯比豢豹，赖以韩诗传。\n如闻大吕方，乃无黄钟圆。\n问之州鸠氏，政令恐不宣。\n我尝求元唱，其深在九渊。\n侯诗虾蟆美，人人垂馋涎。\n虾蟆窃自惧，子孙将不延。\n奈此文字何，偷攘付蜿蜒。\n蜿蜒与虾蟆，腥介每相怜。\n遂令连璧孤，不知今几年。\n念我少年日，未识侯诗妍。\n晚见海上老，口诵尽残编。\n因之得扬搉，今古共周旋。\n此老可补亡，已矣泪潺湲。",
        "dynasty": "宋",
        "collection_info": null
    },
    {
        "title": "舟子语",
        "author": "晁说之",
        "content": "晁子被放逐，四方何所止。\n随众到淮口，脱身乱兵裏。\n长淮岁暮风，舟楫不得舣。\n因之狂雨来，青山白浪底。\n风雨与波浪，三者酷鬬靡。\n北客怖未尝，波神得自喜。\n舟子言勿怖，此是衝风尔。\n前风衝后风，纵神杂横鬼。\n吼怒夜潮落，倐忽熟风起。\n衝风如小人，熟风若君子。\n明日復衝风，又非前之比。\n舟子言可贺，此风即当死。\n盛大不死者，从何睹神理。\n京贯黼攸辈，万货他手委。\n官知其然欤，几年干天纪。\n神降与人言，化酒幻桃李。\n上真怒中华，实锡羯胡祉。\n破我诸州镇，胡阵风从指。\n汉兵遂喜北，不走即降矣。\n风伯不佑我，岂独在兹水。\n舟子语可书，聊以视知已。",
        "dynasty": "宋",
        "collection_info": null
    },
    {
        "title": "十二月十六日立春",
        "author": "晁说之",
        "content": "今年立春常年殊，要乘生气克胡雏。\n铁骑一岁再渡河，青帝宁不行天诛。\n相公庙略託诸天，亚辅割地甘丘墟。\n天穷地蹙否极泰，王城门开阳光舒。\n天子当阳朝万国，不击土牛击群狐。\n青青原野无横敛，四民安乐祖宗初。",
        "dynasty": "宋",
        "collection_info": null
    },
    {
        "title": "旅次大风",
        "author": "晁说之",
        "content": "腊尾春头难作客，借书数帙共徘徊。\n洛阳东风远寻我，水波参折冯陵来。\n可怜难问洛阳事，念我邑墓有余哀。\n汉儿辫髪益胡军，望望都门何日开。\n勤王之师未肯发，怒飈激起无摧颓。\n黄河高浪大岯山，金贼欲遁不得回。\n吴樯楚柁日千里，大府有粟宁待催。\n朝廷号令必偃物，我得归到孝王台。",
        "dynasty": "宋",
        "collection_info": null
    },
    {
        "title": "曹仁熙画水壁",
        "author": "晁说之",
        "content": "夫子在川上，悠然嘆所逝。\n见逝不见水，身与水不二。\n天维及地轴，去矣不可制。\n日月徒劳劳，出入丈赤地。\n莫言此身微，久围待经济。\n或指波涛观，姑在蹄涔内。\n后人不及门，有口安足议。\n劣得蒙荘周，动与吕梁会。\n肇公识前波，不共后波繫。\n庞公桥柱流，奔湍是谁事。\n熟夸观涛者，八月吴侬戏。\n瞪目不敢瞬，睫软蛟鼍噬。\n多谢曹仁熙，笔端落妙意。\n欲采甓社珠，于此观粲翠。",
        "dynasty": "宋",
        "collection_info": null
    },
    {
        "title": "张平叔家丝糕",
        "author": "晁说之",
        "content": "君家丝糕何处丝，三月晴天荡漾时。\n茧头越女缲不得，却烦素手与晨炊。\n客子千头万绪苦，方寸五紽谁得知。",
        "dynasty": "宋",
        "collection_info": null
    },
    {
        "title": "次韵谢人惠诗",
        "author": "晁说之",
        "content": "东郊久不开，春风宜断绝。\n梅信岂得芳，何处香芬烈。\n徒令湖海士，借论古人杰。\n奈我贫病何，萧寺多积雪。\n终天不出门，图史欣罗列。\n欲上皇帝书，庙堂谁稷契。\n游鱼清且直，飞鹭远更洁。\n顾彼四轮车，御侮难结辙。\n一朝叩旅舍，问我来何说。\n再拜谢之子，我正如子拙。",
        "dynasty": "宋",
        "collection_info": null
    },
    {
        "title": "谒岳庙",
        "author": "晁说之",
        "content": "吴楚江淮接海涛，百龙有职驱鼋鳌。\n空中甍桷森然见，天上云霓不得高。\n穆穆冕旒严帝制，纷纷牲币自神皋。\n不知岳帝从何帝，要是天曹各有曹。\n南极祝融炎剑戟，东方太皥却旌旄。\n若容羲仲篡羲叔，亦许帝舜囚帝尧。\n牛斗吾乡如失位，奎娄鲁野岂専朝。\n人间职分已颠倒，愿正天纪尊嶤嶤。",
        "dynasty": "宋",
        "collection_info": null
    },
    {
        "title": "淮南王",
        "author": "晁说之",
        "content": "淮南王，解烧金，胡为黄叶落故林。\n神仙鼎气覆千里，草木姿媚钟磬音。\n夸诞之语恐难信，傥然安得我登临。\n即今巨盗处处起，天子不贪淮南地。",
        "dynasty": "宋",
        "collection_info": null
    },
    {
        "title": "赠陆远大夫",
        "author": "晁说之",
        "content": "顾陆笔墨森威仪，身后犹为道子师。\n欲观道子观顾陆，陆孙定自有天资。\n或言苦学龙眠者，不颂世德夸义儿。\n肯为俗人落吾笔，王许支公实我知。\n倘非从容接笑语，安得生气今如兹。\n湖光万丈明珠满，对此佳客申愁眉。",
        "dynasty": "宋",
        "collection_info": null
    },
    {
        "title": "又题陆大夫画逸少远游道林",
        "author": "晁说之",
        "content": "会稽内史勤笔墨，远游中坐无一物。\n何事支公爱神骏，团揭鼻齿映顶足。\n拄杖圆笠如意负，蓬髪着巾俱肃肃。\n相向忘言在何许，望断高山空翠麓。",
        "dynasty": "宋",
        "collection_info": null
    },
    {
        "title": "再题王许支图",
        "author": "晁说之",
        "content": "海岳登临许远游，上乘云气下扁舟。\n可怜毕竟不闻道，妙翰神骓却得留。\n右军愤世犹怀古，何事一朝得支许。\n马足不动羣奴痴，感深绝俗俱无语。",
        "dynasty": "宋",
        "collection_info": null
    },
    {
        "title": "积善堂",
        "author": "晁说之",
        "content": "我家得姓自卫史，文王之昭钟厥美。\n西京御史府大夫，父慈子忠不惜死。\n至今墓上无曲棘，颍川岁时虔庙祀。\n中原丧乱厌风尘，南渡不及渡辽水。\n晚惟道武揽英雄，辽东之晁同兴起。\n世封颍川刺济州，子孙婵媛冠剑伟。\n唐有贤良如汉初，名动集贤为学士。\n是时海内图书家，一晁未议张与李。\n忠实文华入本朝，三祖百孙同一体。\n中祖颍川袭远封，东祖西祖復于济。\n自从决策罢兵来，平进不厌百寮底。\n即今门户益衰微，揽古怀今情曷已。\n上恩坱圠播无垠，宿莽心存春藿靡。\n漳州有母行百龄，疏封钿服明光裏。\n夫人眼力尚针缕，拜恩不易从稚齿。\n初惟夫人有子贤，曰此布濩敢不俾。\n何劳梦帝血面论，直以微诚动旒扆。\n华堂白髮喜更新，即看青袍子高第。\n寿斝千场日未央，膝下曾玄扶且倚。\n中眷有孙不能鸣，东眷孙文刊烨炜。",
        "dynasty": "宋",
        "collection_info": null
    },
    {
        "title": "送懒散先生东归",
        "author": "晁说之",
        "content": "先生身干若浮查，舌响霜钟激水车。\n平生乐逐胡鴈起，倐游吴会忽京华。\n公卿到门问穷达，未易可置吾齿牙。\n今我何事亦青衫，掉头弃掷如泥沙。\n数术因之为道术，浄居与世不交加。\n一醉十日醒五日，双环粧罢觅新花。\n沙尘满眼独不怕，此非浄居之胜耶。",
        "dynasty": "宋",
        "collection_info": null
    },
    {
        "title": "题两马图",
        "author": "晁说之",
        "content": "前马去骎骎，年少意有余。\n后马追驰骤，喘杀肥髯奴。",
        "dynasty": "宋",
        "collection_info": null
    },
    {
        "title": "二十二弟自常州寄翦刀及笔来作长句",
        "author": "晁说之",
        "content": "弟书毗陵来，有同股分刃之刀，绿管白毫之笔。\n刀是宝公锡上之所悬，笔亦江淹梦中之所得。\n江南刀笔有如此，不比丰沛吏萧曹而兴锋镝。\n顾惟二物大有恨，不蒙独孤府君一言之饰。\n使君惠山延陆羽，文章不落翰墨迹。\n及今有用正劳劳，破贼露布征兵檄。\n小楷帖黄奏北阙，念弟未归空叹息。",
        "dynasty": "宋",
        "collection_info": null
    },
    {
        "title": "钱德载以临江朱玠笔见赠以诗谢之德载与李先之亦相善",
        "author": "晁说之",
        "content": "清江长官空书来，朱玠妙笔空悠哉。\n恐是怕上万言书，恶嫌并命憎不才。",
        "dynasty": "宋",
        "collection_info": null
    },
    {
        "title": "实纪二十韵",
        "author": "晁说之",
        "content": "双庙之前扁舟舣，太原失守胡尘起。\n铁马渡河京城闭，堤上奔亡如磨螘。\n不是清河早腹兵，千舻万舳去何已。\n百家相逢不相识，同声嘆言有如此。\n阉贯枭颅一日间，地下未应有馁鬼。\n董卓灯脐照傕氾，禄山肠流盛安使。\n京不及刑家自全，黼弗显诛恩尚委。\n杨炎终报元载雠，微之实同宗闵耻。\n政刑既弃胡虏盛，中国不尊招讪毁。\n尊名重器假狗彘，公卿何人是知理。\n嗟予老病岂乐生，实抱忠谋难须死。\n亦尝奏对明光殿，寒饥徒步荆棘裏。\n面风背日若有待，前有戎车后妻子。\n戎车不断顿都城，元戎一言左右以。\n遥有人家投宿无，骨肉夜饭无钝齿。\n不嗟五日不颒面，但怜一夜灯花喜。\n庶几明发脱盗手，復见皇威振遐迩。\n庙堂再见谢太傅，奕棋未罢风尘弭。\n前夜客投佛寺晚，全家冻泣木鱼底。\n我今朝夕幸已多，闻见纷纷聊实纪。",
        "dynasty": "宋",
        "collection_info": null
    },
    {
        "title": "灵璧石有未上供者狼藉两岸",
        "author": "晁说之",
        "content": "凤凰山石与石殊，敕使督贡倾舳舻。\n擎空不数碧菡萏，媚日宁顾女珊瑚。\n但识天囿箫韶底，岂期汴岸沙砾余。\n炀帝锦帆几来往，曾不得汝恨何如。",
        "dynasty": "宋",
        "collection_info": null
    },
    {
        "title": "枕上闻蛩忽久不鸣",
        "author": "晁说之",
        "content": "促织復促织，尔实借我职。\n语我以诗书，觉我以道德。\n胡然久不鸣，似知不如默。\n默而如见容，实惟已失则。\n不见容而疑，岂不云大惑。\n智或神于蓍，梦有不待卜。\n秋风日已高，太白光如植。\n予岂默默时，杀身徇吾国。",
        "dynasty": "宋",
        "collection_info": null
    },
    {
        "title": "连日与性之王君谈遽来告别因作",
        "author": "晁说之",
        "content": "许州秀才周若蒙，星官占罢泪无从。\n欧阳公死不过夏，天上文星已告凶。\n常秩王回暨姚闢，排斥先儒不少容。\n回第曰向窃笑之，问学文章众所同。\n识此二事王氏孙，酸枣先生称祖翁。\n先生易老凈肇乐，晚奏象繫明光中。\n清净之化浃百年，寡欲爱民自祖宗。\n潜仁蓄德流必远，譬如乔岳生寒松。\n天之生材弗浪与，不世其美安得雄。\n君之积学万石簴，笔力仍关千石钟。\n遑遑欲谈谁听此，秋江好渡多柔风。",
        "dynasty": "宋",
        "collection_info": null
    },
    {
        "title": "舟中倦甚",
        "author": "晁说之",
        "content": "橹声出入如讴发，昼长夜短睡蛇绝。\n红窗跼蹐天地隘，出向船头望寒月。\n月寒不照孤征人，自与红鑪得意亲。\n何日有田吾意得，躬耕壠首待阳春。",
        "dynasty": "宋",
        "collection_info": null
    },
    {
        "title": "晓霁",
        "author": "晁说之",
        "content": "沈痾春夜客，风雨送愁来。\n晓云收风雨，一瞬静九垓。\n东皇太一人，盗贼何有哉。\n上使四门闢，岂但桃李开。\n下使小人退，即日大辂回。\n昭昭负帝德，汲汲掞天才。\n白头见太平，酒醒豁所怀。",
        "dynasty": "宋",
        "collection_info": null
    },
    {
        "title": "说之有庭珪真墨一为仪真贼所焚伏蒙二十二叔特以真墨见惠因喜出意表辄赋诗申谢",
        "author": "晁说之",
        "content": "黄瓜忌三摘，吾臂医九折。\n有如老商胡，何言问折阅。\n儿藏廷珪墨，贼火出烈烈。\n是时干戈起，髑髅积不血。\n宁復有此物，砚北伴白髮。\n叔父曰赐汝，可忧百如结。\n矧此微物者，戏剧论巧拙。\n拜吾叔父赐，理乱闻一辙。\n再拜叔父贤，世珍视不屑。\n百拜叔父意，儿学安得辍。",
        "dynasty": "宋",
        "collection_info": null
    },
    {
        "title": "谢藴文水仙花",
        "author": "晁说之",
        "content": "飘零尘俗客，再见水仙花。\n清芬二十载，饶杀兰杜家。",
        "dynasty": "宋",
        "collection_info": null
    },
    {
        "title": "王性之自扬州迁路相访于海陵荷其意厚非平日比赠诗以别",
        "author": "晁说之",
        "content": "九死性命存，乃到海陵仓。\n海陵何所有，麋鹿昼成行。\n多仓多麋鹿，今也恨难忘。\n爰从本朝来，人物上国光。\n容我迹其间，性之因翱翔。\n性之笃忠信，又復能文章。\n一世所趋附，在眼独不忙。\n困于州县吏，敛翼弗许张。\n蹉跎谁识之，心胆空堂堂。\n我不自揆者，荐之三府傍。\n相公意似顺，众口极雌黄。\n我斥不得容，为子增慨慷。\n子行羣贼中，妻孥道路长。\n挂帆扬州湾，闻我病在床。\n不寻枉渚来，或谓子不刚。\n活我以简策，饱我非稻粱。\n告别闽岭去，波浪春风狂。\n既欲杀风母，又欲射天狼。\n四海俱已震，何处一身藏。\n挥泪与之子，关雎哀不伤。\n禄山倾社稷，朱泚侮君王。\n于今无此孽，但可正皇纲。\n文章出号令，忠信被农桑。\n之子抱此器，用之斯民康。\n吴酸宜勉强，无烦忆粟浆。",
        "dynasty": "宋",
        "collection_info": null
    },
    {
        "title": "陈情",
        "author": "晁说之",
        "content": "春风到来久，今日令得行。\n蛙声曲池满，柳色深巷明。\n负痾老客子，徜徉难为情。\n岂不怀故隐，盗贼间徂征。\n近得望行在，气祲夜峥嵘。\n谅待贤者出，一偃天下兵。\n四夷堡障静，三农田野耕。\n鸡豚饱故老，廉耻责后生。\n我虽素餐者，自谓能颂声。\n此情谁与同，有公仍有卿。",
        "dynasty": "宋",
        "collection_info": null
    },
    {
        "title": "次韵和马子虚学士感事见赠",
        "author": "晁说之",
        "content": "与君中山时，心乐得乐土。\n未始厌耳闻，宁或刺眼睹。\n风雨喜分散，乐事亡难补。\n看君青云编，翅堕不得举。\n荣滞正相半，田园余几许。\n前年白马乱，不保使君诅。\n去从竟陵谪，竟陵人何慕。\n妻儿思北归，耕桑失寒暑。\n邂逅怪我存，魂招来奚数。\n强欲布露之，愧君健能赋。",
        "dynasty": "宋",
        "collection_info": null
    },
    {
        "title": "流寓海陵半年忽得周元仲分宁书欣慰与常日不同辄有作代书",
        "author": "晁说之",
        "content": "海陵士子江东客，我到海陵无主人。\n苍波知君到何处，直待书来消息真。\n与君相去岁月久，世事茫茫谁出手。\n桑田欲变仙人去，鹤驾云轩安得取。\n愁肠出泪付沧波，江上秋风奈我何。\n何处云山君待我，更烦先寄綵云歌。",
        "dynasty": "宋",
        "collection_info": null
    },
    {
        "title": "秋感",
        "author": "晁说之",
        "content": "邻鸡鸣已过，吾鸡一何懒。\n要稳土人眠，高视清秋晏。\n惜哉清秋时，留客久异县。\n莫谓兹荒陬，千令洿畿甸。\n黄屋在扬州，江山被恩幸。\n肥羜翻吴羮，宫粧惊楚练。\n虽云胡马阵，敢敌水龙鑑。\n有事郊三年，神降乐六变。\n万国走玉帛，两京锁宫殿。\n明发迎归路，兹夕泪如霰。\n孤旅愁思绝，一身几忧患。",
        "dynasty": "宋",
        "collection_info": null
    },
    {
        "title": "秋适",
        "author": "晁说之",
        "content": "今日秋光远，吾意亦以閒。\n置此清羸身，茄菼薏苡间。\n一别嵩阳县，二纪不得还。\n几处逢新秋，幽梦着旧山。\n木落淮南旧，水流日柴关。",
        "dynasty": "宋",
        "collection_info": null
    },
    {
        "title": "閒极",
        "author": "晁说之",
        "content": "閒极忘羁旅，秋色为我深。\n牛卧树外影，鸡鸣堂中心。\n自言身已隐，人道尚官箴。\n明趋傍海郡，适我梁甫吟。",
        "dynasty": "宋",
        "collection_info": null
    },
    {
        "title": "谢季左司笔墨",
        "author": "晁说之",
        "content": "韩扬州，萧剑州，相忘终日梦悠悠。\n何如微季掾三府，国誉乡评坐以收。\n不忘笔墨高人兴，为道明珠无昧不。",
        "dynasty": "宋",
        "collection_info": null
    },
    {
        "title": "且遽告行求题其父所作梦记之后",
        "author": "晁说之",
        "content": "前身嵩阳老道士，今日京东蔡秀才。\n杜门藏书万余卷，不知何身得之哉。",
        "dynasty": "宋",
        "collection_info": null
    },
    {
        "title": "雪中怀水云馆",
        "author": "晁说之",
        "content": "六出花头万迭波，水云馆前不肯过。\n玉鸾素面如相语，人间清兴今如何。",
        "dynasty": "宋",
        "collection_info": null
    },
    {
        "title": "无客",
        "author": "晁说之",
        "content": "嗟予少好客，今老客弃予。\n忽忽飘流来，不知岁又除。\n良愧彼黄鹄，千里无修涂。\n江东贼强臣，淮南盗名都。\n钟阜被朔雪，暂与我何娱。\n明当云梦去，已发又何如。",
        "dynasty": "宋",
        "collection_info": null
    },
    {
        "title": "将为枝江之行",
        "author": "晁说之",
        "content": "北斗垂几尺，东京路几千。\n大江復几深，腊尾难放船。\n岂无雕胡饭，疾病相后先。\n波涛日夜起，高枕相与眠。\n春风明日来，为我添华颠。\n沅湘盛春风，兰茝为人妍。\n沅湘无故人，耕钓异云烟。\n沅湘有故人，避地于我前。\n彼美媚学子，共讲中庸篇。",
        "dynasty": "宋",
        "collection_info": null
    },
    {
        "title": "呈华藏密印",
        "author": "晁说之",
        "content": "华藏有主人，百界转纤埃。\n主人顺唤客，低头不敢来。",
        "dynasty": "宋",
        "collection_info": null
    },
    {
        "title": "秋阴",
        "author": "晁说之",
        "content": "漠漠秋阴好，遥空见故乡。\n可堪高叶病，无赖晚花香。\n枕静泉声细，帘疏风影长。\n肯教容易雨，吟兴动何郎。",
        "dynasty": "宋",
        "collection_info": null
    },
    {
        "title": "和斯立夜校试卷呈同舍十二韵",
        "author": "晁说之",
        "content": "校艺来从鲁，闻韶昔在齐。\n幸容葭倚树，驩会食甘藜。\n礼数延文士，雄豪动武奎。\n严凝池上雪，灿烂谷中霓。\n喜见双头锦，争求独角犀。\n化金思点竈，画酒愿分篦。\n气壮如观海，言危拟去梯。\n且思竭马力，焉敢效牛蹊。\n萧统闻香臭，刘郎善品题。\n铅黄方晏集，风雨惜分携。\n永遣愁城破，休教眉宇低。\n故乡吾自乐，归去逐羣鷄。",
        "dynasty": "宋",
        "collection_info": null
    },
    {
        "title": "再和资道",
        "author": "晁说之",
        "content": "佳山陪四绝，名士出三齐。\n芬馥生兰茞，荒芜去菉藜。\n光华深北斗，气象到西奎。\n静思如含露，挥毫若吐霓。\n美求鲜鲤鲙，珍访辟尘犀。\n出众青钱士，翻经白玉篦。\n高张射鵰手，稳步上天梯。\n吾友由斯道，狂生不识蹊。\n淮南书有作，商隐赋无题。\n慷慨簪频击，吟哦手屡携。\n寒厅帘帟浅，深夜笑言低。\n慎莫嘲雕虎，从来学木鸡。",
        "dynasty": "宋",
        "collection_info": null
    },
    {
        "title": "再和",
        "author": "晁说之",
        "content": "何事谢玄晖，临峦且怅齐。\n想非逢锦绣，应祗见蒿藜。\n今日三千牍，昭天十六奎。\n煌煌鸣佩璐，灿灿动旌霓。\n服众称擒虎，超羣许拔犀。\n品轻龙尾砚，时様凤头篦。\n弃若文公席，危如墨子梯。\n只宜驰大路，争可访幽蹊。\n我亦惭强韵，君能出巨题。\n笑言容委曲，良宴幸招携。\n黄菊开应满，清霜压莫低。\n谁人倾鲁酒，更復噉韩鸡。",
        "dynasty": "宋",
        "collection_info": null
    },
    {
        "title": "和斯立重赋",
        "author": "晁说之",
        "content": "是非真未定，楚客莫咻齐。\n侈美珍炰鼈，粗疏鄙饭藜。\n评文归藻鉴，得宝应参奎。\n萧洒裛尘雨，清明避日霓。\n露华鸣老鹤，月魄射灵犀。\n儒雅元簪笔，风流且带篦。\n辛勤无黑突，腾跃有丹梯。\n自顾迷辕驾，焉能识路蹊。\n从容金谷集，酬唱汉江题。\n好是频徴策，相看便解携。\n尘埃随日起，穷悴使人低。\n桀犬惊尧犬，家鷄笑野鷄。",
        "dynasty": "宋",
        "collection_info": null
    },
    {
        "title": "和资道登岱顶回",
        "author": "晁说之",
        "content": "蔼蔼天孙作晓岚，为嫌俗骨遣教还。\n仙儿堕处真堪惜，只在含眸一笑间。",
        "dynasty": "宋",
        "collection_info": null
    },
    {
        "title": "近作小池颇有野意日晚临流吟柳浑独不见慨然有作",
        "author": "晁说之",
        "content": "无波枉渚若堪凭，白露青苹更可陵。\n过尽秋风独不见，此时肠断柳吴兴。",
        "dynasty": "宋",
        "collection_info": null
    },
    {
        "title": "十月初七日入郡涂中作",
        "author": "晁说之",
        "content": "弃臣悠悠朱墨笔，凋年忽忽道涂衣。\n博崔赵李久寂寞，乙马甲班谁是非。",
        "dynasty": "宋",
        "collection_info": null
    },
    {
        "title": "览冀亭榴花",
        "author": "晁说之",
        "content": "长夏清江倚碧岑，人间尘土莫相侵。\n榴花不得春工力，颜色何如桃杏深。",
        "dynasty": "宋",
        "collection_info": null
    },
    {
        "title": "寄侍讲吕原明七丈",
        "author": "晁说之",
        "content": "悠悠客子京华远，只把清秋泪濯缨。\n黄叶风前身亦老，白云影外世还轻。\n书来旧德知无恙，梦断疏钟恨有情。\n昔日诸生今在不，丈人因为话平生。",
        "dynasty": "宋",
        "collection_info": null
    },
    {
        "title": "读韩退之诗有作",
        "author": "晁说之",
        "content": "万树残英委泥滓，柳花成絮独高飞。\n自怜纤质无人赏，宛转还从洛浦归。",
        "dynasty": "宋",
        "collection_info": null
    },
    {
        "title": "赠吴僧",
        "author": "晁说之",
        "content": "驱驰疲朔马，邂逅见吴僧。\n便觉秋容凈，弥怜客恨澄。\n青山寻旧赏，白社语新灯。\n他日扁舟去，侬家一笑能。",
        "dynasty": "宋",
        "collection_info": null
    },
    {
        "title": "狂风",
        "author": "晁说之",
        "content": "十日狂风不偶然，未教桃李鬬婵娟。\n关西将士曾如此，直入齐宫斩小怜。",
        "dynasty": "宋",
        "collection_info": null
    },
    {
        "title": "次韵答涧上丈人见寄",
        "author": "晁说之",
        "content": "丈人一别今何阔，菊雨兰风自岁年。\n茅屋归来思叙旧，绳床老去不谈禅。\n世无孔子徒为尔，今媿孙登重惘然。\n幸有阳城山水在，更留佳处待夤缘。",
        "dynasty": "宋",
        "collection_info": null
    },
    {
        "title": "和陈叔易见寄",
        "author": "晁说之",
        "content": "终日焚香却袢暑，只此于君媿典刑。\n莫怪慇懃问元朗，此心要自渴沧溟。",
        "dynasty": "宋",
        "collection_info": null
    },
    {
        "title": "次韵涧上丈人见寄",
        "author": "晁说之",
        "content": "有怀南涧老，月冷梦魂赊。\n烟闭金丹竈，云迷玉斧家。\n高云嗟缥缈，醉墨喜倾斜。\n明日秋风起，愁看菊蘂花。",
        "dynasty": "宋",
        "collection_info": null
    },
    {
        "title": "再和班字三首  其一",
        "author": "晁说之",
        "content": "丈人在何许，箕外颍中间。\n明映波心月，清余雨面山。\n短衣非旧宁，陋巷是今颜。\n不解湟州去，平超十八班。",
        "dynasty": "宋",
        "collection_info": null
    },
    {
        "title": "再和班字三首  其二",
        "author": "晁说之",
        "content": "公来前有约，更望少微閒。\n烂醉新醅酒，能忘旧隐山。\n琼瑶虽并质，尘土会凋颜。\n永夜陶陶语，令人愧尹班。",
        "dynasty": "宋",
        "collection_info": null
    },
    {
        "title": "再和班字三首  其三",
        "author": "晁说之",
        "content": "高躅人难解，当求古哲閒。\n韩康多在市，陶令懒游山。\n念我可憎面，无兄得解颜。\n公乎来早晚，荆坐要须班。",
        "dynasty": "宋",
        "collection_info": null
    },
    {
        "title": "次韵久雨甲子日喜晴之作",
        "author": "晁说之",
        "content": "愁霖开霁忽今朝，摩抚为鱼鳞甲消。\n竈下黾蛙归枉渚，檐边云雾起丛霄。\n已惊病眼能明朗，更喜新诗慰寂寥。\n莫把阴晴论甲子，请从根本问黎苖。",
        "dynasty": "宋",
        "collection_info": null
    },
    {
        "title": "闻叔易隐居被召二首",
        "author": "晁说之",
        "content": "处士何人为作牙，尽携猿鹤到京华。\n故山岩壑应惆怅，六六峰前只一家。",
        "dynasty": "宋",
        "collection_info": null
    },
    {
        "title": "雨霁闻溪流作",
        "author": "晁说之",
        "content": "山前霖雨霁，流水兴何长。\n曲涧通兰若，余音到草堂。\n龙鳞应已备，鱼尾得令狂。\n奏凯入关阵，寻仙泛海航。\n月添波荡漾，风共影瀰茫。\n不作羁臣泪，明朝涸復常。",
        "dynasty": "宋",
        "collection_info": null
    },
    {
        "title": "峻极上院",
        "author": "晁说之",
        "content": "山下青青春已归，百花山上正芳菲。\n人间颜色易零落，百万千年云锦衣。",
        "dynasty": "宋",
        "collection_info": null
    },
    {
        "title": "节孝处士徐先生",
        "author": "晁说之",
        "content": "莫怪先生身上贫，眼看外物似浮云。\n房中除却琴棋后，更有门前鹤一羣。",
        "dynasty": "宋",
        "collection_info": null
    },
    {
        "title": "政和元年正月一日作",
        "author": "晁说之",
        "content": "元年元日日甲子，从自汉历来有三。\n总把皇恩调玉烛，今朝独更觉春酣。",
        "dynasty": "宋",
        "collection_info": null
    },
    {
        "title": "癸未岁余与开封解安行同知定州外县赴二帅上元之集今辛卯明州灯夕公会上见邸报解以大夫知嘉州感旧作寄",
        "author": "晁说之",
        "content": "伊昔中山胜事赊，初当三五便开花。\n君能选色沉醉倒，我自伤心深感嗟。\n聚散十年逢节序，穷通百态各天涯。\n使君绮席谁同乐，莫遣灯花照鬓华。",
        "dynasty": "宋",
        "collection_info": null
    },
    {
        "title": "早春",
        "author": "晁说之",
        "content": "日日江头骋望频，东风去岁旧相亲。\n庾郎欲作披香赋，未有花开未是春。",
        "dynasty": "宋",
        "collection_info": null
    },
    {
        "title": "闻四明人不喜秋韆因作",
        "author": "晁说之",
        "content": "思归未得恨深年，时节清明最可怜。\n越女腰支胜赵女，平生不敢赛秋韆。",
        "dynasty": "宋",
        "collection_info": null
    },
    {
        "title": "愁  其一",
        "author": "晁说之",
        "content": "云暗花寒春在否，烟波漠漠不禁愁。\n此愁肯逐杨花散，常与幽人种白头。",
        "dynasty": "宋",
        "collection_info": null
    },
    {
        "title": "愁  其二",
        "author": "晁说之",
        "content": "无奈愁来欲解携，春光何事亦如迷。\n只应自有人行乐，枉是多情王会稽。",
        "dynasty": "宋",
        "collection_info": null
    },
    {
        "title": "寒食书事",
        "author": "晁说之",
        "content": "冷官不易逢寒食，海角风霜剩作寒。\n杏粥榆羮浑不见，蓬池春色梦中看。",
        "dynasty": "宋",
        "collection_info": null
    },
    {
        "title": "戏作",
        "author": "晁说之",
        "content": "终日一杯终日醉，看潮初上看潮回。\n自疑前世陶贞白，乘兴闲游鄮县来。",
        "dynasty": "宋",
        "collection_info": null
    },
    {
        "title": "昏昏",
        "author": "晁说之",
        "content": "昏昏非所志，忽忽是何时。\n客恨潮声起，春愁柳色知。\n何烦连日雨，要剧故乡思。\n自顾囊中术，黄金未可为。",
        "dynasty": "宋",
        "collection_info": null
    },
    {
        "title": "有感",
        "author": "晁说之",
        "content": "日日苍黄出畏涂，自怜何事得虚除。\n天教豺虎露齿爪，好是哥奴不读书。",
        "dynasty": "宋",
        "collection_info": null
    },
    {
        "title": "西渡",
        "author": "晁说之",
        "content": "西渡几回送客，春风今日思家。\n我亦归期可数，休言此是天涯。",
        "dynasty": "宋",
        "collection_info": null
    },
    {
        "title": "予今春多入城戏作村裏来绝句村裏来是蛱蝶名滕王所画者",
        "author": "晁说之",
        "content": "蝴蝶催花一夜开，却愁春尽重徘徊。\n我身亦使滕王恨，日日随渠春裏来。",
        "dynasty": "宋",
        "collection_info": null
    },
    {
        "title": "依韵和蔡天启任四明绝句三首时暂来四明便还丹阳颇不乐此后篇为四明解嘲  其一",
        "author": "晁说之",
        "content": "行尽三江失所夸，便教信美岂吾家。\n却回扬子江头去，看种瓜洲子母瓜。",
        "dynasty": "宋",
        "collection_info": null
    },
    {
        "title": "依韵和蔡天启任四明绝句三首时暂来四明便还丹阳颇不乐此后篇为四明解嘲  其二",
        "author": "晁说之",
        "content": "真隐閒从鄮县来，三山仙蘂眼中开。\n此身自有华阳洞，肯学秉阳叹老槐。",
        "dynasty": "宋",
        "collection_info": null
    },
    {
        "title": "依韵和蔡天启任四明绝句三首时暂来四明便还丹阳颇不乐此后篇为四明解嘲  其三",
        "author": "晁说之",
        "content": "未识凉风宝殿西，宁惊海角有遗黎。\n玉筝无日尝瑶柱，金马何人赏木犀。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其一",
        "author": "晁说之",
        "content": "何处留春意，歌残烛半红。\n柳斜双舞破，花落独书空。\n欲作经年别，先惊昨夜风。\n乌衣多胜概，此际恨难穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其二",
        "author": "晁说之",
        "content": "那识春将暮，山头踯躅红。\n潮生芳草远，鸟灭夕阳空。\n乌贼家家饭，槽船面面风。\n三吴穷海地，客恨极难穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其三",
        "author": "晁说之",
        "content": "叹惜芳菲尽，香腮越女红。\n帘垂啼鸟散，镜掩舞鸾空。\n梅短娇含雨，莼丝懒倚风。\n高歌君辈在，老子奈途穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其四",
        "author": "晁说之",
        "content": "留春留不得，怯去舞衣红。\n那昔河阳暮，唯惊洛浦空。\n丹成人奔月，金就鹤乘风。\n此恨何能已，卢郎百计穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其五",
        "author": "晁说之",
        "content": "五字留春句，如开蜀锦红。\n幽香知不灭，宿恨望来空。\n婉娩能挥日，绸缪拟割风。\n江淹方思苦，慎莫道才穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其六",
        "author": "晁说之",
        "content": "春残留几日，越女笑蚕红。\n江尽愁何尽，床空梦不空。\n燕多知近海，蝶少为饶风。\n底事吟诗健，吟诗正待穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其七",
        "author": "晁说之",
        "content": "芳草摇轻碧，蔷薇着小红。\n肯嫌桃叶薄，只恨柳枝空。\n梦断三千里，愁生五两风。\n四时顾家好，作底却言穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其八",
        "author": "晁说之",
        "content": "上苑羣芳外，娑罗二月红。\n妖饶秦女妬，淡荡越江空。\n敢梦鹓鸾侣，徒披草木风。\n传家缃帙在，百巧愧千穷。",
        "dynasty": "宋",
        "collection_info": null
    },
    {
        "title": "见诸公唱和暮春诗轴次韵作九首  其九",
        "author": "晁说之",
        "content": "令公头皓白，执拂妓殷红。\n绮席千觞醉，芳尘一夕空。\n颠狂援北斗，飘荡怨东风。\n得意伤春甚，癯儒况路穷。",
        "dynasty": "宋",
        "collection_info": null
    },
    {
        "title": "秋日有感因诵王元之送文元公诗云追思元白在江东不似晁丞今独步之句戏作",
        "author": "晁说之",
        "content": "三吴山水喜秋风，白蟹青虾甬水东。\n独步晁丞孙子到，谁怜憔悴众人中。",
        "dynasty": "宋",
        "collection_info": null
    },
    {
        "title": "引伴宣事惠诗六首过有褒称且及其叔子文之旧辄次韵为诗  其一",
        "author": "晁说之",
        "content": "白髪萧条到海濵，秋风邂逅故园人。\n三千红锦巧为帐，百万黄金肯买邻。\n汉节陆离惊远俗，商歌窈窕会相亲。\n男儿跃马横戈志，收入诗坛更绝尘。",
        "dynasty": "宋",
        "collection_info": null
    },
    {
        "title": "引伴宣事惠诗六首过有褒称且及其叔子文之旧辄次韵为诗  其二",
        "author": "晁说之",
        "content": "一世凄凉朋友恨，九原涕泪岁时深。\n逢君若自传家法，顾我宁堪话此心。\n却喜鸡鸣藏丽句，遥看凤阁散层阴。\n几多故旧问衰悴，说似羸师不足擒。",
        "dynasty": "宋",
        "collection_info": null
    },
    {
        "title": "九日戏作",
        "author": "晁说之",
        "content": "无高可登无节序，无菊与泛无酒罇。\n归计知时凌海岳，伤心成醉迷干坤。\n冥冥烟雨翻愁思，急急风霜若苦言。\n安得北人来见我，会须暮出水东门。",
        "dynasty": "宋",
        "collection_info": null
    },
    {
        "title": "偶见司马公休陈无己书简感旧作绝句",
        "author": "晁说之",
        "content": "卓行高文司马陈，当年简牍拂埃尘。\n身名暂振久青冢，见在凄凉海畔身。",
        "dynasty": "宋",
        "collection_info": null
    },
    {
        "title": "书事呈中令长老",
        "author": "晁说之",
        "content": "忆昔中华年少壮，相逢海角意何如。\n惊人老境便如此，还解同尝橄榄无。",
        "dynasty": "宋",
        "collection_info": null
    },
    {
        "title": "枕上作",
        "author": "晁说之",
        "content": "年华又已暮，客恨更难裁。\n寒鴈背潮去，钟声随雨来。\n离骚今我读，时命昔人哀。\n但喜归期近，宁论白髪催。",
        "dynasty": "宋",
        "collection_info": null
    },
    {
        "title": "有感",
        "author": "晁说之",
        "content": "天边鸿鴈会高飞，白髪婆娑敢庶几。\n哭子泪干心尚折，还山计就事仍非。\n交游几处闻捐玦，岩阜何人自采薇。\n海角再逢残岁雨，懒将梅叶洗征衣。",
        "dynasty": "宋",
        "collection_info": null
    },
    {
        "title": "书怀二绝句  其一",
        "author": "晁说之",
        "content": "老境才来便辄留，龙门胜韵去悠悠。\n此怀京洛愁无限，更对沧江烟雨愁。",
        "dynasty": "宋",
        "collection_info": null
    },
    {
        "title": "书怀二绝句  其二",
        "author": "晁说之",
        "content": "古木江亭懒不开，书空自笑兴悠哉。\n苍苔一径浅深遍，知道无人向此来。",
        "dynasty": "宋",
        "collection_info": null
    },
    {
        "title": "迭后",
        "author": "晁说之",
        "content": "病眼终朝更懒开，难输心曲语悠哉。\n从教苔径无人到，日日潮声自上来。",
        "dynasty": "宋",
        "collection_info": null
    },
    {
        "title": "年年至日常为客",
        "author": "晁说之",
        "content": "年年至日常为客，只此凄凉似古人。\n忍傍寒江望京国，难将旅鴈与心亲。\n天涯谁解观云物，弟辈遥怜面玉宸。\n自料明年犹俗驾，南京不到到西秦。",
        "dynasty": "宋",
        "collection_info": null
    },
    {
        "title": "无那",
        "author": "晁说之",
        "content": "无那客愁翻作乐，寻常闭目暂时开。\n沉沉月向波心出，渺渺人从天际来。\n莫道一山无积雪，谁家千树落寒梅。\n洛阳故旧吾怜汝，愁绝终朝泥酒杯。",
        "dynasty": "宋",
        "collection_info": null
    },
    {
        "title": "次韵和周大书事绝句",
        "author": "晁说之",
        "content": "终日寒斋咏小招，故人轩槛俯溪桥。\n可怜不得宣城郡，白日消来恨未消。",
        "dynasty": "宋",
        "collection_info": null
    },
    {
        "title": "无题",
        "author": "晁说之",
        "content": "身世何如荐福碑，浮沉聊学弄潮儿。\n清风一日令心尽，黄卷三冬漫手披。\n梦寐无烦征锦段，笑谈谁敢犯汤池。\n周侯凤德宁减少，所谓春阳或减之。",
        "dynasty": "宋",
        "collection_info": null
    },
    {
        "title": "邓掾知言再和暮春诗见视过形推奬有意论诗报作三首  其一",
        "author": "晁说之",
        "content": "骀荡残春恨，霞余散绮红。\n游丝能四塞，落叶剧三空。\n思苦欲留夜，愁多却喜风。\n参军真俊逸，好是念文穷。",
        "dynasty": "宋",
        "collection_info": null
    },
    {
        "title": "邓掾知言再和暮春诗见视过形推奬有意论诗报作三首  其二",
        "author": "晁说之",
        "content": "君侯哦苦淡，雅不爱深红。\n冷眼看春尽，愁肠欲海空。\n近寻山谷体，远到建安风。\n只恐妨高步，令君似我穷。",
        "dynasty": "宋",
        "collection_info": null
    },
    {
        "title": "邓掾知言再和暮春诗见视过形推奬有意论诗报作三首  其三",
        "author": "晁说之",
        "content": "江左多才士，君诗醉玉红。\n几篇愁客恨，九畹任春空。\n便欲倾家酿，谁知出谷风。\n刘杨名一代，可惜义山穷。\n西昆体方盛时，梨园伶人作一穷士。\n云是李商隐，褴缕甚，云近日为人偷尽。",
        "dynasty": "宋",
        "collection_info": null
    },
    {
        "title": "答恂阇黎乞浆",
        "author": "晁说之",
        "content": "白头破褐恂阇黎，硬白高谈岂昜知。\n却喜粟浆如北客，从教薄相笑无奇。",
        "dynasty": "宋",
        "collection_info": null
    },
    {
        "title": "谢钱掾",
        "author": "晁说之",
        "content": "论思献纳方自代，海舶鮹人岂识渠。\n长啸清风含雪语，怜侬不解读新书。",
        "dynasty": "宋",
        "collection_info": null
    },
    {
        "title": "江暮",
        "author": "晁说之",
        "content": "何能浣客愁，长夏暮江头。\n岚远疑无象，潮平似不流。\n须臾云送雨，荡扬鸟随舟。\n明年北归去，谈话未应休。",
        "dynasty": "宋",
        "collection_info": null
    },
    {
        "title": "江上独坐",
        "author": "晁说之",
        "content": "少时曾识京华乐，老得江山怀抱开。\n风月不谈辜此夕，恨随潮去与潮回。",
        "dynasty": "宋",
        "collection_info": null
    },
    {
        "title": "偶书",
        "author": "晁说之",
        "content": "京华可望无高楼，闻道故人多白头。\n此身却似城东柳，惜别伤离不自愁。",
        "dynasty": "宋",
        "collection_info": null
    },
    {
        "title": "秋",
        "author": "晁说之",
        "content": "长年何事不悲秋，今日天涯愁復愁。\n故国老槐空寂寂，半天归鴈自悠悠。\n故知庾信多清泪，何事陶潜亦白头。\n前日家人带楸叶，求身强健更何求。",
        "dynasty": "宋",
        "collection_info": null
    },
    {
        "title": "西风",
        "author": "晁说之",
        "content": "秋风几日过秋关，直访畸孤海上山。\n为报故山都是旧，可怜留滞不知还。",
        "dynasty": "宋",
        "collection_info": null
    },
    {
        "title": "因诵张司业无事焚香坐有时寻竹行之句拟其体作",
        "author": "晁说之",
        "content": "寂寞江边舍，欹斜架上书。\n焚香一童子，寻竹众鸡雏。\n更甚昔人懒，宁论今世疏。\n但惭为吏在，不得跨鲸鱼。",
        "dynasty": "宋",
        "collection_info": null
    },
    {
        "title": "自咏",
        "author": "晁说之",
        "content": "椶篱蕉落贮秋阴，睡足萧然学越吟。\n懒似嵇康初不锻，閒于陶令更无琴。\n儿童亦习南朝事，风月应怜北客心。\n五世图书幸相逐，鬓毛未许雪霜侵。",
        "dynasty": "宋",
        "collection_info": null
    },
    {
        "title": "江亭晚望",
        "author": "晁说之",
        "content": "秋色日骎骎，江亭敞宿阴。\n残霞沉浦口，新月出波心。\n客恨此时薄，归怀晚岁深。\n邻僧数来往，未肯愧南金。",
        "dynasty": "宋",
        "collection_info": null
    },
    {
        "title": "兴尽",
        "author": "晁说之",
        "content": "兴尽未归增寂寞，却嗟初兴到江城。\n春愁不逐杨花散，秋恨还同桂影生。\n孤学敢期人晤语，危樯何事日峥嵘。\n弟兄游宦俱还舍，朝马骖驔禁漏声。",
        "dynasty": "宋",
        "collection_info": null
    },
    {
        "title": "偶作二首  其一",
        "author": "晁说之",
        "content": "病目书滛歇，江干绝往来。\n不才宁嫁树，有意尚移山。\n玉府书名久，南山种豆閒。\n只应终夜气，不共鬓毛班。",
        "dynasty": "宋",
        "collection_info": null
    },
    {
        "title": "偶作二首  其二",
        "author": "晁说之",
        "content": "闻道花都发，狂风故作雠。\n春心先自薄，客恨更难收。\n不免饥寒甚，永同埋璸休。\n何须问詹尹，雅意在丹丘。",
        "dynasty": "宋",
        "collection_info": null
    },
    {
        "title": "有感",
        "author": "晁说之",
        "content": "吏隐两非空百感，涂穷浪迹亦何哉。\n波涛远引月华去，风雨常将月色来。\n孤学有谁同慷慨，独愁无地重徘徊。\n漫谈景德祥符际，几许辞源赋八哀。",
        "dynasty": "宋",
        "collection_info": null
    },
    {
        "title": "戏呈通叟年兄索其近诗",
        "author": "晁说之",
        "content": "归期若可数，何事此时情。\n春色雨中尽，客愁天际生。\n离骚烦尔传，月旦莫余评。\n早韭周妻厌，因因不肯鸣。",
        "dynasty": "宋",
        "collection_info": null
    },
    {
        "title": "落花学义山",
        "author": "晁说之",
        "content": "春来脉脉去轮囷，满地飞英委玉尘。\n荀令香残端有意，石家锦碎更堪珍。\n目成霄汉星前石，肠断骊驹掌上人。\n我久飘零本憔悴，为君今日恨轮巾。",
        "dynasty": "宋",
        "collection_info": null
    },
    {
        "title": "花开未几忽已落尽戏作",
        "author": "晁说之",
        "content": "天涯花信误心期，狼藉残红只往时。\n怪底小怜浑不睡，夜深惆怅梦周师。",
        "dynasty": "宋",
        "collection_info": null
    },
    {
        "title": "通叟年兄视以柳侯庙诗三首辄亦有作所谓增来章之美也  其一",
        "author": "晁说之",
        "content": "平昔柳侯庙，拾君诗兴余。\n帝阍谁掌制，天步此贞符。\n敢恨初沈佩，惟惭再索车。\n罗池聊自戏，况復已榛芜。",
        "dynasty": "宋",
        "collection_info": null
    },
    {
        "title": "通叟年兄视以柳侯庙诗三首辄亦有作所谓增来章之美也  其二",
        "author": "晁说之",
        "content": "何处乘驹去，空庭荔子垂。\n韩词方走奠，柳庙久徂饥。\n既恨谋身误，仍嗟报国隳。\n罗池便如此，不復问愚池。",
        "dynasty": "宋",
        "collection_info": null
    },
    {
        "title": "通叟年兄视以柳侯庙诗三首辄亦有作所谓增来章之美也  其三",
        "author": "晁说之",
        "content": "当世容谗贼，他年奈我何。\n文编兴旧学，诗价重东坡。\n木檞开能几，子规啼漫多。\n罗池碑字灭，犹解彻庭莎。",
        "dynasty": "宋",
        "collection_info": null
    },
    {
        "title": "赠柳三解  其一",
        "author": "晁说之",
        "content": "莫道垂杨管别离，与春离别自依依。\n若教兼有征人恨，只恐鸦儿不肯归。",
        "dynasty": "宋",
        "collection_info": null
    },
    {
        "title": "赠柳三解  其二",
        "author": "晁说之",
        "content": "海角那知有宫柳，故园春思尚依依。\n可怜风韵去人远，一日花开天际飞。",
        "dynasty": "宋",
        "collection_info": null
    },
    {
        "title": "赠柳三解  其三",
        "author": "晁说之",
        "content": "桃李那知杨柳恨，故时风雨不依依。\n自从彭泽无人后，青眼虽开心事非。",
        "dynasty": "宋",
        "collection_info": null
    },
    {
        "title": "悠悠",
        "author": "晁说之",
        "content": "悠悠知作吏，泯泯送年华。\n勉强对残客，慇懃惜落花。\n敦行惭不圣，潮汐恨空赊。\n却怕梁园去，家人问海涯。",
        "dynasty": "宋",
        "collection_info": null
    },
    {
        "title": "题明王打毬图",
        "author": "晁说之",
        "content": "阊阖千门万户开，三郎沈醉打毬回。\n九龄已去韩休死，无復明朝谏疏来。",
        "dynasty": "宋",
        "collection_info": null
    },
    {
        "title": "从教",
        "author": "晁说之",
        "content": "从教病着探葵减，未放愁攻白髪添。\n欲看落花时入户，风高尽日不垂帘。",
        "dynasty": "宋",
        "collection_info": null
    },
    {
        "title": "何事",
        "author": "晁说之",
        "content": "何事千忧自惘然，且看节物异乡边。\n莺来昨日犹多吃，柳到今朝第几眠。\n上巳清明徒颉颃，流觞蹴踘岂周旋。\n故知白髪因渠得，忍更贪愁忆往年。",
        "dynasty": "宋",
        "collection_info": null
    },
    {
        "title": "还诸唱和雪诗次韵作二首  其一",
        "author": "晁说之",
        "content": "萧散人间阮始平，轻盈云外董双成。\n飞英试比休争丽，连璧驩言与共明。\n黄竹异时徒思苦，幽兰同调得心倾。\n何须灞岸蹇驴夜，更学幽人老婢声。",
        "dynasty": "宋",
        "collection_info": null
    },
    {
        "title": "还诸唱和雪诗次韵作二首  其二",
        "author": "晁说之",
        "content": "胸中块磊若为平，今日相如雪赋成。\n广野喜逢三得白，高山真遇四边明。\n瑶音顾我何能和，玉色烦君几见倾。\n形秽由来惭独目，自怜犹识佩环声。",
        "dynasty": "宋",
        "collection_info": null
    },
    {
        "title": "咋舌",
        "author": "晁说之",
        "content": "咋舌何堪妾一鸣，三年如梦寄江城。\n春江细雨添清思，渐近归期更有情。",
        "dynasty": "宋",
        "collection_info": null
    },
    {
        "title": "暮江",
        "author": "晁说之",
        "content": "南潮胜韵此间无，醉本兰亭强学书。\n人物本朝还可恨，谁传燕老暮江图。",
        "dynasty": "宋",
        "collection_info": null
    },
    {
        "title": "自和因思国史燕穆之传称其知明州革轻悍鬬争之俗及今海潮图作",
        "author": "晁说之",
        "content": "燕公未肯祖虚无，悍俗归仁举国书。\n莫道邦人都背德，壁间犹有海潮图。",
        "dynasty": "宋",
        "collection_info": null
    },
    {
        "title": "欲谈",
        "author": "晁说之",
        "content": "欲谈无应莫吾容，悔不居身可否中。\n尽日小斋何所乐，芭蕉宜雨竹宜风。",
        "dynasty": "宋",
        "collection_info": null
    },
    {
        "title": "王顺之得子寄二绝次韵报之  其一",
        "author": "晁说之",
        "content": "宾客能谈少傅儿，海中仙果得生迟。\n自今一落人间后，即见新枝压旧枝。",
        "dynasty": "宋",
        "collection_info": null
    },
    {
        "title": "王顺之得子寄二绝次韵报之  其二",
        "author": "晁说之",
        "content": "茂弘不用长年悲，淮水东流本与期。\n一日名驹惊俗眼，奔云老骥敢言衰。",
        "dynasty": "宋",
        "collection_info": null
    },
    {
        "title": "水仙",
        "author": "晁说之",
        "content": "水仙踰月驻芳馨，人物谁堪眼共青。\n白傅有诗皆入律，腥咸声裏亦须听。",
        "dynasty": "宋",
        "collection_info": null
    },
    {
        "title": "春初",
        "author": "晁说之",
        "content": "春初未有象，幽兴一何深。\n细雨能输酒，轻风不隔琴。\n无烦问北信，且强学南音。\n白髪宁欺客，愁来处处侵。",
        "dynasty": "宋",
        "collection_info": null
    },
    {
        "title": "风雪",
        "author": "晁说之",
        "content": "风雪三冬北，江潮二月时。\n怪今阿那事，不得作春诗。",
        "dynasty": "宋",
        "collection_info": null
    },
    {
        "title": "病目作近体诗五首  其一",
        "author": "晁说之",
        "content": "病目经旬作梦中，只应天意欲教佣。\n诗成愿作瞎太祝，位极耻为盲老公。\n不用千忧徒画足，何妨一笑漫书空。\n颇不如喜见人志，好在春来六六峰。",
        "dynasty": "宋",
        "collection_info": null
    },
    {
        "title": "病目作近体诗五首  其二",
        "author": "晁说之",
        "content": "何事兰成酷爱愁，借愁为乐总宜休。\n天涯二月无新历，京国三年误旧游。\n忽接家书迷远近，欲为客难却沉浮。\n道人犹喜频相遇，话尽丹丘更虎丘。",
        "dynasty": "宋",
        "collection_info": null
    },
    {
        "title": "病目作近体诗五首  其三",
        "author": "晁说之",
        "content": "江头未省逢春事，风雨朝朝夜夜深。\n皎洁一生余白髪，辛勤百计只丹心。\n不疑郑默世能怨，敢恨虞翻论所侵。\n明日逢人添俛首，会催归兴到山林。",
        "dynasty": "宋",
        "collection_info": null
    },
    {
        "title": "病目作近体诗五首  其四",
        "author": "晁说之",
        "content": "沉沉何处有春柔，目极无垠风雨秋。\n底事须登七尺剑，要当自掖千金裘。\n图书虽满愧黄绢，桃李纵开嘲白头。\n事与愿违宜泯泯，愿违于事更悠悠。",
        "dynasty": "宋",
        "collection_info": null
    },
    {
        "title": "病目作近体诗五首  其五",
        "author": "晁说之",
        "content": "愁极犹知吾道尊，尚烦几许北堂萱。\n善人在疚乡评减，老物可憎天意存。\n漫使楚囚临澧浦，难教汉使识河源。\n着书昔日年犹少，老意今朝欲绝言。",
        "dynasty": "宋",
        "collection_info": null
    },
    {
        "title": "惜春",
        "author": "晁说之",
        "content": "待得莺来花已落，断难料理漫咿嚘。\n便如前哲亦非敌，八斗才当万斛愁。",
        "dynasty": "宋",
        "collection_info": null
    },
    {
        "title": "春色",
        "author": "晁说之",
        "content": "春色真无赖，羁人自慨慷。\n莺能嘲客语，花解笑人忙。\n腰衱休含睇，栏干枉断肠。\n明当元几日，何处有流觞。",
        "dynasty": "宋",
        "collection_info": null
    },
    {
        "title": "赠道光",
        "author": "晁说之",
        "content": "老僧讲罢结茅庐，忆昔鸣琴着意余。\n一曲风前三百遍，十年不作作如初。",
        "dynasty": "宋",
        "collection_info": null
    },
    {
        "title": "即事",
        "author": "晁说之",
        "content": "自言愚似醉，休道醉如愚。\n不耻小盘食，宁惭掘笔书。\n九原怀往泪，万里梦同途。\n政恐能知我，何妨更骂予。",
        "dynasty": "宋",
        "collection_info": null
    },
    {
        "title": "感旧寄上芸叟侍郎",
        "author": "晁说之",
        "content": "于越茫茫羁旅久，函秦落落笑谈中。\n曲江烟月新春梦，寒食人家故国风。\n此际一罇曾邂逅，他时相见更从容。\n丈人笔力知强健，何事书来不吐虹。",
        "dynasty": "宋",
        "collection_info": null
    },
    {
        "title": "寄韩君表",
        "author": "晁说之",
        "content": "别离何用愁天涯，尘世来由百感赊。\n白雪恨难逢柳絮，东风悔不识梅花。\n诗书异户余何有，将相同时君莫夸。\n闻道近还思卜筑，好来嵩少共烟霞。",
        "dynasty": "宋",
        "collection_info": null
    },
    {
        "title": "感旧",
        "author": "晁说之",
        "content": "林梢接手百花浮，昔与王孙倚小楼。\n风物无情常自若，男儿何处不堪愁。\n兰成只忆江南老，丞相难忘洛下游。\n今日天涯送春泪，不堪更为种瓜侯。",
        "dynasty": "宋",
        "collection_info": null
    },
    {
        "title": "偶见张天贶奉议书策后题跋感旧作绝句",
        "author": "晁说之",
        "content": "轩轩众艺张天贶，翰墨悲凉二绝余。\n今日无人知姓字，史官他日若为书。",
        "dynasty": "宋",
        "collection_info": null
    },
    {
        "title": "春尽  其一",
        "author": "晁说之",
        "content": "春尽天涯恨最长，啼莺不识紫游缰。\n空惊绿叶成尖髪，何处残英伴落妆。",
        "dynasty": "宋",
        "collection_info": null
    },
    {
        "title": "春尽  其二",
        "author": "晁说之",
        "content": "何曾有梦到瑶池，但见狂风落海陂。\n帘外飘英纷不识，谁人尚復忆辛夷。",
        "dynasty": "宋",
        "collection_info": null
    },
    {
        "title": "恨同",
        "author": "晁说之",
        "content": "恨同枉渚频潮汐，情与游丝鬬短长。\n垂钓蛮童缘底泣，难将心事问何郎。",
        "dynasty": "宋",
        "collection_info": null
    },
    {
        "title": "二十六弟寄和江子我竹夫人诗一首爱其巧思戏作二首  其一",
        "author": "晁说之",
        "content": "莫愁妩媚主人卢，纤质交竿巧得模。\n绿粉敢争红粉丽，鱼轩休比鹤轩疏。\n女英漫对湘君泣，子政徒青天禄书。\n夹膝得名何不韵，秋来卧病竟何如。",
        "dynasty": "宋",
        "collection_info": null
    },
    {
        "title": "二十六弟寄和江子我竹夫人诗一首爱其巧思戏作二首  其二",
        "author": "晁说之",
        "content": "寥寥故国漫玄卢，内子可怜殊不模。\n拟比封君宁有实，欲为节妇亦何疏。\n且休深妬斫桃树，枉是多愁织锦书。\n贫士一妻常不饱，更烦讥谪几人如。",
        "dynasty": "宋",
        "collection_info": null
    },
    {
        "title": "復次韵寄子我四首  其一",
        "author": "晁说之",
        "content": "柴门仅付一寒卢，不内不妻深有模。\n每与篔筜同缱绻，好来箕箒共萧疏。\n谢娘莫道能联句，郑婢无烦亦读书。\n前日㛹娟今不见，头槌眼臼却能如。",
        "dynasty": "宋",
        "collection_info": null
    },
    {
        "title": "復次韵寄子我四首  其二",
        "author": "晁说之",
        "content": "何须晚嫁独伤卢，云母无媒自纳模。\n虹断美人情不竞，雨回神女分还疏。\n敢同孙寿巧为态，颇称江淹懒着书。\n叹息火笼俱丽质，当年风韵本何如。",
        "dynasty": "宋",
        "collection_info": null
    },
    {
        "title": "復次韵寄子我四首  其三",
        "author": "晁说之",
        "content": "当年配马莫嘲卢，今日化龙还寑模。\n麈尾虽长君不妬，搔头漫短我能疏。\n夜寒青女难携手，海阔麻姑肯寄书。\n五色笔归空婉娩，幽篁残梦自常如。",
        "dynasty": "宋",
        "collection_info": null
    },
    {
        "title": "復次韵寄子我四首  其四",
        "author": "晁说之",
        "content": "汾阳勋业重彤卢，凉霍同封不世模。\n贫士岂知燕玉暖，幽眠莫共腻香疏。\n从容耻与石为弟，寤寐欣逢仙降书。\n若是双流参六贵，锦围绣被又焉如。",
        "dynasty": "宋",
        "collection_info": null
    },
    {
        "title": "次韵和韩君表怀归见寄",
        "author": "晁说之",
        "content": "旅梦何为喜别嵩，移云当日自栽松。\n公孙勋业忽垂意，逋客烟霞岂不容。\n笑语若同游下泽，鸡豚亦共卧高舂。\n莫夸有力先归去，恐愧朝蝉与暮虹。",
        "dynasty": "宋",
        "collection_info": null
    },
    {
        "title": "留别延庆明智",
        "author": "晁说之",
        "content": "傍海嗟为客，倾心欣所知。\n烟霞威凤老，岐路断猿悲。\n梦亦西方近，谈休南本迟。\n行行招隐意，嵩岫解相思。",
        "dynasty": "宋",
        "collection_info": null
    },
    {
        "title": "余寄和冲弟竹夫人诗并寄子我六首后征其类自贶",
        "author": "晁说之",
        "content": "风流何处有崔卢，委曲此君为我模。\n草梦枕仙幽意在，烛奴灯婢故情疏。\n偶人飘荡泥何恨，居士神通木漫书。\n叶可作冠聊復尔，恨为如意亦何如。",
        "dynasty": "宋",
        "collection_info": null
    },
    {
        "title": "还通叟年兄诗卷",
        "author": "晁说之",
        "content": "白头从事未抛诗，无奈才何復苦饥。\n我易吟愁归乐土，因君肠断邺中诗。",
        "dynasty": "宋",
        "collection_info": null
    },
    {
        "title": "谢景修惠洞庭春色",
        "author": "晁说之",
        "content": "洞庭春色何年赋，越国王孙几种愁。\n今日忽亲鹦鹉杓，当家余韵落芳洲。",
        "dynasty": "宋",
        "collection_info": null
    },
    {
        "title": "赠童子蚍蜉",
        "author": "晁说之",
        "content": "拂拭方山帽，安排一复巾。\n春秋书满架，整整莫因循。",
        "dynasty": "宋",
        "collection_info": null
    },
    {
        "title": "答童",
        "author": "晁说之",
        "content": "何敢爱筋力，无劳戒励重。\n但当知讳字，闻说是雅中。",
        "dynasty": "宋",
        "collection_info": null
    },
    {
        "title": "题画扇",
        "author": "晁说之",
        "content": "秦秦何处乐，独自託孤枝。\n玉粒知无分，清风也自戏。",
        "dynasty": "宋",
        "collection_info": null
    },
    {
        "title": "寄昭德兄弟  其一",
        "author": "晁说之",
        "content": "莫言无合亦何伤，旅雁卑飞怯稻粱。\n南亩荒芜嵩少远，却来檝口祭勾芒。",
        "dynasty": "宋",
        "collection_info": null
    },
    {
        "title": "寄昭德兄弟  其二",
        "author": "晁说之",
        "content": "甬东羁旅情何託，江北苍芒恨不收。\n静夜橹声来枕上，犹疑身在木兰舟。",
        "dynasty": "宋",
        "collection_info": null
    },
    {
        "title": "哭程伯威",
        "author": "晁说之",
        "content": "程子音书岁月赊，几年泉下始咨嗟。\n孤忠曾奏三千牍，绝艺宁论十四家。\n白髪父号无泪绝，青箱儿恨有尘遮。\n人生到此成何事，第二碑成亦漫夸。",
        "dynasty": "宋",
        "collection_info": null
    },
    {
        "title": "观明道先生桃花菊诗作",
        "author": "晁说之",
        "content": "叹息天工暂醉时，重阳物色艶阳姿。\n便生春思兼秋绪，当日董生宜一窥。",
        "dynasty": "宋",
        "collection_info": null
    },
    {
        "title": "迭前",
        "author": "晁说之",
        "content": "董生今日窥园圃，几许伤心涕泪垂。\n金令不行呈木怪，无端灾异乐哀为。",
        "dynasty": "宋",
        "collection_info": null
    },
    {
        "title": "题大年阁路逢僧图",
        "author": "晁说之",
        "content": "关深羁思满，风断绿阴单。\n一遇空门侣，那知行路难。",
        "dynasty": "宋",
        "collection_info": null
    },
    {
        "title": "次韵任伯再领宗学长句",
        "author": "晁说之",
        "content": "几重墨守岂难攻，叹息儒珍亦易穷。\n轇轕八纮骚远迩，凄凉一代赋幽通。\n喜君再戴长安日，顾我频惊沙朔风。\n莫恨官曹太清冷，宫花时醉上林中。",
        "dynasty": "宋",
        "collection_info": null
    },
    {
        "title": "又和西捷",
        "author": "晁说之",
        "content": "西州五帅议多攻，决策曾闻利不穷。\n今日一乘能必取，异时重译要皆通。\n明光喜霁甲兵雨，沙碛恩摇草木风。\n自顾腐儒何所补，骑猪难在虎狼中。",
        "dynasty": "宋",
        "collection_info": null
    },
    {
        "title": "赴鄜州京郑间途中作",
        "author": "晁说之",
        "content": "园林叶落丹丘远，坂路霜寒白髪侵。\n不是关西将家子，也无诗思着秦音。",
        "dynasty": "宋",
        "collection_info": null
    },
    {
        "title": "顷客解梁有诗云中条山下读周易定是前身关子明是时频与张芸叟侍郎通书亦尝寄此诗呈视今再过此郡遇芸叟之客王六东起感怀而作",
        "author": "晁说之",
        "content": "坂路十年尘坱身，不知何事往来频。\n敢言上国非吾土，自许中条是故人。\n志在韦编徒寡与，人亡陆海漫多珍。\n龙门有客暂相值，颇话年来亦苦辛。",
        "dynasty": "宋",
        "collection_info": null
    },
    {
        "title": "河中府追怀亡二兄及思永兴十二弟",
        "author": "晁说之",
        "content": "表裏山河季布州，我家兄弟忆同游。\n芸香寂寞空青冢，绛帐飘零欲白头。\n羁旅即今无好语，登临自古有高楼。\n颇闻酬唱西岩在，阙里诸孙添我愁。",
        "dynasty": "宋",
        "collection_info": null
    },
    {
        "title": "河中戏作绝句",
        "author": "晁说之",
        "content": "人物英雄异姓王，山河生气尚光芒。\n可怜只解夸佳丽，花落春空更断肠。",
        "dynasty": "宋",
        "collection_info": null
    },
    {
        "title": "途中",
        "author": "晁说之",
        "content": "十年未就归山计，一日归为保障翁。\n无奈征衣中散虱，可堪行道庶人风。\n悠悠秦晋山河在，漠漠金张冢墓空。\n回首江湖二三子，长亭寒梦亦匆匆。",
        "dynasty": "宋",
        "collection_info": null
    },
    {
        "title": "途中寄高仲诏",
        "author": "晁说之",
        "content": "飘零谁惜别，不赋送行诗。\n独有悲秋客，难忘上壠时。\n素心惭锦段，清泪湿琼枝。\n塞马寒来健，夫君莫我思。",
        "dynasty": "宋",
        "collection_info": null
    },
    {
        "title": "过荆轲冢四绝句  其一",
        "author": "晁说之",
        "content": "过华踰河势北倾，何人来此葬荆卿。\n千金匕首安知在，易水寒来尚有情。",
        "dynasty": "宋",
        "collection_info": null
    },
    {
        "title": "过荆轲冢四绝句  其二",
        "author": "晁说之",
        "content": "太子当年计不疏，虎狼有剑断头颅。\n逡巡不血荆轲手，自要輼辌费鲍鱼。",
        "dynasty": "宋",
        "collection_info": null
    },
    {
        "title": "过荆轲冢四绝句  其三",
        "author": "晁说之",
        "content": "刺客传中轲绝伦，后来尫怯寂无人。\n秦人更甚燕人恨，不葬燕台留葬秦。",
        "dynasty": "宋",
        "collection_info": null
    },
    {
        "title": "过荆轲冢四绝句  其四",
        "author": "晁说之",
        "content": "贯日白虹可奈何，书生容易笑荆轲。\n美新伾党临遗冢，惭愧绝无狐兔过。",
        "dynasty": "宋",
        "collection_info": null
    },
    {
        "title": "将至鄜州",
        "author": "晁说之",
        "content": "平生心迹笑元龙，今日城边比蔡邕。\n岂是白头着书地，聊当涕泣自从容。",
        "dynasty": "宋",
        "collection_info": null
    },
    {
        "title": "初至鄜州见月",
        "author": "晁说之",
        "content": "此是鄜州月，人间应更无。\n欲垂清夜泪，桂影莫扶疏。",
        "dynasty": "宋",
        "collection_info": null
    },
    {
        "title": "延安江汉堂上怀范五丈龙图堂是五丈所建",
        "author": "晁说之",
        "content": "煌煌斗柄垂南北，浩浩斯人江汉堂。\n横吹三川秋月远，雅歌九姓暮天长。\n颇间病后精神好，最是秋来飰食强。\n谁识得名因伯氏，飞鸿送尽更茫茫。",
        "dynasty": "宋",
        "collection_info": null
    },
    {
        "title": "自延还鄜怀京师亲旧",
        "author": "晁说之",
        "content": "羁旅无归不自任，重重白髪巧相寻。\n扁舟前岁江湖客，匹马今朝关塞心。\n揽古岂无王霸略，穷途只有短长吟。\n故人憔悴多如此，谁解多情送好音。",
        "dynasty": "宋",
        "collection_info": null
    },
    {
        "title": "行县途中读柳子厚诗",
        "author": "晁说之",
        "content": "征衣穷塞暮冬时，读尽龙城太守诗。\n若使生平诗尽在，濯缨无泪为君垂。",
        "dynasty": "宋",
        "collection_info": null
    },
    {
        "title": "直罗县三绝句  其一",
        "author": "晁说之",
        "content": "萦回颉颃乱山河，目眩心摇到直罗。\n待得罗川平直处，晚来荀令恨如何。",
        "dynasty": "宋",
        "collection_info": null
    },
    {
        "title": "直罗县三绝句  其二",
        "author": "晁说之",
        "content": "人生不合出都城，百坂千坡异县情。\n勃勃当年圣人道，如今狐兔不胜行。",
        "dynasty": "宋",
        "collection_info": null
    },
    {
        "title": "直罗县三绝句  其三",
        "author": "晁说之",
        "content": "羌管戎歌亦斗新，长官家势洛阳人。\n相逢且觅山花好，莫话铜驼金谷春。",
        "dynasty": "宋",
        "collection_info": null
    },
    {
        "title": "送春",
        "author": "晁说之",
        "content": "雨裏花开过，愁中燕到迟。\n一春都寂寞，不作送春诗。",
        "dynasty": "宋",
        "collection_info": null
    },
    {
        "title": "叶善养寺簿尝为鄜州从事有诗送予至鄜作寄",
        "author": "晁说之",
        "content": "夫君旧游地，圁洛我盘桓。\n旅梦朱絃断，荒山白髮寒。\n文高惊小阮，达晚在长安。\n得慰相思处，琼瑶落手看。",
        "dynasty": "宋",
        "collection_info": null
    },
    {
        "title": "席上有唱欧公送刘原甫辞者次日又有唱东坡三过平山堂辞者今联续唱之感怀作绝句",
        "author": "晁说之",
        "content": "龙门不见鬓垂丝，莫唱平山杨柳辞。\n纵使前声君忍听，后声恼杀木肠儿。",
        "dynasty": "宋",
        "collection_info": null
    },
    {
        "title": "山城闻笙箫思□□灵芝宫事作",
        "author": "晁说之",
        "content": "笙箫婉娈落人间，目极灵芝宫不还。\n犹喜遗音吾独识，且教明月住空山。",
        "dynasty": "宋",
        "collection_info": null
    },
    {
        "title": "復入鄜城南门",
        "author": "晁说之",
        "content": "南走京洛道，羸骖到却回。\n只应如幕燕，自有社相催。",
        "dynasty": "宋",
        "collection_info": null
    },
    {
        "title": "过汉武望仙宫在鄜寺之西三绝句  其一",
        "author": "晁说之",
        "content": "海外求仙事渺茫，却烦鹤驾访刘郎。\n修门自有偷桃客，好试低眉问帝乡。",
        "dynasty": "宋",
        "collection_info": null
    },
    {
        "title": "过汉武望仙宫在鄜寺之西三绝句  其二",
        "author": "晁说之",
        "content": "山下时时闻凤箫，山中处处得蟠桃。\n刘郎仙去何难事，不用飞楼百尺高。",
        "dynasty": "宋",
        "collection_info": null
    },
    {
        "title": "过汉武望仙宫在鄜寺之西三绝句  其三",
        "author": "晁说之",
        "content": "黄金无限不须成，欲塞河流要负薪。\n谁识望仙宫裏事，只因荡漾阿娇春。",
        "dynasty": "宋",
        "collection_info": null
    },
    {
        "title": "用仙宫铺壁上诸人韵作",
        "author": "晁说之",
        "content": "香雾漫空玉作尘，五龙双凤细扶轮。\n君王不得须臾语，只有轮台哀痛身。",
        "dynasty": "宋",
        "collection_info": null
    },
    {
        "title": "涂中依韵和高主簿完翁见赠长句",
        "author": "晁说之",
        "content": "孤宿孤江嗟婉娩，穷冬残夜认璇玑。\n乘槎邂逅关心切，舒锦绸缪到眼稀。\n岂有梧桐留凤食，端愁霰雪犯狐衣。\n秦楼老去应多可，好听吴侬缓缓归。",
        "dynasty": "宋",
        "collection_info": null
    },
    {
        "title": "再和",
        "author": "晁说之",
        "content": "人生行乐留连耳，何用千钟贮宝玑。\n主簿休官如习早，使君下榻似陈稀。\n已看燕寝玉如意，更听雕梁金缕衣。\n莫道塞垣风景恶，开花何处侍郎归。",
        "dynasty": "宋",
        "collection_info": null
    },
    {
        "title": "又和",
        "author": "晁说之",
        "content": "客子吟哦聊遣闷，敢将鱼目报珠玑。\n寒来何事水流急，愁裏更堪人住稀。\n使我难忘麋鹿性，多君已弃芰荷衣。\n山斋永夜宜清话，莫只山公倒载归。",
        "dynasty": "宋",
        "collection_info": null
    },
    {
        "title": "三川",
        "author": "晁说之",
        "content": "三川窈窕山隈隩，宜着狂歌老杜家。\n辛苦寄书消息断，想渠涕泪问京华。",
        "dynasty": "宋",
        "collection_info": null
    },
    {
        "title": "疏堕",
        "author": "晁说之",
        "content": "疏堕何堪行役劳，穷阴急景晚风高。\n京华前岁此时雪，独卧先庐亦寂寥。",
        "dynasty": "宋",
        "collection_info": null
    },
    {
        "title": "疲行",
        "author": "晁说之",
        "content": "岁暮疲行役，荒郊绝见闻。\n林寒无鸟宿，山燥不归云。\n得失为生计，浮沉预世纷。\n好怀思软语，终待颍阳君。",
        "dynasty": "宋",
        "collection_info": null
    },
    {
        "title": "再至直罗",
        "author": "晁说之",
        "content": "百叠荒山人迹绝，饥肠寒色自徘徊。\n多情只有谢康乐，美酒乐歌宁再来。",
        "dynasty": "宋",
        "collection_info": null
    },
    {
        "title": "拾康乐之意再作",
        "author": "晁说之",
        "content": "异时游子不须还，舍瑟含情醉醒间。\n今日烦君台上望，急挥苦泪湿千山。",
        "dynasty": "宋",
        "collection_info": null
    },
    {
        "title": "约结",
        "author": "晁说之",
        "content": "约结无奇恨眼开，偷閒藜杖亦悠哉。\n晓风不让青山远，暮霭难禁明月来。\n关外关中浑浪漫，云南云北旧徘徊。\n自怜不注愍征赋，一世征衣愧不才。",
        "dynasty": "宋",
        "collection_info": null
    },
    {
        "title": "寄隰州李九使君",
        "author": "晁说之",
        "content": "隰州太守诗来好，何事新诗不寄来。\n岁暮异乡思里社，山寒宿雪启罇罍。\n数茎白髪何堪照，一寸丹心未肯灰。\n唯有早归箕颍计，暮酬朝唱不论才。",
        "dynasty": "宋",
        "collection_info": null
    },
    {
        "title": "次韵和隰州李九使君见寄绝句",
        "author": "晁说之",
        "content": "邂逅宫花春寂寂，相思塞草暮离离。\n休信李广未封印，喜得青香赋小诗。",
        "dynasty": "宋",
        "collection_info": null
    },
    {
        "title": "我屋",
        "author": "晁说之",
        "content": "窈窕吾山好，栏杆我屋宜。\n胡然名未着，不得谢公诗。",
        "dynasty": "宋",
        "collection_info": null
    },
    {
        "title": "累夜读武经总要慨然思陈叔易寄予嵩阳读水经之句因用其韵作寄叔易此公相与倡和最多于此诗则毎诵之  其一",
        "author": "晁说之",
        "content": "蝶笑蜂鬚飞有声，梅嫌柳眼众人青。\n今朝消息君知否，荒塞寒灯读武经。",
        "dynasty": "宋",
        "collection_info": null
    },
    {
        "title": "累夜读武经总要慨然思陈叔易寄予嵩阳读水经之句因用其韵作寄叔易此公相与倡和最多于此诗则毎诵之  其二",
        "author": "晁说之",
        "content": "风送黄河冰底声，三川半死误丹青。\n何人告与君消息，枉是磨铅勘水经。",
        "dynasty": "宋",
        "collection_info": null
    },
    {
        "title": "累夜读武经总要慨然思陈叔易寄予嵩阳读水经之句因用其韵作寄叔易此公相与倡和最多于此诗则毎诵之  其三",
        "author": "晁说之",
        "content": "蓬莱学士有家声，易退难忘旧杀青。\n万卷饶君相似处，此生不读膳夫经。",
        "dynasty": "宋",
        "collection_info": null
    },
    {
        "title": "岁暮思刘壮舆近在京师因壮舆言温公劝刘丈合魏宋等志有意合正史之志而离析李延寿之纪传顾老罢不能聊见于篇末",
        "author": "晁说之",
        "content": "迢迢使我旅怀悲，促促思君岁暮时。\n江上梅花今在落，鄜州月魄屡圆亏。\n着书有底心过苦，行路无端山更危。\n谁解合离南北史，吾曹白髪恐难期。",
        "dynasty": "宋",
        "collection_info": null
    },
    {
        "title": "四明岁晚水仙花盛开今在鄜州辄思之此花清香异常妇人戴之可留之日为多",
        "author": "晁说之",
        "content": "前年海角今天涯，有恨无愁閒嘆嗟。\n枉是凉州女端正，一生不识水仙花。",
        "dynasty": "宋",
        "collection_info": null
    },
    {
        "title": "途中遇雪二绝句  其一",
        "author": "晁说之",
        "content": "征裘不是谢庄衣，何事轻霙故故飞。\n应是多情要新句，敢酬琼藻触寒威。",
        "dynasty": "宋",
        "collection_info": null
    },
    {
        "title": "途中遇雪二绝句  其二",
        "author": "晁说之",
        "content": "惨淡修途问若何，璇蕤琼藻未须多。\n使君此夕应难醉，红玉看人子夜歌。",
        "dynasty": "宋",
        "collection_info": null
    },
    {
        "title": "途中对雪",
        "author": "晁说之",
        "content": "残岁初霙慰所思，征衣坂路固无奇。\n漫知谢女能联句，安得颜儿与接诗。\n嵩岳梦中宜寂寂，雕山眼底尚迟迟。\n明年花发应如许，坐看游蜂忆此时。",
        "dynasty": "宋",
        "collection_info": null
    },
    {
        "title": "邓圣求作端明时尝赠予诗云妙论出六合微言破九流其言虽过矣要是前辈中有相知者逮今将三十年奔走鄜州诸邑察视保甲感旧作长句",
        "author": "晁说之",
        "content": "白头关塞走匆匆，曾玷山公启事中。\n妙论微言思落日，荒山穷谷梦悲风。\n八哀欲赋嗟无语，三径宜归恨未容。\n却愿扫除西域去，预羞麟阁画邉功。",
        "dynasty": "宋",
        "collection_info": null
    },
    {
        "title": "村馆寒夜忽忽不乐学古乐府当句对",
        "author": "晁说之",
        "content": "将此愁来同彼恨，肯饶庾信让江淹。\n雪翻愁绪风牵怨，月恋山空人倚帘。\n昨夜梦垂今日泪，一机素胜十端缣。\n无烦言话谁能听，小叔狂来阿母严。",
        "dynasty": "宋",
        "collection_info": null
    },
    {
        "title": "寄恂公",
        "author": "晁说之",
        "content": "南屏不可见，岁晚得恂公。\n辩笑潮难久，閒嫌云住空。\n谁家纫落月，独起汲寒钟。\n八十岁除夜，宁知塞漠风。",
        "dynasty": "宋",
        "collection_info": null
    },
    {
        "title": "寄果公",
        "author": "晁说之",
        "content": "果公消息太茫然，六尺堂堂只眼前。\n斗极新春年八十，烟霄故国路三千。\n毎惭鍳薄朝多语，待学情亡夜不眠。\n此世难期再相见，试容抒思序真诠。",
        "dynasty": "宋",
        "collection_info": null
    },
    {
        "title": "闻胡少汲再入省",
        "author": "晁说之",
        "content": "南宫妙极天下选，鸡舌喜君重得香。\n既自能诗似前辈，何为不作水曹郎。",
        "dynasty": "宋",
        "collection_info": null
    },
    {
        "title": "闻喝马恻然感叹且恨其辞鄙恶特甚作此诗从贺方回求数解",
        "author": "晁说之",
        "content": "一世危肠赋愍征，江城梦断到邉城。\n晚风不送采莲曲，落日唯闻喝马声。\n长似竹枝愁远客，重于陇水恼无情。\n爰求乐录十三解，贺老当今最得名。",
        "dynasty": "宋",
        "collection_info": null
    },
    {
        "title": "予告客不能饮酒尝使宾主俱劳客言有二事便可痛饮谓对花对佳人予病眼难看花从照律师授四分律远妇人作绝句谢客",
        "author": "晁说之",
        "content": "眼病身持四分律，流芳巧笑两如何。\n从教酩酊非吾事，免得醒来恨更多。",
        "dynasty": "宋",
        "collection_info": null
    },
    {
        "title": "谈易寄壮舆",
        "author": "晁说之",
        "content": "拂拭尘埃艺靡它，象中繫外得婆娑。\n何人为我易弟子，泪落一朝翻九河。",
        "dynasty": "宋",
        "collection_info": null
    },
    {
        "title": "三川直罗之间作",
        "author": "晁说之",
        "content": "饶鬚羌鼻似羌浑，人在山头羊在门。\n欲把流霞来饮汝，未甘便唤作曾孙。",
        "dynasty": "宋",
        "collection_info": null
    },
    {
        "title": "排闷",
        "author": "晁说之",
        "content": "鄜畤来为吏，多愁尚喜论。\n山川分汉郡，人物客羌村。\n宫废人仙在，天清贰负昏。\n莫言无妙丽，土稚动金门。",
        "dynasty": "宋",
        "collection_info": null
    },
    {
        "title": "赠雷僧  其一",
        "author": "晁说之",
        "content": "蓬头冰齿独徘徊，五百年前人姓雷。\n为问罗川何处好，笑言京洛总看来。",
        "dynasty": "宋",
        "collection_info": null
    },
    {
        "title": "赠雷僧  其二",
        "author": "晁说之",
        "content": "东奔西走肯徘徊，言语相残听鼻雷。\n未料此生终作底，可知不为学诗来。",
        "dynasty": "宋",
        "collection_info": null
    },
    {
        "title": "赠雷僧  其三",
        "author": "晁说之",
        "content": "留官莫去且徘徊，官有白茶十二雷。\n便觉罗川风景好，为渠明日更重来。",
        "dynasty": "宋",
        "collection_info": null
    },
    {
        "title": "鄜州人语间有似河朔人处予独知其然盖此本魏之上郡魏人以归秦之三年秦遂称王而不乐为秦民之故其音犹魏也作绝句",
        "author": "晁说之",
        "content": "魏郡归秦秦遂玉，音犹故魏恨难忘。\n谁知我本魏郡士，比汝独思田子方。",
        "dynasty": "宋",
        "collection_info": null
    },
    {
        "title": "木末",
        "author": "晁说之",
        "content": "木末仆危不可呼，水濵诗客昔何如。\n若非此老曾行处，泪涨三川恨有余。",
        "dynasty": "宋",
        "collection_info": null
    },
    {
        "title": "承议郎王东起挽辞二首  其一",
        "author": "晁说之",
        "content": "三十年来梦，王郎歌有情。\n桂亭看跃马，蒿里望铭旌。\n废相存亡託，孤儿内外并。\n休论书数万，色色负平生。",
        "dynasty": "宋",
        "collection_info": null
    },
    {
        "title": "承议郎王东起挽辞二首  其二",
        "author": "晁说之",
        "content": "洛下书生誉，秦川公子豪。\n飘零诸老恨，骯脏此生劳。\n病卧分丹剂，魂游问室皋。\n当时蛮纸在，絮酒共萧骚。",
        "dynasty": "宋",
        "collection_info": null
    },
    {
        "title": "题弟子问",
        "author": "晁说之",
        "content": "人物昭陵一代倾，墨庄夫子着书成。\n我生既晚復何恨，解叩青霜钟大鸣。",
        "dynasty": "宋",
        "collection_info": null
    },
    {
        "title": "忆四明上元",
        "author": "晁说之",
        "content": "翡翠随潮月，琉璃共佛灯。\n沉香闻远远，珠树间层层。",
        "dynasty": "宋",
        "collection_info": null
    },
    {
        "title": "忆京师上元",
        "author": "晁说之",
        "content": "艷艷灯欺月，英英人胜灯。\n红绵开四照，金鳯起千层。",
        "dynasty": "宋",
        "collection_info": null
    },
    {
        "title": "鄜州上元",
        "author": "晁说之",
        "content": "酷爱鄜州月，真分紫府灯。\n月收烟荡漾，灯比石棱层。",
        "dynasty": "宋",
        "collection_info": null
    },
    {
        "title": "次韵十二弟所寄",
        "author": "晁说之",
        "content": "莫问西临统万城，书籤月色落南荣。\n远天雁去惊幽梦，近体诗来慰老情。\n筹笔阵寒徒许国，题鞭句险政伤生。\n敢寻五世蓬莱路，异姓王孙尚避名。",
        "dynasty": "宋",
        "collection_info": null
    },
    {
        "title": "题新泉",
        "author": "晁说之",
        "content": "舍北洗山如有待，舍南泉发本无期。\n羁愁尽落清音裏，不用骞公读楚辞。",
        "dynasty": "宋",
        "collection_info": null
    },
    {
        "title": "东溪归作",
        "author": "晁说之",
        "content": "忽忽寻春恨已迟，山城浑未有花枝。\n东风马上哦新句，却似卢岩缑岭时。",
        "dynasty": "宋",
        "collection_info": null
    },
    {
        "title": "从高守乞石笋",
        "author": "晁说之",
        "content": "竹萌何处在，石笋眼中青。\n乞取分幽径，难忘玉笋廷。",
        "dynasty": "宋",
        "collection_info": null
    },
    {
        "title": "书刘仲更春秋灾异后",
        "author": "晁说之",
        "content": "志苦言危凛雪霜，何人敢唤作刘郎。\n休论瑞应夸图牒，羞死当年顾野王。",
        "dynasty": "宋",
        "collection_info": null
    },
    {
        "title": "山头对花  其一",
        "author": "晁说之",
        "content": "欲脱羁愁暂媾春，花先木末傲难亲。\n无才与作山居赋，遮莫山花处处新。",
        "dynasty": "宋",
        "collection_info": null
    },
    {
        "title": "山头对花  其二",
        "author": "晁说之",
        "content": "老欲留春不用忙，却愁花发送春光。\n山头红绽难为媾，年少才高忆谢庄。",
        "dynasty": "宋",
        "collection_info": null
    },
    {
        "title": "枕上",
        "author": "晁说之",
        "content": "人间百感未能休，欲语无情谩九州。\n楼上角声山上月，共人割据一端愁。",
        "dynasty": "宋",
        "collection_info": null
    },
    {
        "title": "三日",
        "author": "晁说之",
        "content": "只将三日为元巳，准拟流觞不误期。\n惭愧魏人风味好，无穷花蝶漫相思。",
        "dynasty": "宋",
        "collection_info": null
    },
    {
        "title": "十二弟寄诗一编来用其山字韵作",
        "author": "晁说之",
        "content": "季诗来灞岸，秀色蔼雕山。\n独笑寒暄外，相逢翰墨间。\n花飞能拥路，月入不开关。\n巧解供新句，吾才愧晋悭。",
        "dynasty": "宋",
        "collection_info": null
    },
    {
        "title": "三月十一日大阅偶作三绝句  其一",
        "author": "晁说之",
        "content": "儒服未曾看乐战，鐡衣且自戏清时。\n春风莫道晚无力，解直天王百尺旗。",
        "dynasty": "宋",
        "collection_info": null
    },
    {
        "title": "三月十一日大阅偶作三绝句  其二",
        "author": "晁说之",
        "content": "风旗且好冈头看，汉马休论塞外期。\n前日将军刘越石，功名不及一篇诗。",
        "dynasty": "宋",
        "collection_info": null
    },
    {
        "title": "三月十一日大阅偶作三绝句  其三",
        "author": "晁说之",
        "content": "县官未肯斩西戎，谁信鄜州第一功。\n马似云頽青壁上，人如猿放晓林中。",
        "dynasty": "宋",
        "collection_info": null
    },
    {
        "title": "梨花",
        "author": "晁说之",
        "content": "春到梨花意更长，好将素质殿红芳。\n若为寄与江南客，枉是杨梅忆庾郎。",
        "dynasty": "宋",
        "collection_info": null
    },
    {
        "title": "暮春",
        "author": "晁说之",
        "content": "春光可搅去如惊，乐事能追不得行。\n禊事已觞王内史，披香只赋庾兰成。\n敢嫌塞柳浑无意，尚喜山花自有名。\n嵩少未归无着处，此身曾是亦诸生。",
        "dynasty": "宋",
        "collection_info": null
    },
    {
        "title": "春晚感怀",
        "author": "晁说之",
        "content": "春来谁挽去难援，中有悲驩万古痕。\n飞絮无家凌紫极，落英不聘恨黄昏。\n半涂未肯击鸣缶，百感何因招些魂。\n海内一经连海外，欲搜怪物且重翻。",
        "dynasty": "宋",
        "collection_info": null
    },
    {
        "title": "总管刘观察相饯于高岩经句杨朝奉出所和诗即席再赋",
        "author": "晁说之",
        "content": "花开为客向金城，待得无花羸马行。\n柳荫高岩开祖帐，月摇洛水话离情。\n将军精悍千山耸，宾客风流一笛横。\n更愧新昌孙子在，诗成白眼得清明。",
        "dynasty": "宋",
        "collection_info": null
    },
    {
        "title": "席上别诸公",
        "author": "晁说之",
        "content": "西城别袂望东城，勇发征车却怯行。\n朋肯声前金阙恨，胡卢歌裏玉关情。\n莺啼有意因风断，山影无垠为月横。\n人世分携吾可那，千钟不醉在天明。",
        "dynasty": "宋",
        "collection_info": null
    },
    {
        "title": "途中寄城中诸公",
        "author": "晁说之",
        "content": "孤飞弱羽真难可，作底徘徊去住间。\n柳影生风归曲渚，雷声送雨过前山。\n庾郎有待復何待，白傅求閒而得閒。\n回首玳筵醒醉伴，曾将幽愤唱阳关。",
        "dynasty": "宋",
        "collection_info": null
    },
    {
        "title": "自延安回道中作  其一",
        "author": "晁说之",
        "content": "未驾羸骖返故乡，且寻掘笔傍书窗。\n莫嘲流汗野猪岭，绝胜伤心朱雀航。",
        "dynasty": "宋",
        "collection_info": null
    },
    {
        "title": "自延安回道中作  其二",
        "author": "晁说之",
        "content": "多谢芳罇与献酬，只将万斛醉吾愁。\n春花来作人间梦，梦到鸦啼不得留。",
        "dynasty": "宋",
        "collection_info": null
    },
    {
        "title": "自延安回道中作  其三",
        "author": "晁说之",
        "content": "延州红胜洛州花，打剥工夫阿那家。\n我亦劳心添病骨，悔将黄卷负年华。",
        "dynasty": "宋",
        "collection_info": null
    },
    {
        "title": "从经略安抚侍郎叔乞松醪",
        "author": "晁说之",
        "content": "春来玉帐閒无事，自料穿松压酒糟。\n即恐金罇未相称，山房乞取伴离骚。",
        "dynasty": "宋",
        "collection_info": null
    },
    {
        "title": "牡丹",
        "author": "晁说之",
        "content": "牡丹千叶千枝并，不似荒凉在塞垣。\n宜圣殿前知几许，感时肠断侍臣孙。",
        "dynasty": "宋",
        "collection_info": null
    },
    {
        "title": "静夜",
        "author": "晁说之",
        "content": "此身飘荡久，静夜得幽情。\n月色随窓尽，泉声到枕轻。\n老夫方读易，稚子莫谈兵。\n似说归期近，嵩阳学自耕。",
        "dynasty": "宋",
        "collection_info": null
    },
    {
        "title": "浮甘亭上",
        "author": "晁说之",
        "content": "浮甘亭上拂征衣，欲起羁愁却自非。\n莺去青阴犹转响，月来碧嶂有余辉。\n三英何处同行乐，百丑无堪独息机。\n好濯缨尘惜苹藻，从教尘土半天飞。",
        "dynasty": "宋",
        "collection_info": null
    },
    {
        "title": "谢魏宰惠芍药",
        "author": "晁说之",
        "content": "敢期芍药邉城见，本是人间第一流。\n我有无穷羁旅恨，为君今日到扬州。",
        "dynasty": "宋",
        "collection_info": null
    },
    {
        "title": "在邉",
        "author": "晁说之",
        "content": "在邉有底适予怀，舒惨无时亦异哉。\n醉到月前如失去，愁从骚裏却招来。\n素心偶向三花尽，孤愤难教贰负催。\n好觅羌村残夜烛，待将何语与徘徊。",
        "dynasty": "宋",
        "collection_info": null
    },
    {
        "title": "次韵和完翁谢墨二绝句  其一",
        "author": "晁说之",
        "content": "池水澄辉散晓烟，定无墨色使名传。\n几螺付与能诗客，免更书空重惘然。",
        "dynasty": "宋",
        "collection_info": null
    },
    {
        "title": "次韵和完翁谢墨二绝句  其二",
        "author": "晁说之",
        "content": "寸寸晓松计已迂，更怜百步扇垂珠。\n几年费尽坐曹手，千卷书生又却无。",
        "dynasty": "宋",
        "collection_info": null
    },
    {
        "title": "闻角",
        "author": "晁说之",
        "content": "邉城百感漫兴嗟，客底令人警岁华。\n多谢何郎有新句，谁闻夜夜小梅花。",
        "dynasty": "宋",
        "collection_info": null
    },
    {
        "title": "迎客道中",
        "author": "晁说之",
        "content": "匆匆中夜辔，候馆若为容。\n山转时藏月，河分不割风。\n凭谁能警梦，总自解书空。\n省内吾难倚，诗书更使慵。",
        "dynasty": "宋",
        "collection_info": null
    },
    {
        "title": "九日",
        "author": "晁说之",
        "content": "日日无堪只嘆嗟，谁教九日事豪华。\n寂寥难落方山帽，烂熳先开野菊花。\n闻道鹓鸾趋镐燕，忍将鸿雁听边笳。\n古来感慨今朝甚，苦雨凄风助我赊。",
        "dynasty": "宋",
        "collection_info": null
    },
    {
        "title": "赠鄜州田玘",
        "author": "晁说之",
        "content": "前世能歌田顺郎，今身追悔太昌昌。\n戏泥巧尽羣儿态，休忆小姑初倚床。",
        "dynasty": "宋",
        "collection_info": null
    },
    {
        "title": "次韵任伯途中见寄  其一",
        "author": "晁说之",
        "content": "命驾关东千里余，拂衣前去未勤渠。\n自怜病客料秦虎，共学骚人忆郢闾。\n赋就句奇轻恶道，诗成意远欲閒居。\n此生辛苦君能识，不向他人道看书。",
        "dynasty": "宋",
        "collection_info": null
    },
    {
        "title": "次韵任伯途中见寄  其二",
        "author": "晁说之",
        "content": "白头青简负三余，得丧穷通不问渠。\n但恐风霜侵尔稼，敢期盗贼避吾闾。\n秋蝉冬蝶空离恨，渭水秦山政索居。\n何日离合南北史，倩君成就一家书。",
        "dynasty": "宋",
        "collection_info": null
    },
    {
        "title": "感事诗寄韩侍郎",
        "author": "晁说之",
        "content": "去年过却京尘裏，今日无烦嘆白头。\n且喜归来收客梦，何妨无酒破春愁。\n閒鸣庭树鸟声乐，远使疏泉山影浮。\n晚得花开逢岁闰，可容结侣到丹丘。",
        "dynasty": "宋",
        "collection_info": null
    },
    {
        "title": "赠韩侍郎",
        "author": "晁说之",
        "content": "仆射陂头鹭宿秋，使君行色晓云浮。\n几章乞得閒归去，平日将何事绊留。\n久幸沃心舒谠议，暂堪俯首贬忠谋。\n黄金帯念多人有，乌角巾怜独自休。\n谈笑弟兄从此乐，杯盘宾客莫言愁。\n惭予本是山中士，可復魂劳陇上舟。",
        "dynasty": "宋",
        "collection_info": null
    },
    {
        "title": "偶题",
        "author": "晁说之",
        "content": "一室萧然懒傍书，角巾孤啸问何如。\n夕阳能使山远近，秋色巧随人惨舒。\n苔渍碧花行不到，香残篆字睡应余。\n自怜得计归云晚，前日人间漫畏途。",
        "dynasty": "宋",
        "collection_info": null
    },
    {
        "title": "和季弟秋日即事",
        "author": "晁说之",
        "content": "五世衣冠盛本朝，宁论妻织与儿樵。\n顾予始就山居乐，未放诗书便泬寥。",
        "dynasty": "宋",
        "collection_info": null
    },
    {
        "title": "寄谢任伯察院",
        "author": "晁说之",
        "content": "终日小园何所为，忘言不读国风诗。\n閒来却觉呻吟好，老去仍知疾病宜。\n月在鄜州能到此，人游梁苑误行期。\n徒怜宋玉无秋思，既识清高又可悲。",
        "dynasty": "宋",
        "collection_info": null
    },
    {
        "title": "初至京作",
        "author": "晁说之",
        "content": "七年去园今还归，仅有身存心事微。\n下客但能存故事，高门谁许着褒衣。\n难将白髪语年少，忍使红尘负钓矶。\n不解征骖却归去，策虽非是亦非非。",
        "dynasty": "宋",
        "collection_info": null
    },
    {
        "title": "以扇求冯元礼觐画山水",
        "author": "晁说之",
        "content": "高人能画山中趣，凉吹晓从天际来。\n移画此情纨扇上，人间何处有尘埃。",
        "dynasty": "宋",
        "collection_info": null
    },
    {
        "title": "趣景升太尉画孙登像",
        "author": "晁说之",
        "content": "契阔王孙魂梦劳，京华一日重游遨。\n图书不惜黄金费，歌舞何妨箓佩高。\n月到南楼卧吹笛，花残曲几醉挥毫。\n如何爱着须臾懒，不使苏门对楚骚。",
        "dynasty": "宋",
        "collection_info": null
    },
    {
        "title": "留题景升北窗",
        "author": "晁说之",
        "content": "南楼吹笛何人怨，北窗垂杨永日閒。\n何用绿杨高百尺，诗情笔趣总相关。",
        "dynasty": "宋",
        "collection_info": null
    },
    {
        "title": "夏祭日感事",
        "author": "晁说之",
        "content": "盛典千年出宝图，佩环方泽影萦纡。\n中天月护黄琮色，出海云腾赤帝符。\n已惯龟鼍呈上瑞，不惊风雨解前驱。\n侍臣自有扬雄赋，击壤何妨此鄙夫。",
        "dynasty": "宋",
        "collection_info": null
    },
    {
        "title": "谢曾廸功松皮冠",
        "author": "晁说之",
        "content": "松皮冠赠松山客，惭愧红尘赤日中。\n好向浮云傍归路，定应剩听入琴风。",
        "dynasty": "宋",
        "collection_info": null
    },
    {
        "title": "次韵和张次应龙图松皮冠子",
        "author": "晁说之",
        "content": "儒冠何事贵松皮，一岁寒来特自奇。\n髪尽着霜相称得，歌酬白雪即非宜。",
        "dynasty": "宋",
        "collection_info": null
    },
    {
        "title": "代冯元礼次韵辞张次应画山水扇",
        "author": "晁说之",
        "content": "女鸾宝扇漫称工，谁识岚漪缥香踪。\n何事晚来慵落笔，为嗔不说妙高峰。",
        "dynasty": "宋",
        "collection_info": null
    },
    {
        "title": "代冯元礼次韵送画山水扇与张次应",
        "author": "晁说之",
        "content": "五日十日岂为工，万壑千岩自绝踪。\n在握已能霄汉上，更须羣玉占前峰。",
        "dynasty": "宋",
        "collection_info": null
    },
    {
        "title": "次韵和大理吴子伟寺丞久留滞绝句",
        "author": "晁说之",
        "content": "之子婆娑几许年，众人迁后独稀迁。\n即今便上青云上，巳愧开炉白日仙。",
        "dynasty": "宋",
        "collection_info": null
    },
    {
        "title": "再和",
        "author": "晁说之",
        "content": "官共狐裘三十年，纷纷南北笑莺迁。\n未施云外射鵰手，且作山中骑虎仙。",
        "dynasty": "宋",
        "collection_info": null
    },
    {
        "title": "京居五更闻钟",
        "author": "晁说之",
        "content": "惯听山头五夜钟，忽惊孤枕景阳风。\n明朝乐事知何限，定自无人拜德公。",
        "dynasty": "宋",
        "collection_info": null
    },
    {
        "title": "七月五日立秋",
        "author": "晁说之",
        "content": "故庐归客不胜愁，可是人间晚立秋。\n收潦水清如可待，无穷蛭螾看沈浮。",
        "dynasty": "宋",
        "collection_info": null
    },
    {
        "title": "病卧闻韩公表雨中出谒",
        "author": "晁说之",
        "content": "绿阴飞雨作秋容，衰病呻吟高枕中。\n何事公孙健骑马，黄金帯客好相从。",
        "dynasty": "宋",
        "collection_info": null
    },
    {
        "title": "韩二十七诗来云已束归鞍逐去鸿令人欣喜愧嘆辄次韵和",
        "author": "晁说之",
        "content": "此身重滞愧征鸿，况对庭前郢树风。\n暂至京师便归去，敢期今日有黄公。",
        "dynasty": "宋",
        "collection_info": null
    },
    {
        "title": "即事谢公表二绝句  其一",
        "author": "晁说之",
        "content": "碧嵩青颍肯相从，万事茅堂醉梦中。\n出到人前羞欲死，归轮不必问何从。",
        "dynasty": "宋",
        "collection_info": null
    },
    {
        "title": "即事谢公表二绝句  其二",
        "author": "晁说之",
        "content": "留君谈笑且从容，白髮红尘阿那中。\n踉跄行藏莫相笑，枯鱼垂泪恨无从。",
        "dynasty": "宋",
        "collection_info": null
    },
    {
        "title": "即事谢子之二绝句  其一",
        "author": "晁说之",
        "content": "何妨少日不能容，讵玷山公启事中。\n庭下秋风收不得，欲雕琼树未听从。",
        "dynasty": "宋",
        "collection_info": null
    },
    {
        "title": "即事谢子之二绝句  其二",
        "author": "晁说之",
        "content": "悦己曾增巧笑容，舞鸾归歇鑑花中。\n人间遇乐便作乐，何用行军问所从。",
        "dynasty": "宋",
        "collection_info": null
    },
    {
        "title": "送韩七十赴澶渊旧任所为士掾",
        "author": "晁说之",
        "content": "不乐予何甚，非关未策勋。\n秋灯逢积雨，客泪送离羣。\n身事千年鹤，心期万里云。\n烦君经废庙，呜咽当家文。",
        "dynasty": "宋",
        "collection_info": null
    },
    {
        "title": "选部中作",
        "author": "晁说之",
        "content": "白髪来游宦，山公不我闻。\n邪犹在中等，政不占微分。\n孤泪沧溟感，微言上帝勋。\n何妨贫且贱，嵩岭有高云。",
        "dynasty": "宋",
        "collection_info": null
    },
    {
        "title": "明仲约七月晦集属抱病先以此见意犹并以申谢",
        "author": "晁说之",
        "content": "秋日在长安，多悲对极欢。\n栗疏肥木落，芡觜瘠池寒。\n居室清樽健，羁人白石殚。\n惭君过缱绻，扶病强盘桓。",
        "dynasty": "宋",
        "collection_info": null
    },
    {
        "title": "送邢子强还洛",
        "author": "晁说之",
        "content": "行乐洛城为第一，暂劳使节持还家。\n桥头铺遍中秋月，楼上吹残九日花。\n谁听高谈擒虎豹，且容浊酒傲烟霞。\n从君一笑知无分，短髪长途倍嘆嗟。",
        "dynasty": "宋",
        "collection_info": null
    },
    {
        "title": "送李先之归南",
        "author": "晁说之",
        "content": "夫子声名大，凄凉三十年。\n晚交弥好易，夙志自覃玄。\n泰华冰霜洁，江湖鸿雁邉。\n别期不相假，吾道信茫然。",
        "dynasty": "宋",
        "collection_info": null
    },
    {
        "title": "再送先之",
        "author": "晁说之",
        "content": "君家父子真国器，弃逐那知上苑春。\n岚障城中尤自乐，浦珍市裏本来贫。\n曾怜浊俗排阊阖，惭屈清江纵羽鳞。\n我老相逢便相别，剧谈易象亦何因。",
        "dynasty": "宋",
        "collection_info": null
    },
    {
        "title": "三送先之",
        "author": "晁说之",
        "content": "相逢无酒恨如酣，九市三玄俱不谈。\n秋雨迢迢催客别，别情雨色已江南。",
        "dynasty": "宋",
        "collection_info": null
    },
    {
        "title": "京居秋感五绝句  其一",
        "author": "晁说之",
        "content": "快雨薄寒一夕间，胡为百役自间关。\n秋怀更读甘陵赋，始信人人庾子山。",
        "dynasty": "宋",
        "collection_info": null
    },
    {
        "title": "京居秋感五绝句  其二",
        "author": "晁说之",
        "content": "雨助风声燕欲归，谁教我尚着征衣。\n自怜未读愍征赋，霜雪鬓间犹庶几。",
        "dynasty": "宋",
        "collection_info": null
    },
    {
        "title": "京居秋感五绝句  其三",
        "author": "晁说之",
        "content": "随蝶求官秋绪多，自甘老罢乐婆娑。\n枕邉风雨五更梦，声在长衢朝马过。",
        "dynasty": "宋",
        "collection_info": null
    },
    {
        "title": "京居秋感五绝句  其四",
        "author": "晁说之",
        "content": "江上高人未肯来，京华秋鬓独徘徊。\n饶渠看取潮头月，莫恋林香待放梅。",
        "dynasty": "宋",
        "collection_info": null
    },
    {
        "title": "京居秋感五绝句  其五",
        "author": "晁说之",
        "content": "河滣依棹得风期，秦树湘云枉梦思。\n也好归来君富贵，未容言语我悲伤。",
        "dynasty": "宋",
        "collection_info": null
    },
    {
        "title": "即事",
        "author": "晁说之",
        "content": "几岁田园得隐沦，忍将秋泪湿红尘。\n一麾不得庐山去，何用他州寄此身。",
        "dynasty": "宋",
        "collection_info": null
    },
    {
        "title": "归到",
        "author": "晁说之",
        "content": "归到故庐同逆旅，人生本自怕牢愁。\n雨声岂有京华态，羁思仍多澧浦秋。\n久禁令人类疾病，新闻向汝重咿喔。\n顾无道义论轻重，何处王公门可游。",
        "dynasty": "宋",
        "collection_info": null
    },
    {
        "title": "乞酒",
        "author": "晁说之",
        "content": "积雨深秋与恨翻，悠悠何力胜朝昏。\n久同下里饶诗句，乍学高人傍酒樽。\n径醉便知能傲世，狂吟更觉解招魂。\n颇怜陶令徒全美，只肯丁宁乞食言。",
        "dynasty": "宋",
        "collection_info": null
    },
    {
        "title": "辟谷",
        "author": "晁说之",
        "content": "辟谷终无术，求田早自慵。\n病能添旅思，雨善起秋容。\n本色官犹阻，非时好孰从。\n封侯如可觅，要自愧长公。",
        "dynasty": "宋",
        "collection_info": null
    },
    {
        "title": "依韵和卲太子文兄八月总章朝归长句",
        "author": "晁说之",
        "content": "东皇受箓增嘉运，晓坐明堂夜拜章。\n玉烛千年承瑞露，金龙万国镇青霜。\n风来紫极箫声静，人在丹台佩影凉。\n与子飘零逢盛旦，独无藻思颂瑶光。",
        "dynasty": "宋",
        "collection_info": null
    },
    {
        "title": "八月十五戏作",
        "author": "晁说之",
        "content": "称意中秋月满楼，只嫌歌扇遏云浮。\n不如风雨连天起，要得伊人也解愁。",
        "dynasty": "宋",
        "collection_info": null
    },
    {
        "title": "闻三十六丈乞西京留台辄成长句时先之七兄已拜北京留台",
        "author": "晁说之",
        "content": "门地何人论甲乙，碧梧丹鳯重徘徊。\n前时五相继三相，此日西台望北台。\n器业云霄能我有，功名钟鼎待时来。\n重言四海宫师德，季子白头谁识哉。",
        "dynasty": "宋",
        "collection_info": null
    },
    {
        "title": "伏蒙三十六丈大夫宠视长句辄次韵和",
        "author": "晁说之",
        "content": "千仞愁城託寸阴，可堪疾病更频侵。\n烟霞旧友能相遇，鸥鹭前盟不待寻。\n羮饭东西惭白髮，功勋远迩负丹心。\n明朝重九登高处，约访高人支道林。",
        "dynasty": "宋",
        "collection_info": null
    },
    {
        "title": "德麟留诗相别辄次韵贺送",
        "author": "晁说之",
        "content": "安稳王孙一叶舟，朅来京国淡无求。\n任生白髪曾料虎，分绝红尘自狎鸥。\n桓笛不堪留往恨，膺门谁復忆同游。\n重阳无酒仍分袂，雨作黄花泪未休。",
        "dynasty": "宋",
        "collection_info": null
    },
    {
        "title": "德麟夜相过用前韵作",
        "author": "晁说之",
        "content": "王孙未放木兰舟，忆别亲知与访求。\n软语斗牛迷后雁，伤心波浪没浮鸥。\n灯前有喜新佳句，泉下无惭旧俊游。\n颍尾可居邻可卜，白苹红蓼共君休。",
        "dynasty": "宋",
        "collection_info": null
    },
    {
        "title": "九日宴李德充中大家次韩三十六丈韵作",
        "author": "晁说之",
        "content": "重阳风雨每凄凄，物色今年得所期。\n赐第好贤多骥子，三山酌酒过鹅儿。\n红楼尚想吹箫夕，碧树今夸出日枝。\n我与韩公殊辈行，门阑感旧泪俱垂。",
        "dynasty": "宋",
        "collection_info": null
    },
    {
        "title": "九日陪韩三十六丈大夫集李德充家再蒙赋诗相似谨次韵攀和",
        "author": "晁说之",
        "content": "丈人邂逅共悲凄，九日芳樽敢有期。\n感慨既能追壮士，懽欣復自学羣儿。\n菊憎紫蘂侵黄蘂，萸愤南枝胜北枝。\n萧史高楼幸登眺，但惭清唱手空垂。",
        "dynasty": "宋",
        "collection_info": null
    },
    {
        "title": "李德充再赋九日期字韵诗辄亦復作",
        "author": "晁说之",
        "content": "多才公子莫凄凄，九日不嘲风雨期。\n清酒玉腴浮盏底，黄花金蘂粲铃儿。\n百年歌吹骖鸾地，万里旌幢鸣鳯枝。\n前后杨刘是宾客，声名孰敢与争垂。",
        "dynasty": "宋",
        "collection_info": null
    },
    {
        "title": "重蒙三十六丈大夫德充中大赋九日诗期字韵诗辄復以致谢遂及阁笔之域",
        "author": "晁说之",
        "content": "平阳楼上重阳日，周覧悲欢孰与期。\n盛德不应无隐者，大豪宁復有屠儿。\n未舒鸑鷟青天翼，难识珊瑚碧海枝。\n莫拟吹花多继笔，羸兵易衂槖仍垂。",
        "dynasty": "宋",
        "collection_info": null
    },
    {
        "title": "即事呈德麟",
        "author": "晁说之",
        "content": "学得浮云往復还，里中不出孰追攀。\n九秋自与物情乐，一日须教我辈閒。\n敢料都城有诗句，故应魂梦在山间。\n今朝车上瓶无分，更可怜哉我阻艰。",
        "dynasty": "宋",
        "collection_info": null
    },
    {
        "title": "次韵和德麟过希道作",
        "author": "晁说之",
        "content": "笠泽人閒书已丛，分甘寂寞与谁同。\n故人相遇白头日，往事独悲黄叶风。\n去国贵游惊灞岸，浮家公子乐湘中。\n此情缱绻思朝夕，百仞寒岩饮水虹。",
        "dynasty": "宋",
        "collection_info": null
    },
    {
        "title": "思归",
        "author": "晁说之",
        "content": "忽有故园梦，秋冬恨不胜。\n菊难月掩映，梅耐雪冯陵。\n客斗南唐墨，僧禅后夜灯。\n如何不归去，京国脚腾腾。",
        "dynasty": "宋",
        "collection_info": null
    },
    {
        "title": "感事",
        "author": "晁说之",
        "content": "人物今朝何寂寞，我思前辈太峥嵘。\n仙才难测赵周翰，俗眼聊窥石曼卿。\n鸾鳯腾辉何处在，珪璋振德是人斯。\n怪来高论空无验，可是岐公作宰衡。",
        "dynasty": "宋",
        "collection_info": null
    },
    {
        "title": "早于城北逢御马",
        "author": "晁说之",
        "content": "天街未见瞳眬日，御马来朝馺騀宫。\n不许暂时超倒暴，欲将何事验真龙。",
        "dynasty": "宋",
        "collection_info": null
    },
    {
        "title": "十月七日夜梦中作两长句觉而忘之别成长句视李师民",
        "author": "晁说之",
        "content": "冬来羁旅更迢迢，抚枕灯残百感饶。\n饥鼠翻空疑有鬼，惊乌误晓尚中宵。\n诗成与梦俱零落，剑出低眉亦寂寥。\n无分京华居老境，江湖高隐幸相招。",
        "dynasty": "宋",
        "collection_info": null
    },
    {
        "title": "惭愧",
        "author": "晁说之",
        "content": "神邑凡才日抗尘，早年闻道晚因循。\n脑能充溢无华髪，心得休閒不老身。\n种种已惭为客子，悠悠更愧作官人。\n吾言可復终归去，何处桃源可问津。",
        "dynasty": "宋",
        "collection_info": null
    },
    {
        "title": "偶见夏英公与文庄公书云秋序始凉师门尚远又一书云念其出自师门赐一善地辄成绝句",
        "author": "晁说之",
        "content": "前辈终身知学植，今人得意讳师门。\n如新几帖英公字，可但吾家礼数尊。",
        "dynasty": "宋",
        "collection_info": null
    },
    {
        "title": "天宁节后二日集英殿赐燕辄成长句",
        "author": "晁说之",
        "content": "诞弥阳月播阳春，万寿杯余燕豆申。\n殿角垂虹天意喜，壁缇交鳯日华新。\n星迴毕雨金沙浄，书发狄封玉甑陈。\n何事昇平楼寂寞，要将银岳共璘珣。",
        "dynasty": "宋",
        "collection_info": null
    },
    {
        "title": "寄李辅之  其一",
        "author": "晁说之",
        "content": "嫁树裁花待上元，一灯明熖照山樊。\n香炉下烟霞客，此夜皇州亦掩门。",
        "dynasty": "宋",
        "collection_info": null
    },
    {
        "title": "寄李辅之  其二",
        "author": "晁说之",
        "content": "布裘菜饭久忘言，粝食粗衣过上元。\n怪底狂风迷四野，荣光自满濯龙门。",
        "dynasty": "宋",
        "collection_info": null
    },
    {
        "title": "庚子至前二日韩德全李师民相继而至聊书一时之事",
        "author": "晁说之",
        "content": "先后客无约，寒窗注夕阳。\n纵谈香柏子，孤兴饮松黄。\n不道仇池远，唯迎至日长。\n于焉岂易得，回首即他乡。",
        "dynasty": "宋",
        "collection_info": null
    },
    {
        "title": "对雪",
        "author": "晁说之",
        "content": "念昔幽居久，幽怀剧岁残。\n茅亭因雪过，沙渚与鸥寒。\n暂喜凉尘息，将愁秦树单。\n六花如结子，孤客鬓邉看。",
        "dynasty": "宋",
        "collection_info": null
    },
    {
        "title": "次韵江子我见戏长句",
        "author": "晁说之",
        "content": "江家宅在多文史，兄弟论文讵我遗。\n长逝不来荒马鬛，后生亦老倦车帷。\n契成自卖宁无恨，诗到相嘲雅见知。\n山水尚怜天付与，暮年漂薄向仇池。",
        "dynasty": "宋",
        "collection_info": null
    },
    {
        "title": "对雪怀淮安郡王郊居",
        "author": "晁说之",
        "content": "六出花开郊野兴，王居不数沈休文。\n洞房窈窕玉箫远，绮席徘徊琼糈醺。\n大药定应须火候，佳人可復悮行云。\n自怜收拾征衣客，白眼寒空送雁羣。",
        "dynasty": "宋",
        "collection_info": null
    },
    {
        "title": "别亲旧",
        "author": "晁说之",
        "content": "岁暮征裘返故园，愀然去国亦难论。\n独寻碧草日三径，谁在红莲夜五门。\n久分云霄能割席，乍惊繿缕有离尊。\n即看短髪邉城去，风雨仇池役梦魂。",
        "dynasty": "宋",
        "collection_info": null
    },
    {
        "title": "出京感事",
        "author": "晁说之",
        "content": "晚岁长途俱寂寞，伤今怀古总飘零。\n韩彭岂是无三窟，管葛元非守一经。\n白髪任渠从此出，朱絃于世许谁听。\n犹怜去国恨能释，已见灯龙出北溟。",
        "dynasty": "宋",
        "collection_info": null
    },
    {
        "title": "出见京华之盛而作",
        "author": "晁说之",
        "content": "飘零羁客尚惊魂，乍见王居白玉城。\n三市尽迷南北嚮，八驺争禁短长行。\n花移陆海春常在，楼接神山月不倾。\n安得白头居此乐，关河垂泪復孤征。",
        "dynasty": "宋",
        "collection_info": null
    },
    {
        "title": "过洛阳赠亲旧",
        "author": "晁说之",
        "content": "古来无奈洛阳尘，兴属今朝谁与亲。\n河岳新秋初过雁，园林晓月远行人。\n波声有喜咸通汴，云影相随直到秦。\n白笋紫姜勤故旧，公孙出仕独堪嗔。",
        "dynasty": "宋",
        "collection_info": null
    },
    {
        "title": "过陜州赠苏仪掾仲滋  其一",
        "author": "晁说之",
        "content": "老去情怀谁与谋，坏壁无蛩更益愁。\n收覧雨声来枕上，飞扬马鬛在冈头。\n栾城孙子何来此，华国文章肯漫休。\n邂逅关山论家世，更期信息在西州。",
        "dynasty": "宋",
        "collection_info": null
    },
    {
        "title": "过陜州赠苏仪掾仲滋  其二",
        "author": "晁说之",
        "content": "河拥秋声客恨新，谁能出语共轮囷。\n信知五采生丹穴，不许文章属外人。",
        "dynasty": "宋",
        "collection_info": null
    },
    {
        "title": "题长安赵氏园",
        "author": "晁说之",
        "content": "长安池馆欝峥嵘，此地偏多客子情。\n秋晚寒藤侵石痩，夜深熟果落池惊。\n后生解识南山趣，先德元高戎夏声。\n感时暂来添白髪，南山曾见汉公卿。",
        "dynasty": "宋",
        "collection_info": null
    },
    {
        "title": "鹿鸣席上送诸先辈诗",
        "author": "晁说之",
        "content": "周室宾兴绮席陈，汉家劝驾礼还申。\n鹦迁同谷烟霞喜，鲤化琼林雨露新。\n日御骎骎须六辔，奎文烨烨自三秦。\n先应沉醉换春色，病守狂吟已觉春。",
        "dynasty": "宋",
        "collection_info": null
    },
    {
        "title": "即事戏作五言  其一",
        "author": "晁说之",
        "content": "何处寂寥好，山城太守家。\n轻觜木竹笋，大裹白朱砂。\n君与旱莲比，实非火候赊。\n一官还此是，百务莫淫哇。",
        "dynasty": "宋",
        "collection_info": null
    },
    {
        "title": "即事戏作五言  其二",
        "author": "晁说之",
        "content": "何处寂寥好，山城太守官。\n龙钟五品服，豹变一还丹。\n旧恐三杯竭，新添两角寒。\n只应归去是，无责有余驩。",
        "dynasty": "宋",
        "collection_info": null
    },
    {
        "title": "谨次知府经略待制韵",
        "author": "晁说之",
        "content": "制胜奇兵不下堂，铅刀何敢齿干将。\n肯夸舞暖娇回雪，只念琴寒乞履霜。\n此日秦郊黄髪老，当年汉殿绿衣郎。\n徘徊四十年来事，险阻艰难间偹尝。",
        "dynasty": "宋",
        "collection_info": null
    },
    {
        "title": "郡斋戏句  其一",
        "author": "晁说之",
        "content": "乌髭四皓应无术，沉醉三闾岂有方。\n将此衰残斋戒裏，郡人应笑使君狂。",
        "dynasty": "宋",
        "collection_info": null
    },
    {
        "title": "郡斋戏句  其二",
        "author": "晁说之",
        "content": "一夫肆力能排闼，万旅无谋漫仰关。\n成败是非今有底，忍将鞭扑作威颜。",
        "dynasty": "宋",
        "collection_info": null
    },
    {
        "title": "郡斋戏句  其三",
        "author": "晁说之",
        "content": "雪中猎户来呈虎，月下田夫走献麛。\n讳道山成应不得，关东谁肯有书题。",
        "dynasty": "宋",
        "collection_info": null
    },
    {
        "title": "郡斋戏句  其四",
        "author": "晁说之",
        "content": "斗升白米能供酒，暝目红裠难听歌。\n为谢黄州王内翰，莫言官职也蹉跎。",
        "dynasty": "宋",
        "collection_info": null
    },
    {
        "title": "郡斋戏句  其五",
        "author": "晁说之",
        "content": "萧条吏散如堪适，萧洒诗成亦可娱。\n王谢异时同惠我，只惭笔力不能俱。",
        "dynasty": "宋",
        "collection_info": null
    },
    {
        "title": "郡斋戏句  其六",
        "author": "晁说之",
        "content": "杂号将军人所薄，东宫赞善自曾嘲。\n如何今日余为守，黄独白𢇲夸大庖。",
        "dynasty": "宋",
        "collection_info": null
    },
    {
        "title": "郡斋戏句  其七",
        "author": "晁说之",
        "content": "朝困十催何敢饱，暮虞百罚更生寒。\n鸡山小石鳯山柳，移植庭前少自寛。",
        "dynasty": "宋",
        "collection_info": null
    },
    {
        "title": "笑",
        "author": "晁说之",
        "content": "笑乐真情岂可无，乐而不笑是何拘。\n日中无事逢棋局，春后有花兼酒壶。\n轻侠儿前抚手掌，滑稽传后抚髭鬚。\n江南陆后还安否，乞与笻枝使自扶。",
        "dynasty": "宋",
        "collection_info": null
    },
    {
        "title": "次韵郭帅和杨使者张茶马溪庄诗  其一",
        "author": "晁说之",
        "content": "溪庄吟兴浩如神，不似逄时富贵身。\n云外黄羊眠竹影，月中赤鲤戏河濵。\n扬雄奇字情宜密，张令清谈分自亲。\n顾我婆娑徒怅望，柴车霜雪未堪巾。",
        "dynasty": "宋",
        "collection_info": null
    },
    {
        "title": "次韵郭帅和杨使者张茶马溪庄诗  其二",
        "author": "晁说之",
        "content": "才气雄豪夙会神，暂劳旌斾远劳身。\n使华灿烂高秦岭，笔阵纵横落渭濵。\n音出琼瑶疲讽诵，韬轻虎豹贵和亲。\n何妨戏作蜂腰句，要看时宜折上巾。",
        "dynasty": "宋",
        "collection_info": null
    },
    {
        "title": "奉杨公近蒙答四六状极为精丽",
        "author": "晁说之",
        "content": "博物张公适圣神，经营佐国不谋身。\n一枪采撷朝林下，八骏遨游暮海濵。\n诗就秦州宁独乐，政成周道要相亲。\n败军污衊谁哀念，敢谓勤渠问解巾。",
        "dynasty": "宋",
        "collection_info": null
    },
    {
        "title": "喜雨一首呈司录诸公及诸先辈",
        "author": "晁说之",
        "content": "二年七日古人嘆，一雨三时此际心。\n辛苦禜宗诛大厉，欢欣毕宿散羣阴。\n无烦钟鼓禽鱼乐，便觉来牟波浪深。\n敢恨泥功山下路，且增秀色遍遥岑。",
        "dynasty": "宋",
        "collection_info": null
    },
    {
        "title": "和蒲君刑曹佳作  其一",
        "author": "晁说之",
        "content": "独步当年贤士关，青衫初试□官閒。\n好怜归去龙钟者，五世题名在道山。",
        "dynasty": "宋",
        "collection_info": null
    },
    {
        "title": "和蒲君刑曹佳作  其二",
        "author": "晁说之",
        "content": "志士何曾耻把关，忠臣本自不言閒。\n策勋他日阵间阵，莫忘今朝山上山。",
        "dynasty": "宋",
        "collection_info": null
    },
    {
        "title": "刑曹再赋二绝句弥佳不得不报  其一",
        "author": "晁说之",
        "content": "不肯将身入八关，判司虽屈胜如閒。\n汉庭富贵人何限，毕竟文章属小山。",
        "dynasty": "宋",
        "collection_info": null
    },
    {
        "title": "刑曹再赋二绝句弥佳不得不报  其二",
        "author": "晁说之",
        "content": "上帝白云居九关，列仙亭馆号萧閒。\n念君未作骖鸾侣，愁杀江南庾子山。",
        "dynasty": "宋",
        "collection_info": null
    },
    {
        "title": "南充大兄尝梦见予作诗见寄次韵和呈",
        "author": "晁说之",
        "content": "仙山能梦我，书帙正思君。\n一德谁荣滞，羣儿谩戚欣。\n过秦何必论，喻蜀却须文。\n未落丰碑笔，唯贪辨惑勤。",
        "dynasty": "宋",
        "collection_info": null
    },
    {
        "title": "復用前韵即事奉寄",
        "author": "晁说之",
        "content": "南充有狂女，何以号仙君。\n不食喧愚嗜，忘言耸世欣。\n我常饥亦健，公更默能文。\n鹤驾如相招，应须即日勤。",
        "dynasty": "宋",
        "collection_info": null
    },
    {
        "title": "绝句谢小邵寄柑脯",
        "author": "晁说之",
        "content": "曲肖欧文诗隐秀，山头仙驭势争飞。\n须知柑脯胜麟脯，更使荷衣笑锦衣。",
        "dynasty": "宋",
        "collection_info": null
    },
    {
        "title": "感事",
        "author": "晁说之",
        "content": "功名富贵搃愁予，南北东西尽畏途。\n悔不读书徒语尔，老来悔读少年书。",
        "dynasty": "宋",
        "collection_info": null
    },
    {
        "title": "书何贡士居",
        "author": "晁说之",
        "content": "吟兴随花发，高帘对雨疏。\n人家南郭外，云出北窗虚。\n笋蕨何时歇，诗书几世居。\n我来怀旧隐，便拟返柴车。",
        "dynasty": "宋",
        "collection_info": null
    },
    {
        "title": "乞宫观报罢作",
        "author": "晁说之",
        "content": "明时不可干，多虑自多艰。\n颇谢散班格，徒怜本色官。\n高门宁倚伏，下客强悲懽。\n郑驷应相念，秦川岁律殚。",
        "dynasty": "宋",
        "collection_info": null
    },
    {
        "title": "宫观请不遂拣兵戍河朔",
        "author": "晁说之",
        "content": "拟驾柴车反故园，却料甲士倚和门。\n桐孙竹祖俱相笑，欲肖秦音长子孙。",
        "dynasty": "宋",
        "collection_info": null
    },
    {
        "title": "感事",
        "author": "晁说之",
        "content": "短髮犹思沐，修途颇梦归。\n不惭为吏拙，但恨读书非。\n陇上健儿戍，渔阳突骑围。\n谁能图战阵，枉是着朝衣。",
        "dynasty": "宋",
        "collection_info": null
    },
    {
        "title": "访郭圆机不遇",
        "author": "晁说之",
        "content": "久雨宜新霁，秋光更可怜。\n尚嫌鸿鴈近，肯使鹿麑前。\n兴瞩唯高隐，名谈尽昔贤。\n那知忙事在，曳杖行荒田。",
        "dynasty": "宋",
        "collection_info": null
    },
    {
        "title": "秋思堙鬰忽蒙圆机宠示祟赋欣然开豁为惠大矣率草谢之",
        "author": "晁说之",
        "content": "秋霜先着白髯翁，始信读书未有功。\n幽恨不随流水去，壮怀每共暮云空。\n敢嗟落叶留无术，但惜巢危死孰从。\n赖有高才能作赋，笔端除祟是英雄。",
        "dynasty": "宋",
        "collection_info": null
    },
    {
        "title": "谢圆机除祟赋",
        "author": "晁说之",
        "content": "祟鬼当年曾暂解，赋成今日永嘉祥。\n无烦铸鼎图羣象，可笑时傩逐毕方。\n荡涤辞源能澎濞，诛锄笔阵更光芒。\n此身强健余何事，枉是灵均嘆国殇。",
        "dynasty": "宋",
        "collection_info": null
    },
    {
        "title": "荔枝送郭玄机戏作  其一",
        "author": "晁说之",
        "content": "祸根妃子尝珍嗜，今日何须有荔枝。\n玉树后庭那结实，也能亡国更堪悲。",
        "dynasty": "宋",
        "collection_info": null
    },
    {
        "title": "荔枝送郭玄机戏作  其二",
        "author": "晁说之",
        "content": "荔枝一骑红尘后，便有渔阳万骑来。\n郭令诸孙今得味，却同羯鼓逞诗才。",
        "dynasty": "宋",
        "collection_info": null
    },
    {
        "title": "赵妹自咸阳寄华州石缝山芋来作绝句二首  其一",
        "author": "晁说之",
        "content": "华州石缝无端芋，同谷斋中有恨翁。\n卯酒调来家法在，暂时不哭此途穷。",
        "dynasty": "宋",
        "collection_info": null
    },
    {
        "title": "赵妹自咸阳寄华州石缝山芋来作绝句二首  其二",
        "author": "晁说之",
        "content": "秦中驩喜迎吾祖，知道官家不用兵。\n今日曾孙何所负，华山芋蓣自多情。",
        "dynasty": "宋",
        "collection_info": null
    },
    {
        "title": "昨日小诗同致上读张元善中散丈诗爱其读书轻富贵之句作绝句一首",
        "author": "晁说之",
        "content": "风流自古称张绪，诗句孰如孟景阳。\n今日读书轻富贵，当家好处得兼将。",
        "dynasty": "宋",
        "collection_info": null
    },
    {
        "title": "依韵谢圆机送梅绝句二首  其一",
        "author": "晁说之",
        "content": "丹萼瑶英阆苑开，人间何处有琼台。\n妬嫌弄玉秦王女，讳说南山说楚梅。",
        "dynasty": "宋",
        "collection_info": null
    },
    {
        "title": "依韵谢圆机送梅绝句二首  其二",
        "author": "晁说之",
        "content": "扬州梅发莫依依，曾得何郎一首诗。\n漫有渡江来小庾，始从今日得佳辞。",
        "dynasty": "宋",
        "collection_info": null
    },
    {
        "title": "再和圆机梅绝句  其一",
        "author": "晁说之",
        "content": "一年春色已平开，始见芳香傍砚台。\n惭愧梁园飞雪裏，几番玉斝醉新梅。",
        "dynasty": "宋",
        "collection_info": null
    },
    {
        "title": "再和圆机梅绝句  其二",
        "author": "晁说之",
        "content": "思王二匝恨无依，枉费西园清夜诗。\n不得梅花发幽兴，甘输北□有英辞。",
        "dynasty": "宋",
        "collection_info": null
    },
    {
        "title": "申前意和圆机绝句梅花  其一",
        "author": "晁说之",
        "content": "庾信终南眼忽开，横岑万仞接天台。\n纵横笔阵知强弱，留与游仙客咏梅。",
        "dynasty": "宋",
        "collection_info": null
    },
    {
        "title": "申前意和圆机绝句梅花  其二",
        "author": "晁说之",
        "content": "梅如玉磬百花依，伤似文章先说诗。\n诗到玉妃谪堕后，只君能抗我公辞。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其一",
        "author": "晁说之",
        "content": "据渭浮泾雪浪开，一君五后醉高台。\n侍臣不解供吟笔，落尽南山万树梅。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其二",
        "author": "晁说之",
        "content": "梨园弟子强因依，羯鼓声中学御诗。\n十月北兵来唤仗，新梅谁復增新词。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其三",
        "author": "晁说之",
        "content": "岂是梅花最早开，六霙先已发阳台。\n泾南渭北花如锦，太白山头只有梅。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其四",
        "author": "晁说之",
        "content": "孤芳寒艳绝难依，邺下关中不赋诗。\n未必江南有才子，也应先是七三辞。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其五",
        "author": "晁说之",
        "content": "莫道梅花取次开，馨香须待百层台。\n不同碧玉小家女，宝策皇妃元姓梅。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其六",
        "author": "晁说之",
        "content": "负雪披霜不得依，梅寒恨不出幽诗。\n身梁根治荒江介，情调犹输第一辞。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其七",
        "author": "晁说之",
        "content": "霜女月娥愁不开，萼君西母宴瑶台。\n总将芳意传英彩，下降人间得有梅。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其八",
        "author": "晁说之",
        "content": "织女机寒自失依，云霞扎扎似吟诗。\n女儿谢席雪无句，父子庾家梅有辞。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其九",
        "author": "晁说之",
        "content": "天马锦轻谁得开，月儿罗薄挂香台。\n屈平宋玉浑无语，后辈何人敢咏梅。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其一○",
        "author": "晁说之",
        "content": "东皇太一下无依，桂酒椒浆细奠诗。\n却问人间梅几种，郭仙尔有古人辞。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其一一",
        "author": "晁说之",
        "content": "汉骑蜀兵下辩开，今朝惟有凤凰台。\n瑶凰琼凤方为瑞，此地宜多白玉梅。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其一二",
        "author": "晁说之",
        "content": "东郭先生谁与依，雪中意气后夔诗。\n香添皎洁成梅咏，好视江边黄绢辞。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其一三",
        "author": "晁说之",
        "content": "未须白眼便嫌开，早晚高低雪作台。\n春尽子山梅感嘆，义山未腊已惊梅。",
        "dynasty": "宋",
        "collection_info": null
    },
    {
        "title": "枕上和圆机绝句梅花十有四首  其一四",
        "author": "晁说之",
        "content": "云母屏风只暂依，金乡公主嫁迟诗。\n宁论鲍照梅花恨，不及从来不惜辞。",
        "dynasty": "宋",
        "collection_info": null
    },
    {
        "title": "圆机再以梅绝句为谢復作二绝  其一",
        "author": "晁说之",
        "content": "根冷花难也自开，何须献纳在云台。\n几多得意人潜恨，江令伤心幽涧梅。",
        "dynasty": "宋",
        "collection_info": null
    },
    {
        "title": "圆机再以梅绝句为谢復作二绝  其二",
        "author": "晁说之",
        "content": "此日梅花剩足依，明年归只咏公诗。\n不堪霸水匆匆别，待寄越膏重觅辞。",
        "dynasty": "宋",
        "collection_info": null
    },
    {
        "title": "亡友陈无己有立春诗云朱门谁送青丝菜下里难酬白雪歌颇为都下诗人所称今日立春诵之而作",
        "author": "晁说之",
        "content": "地下修文几岁郎，尚怜有子已争行。\n青丝盘到特挥泪，红锦诗余合断肠。\n安得见予今议论，果谁识子古文章。\n从兹花发知多少，试访彭门旧讲堂。",
        "dynasty": "宋",
        "collection_info": null
    },
    {
        "title": "招圆机吃槐叶冷淘",
        "author": "晁说之",
        "content": "庭前枯树庾郎老，马首垂花太祝愁。\n槐叶冷淘来急吃，君家醪瓮却须休。",
        "dynasty": "宋",
        "collection_info": null
    },
    {
        "title": "招圆机吃槐叶冷淘有狐泉之句辄復为谢",
        "author": "晁说之",
        "content": "野狐泉畔昔人集，朱亥墓南今日豪。\n惭愧曾槐谁细摘，暂抛汤饼属吾曹。",
        "dynasty": "宋",
        "collection_info": null
    },
    {
        "title": "和圆机题草虫",
        "author": "晁说之",
        "content": "怒剑无烦起逐蝇，从教小物此冯陵。\n礼加蛙臂何时用，书到蚕头几日能。\n半是苔边徒有感，全收芋处肯生憎。\n如椽大笔么么落，愤懑今人终拂膺。",
        "dynasty": "宋",
        "collection_info": null
    },
    {
        "title": "再和",
        "author": "晁说之",
        "content": "须臾变物止樊蝇，宛转迷人下马陵。\n何处周公勤小物，几时孔子又多能。\n堇荼自采还堪喜，菅蒯谁从便可憎。\n一到高堂荣采目，绝胜长道困鈎膺。",
        "dynasty": "宋",
        "collection_info": null
    },
    {
        "title": "谢圆机灵山芍药",
        "author": "晁说之",
        "content": "灵山芍药谁销得，我是灵山授记人。\n贪蝶惏蜂莫来到，更须作供老夫身。",
        "dynasty": "宋",
        "collection_info": null
    },
    {
        "title": "圆机游秦州有诗相寄辄次韵作",
        "author": "晁说之",
        "content": "风雨关心一梦难，欲于何地见征鸾。\n街亭应念贬三等，壠坻须怜持两端。\n休听鼓鼙参将幕，已惊铅椠误儒冠。\n瑶音有底能相寄，不作龙钟俗吏看。",
        "dynasty": "宋",
        "collection_info": null
    },
    {
        "title": "因借书作呈圆机",
        "author": "晁说之",
        "content": "似隐还如吏，山亭何所宜。\n遥心回鴈阵，倦意结蕉旗。\n使檄征钱急，乡书问卜迟。\n近郊有高士，慎莫道三痴。",
        "dynasty": "宋",
        "collection_info": null
    },
    {
        "title": "约玄机来吃社飰以雨不果",
        "author": "晁说之",
        "content": "积雨晦沧溟，归期燕不灵。\n何能陪社飰，应为厌侯鲭。",
        "dynasty": "宋",
        "collection_info": null
    },
    {
        "title": "寄富季申",
        "author": "晁说之",
        "content": "故人风雪知何处，旅梦时时得旧游。\n温麦周禾不我饱，秦云陇水使君愁。\n刘琨数刻欢安在，何逊一筵笑则休。\n赋就思玄尘易绝，诗成述祖泪难收。\n曾窥汉简和戎策，尚忆津梁礼佛裘。\n大轴丹青犹凛冽，小官孙子太卑陬。\n故园多谢凌霄木，直到丹霄上上头。",
        "dynasty": "宋",
        "collection_info": null
    },
    {
        "title": "圆机宠示览先人元佑末廷试初考倡和诗编长句不胜感佩降嘆如绅字韵直似刘梦得何幸得之辄復作增来诗之美",
        "author": "晁说之",
        "content": "纷纷既晚宜无恨，尚忆当年献策人。\n小子何能初跃马，大臣不肯旧垂绅。\n叔孙处处偏知毁，景监人人总作因。\n格律摅情如梦得，难禁孤泪湿新春。",
        "dynasty": "宋",
        "collection_info": null
    },
    {
        "title": "说之復兼二公而作圆机既同邪籍之契显夫又与仆元丰五年登科事相类时曾子固坐失考罚铜三十斤后为先人语之甚详",
        "author": "晁说之",
        "content": "波臣好荡箕风急，浮世谁为自必人。\n顾我高飞摧短翮，念君阔步踬长绅。\n一枝青桂憎兄好，三府丹书重友因。\n近接语言遥梦寐，共将白髪傲芳春。",
        "dynasty": "宋",
        "collection_info": null
    },
    {
        "title": "予既和圆机绅字长句復作寄孙显夫是初考之最高等也",
        "author": "晁说之",
        "content": "鱼龙起伏初无度，下品曾为第一人。\n鸿藻自甘戎幕掾，青云谁委玉阶绅。\n命微夫子徒哀剧，天远灵均枉问因。\n触事思君成苦调，遥怜烂醉剩阳春。",
        "dynasty": "宋",
        "collection_info": null
    },
    {
        "title": "圆机再赋绅字韵诗深得凄切之格降嘆之余叙事为谢",
        "author": "晁说之",
        "content": "轫车邂逅便相亲，同是山公启事人。\n短髮何堪临石镜，长怀漫自落泉绅。\n谈穷汉士三千牍，问尽胡僧十二因。\n茅屋乱山谁復识，当年曾醉上林春。",
        "dynasty": "宋",
        "collection_info": null
    },
    {
        "title": "七月一日作",
        "author": "晁说之",
        "content": "去秋今復号新秋，要使新愁入旧愁。\n四海元龙霖雨望，一生仲举国家谋。\n囚冠不脱凋蓬鬓，旅殡何堪败蒻舟。\n谁与此怀同涕泗，南山朝霭暮烟浮。",
        "dynasty": "宋",
        "collection_info": null
    },
    {
        "title": "因杨刑曹往荆南代书寄二唐高士",
        "author": "晁说之",
        "content": "二唐今日操，真视二龚多。\n不道荆州远，其如梁苑何。\n魂收苍壁梦，泪断绿珠歌。\n顾我非夫甚，嵩山空薜萝。",
        "dynasty": "宋",
        "collection_info": null
    },
    {
        "title": "和圆机佳作",
        "author": "晁说之",
        "content": "官憎诗过好，人亦忌才多。\n君子自如此，伊人其奈何。\n单裘千日醉，短髮百年歌。\n漫纳新愁泪，终惭带女萝。",
        "dynasty": "宋",
        "collection_info": null
    },
    {
        "title": "圆机用墨淡甚辄以上色三丸为好",
        "author": "晁说之",
        "content": "淡墨书名二十年，从军未许勒燕然。\n只疑淡墨为君累，故遣陈玄去草玄。",
        "dynasty": "宋",
        "collection_info": null
    },
    {
        "title": "至日早雪时郊祀毕  其一",
        "author": "晁说之",
        "content": "客中至日百怀忘，欣喜遥瞻上帝乡。\n雪覆紫坛天意得，风生绛节颂声长。\n旧游鹓鹭浑如梦，寂对山河忽若狂。\n罪籍半除犹望赦，渔阳遗种被恩光。",
        "dynasty": "宋",
        "collection_info": null
    },
    {
        "title": "至日早雪时郊祀毕  其二",
        "author": "晁说之",
        "content": "冬来无雪待佳辰，至日飞霙喜更新。\n风偃南郊云献瑞，龙腾北陆日潜春。\n壁门仗下千官佩，瑶席歌前万国珍。\n负亹曾臣符竹冷，属车目断不飞尘。",
        "dynasty": "宋",
        "collection_info": null
    },
    {
        "title": "东城外作呈圆机",
        "author": "晁说之",
        "content": "默默专城岁月驰，忽来郊外得心期。\n龙蛇起伏知何处，天地圆方在此时。\n更喜风光似江介，可怜饱饷便忘疲。\n即从此路东归去，他日何能得梦思。",
        "dynasty": "宋",
        "collection_info": null
    },
    {
        "title": "谢圆机梅子",
        "author": "晁说之",
        "content": "云随枉渚月，依岚末宦低。\n头几不堪顾，我伧翁宜塞。\n北因君梅子，忆江南君乎。\n学问二刘比，南北该通酸。",
        "dynasty": "宋",
        "collection_info": null
    },
    {
        "title": "自甘读沈下贤集绝句二呈圆机  其一",
        "author": "晁说之",
        "content": "晚来李杜擅文章，无奈情何忆沈郎。\n未掩西施朝薤泪，可堪弄玉暮魂香。",
        "dynasty": "宋",
        "collection_info": null
    },
    {
        "title": "自甘读沈下贤集绝句二呈圆机  其二",
        "author": "晁说之",
        "content": "荷叶拳拳恨未舒，伊人归兴问何如。\n空看蝇鼻灯花喜，不得平安一纸书。",
        "dynasty": "宋",
        "collection_info": null
    },
    {
        "title": "闻八弟朝议二十一弟朝奉二十弟廸功与安郎仓部谢郎比部诸人集于葆真宫戏作绝句",
        "author": "晁说之",
        "content": "葆真宫是何年有，游子相将便得真。\n闻道流霞醒不醉，只应人世恨还新。",
        "dynasty": "宋",
        "collection_info": null
    },
    {
        "title": "岁暮绝句四首  其一",
        "author": "晁说之",
        "content": "卫霍功名无素誉，韩彭富贵晚堪悲。\n梅花引角边情剧，况復人间岁暮时。",
        "dynasty": "宋",
        "collection_info": null
    },
    {
        "title": "岁暮绝句四首  其二",
        "author": "晁说之",
        "content": "下惠一时行已志，首阳万古振人伦。\n终南不得西山号，岁暮白头空断魂。",
        "dynasty": "宋",
        "collection_info": null
    },
    {
        "title": "岁暮绝句四首  其三",
        "author": "晁说之",
        "content": "沉沉欲雪岫云平，月尾年头此有情。\n童稚欢欣学秦语，不知家世本东京。",
        "dynasty": "宋",
        "collection_info": null
    },
    {
        "title": "岁暮绝句四首  其四",
        "author": "晁说之",
        "content": "迟迟来日去何疾，六十五见此日除。\n明发束修能有几，太平田舍读残书。",
        "dynasty": "宋",
        "collection_info": null
    },
    {
        "title": "闻邹德久自常来州圩垾得良田数十顷遂可活辄作绝句",
        "author": "晁说之",
        "content": "乃公不识贾公闾，之子饥寒夜读书。\n前年避贼逐江鹭，今岁垾田鞭海鱼。",
        "dynasty": "宋",
        "collection_info": null
    },
    {
        "title": "谢圆机送梅",
        "author": "晁说之",
        "content": "何事新梅度玉溪，应怜泯默与诗题。\n少年曾赋宋开府，老大无如羯鼓迷。",
        "dynasty": "宋",
        "collection_info": null
    },
    {
        "title": "圆机宠以长句贺祷雪龙池辄次韵述谢",
        "author": "晁说之",
        "content": "神州钟鼓浃年丰，灯熖红绵照景龙。\n况有玉楚荣广内，不劳金甲老边封。\n同云出洞如人意，孤宦临岐敛病容。\n何事儒先诗思苦，欲抛万卷作三农。",
        "dynasty": "宋",
        "collection_info": null
    },
    {
        "title": "再和圆机喜雪之作",
        "author": "晁说之",
        "content": "十遇荒饥一遇丰，人间不见壁间龙。\n既悭雨泽空仓厄，仍广车舆小子封。\n俗吏教条徒自愧，滮池云物幸相容。\n怪来不与秦湫诅，应许多藏汉大农。",
        "dynasty": "宋",
        "collection_info": null
    },
    {
        "title": "又再和",
        "author": "晁说之",
        "content": "人人讲德自元丰，何处荀家有八龙。\n白羽不施宁洗甲，赤云常见预干封。\n无烦禾黍如茨稼，自足鹓鸾琢玉容。\n稽首宝香通列毕，倾心御籴走良农。",
        "dynasty": "宋",
        "collection_info": null
    },
    {
        "title": "对雪再用丰字呈圆机",
        "author": "晁说之",
        "content": "何人醉酒在新丰，暮雪琼飞骖玉龙。\n云借威棱如直指，风排倾倚似斜封。\n堂堂不及侏儒饱，烈烈徒多憔悴容。\n久负梁园能赋客，且遵汉诏善勤农。",
        "dynasty": "宋",
        "collection_info": null
    },
    {
        "title": "再用丰字韵对雪呈圆机",
        "author": "晁说之",
        "content": "乐只康州得娄丰，鼓箫欣喜有池龙。\n鱼由米穴多争出，泥在函关广费封。\n镇玉无时非北渚，磨圭在处是南容。\n胡然最爱田畴事，即日归休学老农。",
        "dynasty": "宋",
        "collection_info": null
    },
    {
        "title": "朱郎元章以予不得宫观与诸侄有唱和见寄揽之欣喜五更枕上赋四首  其一",
        "author": "晁说之",
        "content": "天上何曾有谪仙，一来下土便顽然。\n偶遭愁鬼栖迟厄，永结羁人寂寞缘。\n不得閒身从静志，徒思乐食与安眠。\n儿曹诗句来存问，尽贺朱家为发编。",
        "dynasty": "宋",
        "collection_info": null
    },
    {
        "title": "朱郎元章以予不得宫观与诸侄有唱和见寄揽之欣喜五更枕上赋四首  其二",
        "author": "晁说之",
        "content": "璈音在昔是文仙，近世仙才殊不然。\n每见传言多俗态，定知所事亦尘缘。\n况为末吏惟贪佞，何处高人得醉眠。\n此际朱郎真有道，乐吾羣从有残编。",
        "dynasty": "宋",
        "collection_info": null
    },
    {
        "title": "朱郎元章以予不得宫观与诸侄有唱和见寄揽之欣喜五更枕上赋四首  其三",
        "author": "晁说之",
        "content": "狂醉何为号八仙，三郎宫裏亦颓然。\n呼山绛节方无数，犯阙红旗自有缘。\n便醉携家船上去，已输傍舍瓮头眠。\n箕南颍北逍遥客，好笑仇池恋简编。",
        "dynasty": "宋",
        "collection_info": null
    },
    {
        "title": "朱郎元章以予不得宫观与诸侄有唱和见寄揽之欣喜五更枕上赋四首  其四",
        "author": "晁说之",
        "content": "莫笑吹笙便得仙，绝胜祭竈事茫然。\n白头吏役徒多犯，黄帽閒居政寡缘。\n仰愧高僧能五鬛，俯惭垂柳解三眠。\n诗成自赠仍堪寄，闻道衰蒲尚可编。",
        "dynasty": "宋",
        "collection_info": null
    },
    {
        "title": "过万丈潭观山呈圆机",
        "author": "晁说之",
        "content": "弃捐踪迹尽悠悠，山水之恩亦太优。\n成熟此生无再辱，发扬何事敢他求。\n乘閒今日联高足，就隐明年独远游。\n潭面可量才万丈，总于春恨作浮沤。",
        "dynasty": "宋",
        "collection_info": null
    },
    {
        "title": "社日偶集恨去岁社与圆机有约阻雨",
        "author": "晁说之",
        "content": "归闰于春得社迟，酒应过熟老农嬉。\n故巢候燕宾朋禁，骤雨前年唱和诗。\n要使歌喉扶妩媚，肯教鼠目鬬狐疑。\n云南蓟北休惊怕，今日寛仁不戮师。",
        "dynasty": "宋",
        "collection_info": null
    },
    {
        "title": "才上人处见圆机五字辄用其韵作",
        "author": "晁说之",
        "content": "振锡千峰下，观空万象前。\n水深猿臂直，雪厚虎蹄圆。\n工部泪徒感，赞公灯不眠。\n当年郭有道，今日更谈襌。",
        "dynasty": "宋",
        "collection_info": null
    },
    {
        "title": "山行微雨对花觉秦少游山路雨添花之语为佳因有感于斯人",
        "author": "晁说之",
        "content": "今日山行花畔语，故人佳句雨添花。\n瘴来首秃成纍鬼，梦裏怀铅称史家。\n轻薄扬州真可笑，贤良汉殿更堪嗟。\n宁知用短难鸣者，只得身存下泽车。",
        "dynasty": "宋",
        "collection_info": null
    },
    {
        "title": "书事酬新兴元使君邵大兄邵与圆机有旧因以奉呈",
        "author": "晁说之",
        "content": "东来车骑岂君归，我欲悬车归则时。\n仙女丹砂能不老，腐儒青简亦难衰。\n宁乖洛水田园计，且及燕山馈饷期。\n最课直当中秘阁，白头相望更迟迟。",
        "dynasty": "宋",
        "collection_info": null
    },
    {
        "title": "又依韵一首",
        "author": "晁说之",
        "content": "看去朱轓今已归，问余山郡几多时。\n盘绦绫様知能盛，带叶甘香定不衰。\n惜别荔枝红髪𩭝，恨看山岭碧参差。\n自怜藉手有何物，学把锄头不用嗤。",
        "dynasty": "宋",
        "collection_info": null
    },
    {
        "title": "圆机和邵大及予二诗可谓压倒五更枕上诵嘆不已復作谢之足见来章之美能发人情思也  其一",
        "author": "晁说之",
        "content": "去岁巢干燕子归，生涯辛苦问何时。\n门前似觉酒徒散，坐上何尝笔力衰。\n郡印故人能若若，田庐晚友亦差差。\n莫嫌相望函关外，且是不为陶令嗤。",
        "dynasty": "宋",
        "collection_info": null
    },
    {
        "title": "圆机和邵大及予二诗可谓压倒五更枕上诵嘆不已復作谢之足见来章之美能发人情思也  其二",
        "author": "晁说之",
        "content": "借问高吟何所归，元和格律定同时。\n折除官职知多少，兼领才名孰盛衰。\n奏疏不为黄阁计，结庐且共白云期。\n君家博士归依佛，可笑夫君得计迟。",
        "dynasty": "宋",
        "collection_info": null
    },
    {
        "title": "约圆机不至将出游鸡头山作二绝句  其一",
        "author": "晁说之",
        "content": "君何忘我不交关，为我胜君便不閒。\n豹雾人须归豹谷，鸡栖车且游鸡山。",
        "dynasty": "宋",
        "collection_info": null
    },
    {
        "title": "约圆机不至将出游鸡头山作二绝句  其二",
        "author": "晁说之",
        "content": "君知我亦有柴关，我岂输君独自閒。\n把笔何人凤尾诺，杖藜望我鸡头山。",
        "dynasty": "宋",
        "collection_info": null
    },
    {
        "title": "復作山字绝句呈圆机",
        "author": "晁说之",
        "content": "羊头山笑鸡头山，我粲文章尔漫顽。\n游子白头颜不少，任人讥侮亢高颜。",
        "dynasty": "宋",
        "collection_info": null
    },
    {
        "title": "闻圆机游山归作",
        "author": "晁说之",
        "content": "把酒相忘笑语违，新诗应已勒岩扉。\n何人龙尾道前出，独自鸡头山裏归。",
        "dynasty": "宋",
        "collection_info": null
    },
    {
        "title": "闻圆机游山政为梵供復用前韵作",
        "author": "晁说之",
        "content": "蹙缩饥肠与世违，崚嶒折屐到云扉。\n丹砂不逐飞仙去，白叠甘从佞佛归。",
        "dynasty": "宋",
        "collection_info": null
    },
    {
        "title": "请休致后閒书",
        "author": "晁说之",
        "content": "折轴迷邦漫问津，行藏不断只因循。\n那知老作边城守，好去閒为负郭人。\n细向旧图逢景色，偶因掘笔得精神。\n举军追恨成何事，可笑将军走解巾。",
        "dynasty": "宋",
        "collection_info": null
    },
    {
        "title": "试迈侄所寄冷金笺",
        "author": "晁说之",
        "content": "不烦钟鼓强吹萧，自有诗书共欝陶。\n暖玉何年来比德，冷金即日得抽毫。",
        "dynasty": "宋",
        "collection_info": null
    },
    {
        "title": "夜听雨",
        "author": "晁说之",
        "content": "岐汴无烦和恊使，秦云送我入梁园。\n残灯半夜梦回雨，心事谁来恸哭论。",
        "dynasty": "宋",
        "collection_info": null
    },
    {
        "title": "致仕归东里",
        "author": "晁说之",
        "content": "板令悬车欠四年，散关如砥去欣然。\n郑州门首人争入，谁伴山翁老洧渊。",
        "dynasty": "宋",
        "collection_info": null
    },
    {
        "title": "致仕后寄白莲然公",
        "author": "晁说之",
        "content": "僧衣换却朝衣尽，知悔知非恐不任。\n磬韵应怜持课罢，香销当识坐禅深。\n芭蕉庭下三身正，蟋蟀床头百虑侵。\n忆我白莲庵裏士，几年消息亦沉沉。",
        "dynasty": "宋",
        "collection_info": null
    },
    {
        "title": "然公发人自天台来不以乌药见寄",
        "author": "晁说之",
        "content": "石桥不得往，乌药不寄来。\n空令图画裏，指点说天台。",
        "dynasty": "宋",
        "collection_info": null
    },
    {
        "title": "致仕后间夜雨",
        "author": "晁说之",
        "content": "厚矣皇恩得谢休，萧然白髮更何求。\n雨声中夜生高兴，不似官人身外愁。",
        "dynasty": "宋",
        "collection_info": null
    },
    {
        "title": "即事二首  其一",
        "author": "晁说之",
        "content": "晚霭沈山月隐林，终朝好学仲长瘖。\n忍将老易供书画，更与何人得断金。",
        "dynasty": "宋",
        "collection_info": null
    },
    {
        "title": "即事二首  其二",
        "author": "晁说之",
        "content": "药苗晚种已青青，应念尫羸与养形。\n肯为嵇生徒着论，便同玄晏剩翻经。",
        "dynasty": "宋",
        "collection_info": null
    },
    {
        "title": "哀韩君表无文编",
        "author": "晁说之",
        "content": "少师名德振鹓鸾，孙子何为短羽翰。\n不使功名藏竹简，宜留文字后人看。\n六丁取去嗟韩第，七子亡来恨建安。\n赖有上公曾塔葬，多情无用涕汍澜。",
        "dynasty": "宋",
        "collection_info": null
    },
    {
        "title": "山中酒熟",
        "author": "晁说之",
        "content": "山醖今朝熟，黄花老不香。\n沉阴千万里，何处有重阳。",
        "dynasty": "宋",
        "collection_info": null
    },
    {
        "title": "雨中",
        "author": "晁说之",
        "content": "雨中新种竹，波上旧来鸥。\n客子何时乐，幽人未肯愁。",
        "dynasty": "宋",
        "collection_info": null
    },
    {
        "title": "悲秋",
        "author": "晁说之",
        "content": "白杨夹道起秋声，要使征人恨不平。\n自笑一生成底事，元常笔秃却谈兵。",
        "dynasty": "宋",
        "collection_info": null
    },
    {
        "title": "寄温倅江十四",
        "author": "晁说之",
        "content": "离别蹉跎岁月深，故人带未九环金。\n狂儿易悦笙歌费，志士徒劳涕泪侵。\n金紫早年唯乐梦，令公老去亦伤心。\n永嘉康乐风流在，别乘犹能翦绿林。",
        "dynasty": "宋",
        "collection_info": null
    },
    {
        "title": "忆天台东掖然老",
        "author": "晁说之",
        "content": "然公嗟契阔，海岳阻招携。\n白法归龙树，清谈落虎溪。\n着书非草具，传业漫私题。\n岁暮茅楹客，临文处处迷。",
        "dynasty": "宋",
        "collection_info": null
    },
    {
        "title": "风琴",
        "author": "晁说之",
        "content": "不植风琴二十年，僧来为我置斋前。\n欲教羁思残春梦，吟落浮云共洒然。",
        "dynasty": "宋",
        "collection_info": null
    },
    {
        "title": "次朱少章韵",
        "author": "晁说之",
        "content": "喜就三冬学，仍开橘秫韲。\n星霜吴地客，风雨郑人鷄。\n逸兴逢蓬溜，高怀绝石梯。\n五言何富丽，种玉不论畦。",
        "dynasty": "宋",
        "collection_info": null
    },
    {
        "title": "二十二弟获金印",
        "author": "晁说之",
        "content": "季也获金印，籀文秦不如。\n情知非鬼篆，恨不识天书。\n池静龟游罢，庭閒鹊鬬余。\n春风还旧物，疏俊独怜渠。",
        "dynasty": "宋",
        "collection_info": null
    },
    {
        "title": "和朱少章见寄",
        "author": "晁说之",
        "content": "兼该夫子耻专门，却笑何人哮吼村。\n闷己赋疑唯独语，恼卿诗似得同论。\n夜来雨足寛贫病，秋到凉生破睡昏。\n几欲抛书閒过日，只惭无可谢嫣荪。",
        "dynasty": "宋",
        "collection_info": null
    },
    {
        "title": "赠弟送山醖",
        "author": "晁说之",
        "content": "山醖今朝熟，溪氛起正炎。\n醉予难酩酊，泣汝泪阑干。",
        "dynasty": "宋",
        "collection_info": null
    },
    {
        "title": "宋太夫人挽词  其一",
        "author": "晁说之",
        "content": "汉室贤良逝，莱妻节操长。\n生涯两丱角，心事一缣缃。\n膝下黄金带，斋中紫玉章。\n人间足悲乐，壠柏起清商。",
        "dynasty": "宋",
        "collection_info": null
    },
    {
        "title": "宋太夫人挽词  其二",
        "author": "晁说之",
        "content": "白髮余欣喜，清时忽嘆嗟。\n栈危思杜宇，淮涨梦僧伽。\n鸑鷟能仪国，骅骝善保家。\n传闻专却粒，归去五云车。",
        "dynasty": "宋",
        "collection_info": null
    },
    {
        "title": "悼乱",
        "author": "晁说之",
        "content": "解组边亭畿甸来，且将白髪共徘徊。\n去年亭下花何在，日夜风尘不得开。",
        "dynasty": "宋",
        "collection_info": null
    },
    {
        "title": "题县南庄壁",
        "author": "晁说之",
        "content": "城下之师莫问天，只将性命託忠贤。\n效官三黜未为恨，闭户七奔方可怜。\n虎变不宜怀犹预，龙韬岂惮费迍邅。\n前村父老来相问，本望今年是好年。",
        "dynasty": "宋",
        "collection_info": null
    },
    {
        "title": "上元前再题南庄壁二首  其一",
        "author": "晁说之",
        "content": "苍皇徒步子孙随，倒邑空城失所之。\n十日不通京国信，一灯谁忆上元时。\n大河难阻金人过，远道休论铁马期。\n弭难九州宜祭鼎，庆云翔鹤误声诗。",
        "dynasty": "宋",
        "collection_info": null
    },
    {
        "title": "上元前再题南庄壁二首  其二",
        "author": "晁说之",
        "content": "古今之祸此云奇，倏忽犬戎城下师。\n犯阙过于侯景速，劫君更比禄山危。\n万方瑞物问何在，五世誓书知谩为。\n祸难羣凶谁首尾，京如狼虎黼狐狸。",
        "dynasty": "宋",
        "collection_info": null
    },
    {
        "title": "我昔题南庄壁",
        "author": "晁说之",
        "content": "我昔柴门宜乐只，田园远近亦康哉。\n花摇笠顶唱歌去，草塞瓶头沽酒来。\n白叟披衣论甲子，青禽哺乳占莓苔。\n岂期一日风尘起，南北东山俱可哀。",
        "dynasty": "宋",
        "collection_info": null
    },
    {
        "title": "花石题南庄壁",
        "author": "晁说之",
        "content": "花石倡优乐未央，四维忽绝失皇纲。\n敌人便欲吞邻国，鹤驾知谁从上皇。\n云外安妃情已断，尘中仙伯恨空长。\n岂无拨乱济时策，久弃蒿莱不得将。",
        "dynasty": "宋",
        "collection_info": null
    },
    {
        "title": "我生",
        "author": "晁说之",
        "content": "我生初世本尧年，大厉羣哇不谓然。\n方喜神光射天下，忽惊烽火到甘泉。\n寺人衮服参岩庙，宫女素衣游市廛。\n一道德来千道会，试开言路问羣贤。",
        "dynasty": "宋",
        "collection_info": null
    },
    {
        "title": "春晚",
        "author": "晁说之",
        "content": "春晚何为尚絮袍，强寻乐事慰无寥。\n锻声不让雨声急，花影争随幡影高。\n莫问糇粮难卒岁，且无甲马在今朝。\n书成泥首懒{扌舁}榇，定是苍生不我遭。",
        "dynasty": "宋",
        "collection_info": null
    },
    {
        "title": "闻景龙不试灯",
        "author": "晁说之",
        "content": "华灯不试管絃新，八字歌声满市尘。\n今日景龙门寂寞，唯将明德照新春。",
        "dynasty": "宋",
        "collection_info": null
    },
    {
        "title": "送蒲君赴陜西漕属",
        "author": "晁说之",
        "content": "殽函为客乐，巴蜀故乡荣。\n风雪担书梦，旌旗从使行。\n黩兵烽燧息，积粟犬羊平。\n同谷曾谈话，知君笔阵横。",
        "dynasty": "宋",
        "collection_info": null
    },
    {
        "title": "外甥三郎删定和予冠字韵诗极可喜再用其韵作二首韦苏州有外甥赵伉献诗合雅音  其一",
        "author": "晁说之",
        "content": "赵甥诗与雅音合，韦舅宜高进德冠。\n我到古人良已远，汝承宗姓莫教难。\n传家自喜春秋在，居职应怜翰墨残。\n门户人身难相称，衣裳仪观不须嘆。",
        "dynasty": "宋",
        "collection_info": null
    },
    {
        "title": "外甥三郎删定和予冠字韵诗极可喜再用其韵作二首韦苏州有外甥赵伉献诗合雅音  其二",
        "author": "晁说之",
        "content": "赵妹生儿身七尺，倚天剑称切云冠。\n长人自惜声名达，志士宁令扞格难。\n墨翟商瞿心总厚，司空城旦术何残。\n还将格律成吟咏，作者应须为尔叹。",
        "dynasty": "宋",
        "collection_info": null
    },
    {
        "title": "寄城中亲旧",
        "author": "晁说之",
        "content": "苍皇逐客投兰若，傍晓衾寒喜且惊。\n隐隐似闻开静版，沈沈欲歇读经声。\n好将迟暮此间过，强欲论思何处行。\n城裏有谁能念我，劳渠努力致升平。",
        "dynasty": "宋",
        "collection_info": null
    },
    {
        "title": "淮口作",
        "author": "晁说之",
        "content": "王畿胡骑满，何地可逃生。\n尽室半徒步，有舟无水行。\n长淮能见阻，久雨自难晴。\n杂立官称在，低头媿国荣。",
        "dynasty": "宋",
        "collection_info": null
    },
    {
        "title": "洪泽守闸和二十二弟韵",
        "author": "晁说之",
        "content": "小舟洪泽叹嗟余，欲说人间孰得如。\n蝙蝠倒悬徒颉顽，猕猴徐步漫趑趄。\n岁穷云际行求鴈，日暮溪头坐羡鱼。\n何处长风万里浪，龙盘鳌抃蜃楼居。",
        "dynasty": "宋",
        "collection_info": null
    },
    {
        "title": "和二十二弟龟山寺三绝  其一",
        "author": "晁说之",
        "content": "江边龟步亦平平，淮上龟山耸五兵。\n何但八公山草木，解令王国列金城。",
        "dynasty": "宋",
        "collection_info": null
    },
    {
        "title": "和二十二弟龟山寺三绝  其二",
        "author": "晁说之",
        "content": "龟山之操恨时危，语乐徒劳鲁太师。\n今日龟山无可恨，祥符年上御题诗。",
        "dynasty": "宋",
        "collection_info": null
    },
    {
        "title": "和二十二弟龟山寺三绝  其三",
        "author": "晁说之",
        "content": "海岸石龟恨未平，时时入海自冯陵。\n此山盘礴清淮上，宝塔分功更就曾。",
        "dynasty": "宋",
        "collection_info": null
    },
    {
        "title": "过鴈和二十二弟韵  其一",
        "author": "晁说之",
        "content": "我避边尘淮海远，悠然问鴈尔何来。\n中原消息须闻取，南岳峰头莫漫回。",
        "dynasty": "宋",
        "collection_info": null
    },
    {
        "title": "过鴈和二十二弟韵  其二",
        "author": "晁说之",
        "content": "庄周口舌过平生，择鴈何为贵不鸣。\n默默高飞宁有乐，人间生死本来轻。",
        "dynasty": "宋",
        "collection_info": null
    },
    {
        "title": "穷途",
        "author": "晁说之",
        "content": "穷途无达士，今日信途穷。\n处处兵如市，行行马似龙。\n魂迷公主馆，梦断翠微宫。\n欲向江东去，风波更几重。",
        "dynasty": "宋",
        "collection_info": null
    },
    {
        "title": "消息",
        "author": "晁说之",
        "content": "两月中原消息断，不应京国亦无闻。\n庙堂如未弃黎庶，日日诏书清垢氛。",
        "dynasty": "宋",
        "collection_info": null
    },
    {
        "title": "初到高邮",
        "author": "晁说之",
        "content": "避难苍黄处处过，扁舟不復怯风波。\n禹功淮海施偏少，汉业东南得最多。\n几日兵强令敌退，今年米贱奈予何。\n孙公乡里仍堪住，愁访山斋空薜萝。",
        "dynasty": "宋",
        "collection_info": null
    },
    {
        "title": "扬州三绝句  其一",
        "author": "晁说之",
        "content": "客散平山堂上后，孰如子骏在扬州。\n解传鲍照旧辞赋，输尽芜城千古愁。",
        "dynasty": "宋",
        "collection_info": null
    },
    {
        "title": "扬州三绝句  其二",
        "author": "晁说之",
        "content": "风常欢喜月常愁，愁有盈亏喜自由。\n客到扬州已迷路，不须特地上迷楼。",
        "dynasty": "宋",
        "collection_info": null
    },
    {
        "title": "扬州三绝句  其三",
        "author": "晁说之",
        "content": "便风五两更悠悠，回望乡闾烟雾浮。\n若问无情唯颍水，不来随我到扬州。",
        "dynasty": "宋",
        "collection_info": null
    },
    {
        "title": "病中谢张簿阳字韵诗",
        "author": "晁说之",
        "content": "药有一君元长厚，病教五鬼逞狂阳。\n公诗可但能除疟，万痾都如律令忙。",
        "dynasty": "宋",
        "collection_info": null
    },
    {
        "title": "新合柏子香因诵皮日休坐久重焚柏子香辄以其香赠张簿",
        "author": "晁说之",
        "content": "柏子香清谁喜闻，五言句法更清芬。\n病仍春困在难久，遣向吟窗起暮云。",
        "dynasty": "宋",
        "collection_info": null
    },
    {
        "title": "依韵和张姑夫主簿",
        "author": "晁说之",
        "content": "即今时节总堪悲，寒食仍多雨意垂。\n几处壠头飘断纸，谁家碑额仆盘螭。\n江湖鱼糁聊为客，儿女来团难疗饥。\n即见边尘都扫尽，张公诗思更温其。",
        "dynasty": "宋",
        "collection_info": null
    },
    {
        "title": "次韵张姑丈感旧  其一",
        "author": "晁说之",
        "content": "用旧为邦不务新，舜琴何事有埃尘。\n焚香秘殿期王母，跃马荒郊访异人。\n尔保丘园为尔土，吾怜盗贼本吾民。\n四愁不及一枝赋，谁许张衡社稷臣。",
        "dynasty": "宋",
        "collection_info": null
    },
    {
        "title": "次韵张姑丈感旧  其二",
        "author": "晁说之",
        "content": "闻道江头柳色新，可怜不识洛阳尘。\n景龙门外千钟酒，葆箓宫前万国人。\n此日凄凉徒费泪，即时兴復愧遗民。\n浮家逃死知何处，羣寇频招未肯臣。",
        "dynasty": "宋",
        "collection_info": null
    },
    {
        "title": "奉纸百番于姑夫主簿并以谢四诗之宠",
        "author": "晁说之",
        "content": "怯见诗千首，悭持纸百番。\n纸多诗剩到，费杀哑儿言。",
        "dynasty": "宋",
        "collection_info": null
    },
    {
        "title": "和出郭",
        "author": "晁说之",
        "content": "万斛无多宁贮愁，不如留着寸心忧。\n怕闻天假渔阳骑，莫话春迷炀帝楼。\n出去暂能欣绿野，归来还是梦沧洲。\n何人解赏鹪鹩赋，岂但工夫在句头。",
        "dynasty": "宋",
        "collection_info": null
    },
    {
        "title": "蒙用诸人韵赋诗见贻復用韵谢之  其一",
        "author": "晁说之",
        "content": "昔人何事爱吾庐，燕雀鸾凰不并居。\n乡社鸣琴欣日永，宦游退鶂恨风初。\n迷楼赋罢梦何处，双扇诗成泪不疏。\n莫问今朝多白髪，年时曾奏万言书。",
        "dynasty": "宋",
        "collection_info": null
    },
    {
        "title": "蒙用诸人韵赋诗见贻復用韵谢之  其二",
        "author": "晁说之",
        "content": "一年几相作新沙，鼙皷难开上苑花。\n顾我何堪鸣玉佩，如君不得侍金华。\n隐身思傍悬壶树，仙驭须求蒙顶茶。\n辜负麒麟功业志，只教人唤作诗家。",
        "dynasty": "宋",
        "collection_info": null
    },
    {
        "title": "寓高邮禅居寺",
        "author": "晁说之",
        "content": "冰霜岁暮时，泽国更何为。\n菰米经寒涩，芦门避乱宜。\n小人夸敌骑，志士忆京师。\n欲语残僧笑，君归未可期。",
        "dynasty": "宋",
        "collection_info": null
    },
    {
        "title": "送二十二弟入浙",
        "author": "晁说之",
        "content": "世乱还家未有期，汝于何处望京师。\n韦郎旧恨今新恨，细学南音寄我诗。",
        "dynasty": "宋",
        "collection_info": null
    },
    {
        "title": "灾怪",
        "author": "晁说之",
        "content": "几岁庙堂生物怪，一朝敌骑应天烖。\n颇闻北斗光芒见，未见东京消息来。\n志士此时忧国泪，将军他日望乡台。\n世间如有严夫子，时命应须更可哀。",
        "dynasty": "宋",
        "collection_info": null
    },
    {
        "title": "春书",
        "author": "晁说之",
        "content": "春色今朝见，羁人有好怀。\n暄风催酒熟，细雨送花门。\n魂梦迷梁苑，文章愧楚才。\n重湖烟艇去，月下采珠迴。",
        "dynasty": "宋",
        "collection_info": null
    },
    {
        "title": "送钟离秀才往越州",
        "author": "晁说之",
        "content": "客游会稽去，惜哉无镜湖。\n云迷神禹庙，鸦护季真居。\n五字君诗费，千秋我恨除。\n寄来休草草，涕泪忆皇都。",
        "dynasty": "宋",
        "collection_info": null
    },
    {
        "title": "依韵和钟离秀才留别之作",
        "author": "晁说之",
        "content": "不脱征裘已到春，纵风横雨又经旬。\n期君独步入京国，与我相逢在水濵。\n愤世何言诗溅泪，愁心自醉酒生尘。\n胡然乘兴稽山去，为问流觞曲水人。",
        "dynasty": "宋",
        "collection_info": null
    },
    {
        "title": "一舍",
        "author": "晁说之",
        "content": "一舍终朝得自容，强如平昔慰途穷。\n炉心捜火分香烬，砚首融冰护笔锋。\n愁极偶逢醽醁酒，梦回犹待景阳钟。\n庙堂未肯图兴復，四海九州思会同。",
        "dynasty": "宋",
        "collection_info": null
    },
    {
        "title": "寄中远越州旅舍兼简宋倅",
        "author": "晁说之",
        "content": "自言无闷于兹久，何事今朝嘆息频。\n同病愿逢閒话客，异乡难得借书人。\n独寻剡县溪山去，厌见扬州花木新。\n茶寄卧龙何日到，贰车东宋世相亲。",
        "dynasty": "宋",
        "collection_info": null
    },
    {
        "title": "白鴈陂",
        "author": "晁说之",
        "content": "白鴈陂前淮海思，今朝淮海鴈相随。\n固知怜我飘零甚，忘却青嵩碧颍时。",
        "dynasty": "宋",
        "collection_info": null
    },
    {
        "title": "孤鴈",
        "author": "晁说之",
        "content": "风驱云卷一身微，慕侣高高急急飞。\n未许高人能远遁，梁王池馆故同归。",
        "dynasty": "宋",
        "collection_info": null
    },
    {
        "title": "即事",
        "author": "晁说之",
        "content": "抛尽图书避俗尘，楞伽读罢与谁亲。\n波涛远屿羁游梦，风雨幽斋默坐身。\n盏底不堪留酒客，句头何敢恼诗人。\n和诗送酒俱休问，只恐归期误此春。",
        "dynasty": "宋",
        "collection_info": null
    },
    {
        "title": "自赋亲字韵",
        "author": "晁说之",
        "content": "久息人间车马尘，香残红晻自相亲。\n尝看海散千波月，亦睹莲开百叶身。\n清世岂无逃俗客，白头不是插花人。\n明朝若便西归去，岳寺花迟留得春。",
        "dynasty": "宋",
        "collection_info": null
    },
    {
        "title": "伏蒙二十二叔俯和亲字韵诗不胜钦叹辄復用韵上呈",
        "author": "晁说之",
        "content": "乐难得似新篇乐，亲莫亲如同祖亲。\n熟身典刑平世事，恭闻诗礼少年身。\n五言自发曹刘兴，七泽谁知鲁卫人。\n李白酒楼今在否，不堪回首小园春。",
        "dynasty": "宋",
        "collection_info": null
    },
    {
        "title": "子强赋诗还张簿与予唱和诗卷復用韵谢之",
        "author": "晁说之",
        "content": "同时先后避风尘，异县相看意更亲。\n不武可知难陷阵，片文安得易容身。\n游兵去喜添新恨，燕子来惊问故人。\n何处有诗能自胜，赖君揖客赏阳春。",
        "dynasty": "宋",
        "collection_info": null
    },
    {
        "title": "高邮忽见叔易嵩山下所寄绝句次韵和之旧所作不次韵也",
        "author": "晁说之",
        "content": "我忆故人头更白，故人梦我眼犹青。\n重湖迭浪君知否，正似当年翻水经。",
        "dynasty": "宋",
        "collection_info": null
    },
    {
        "title": "痛心",
        "author": "晁说之",
        "content": "为问谁今有好怀，园林春色不须来。\n王孙草向荒城短，驿使梅因战阵回。\n但道边尘迷上苑，不闻汉诏出中台。\n痛心一日復一日，何日皇威遍九垓。",
        "dynasty": "宋",
        "collection_info": null
    },
    {
        "title": "感时",
        "author": "晁说之",
        "content": "千里逋亡蒲柳身，泪痕长短送残春。\n望惟书问平安到，乐在儿童读诵声。\n桑海恩深变未得，龙虵躁甚起何因。\n即看廊庙申威令，为问勤王有几人。",
        "dynasty": "宋",
        "collection_info": null
    },
    {
        "title": "秋怀",
        "author": "晁说之",
        "content": "草木衰残意，关河离别情。\n秋风已如此，况復更论兵。",
        "dynasty": "宋",
        "collection_info": null
    },
    {
        "title": "秋书",
        "author": "晁说之",
        "content": "秋为枣多暑，天因禾未霜。\n吁嗟尔勍敌，宜亦畏皇纲。",
        "dynasty": "宋",
        "collection_info": null
    },
    {
        "title": "有客喜予为江东之役者辄效齐梁体",
        "author": "晁说之",
        "content": "翡翠鈎寒陪晓月，珊瑚枕浄揖高丘。\n人间聚散何须问，梦断西陵更送秋。",
        "dynasty": "宋",
        "collection_info": null
    },
    {
        "title": "避地",
        "author": "晁说之",
        "content": "久欲为僧避世喧，况当寰海正飞翻。\n五台自有天台院，处处流通玄妙门。",
        "dynasty": "宋",
        "collection_info": null
    },
    {
        "title": "雨中即事",
        "author": "晁说之",
        "content": "寥寥兹夏晚，秋韵已萧然。\n风雨疏篱外，诗书曲几前。\n道心勤自厉，愁绪每相牵。\n秦树连烽火，吴鞵落海壖。\n不能先到县，岂待晚归田。\n丹剂谁能遘，金炉试得烟。\n去天真一百，奏牍旧三千。\n藁草纷盈架，谁令宿瘤研。",
        "dynasty": "宋",
        "collection_info": null
    },
    {
        "title": "感事",
        "author": "晁说之",
        "content": "长鲸江海尚翻波，欲济无航可奈何。\n物象萧条秋序薄，人生感慨腐儒多。\n翠舆不见边尘起，旅鴈能随汉月过。\n七日之诛今几日，犹烦乐职在中和。",
        "dynasty": "宋",
        "collection_info": null
    },
    {
        "title": "依韵和袁秀才见赠之作",
        "author": "晁说之",
        "content": "志士相逢属暮年，泪如有尽恨无边。\n空城鬼火随胡骑，满驿莼丝倚楚天。\n愁外谁知餐玉术，醉来自咏钓竿篇。\n夫君心事有如此，何日骑鲸出九渊。",
        "dynasty": "宋",
        "collection_info": null
    },
    {
        "title": "再和",
        "author": "晁说之",
        "content": "不知今岁是何年，铁马胡儿遶日边。\n虽有庙堂能格帝，更求岩穴与谈天。\n废兴谁识诗千首，消长难忘易二篇。\n卧雪诸孙心事苦，重湖颇愧汨罗渊。",
        "dynasty": "宋",
        "collection_info": null
    },
    {
        "title": "旅怀",
        "author": "晁说之",
        "content": "春来归计尚茫然，往事知非莫问天。\n九牧勤王谁误国，千门受箭悔开边。\n立朝不得当言路，在野无从自行田。\n谁念龙钟湖海畔，苦遭风雨日留连。",
        "dynasty": "宋",
        "collection_info": null
    },
    {
        "title": "因客谈湖中大珠作",
        "author": "晁说之",
        "content": "既无武略擒渠帅，又乏文章骋国才。\n甓社湖中有明月，可怜不肯入君怀。",
        "dynasty": "宋",
        "collection_info": null
    },
    {
        "title": "高邮书事",
        "author": "晁说之",
        "content": "飘然去国到他乡，昼晷难移夜漏长。\n自恨旅怀多偪仄，谁教春梦远颠狂。\n舒虹荡月明珠过，积雪迷云小稻香。\n双绝兹焉甘作客，只惭不得去勤王。",
        "dynasty": "宋",
        "collection_info": null
    },
    {
        "title": "三月五日南京梢工来报船经金人残毁之后尚有书籍存者且以二诗为信忽睹高仲夷唱和诗不胜感嘆辄用其韵识其事率同赋",
        "author": "晁说之",
        "content": "桃花源上避秦人，岂料渔舟见此身。\n胡虏杀人掊玉帛，简编破椟委泥尘。\n谁施骨肉死生惠，只有皇天后土仁。\n可保斯文犹未堕，庙堂宜亦用儒臣。",
        "dynasty": "宋",
        "collection_info": null
    },
    {
        "title": "和高二偶作长句",
        "author": "晁说之",
        "content": "流落归来少故人，婆娑白髮强容身。\n雷霆能断王敦首，宇宙犹多庾亮尘。\n以国与盟非所志，在边不战岂其仁。\n兼资文武唯高子，谁识中原有虎臣。",
        "dynasty": "宋",
        "collection_info": null
    },
    {
        "title": "次韵饮酒",
        "author": "晁说之",
        "content": "舒怀来游地，悲欢付与君。\n深惭偏爱酒，有客总能文。\n春去欣搜粟，秋来漫护军。\n何如东里老，憨腹醉醺醺。",
        "dynasty": "宋",
        "collection_info": null
    },
    {
        "title": "淮海二绝  其一",
        "author": "晁说之",
        "content": "卜钱簇簇怯单单，小妇扬州桥上看。\n拜鬼求神春更恨，不堪风雨作花寒。",
        "dynasty": "宋",
        "collection_info": null
    },
    {
        "title": "淮海二绝  其二",
        "author": "晁说之",
        "content": "莫问扬州桃叶生，渡江今日得风晴。\n长沙子弟更相笑，上到隋堤便住营。",
        "dynasty": "宋",
        "collection_info": null
    },
    {
        "title": "饮酒",
        "author": "晁说之",
        "content": "与君厌苦洛阳尘，望断今朝那得亲。\n为问红旗白马客，何如左蔗右螯人。\n醉来无意诛谗鬼，醒后倾身事曲神。\n辜负景钟勋业志，杜康庙裏作功臣。",
        "dynasty": "宋",
        "collection_info": null
    },
    {
        "title": "有喜",
        "author": "晁说之",
        "content": "世事独知谁谓然，衣冠直待见戈鋋。\n是非在彼从三刖，忠孝于身必两全。\n问饍綵衣还仆地，感时谏疏欲干天。\n羶胡猖獗须臾尔，仁泽昭陵亿万年。",
        "dynasty": "宋",
        "collection_info": null
    },
    {
        "title": "尚忧",
        "author": "晁说之",
        "content": "建康庾令岂多愁，未识皇恩覆九州。\n初讶单于陵大汉，重惊玁狁犯宗周。\n今朝不见安边策，前日空多定远侯。\n江海张公漂泊久，即看谠议动前旒。",
        "dynasty": "宋",
        "collection_info": null
    },
    {
        "title": "谢干明滋老送炒团",
        "author": "晁说之",
        "content": "蓼花散畔轻盈意，炒米团边笑语亲。\n多谢稻畦磨衲老，十方撮聚戏閒人。",
        "dynasty": "宋",
        "collection_info": null
    },
    {
        "title": "寄焦山成老高邮滋老",
        "author": "晁说之",
        "content": "他乡卧病白头翁，孤愤犹存涕泪中。\n竹叶有阴唯待月，莲花自殒不须风。\n明朝白帝行商令，何日黄麾入汉宫。\n一死等閒无足惜，道人第一莫谈空。",
        "dynasty": "宋",
        "collection_info": null
    },
    {
        "title": "私愿",
        "author": "晁说之",
        "content": "胡尘未动朔云浮，行在多懽见小侯。\n愿保三冬资我乐，更无一事使人愁。",
        "dynasty": "宋",
        "collection_info": null
    },
    {
        "title": "新志",
        "author": "晁说之",
        "content": "前日徒嗟与世违，从今绝世心事微。\n弥陀印裏一身重，梵网经中万古非。\n元亮胡然兹漫浪，遗民有侣便因依。\n欣予不负遂初赋，寄愧于颜得所归。",
        "dynasty": "宋",
        "collection_info": null
    },
    {
        "title": "病中思建茶不可得因作呈胡季和",
        "author": "晁说之",
        "content": "新政勤劳俭素中，建溪千焙一毫供。\n人知廉耻苞苴减，运属危原丘壑空。\n惯以枪旗论胜负，果劳甲胄历危凶。\n不登王会篇中物，便好从今永绝踪。",
        "dynasty": "宋",
        "collection_info": null
    },
    {
        "title": "谢季和朝议牡丹",
        "author": "晁说之",
        "content": "侍无童子懒焚香，君送花来恨便忘。\n尽日清芬与风竞，熏炉漫使令君狂。",
        "dynasty": "宋",
        "collection_info": null
    },
    {
        "title": "静",
        "author": "晁说之",
        "content": "萧然一室静，乐只復何如。\n子晋吹笙罢，孙登长啸余。\n儿童奔入学，宾客远回车。\n更愿干戈息，残年老敝庐。",
        "dynasty": "宋",
        "collection_info": null
    },
    {
        "title": "因观刘侍读姚秘丞孙处士平山堂诗寄欧阳公唱和作绝句",
        "author": "晁说之",
        "content": "醉公认得扬州路，堂上平山列酒罇。\n后日公荣来酩酊，赋诗可但属姚孙。",
        "dynasty": "宋",
        "collection_info": null
    },
    {
        "title": "予以四韵记陆大夫三高图自谓能省句矣后作绝句增画笔之妙",
        "author": "晁说之",
        "content": "马解驮经度碧空，便令王许伴支公。\n山童野仆立如石，忘却侬曾在会中。",
        "dynasty": "宋",
        "collection_info": null
    },
    {
        "title": "感嘆二首  其一",
        "author": "晁说之",
        "content": "险阻空千里，都城整六师。\n忧心常忽忽，春日独迟迟。\n未见忠良出，休言昏乱为。\n白头难作客，日日问归期。",
        "dynasty": "宋",
        "collection_info": null
    },
    {
        "title": "感嘆二首  其二",
        "author": "晁说之",
        "content": "龟筮总茫茫，风尘惨大荒。\n丹心能许国，旅力愧勤王。\n若使官兵卫，犹能干戚扬。\n叩阍陈胆策，折翅亦难将。",
        "dynasty": "宋",
        "collection_info": null
    },
    {
        "title": "感事  其一",
        "author": "晁说之",
        "content": "玉仙鸿福最先春，今日枝头压战尘。\n千里无非逃难客，二年谁是看花人。\n偶来水国充饥易，况有儒冠请益频。\n天地虽穷吾道在，图书焚尽更重新。",
        "dynasty": "宋",
        "collection_info": null
    },
    {
        "title": "感事  其二",
        "author": "晁说之",
        "content": "青春住莫过，伴我恨无穷。\n家在风尘裏，客来兵刃中。\n小人真乐祸，大吏竞兴戎。\n暂适义鱼市，长惭斩将功。",
        "dynasty": "宋",
        "collection_info": null
    },
    {
        "title": "斩将",
        "author": "晁说之",
        "content": "斩将斩谁将，今多樊爱能。\n庶几威国俗，聊可詟边僧。\n缚虎何堪责，骑猪尚不胜。\n将军如自治，荡宼有先登。",
        "dynasty": "宋",
        "collection_info": null
    },
    {
        "title": "感嘆",
        "author": "晁说之",
        "content": "消息沈沈当下国，风尘漠漠望中都。\n平生铅椠胡尘裏，不免从今读误书。",
        "dynasty": "宋",
        "collection_info": null
    },
    {
        "title": "偶见新花呈季和",
        "author": "晁说之",
        "content": "寂寥仍抱病，风雨尚征师。\n几许野花发，无穷客泪垂。",
        "dynasty": "宋",
        "collection_info": null
    },
    {
        "title": "胡季和送江梅山茶来",
        "author": "晁说之",
        "content": "山茶有色笑江梅，无色江梅谢不才。\n莫言无色无才思，几许才从色上来。\n天际素娥能绰约，人间红袖恨徘徊。\n谁将玉质酡颜醉，绛雪朱丝解不开。",
        "dynasty": "宋",
        "collection_info": null
    },
    {
        "title": "晚日临水得此句呈季和先为公家池上明日之游也",
        "author": "晁说之",
        "content": "客子思归悔远游，曾波新绿恋汀洲。\n庾郎得暇为春赋，定是春来未肯愁。",
        "dynasty": "宋",
        "collection_info": null
    },
    {
        "title": "高邮人物绝句二首  其一",
        "author": "晁说之",
        "content": "高邮崔监富诗书，笔力雄豪与世疏。\n不是魏公公道在，定垂白髪老菰蒲。",
        "dynasty": "宋",
        "collection_info": null
    },
    {
        "title": "高邮人物绝句二首  其二",
        "author": "晁说之",
        "content": "高邮少年有王令，豪气雄才海内无。\n当日谈兵今可用，只愁遗像是癯儒。",
        "dynasty": "宋",
        "collection_info": null
    },
    {
        "title": "次韵二十二弟谢胡以纯饷米",
        "author": "晁说之",
        "content": "十日饥膓吴越客，空将苦泪湿寒烟。\n吃虚兄弟嗟同病，任死图书愧满船。\n饮露求肥真漫与，耕云卒岁更堪怜。\n胡家清德今犹尔，顾我穷途一惘然。",
        "dynasty": "宋",
        "collection_info": null
    },
    {
        "title": "因鸡鸣不响厉而作",
        "author": "晁说之",
        "content": "肠断之鸡不解鸣，要须烦汝报升平。\n故知二虏非刘石，只是中原无祖生。",
        "dynasty": "宋",
        "collection_info": null
    },
    {
        "title": "别一上人",
        "author": "晁说之",
        "content": "同游不二境，却有别离情。\n为日添香火，中原正用兵。",
        "dynasty": "宋",
        "collection_info": null
    },
    {
        "title": "夜闻钟惜其不响",
        "author": "晁说之",
        "content": "宋都为客喜还惊，无数霜天归鴈横。\n夜半钟声何太哑，由来石霣五无声。",
        "dynasty": "宋",
        "collection_info": null
    },
    {
        "title": "冬至前一日至谷熟遇赵子和大夫",
        "author": "晁说之",
        "content": "盗贼羌胡逐队行，几家避难到荒城。\n也知明日当长至，便望今年可太平。\n京国笙歌无寂寞，将军旗皷耐纵横。\n钝庵居士全非钝，先我驱车百感生。",
        "dynasty": "宋",
        "collection_info": null
    },
    {
        "title": "冬至日涂中",
        "author": "晁说之",
        "content": "海角沙塲过冬至，未如今日最伤情。\n孝王池畔忧戎垒，炀帝河边嘆楚兵。\n万寿献觞身不与，百城和议泪空横。\n明年高会知何处，击磬焚香毕此生。",
        "dynasty": "宋",
        "collection_info": null
    },
    {
        "title": "后十一月十一日夜宿柳子镇",
        "author": "晁说之",
        "content": "早岁无知到柳桥，黄流澎湃客雄豪。\n自从道路无形势，今日睢阳益漫劳。",
        "dynasty": "宋",
        "collection_info": null
    },
    {
        "title": "有感",
        "author": "晁说之",
        "content": "帝室中兴运更赊，如闻庙议尚堪嗟。\n和亲费尽三公力，兵革伤残百姓家。\n解使亚夫营细柳，却教贾谊傅长沙。\n顾予岂是奔亡者，独抱寒枝愧暝鸦。",
        "dynasty": "宋",
        "collection_info": null
    },
    {
        "title": "远戎",
        "author": "晁说之",
        "content": "远戎深入震中原，为问何人守蓟门。\n功业论天初已缪，和亲割地竟难存。\n将军不战喜三北，逐客何堪厌七奔。\n尚有微诚思献策，千行血泪叩天阍。",
        "dynasty": "宋",
        "collection_info": null
    },
    {
        "title": "予三十年前为宿州教授今涂次见诸生一二人",
        "author": "晁说之",
        "content": "沧海枯来失夜光，泰山走去误朝阳。\n可怜憔悴苍颜客，曾是呻吟黄卷郎。",
        "dynasty": "宋",
        "collection_info": null
    },
    {
        "title": "感事",
        "author": "晁说之",
        "content": "王师真不战，天险易摧残。\n尽室少徒步，朝饥夜更寒。\n胡尘无甸服，汉月照长安。\n凶悍仍无礼，嗔予不守官。",
        "dynasty": "宋",
        "collection_info": null
    },
    {
        "title": "避地",
        "author": "晁说之",
        "content": "避地半徒步，身存亦幸哉。\n有诗惭寡和，无酒愧空杯。\n重镇求须与，亲王去未回。\n吾生本多乐，今日但余哀。",
        "dynasty": "宋",
        "collection_info": null
    },
    {
        "title": "途次忆故居",
        "author": "晁说之",
        "content": "自喜白髯翁，深居看岁穷。\n雪迷石岭上，月在草堂中。\n樵客晓来市，田家夜半舂。\n岂期胡骑到，无地得相容。",
        "dynasty": "宋",
        "collection_info": null
    },
    {
        "title": "旅舍朝鸡",
        "author": "晁说之",
        "content": "独抱微诚人不知，山公启事定何施。\n鸣鸡本候海潮信，不为金门上马时。",
        "dynasty": "宋",
        "collection_info": null
    },
    {
        "title": "闻钟五更起行",
        "author": "晁说之",
        "content": "野寺钟声报晓寒，征人方梦到长安。\n茫然涂路知难易，两避胡尘一岁残。",
        "dynasty": "宋",
        "collection_info": null
    },
    {
        "title": "痛恨",
        "author": "晁说之",
        "content": "丞相开边靡有它，中原要復识干戈。\n百年身事今如此，万里胡尘可奈何。\n陇上健儿嗟不见，洛阳女子恨偏多。\n朝朝上食陵头否，肠断东巡白帝歌。",
        "dynasty": "宋",
        "collection_info": null
    },
    {
        "title": "书事",
        "author": "晁说之",
        "content": "逋亡今五月，百感若为情。\n马借从军没，舟疑破浪轻。\n奏书无路达，故里有谁耕。\n戴笠蓑衣雨，犹怜李少卿。",
        "dynasty": "宋",
        "collection_info": null
    },
    {
        "title": "追感",
        "author": "晁说之",
        "content": "颍水箕山已卜休，忽逢新政悞恩收。\n白头不识为郎嘆，黄帽难供作客愁。\n何事京师书信断，漫从泽国稻粱谋。\n和亲莫恃河为界，百骑东来破一州。",
        "dynasty": "宋",
        "collection_info": null
    },
    {
        "title": "冒雨西行",
        "author": "晁说之",
        "content": "败堤留沮洳，苦雨剧泥涂。\n婢子求芒屫，童儿竞地炉。\n能甘逐客分，但耻溃兵俱。\n何必滔天水，兹为纵壑鱼。",
        "dynasty": "宋",
        "collection_info": null
    },
    {
        "title": "问雪",
        "author": "晁说之",
        "content": "此雪问谁偏最喜，羯胡得意逞天骄。\n黄河稳渡鱼龙静，白马增光剑甲豪。\n我有玉钤今震迭，尔看瑶璧莫呼号。\n何妨特勅近臣燕，肠断金罇费独謡。",
        "dynasty": "宋",
        "collection_info": null
    },
    {
        "title": "痛恨",
        "author": "晁说之",
        "content": "胡儿直犯洛阳宫，蔼蔼园陵指点中。\n殄灭四夷心不遂，裕陵萧瑟独悲风。",
        "dynasty": "宋",
        "collection_info": null
    },
    {
        "title": "夜来枕上得四绝句因视王性之谢其相访也末専为渠作  其一",
        "author": "晁说之",
        "content": "不待功成逐赤松，腐儒毕竟若为功。\n田园破碎风尘裏，肠断当年夜雨舂。",
        "dynasty": "宋",
        "collection_info": null
    },
    {
        "title": "夜来枕上得四绝句因视王性之谢其相访也末専为渠作  其二",
        "author": "晁说之",
        "content": "皇祚中兴彻九垓，不烦犹道宋王台。\n归鸿特比常年少，应恋黄麾不忍来。",
        "dynasty": "宋",
        "collection_info": null
    },
    {
        "title": "夜来枕上得四绝句因视王性之谢其相访也末専为渠作  其三",
        "author": "晁说之",
        "content": "三川皆震大灾异，汴水绝流上帝仁。\n不使六龙远巡幸，兴王蒨地福重新。",
        "dynasty": "宋",
        "collection_info": null
    },
    {
        "title": "夜来枕上得四绝句因视王性之谢其相访也末専为渠作  其四",
        "author": "晁说之",
        "content": "井臼无供戢羽贫，未知何地老容身。\n更无一卷文书在，七录家藏许卜邻。",
        "dynasty": "宋",
        "collection_info": null
    },
    {
        "title": "拭目",
        "author": "晁说之",
        "content": "拭目中兴宜碌碌，褊心触事独迟迟。\n刘琨祖逖无由见，邺下关中何所之。\n万里耕桑仁德在，九天雨露庙堂滋。\n龙钟只合归田去，犹解重吟采芑诗。",
        "dynasty": "宋",
        "collection_info": null
    },
    {
        "title": "自寛",
        "author": "晁说之",
        "content": "无奈愁何强自寛，细将心事乐江干。\n新诗时向梦中得，明月多从枕上看。\n吾道若存生有益，君恩可报死何难。\n五陵祥瑞烟何在，何日端门朝百官。",
        "dynasty": "宋",
        "collection_info": null
    },
    {
        "title": "赠仪真天宁讷老",
        "author": "晁说之",
        "content": "若说真州水，时人不道甘。\n天宁老谁识，板齿毛鬖鬖。",
        "dynasty": "宋",
        "collection_info": null
    },
    {
        "title": "赠笔处士屠希",
        "author": "晁说之",
        "content": "屠希祖是屠牛坦，今日却屠秋兔毫。\n自识有心三副健，可怜无副一心劳。",
        "dynasty": "宋",
        "collection_info": null
    },
    {
        "title": "赠笔处士曹忠",
        "author": "晁说之",
        "content": "苇管予何爱，轻圆称白毫。\n固知今独妙，旧数浙西曹。",
        "dynasty": "宋",
        "collection_info": null
    },
    {
        "title": "知宗节使临渡江至金陵送蜡梅来",
        "author": "晁说之",
        "content": "江北江南迭鼓催，清香清泪各徘徊。\n知君清德用无尽，棹欲移时留蜡梅。",
        "dynasty": "宋",
        "collection_info": null
    },
    {
        "title": "和许嵩老江上舟灾",
        "author": "晁说之",
        "content": "火德孝严嗟掠虚，祝融江面怒心余。\n千寻赤尾干尧历，百仞红鳞灭禹书。\n丙穴烘天谁得及，丁翁奔日更难如。\n文昌右辖知几早，无妄之灾不我居。\n平生易象论孤虚，富贵功名不愿余。\n政府频垂忧国泪，梵宫独看竺干书。\n众惊赤壁復焚尔，自擅三禅早晏如。\n回首焚躯并溺骨，何为不早傍禅居。",
        "dynasty": "宋",
        "collection_info": null
    },
    {
        "title": "再和  其一",
        "author": "晁说之",
        "content": "不肯喧喧奏子虚，何心江上惜三余。\n陆浑火但无家计，宣榭灾宜费图书。\n每恨血鳞能雨若，何堪脱角去焚如。\n知公辅弼关心处，不比他人乐退居。",
        "dynasty": "宋",
        "collection_info": null
    },
    {
        "title": "再和  其二",
        "author": "晁说之",
        "content": "顷岁官尝傍紫虚，嵩云缑月笑谈余。\n惟知猿鹤乞骸疏，不录熊罴谏猎书。\n游寺但知能自与，焚舟不復问何如。\n岩廊德量谁能比，大令山阴难并居。",
        "dynasty": "宋",
        "collection_info": null
    },
    {
        "title": "夜雨不少住枕上作",
        "author": "晁说之",
        "content": "几年飘泊敢何求，甘作伧公对楚囚。\n风转荣光新辇道，雨无时节旧扬州。\n陆公奏议同谁恨，屈子离骚亦独愁。\n岁暮长江癃病客，飘飘荆渚觅同游。",
        "dynasty": "宋",
        "collection_info": null
    },
    {
        "title": "莫道",
        "author": "晁说之",
        "content": "莫道飘零天一涯，安时自胜孰兴嗟。\n已春庭宇不留雪，逢闰园林无早花。\n素履欵游禅老室，白头惯见富人家。\n胡然齐赵兵戈起，自是司戎好盗夸。",
        "dynasty": "宋",
        "collection_info": null
    },
    {
        "title": "昼寝看壁上陈希夷",
        "author": "晁说之",
        "content": "昔人辛苦处难追，慵懒多閒自有奇。\n睡着不知春昼永，壁间图像傲希夷。",
        "dynasty": "宋",
        "collection_info": null
    },
    {
        "title": "新年",
        "author": "晁说之",
        "content": "何事重新作此年，身无疾病意欣然。\n春风莫但开桃李，吹落妖星静九天。",
        "dynasty": "宋",
        "collection_info": null
    },
    {
        "title": "感事",
        "author": "晁说之",
        "content": "长江无月令，氛祲日胚胎。\n北阙望不见，东风呼弗来。\n后皇本图治，上帝肯遗才。\n为问缙绅士，何容赋七哀。",
        "dynasty": "宋",
        "collection_info": null
    },
    {
        "title": "书事  其一",
        "author": "晁说之",
        "content": "先生不饮而常醉，醉倒四海支狂流。\n不烦高士倾佳酿，要使鱼龙同我愁。",
        "dynasty": "宋",
        "collection_info": null
    },
    {
        "title": "书事  其二",
        "author": "晁说之",
        "content": "狂寇舳舻星斗落，列炬烧江犹未觉。\n太平斥候固不严，樽俎之谋在河朔。",
        "dynasty": "宋",
        "collection_info": null
    },
    {
        "title": "书事  其三",
        "author": "晁说之",
        "content": "一江如鼎鱼龙沸，我欲逃生何所之。\n今古兴亡有同恨，干陵火照奉天时。",
        "dynasty": "宋",
        "collection_info": null
    },
    {
        "title": "絮被",
        "author": "晁说之",
        "content": "絮被蒙头晓日高，厌闻处处杀官曹。\n古人言尽致御术，今日兴言盗是招。",
        "dynasty": "宋",
        "collection_info": null
    },
    {
        "title": "正月二十八日避难至海陵从先流寓兄弟之招仍邂逅冯元礼故人  其一",
        "author": "晁说之",
        "content": "百困身犹在，尫羸怯镜看。\n干戈朝食拙，风雨夜眠难。\n天际旄头远，淮南春首寒。\n病夫药裹外，兄弟为谋安。",
        "dynasty": "宋",
        "collection_info": null
    },
    {
        "title": "正月二十八日避难至海陵从先流寓兄弟之招仍邂逅冯元礼故人  其二",
        "author": "晁说之",
        "content": "脱身兵火欲何之，不料兹焉过所期。\n轩槛如僧萦橘柚，乡关似梦识蒿藜。\n弟兄朋友谈平昔，盗贼羌胡问几时。\n共约更明王道正，或能一语到天墀。",
        "dynasty": "宋",
        "collection_info": null
    },
    {
        "title": "二月二日",
        "author": "晁说之",
        "content": "柳花多情不肯新，可怜失尽汉家春。\n二年不识挑生菜，万国谁知有杀身。\n羣盗犹多南渡客，征鸿难问北归人。\n始知前日一樽酒，上帝升平与尔亲。",
        "dynasty": "宋",
        "collection_info": null
    },
    {
        "title": "杜诗",
        "author": "晁说之",
        "content": "古人愁在吾愁裏，庾信江淹可共论。\n孰似少陵能嘆息，一身牢落识干坤。",
        "dynasty": "宋",
        "collection_info": null
    },
    {
        "title": "春光",
        "author": "晁说之",
        "content": "春光能负我，为客更添愁。\n梅蘂一何晚，莺声便欲休。\n新庖惊异味，旧侣梦同游。\n道术知何用，江山空白头。",
        "dynasty": "宋",
        "collection_info": null
    },
    {
        "title": "谢藴文承议阳关图",
        "author": "晁说之",
        "content": "邂逅故人逃难处，王孙气象独升平。\n诗吟摩诘如无味，画到阳关别有情。",
        "dynasty": "宋",
        "collection_info": null
    },
    {
        "title": "不眠",
        "author": "晁说之",
        "content": "孤客危冠不得眠，清灯古像共安禅。\n鬼神未用来听法，我自观心绝世缘。",
        "dynasty": "宋",
        "collection_info": null
    },
    {
        "title": "寒甚",
        "author": "晁说之",
        "content": "二月春风着意来，毡裘北客尚低回。\n只应是日无何逊，江上梅花未肯开。",
        "dynasty": "宋",
        "collection_info": null
    },
    {
        "title": "翻忧",
        "author": "晁说之",
        "content": "岁暮穷途恼白头，况加一岁更荒州。\n家禽聚处无居屋，野水分时便断流。\n何物不堪供佛泪，谁人可与共咨谋。\n一生本藉诗书乐，今日诗书翻百忧。",
        "dynasty": "宋",
        "collection_info": null
    },
    {
        "title": "自乐  其一",
        "author": "晁说之",
        "content": "避地悠悠处处居，何妨涕泪作欢娱。\n碾茶势软春心静，捣药香多病意除。\n梦寐未尝忘仗卫，儿童犹不恋江湖。\n心期归计嵩箕近，只恐风尘尚畏途。",
        "dynasty": "宋",
        "collection_info": null
    },
    {
        "title": "自乐  其二",
        "author": "晁说之",
        "content": "自愁还自乐，于道得吾真。\n花以瓶为圃，人将饱作春。\n诗书惟务旧，老大岂知新。\n明日还如此，太平先此身。",
        "dynasty": "宋",
        "collection_info": null
    },
    {
        "title": "感事  其一",
        "author": "晁说之",
        "content": "我有清时略，白头病在床。\n必须诛国贼，先要射天狼。\n割据江山旧，艰难日月长。\n百花寒未发，朱帝恨茫茫。",
        "dynasty": "宋",
        "collection_info": null
    },
    {
        "title": "感事  其二",
        "author": "晁说之",
        "content": "人心端可见，戎马几时休。\n往哲真能恨，来贤更用愁。\n只应当日泪，常共大江流。\n汉县寥寥甚，今为辅帝州。",
        "dynasty": "宋",
        "collection_info": null
    },
    {
        "title": "梦断",
        "author": "晁说之",
        "content": "梦断咨嗟故国寒，江湖风物共雕残。\n麻姑嫁时浪未息，织女支机石岂安。\n不许忠臣施一语，徒令志士起三嘆。\n不患盗贼不扑灭，要使盗贼耕桑难。",
        "dynasty": "宋",
        "collection_info": null
    },
    {
        "title": "疾病",
        "author": "晁说之",
        "content": "疾病非吾有，吾身与世轻。\n看棋得静意，说药肯伤生。\n不道江湖远，惟多鸥鹭情。\n况闻登俊杰，即日是升平。",
        "dynasty": "宋",
        "collection_info": null
    },
    {
        "title": "感事二首  其一",
        "author": "晁说之",
        "content": "本是悬车却扫人，猥贪雨露政惟新。\n干戈难作墙东客，疾病犹存砚北身。\n敢觅图书灰烬裏，谁分盗贼甲兵屯。\n纷纷四海人知否，犹属炎年第一春。",
        "dynasty": "宋",
        "collection_info": null
    },
    {
        "title": "感事二首  其二",
        "author": "晁说之",
        "content": "流寓无家浪漫行，全家处处话升平。\n溪山色外京关色，风雨声中读诵声。\n周粟本难供口腹，汉庭未易议公卿。\n海涯更比天涯远，泛泛天波一叶轻。",
        "dynasty": "宋",
        "collection_info": null
    },
    {
        "title": "揽古",
        "author": "晁说之",
        "content": "揽古茫茫涕泪频，谁教末路尚沈沦。\n青山会有为尘日，紫陌曾无不死人。\n王莽历期余数在，董贤恩幸几番新。\n只应不武空憔悴，自有长歌薇蕨春。",
        "dynasty": "宋",
        "collection_info": null
    },
    {
        "title": "题六一东坡像  其一",
        "author": "晁说之",
        "content": "座右铭何有，丹青得若人。\n东坡禅客衲，六一醉人巾。\n先后文章伯，安危社稷臣。\n庙堂思颍日，海峤梦钧辰。\n□□□□□，□□叹会神。\n何当均雨露，剑佩画麒麟。",
        "dynasty": "宋",
        "collection_info": null
    },
    {
        "title": "题六一东坡像  其二",
        "author": "晁说之",
        "content": "眉山凝间气，渤海识兹人。\n一代执鞭士，千秋折角巾。\n高趋周室辅，平处汉廷臣。\n白首齐明易，鸿钧异抚辰。\n参差非所嘆，契阔自如神。\n不念乞灵者，翩然驾白麟。",
        "dynasty": "宋",
        "collection_info": null
    },
    {
        "title": "有恨",
        "author": "晁说之",
        "content": "有恨将何遣，轩车尽俊髦。\n官非十女壻，政鄙小儿曹。\n岁暮客悰急，涂穷马力劳。\n故山真可恋，筑室更增高。",
        "dynasty": "宋",
        "collection_info": null
    },
    {
        "title": "无闷",
        "author": "晁说之",
        "content": "无闷吾无欲，浮沈谁使然。\n命通公道日，自是艷阳年。\n鸾鳯能寥廓，鲂鳟幸弃捐。\n由来食肉士，久亦忘腥羶。",
        "dynasty": "宋",
        "collection_info": null
    },
    {
        "title": "因事",
        "author": "晁说之",
        "content": "风雨连宵疾病增，幽忧到此果何胜。\n弟兄分散两三处，图史寻求万一能。\n鲁酒齐歌元不恶，吴酸楚酪乍须称。\n东皇太一仁恩大，终使白头见中兴。",
        "dynasty": "宋",
        "collection_info": null
    },
    {
        "title": "海陵社日",
        "author": "晁说之",
        "content": "信美非真美，徒劳本自劳。\n异乡今日社，寂寞食无糕。",
        "dynasty": "宋",
        "collection_info": null
    },
    {
        "title": "谢藴文荠菜馄饨",
        "author": "晁说之",
        "content": "无奈国风怨，荠荼论苦甘。\n王孙旧肥羜，汤饼亦多惭。",
        "dynasty": "宋",
        "collection_info": null
    },
    {
        "title": "抚古",
        "author": "晁说之",
        "content": "抚古论今百感生，兴亡异世实同情。\n鬼神能告广陵散，才智无如大厦倾。\n天御日躔归故国，江潮淮浦漫新城。\n论都不及百世事，谁为君王致太平。",
        "dynasty": "宋",
        "collection_info": null
    },
    {
        "title": "书恨",
        "author": "晁说之",
        "content": "挂帆到何处，明月古扬州。\n百计随愁尽，一生为客休。\n干戈临暮境，风雨困春柔。\n为问荀文若，能惭诸葛不。",
        "dynasty": "宋",
        "collection_info": null
    },
    {
        "title": "夜闻乌啼  其一",
        "author": "晁说之",
        "content": "不眠无恨自悽悽，真听人间乌夜啼。\n明月未教尘镜掩，华堂歌舞乍高低。",
        "dynasty": "宋",
        "collection_info": null
    },
    {
        "title": "夜闻乌啼  其二",
        "author": "晁说之",
        "content": "义乌此夜一何啼，明日欢欣事不迷。\n定是军回蓟南北，宁论贼退关东西。",
        "dynasty": "宋",
        "collection_info": null
    },
    {
        "title": "置身",
        "author": "晁说之",
        "content": "置身唯所安，世累莫相干。\n蓬鬓江湖适，披衣天地寛。\n尚须烦束带，忍復更危冠。\n居安叹匪易，泪垂行路难。",
        "dynasty": "宋",
        "collection_info": null
    },
    {
        "title": "夜风雨声甚恶",
        "author": "晁说之",
        "content": "上元灯火胡尘裏，寒食田园野草生。\n文武坠来唯不寐，精神耗后更多情。\n片云忽作几日雨，众恨添号半夜声。\n从此无烦问春色，市无过客漫荒城。",
        "dynasty": "宋",
        "collection_info": null
    },
    {
        "title": "海陵寒食",
        "author": "晁说之",
        "content": "忽逢羣盗到江津，惊若奔鱼跳此身。\n烟焰几为新节鬼，风尘敢忆故乡人。\n几家有物蒸尝在，到处无时哭泣频。\n日日凄风兼苦雨，要知寒食客愁真。",
        "dynasty": "宋",
        "collection_info": null
    },
    {
        "title": "式微",
        "author": "晁说之",
        "content": "暮云朝翼与心飞，白首何堪客子衣。\n潮去潮来无远迩，江南江北有从违。\n庙堂慎用太平策，畎亩先知祸乱机。\n一唱式微肠九断，微乎微乎我同归。",
        "dynasty": "宋",
        "collection_info": null
    },
    {
        "title": "高二承宣与苏二左司唱和春雨诗远蒙见寄依韵和之  其一",
        "author": "晁说之",
        "content": "太乙池中舰，洞庭湖上篷。\n问谁今得乐，宇宙钓丝中。",
        "dynasty": "宋",
        "collection_info": null
    },
    {
        "title": "高二承宣与苏二左司唱和春雨诗远蒙见寄依韵和之  其二",
        "author": "晁说之",
        "content": "公子与王孙，何须更问耕。\n春心为花雨，梅杏尚难平。",
        "dynasty": "宋",
        "collection_info": null
    },
    {
        "title": "海陵閒居",
        "author": "晁说之",
        "content": "春色海边虽到晚，幽居亦且得徘徊。\n风轻花影閒閒去，人静棋声揭揭来。\n莫话艰难催白髮，从教颠倒长青苔。\n明朝此兴如能在，梦到梁王旧吹台。",
        "dynasty": "宋",
        "collection_info": null
    },
    {
        "title": "泰州人自徐神翁后多以奉道为事即今有周高唐三先生皆足以动众得名因作长句",
        "author": "晁说之",
        "content": "沉沉方文与蓬莱，桃李闻从海上开。\n愁外烟波徒缥缈，梦中乡俗独徘徊。\n不同下俚暂时醉，自约高真定命杯。\n可笑神仙今古异，今言先分古先材。",
        "dynasty": "宋",
        "collection_info": null
    },
    {
        "title": "三月二日大风",
        "author": "晁说之",
        "content": "数日寒暄不得常，一朝风伯擅干纲。\n浪飘石去鱼龙斗，屋落瓦来鸡犬藏。\n谁敢扬舲窥北渚，便当弭节奉东皇。\n穆如声振中兴业，万国弦歌走未央。",
        "dynasty": "宋",
        "collection_info": null
    },
    {
        "title": "大风绝句二首  其一",
        "author": "晁说之",
        "content": "何事东风日又狂，后庭花要斗新粧。\n中兴功业在清浄，王谢清谈未易忘。",
        "dynasty": "宋",
        "collection_info": null
    },
    {
        "title": "大风绝句二首  其二",
        "author": "晁说之",
        "content": "扬州桃叶能留客，任是东风江上狂。\n南北人情亦相似，六军不肯过咸阳。",
        "dynasty": "宋",
        "collection_info": null
    },
    {
        "title": "远叹",
        "author": "晁说之",
        "content": "白髮飘零远可嗟，百年居屋在京华。\n海涯更比天涯远，星斗沈沈入海涯。",
        "dynasty": "宋",
        "collection_info": null
    },
    {
        "title": "奈我",
        "author": "晁说之",
        "content": "奈我所安何，无烦问所过。\n潮声云外散，花色醉中多。\n京国昨宵梦，边城几日歌。\n功名悞男子，必使愧云萝。",
        "dynasty": "宋",
        "collection_info": null
    },
    {
        "title": "题公震小景",
        "author": "晁说之",
        "content": "万古兴亡归白鹭，一时舒惨在青山。\n与君都下太平日，岂料思君鼙鼓间。",
        "dynasty": "宋",
        "collection_info": null
    },
    {
        "title": "四顾",
        "author": "晁说之",
        "content": "四顾荒荒孰我容，百为深省亦何从。\n江山风雨愁皆满，天地波涛恨未穷。\n宁使衰容添白髮，难将世态入青嵩。\n飘然已作东游计，康乐翻经待厥终。",
        "dynasty": "宋",
        "collection_info": null
    },
    {
        "title": "怀旧",
        "author": "晁说之",
        "content": "伊昔升平事，中州见最先。\n洛花凝晓月，巩树霭寒烟。\n相业归貂宠，胡尘溺汉天。\n几多垂白叟，涕泪日潸然。",
        "dynasty": "宋",
        "collection_info": null
    },
    {
        "title": "赠京师少年在海陵者",
        "author": "晁说之",
        "content": "夷门子弟逞豪华，不忿西京谷雨花。\n走马城东玉仙醉，着身海角敢咨嗟。",
        "dynasty": "宋",
        "collection_info": null
    },
    {
        "title": "海陵书事",
        "author": "晁说之",
        "content": "今古悠悠嘉上同，徒令客子恨无穷。\n竹椽泥压清虚节，苇爨香殊忠厚风。\n腾倚百年麋鹿外，波澜一日鳯皇中。\n可怜仙驭频来往，从此相传第几翁。",
        "dynasty": "宋",
        "collection_info": null
    },
    {
        "title": "愁",
        "author": "晁说之",
        "content": "扬州枉矢何时弭，涿野蚩尤尚未俘。\n底处愁城能着我，风为愁骑雨愁车。",
        "dynasty": "宋",
        "collection_info": null
    },
    {
        "title": "高二承宣以长句饷新茶辄次韵为谢  其一",
        "author": "晁说之",
        "content": "春风伴我到僧家，嘆息无名供佛花。\n刘子枕糟非枕酒，陆生论水不论茶。\n少多何必求玄鹄，一二唯当较白沙。\n更恨老年难得睡，因君茗粥恨无涯。",
        "dynasty": "宋",
        "collection_info": null
    },
    {
        "title": "高二承宣以长句饷新茶辄次韵为谢  其二",
        "author": "晁说之",
        "content": "信美江山非我家，兴亡忍问后庭花。\n明时不见来求女，俭德唯闻罢贡茶。\n鹢首千重能破浪，马蹄万里正便沙。\n烦君识取人才尽，白首飘零漫海涯。",
        "dynasty": "宋",
        "collection_info": null
    },
    {
        "title": "为客",
        "author": "晁说之",
        "content": "为客淮南望上京，祥烟不远恨峥嵘。\n居人避湿开门晚，宿鸟眠寒择木惊。\n波浪无时潮失信，关河有盗梦非情。\n不知归计何从得，碧颍青嵩画未成。",
        "dynasty": "宋",
        "collection_info": null
    },
    {
        "title": "感旧",
        "author": "晁说之",
        "content": "田园几亩豆苗新，卒岁閒居百虑真。\n不日频逢中酒客，何时曾禁折花人。\n谁夸玉帛奔侯服，自喜樵苏入帝闉。\n回首龙蛇纷起陆，却垂涕泪问胡尘。",
        "dynasty": "宋",
        "collection_info": null
    },
    {
        "title": "谢徐师川寄江茶四小瓶",
        "author": "晁说之",
        "content": "举世卑陬斗小车，若人何处逞豪华。\n梦魂恨着后庭树，诗句清余双井茶。\n默默嘲雄舒锦绣，申申骂屈杂龙虵。\n不烦更籍韦弦力，望出河东性不奢。",
        "dynasty": "宋",
        "collection_info": null
    },
    {
        "title": "依韵和高二承宣歙墨长句",
        "author": "晁说之",
        "content": "妙句之来墨妙同，信知吾道未全穷。\n岂容短棹千年恨，不贮长江五月风。\n眷恋孔鸾嗟嘆外，磨研胶漆笑歌中。\n为予留取沧浪道，使挈儿童学钓翁。",
        "dynasty": "宋",
        "collection_info": null
    },
    {
        "title": "池头",
        "author": "晁说之",
        "content": "长夏悠悠百计非，可怜北客制南衣。\n池头风晚萍根合，何处杨花不得归。",
        "dynasty": "宋",
        "collection_info": null
    },
    {
        "title": "视藴文",
        "author": "晁说之",
        "content": "飘零海角悟平生，岂料王孙肯远行。\n迟日待君游化国，凄风要我到愁城。\n诗书灰烬宁无梦，翰墨馨香尚有情。\n闻道东京已返跸，箕云缑月得秋耕。",
        "dynasty": "宋",
        "collection_info": null
    },
    {
        "title": "观逋翁执花曲作",
        "author": "晁说之",
        "content": "万国归随尽细侯，阿𡡉只解爱扬州。\n锦帆明日知何处，不得龙门洛水游。",
        "dynasty": "宋",
        "collection_info": null
    },
    {
        "title": "次韵师川郎中寄墨长句",
        "author": "晁说之",
        "content": "人人垂首相公前，独子低眉古简编。\n江上新吟何慷慨，世间旧恨细穷研。\n故知小子能封国，亦信长人解说天。\n寄墨虞卿着书喜，不教茶到恐妨眠。",
        "dynasty": "宋",
        "collection_info": null
    },
    {
        "title": "夜坐",
        "author": "晁说之",
        "content": "氛浊暑伏嘆，夜久神宇清。\n鱼跃远池响，萤飞深竹明。\n扬州妙歌舞，驻跸盛公卿。\n植杖看牛斗，今年当太平。",
        "dynasty": "宋",
        "collection_info": null
    },
    {
        "title": "日暮池上",
        "author": "晁说之",
        "content": "客子难为夏，池塘眼暂开。\n莲房随月倚，萍阵信风来。\n自喜亲茶杓，无烦问酒杯。\n故人行在乐，献纳有云台。",
        "dynasty": "宋",
        "collection_info": null
    },
    {
        "title": "秋嘆",
        "author": "晁说之",
        "content": "为起秋风有所怀，江头秋色信多哉。\n孔明何岁荆州去，乐毅即时燕国来。\n今古悠悠共涕泪，江山寂寂尽尘埃。\n麒麟阁上功名士，闻道其中有不才。",
        "dynasty": "宋",
        "collection_info": null
    },
    {
        "title": "閒居",
        "author": "晁说之",
        "content": "閒居岂无事，一动百艰难。\n水为斋僧惜，花因供佛残。\n喜闻多死士，厌话小长安。\n香火同缘客，饥肠先永嘆。",
        "dynasty": "宋",
        "collection_info": null
    },
    {
        "title": "何意",
        "author": "晁说之",
        "content": "何意此閒居，逋亡且漫如。\n日高鸡在树，风静鴈抛芦。\n雨露传新令，儿童说故都。\n秋光金甲上，几日正王诛。",
        "dynasty": "宋",
        "collection_info": null
    },
    {
        "title": "立秋前六言",
        "author": "晁说之",
        "content": "今日自须欣喜，明朝池上秋风。\n听雨如听古乐，得书似得良朋。",
        "dynasty": "宋",
        "collection_info": null
    },
    {
        "title": "感时二首  其一",
        "author": "晁说之",
        "content": "衣冠迷鲁卫，食饮叹荆扬。\n夜雨思乡近，秋风客梦长。\n莫言游帝所，要且狩河阳。\n丞相如求士，当求张子房。",
        "dynasty": "宋",
        "collection_info": null
    },
    {
        "title": "感时二首  其二",
        "author": "晁说之",
        "content": "黄埃迷马市，白帝问鱼梁。\n松竹秋声早，江湖客梦长。\n易衣欺贼眼，辟谷信仙方。\n尚有叩阍志，其如病在床。",
        "dynasty": "宋",
        "collection_info": null
    },
    {
        "title": "三岁",
        "author": "晁说之",
        "content": "羁离已三岁，几处幸容身。\n有梦延秋雨，无言问战尘。\n伤今多难日，忆我太平人。\n雨露随行在，公卿几番新。",
        "dynasty": "宋",
        "collection_info": null
    },
    {
        "title": "予笔多苇管近又得竹笔匣因作绝句",
        "author": "晁说之",
        "content": "竹奁苇管可幽居，前日曾藏万卷书。\n烽火不知南北渡，祝兹微物莫愁予。",
        "dynasty": "宋",
        "collection_info": null
    },
    {
        "title": "欲为金陵之行而未果",
        "author": "晁说之",
        "content": "旧有山川旧夕阳，新秋新泪两茫茫。\n金陵王气知何在，玉树后庭闻已芳。\n情到义山能发问，事经小杜亦多伤。\n未须便作扬舲计，即见元戎浄八荒。",
        "dynasty": "宋",
        "collection_info": null
    },
    {
        "title": "秋感",
        "author": "晁说之",
        "content": "又作此秋飘泊客，茫茫谁是北归人。\n庭前雨过鹅羣浴，池上风来萤火新。\n战马不肥淮甸草，属车思辗洛阳尘。\n如闻胡虏渡河去，缑月箕云待老身。",
        "dynasty": "宋",
        "collection_info": null
    },
    {
        "title": "海陵闻角",
        "author": "晁说之",
        "content": "秋风入角蹙山城，更觉淮南秋思清。\n惯听边威雷鼓裏，梅花争发斗峥嵘。",
        "dynasty": "宋",
        "collection_info": null
    },
    {
        "title": "简沙头李山伯",
        "author": "晁说之",
        "content": "坎离交养日需沙，君向沙头好泊家。\n鸥鹭若来寻旧隐，为言直上有烟霞。",
        "dynasty": "宋",
        "collection_info": null
    },
    {
        "title": "行藏",
        "author": "晁说之",
        "content": "行藏本自迷，秋兴更凄凄。\n风急蛩饶响，雨来鸡误啼。\n鱼溪青霭散，莲荡白云齐。\n却惜安閒地，逋亡志愿暌。",
        "dynasty": "宋",
        "collection_info": null
    },
    {
        "title": "闻富季申迁校书郎",
        "author": "晁说之",
        "content": "小富秋来慰所望，青衫叙进校书郎。\n相公勋业久弥着，孙子门阑渐有光。\n莫话诗过已埋没，且非椀脱得分张。\n白莲逋客独惆怅，涙尽西风归政堂。",
        "dynasty": "宋",
        "collection_info": null
    },
    {
        "title": "次韵和中远以予真州江上遭巨寇脱身感事作",
        "author": "晁说之",
        "content": "一世高梧丹叶翻，男昏女嫁失前村。\n但闻狼虎厌人肉，不见酒浆招鬼魂。\n久分彼天难叩问，未甘此道漫追原。\n江心火杂鱼龙血，我脱身来君莫论。",
        "dynasty": "宋",
        "collection_info": null
    },
    {
        "title": "寄题镇江宝墨堂",
        "author": "晁说之",
        "content": "常润特令赐吴楚，从兹钱氏政相宜。\n江山阅世无今古，金石何年有合离。\n小谏纵歌文史外，侍郎决策甲兵期。\n只寻旧墨题新榜，念尔邦人肯扰之。",
        "dynasty": "宋",
        "collection_info": null
    },
    {
        "title": "新愁",
        "author": "晁说之",
        "content": "宿恨故难遣，新愁岂易安。\n囷空鼠号掷，庭静鸟喑寒。\n月盛中秋色，人亏上国欢。\n湾头十二卫，泣涕乞回銮。",
        "dynasty": "宋",
        "collection_info": null
    },
    {
        "title": "眠睡",
        "author": "晁说之",
        "content": "病夫不睡情须怨，老子难眠思却清。\n况復斗横催角引，梅花烂漫散秋声。",
        "dynasty": "宋",
        "collection_info": null
    },
    {
        "title": "自适",
        "author": "晁说之",
        "content": "避难三年百感生，众虽溷浊自澄清。\n閒窥鸟雀往来势，静听儿童读诵声。\n但道孤生元废弃，莫言频数论平生。\n大河今岁如为用，即看千官赴上京。",
        "dynasty": "宋",
        "collection_info": null
    },
    {
        "title": "故资政殿学士特赠光禄大夫曾公挽辞二首  其一",
        "author": "晁说之",
        "content": "选吏时无最，论兵世有书。\n风神相门旧，胆气将坛初。\n地轴尘埃转，天航津汉虚。\n忠规子孙在，太史笔何如。",
        "dynasty": "宋",
        "collection_info": null
    },
    {
        "title": "故资政殿学士特赠光禄大夫曾公挽辞二首  其二",
        "author": "晁说之",
        "content": "马援枕前嘆，张飞帐下怨。\n古人有余泪，今日不堪言。\n犬豕方逃格，玙璠忽自焚。\n共嗟当宁恨，宁復问干坤。",
        "dynasty": "宋",
        "collection_info": null
    },
    {
        "title": "久客",
        "author": "晁说之",
        "content": "客子能久惯，将何号有生。\n墨池能入用，纸被喜无声。\n新月生缑岭，凄风过渭城。\n忽如无所嘆，却似太忘情。",
        "dynasty": "宋",
        "collection_info": null
    },
    {
        "title": "幽斋",
        "author": "晁说之",
        "content": "幽斋无客自焚香，古像谁知静放光。\n秋色深来人寂寞，鴈声断处月荒凉。\n病躯如似小损可，贼势流传大獗张。\n可笑韩公忧有分，人言忧责属岩廊。",
        "dynasty": "宋",
        "collection_info": null
    },
    {
        "title": "愁阑",
        "author": "晁说之",
        "content": "淮南初客初尝起，久客淮南愁亦阑。\n秋夜无闻喜风雨，柴门自掩醉江山。\n诗书不读谈常到，香火如劳意更閒。\n北望归期殊未可，却思南渡沧浪间。",
        "dynasty": "宋",
        "collection_info": null
    },
    {
        "title": "郑州古有夕阳楼自唐末兵火后遂废况今圃田残破客中望扬州作绝句",
        "author": "晁说之",
        "content": "日月争流泪亦流，几年不见夕阳楼。\n太平时节古来少，却上迷楼一望休。",
        "dynasty": "宋",
        "collection_info": null
    },
    {
        "title": "将出江绝句",
        "author": "晁说之",
        "content": "修门缥缈梦悠悠，岁暮长江斗柄浮。\n奋翼鸣鸡急自和，白头鼓枻为谁愁。",
        "dynasty": "宋",
        "collection_info": null
    },
    {
        "title": "司户朱君邂逅真州独为予干舳舻之具甚勤偶得绝句谢之",
        "author": "晁说之",
        "content": "白眼波涛争反覆，波心孤棹更谁看。\n夫君念此客蓬鬓，不共青松共岁寒。",
        "dynasty": "宋",
        "collection_info": null
    },
    {
        "title": "再遇笔屠处士",
        "author": "晁说之",
        "content": "江头再遇笔屠生，共听去年江水声。\n三副少多予自窘，一毫去取子能轻。",
        "dynasty": "宋",
        "collection_info": null
    },
    {
        "title": "药裹",
        "author": "晁说之",
        "content": "药裹白头翁，孜孜离乱中。\n道从前日证，愁与昔年空。\n食足思同饱，时危耻自容。\n愿将经济策，上疏大明宫。",
        "dynasty": "宋",
        "collection_info": null
    },
    {
        "title": "月下渡金陵江",
        "author": "晁说之",
        "content": "玉树开花媚绮窗，龙幡如植冕旒降。\n只今江月交光夜，情似月明愁似江。",
        "dynasty": "宋",
        "collection_info": null
    },
    {
        "title": "飘流",
        "author": "晁说之",
        "content": "飘流北客江之左，自问行藏语亦难。\n江上即今无盗贼，浪中何日不风寒。\n曹潘鼙鼓于兹见，王谢风流何处看。\n归客不知朱雀好，但夸明月洛南湾。",
        "dynasty": "宋",
        "collection_info": null
    },
    {
        "title": "岁暮六言",
        "author": "晁说之",
        "content": "腊尾岂堪北去，年头又怯东奔。\n萍梗往来覆载，燕雀俯仰干坤。",
        "dynasty": "宋",
        "collection_info": null
    },
    {
        "title": "金陵二首  其一",
        "author": "晁说之",
        "content": "金陵形势眼中见，一弔兴亡梦寐间。\n侯景长驱走龙虎，王敦内叛压江山。\n中原有主申明命，下国何人敢肆姦。\n白首自伤归未得，此身何处得清閒。",
        "dynasty": "宋",
        "collection_info": null
    },
    {
        "title": "金陵二首  其二",
        "author": "晁说之",
        "content": "上帝于人靡有常，江流何处任兴亡。\n干戈揖逊一锡杖，社稷山川半面粧。\n故自无人比叔子，尚怜有意保襄阳。\n白头难待太平策，万国明朝建治康。",
        "dynasty": "宋",
        "collection_info": null
    },
    {
        "title": "江南",
        "author": "晁说之",
        "content": "一家天下莫分三，天极明星万象含。\n此水北江归海处，谁将此地号江南。",
        "dynasty": "宋",
        "collection_info": null
    },
    {
        "title": "岁暮闻武泰节使将归金陵",
        "author": "晁说之",
        "content": "岁暮江头鳬鴈身，悠悠心事竟谁亲。\n久能收拾内朝仆，始作生疏外道人。\n欲问江吴借风色，恐于河伯废精神。\n王孙旌节归来好，莫使王孙恨更新。",
        "dynasty": "宋",
        "collection_info": null
    },
    {
        "title": "武泰节使归金陵",
        "author": "晁说之",
        "content": "戟影摇寒波影稀，王孙心事与人违。\n灯边赤轴得居士，窗下清谈见布衣。\n执玉诏从天上去，挥金船向岁前归。\n尫羸不解少行乐，卧待公来起采薇。",
        "dynasty": "宋",
        "collection_info": null
    },
    {
        "title": "岁暮",
        "author": "晁说之",
        "content": "客舍光阴白髮催，高援北斗梦徘徊。\n多愁须用枕双迭，无问何须酒一杯。\n风去六朝迷远树，云来一日忍新梅。\n即今盗贼须擒馘，牧守不逃言壮哉。",
        "dynasty": "宋",
        "collection_info": null
    },
    {
        "title": "覧古",
        "author": "晁说之",
        "content": "遥岑不娱人，苍莽颇愁绝。\n东南有断梁，水寒不可涉。\n西闉不欲往，旦暮畏喋亵。\n归来坐北堂，悠然理书策。\n之人阿堵中，虽死情不隔。\n周公徂东山，仲尼陈蔡厄。\n大儒且不遇，小子何足责。\n时命姑置之，何为常促迫。",
        "dynasty": "宋",
        "collection_info": null
    },
    {
        "title": "谢沈次律水枕",
        "author": "晁说之",
        "content": "沈侯笔力鼎可扛，左手截取吴淞江。\n折流来此一尺枕，指麾巨鰐回涛泷。\n平生性不好长物，举以遗我嗟无双。\n呼儿快取蕲笛簟，扫除尘榻移当窗。\n随眠置我丘壑裏，始信孙郎真枕水。\n我生不出长安城，四十二年尘况耳。\n领君此枕何潇然，睡起醒心如一洗。",
        "dynasty": "宋",
        "collection_info": null
    },
    {
        "title": "和新乡二十一弟华严水亭二首  其一",
        "author": "晁说之",
        "content": "渚蒲淅淅风犹急，岸柳纤纤雨尚余。\n栖鹭宿鸥浑去尽，泝溪还有两三鱼。",
        "dynasty": "宋",
        "collection_info": null
    },
    {
        "title": "和新乡二十一弟华严水亭二首  其二",
        "author": "晁说之",
        "content": "荷盖点溪三数叶，藤稍遶树几千层。\n投閒更与高人约，重抱琴来听广陵。",
        "dynasty": "宋",
        "collection_info": null
    },
    {
        "title": "次韵王立之雪中以酒见饷",
        "author": "晁说之",
        "content": "同云惨惨驱朝暄，龙沙一雪人相怜。\n寒猿哀啸失山木，饥鹤仰唳空无天。\n当年补天真戏尔，不知修月何时已。\n坐烦耆旧说辛卯，至遣儿童忧甲子。\n城中米价贵如玉，举家倒廪无斗粟。\n千金狐裘岂易得，百结鹑衣不堪鬻。\n我生但识茅与菅，何曾过眼逢瑶璠。\n展君新诗问所似，欲辩不敢非忘言。\n开壶酌酒浇我胸，酒酣起舞颜为红。\n会见东风扫冰雪，江梅塞桞烦春工。",
        "dynasty": "宋",
        "collection_info": null
    },
    {
        "title": "次二十一兄九日韵",
        "author": "晁说之",
        "content": "清秋九日至，晚菊两三开。\n愁把他乡酒，思登故国台。\n赐怀朝士宠，诗想从臣才。\n向晚能无泪，飘飘鴈影来。",
        "dynasty": "宋",
        "collection_info": null
    },
    {
        "title": "怀济北弟侄",
        "author": "晁说之",
        "content": "久客思吾子，生涯滞故乡。\n独携高士传，翻忆紫香囊。\n合榻言犹在，同堂乐未央。\n翩翩春草梦，随意遶池塘。",
        "dynasty": "宋",
        "collection_info": null
    },
    {
        "title": "题韦偃双松老僧图",
        "author": "晁说之",
        "content": "两松鬰苍苍，夭矫出奇峭。\n翛然龙蛇姿，势欲排岩峤。\n老禅独会心，默坐观万窍。\n我亦发深省，倚槛一长啸。\n此兴含千古，孰谓韦偃少。",
        "dynasty": "宋",
        "collection_info": null
    },
    {
        "title": "和吕希哲",
        "author": "晁说之",
        "content": "渭滨人老钓纶中，晚达那知有早穷。\n顾我岩栖终作底，谩将病目送飞鸿。",
        "dynasty": "宋",
        "collection_info": null
    },
    {
        "title": "别后寄东莱公",
        "author": "晁说之",
        "content": "凤老不行食，子復将众雏。\n一门三世行，名数文章俱。\n自可不富贵，天德公已余。\n公乎默终日，谁言得亲疏。\n人间亦何事，前贤重作书。\n公岂不穷愁，聊为笔墨娱。\n掩卷长嘆息，曷不岩廊与。\n却惭小人计，不当君子君。\n可恨空江水，潮生明月初。\n捩柁詟北客，别去敢踟蹰。\n回首望丹穴，涕泫日涟如。",
        "dynasty": "宋",
        "collection_info": null
    },
    {
        "title": "闻叔易隐居被诏",
        "author": "晁说之",
        "content": "东海一生垂钓客，石渠万卷校书郎。\n丈人风味今如此，鹤到扬州兴更长。",
        "dynasty": "宋",
        "collection_info": null
    },
    {
        "title": "诗一首",
        "author": "晁说之",
        "content": "泗滨浮石岂不好，怊怅上方承眷时。\n今日道傍谁着眼，女墙犹得掷胡儿。",
        "dynasty": "宋",
        "collection_info": null
    },
    {
        "title": "赠张彧",
        "author": "晁说之",
        "content": "璧水衣冠明玉雪，市楼风月话江湖。\n莫学羣儿败家法，入门无不曳长裾。",
        "dynasty": "宋",
        "collection_info": null
    },
    {
        "title": "句  其一",
        "author": "晁说之",
        "content": "清霜下牛斗，凛然北固秋。",
        "dynasty": "宋",
        "collection_info": null
    },
    {
        "title": "句  其二",
        "author": "晁说之",
        "content": "烦君一日殷勤意，示我十年感遇诗。",
        "dynasty": "宋",
        "collection_info": null
    },
    {
        "title": "句  其三",
        "author": "晁说之",
        "content": "怪底君王惭汉武，不诛方士守轮台。",
        "dynasty": "宋",
        "collection_info": null
    },
    {
        "title": "句  其四",
        "author": "晁说之",
        "content": "荆州持大橘，亦名作黄柑。",
        "dynasty": "宋",
        "collection_info": null
    },
    {
        "title": "句  其五",
        "author": "晁说之",
        "content": "抚掌笑木奴，尔岂当封侯。",
        "dynasty": "宋",
        "collection_info": null
    },
    {
        "title": "过姑孰作",
        "author": "李冲元",
        "content": "琉璃万顷碧如堆，画栋连云户牖开。\n晴嶂势吞三楚尽，暮潮声带九江来。\n六朝寂寞惟流水，孤垒荒凉只旧台。\n惆怅骑鲸人已老，夜船空棹月明迴。",
        "dynasty": "宋",
        "collection_info": null
    },
    {
        "title": "仰山",
        "author": "李冲元",
        "content": "孤云欲作人间雨，流水空传物外声。\n老柏倚岩高转瘦，寒花着雨坠还生。",
        "dynasty": "宋",
        "collection_info": null
    },
    {
        "title": "句",
        "author": "李冲元",
        "content": "窄径随溪转，悬崖带藓斑。",
        "dynasty": "宋",
        "collection_info": null
    },
    {
        "title": "题禹庙",
        "author": "蒋白",
        "content": "大禹归天后，南惟此庙存。\n屋腥龙挂影，岩墨电烧痕。\n夜祭云间火，春鼙浪裏门。\n到今疏凿水，敢不向东奔。",
        "dynasty": "宋",
        "collection_info": null
    },
    {
        "title": "题定慧院",
        "author": "史声",
        "content": "寺名定慧知何代，桥古碑横不记年。\n古树乱鸦啼晚照，故园新蝶舞春烟。\n十层宝塔化尘路，五色云衢散上天。\n惟有玉莲池内水，沧浪深处老龙眠。",
        "dynasty": "宋",
        "collection_info": null
    },
    {
        "title": "送别严希孟",
        "author": "史声",
        "content": "岁暮送行舟，寒烟古渡头。\n渚禽衝客起，野水带冰流。\n经史探深趣，江山属壮游。\n莫将和氏璧，轻向暗中投。",
        "dynasty": "宋",
        "collection_info": null
    },
    {
        "title": "句",
        "author": "史声",
        "content": "施食池腥龙戏钵，长明灯暗鼠偷油。",
        "dynasty": "宋",
        "collection_info": null
    },
    {
        "title": "同友人泛舟至仁王",
        "author": "刘焘",
        "content": "青秧出水细于鍼，嫩叶初齐绿未深。\n又是一年春欲尽，杖藜乘兴足幽寻。",
        "dynasty": "宋",
        "collection_info": null
    },
    {
        "title": "题召伯埭斗野亭",
        "author": "刘焘",
        "content": "地势如披掌，天形似覆盘。\n三星罗户牖，北斗挂阑干。\n晚色芙蕖静，秋香桂子寒。\n更无山碍眼，剩觉水云宽。",
        "dynasty": "宋",
        "collection_info": null
    },
    {
        "title": "题朱邑墓",
        "author": "刘焘",
        "content": "古木森森覆墓亭，大农祠在古桐城。\n后来为政应千辈，能使斯民独有情。",
        "dynasty": "宋",
        "collection_info": null
    },
    {
        "title": "蝶",
        "author": "刘焘",
        "content": "聚作梨梢白，轻争柳絮狂。\n夜来花裏宿，通体牡丹香。",
        "dynasty": "宋",
        "collection_info": null
    },
    {
        "title": "罨画溪",
        "author": "刘焘",
        "content": "竹林深处杜鹃啼，两岩青青草色齐。\n欲识人间真罨画，朱籐倒影入清溪。",
        "dynasty": "宋",
        "collection_info": null
    },
    {
        "title": "宿华严院",
        "author": "刘焘",
        "content": "夜宿雾山雾，晨茹芝山芝。\n年来嗜好衰，但与青山宜。\n登临意未惬，出户车已脂。\n王事有期程，爱山岂余私。\n崎岖田野间，食寝将安之。\n天寒未落日，税驾忽在兹。\n二山已陈迹，兹处尤新奇。\n翠竹与黄花，一一对山扉。\n对景自忘言，若与予心期。\n眠云饱山色，那得困与饥。\n山僧喜我来，迎我留新诗。\n我有爱山痴，山僧知不知。",
        "dynasty": "宋",
        "collection_info": null
    },
    {
        "title": "题乐平寺",
        "author": "刘焘",
        "content": "名蓝占幽寂，花木深禅房。\n开轩俯芳流，竹风终日凉。\n谓此已胜绝，坐可雄诸方。\n谁知槿篱外，古木鬰苍苍。\n下有湍激涧，珠玉鸣琅珰。\n何当开松门，两岸安石床。\n尽发溪山奇，枕流挈其芳。\n他年我重来，君子留徜徉。",
        "dynasty": "宋",
        "collection_info": null
    },
    {
        "title": "游天竺观激水",
        "author": "周焘",
        "content": "拳石耆婆色两青，竹龙驱水转山鸣。\n夜深不见跳珠碎，疑是檐间滴雨声。",
        "dynasty": "宋",
        "collection_info": null
    },
    {
        "title": "诗一首",
        "author": "周焘",
        "content": "东山蜡屐坏车轮，小草青知山外香。\n园柳鸣禽唤幽梦，惠连诗句更何人。",
        "dynasty": "宋",
        "collection_info": null
    },
    {
        "title": "题罗汉院小阁",
        "author": "周焘",
        "content": "匹马招提晚憩鞍，前村箫鼓饯余寒。\n谁知小阁栏干曲，却得梅花正面看。",
        "dynasty": "宋",
        "collection_info": null
    },
    {
        "title": "再宿次前韵",
        "author": "周焘",
        "content": "重来端復解征鞍，清夜溪风六月寒。\n欲写经行二年事，平林须入画图看。",
        "dynasty": "宋",
        "collection_info": null
    },
    {
        "title": "和吴拭暑雪轩",
        "author": "周焘",
        "content": "崇台穷石照，气味乐偷闲。\n南陆朱明驭，西阑白雪山。\n茶瓯回舌本，麈尾落谈间。\n欲缀风烟句，弥高不可攀。",
        "dynasty": "宋",
        "collection_info": null
    },
    {
        "title": "合江亭  其一",
        "author": "周焘",
        "content": "共思赤脚踏层冰，聊适江皋兴自清。\n昨夜雨云驱浊暑，晓来烟水快新晴。\n山疑九迭张云势，滩激千岩落布声。\n巾履从来在丘壑，愿陪闲日此间行。",
        "dynasty": "宋",
        "collection_info": null
    },
    {
        "title": "合江亭  其二",
        "author": "周焘",
        "content": "却暑追随水上亭，东郊乘晓戴残星。\n余歌咽筦来幽浦，薄雾疏烟入画舲。\n兴发江湖驰象魏，情钟原隰咏飞令。\n故溪何日垂纶去，天末遥岑寸寸青。",
        "dynasty": "宋",
        "collection_info": null
    },
    {
        "title": "送头陀赴庐山寺",
        "author": "郑常",
        "content": "僧家无住着，早晚出东林。\n得道非真相，头陀是苦心。\n持斋山果熟，倚锡野云深。\n溪寺谁相待，香花与梵音。",
        "dynasty": "宋",
        "collection_info": null
    },
    {
        "title": "大别山",
        "author": "彭天益",
        "content": "江汉西南万里来，双流合处耸崔巍。\n神鰲载得蓬瀛去，金粟擎将世界回。",
        "dynasty": "宋",
        "collection_info": null
    },
    {
        "title": "游司空山",
        "author": "彭天益",
        "content": "此行疑是入天台，云锁岩扉次第开。\n未得路通游紫府，且随溪转上丹台。\n藤萝映带皆天设，山水潆洄总地裁。\n果是仙家遗旧迹，清奇端不让蓬莱。",
        "dynasty": "宋",
        "collection_info": null
    },
    {
        "title": "句",
        "author": "彭天益",
        "content": "鸾山配凤岭，金水对银阬。",
        "dynasty": "宋",
        "collection_info": null
    },
    {
        "title": "访翠微邈上人",
        "author": "郏侨",
        "content": "行客倦奔驰，寻日到翠微。\n相看无俗语，一笑任天机。\n曲沼淡寒玉，横山锁落晖。\n情根枯未得，爱此几忘归。",
        "dynasty": "宋",
        "collection_info": null
    },
    {
        "title": "访凌峰贤上人",
        "author": "郏侨",
        "content": "步入凌峰阁，寻师师未归。\n凭栏寂无语，唯见白云飞。",
        "dynasty": "宋",
        "collection_info": null
    },
    {
        "title": "为简公约赋素琴堂",
        "author": "郏侨",
        "content": "素琴之堂虚且清，素琴之韵沦杳冥。\n神闲意定默自鸣，宫商不动谁与听。\n堂中道人骨不俗，貌庞形端颜莹玉。\n我尝见之醒心目，宁必丝桐絃断续。\n呜乎靖节已死不復闻，成亏相半疑昭文。\n阮手钟耳相吐吞，素琴之道讵可论。\n道人道人听我语，纷纷世俗谁师古。\n金徽玉轸方步武，虚堂榜名无自苦。",
        "dynasty": "宋",
        "collection_info": null
    },
    {
        "title": "无题",
        "author": "吕钦问",
        "content": "彭泽有琴尝无絃，大令旧物惟青毡。\n我亦四壁对默坐，中有一床供昼眠。",
        "dynasty": "宋",
        "collection_info": null
    },
    {
        "title": "初凉",
        "author": "吕钦问",
        "content": "西风吹木叶，庭户乍凉时。\n夜有愁人嘆，寒先病骨知。",
        "dynasty": "宋",
        "collection_info": null
    },
    {
        "title": "游琅琊山呈锐公长老",
        "author": "王吉",
        "content": "踏石披云一径通，翠微环合见禅宫。\n峰峦鬰密泉声上，楼殿参差树色中。\n午夜千溪分水月，清秋十里韵松风。\n平生久得名山约，吟赏今纔信宿同。",
        "dynasty": "宋",
        "collection_info": null
    },
    {
        "title": "龙兴仁王佛舍纳凉联句十六韵",
        "author": "潘仲宝",
        "content": "无正文。",
        "dynasty": "宋",
        "collection_info": null
    },
    {
        "title": "龙兴仁王佛舍纳凉联句十六韵",
        "author": "谢公定",
        "content": "无正文。",
        "dynasty": "宋",
        "collection_info": null
    },
    {
        "title": "句",
        "author": "谢公定",
        "content": "一官如马小，众眼似衫青。",
        "dynasty": "宋",
        "collection_info": null
    },
    {
        "title": "句",
        "author": "江左士大夫",
        "content": "扁舟载双鹤，万卷贮羣书。",
        "dynasty": "宋",
        "collection_info": null
    },
    {
        "title": "遂初亭",
        "author": "蔡载",
        "content": "结庐傍林泉，偶与初心期。\n佳处时自领，未应鱼鸟知。",
        "dynasty": "宋",
        "collection_info": null
    },
    {
        "title": "望云亭",
        "author": "蔡载",
        "content": "白云来何时，英英冠山椒。\n西风莫吹去，使我心摇摇。",
        "dynasty": "宋",
        "collection_info": null
    },
    {
        "title": "芳美亭",
        "author": "蔡载",
        "content": "高人不惜地，自种无边春。\n莫随流水去，恐污世间尘。",
        "dynasty": "宋",
        "collection_info": null
    },
    {
        "title": "通惠亭",
        "author": "蔡载",
        "content": "水行天地间，万派同一指。\n胡为穿石来，要洗巢由耳。",
        "dynasty": "宋",
        "collection_info": null
    },
    {
        "title": "题胶山寺绣佛",
        "author": "蔡载",
        "content": "妙相夺天真，针针巧入神。\n几多瞻佛者，还想用心人。\n元陈世隆《宋诗拾遗》卷七。",
        "dynasty": "宋",
        "collection_info": null
    },
    {
        "title": "句",
        "author": "蔡载",
        "content": "应有化人巢木末，枝间一国自行春。",
        "dynasty": "宋",
        "collection_info": null
    },
    {
        "title": "偈二十二首  其一",
        "author": "释子淳",
        "content": "骊珠未剖价难酬，灼烁寒光映碧流。\n罔象未能知去处，更凭子细说端由。",
        "dynasty": "宋",
        "collection_info": null
    },
    {
        "title": "偈二十二首  其二",
        "author": "释子淳",
        "content": "萧索茅庵草乱埋，柴扉日午尚慵开。\n冥然独坐枯眼上，孰谓殊恩云外来。",
        "dynasty": "宋",
        "collection_info": null
    },
    {
        "title": "偈二十二首  其三",
        "author": "释子淳",
        "content": "危峦萧洒古禅宫，信步重归趣无穷。\n风卷白云天界凈，一轮红日正当空。",
        "dynasty": "宋",
        "collection_info": null
    },
    {
        "title": "偈二十二首  其四",
        "author": "释子淳",
        "content": "晓风吹散碧天云，日上长空景象分。\n寂照含虚无内外，当明一句若为论。",
        "dynasty": "宋",
        "collection_info": null
    },
    {
        "title": "偈二十二首  其五",
        "author": "释子淳",
        "content": "山上今冬少阴雪，晴和天气如春月。\n斯辰又喜一阳生，梅根占得先开发。",
        "dynasty": "宋",
        "collection_info": null
    },
    {
        "title": "偈二十二首  其六",
        "author": "释子淳",
        "content": "屈指忻逢腊月八，释迦成道是斯辰。\n二千我后追先事，重把香汤浴凈身。",
        "dynasty": "宋",
        "collection_info": null
    },
    {
        "title": "偈二十二首  其七",
        "author": "释子淳",
        "content": "三德齐敷结凈缘，十方僧宝世良田。\n愿将此日无为福，上祝皇图亿万年。",
        "dynasty": "宋",
        "collection_info": null
    },
    {
        "title": "偈二十二首  其八",
        "author": "释子淳",
        "content": "佛祖从来不奈伊，满头明月去还归。\n虽然六户无亲识，今古何曾更间违。",
        "dynasty": "宋",
        "collection_info": null
    },
    {
        "title": "偈二十二首  其九",
        "author": "释子淳",
        "content": "静极光通本妙圆，嘶风玉马过重关。\n迴途不落威音世，妙用全彰化外看。",
        "dynasty": "宋",
        "collection_info": null
    },
    {
        "title": "偈二十二首  其一○",
        "author": "释子淳",
        "content": "大洪有个无影杖，虎踞龙蟠孰敢向。\n有时横按坐虚堂，临济德山还胆丧。",
        "dynasty": "宋",
        "collection_info": null
    },
    {
        "title": "偈二十二首  其一一",
        "author": "释子淳",
        "content": "三月安居已半过，虚明心地又如何。\n有求宛然成机巧，无作方能不较多。\n炉里寒灰香旖旎，岩前枯木叶婆娑。\n白头人在千峰上，妙唱新丰一曲歌。",
        "dynasty": "宋",
        "collection_info": null
    },
    {
        "title": "偈二十二首  其一二",
        "author": "释子淳",
        "content": "大洪拂子，非有名，非无名，七费前前本混成。\n非有相，非无相，渊而无下高无上。\n若论阴阳未兆时，卷舒俱在光明藏。",
        "dynasty": "宋",
        "collection_info": null
    },
    {
        "title": "偈二十二首  其一三",
        "author": "释子淳",
        "content": "碧玉界中无变异，虚明地上有虽微。\n妙圆一句如何说，隐显含融岂间违。",
        "dynasty": "宋",
        "collection_info": null
    },
    {
        "title": "偈二十二首  其一四",
        "author": "释子淳",
        "content": "少林九年垂一语，流布诸方多赚举。\n大洪今日老婆心，未免分明细说与。",
        "dynasty": "宋",
        "collection_info": null
    },
    {
        "title": "偈二十二首  其一五",
        "author": "释子淳",
        "content": "金佛不度炉，妙相圆明会也无。\n泥佛不度水，落落圆音美復美。\n木佛不度火，萧萧古殿无关锁。\n是须撒手直归家，莫向半途空懡㦬。",
        "dynasty": "宋",
        "collection_info": null
    },
    {
        "title": "偈二十二首  其一六",
        "author": "释子淳",
        "content": "七佛前前旷路赊，碧琉璃界锁蟾华。\n披衣出户更犹永，撒手还家日未斜。",
        "dynasty": "宋",
        "collection_info": null
    },
    {
        "title": "偈二十二首  其一七",
        "author": "释子淳",
        "content": "杓柄笊篱权在手，放行把住非窼臼。\n二时斋粥在精专，自利重他功不朽。",
        "dynasty": "宋",
        "collection_info": null
    },
    {
        "title": "偈二十二首  其一八",
        "author": "释子淳",
        "content": "湛然无变异，虚彻有灵通。\n妙尽功忘处，咸归寂照中。",
        "dynasty": "宋",
        "collection_info": null
    },
    {
        "title": "偈二十二首  其一九",
        "author": "释子淳",
        "content": "残冬凛冽寒，滴水便成团。\n翻忆少林祖，齐腰立雪难。\n或谓将心与汝安，觅心不见一毫端。\n廓然记得来时路，顿觉壶中景象宽。\n琉璃光裏一般般，午夜依依月正圆。\n最先三子得皮肉，末后一人得髓还。",
        "dynasty": "宋",
        "collection_info": null
    },
    {
        "title": "偈二十二首  其二○",
        "author": "释子淳",
        "content": "远观同半月，近看却如鈎。\n若是知音者，思惟暗点头。",
        "dynasty": "宋",
        "collection_info": null
    },
    {
        "title": "偈二十二首  其二一",
        "author": "释子淳",
        "content": "大地雪漫漫，临行一句难。\n泥牛沉巨浸，玉马火中寒。",
        "dynasty": "宋",
        "collection_info": null
    },
    {
        "title": "偈二十二首  其二二",
        "author": "释子淳",
        "content": "出家儿，无休暇，终日忙忙空构架。\n临行一着太区区，眼见耳闻争不怕。\n百骸狼藉撒奚了，普请般柴用烧化。",
        "dynasty": "宋",
        "collection_info": null
    },
    {
        "title": "丹霞开山天然禅师",
        "author": "释子淳",
        "content": "丹山月冷，祖室穴清。\n瞻之仰之，千载扬名。\n古佛不存檀佛像，寒岩曾许铁牛耕。",
        "dynasty": "宋",
        "collection_info": null
    },
    {
        "title": "丹霞第二代无学禅师",
        "author": "释子淳",
        "content": "皎月流辉，景澄寒水。\n万有齐彰，太虚廓尔。\n禅版曾酬上上机，当锋未荐西来旨。",
        "dynasty": "宋",
        "collection_info": null
    },
    {
        "title": "丹霞第三代安禅师",
        "author": "释子淳",
        "content": "龙准高不高，虎颐短不短。\n半夜昆崙儿，两手扶银椀。",
        "dynasty": "宋",
        "collection_info": null
    },
    {
        "title": "丹霞第四代勋禅师",
        "author": "释子淳",
        "content": "寒风凛凛，古貌堂堂。\n俱卢日午，瞻部夜央。\n声前一句兮从尔商量。",
        "dynasty": "宋",
        "collection_info": null
    },
    {
        "title": "凈因和尚",
        "author": "释子淳",
        "content": "即真非真，是假非假。\n语路未陈，言满天下。\n骊龙海卧彩云深，黑漆昆崙骑玉马。",
        "dynasty": "宋",
        "collection_info": null
    },
    {
        "title": "般阳老人",
        "author": "释子淳",
        "content": "昔年颜似玉，今日鬓如霜。\n不挂金襕服，还衣白㲲裳。\n彩凤夜栖无影树，晓天云绽露斜阳。",
        "dynasty": "宋",
        "collection_info": null
    },
    {
        "title": "禅人写师真求赞  其一",
        "author": "释子淳",
        "content": "咄这枯槁形容，平生太煞揭斗。\n电光石火之机，两舌一还无口。\n真截根源不肯谈，爱引禅徒荒艹走。",
        "dynasty": "宋",
        "collection_info": null
    },
    {
        "title": "禅人写师真求赞  其二",
        "author": "释子淳",
        "content": "真非真，僞非僞，圆眼横眉，丑唇平鼻，图画自难。\n同思量，何处是月笼松顶兮鹤梦初醒，雪覆芦花兮鹭寒不睡。",
        "dynasty": "宋",
        "collection_info": null
    },
    {
        "title": "禅人写师真求赞  其三",
        "author": "释子淳",
        "content": "写出寄形，眉目分明。\n直饶全似，祇得八成。\n闻名兮不如见面，见面兮不如闻名。\n霜天月满兮难寻老兔，海门潮落兮不觅长鲸。",
        "dynasty": "宋",
        "collection_info": null
    },
    {
        "title": "五位  其一",
        "author": "释子淳",
        "content": "正中偏，宝殿烟笼月色前。\n井底燃灯天未晓，暗中谁辨往来源。",
        "dynasty": "宋",
        "collection_info": null
    },
    {
        "title": "五位  其二",
        "author": "释子淳",
        "content": "偏中正，嫫母临妆羞照镜。\n三更玉户不挑灯，混融非露当年影。",
        "dynasty": "宋",
        "collection_info": null
    },
    {
        "title": "五位  其三",
        "author": "释子淳",
        "content": "正中来，运步红炉徧九垓。\n宝月夜光随处静，披云终不露纤埃。",
        "dynasty": "宋",
        "collection_info": null
    },
    {
        "title": "五位  其四",
        "author": "释子淳",
        "content": "偏中至，大用无私何拟议。\n当锋那肯落今时，他来自有超伦志。",
        "dynasty": "宋",
        "collection_info": null
    },
    {
        "title": "五位  其五",
        "author": "释子淳",
        "content": "兼中到，及尽有无真个妙。\n披毛戴角火中行，纵横不落今时道。",
        "dynasty": "宋",
        "collection_info": null
    },
    {
        "title": "又  其一",
        "author": "释子淳",
        "content": "正中偏，宝月光凝海底天。\n何事渔舟难满载，流辉争肯透波澜。",
        "dynasty": "宋",
        "collection_info": null
    },
    {
        "title": "又  其二",
        "author": "释子淳",
        "content": "偏中正，水云深锁渔家境。\n一派长法极目清，日照筠竿那露影。",
        "dynasty": "宋",
        "collection_info": null
    },
    {
        "title": "又  其三",
        "author": "释子淳",
        "content": "正中来，一叶轻舟泛远滩。\n锦鳞不触香鈎饵，何得丝纶更犯羶。",
        "dynasty": "宋",
        "collection_info": null
    },
    {
        "title": "又  其四",
        "author": "释子淳",
        "content": "偏中至，收丝却返芦花里。\n高欹龟枕恣情眠，长江信任波涛起。",
        "dynasty": "宋",
        "collection_info": null
    },
    {
        "title": "又  其五",
        "author": "释子淳",
        "content": "兼中到，更阑六宅无音耗。\n纵横泽国路优游，樵人举步应难造。",
        "dynasty": "宋",
        "collection_info": null
    },
    {
        "title": "闲居",
        "author": "释子淳",
        "content": "迴途玉马休相伴，背角泥牛莫下鞭。\n多谢干坤垂覆载，闲云芳艹姿情眠。",
        "dynasty": "宋",
        "collection_info": null
    },
    {
        "title": "自宗",
        "author": "释子淳",
        "content": "空劫自己无依守，佛祖从来难启口。\n九年面壁太多端，那堪更强分妍丑。",
        "dynasty": "宋",
        "collection_info": null
    },
    {
        "title": "钓者",
        "author": "释子淳",
        "content": "海际烟收欲暮天，扁舟轻泛出芦湾。\n丝纶夜掷清波里，晓得金鳞不犯竿。",
        "dynasty": "宋",
        "collection_info": null
    },
    {
        "title": "送昇上人驰法嗣书",
        "author": "释子淳",
        "content": "飞花暖日轻相送，烈焰须凭作者通。\n觌面不劳伸语路，丹山千里事同风。",
        "dynasty": "宋",
        "collection_info": null
    },
    {
        "title": "送法弟应首座",
        "author": "释子淳",
        "content": "落叶纷纷万卉凋，云衣轻卷下岧峣。\n他年花萼动日，灵树无根暗长苗。",
        "dynasty": "宋",
        "collection_info": null
    },
    {
        "title": "送静上人",
        "author": "释子淳",
        "content": "本自圆成不在言，泥牛耕破劫初田。\n夜来风月霜威重，天晓昆崙戴雪还。",
        "dynasty": "宋",
        "collection_info": null
    },
    {
        "title": "酬寂道人",
        "author": "释子淳",
        "content": "言前无句拟何伸，妙语玄谈眼里尘。\n一邑毗耶金粟众，想应翻笑住山人。",
        "dynasty": "宋",
        "collection_info": null
    },
    {
        "title": "无缝塔",
        "author": "释子淳",
        "content": "月皎渔舟瑞气旋，芦花深处夜涛寒。\n可怜无限垂丝者，随例忙忙失钓竿。",
        "dynasty": "宋",
        "collection_info": null
    },
    {
        "title": "赵州婆子勘破话",
        "author": "释子淳",
        "content": "木人岭上歌，石女溪边舞。\n明月共同途，无私照今古。",
        "dynasty": "宋",
        "collection_info": null
    },
    {
        "title": "和凈因老师渔父词  其一",
        "author": "释子淳",
        "content": "四海无家何拘碍，垂丝坐对烟云霭。\n水急风和舟行快，严霜届莲裳，箨笠和烟戴。",
        "dynasty": "宋",
        "collection_info": null
    },
    {
        "title": "和凈因老师渔父词  其二",
        "author": "释子淳",
        "content": "洪鳞每自藏深派，今朝钓得真奇怪。\n鼓棹惊波桑田改，三灾坏，恁时方称生涯在。",
        "dynasty": "宋",
        "collection_info": null
    },
    {
        "title": "和凈因老师渔父词  其三",
        "author": "释子淳",
        "content": "潦倒渔翁一无解，苍苍雪鬓知何载。\n短棹轻舟泛沧海，抛鈎在，碧波深处全无阂。",
        "dynasty": "宋",
        "collection_info": null
    },
    {
        "title": "和凈因老师渔父词  其四",
        "author": "释子淳",
        "content": "锦鳞吞饵浮丝摆，樵父两岸皆怜爱。\n直透龙门头角改，谁能怪，为霖方显灵通大。",
        "dynasty": "宋",
        "collection_info": null
    },
    {
        "title": "送昇长老住大乘",
        "author": "释子淳",
        "content": "皎月流辉千嶂冷，泥牛徐步出云烟。\n玄徒若问西来意，直指胞胎未具前。",
        "dynasty": "宋",
        "collection_info": null
    },
    {
        "title": "送蒲君锡赴湖南提刑",
        "author": "释子淳",
        "content": "携笻挥汗别文星，匝地清风耸百城。\n佛祖位中留不住，琉璃殿上绿苔生。",
        "dynasty": "宋",
        "collection_info": null
    },
    {
        "title": "送庞婆",
        "author": "释子淳",
        "content": "剎剎西来意，尘尘古佛心。\n眉毛为道侣，鼻孔作知音。\n借问牛头何处去，衔花幽鸟杳难寻。",
        "dynasty": "宋",
        "collection_info": null
    },
    {
        "title": "送汲助教医博",
        "author": "释子淳",
        "content": "未到毗耶城，不识维摩病。\n有客兮良医，妙术通神圣。\n金鍼鍼起髑髅吟，龇曲千年谁与并。",
        "dynasty": "宋",
        "collection_info": null
    },
    {
        "title": "酬刘书记朝奉二首  其一",
        "author": "释子淳",
        "content": "生涯得力句，尽被维摩说。\n空劫一壶天，泥牛耕破月。",
        "dynasty": "宋",
        "collection_info": null
    },
    {
        "title": "酬刘书记朝奉二首  其二",
        "author": "释子淳",
        "content": "应现宰官人不识，栖心祖域道情腴。\n不怜金印大如斗，自贵衣中无价珠。",
        "dynasty": "宋",
        "collection_info": null
    },
    {
        "title": "送俊化主回乡丐簟",
        "author": "释子淳",
        "content": "昔年百丈曾轻卷，今日重归故国求。\n顿使云堂三伏里，哭天忽尔变清秋。",
        "dynasty": "宋",
        "collection_info": null
    },
    {
        "title": "酬满上人",
        "author": "释子淳",
        "content": "勿谓无言为妙，面壁何尝不道。\n翻思金色头陀，却把剎竿推倒。",
        "dynasty": "宋",
        "collection_info": null
    },
    {
        "title": "渔父子送齐明二化士  其一",
        "author": "释子淳",
        "content": "凛凛严风彻骨寒，扁舟轻泛碧波澜。\n金线直，玉鈎端，锦鳞无限，踊跃上琅玕。",
        "dynasty": "宋",
        "collection_info": null
    },
    {
        "title": "渔父子送齐明二化士  其二",
        "author": "释子淳",
        "content": "渔父从来性本宽，满船钓得未为欢。\n收丝了，望层峦，举头方觉天际晓星残。",
        "dynasty": "宋",
        "collection_info": null
    },
    {
        "title": "谢安抚张学士惠茸毡",
        "author": "释子淳",
        "content": "虚室更深冷不眠，翛翛孤坐几经年。\n昨宵又觉还耽睡，元是新铺白玉毡。",
        "dynasty": "宋",
        "collection_info": null
    },
    {
        "title": "冬日寄住庵僧",
        "author": "释子淳",
        "content": "落叶积莓苔，柴扉半不开。\n幽林云密覆，花鸟恨空来。",
        "dynasty": "宋",
        "collection_info": null
    },
    {
        "title": "送王汝弼宣教",
        "author": "释子淳",
        "content": "平生活计都消尽，锥地殊无付子孙。\n撒手便辞青嶂去，翛然却返白云村。",
        "dynasty": "宋",
        "collection_info": null
    },
    {
        "title": "送化工",
        "author": "释子淳",
        "content": "春云不世情，滋泽兴还普。\n从龙向海飞，散作人间雨。\n幽洞无门任卷舒，悠悠莫忘青山父。",
        "dynasty": "宋",
        "collection_info": null
    },
    {
        "title": "渔父词五首  其一",
        "author": "释子淳",
        "content": "鹤髪渔翁岁莫论，桑田几变尔常存。\n红蓼岸，荻花村，水月虚明两不痕。",
        "dynasty": "宋",
        "collection_info": null
    },
    {
        "title": "渔父词五首  其二",
        "author": "释子淳",
        "content": "举目谁亲无可攀，翛然独对水云闲。\n山色裏，浪花间，妙体堂堂不露颜。",
        "dynasty": "宋",
        "collection_info": null
    },
    {
        "title": "渔父词五首  其三",
        "author": "释子淳",
        "content": "青虚为钓復为鈎，断索篮儿没底舟。\n随放荡，任横流，玉浪堆中得自由。",
        "dynasty": "宋",
        "collection_info": null
    },
    {
        "title": "渔父词五首  其四",
        "author": "释子淳",
        "content": "轻泛兰舟入海涯，抛鈎掷线莫迟疑。\n骊龙子，巨鳌儿，不犯清波钓得伊。",
        "dynasty": "宋",
        "collection_info": null
    },
    {
        "title": "渔父词五首  其五",
        "author": "释子淳",
        "content": "钓尽江湖晓色分，数声羌笛韵凌云。\n波浩渺，雾氛氲，鼓棹回舟望海垠。",
        "dynasty": "宋",
        "collection_info": null
    },
    {
        "title": "和无尽居士牧牛颂",
        "author": "释子淳",
        "content": "头角峥嵘未兆前，乱云深处任安眠。\n不随芳艹遥山去，何用芒童更着鞭。",
        "dynasty": "宋",
        "collection_info": null
    },
    {
        "title": "因禅人发明以颂示之",
        "author": "释子淳",
        "content": "水阔云深古路赊，五湖禅侣共同家。\n夜来喜得真消息，无影林中杇木花。",
        "dynasty": "宋",
        "collection_info": null
    },
    {
        "title": "寄度兄道友",
        "author": "释子淳",
        "content": "寂照含虚未兆身，翛然那与物为邻。\n任经风月霜威重，枯木花芳不犯春。",
        "dynasty": "宋",
        "collection_info": null
    },
    {
        "title": "默曜堂访预监寺不遇",
        "author": "释子淳",
        "content": "昔年摩竭令，今日孰知恩。\n句外潜心体，言前密意论。\n松风清宇宙，桂月曜干坤。\n出户虽无往，争如静掩门。",
        "dynasty": "宋",
        "collection_info": null
    },
    {
        "title": "静上人病以偈贻之",
        "author": "释子淳",
        "content": "火风地水合为身，犹若晴空一点尘。\n借问病从可处起，祇应谁是病中人。",
        "dynasty": "宋",
        "collection_info": null
    },
    {
        "title": "退居后以二偈示预环二禅者  其一",
        "author": "释子淳",
        "content": "十年同此振网维，万种誵讹悉共知。\n今日脱然无一事，坐观明月照琉璃。",
        "dynasty": "宋",
        "collection_info": null
    },
    {
        "title": "退居后以二偈示预环二禅者  其二",
        "author": "释子淳",
        "content": "水最为清月最圆，月光含水水涵天。\n混融不落威音世，到此如何语正偏。",
        "dynasty": "宋",
        "collection_info": null
    },
    {
        "title": "送环知客归省亲",
        "author": "释子淳",
        "content": "清风明月秋光半，环禅别我云南归。\n当堂子母相逢日，妙圆孰敢分离微。\n咦，拨转吾家向上机，回头触处生光辉。",
        "dynasty": "宋",
        "collection_info": null
    },
    {
        "title": "送觉上人",
        "author": "释子淳",
        "content": "异类潜行未兆前，昂藏头角耸摩天。\n迴途莫守寒岸草，耕破威音那畔田。",
        "dynasty": "宋",
        "collection_info": null
    },
    {
        "title": "谢王宣教见访",
        "author": "释子淳",
        "content": "柴扉常对白云开，玉凤衔花去又回。\n不学东林远沽酒，渊明多谢入山来。",
        "dynasty": "宋",
        "collection_info": null
    },
    {
        "title": "喜吴云叟公裕垂访",
        "author": "释子淳",
        "content": "山路春风桃李香，延陵长者贲岸房。\n行行廓尔忘途辙，步步翛然合道场。\n妙凈宗乘松宿鹤，虚明田地月含霜。\n相逢相见有何事，共语毗卢顶后光。",
        "dynasty": "宋",
        "collection_info": null
    },
    {
        "title": "送止维那作丐",
        "author": "释子淳",
        "content": "常思止禅者，返本如婴儿。\n一念万年去，春秋都不知。\n斫倒寒岩无影树，迴头焰里再抽枝。\n春老别吾入郦去，缘生会有归山咦。\n凈榻相看坐，清风起四维。",
        "dynasty": "宋",
        "collection_info": null
    },
    {
        "title": "和正可知藏适轩",
        "author": "释子淳",
        "content": "适轩新开非华饰，为爱清凉消暑湿。\n景象千般何处来，尘埃一点应难入。\n蒲团禅版静沉沉，松韵竹风常龚龚。\n香断炉寒坐夜深，苔墀月满无人立。",
        "dynasty": "宋",
        "collection_info": null
    },
    {
        "title": "谢蒙城善友惠米",
        "author": "释子淳",
        "content": "客到蒙城有信归，殷勤惠米助晨炊。\n老僧钵满慵相唤，长者恩深祇自知。\n粒粒圆成难着会，明明嚼碎更何疑。\n赵州遗语诚非谬，一饱元来忘百饥。",
        "dynasty": "宋",
        "collection_info": null
    },
    {
        "title": "任善友求颂",
        "author": "释子淳",
        "content": "差别道难通，应须识自宗。\n无根枯树子，月夜影重重。",
        "dynasty": "宋",
        "collection_info": null
    },
    {
        "title": "丹霞誧法弟新建暖堂以颂庆之",
        "author": "释子淳",
        "content": "暖堂新构侵云表，桂月松风常满抱。\n玉烛光中静应时，言前妙唱般阳道。",
        "dynasty": "宋",
        "collection_info": null
    },
    {
        "title": "山居五首  其一",
        "author": "释子淳",
        "content": "林麓结茅庐，翛然称所居。\n松风惊破梦，涧冰静涵虚。\n春老花犹媚，秋残叶未疏。\n良宵无限意，东岭月生初。",
        "dynasty": "宋",
        "collection_info": null
    },
    {
        "title": "山居五首  其二",
        "author": "释子淳",
        "content": "祇这一闲田，古今无变迁。\n泥牛耕不尽，宝月镇长圆。\n岩桂和烟翠，溪花含露鲜。\n甘藏青嶂里，懒更谒时贤。",
        "dynasty": "宋",
        "collection_info": null
    },
    {
        "title": "山居五首  其三",
        "author": "释子淳",
        "content": "家近乱山根，日高懒启门。\n樵歌云外唱，胡曲句前论。\n路僻无人到，庭荒有藓痕。\n萧萧岩石畔，祇么老烟村。",
        "dynasty": "宋",
        "collection_info": null
    },
    {
        "title": "山居五首  其四",
        "author": "释子淳",
        "content": "兀坐镇长行，孰人知此情。\n竹风轻有韵，岩溜细无声。\n岌岌三山秀，依依片月明。\n门前枯树子，孤鹤梦难成。",
        "dynasty": "宋",
        "collection_info": null
    },
    {
        "title": "山居五首  其五",
        "author": "释子淳",
        "content": "不恋白云关，家山撒手还。\n玉炉香旖旎，石磵水潺湲。\n庭树烟笼合，窗轩雨洒斑。\n经行及坐卧，常在寂寥间。",
        "dynasty": "宋",
        "collection_info": null
    },
    {
        "title": "寄随守向大夫三首  其一",
        "author": "释子淳",
        "content": "岁寒木欲老林垧，兹沐恩光入翠层。\n再整丝纶垂钓手，随缘涢水且腾腾。",
        "dynasty": "宋",
        "collection_info": null
    },
    {
        "title": "寄随守向大夫三首  其二",
        "author": "释子淳",
        "content": "道同曾未隔毫端，相别相逢会者难。\n偶此又蒙清照及，松风桂月袭人寒。",
        "dynasty": "宋",
        "collection_info": null
    },
    {
        "title": "寄随守向大夫三首  其三",
        "author": "释子淳",
        "content": "无絃琴上有希声，此遇知音作证明。\n不犯指端弹一曲，碧琉璃界月三更。",
        "dynasty": "宋",
        "collection_info": null
    },
    {
        "title": "送吴公裕",
        "author": "释子淳",
        "content": "天气暄妍三月春，青山垂访白头人。\n威仪雍肃披儒雅，语论清泠洗渴尘。\n道合圆常无异路，心空及第自通津。\n相逢相别休怀念，千里同风德及邻。",
        "dynasty": "宋",
        "collection_info": null
    },
    {
        "title": "蠲上人求颂",
        "author": "释子淳",
        "content": "一九逢春信，梅花破雪开。\n箇中如会得，千里不空来。",
        "dynasty": "宋",
        "collection_info": null
    },
    {
        "title": "和张居士",
        "author": "释子淳",
        "content": "默讷虚明履趣深，蟾蜍推月照天心。\n松风未作寒林静，一弄无絃琴上音。",
        "dynasty": "宋",
        "collection_info": null
    },
    {
        "title": "和张伯威见寄",
        "author": "释子淳",
        "content": "今日重来坐暖霞，故人笑谓老年华。\n劫空别有壶春在，云对青山兴莫涯。",
        "dynasty": "宋",
        "collection_info": null
    },
    {
        "title": "和章阳叔见寄二首  其一",
        "author": "释子淳",
        "content": "休将水乳试鹅王，妙识醇醨别有方。\n本地不消春气力，灵枝劫外有余芳。",
        "dynasty": "宋",
        "collection_info": null
    },
    {
        "title": "和章阳叔见寄二首  其二",
        "author": "释子淳",
        "content": "师旷离娄不我徒，昭然罔象得玄珠。\n心萌口拟成途辙，底事圆明异有无。",
        "dynasty": "宋",
        "collection_info": null
    },
    {
        "title": "酬时于叔",
        "author": "释子淳",
        "content": "妙句灵然溢目寒，幽微旨趣曾还难。\n相逢更问无絃曲，风入松梢不在弹。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释子淳",
        "content": "干坤之内，宇宙之间。\n要有一宝，秘在形山。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释子淳",
        "content": "我宗有语句，金刀剪不开。\n深深玄妙旨，玉女夜怀胎。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释子淳",
        "content": "亭亭日午犹亏半，寂寂三更尚未圆。\n六户不曾知暖意，往来常在三更前。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释子淳",
        "content": "宝月流辉，澄潭布影。\n水无蘸月之意，月无分照之心。\n水月两忘，方可称断。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释子淳",
        "content": "日照孤峰翠，月临溪水寒。\n祖师玄妙诀，莫向寸心安。",
        "dynasty": "宋",
        "collection_info": null
    },
    {
        "title": "颂古一○一首  其一",
        "author": "释子淳",
        "content": "妙相圆明不可亲，奴儿婢子自殷勤。\n指天指地称尊大，也是传言送语人。",
        "dynasty": "宋",
        "collection_info": null
    },
    {
        "title": "颂古一○一首  其二",
        "author": "释子淳",
        "content": "相好巍巍大丈夫，一生无智恰如愚。\n从来佛祖犹难望，地狱天堂岂可拘。",
        "dynasty": "宋",
        "collection_info": null
    },
    {
        "title": "颂古一○一首  其三",
        "author": "释子淳",
        "content": "卓尔难将正眼窥，迴超今古类难齐。\n苔封古殿无人侍，月锁苍梧凤不栖。",
        "dynasty": "宋",
        "collection_info": null
    },
    {
        "title": "颂古一○一首  其四",
        "author": "释子淳",
        "content": "木人来问青霄路，石女年尊似不闻。\n携手相将归故国，暮山岌岌锁重云。",
        "dynasty": "宋",
        "collection_info": null
    },
    {
        "title": "颂古一○一首  其五",
        "author": "释子淳",
        "content": "玄微及尽本翛然，若谓渠闲万八千。\n月印澄江鱼不见，钓人何必更抛筌。",
        "dynasty": "宋",
        "collection_info": null
    },
    {
        "title": "颂古一○一首  其六",
        "author": "释子淳",
        "content": "垂手还他作者机，寻常语裏布鎗旗。\n重询拟进归方丈，一句分明更不疑。",
        "dynasty": "宋",
        "collection_info": null
    },
    {
        "title": "颂古一○一首  其七",
        "author": "释子淳",
        "content": "白云深处路难通，拟问踪由已涉功。\n挂角羚羊无影迹，从容还落正偏中。",
        "dynasty": "宋",
        "collection_info": null
    },
    {
        "title": "颂古一○一首  其八",
        "author": "释子淳",
        "content": "饥冷嫩草遥山去，渴饮寒泉曲涧回。\n放荡不耕空劫地，暮天何用牧歌催。",
        "dynasty": "宋",
        "collection_info": null
    },
    {
        "title": "颂古一○一首  其九",
        "author": "释子淳",
        "content": "王鞭高举击金门，引出珊瑚价莫论。\n迴古轮王全意气，不彰宝印自然尊。",
        "dynasty": "宋",
        "collection_info": null
    },
    {
        "title": "颂古一○一首  其一○",
        "author": "释子淳",
        "content": "偶尔垂言借问伊，知音争使落今时。\n胡笳不犯宫商曲，玉笛横时劫外吹。",
        "dynasty": "宋",
        "collection_info": null
    },
    {
        "title": "颂古一○一首  其一一",
        "author": "释子淳",
        "content": "烧香人静杳无声，苔满丹墀皓月明。\n入户当堂慵正坐，出门尤懒下阶行。",
        "dynasty": "宋",
        "collection_info": null
    },
    {
        "title": "颂古一○一首  其一二",
        "author": "释子淳",
        "content": "白云槛外思悠哉，密密金刀剪不开。\n幽洞不拘金锁意，纵横无繫去还来。",
        "dynasty": "宋",
        "collection_info": null
    },
    {
        "title": "颂古一○一首  其一三",
        "author": "释子淳",
        "content": "家山归到莫因循，竭力寅昏奉二亲。\n机尽功忘恩义断，便成不孝阐提人。",
        "dynasty": "宋",
        "collection_info": null
    },
    {
        "title": "颂古一○一首  其一四",
        "author": "释子淳",
        "content": "从来父子不相离，石女何劳更问伊。\n昨夜寒岩无影木，白云深处露横枝。",
        "dynasty": "宋",
        "collection_info": null
    },
    {
        "title": "颂古一○一首  其一五",
        "author": "释子淳",
        "content": "古路翛然倚太虚，行玄犹是涉崎岖。\n不登鸟道虽为妙，点捡将来已触途。",
        "dynasty": "宋",
        "collection_info": null
    },
    {
        "title": "颂古一○一首  其一六",
        "author": "释子淳",
        "content": "镬汤炉炭几何般，地狱三途未苦酸。\n须信新丰亲切语，袈裟之下莫颟顸。",
        "dynasty": "宋",
        "collection_info": null
    },
    {
        "title": "颂古一○一首  其一七",
        "author": "释子淳",
        "content": "平地无端凿陷坑，木桥拈起使人行。\n沉沉寒水如何渡，月夜金鸡报五更。",
        "dynasty": "宋",
        "collection_info": null
    },
    {
        "title": "颂古一○一首  其一八",
        "author": "释子淳",
        "content": "本地灵明无一物，几人认得黄金骨。\n扶锹肩上便行时，大辩从来还若讷。",
        "dynasty": "宋",
        "collection_info": null
    },
    {
        "title": "颂古一○一首  其一九",
        "author": "释子淳",
        "content": "当机一句玉珊珊，内外玲珑溢目寒。\n无漏国中曾不住，月华影里见应难。",
        "dynasty": "宋",
        "collection_info": null
    },
    {
        "title": "颂古一○一首  其二○",
        "author": "释子淳",
        "content": "蚌含明月珠生腹，龙拥深云雨洒空。\n莫向平田翻巨浪，直须点点尽朝东。",
        "dynasty": "宋",
        "collection_info": null
    },
    {
        "title": "颂古一○一首  其二一",
        "author": "释子淳",
        "content": "威音那畔不能行，撒手还家懒问程。\n寝殿无人空寂寂，满窗唯有月虚明。",
        "dynasty": "宋",
        "collection_info": null
    },
    {
        "title": "颂古一○一首  其二二",
        "author": "释子淳",
        "content": "归家岂坐碧云床，出户不行青草地。\n南北东西本自由，渠无向背那迴避。",
        "dynasty": "宋",
        "collection_info": null
    },
    {
        "title": "颂古一○一首  其二三",
        "author": "释子淳",
        "content": "淘金岂假披沙得，不触波澜犹费力。\n露柱三更忽放光，此时未审何人识。",
        "dynasty": "宋",
        "collection_info": null
    },
    {
        "title": "颂古一○一首  其二四",
        "author": "释子淳",
        "content": "羣花未发梅先拆，万木凋零柏转奇。\n云淡不彰节月影，烟轻那露引风枝。",
        "dynasty": "宋",
        "collection_info": null
    },
    {
        "title": "颂古一○一首  其二五",
        "author": "释子淳",
        "content": "岩脱虽有云千顷，户内殊无半夜灯。\n极目危峦今古秀，暮天斜照碧层层。",
        "dynasty": "宋",
        "collection_info": null
    },
    {
        "title": "颂古一○一首  其二六",
        "author": "释子淳",
        "content": "这般消息不寻常，蟾桂枝枝布远香。\n昨夜姮娥呈巧妙，眼睛直上绣鸳鸯。",
        "dynasty": "宋",
        "collection_info": null
    },
    {
        "title": "颂古一○一首  其二七",
        "author": "释子淳",
        "content": "拾得疏慵非觉晓，寒山懒惰不知归。\n声前一句圆音美，物外三山片月辉。",
        "dynasty": "宋",
        "collection_info": null
    },
    {
        "title": "颂古一○一首  其二八",
        "author": "释子淳",
        "content": "海底龙吟云雨润，林中虎啸谷风清。\n莫言满路生荆棘，况是家贫少送迎。",
        "dynasty": "宋",
        "collection_info": null
    },
    {
        "title": "颂古一○一首  其二九",
        "author": "释子淳",
        "content": "太平乡国路空赊，归兴悠悠思莫涯。\n撒手到家何所有，琉璃宝殿锁蟾华。",
        "dynasty": "宋",
        "collection_info": null
    },
    {
        "title": "颂古一○一首  其三○",
        "author": "释子淳",
        "content": "月筛松影高低树，日照池心上下天。\n赫赫炎空非卓午，团团秋夜不知圆。",
        "dynasty": "宋",
        "collection_info": null
    },
    {
        "title": "颂古一○一首  其三一",
        "author": "释子淳",
        "content": "妙峰孤顶偏肥腻，天产灵苗不触地。\n翠叶无风常自摇，清香那逐春光媚。",
        "dynasty": "宋",
        "collection_info": null
    },
    {
        "title": "颂古一○一首  其三二",
        "author": "释子淳",
        "content": "叉手须知已隔津，更重进步转漂沦。\n顽铜若作黄金货，祇可瞒他无眼人。",
        "dynasty": "宋",
        "collection_info": null
    },
    {
        "title": "颂古一○一首  其三三",
        "author": "释子淳",
        "content": "父子相逢眼倍明，灵苗丛裏坦然行。\n箇中若为金毛子，已是盐梅触大羹。",
        "dynasty": "宋",
        "collection_info": null
    },
    {
        "title": "颂古一○一首  其三四",
        "author": "释子淳",
        "content": "一片灵明本妙圆，箇中非正亦非偏。\n宝峰瑞草无根蒂，不待春功色自鲜。",
        "dynasty": "宋",
        "collection_info": null
    },
    {
        "title": "颂古一○一首  其三五",
        "author": "释子淳",
        "content": "曹溪源派古之今，意识徒将渡浅深。\n好是昔人游戏处，虽然入井不曾沉。",
        "dynasty": "宋",
        "collection_info": null
    },
    {
        "title": "颂古一○一首  其三六",
        "author": "释子淳",
        "content": "前后三三不失宗，迥迢千圣数难穷。\n金刚脑后全轩露，迭迭青山锁翠空。",
        "dynasty": "宋",
        "collection_info": null
    },
    {
        "title": "颂古一○一首  其三七",
        "author": "释子淳",
        "content": "少林续焰事堪可，腊夜梅开雪后枝。\n黄蘗昔年曾有语，大唐国裏没禅师。",
        "dynasty": "宋",
        "collection_info": null
    },
    {
        "title": "颂古一○一首  其三八",
        "author": "释子淳",
        "content": "带角披毛异类身，寒灰枯木眼中尘。\n虽然未曾先师意，争奈临行一着亲。",
        "dynasty": "宋",
        "collection_info": null
    },
    {
        "title": "颂古一○一首  其三九",
        "author": "释子淳",
        "content": "多是从人学得来，一生空把口胡开。\n欲穷此片虚明地，七佛前前总不该。",
        "dynasty": "宋",
        "collection_info": null
    },
    {
        "title": "颂古一○一首  其四○",
        "author": "释子淳",
        "content": "虽然答尽深深意，争奈投机句未亲。\n欲曾本来无垢的，更须入水见长人。",
        "dynasty": "宋",
        "collection_info": null
    },
    {
        "title": "颂古一○一首  其四一",
        "author": "释子淳",
        "content": "寂光影裏现全身，贵异天然迥出伦。\n家富儿奴偏得力，夜分灯火照西邻。",
        "dynasty": "宋",
        "collection_info": null
    },
    {
        "title": "颂古一○一首  其四二",
        "author": "释子淳",
        "content": "海底泥牛耕白月，云中木马骤清风。\n胡僧懒捧西干钵，半夜乘舟过海东。",
        "dynasty": "宋",
        "collection_info": null
    },
    {
        "title": "颂古一○一首  其四三",
        "author": "释子淳",
        "content": "芳草漫漫岂变秋，牧童白牯恣优游。\n异中有路人难见，却谓骑牛不识牛。",
        "dynasty": "宋",
        "collection_info": null
    },
    {
        "title": "颂古一○一首  其四四",
        "author": "释子淳",
        "content": "月沉碧海龙非隐，雾锁苍梧凤不知。\n劫外森森无影木，垂阴自有未萌枝。",
        "dynasty": "宋",
        "collection_info": null
    },
    {
        "title": "颂古一○一首  其四五",
        "author": "释子淳",
        "content": "依依半月沉寒水，耿耿三星落碧巑。\n昔日云岩曾漏泄，金轮王子宝花冠。",
        "dynasty": "宋",
        "collection_info": null
    },
    {
        "title": "颂古一○一首  其四六",
        "author": "释子淳",
        "content": "身光炽盛相巍巍，妙手如何彩绘伊。\n休问僧繇吴道士，志公佗日不能知。",
        "dynasty": "宋",
        "collection_info": null
    },
    {
        "title": "颂古一○一首  其四七",
        "author": "释子淳",
        "content": "腥臊红烂不堪亲，触动轻轻血污身。\n何事杳无人着价，为伊非是世间珍。",
        "dynasty": "宋",
        "collection_info": null
    },
    {
        "title": "颂古一○一首  其四八",
        "author": "释子淳",
        "content": "家家门掩蟾蜍月，处处莺啼杨柳风。\n若谓纵横无变异，犹如掷剑拟虚空。",
        "dynasty": "宋",
        "collection_info": null
    },
    {
        "title": "颂古一○一首  其四九",
        "author": "释子淳",
        "content": "月中玉兔夜怀胎，日裏金乌朝抱卵。\n黑漆昆崙踏雪行，转身打破琉璃椀。",
        "dynasty": "宋",
        "collection_info": null
    },
    {
        "title": "颂古一○一首  其五○",
        "author": "释子淳",
        "content": "寒月依依上远峰，平湖万顷练光封。\n渔歌惊起沙洲鹭，飞入芦花不见踪。",
        "dynasty": "宋",
        "collection_info": null
    },
    {
        "title": "颂古一○一首  其五一",
        "author": "释子淳",
        "content": "清风吹动钓鱼船，鼓起澄波浪拍天。\n堪笑锦鳞争戏水，到头俱被钓丝牵。",
        "dynasty": "宋",
        "collection_info": null
    },
    {
        "title": "颂古一○一首  其五二",
        "author": "释子淳",
        "content": "京师出大黄，熟处最难忘。\n道吾常作舞，元是谢三郎。",
        "dynasty": "宋",
        "collection_info": null
    },
    {
        "title": "颂古一○一首  其五三",
        "author": "释子淳",
        "content": "沧海无风波浪平，烟收水色虚含月。\n寒光一带望何穷，谁辨箇中龙退骨。",
        "dynasty": "宋",
        "collection_info": null
    },
    {
        "title": "颂古一○一首  其五四",
        "author": "释子淳",
        "content": "门头户尾事千差，了尽犹来未到家。\n明月堂前无影木，严凝雪夜正开花。",
        "dynasty": "宋",
        "collection_info": null
    },
    {
        "title": "颂古一○一首  其五五",
        "author": "释子淳",
        "content": "长江澄澈即蟾华，满目清光未是家。\n借问渔舟何处去，夜深依旧宿芦花。",
        "dynasty": "宋",
        "collection_info": null
    },
    {
        "title": "颂古一○一首  其五六",
        "author": "释子淳",
        "content": "声前一句口如眉，佛祖从来总不知。\n昨夜昆崙闲说梦，白头生得黑头儿。",
        "dynasty": "宋",
        "collection_info": null
    },
    {
        "title": "颂古一○一首  其五七",
        "author": "释子淳",
        "content": "色自色兮声自声，新莺啼处柳烟轻。\n门门有路通京国，三岛斜横海月明。",
        "dynasty": "宋",
        "collection_info": null
    },
    {
        "title": "颂古一○一首  其五八",
        "author": "释子淳",
        "content": "九重深密视听难，玉殿琼楼宿雾攒。\n燮理尽归臣相事，轮王不戴宝花冠。",
        "dynasty": "宋",
        "collection_info": null
    },
    {
        "title": "颂古一○一首  其五九",
        "author": "释子淳",
        "content": "盲聋瘖痖迥天真，眼似眉毛道始邻。\n昨夜东君潜布令，黄莺啼处绿杨春。",
        "dynasty": "宋",
        "collection_info": null
    },
    {
        "title": "颂古一○一首  其六○",
        "author": "释子淳",
        "content": "三番白纸问寒暄，千里同风月满船。\n夺得高标全用处，盘蛇口内打秋韆。",
        "dynasty": "宋",
        "collection_info": null
    },
    {
        "title": "颂古一○一首  其六一",
        "author": "释子淳",
        "content": "宝杖亲携挂翠缨，徘徊常遶玉阶行。\n转身就父无标的，拈却花冠不得名。",
        "dynasty": "宋",
        "collection_info": null
    },
    {
        "title": "颂古一○一首  其六二",
        "author": "释子淳",
        "content": "昆冈片玉火中润，碧落孤蟾水底圆。\n一念翛然无异色，任从沧海变桑田。",
        "dynasty": "宋",
        "collection_info": null
    },
    {
        "title": "颂古一○一首  其六三",
        "author": "释子淳",
        "content": "金乌玉兔两交驰，照破威音未兆时。\n若谓青霄别在路，木人依旧皴双眉。",
        "dynasty": "宋",
        "collection_info": null
    },
    {
        "title": "颂古一○一首  其六四",
        "author": "释子淳",
        "content": "瑞霭祥烟锁玉楼，妙年王子恣优游。\n琉璃殿上骑金马，明月堂前辊绣毬。",
        "dynasty": "宋",
        "collection_info": null
    },
    {
        "title": "颂古一○一首  其六五",
        "author": "释子淳",
        "content": "白头童子智尤长，半夜三更渡渺茫。\n任运往来无间断，不消船艇与浮囊。",
        "dynasty": "宋",
        "collection_info": null
    },
    {
        "title": "颂古一○一首  其六六",
        "author": "释子淳",
        "content": "秘殿重围晓尚寒，丹墀苔润未排班。\n宝香凤烛烟云合，寂寂帘垂不露颜。",
        "dynasty": "宋",
        "collection_info": null
    },
    {
        "title": "颂古一○一首  其六七",
        "author": "释子淳",
        "content": "故国清平久有年，白头犹自恋生缘。\n牧童却解忘功业，懒放牛儿不把鞭。",
        "dynasty": "宋",
        "collection_info": null
    },
    {
        "title": "颂古一○一首  其六八",
        "author": "释子淳",
        "content": "曹溪古路绿苔生，车马登临已涉程。\n野老痿羸兼跛挈，手携玉杖夜深行。",
        "dynasty": "宋",
        "collection_info": null
    },
    {
        "title": "颂古一○一首  其六九",
        "author": "释子淳",
        "content": "四十九年成露布，五千余轴尽言诠。\n妙明一句威音外，折角泥牛雪裏眠。",
        "dynasty": "宋",
        "collection_info": null
    },
    {
        "title": "颂古一○一首  其七○",
        "author": "释子淳",
        "content": "干坤尽是黄金国，万有全彰凈妙身。\n玉女背风无巧拙，灵苗花秀不知春。",
        "dynasty": "宋",
        "collection_info": null
    },
    {
        "title": "颂古一○一首  其七一",
        "author": "释子淳",
        "content": "一念萧萧不记年，皮肤脱落自完全。\n长天夜夜清如镜，万里无云孤月圆。",
        "dynasty": "宋",
        "collection_info": null
    },
    {
        "title": "颂古一○一首  其七二",
        "author": "释子淳",
        "content": "日午烟凝山突兀，夜央天淡月婵娟。\n混然寂照寒宵永，明暗圆融未兆前。",
        "dynasty": "宋",
        "collection_info": null
    },
    {
        "title": "颂古一○一首  其七三",
        "author": "释子淳",
        "content": "法尔非修本十成，平常酬答最分明。\n端然指出长安道，无奈游人不肯行。",
        "dynasty": "宋",
        "collection_info": null
    },
    {
        "title": "颂古一○一首  其七四",
        "author": "释子淳",
        "content": "无相光中未兆身，清虚渺邈岂为邻。\n一轮明月当轩照，玉殿萧萧不见人。",
        "dynasty": "宋",
        "collection_info": null
    },
    {
        "title": "颂古一○一首  其七五",
        "author": "释子淳",
        "content": "虚堂寂寂夜深寒，携得瑶琴月下弹。\n不是知音徒侧耳，悲风流水岂相干。",
        "dynasty": "宋",
        "collection_info": null
    },
    {
        "title": "颂古一○一首  其七六",
        "author": "释子淳",
        "content": "祖代家风没一文，清贫中更是清贫。\n着衣吃饭随丰俭，物物头角用最亲。",
        "dynasty": "宋",
        "collection_info": null
    },
    {
        "title": "颂古一○一首  其七七",
        "author": "释子淳",
        "content": "三脚灵龟荒径走，一枝瑞草乱峰垂。\n昆冈含玉山先润，凉兔怀胎月未知。",
        "dynasty": "宋",
        "collection_info": null
    },
    {
        "title": "颂古一○一首  其七八",
        "author": "释子淳",
        "content": "出门徧界无知己，入户盈眸不见亲。\n虚室夜寒何所有，碧天明月颇为邻。",
        "dynasty": "宋",
        "collection_info": null
    },
    {
        "title": "颂古一○一首  其七九",
        "author": "释子淳",
        "content": "一点灵明六不收，照然何用更凝眸。\n箇中消息人难委，独有虚空暗点头。",
        "dynasty": "宋",
        "collection_info": null
    },
    {
        "title": "颂古一○一首  其八○",
        "author": "释子淳",
        "content": "体妙探玄尽涉程，争如野老异中行。\n功忘日月平怀稳，免事君王宠辱惊。",
        "dynasty": "宋",
        "collection_info": null
    },
    {
        "title": "颂古一○一首  其八一",
        "author": "释子淳",
        "content": "夜明帘外月朦胧，骑象翻身击宝钟。\n洪韵上腾三界外，聋夫何事睡犹浓。",
        "dynasty": "宋",
        "collection_info": null
    },
    {
        "title": "颂古一○一首  其八二",
        "author": "释子淳",
        "content": "白藕未萌非隐的，红花出水不当阳。\n游人莫用传消息，自有清风透远香。",
        "dynasty": "宋",
        "collection_info": null
    },
    {
        "title": "颂古一○一首  其八三",
        "author": "释子淳",
        "content": "这边那畔总难逢，一句无私不处中。\n红日暮沉西嶂外，空留孤影照溪东。",
        "dynasty": "宋",
        "collection_info": null
    },
    {
        "title": "颂古一○一首  其八四",
        "author": "释子淳",
        "content": "妙湛圆明第一机，降生成道涅槃时。\n迦维摩竭双林树，认着元来不是伊。",
        "dynasty": "宋",
        "collection_info": null
    },
    {
        "title": "颂古一○一首  其八五",
        "author": "释子淳",
        "content": "妙体堂堂相好全，青霄独步蹑金莲。\n千华台上犹慵坐，弊垢襕衫岂肯穿。",
        "dynasty": "宋",
        "collection_info": null
    },
    {
        "title": "颂古一○一首  其八六",
        "author": "释子淳",
        "content": "瑞艹丛中懒欲眠，徐行处处迥翛然。\n披毛戴角人难识，为报芒童不用鞭。",
        "dynasty": "宋",
        "collection_info": null
    },
    {
        "title": "颂古一○一首  其八七",
        "author": "释子淳",
        "content": "一句相酬难取则，轮王不化阎浮国。\n无边剎海浪痕平，独驾泥牛耕月色。",
        "dynasty": "宋",
        "collection_info": null
    },
    {
        "title": "颂古一○一首  其八八",
        "author": "释子淳",
        "content": "妙圆无相劫前人，随类权分百亿身。\n月夜御楼纔报晓，平明六国尽逢春。",
        "dynasty": "宋",
        "collection_info": null
    },
    {
        "title": "颂古一○一首  其八九",
        "author": "释子淳",
        "content": "虚空为鼓须弥槌，击者虽多听者稀。\n半夜髑髅惊破梦，港头明月不思归。",
        "dynasty": "宋",
        "collection_info": null
    },
    {
        "title": "颂古一○一首  其九○",
        "author": "释子淳",
        "content": "灵山会上言虽普，少室峰前句未形。\n瑞草蒙茸含月秀，寒松蓊鬰出云青。",
        "dynasty": "宋",
        "collection_info": null
    },
    {
        "title": "颂古一○一首  其九一",
        "author": "释子淳",
        "content": "劫火洞然无相宅，金门不睹玉楼家。\n宝天云淡银河冷，浩浩波澜岂动沙。",
        "dynasty": "宋",
        "collection_info": null
    },
    {
        "title": "颂古一○一首  其九二",
        "author": "释子淳",
        "content": "不挂唇皮一句奇，少林冷坐最慈悲。\n须知此道非传授，立雪神光已强为。",
        "dynasty": "宋",
        "collection_info": null
    },
    {
        "title": "颂古一○一首  其九三",
        "author": "释子淳",
        "content": "荆山美玉何须辨，赤水玄珠不用拈。\n罔象无心黄帝重，卞和有智楚王嫌。",
        "dynasty": "宋",
        "collection_info": null
    },
    {
        "title": "颂古一○一首  其九四",
        "author": "释子淳",
        "content": "珊瑚枝上玉花开，风递清香遍九垓。\n勿谓干坤成委曲，韶阳亲见睦州来。",
        "dynasty": "宋",
        "collection_info": null
    },
    {
        "title": "颂古一○一首  其九五",
        "author": "释子淳",
        "content": "水澄月满道人愁，妙尽无依类莫收。\n劫外正偏兼带路，不萌枝上辨春秋。",
        "dynasty": "宋",
        "collection_info": null
    },
    {
        "title": "颂古一○一首  其九六",
        "author": "释子淳",
        "content": "六国清平贺圣年，珠帘高卷月明前。\n金轮那肯当堂坐，不用丹墀击静鞭。",
        "dynasty": "宋",
        "collection_info": null
    },
    {
        "title": "颂古一○一首  其九七",
        "author": "释子淳",
        "content": "等闲应问岂安排，一句全提隐显该。\n薄雾依依笼古径，孤峰终不露崔嵬。",
        "dynasty": "宋",
        "collection_info": null
    },
    {
        "title": "颂古一○一首  其九八",
        "author": "释子淳",
        "content": "星流水国夜然灯，月印江天明似镜。\n隐显无私位不该，依稀拟动成偏正。",
        "dynasty": "宋",
        "collection_info": null
    },
    {
        "title": "颂古一○一首  其九九",
        "author": "释子淳",
        "content": "道合平常绝异端，行人何必历艰难。\n从今莫信孙膑卜，龟殻无灵不用钻。",
        "dynasty": "宋",
        "collection_info": null
    },
    {
        "title": "颂古一○一首  其一○○",
        "author": "释子淳",
        "content": "此树不从天地生，登山涉水承渠力。\n如今掷向乱峰前，免致丛林为轨则。",
        "dynasty": "宋",
        "collection_info": null
    },
    {
        "title": "颂古一○一首  其一○一",
        "author": "释子淳",
        "content": "灵然不涉古来今，三界都卢一点心。\n槛外桃花春蝶舞，门前杨柳晓莺吟。",
        "dynasty": "宋",
        "collection_info": null
    },
    {
        "title": "古乐府",
        "author": "晁冲之",
        "content": "大星何历历，小星烂如石。\n掖垣崔嵬横紫微，十二羽林森北极。\n今夕何夕月欲没，虎抱空关龙厌直。\n峥嵘北斗着地垂，手去瓠瓜不盈尺。\n严陵醉卧光武傍，浮楂正值天孙织。\n王良挟策飞上天，傅说空骑箕尾立。\n君不见茂陵弃子欲登仙，自将壮士终南边。\n忽然遭窘出玺绶，归来下诏除民田。\n阿瞒急示乘舆物，鲜卑仍弃珊瑚鞭。\n又不见古来垂堂戒华屋，敌国挟辀戎接毂。\n白龙鱼服误网罗，孔雀金花被牛触。",
        "dynasty": "宋",
        "collection_info": null
    },
    {
        "title": "雪效柳子厚",
        "author": "晁冲之",
        "content": "月落鸡声寒，晓色静茅屋。\n开门惊不知，夜雪压修竹。\n槎牙生新冰，鳞甲刻溪谷。\n皛皛洲渚明，冽冽川原肃。\n孤蹲雀不动，沉酣客犹宿。\n呼童晨汲归，独潄寒泉玉。",
        "dynasty": "宋",
        "collection_info": null
    },
    {
        "title": "拟一上人怀山之什",
        "author": "晁冲之",
        "content": "中夜雪打窗，灯暗火照屋。\n袖手地炉火，缾声起丝竹。\n忆我故山房，松风韵崖谷。\n山空牛斗寒，寺静鱼鼓肃。\n西寨鹿不归，东岭鹤独宿。\n更想醉翁亭，两峰高并玉。",
        "dynasty": "宋",
        "collection_info": null
    },
    {
        "title": "题鲁山温泉",
        "author": "晁冲之",
        "content": "平生耳熟闻骊山，梦寐不到临潼关。\n当年太液金井碧，温泉宛在关山间。\n忆昔君来必十月，骑玉花骢带风雪。\n太真独侍沐浴边，鲸甲龙鳞影清绝。\n五十年昇平一迷，却驱万骑出关西。\n自为前朝同祸水，翻令后代异廉溪。\n君不见汝海之南鲁山左，亦有此泉名不播。\n征夫问路说汤头，可怜是亦陈惊坐。",
        "dynasty": "宋",
        "collection_info": null
    },
    {
        "title": "香山示孔处厚",
        "author": "晁冲之",
        "content": "我来南经几山过，马行似衝山色破。\n风烟席卷嵓穴开，涧花萦迴水流左。\n悬崖彷佛闻松声，下瞰幽深鸟飞堕。\n老夫他年有所归，定结白茅依紫逻。\n日高下马古寺门，鱼鼓欣闻脱清饿。\n道人碧眼照川谷，云起盘陀藉高坐。\n慇勤劝我更莫归，泪鹤啼猿亦相和。\n窗前笑唤祁孔宾，世间安用招魂些。",
        "dynasty": "宋",
        "collection_info": null
    },
    {
        "title": "田中行",
        "author": "晁冲之",
        "content": "落叶如流人，迁徙不可收。\n严霜枯百草，清此山下沟。\n我行将涉之，脱屦笑復休。\n怃然顾篮舆，崎岖反经丘。\n天风吹我裳，彼亦难久留。\n晚过柳下门，鸟声上嘲啾。\n父老四五辈，向我如有求。\n邀我酌白酒，酒酣语和柔。\n指云此屋南，颇有良田畴。\n劝我耕其中，庶结同社游。\n吾母性慈险，此事诚易谋。\n伯也久吏隐，可以吾无忧。\n请归召家室，卖衣买肥牛。\n所望上帝喜，祈谷常有秋。",
        "dynasty": "宋",
        "collection_info": null
    },
    {
        "title": "同鲁山韩丞观女灵庙前险石",
        "author": "晁冲之",
        "content": "君不见鲁阳之西两山麓，十里连冈写平陆。\n青林白昼暗古祠，雀啅虚檐蛛网屋。\n屋边怪石何瑰奇，鳯筋虎骨连肌肉。\n巉岩欲下落涧渚，澒洞千钧一毫属。\n天匠惟知刻画功，鬼力深忧护持哭。\n前峰高蹇下如揖，余峰危慓皆俯伏。\n披寻宿莽得佳趣，洼为溪壑呀为谷。\n香炉佛迹不在外，仙掌蛾眉此其足。\n秀润潜涵夏木清，空蒙映带春江绿。\n我知此必藴灵异，何止怀藏易城玉。\n閴寂嗟来麋鹿游，孤峻幸免牛羊触。\n自经千载禹刊凿，不逢万里秦驱逐。\n踟蹰三遶回高冈，却立下视云苍苍。\n古今谁为好事者，后有韩子前奇章。\n君不见玉川先生洛阳宅，修竹萧萧独为客。\n他年如与鹤乘轩，可来相见铜驼陌。",
        "dynasty": "宋",
        "collection_info": null
    },
    {
        "title": "陆元钧寄日注茶",
        "author": "晁冲之",
        "content": "我昔不知风雅颂，草木独以茶比讽。\n陋哉徐铉说茶苦，欲与淇园竹同种。\n又疑禹漏税九州，橘柚当年错包贡。\n腐儒妄测圣人意，远物劳民亦安用。\n含桃熟荐当在盘，荔子生来枉飞鞚。\n羊爼异好亦何有，蚶菜殊珍要非奉。\n君家季疵真祸首，毁论徒劳世仍重。\n争新斗试夸撃拂，风俗移人可深痛。\n老夫病渴手自煎，嗜好悠悠亦从众。\n更烦小陆分日注，密封细字蛮奴送。\n枪旗却忆采撷初，雪花似是云溪动。\n更期遗我但敲门，玉川无復周公梦。",
        "dynasty": "宋",
        "collection_info": null
    },
    {
        "title": "送王敦素",
        "author": "晁冲之",
        "content": "先君有六女，所託皆高门。\n季也久择壻，晚得与子婚。\n子家望海内，实惟谪仙孙。\n笔也有家法，势作风雷奔。\n结交多英豪，坐致名誉喧。\n忆昔识子初，河流出昆崙。\n中间一再见，骐骥始伏辕。\n去年接同居，底裏见所存。\n磊落忠义人，爱国忧黎元。\n使当元佑时，密勿与讨论。\n上可参廊庙，下可禆谏垣。\n惜哉不遇知，白髮早已繁。\n卑官不可说，感激有主恩。\n烂漫有归期，繫舟古槐根。\n祖饯无酒食，赠遗请以言。\n子家钟山下，随事有田园。\n竹径背古寺，草堂面江村。\n高轩纳翠微，修筒引潺湲。\n林影散疏帙，山色摇酒罇。\n日饮建康水，时登谢公墩。\n沈酣左氏学，浩荡极辞源。\n客至勿多语，欲吐且復吞。\n书来无匆匆，慰我别后魂。",
        "dynasty": "宋",
        "collection_info": null
    },
    {
        "title": "次四兄韵答许下诸公",
        "author": "晁冲之",
        "content": "羣雄将风骚，敌若攻守墨。\n公将百万兵，如一剧孟足。\n间楚或挥金，伐虞还取玉。\n使我备偏裨，授书防败辱。\n安敢凯旋歌，直可向师哭。\n短兵不须接，长城已完筑。\n畏强我但守，用奇公自出。\n入垒畏膝行，免冠谢头秃。\n论功毂可丹，锡命绶当绿。\n顾我老更痴，猛虎空手触。",
        "dynasty": "宋",
        "collection_info": null
    },
    {
        "title": "赠僧法一墨",
        "author": "晁冲之",
        "content": "黄山之巅百尺松，虬枝偃盖连羣峰。\n山神守护魑魅避，道人剪伐天为容。\n扪崖踸踔篝火远，绝壁晻霭凝烟浓。\n玄霜霏霏玉杵下，捕麋煮角当严冬。\n阴房风日不可到，律管吹尽灰无踪。\n小书细字着名姓，黄金照耀图双龙。\n守臣再拜选进日，九关有诏开重重。\n老儒偶得实天幸，千金更买无由逢。\n上人澹泊何所好，工书草隶如飞蓬。\n苦来求我惜不得，一酬十载相过从。\n君不见玉堂词人紫垣客，拜赐舞蹈黄罗封。\n长安纸价犹未贵，江南江北山皆童。",
        "dynasty": "宋",
        "collection_info": null
    },
    {
        "title": "法一以余所赠墨为不佳",
        "author": "晁冲之",
        "content": "上人好事世莫当，罗列四宝如文房。\n广交往往得奇物，有墨尺度如圭长。\n秋麋折角胶与力，春麝入脐煤生香。\n已将雪覆轻罗帕，更令花映红纱囊。\n草堂老人不自料，亦藏一饼夸精妙。\n自言和璧持赠君，反为燕石遭讥诮。\n呜呼万事孰不然，古今工拙那同调。\n君不见当年诸李数不到廷寛，只今赐墨无老潘。",
        "dynasty": "宋",
        "collection_info": null
    },
    {
        "title": "復以承晏墨赠之",
        "author": "晁冲之",
        "content": "我闻江南墨官有诸奚，老超尚不如庭珪。\n后来承晏復秀出，喧然父子名相齐。\n百年相传文断碎，彷佛尚见蛟龙背。\n电光属天星斗昏，雨痕倒海风云晦。\n却忆当年清暑殿，黄门侍立才人见。\n银鈎洒落金花笺，牙床磨试红丝研。\n同时书画三万轴，大徐小篆徐熙竹。\n御题四绝海内传，秘府毫芒惜如玉。\n君不见建隆天子开国初，曹公受诏行扫除。\n王侯旧物人今得，更写西天贝叶书。",
        "dynasty": "宋",
        "collection_info": null
    },
    {
        "title": "纪愁",
        "author": "晁冲之",
        "content": "北风吹我裳，夏潦漂我屋。\n牛羊践我稼，雀鼠耗我谷。\n雪寒堕我指，雨淫疾我腹。\n朝行桑榆间，秋序伤远目。\n莫涉水之涯，含沙中两足。\n揽辔马病黄，伏轼舆脱輹。\n陟山既见虎，还舍乃对鵩。\n一沐三握髮，十饭九不肉。\n先生昔离垢，居士今耐辱。\n饱闻戒畏涂，那知有沈陆。",
        "dynasty": "宋",
        "collection_info": null
    },
    {
        "title": "四兄诸人皆用屋字诗送一上人余独留之",
        "author": "晁冲之",
        "content": "狺狺犬护门，喔喔鸡登屋。\n不疑故人来，但谓风敲竹。\n孤僧雪中归，白马度堑谷。\n坐久饭食讫，尚说毛髪肃。\n吹灯燃湿薪，我起子就宿。\n明日且復留，长安米如玉。",
        "dynasty": "宋",
        "collection_info": null
    },
    {
        "title": "送一上人还滁州琅琊山",
        "author": "晁冲之",
        "content": "上人法一朝过我，问我作诗三昧门。\n我闻大士入词海，不起宴坐澄心源。\n禅波洞彻百渊底，法水荡涤诸尘根。\n迅流速度超鬼国，到岸舍筏登昆崙。\n无边草木悉妙药，一切禽鸟皆能言。\n化身八万四千臂，神通转物如干坤。\n山河大地悉自说，是身口意初不喧。\n世间何事在妙理，悟处不独非风幡。\n羣鹅转颈感王子，佳人舞剑惊公孙。\n风飘素练有飞势，雨注破屋空留痕。\n惜哉数子枉玄解，但令笔画空腾骞。\n君看琅琊酿泉上，醉翁妙语今犹存。\n向来溪壑不改色，青嶂尚属僧家园。\n君行到此知此意，辨才第二文中尊。\n西江一口尽可吸，云梦八九何劳吞。\n他年一瓣炉中香，此老与有法乳恩。",
        "dynasty": "宋",
        "collection_info": null
    },
    {
        "title": "和十二兄五首  其一",
        "author": "晁冲之",
        "content": "渊明诗百篇，无一不说酒。\n四顾宇宙间，独与此物厚。\n子云苦家贫，日给或亡有。\n艰难识奇字，草玄至白首。\n时时载酒来，尚乃好事友。\n吾兄斯人徒，性亦嗜醇酎。\n宁知俗士嫌，益觉儿女丑。\n孰云醉无度，婉婉春月柳。\n区区布肉论，迟速同一朽。\n但看古圣贤，得如饮者不。",
        "dynasty": "宋",
        "collection_info": null
    },
    {
        "title": "和十二兄五首  其二",
        "author": "晁冲之",
        "content": "伯也今代豪，嗜诗如嗜酒。\n赋多转遒劲，语老愈深厚。\n尘言删不存，妙句元自有。\n白华忽补亡，关睢不为首。\n埙篪起兄弟，珠玉到朋友。\n吟咏九日菊，沉酣八月酎。\n搜剔发清新，联翩杂奇丑。\n详味吁谟章，用意过杨柳。\n但使身愈穷，未信名可朽。\n不知造物意，令作清庙不。",
        "dynasty": "宋",
        "collection_info": null
    },
    {
        "title": "和十二兄五首  其三",
        "author": "晁冲之",
        "content": "崎岖谪仙人，豪放一寓酒。\n平生韩荆州，未识意已厚。\n幕府强辟召，此例未见有。\n书币入吾庐，鞍马望陇首。\n出处计已熟，不復讯交友。\n南山别何时，气尚若酣酎。\n筹策屈大才，谈笑诛小丑。\n戍角断落梅，羌笛起折柳。\n将军意未快，战士骨已朽。\n请公入参谋，可用和戎不。",
        "dynasty": "宋",
        "collection_info": null
    },
    {
        "title": "和十二兄五首  其四",
        "author": "晁冲之",
        "content": "先生翰墨英，挥洒每被酒。\n气凌苍柱穹，势压坤轴厚。\n俊拔今固无，妙绝古未有。\n惊鸾忽矫翼，犇马时骧首。\n高步禇薛流，下视钟王友。\n好事随取之，所至具名酎。\n简疏秦隶奇，谲怪夏篆丑。\n么么张芝草，妩媚元和柳。\n载观碑籍存，尚恐金石朽。\n未知太极成，有请于公不。",
        "dynasty": "宋",
        "collection_info": null
    },
    {
        "title": "和十二兄五首  其五",
        "author": "晁冲之",
        "content": "我家溱洧间，春水色如酒。\n嵩少在吾旁，日夕意亦厚。\n田园虽不广，幽兴随事有。\n药畦灌陈根，芋区采骈首。\n春郊饷耕徒，秋社接酒友。\n饱诵传家书，促酿供客酎。\n益知简易真，未媿疏拙丑。\n迩来居东都，物色不见柳。\n造次遇摧折，荏苒及衰朽。\n欲归便可尔，未知公果不。",
        "dynasty": "宋",
        "collection_info": null
    },
    {
        "title": "夷门行赠秦夷仲",
        "author": "晁冲之",
        "content": "君不见夷门客有侯嬴风，杀人白昼红尘中。\n京兆知名不敢捕，倚天长剑着崆峒。\n同时结交三数公，联翩走马几马骢。\n仰天一笑万事空，入门宾客不復通。\n起家簪笏明光宫。\n呜呼男儿名重太山身如叶，手犯龙鳞心莫慑。\n一生好色马相如，慷慨直辞犹谏猎。",
        "dynasty": "宋",
        "collection_info": null
    },
    {
        "title": "次四兄雪夜韵",
        "author": "晁冲之",
        "content": "夏虫不知冰，越犬不识雪。\n我独冰雪间，肘见冠缨绝。\n青灯挂长檠，文字夜涉猎。\n问米米已无，问酒酒已竭。\n当时陶渊明，同日无此阙。\n置书忽不乐，面壁卧呕噎。\n虫犬两不如，悲歌聊一发。",
        "dynasty": "宋",
        "collection_info": null
    },
    {
        "title": "书怀寄李相如",
        "author": "晁冲之",
        "content": "秋风吹畦蔬，农事亦已阑。\n黄黄杞下菊，佳色尸冢间。\n我生復何如，憔悴尝照颜。\n清晨戴星出，薄暮及目还。\n骯脏二十载，老髮羞儒冠。\n天未有佳人，秀擢如芝兰。\n怃然念夙昔，风流得余懽。\n缅想蒲柳姿，与君同岁寒。\n一别事瓦裂，令人气如山。",
        "dynasty": "宋",
        "collection_info": null
    },
    {
        "title": "次韵集津兄会羣从王敦素宿王立之园明日西征马上寄示诸人",
        "author": "晁冲之",
        "content": "秋高访幽居，风急桑未落。\n天寒鸡犬静，地僻门巷阔。\n主人避世贤，自说久栖泊。\n呼儿出罇罍，梨栗亦不恶。\n宾客四五人，谈笑动林薄。\n夜阑惨无懽，离忧倏中作。\n伯也天下士，千金轻一诺。\n挥斥杨墨徒，正是邹鲁学。\n如何但银鱼，生事了无託。\n惜哉桃李姿，见笑葵与藿。\n鸡鸣驱车行，令人意参错。",
        "dynasty": "宋",
        "collection_info": null
    },
    {
        "title": "復至新乡廨寄张穉",
        "author": "晁冲之",
        "content": "驱车出吾庐，落月犹在树。\n我行欲何之，所以河源去。\n去去益以远，炯炯不可论。\n羣语车铎间，尚想儿女喧。\n稍涉原上路，渐见柳下村。\n雾草结宿露，风林散朝暾。\n悠悠望蘧庐，我仆欣载犇。\n昔出日在毕，今出壁中昏。\n昔如水上鸥，今如槛中猿。\n所忧负平生，岂但感寒暄。\n明济十里黄，漪漪见淇园。\n晚投伯氏廨，拓落復何言。\n周覧故时居，愐见松菊存。\n故侣未易招，且自置肴罇。",
        "dynasty": "宋",
        "collection_info": null
    },
    {
        "title": "洗马次十一兄之道韵",
        "author": "晁冲之",
        "content": "霸桥春水波鳞鳞，桥边结束何圉人。\n解鞍傍水入洗马，飞龙九尺凌漪沦。\n风鬃雾鬣才一沐，玉花照影光满身。\n月题却贯黄金勒，更觉闪艷开精神。\n主人贵想不必问，特赐内厩天麒麟。\n即今此物亦安用，燕山万里胡无尘。\n嫖姚功高自不出，长鸣但踏城西春。\n君不见少陵时已无伯乐，尚有曹将军写真。",
        "dynasty": "宋",
        "collection_info": null
    },
    {
        "title": "览古",
        "author": "晁冲之",
        "content": "遥岑不娱人，苍莽颇愁绝。\n东南有断梁，水寒不可涉。\n西闉不欲往，旦莫畏喋亵。\n归来坐北堂，悠然理书策。\n之人阿堵中，虽死情不隔。\n周公徂东山，仲尼陈蔡厄。\n大儒且不遇，小子何足责。\n时命姑置之，胡为常促迫。",
        "dynasty": "宋",
        "collection_info": null
    },
    {
        "title": "戏李相如携妇还金乡",
        "author": "晁冲之",
        "content": "舍人固多奇，奉璧登章台。\n君王撃缶罢，将军负荆来。\n长卿束髮时，亦復悦名字。\n一从临卭游，心迹了不似。\n茂陵未得仕，要是才足依。\n高堂援哀琴，月出载妇归。\n文君入成都，乃復愧四壁。\n晚见负弩来，良悔抱颈泣。",
        "dynasty": "宋",
        "collection_info": null
    },
    {
        "title": "次韵王立之雪中以酒见饷",
        "author": "晁冲之",
        "content": "朔云惨惨驱朝暄，龙沙一尺人相怜。\n寒猿哀啸失山木，饥鹤仰唳空舞天。\n当年补天真戏尔，不知修月何时已。\n坐烦耆旧说辛卯，至遣儿童忧甲子。\n城中米价贵如玉，举家倒廪无斗粟。\n千金狐裘岂易得，百结鹑衣不堪鬻。\n我生但识茅与菅，何曾过眼逢瑶璠。\n辱君新诗问所似，欲辨不敢非忘言。\n开壶酌酒浇我胸，酒酣起舞颜为红。\n会见东风扫冰雪，江梅塞柳烦春工。",
        "dynasty": "宋",
        "collection_info": null
    },
    {
        "title": "东阳山人僻居",
        "author": "晁冲之",
        "content": "我家京洛间，桂玉资薄产。\n平生丘壑心，水竹不满眼。\n清晨有客吴中来，山川指授收奇才。\n笑谈长揖波浪下，怀抱远承岩穴开。\n东阳山人高华隐，豪侠持身復修谨。\n旁山多闢黍秫田，碧溪东流及春醖。\n溪南一亩当翠微，秋风莼熟菰叶肥。\n龟鱼上带藻荇动，鸥鹭下拂芙蓉飞。\n亭阴野塘亦新筑，溪山共作窗中绿。\n诸郎年少皆知书，子夜哦诗动修竹。\n岁时冠盖如浮云，撃钟鼎食江淮闻。\n爱山自比谢康乐，多士不减春申君。\n我欲沿溪扬小楫，亭边共醉藤萝月。\n叩门夜访君家时，扁舟重载山阴雪。",
        "dynasty": "宋",
        "collection_info": null
    },
    {
        "title": "谢沈次律水枕",
        "author": "晁冲之",
        "content": "沈侯笔力鼎可扛，左手截取吴淞江。\n折流来此一尺枕，指麾巨鰐回涛泷。\n平生性不好长物，举以遗我嗟无双。\n呼儿快取蕲笛簟，扫除尘榻移当窗。\n随眠置我丘壑裏，始信孙郎真枕水。\n我生不出长安城，四十二年尘涴耳。\n领君此枕何洒然，睡起醒心如一洗。",
        "dynasty": "宋",
        "collection_info": null
    },
    {
        "title": "简江子之求茶",
        "author": "晁冲之",
        "content": "政和密云不作团，小夸寸许苍龙蟠。\n金花绛囊如截玉，绿面仿佛松溪寒。\n人间此品那可得，三年闻有终未识。\n老夫于此百不忙，饱食但苦夏日长。\n北窗无风睡不解，齿颊苦涩思清凉。\n故人新除协律郎，交游多在白玉堂，拣牙斗夸皆饮尝。\n幸为传声李太府，烦渠折简买头纲。",
        "dynasty": "宋",
        "collection_info": null
    },
    {
        "title": "赠张琪君章",
        "author": "晁冲之",
        "content": "春风颇清识，评议登草木。\n燕麦与菟葵，种种承标目。\n如何桃李姿，结根滞空谷。\n我将俎豆之，折泄恐不欲。\n君且为此情，吾亦未免俗。",
        "dynasty": "宋",
        "collection_info": null
    },
    {
        "title": "效古别昭德羣从",
        "author": "晁冲之",
        "content": "千载一相逢，相见无浃旬。\n一生能几别，且復无此身。\n昔别尚可惜，此别重惜之。\n两髀跨鞍马，非復少壮时。\n他人怪康强，自觉筋力衰。\n所苦气如缕，所忧命如丝。\n死生亦大矣，而乃常别离。\n人生一月间，得笑无六七。\n朝为众狙喜，莫作枯鱼泣。\n已矣泉下人，优哉冢中骨。",
        "dynasty": "宋",
        "collection_info": null
    },
    {
        "title": "睡起",
        "author": "晁冲之",
        "content": "素屏纹簟彻轻纱，睡起冰盘自削瓜。\n风笋微微开绿箨，雨槐细细落黄花。\n经营薄产初无意，补葺疏篱渐有涯。\n待得高秋寻靖老，临流坐石问丹砂。",
        "dynasty": "宋",
        "collection_info": null
    },
    {
        "title": "送韩温父",
        "author": "晁冲之",
        "content": "东风未晓放船行，卧唱阳关发渭城。\n老去与人浑惜别，不知何处可忘情。",
        "dynasty": "宋",
        "collection_info": null
    },
    {
        "title": "和四兄闲居感叹有作",
        "author": "晁冲之",
        "content": "掩卷忽不乐，扪心空浩叹。\n家声畏沦坠，世态属艰难。\n月倒迎门屣，风弹挂壁冠。\n萧然对孤竹，一笑共衰残。",
        "dynasty": "宋",
        "collection_info": null
    },
    {
        "title": "復次韵",
        "author": "晁冲之",
        "content": "出门吾所懒，无客亦何叹。\n举世遽如许，孤风良独难。\n荒芜蒋诩径，破敝晏婴冠。\n兴发看山去，书籤记读残。",
        "dynasty": "宋",
        "collection_info": null
    },
    {
        "title": "寄江子之",
        "author": "晁冲之",
        "content": "平生江季子，疏懒近忘吾。\n不啻三年别，如何一字无。\n烧丹岣嵝令，酿酒步兵厨。\n二者将安择，功名莫浪图。",
        "dynasty": "宋",
        "collection_info": null
    },
    {
        "title": "次四兄韵效李义山雪",
        "author": "晁冲之",
        "content": "莫冬一丈长安雪，壮士临风独慨慷。\n门巷岂无骑马客，江湖犹有捕鱼郎。\n夜平蔡贼兵轻敌，晓入梁园赋擅塲。\n载酒欲寻谁与饮，江梅头白自悲伤。",
        "dynasty": "宋",
        "collection_info": null
    },
    {
        "title": "寄江子我",
        "author": "晁冲之",
        "content": "契阔三秋日，情亲四海兄。\n只应常折柳，何必更班荆。\n老把诗为活，遥将月伴行。\n功名君莫懒，吾病负平生。",
        "dynasty": "宋",
        "collection_info": null
    },
    {
        "title": "戏成",
        "author": "晁冲之",
        "content": "长夏轩窗倚碧岑，人间尘土莫相侵。\n榴花不得春风力，颜色何如桃杏深。",
        "dynasty": "宋",
        "collection_info": null
    },
    {
        "title": "和子我晚归",
        "author": "晁冲之",
        "content": "七里湾头宿发飞，六家店上行人稀。\n渡口有船招不得，归来稚子候柴扉。",
        "dynasty": "宋",
        "collection_info": null
    },
    {
        "title": "怀苏门山",
        "author": "晁冲之",
        "content": "昔在新中日，苏门岁一游。\n石连沙凿凿，水遶竹悠悠。\n丘壑从兹得，江山及此不。\n吾衰思卜筑，城阙恨淹留。",
        "dynasty": "宋",
        "collection_info": null
    },
    {
        "title": "二十一兄生女有诗次韵",
        "author": "晁冲之",
        "content": "金盘满贮华清水，看浴兰芽玉雪容。\n自是乃翁怀直道，还为健妇有家风。\n树从此日栽成后，酒到他年酿熟中。\n剩买嫁资挥百万，不悉婚与贵人通。",
        "dynasty": "宋",
        "collection_info": null
    },
    {
        "title": "决道念八弟得小金印以诗赠之",
        "author": "晁冲之",
        "content": "季也获金印，籀文秦不如。\n情知非鬼篆，恨不识天书。\n池静龟游罢，庭閒散斗余。\n春风还旧物，疏俊独怜渠。",
        "dynasty": "宋",
        "collection_info": null
    },
    {
        "title": "夜坐",
        "author": "晁冲之",
        "content": "入夜暑气薄，辉辉星满空。\n鈎帘倚新月，却扇受微风。\n痟混几时愈，浮楂何处通。\n轻生一快意，波浪五湖中。",
        "dynasty": "宋",
        "collection_info": null
    },
    {
        "title": "和人游李文和园",
        "author": "晁冲之",
        "content": "北李园池推甲第，西冈人物復诸生。\n乘鸾此地回缑岭，走马何人出大明。\n六月火云无復暑，百年水木有余清。\n敢陪宾客追前辈，知子能诗近得声。",
        "dynasty": "宋",
        "collection_info": null
    },
    {
        "title": "送僧",
        "author": "晁冲之",
        "content": "无端伏枕日，不见放舟时。\n晚得平安报，初成送别诗。\n山深归履急，江阔度杯迟。\n定许同香火，终参惠远师。",
        "dynasty": "宋",
        "collection_info": null
    },
    {
        "title": "乐府二首  其一",
        "author": "晁冲之",
        "content": "病来饮不敌羣豪，笑岸纱巾卸锦袍。\n一座空烦春笋手，玉杯乳酪贮樱桃。",
        "dynasty": "宋",
        "collection_info": null
    },
    {
        "title": "乐府二首  其二",
        "author": "晁冲之",
        "content": "自摘酴醾满架空，拟将豪气敌春风。\n欲知盏面玻瓈阔，看照红颜在酒中。",
        "dynasty": "宋",
        "collection_info": null
    },
    {
        "title": "伤心",
        "author": "晁冲之",
        "content": "沙路朱轓想驭轩，伤心岁月似星奔。\n平泉有墅空流水，绿野无人但绕垣。\n九老画图传盛事，四朝书史载殊恩。\n如何圬者持镘过，已向比邻问子孙。",
        "dynasty": "宋",
        "collection_info": null
    },
    {
        "title": "怡怡轩赠王次翁",
        "author": "晁冲之",
        "content": "先生骨老劲如松，柴米辛勤只自供。\n每笑燃萁何太急，应怜舂粟不相容。\n虽能有弟同斯乐，忍使在儿继此踪。\n已约伯兄同卜筑，连墙投老愿相从。",
        "dynasty": "宋",
        "collection_info": null
    },
    {
        "title": "亭成",
        "author": "晁冲之",
        "content": "故里佗年隐，新亭此日成。\n江山俱有助，草木尽知名。\n圃菊黄浮酒，汀莼紫泛羹。\n松风如与便，愿许从诸生。",
        "dynasty": "宋",
        "collection_info": null
    },
    {
        "title": "至日",
        "author": "晁冲之",
        "content": "短晷催长至，新晴改故阴。\n风霜游子鬓，节序异乡心。\n合坐呼卢转，分曹举白深。\n百年家魏阙，存没一沾襟。",
        "dynasty": "宋",
        "collection_info": null
    },
    {
        "title": "赠山人沈广汉",
        "author": "晁冲之",
        "content": "禅房白几静无尘，野服黄冠意甚真。\n避世全生深得策，闭门谢客亦高人。\n忍情断酒非关病，随意收书不计贫。\n近约嵩阳陈叔易，趁移丹竈过残春。",
        "dynasty": "宋",
        "collection_info": null
    },
    {
        "title": "龙兴道中",
        "author": "晁冲之",
        "content": "涧道垂黄花，山城拥红叶。\n人争小舟渡，马就平沙涉。",
        "dynasty": "宋",
        "collection_info": null
    },
    {
        "title": "敦素有以书局处之者作诗迎之",
        "author": "晁冲之",
        "content": "君王侧席访词臣，万里江湖贺季真。\n翰苑向来非此老，道山何处得斯人。\n朝回金马门前晓，宴罢铜驼陌上春。\n底事年年最如意，春风还试綵衣新。",
        "dynasty": "宋",
        "collection_info": null
    },
    {
        "title": "立春",
        "author": "晁冲之",
        "content": "巧胜金花真乐事，堆盘细菜亦宜人。\n自惭白髮嘲吾老，不上谯门看打春。",
        "dynasty": "宋",
        "collection_info": null
    },
    {
        "title": "和集津兄谢王立之红丝花",
        "author": "晁冲之",
        "content": "故园桃李秋摇落，扫地无花可恼公。\n近说城南王子妓，亦持红拂剧西风。",
        "dynasty": "宋",
        "collection_info": null
    },
    {
        "title": "又次韵谢王立之惠红丝花",
        "author": "晁冲之",
        "content": "老来嗜酒无宾主，我醉应眠不遣卿。\n如许此花同九日，为君采掇笑渊明。",
        "dynasty": "宋",
        "collection_info": null
    },
    {
        "title": "谢任伯久无书常子然寄茶谢之因简任伯",
        "author": "晁冲之",
        "content": "谏议茶犹送，郎官迹已疏。\n斜封三道印，不奉一行书。",
        "dynasty": "宋",
        "collection_info": null
    },
    {
        "title": "客有驽马不肯借诗诮之",
        "author": "晁冲之",
        "content": "胡儿少欲立奇功，贵买西宛玉面骢。\n金躞蹀微鸣蹑影，锦连钱不动追风。\n庭槐洗立清阴下，沙路调行返照中。\n出郭借人乘岂肯，自夸骑入大明宫。",
        "dynasty": "宋",
        "collection_info": null
    },
    {
        "title": "自然诗",
        "author": "晁冲之",
        "content": "先生手不废经营，白屋凭虚结此亭。\n燕夌兔丝侵密坐，南箕北斗挂疏櫺。\n青松夹日交倾盖，翠柏分风倚列屏。\n莫道君家无长物，案头灯火有流萤。",
        "dynasty": "宋",
        "collection_info": null
    },
    {
        "title": "避暑普净院",
        "author": "晁冲之",
        "content": "夭矫柏如龙，清幽閟一宫。\n庭无御史雨，门有大王风。\n今日名天下，羣公坐此中。\n阿戎相就语，历历见元丰。",
        "dynasty": "宋",
        "collection_info": null
    },
    {
        "title": "送惠纯上人游闽",
        "author": "晁冲之",
        "content": "蚤听闽人说土风，此身尝欲到闽中。\n春沟水动茶花白，夏谷云生荔子红。\n襟带九江山不断，梯航百粤海相通。\n北窗夜展图经看，手自题书寄远公。",
        "dynasty": "宋",
        "collection_info": null
    },
    {
        "title": "道中",
        "author": "晁冲之",
        "content": "北风吹雨不能晴，羸病人骑瘦马行。\n鬚髪向来浑白尽，半缘忧患半多情。",
        "dynasty": "宋",
        "collection_info": null
    },
    {
        "title": "行泌水上",
        "author": "晁冲之",
        "content": "肃肃郊原静，牛羊草树间。\n石矶寒不扫，水阁静常关。\n故里无消息，孤城绝往还。\n多愁独来此。\n犹得见河山。",
        "dynasty": "宋",
        "collection_info": null
    },
    {
        "title": "送王敦素",
        "author": "晁冲之",
        "content": "龙蟠山色引衡庐，霜落江清影碧虚。\n鼓枻厌骑沙苑马，行厨欲食武昌鱼。\n缓歌玉树翻新曲，趣入金銮续旧书。\n官达故人稀会面，君来相见肯如初。",
        "dynasty": "宋",
        "collection_info": null
    },
    {
        "title": "次韵江子我蜡梅二首  其一",
        "author": "晁冲之",
        "content": "步屧穿花醉晓风，翻枝摘叶兴何穷。\n他年上苑求佳种，越白江红扫地空。",
        "dynasty": "宋",
        "collection_info": null
    },
    {
        "title": "次韵江子我蜡梅二首  其二",
        "author": "晁冲之",
        "content": "江城仍似锦城无，半额轻黄笑越姝。\n我亦少花如杜老，舍南为乞两三株。",
        "dynasty": "宋",
        "collection_info": null
    },
    {
        "title": "次韵集津兄怀嵩少示王立之",
        "author": "晁冲之",
        "content": "早闻三十六峰前，愿寄茅茨一涧边。\n谷转马蹄山缭绕，嵓开虎口树婵娟。\n阳坡日暖宜瓜地，阴岭天寒熟芋田。\n便好与公相隐去，不宜相对尚茫然。",
        "dynasty": "宋",
        "collection_info": null
    },
    {
        "title": "和王立之蜡梅二首  其一",
        "author": "晁冲之",
        "content": "茅檐竹坞两幽奇，岸帻寻花醉亦知。\n崖蜜已成蜂去尽，夜寒惟有露房垂。",
        "dynasty": "宋",
        "collection_info": null
    },
    {
        "title": "和王立之蜡梅二首  其二",
        "author": "晁冲之",
        "content": "老去攀翻兴益奇，招携风月作新知。\n但令春酿皆如此，百罚深杯亦倒垂。",
        "dynasty": "宋",
        "collection_info": null
    },
    {
        "title": "荥泽驿阻雪",
        "author": "晁冲之",
        "content": "去年冬不雪，今雪太匆匆。\n轻薄愁兼雨，欹斜怯受风。\n雁依寒浦静，鸦噪暮林空。\n憔悴西征客，惟应白髪同。",
        "dynasty": "宋",
        "collection_info": null
    },
    {
        "title": "秋雨感事",
        "author": "晁冲之",
        "content": "苦雨荒秋宅，寒生木叶悲。\n半垂藤护壁，中缺蔓穿篱。\n书校时开帙，壶提日繫丝。\n儒冠吾已悞，何责五男儿。",
        "dynasty": "宋",
        "collection_info": null
    },
    {
        "title": "次二十一兄九日韵",
        "author": "晁冲之",
        "content": "清秋九日至，晚菊两三开。\n愁把他乡酒，思登故国台。\n赐怀朝士宠，诗想从臣才。\n向晚能无泪，飘飘雁影来。",
        "dynasty": "宋",
        "collection_info": null
    },
    {
        "title": "问讯次九日韵",
        "author": "晁冲之",
        "content": "问讯西南戍，提封莫远开。\n休传通蜀道，端可弃轮台。\n拟上平戎策，惭无属国才。\n何须千里马，远自渥注来。",
        "dynasty": "宋",
        "collection_info": null
    },
    {
        "title": "积善堂诗",
        "author": "晁冲之",
        "content": "星次朝当赦，龙符夜改元。\n忽传优老诏，周及庶臣门。\n细札颁殊礼，陪封锡异恩。\n大酺堪一笑，束帛不须论。\n缅想吾宗盛，恭惟母德尊。\n孝忠兼仲子，辞翰竞诸孙。\n掖诰金鸾润，宫衣翠翟温。\n万钱宾客贺，五色帝王言。\n谖草开新夏，蟠桃属旧樽。\n曲迎团扇度，舞接綵衣翻。\n冰下看鱼尾，霜边见笋根。\n英声彤管在，绘事画屏存。\n有客依同姓，逢人问故园。\n淹留惊伏腊，俛仰媿晨昏。\n西望浮云合，巾车拟载奔。",
        "dynasty": "宋",
        "collection_info": null
    },
    {
        "title": "春日二首  其一",
        "author": "晁冲之",
        "content": "男儿更老气如虹，知鬓何嫌似断蓬。\n欲问桃花借颜色，未甘着笑向春风。",
        "dynasty": "宋",
        "collection_info": null
    },
    {
        "title": "春日二首  其二",
        "author": "晁冲之",
        "content": "阴阴溪曲绿交加，小雨翻萍上浅沙。\n鹅鸭不知春去尽，争随流水趁桃花。",
        "dynasty": "宋",
        "collection_info": null
    },
    {
        "title": "次二十一兄韵",
        "author": "晁冲之",
        "content": "忆在长安最少年，酒酣到处一欣然。\n猎回汉苑秋高夜，饮罢秦台雪作天。\n不拟伊优陪殿下，相随于蔿过楼前。\n如今白髮山城裏，宴坐观空习断缘。",
        "dynasty": "宋",
        "collection_info": null
    },
    {
        "title": "别饰道二十弟",
        "author": "晁冲之",
        "content": "少傅三朝老，文章壮九州。\n赋诗资政殿，赐字太清楼。\n拔烛辞轩陛，簪花近冕旒。\n庆门吾老矣，华国汝能不。",
        "dynasty": "宋",
        "collection_info": null
    },
    {
        "title": "暮春",
        "author": "晁冲之",
        "content": "溅溅流水曲穿沙，林叶深深不过鸦。\n自恨春来浑不识，殷勤着地拾残花。",
        "dynasty": "宋",
        "collection_info": null
    },
    {
        "title": "别息道士二十弟",
        "author": "晁冲之",
        "content": "中令有清德，风流二百年。\n举家惟食粥，绝口不言钱。\n里闬容吾老，庭闱赖汝贤。\n陶丘过范蠡，莫泛五湖船。",
        "dynasty": "宋",
        "collection_info": null
    },
    {
        "title": "和江子我竹夫人",
        "author": "晁冲之",
        "content": "黄藤白簟倦呼卢，高卧南窗示楷模。\n郭芍药情元最密，郑樱桃迹近相疏。\n下帷度日甘同梦，隐几终年得异书。\n晚向禅房陪杖屦，清秋霜霰意如何。",
        "dynasty": "宋",
        "collection_info": null
    },
    {
        "title": "戏留次褒三十三弟",
        "author": "晁冲之",
        "content": "白下春泥尚未干，汴流更待小潺湲。\n不知汝定成行不，寒食今无数日间。",
        "dynasty": "宋",
        "collection_info": null
    },
    {
        "title": "行武涉田中",
        "author": "晁冲之",
        "content": "惯习儿童喜，从容父老懽。\n桔橰看俯仰，稼穑愧艰难。\n荷叶生池岸，蒲萄落井干。\n求田如得此，当为驻征鞍。",
        "dynasty": "宋",
        "collection_info": null
    },
    {
        "title": "怀济北弟侄",
        "author": "晁冲之",
        "content": "久客思吾子，生涯滞故乡。\n独携高士传，翻忆紫香囊。\n合榻言犹在，同堂乐未央。\n翩翩春草梦，随意遶池塘。",
        "dynasty": "宋",
        "collection_info": null
    },
    {
        "title": "王敦素许纸不至戏简促之",
        "author": "晁冲之",
        "content": "摩娑垢面戏陶泓，拂拭苍髯笑管城。\n已与陈玄俱绝倒，从君更召楮先生。",
        "dynasty": "宋",
        "collection_info": null
    },
    {
        "title": "别昭德弟怆然伤怀",
        "author": "晁冲之",
        "content": "吾庐去汝到何期，四十年间此别离。\n合抱树元从旧种，几丛菊始自新移。\n老无兄弟飘零日，远有公卿旷绝时。\n努力不思勤负米，欲求三径可从谁。",
        "dynasty": "宋",
        "collection_info": null
    },
    {
        "title": "别饰道二十弟",
        "author": "晁冲之",
        "content": "飘零南北一衰门，知是澶渊五世孙。\n嗟我独无兄弟在，怜君尚有典型存。\n老身素苦贫常瘦，病目仍缘哭转昏。\n他日汝归驰驷马，访吾肯过浣花村。",
        "dynasty": "宋",
        "collection_info": null
    },
    {
        "title": "和虞道二十三弟",
        "author": "晁冲之",
        "content": "千载风流贺秘书，也知今有此人无。\n吾家父子真相似，不愧朝廷乞鑑湖。",
        "dynasty": "宋",
        "collection_info": null
    },
    {
        "title": "和叶甥少藴内翰重开西湖见寄二首  其一",
        "author": "晁冲之",
        "content": "使君重凿西湖罢，也復封诗寄我来。\n洲上新题花岛处，苑中旧体柏梁台。\n风烟直觉钟山近，鱼鸟浑疑涧水开。\n挥翰玉堂还有日，行春停骑且留杯。",
        "dynasty": "宋",
        "collection_info": null
    },
    {
        "title": "和叶甥少藴内翰重开西湖见寄二首  其二",
        "author": "晁冲之",
        "content": "一麾偃蹇江湖去，五马侵寻观阙来。\n就日金波通汉苑，望云玉涧断苏台。\n自迎檝立看时渡，手种花行到处开。\n笑语风流韩别驾，莫令鹦鹉诉余杯。",
        "dynasty": "宋",
        "collection_info": null
    },
    {
        "title": "和寄叶甥少藴内翰见招",
        "author": "晁冲之",
        "content": "翰林赫奕今如此，莫道人惟旧雨来。\n庞老终身远州府，刘郎何面向春台。\n园宜杏子非时结，溪阔梅花过日开。\n两地声闻无百里，相望一覆手中杯。",
        "dynasty": "宋",
        "collection_info": null
    },
    {
        "title": "次韵再答少藴知府甥和四兄长句并见寄二首  其一",
        "author": "晁冲之",
        "content": "锦袍昔是诗成得，别墅今非棋赌来。\n山蔚蓝光交抱舍，水桃花色合围台。\n通人竹坞深深入，谢客松扉远远开。\n定与西湖争胜负，只应惟欠使君杯。",
        "dynasty": "宋",
        "collection_info": null
    },
    {
        "title": "次韵再答少藴知府甥和四兄长句并见寄二首  其二",
        "author": "晁冲之",
        "content": "尘埃自与青云断，岁月谁令白髮来。\n数口无归关外客，一春多病几登台。\n常閒水上鸥从远，只老笼中鹤任开。\n日日避愁无处脱，直须到手不停杯。",
        "dynasty": "宋",
        "collection_info": null
    },
    {
        "title": "復和少藴内翰甥兼谢伯藴通判兄再赠",
        "author": "晁冲之",
        "content": "西湖波浪还佳色，风物悲人老可惊。\n游接竹林公对叔，梦迷春色我思兄。\n酒沽鹦鹉杯行尽，诗傍蟾蜍研立成。\n壮思不逢韩吏部，高名谁伴谢宣城。",
        "dynasty": "宋",
        "collection_info": null
    },
    {
        "title": "復用韵",
        "author": "晁冲之",
        "content": "史奏德星今復聚，郷评月旦昔何惊。\n颍川人望须公守，荀氏家声付此儿。\n湖影龟鱼同聚散，棠阴燕雀半生成。\n若为修禊无丝竹，古调新诗唱渭城。",
        "dynasty": "宋",
        "collection_info": null
    },
    {
        "title": "僧舍小山三首  其一",
        "author": "晁冲之",
        "content": "此老绝萧洒，久参曹洞禅。\n胸中有丘壑，左手取山川。\n树小风声细，岩深日影圆。\n江湖不归客，相对一茫然。",
        "dynasty": "宋",
        "collection_info": null
    },
    {
        "title": "僧舍小山三首  其二",
        "author": "晁冲之",
        "content": "爱此聚沙戏，知自法王孙。\n一运郢斤手，都无禹凿痕。\n藤梢未挂壁，荷叶欲生盆。\n笑问山阴道，潜通何处村。",
        "dynasty": "宋",
        "collection_info": null
    },
    {
        "title": "僧舍小山三首  其三",
        "author": "晁冲之",
        "content": "烂石有佳色，禅房叠更幽。\n九疑峰不断，十字水长流。\n枕簟日逃暑，轩窗时卧游。\n吾衰更何往，只此对汤休。",
        "dynasty": "宋",
        "collection_info": null
    },
    {
        "title": "挽十六叔父朝散  其一",
        "author": "晁冲之",
        "content": "惨淡鱼山路，公归膺获麟。\n车送逾千两，人哀备百身。\n伤心蒿里夜，挥泪竹林春。",
        "dynasty": "宋",
        "collection_info": null
    },
    {
        "title": "挽十六叔父朝散  其二",
        "author": "晁冲之",
        "content": "翰墨传名教，公深有世风。\n斯文今乃丧，吾道亦何穷。\n埋玉嗟何及，挥金乐未终。\n子孙知心盛，断狱有阴功。",
        "dynasty": "宋",
        "collection_info": null
    },
    {
        "title": "和二十二弟二首  其一",
        "author": "晁冲之",
        "content": "静处偷看肘后书，幽栖古有此人无。\n绿蓑青箬非吾事，白浪狂风满太湖。",
        "dynasty": "宋",
        "collection_info": null
    },
    {
        "title": "和二十二弟二首  其二",
        "author": "晁冲之",
        "content": "襟抱恢疏老更寛，笑谈终夕尽君欢。\n主人更有桃花面，病眼其如隔雾看。",
        "dynasty": "宋",
        "collection_info": null
    },
    {
        "title": "题超化寺壁",
        "author": "晁冲之",
        "content": "曲池风定碧澜平，小白鱼如镜裏行。\n水竹再来应试我，壁间不用更题名。",
        "dynasty": "宋",
        "collection_info": null
    },
    {
        "title": "夜行",
        "author": "晁冲之",
        "content": "老去功名意转疏，独骑瘦马取长途。\n孤村到晓犹灯火，知有人家夜读书。",
        "dynasty": "宋",
        "collection_info": null
    },
    {
        "title": "和虞道二十三弟",
        "author": "晁冲之",
        "content": "向别已復久，此怀谁与明。\n书来慰吾意，诗重识君情。\n放鹤惜未到，飞鸿今尚横。\n何由一随汝，端为薄浮名。",
        "dynasty": "宋",
        "collection_info": null
    },
    {
        "title": "留别江子之",
        "author": "晁冲之",
        "content": "尽室飘零去上都，试于溱洧卜幽居。\n不从刺史求彭泽，敢向君王乞镜湖。\n平日甚豪今潦倒，少年最乐晚崎岖。\n故人鼎贵甘相绝，别后君须寄一书。",
        "dynasty": "宋",
        "collection_info": null
    },
    {
        "title": "寄王立之",
        "author": "晁冲之",
        "content": "腊雨城南宅，衝寒忆屡陪。\n拊怜庭下石，问讯竹间梅。\n诸子譍门立，羣公跋马回。\n不知多病后，谁与倒罇罍。",
        "dynasty": "宋",
        "collection_info": null
    },
    {
        "title": "读陈平传",
        "author": "晁冲之",
        "content": "刘郎白首尚多疑，百战功臣迹转危。\n致使文成谢封邑，未如还荐魏无知。",
        "dynasty": "宋",
        "collection_info": null
    },
    {
        "title": "次韵江子我见寄",
        "author": "晁冲之",
        "content": "敢恨新居僻，深怀故国尊。\n耕耘得遗物，版筑尚頽垣。\n溪隔城南寺，崖通市北门。\n他时如访我，但认语音存。",
        "dynasty": "宋",
        "collection_info": null
    },
    {
        "title": "朱少章曝麦为雨所漂",
        "author": "晁冲之",
        "content": "看书不觉雨如渑，稚子惊呼妻怒嗔。\n岂意持竿护鸡者，翻同挟策牧羊人。",
        "dynasty": "宋",
        "collection_info": null
    },
    {
        "title": "过陈无己墓",
        "author": "晁冲之",
        "content": "锁门脱落封将尽，题壁污漫字不分。\n我亦尝参诸弟子，往来徒步拜公坟。",
        "dynasty": "宋",
        "collection_info": null
    },
    {
        "title": "初来东里",
        "author": "晁冲之",
        "content": "乘流从此去，河汉失清都。\n送骑沙边散，征帆雨外孤。\n挟雌栖陇雉，生子哺巢乌。\n宇宙将安往，飘飘尽畏途。",
        "dynasty": "宋",
        "collection_info": null
    },
    {
        "title": "至东里次前韵",
        "author": "晁冲之",
        "content": "茂陵家四壁，不必在成都。\n老矣招魂苦，伤哉问影孤。\n市中宁有虎，屋上岂无乌。\n四海皆行路，吾何必此途。",
        "dynasty": "宋",
        "collection_info": null
    },
    {
        "title": "都下追感往昔因成二首  其一",
        "author": "晁冲之",
        "content": "少年使酒走京华，纵步曾游小小家。\n看舞霓裳羽衣曲，听歌玉树后庭花。\n门侵杨柳垂珠箔，窗对樱桃卷碧纱。\n坐客半惊随逝水，主人星散落天涯。",
        "dynasty": "宋",
        "collection_info": null
    },
    {
        "title": "都下追感往昔因成二首  其二",
        "author": "晁冲之",
        "content": "春风踏月过章华，青鸟双邀阿母家。\n繫马柳低当户叶，迎人桃出隔墙花。\n鬓深钗暖云侵脸，臂薄衫寒玉映纱。\n莫作一生惆怅事，邻州不在海西涯。",
        "dynasty": "宋",
        "collection_info": null
    },
    {
        "title": "次韵四兄芦  其一",
        "author": "晁冲之",
        "content": "公如柳柳州，柳桥如柳浪。\n恼杀涉溱人，望望不可上。",
        "dynasty": "宋",
        "collection_info": null
    },
    {
        "title": "次韵四兄芦  其二",
        "author": "晁冲之",
        "content": "碧芦自愁绝，黄芦正枯折。\n宵征雁影孤，堕此桥下月。",
        "dynasty": "宋",
        "collection_info": null
    },
    {
        "title": "次韵陈叔易芦桥柳桥二首  其一",
        "author": "晁冲之",
        "content": "落日河梁上，迟留客去时。\n近邻无远送，莫说最长枝。",
        "dynasty": "宋",
        "collection_info": null
    },
    {
        "title": "次韵陈叔易芦桥柳桥二首  其二",
        "author": "晁冲之",
        "content": "桥阔狭如马，芦高低似人。\n白苹洲上客，枉恨洞庭春。",
        "dynasty": "宋",
        "collection_info": null
    },
    {
        "title": "次韵朱少章芦桥柳桥二首  其一",
        "author": "晁冲之",
        "content": "芦桥復柳桥，芦枯柳可爱。\n不厌春与秋，主人客有待。",
        "dynasty": "宋",
        "collection_info": null
    },
    {
        "title": "次韵朱少章芦桥柳桥二首  其二",
        "author": "晁冲之",
        "content": "洞庭生白波，陇首起黄云。\n渔舟雾裏见，羌笛月中闻。",
        "dynasty": "宋",
        "collection_info": null
    },
    {
        "title": "挽蔡晋如",
        "author": "晁冲之",
        "content": "南部清笳咽，东门素旐飞。\n如何一老汉，不及二疏归。\n宇宙那復见，死生从此违。\n吾年未四十，已嘆故人稀。",
        "dynasty": "宋",
        "collection_info": null
    },
    {
        "title": "夏室",
        "author": "晁冲之",
        "content": "夏室不御暑，竹阴新未交。\n幽花时结子，晚燕续开巢。\n午梦还高枕，晨炊出近庖。\n此生吾自了，客至莫相嘲。",
        "dynasty": "宋",
        "collection_info": null
    },
    {
        "title": "谩兴",
        "author": "晁冲之",
        "content": "苻郎传檄度江南，谢老风流倚翠岚。\n但自围棋君莫问，顾轮别墅乞羊昙。",
        "dynasty": "宋",
        "collection_info": null
    },
    {
        "title": "过鸿仪寺",
        "author": "晁冲之",
        "content": "折苇枯荷倒浦风，黑云垂雨挂长虹。\n山僧生养池鱼看，不许游人学钓翁。",
        "dynasty": "宋",
        "collection_info": null
    },
    {
        "title": "答韩君表",
        "author": "晁冲之",
        "content": "百年鄠杜家相近，人物凋零我独惊。\n但见少陵能继祖，不闻小陆可优兄。\n终朝诗赋遒仍郁，老去文章健更成。\n敢拟济河轻一战，隐然望已怯长城。",
        "dynasty": "宋",
        "collection_info": null
    },
    {
        "title": "次君表韵答叶少藴甥",
        "author": "晁冲之",
        "content": "老去幽栖谁比数，传君诗一邑人惊。\n敢叨礼亦推甥舅，借问年犹愧弟兄。\n今日蓍龟真有望，终身木雁两无成。\n凡才那可供□去，目送飞霞向赤城。",
        "dynasty": "宋",
        "collection_info": null
    },
    {
        "title": "与秦少章题汉江远帆五首  其一",
        "author": "晁冲之",
        "content": "楚山全控蜀，汉水半呑吴。\n老眼知佳处，曾看八景图。",
        "dynasty": "宋",
        "collection_info": null
    },
    {
        "title": "与秦少章题汉江远帆五首  其二",
        "author": "晁冲之",
        "content": "江山起暮色，草木敛余昏。\n谁感离骚赋，丹青弔屈原。",
        "dynasty": "宋",
        "collection_info": null
    },
    {
        "title": "与秦少章题汉江远帆五首  其三",
        "author": "晁冲之",
        "content": "雪埋鳯林寺，浪打鹿门山。\n今日江风恶，郎船劝不还。",
        "dynasty": "宋",
        "collection_info": null
    },
    {
        "title": "与秦少章题汉江远帆五首  其四",
        "author": "晁冲之",
        "content": "江阔雁不到，山深猿自迷。\n传闻杜陵老，只在瀼东西。",
        "dynasty": "宋",
        "collection_info": null
    },
    {
        "title": "与秦少章题汉江远帆五首  其五",
        "author": "晁冲之",
        "content": "石似浣沙石，江如濯锦江。\n征帆向何处，云雾晦蓬窗。",
        "dynasty": "宋",
        "collection_info": null
    },
    {
        "title": "莫春书事",
        "author": "晁冲之",
        "content": "少年犹在老书生，酒后思家夜起程。\n自佩弓刀防不测，独随骡驮雨中行。",
        "dynasty": "宋",
        "collection_info": null
    },
    {
        "title": "谢富察见过",
        "author": "晁冲之",
        "content": "饭蔬君莫厌，瓜菓我时须。\n自可随丰俭，谁能问有无。\n堕蜂衝博局，惊燕避投壶。\n不惮过从远，频来访老夫。",
        "dynasty": "宋",
        "collection_info": null
    },
    {
        "title": "范元章惠然相过见问奇章公服钟乳三千两事因为长句戏之",
        "author": "晁冲之",
        "content": "君家文物冠先朝，破甑生尘久寂寥。\n借有三千两钟乳，定无八百石胡椒。\n湘妃暗鼓卦边瑟，秦女高吹月下箫。\n不待青春行乐了，直持玉检上宸宵。",
        "dynasty": "宋",
        "collection_info": null
    },
    {
        "title": "再至都成",
        "author": "晁冲之",
        "content": "峥嵘花蕚西，清晓望犹迷。\n御路红尘合，宫槐碧瓦齐。\n夹城知辇过，复道觉香低。\n中使传宣入，千门避马蹄。",
        "dynasty": "宋",
        "collection_info": null
    },
    {
        "title": "春晚圃田道中三首  其一",
        "author": "晁冲之",
        "content": "度柳穿桥听午鸡，一沟春水国门西。\n行人不用伤新别，看取尘间万马蹄。",
        "dynasty": "宋",
        "collection_info": null
    },
    {
        "title": "春晚圃田道中三首  其二",
        "author": "晁冲之",
        "content": "酒酣驰马笑弯弓，便拟长驱向虏中。\n但恐老儒无骨相，不堪剑履画南宫。",
        "dynasty": "宋",
        "collection_info": null
    },
    {
        "title": "春晚圃田道中三首  其三",
        "author": "晁冲之",
        "content": "君王重老降褒书，特赐宣阳宅一区。\n闻说会稽人不识，鑑湖还肯借臣无。",
        "dynasty": "宋",
        "collection_info": null
    },
    {
        "title": "玉字黄庭经",
        "author": "晁冲之",
        "content": "宝气宵缠北斗间，仙书自把下天坛。\n误缘不是凡心起，月户云窗读字难。",
        "dynasty": "宋",
        "collection_info": null
    },
    {
        "title": "重过鸿仪寺",
        "author": "晁冲之",
        "content": "秋色远如许，寒花奈若何。\n客行伤老大，野次记经过。\n废圃犹残菊，枯池但折荷。\n吾生与物态，天意岂蹉跎。",
        "dynasty": "宋",
        "collection_info": null
    },
    {
        "title": "赠江子我子之",
        "author": "晁冲之",
        "content": "江郎淮海秀，经术古同师。\n温润无前辈，清新有近诗。\n一丘须早计，五斗莫坚辞。\n献赋修竿牍，知君定不为。",
        "dynasty": "宋",
        "collection_info": null
    },
    {
        "title": "赠江端本子我",
        "author": "晁冲之",
        "content": "亸免鸡豚今日债，断除妻子宿生缘。\n丰登便是人天供，努力东皋自种田。",
        "dynasty": "宋",
        "collection_info": null
    },
    {
        "title": "送僧归建州",
        "author": "晁冲之",
        "content": "清秋颍汝归时晚，不及羣公送惠休。\n曲几数行题字别，扁舟几日为诗留。\n东吴杨柳云中渚，南越梅花雪外洲。\n万里故郷聊一到，江山风物往来游。",
        "dynasty": "宋",
        "collection_info": null
    },
    {
        "title": "和新乡二十一兄华严水亭五首  其一",
        "author": "晁冲之",
        "content": "近市危楼通野寺，隔溪高柳接京华。\n荡舟不怕风波急，看尽芙蓉十里花。",
        "dynasty": "宋",
        "collection_info": null
    },
    {
        "title": "和新乡二十一兄华严水亭五首  其二",
        "author": "晁冲之",
        "content": "池水泠泠渌未深，丛篁低草背庭阴。\n晚来欲别龟鱼去，更向轩西独瞰临。",
        "dynasty": "宋",
        "collection_info": null
    },
    {
        "title": "和新乡二十一兄华严水亭五首  其三",
        "author": "晁冲之",
        "content": "嗜酒不知淹岁月，好闲久欲弃簪缨。\n暂游莲社同陶令，终向瓜田学邵平。",
        "dynasty": "宋",
        "collection_info": null
    },
    {
        "title": "和新乡二十一兄华严水亭五首  其四",
        "author": "晁冲之",
        "content": "渚蒲浙浙风犹急，岸柳纤纤雨尚余。\n栖鹭宿鸥浑去尽，泝溪还有两三鱼。",
        "dynasty": "宋",
        "collection_info": null
    },
    {
        "title": "和新乡二十一兄华严水亭五首  其五",
        "author": "晁冲之",
        "content": "荷盖点溪三数叶，藤梢遶树几千层。\n投闲更与高人约，重抱琴来听广陵。",
        "dynasty": "宋",
        "collection_info": null
    },
    {
        "title": "感梅忆王立之",
        "author": "晁冲之",
        "content": "王子已仙去，梅花空自新。\n江山余此物，海岱失斯人。\n宾客他乡老，园林几度春。\n城南载酒地，生死一沾巾。",
        "dynasty": "宋",
        "collection_info": null
    },
    {
        "title": "送人游江南",
        "author": "晁冲之",
        "content": "涌金门外断红尘，衣锦城边着白苹。\n不到西湖看山色，定应未可作诗人。",
        "dynasty": "宋",
        "collection_info": null
    },
    {
        "title": "和颜伯武丈山寺",
        "author": "晁冲之",
        "content": "松门石磴隐山家，钟鼓萧然一院花。\n斋罢老僧来施食，阶前驯雀趁饥鸦。",
        "dynasty": "宋",
        "collection_info": null
    },
    {
        "title": "小魏买马久不至以诗寄之",
        "author": "晁冲之",
        "content": "闻说黄金厩，骐驎惜别羣。\n犹来果下马，不必五花纹。\n骏骨愁时晚，芗萁念夕矄。\n老夫慵杖屦，待汝入嵩云。",
        "dynasty": "宋",
        "collection_info": null
    },
    {
        "title": "和四兄清泉香饼子",
        "author": "晁冲之",
        "content": "清绝端因柏子香，风流特可付文房。\n如何石火须臾顷，得尽人间一日长。",
        "dynasty": "宋",
        "collection_info": null
    },
    {
        "title": "昼寝",
        "author": "晁冲之",
        "content": "闻说齐州路，遥通古睡乡。\n云岩迷傅说，风峡宴襄王。\n日月星辰静，山川草木长。\n不知三代贵，何似一张床。",
        "dynasty": "宋",
        "collection_info": null
    },
    {
        "title": "过陈无己墓",
        "author": "晁冲之",
        "content": "以我怀公意，知公待我情。\n五年三过客，九岁一门生。\n近访遗文录，重经故里行。\n寄书无郑尹，谁为葬彭城。",
        "dynasty": "宋",
        "collection_info": null
    },
    {
        "title": "怀王立之",
        "author": "晁冲之",
        "content": "不到城南久，黄梅几度新。\n忽看人日作，泪尽大和春。\n翰墨犹如在，壶觞不復陈。\n常思醉风度，花底岸纶巾。",
        "dynasty": "宋",
        "collection_info": null
    },
    {
        "title": "以少炭寄江子之",
        "author": "晁冲之",
        "content": "金籍曾通玉虚殿，仙曹拟拜翠微郎。\n莫嫌薄上温黁火，犹得浓薫笃耨香。",
        "dynasty": "宋",
        "collection_info": null
    },
    {
        "title": "梅",
        "author": "晁冲之",
        "content": "素月清溪上，临风不自胜。\n影寒垂积雪，枝薄带春冰。\n香近行犹远，人来折未曾。\n江山正萧瑟，玉色照松藤。",
        "dynasty": "宋",
        "collection_info": null
    },
    {
        "title": "过王立之故居",
        "author": "晁冲之",
        "content": "酴醿架倒花仍发，薜荔墻摧石亦移。\n此地与君凡几醉，年年同赋蜡梅诗。",
        "dynasty": "宋",
        "collection_info": null
    },
    {
        "title": "再至徐州示诸弟",
        "author": "晁冲之",
        "content": "去年客徐得范子，今年客徐不得人。\n断无草木与同味，宛有鱼鸟来相亲。\n南寻白门傍山麓，西望黄楼行水濵。\n还家作诗示羣从，早晚一游携二陈。",
        "dynasty": "宋",
        "collection_info": null
    },
    {
        "title": "秋夜情",
        "author": "晁冲之",
        "content": "独眠百感秋夜情，孤城急雨中闻更。\n明朝覧镜视鬓髮，不知白从何处生。",
        "dynasty": "宋",
        "collection_info": null
    },
    {
        "title": "谢胡御史寄茶兼简深明",
        "author": "晁冲之",
        "content": "谏议茶犹寄，郎官迹已疏。\n斜封三道印，不奉一行书。\n会远长安去，终临顾渚居。\n大江清见底，为问渴如何。",
        "dynasty": "宋",
        "collection_info": null
    },
    {
        "title": "积善堂诗",
        "author": "晁冲之",
        "content": "我家得姓自卫史，文王之昭铁厥美。\n西京御史府大夫，父慈子忠不惜死。\n至今墓上无曲棘，颍川岁时虔庙祀。\n中原丧乱厌风尘，南渡不及渡辽水。\n晚惟道武揽英雄，辽东之晁同兴起。\n世封颍川刺济州，子孙婵媛冠剑伟。\n唐有贤良如汉初，名动集贤为学士。\n是时海内图书家，一晁未让张与李。\n忠实文华入本朝，三祖百孙同一体。\n中祖颍川袭远封，东祖西祖復于济。\n自从决策罢兵来，平进不厌百寮底。\n即今门户益衰微，揽古怀今情曷已。\n上恩坱圠播无垠，宿莽心存春藿靡。\n漳州有母行百龄，疏封钿服明光裏。\n夫人眼力尚针缕，拜恩不易从稚齿。\n初惟夫人有子贤，曰此布濩敢不俾。\n何劳梦帝血面论，直以微诚动旒扆。\n华堂白髮喜更新，即看青袍子高第。\n寿斝千场日未央，膝下曾玄扶且倚。\n中眷有孙不能叫，东眷孙文刊烨炜。",
        "dynasty": "宋",
        "collection_info": null
    },
    {
        "title": "道中",
        "author": "晁冲之",
        "content": "雨子收还急，溪流直又斜。\n迢迢旁山路，漠漠满林花。\n破水双鸥影，掀泥百草芽。\n川原有高下，随处着人家。",
        "dynasty": "宋",
        "collection_info": null
    },
    {
        "title": "句  其一",
        "author": "晁冲之",
        "content": "扁舟几日为诗留。",
        "dynasty": "宋",
        "collection_info": null
    },
    {
        "title": "句  其二",
        "author": "晁冲之",
        "content": "老景人情一羽轻。",
        "dynasty": "宋",
        "collection_info": null
    },
    {
        "title": "句  其三",
        "author": "晁冲之",
        "content": "叔子拟度骅骝前。",
        "dynasty": "宋",
        "collection_info": null
    },
    {
        "title": "句  其一",
        "author": "晁贯之",
        "content": "思与诸公论人物，试凭清议赋招魂。",
        "dynasty": "宋",
        "collection_info": null
    },
    {
        "title": "句  其二",
        "author": "晁贯之",
        "content": "草堂不见杜陵老，折得青松度水归。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其一",
        "author": "耿南仲",
        "content": "秋日同文馆，閒无一事依。\n鬬羊谁得隽，倦鸟客思归。\n寝处还相向，过从不患稀。\n何当有星聚，谁为问璇玑。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其二",
        "author": "耿南仲",
        "content": "秋日同文馆，褎然观国光。\n泗滨何限磬，岱麓易求梁。\n剑气频衝斗，锥锋定出囊。\n于余惭拙匠，操尺预量长。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其三",
        "author": "耿南仲",
        "content": "秋日同文馆，新凉逐雨回。\n棘垣婴吏局，蕙帐忆山隈。\n射为巧狙发，田因文豹来。\n西城随分鎻，夫我室多才。",
        "dynasty": "宋",
        "collection_info": null
    },
    {
        "title": "和邓慎思秋日同文馆诗三首  其一",
        "author": "耿南仲",
        "content": "诏命连催发，英髦一日齐。\n周瑜醇似酒，崔远爽于梨。\n高馆清无梦，寒灯坐赋题。\n还同宿山驿，风雨闭重闺。",
        "dynasty": "宋",
        "collection_info": null
    },
    {
        "title": "和邓慎思秋日同文馆诗三首  其二",
        "author": "耿南仲",
        "content": "槐市任花黄，赓歌且闢场。\n醒心流水曲，警耳白云章。\n冷竹枝枝翠，芳兰叶叶香。\n满前皆俊彦，何但有三康。",
        "dynasty": "宋",
        "collection_info": null
    },
    {
        "title": "和邓慎思秋日同文馆诗三首  其三",
        "author": "耿南仲",
        "content": "翠幕春云合，场登看舞鸡。\n冥搜人不到，惊盼日沉西。\n矒学愁精鉴，英材喜巨题。\n何人当首选，双觡起蚖泥。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其一",
        "author": "耿南仲",
        "content": "败叶扫还飞，秋容肃粉闱。\n青钱如已选，白璧会须归。\n燕坐书横案，孤吟月满衣。\n还同潘散骑，鱼鸟性都违。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其二",
        "author": "耿南仲",
        "content": "大轴累千箱，鳬中见鹤长。\n静临窓几读，爽入肺肝凉。\n夸咤争求胜，疲劳忽自忘。\n由来京邑贡，正合冠多方。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其三",
        "author": "耿南仲",
        "content": "蔼蔼儒冠至，恢恢贤路开。\n才须金鉴别，人自玉山来。\n谢客书千卷，嵇康酒一杯。\n如君富术业，当与雉为媒。",
        "dynasty": "宋",
        "collection_info": null
    },
    {
        "title": "和邓慎思初入试院",
        "author": "耿南仲",
        "content": "昭回云汉九天横，冠带彬彬尽俊英。\n梁国有珠光照乘，赵人怀璧价连城。\n道山邃处分羣彦，文律持来考正声。\n秋晚定知谁入彀，叔通还进鲁诸生。",
        "dynasty": "宋",
        "collection_info": null
    },
    {
        "title": "和余樗年试院即事呈诸公",
        "author": "耿南仲",
        "content": "重门键钥阻山河，顾有良朋不厌过。\n唾落如珠倾巨斛，袂挥成幕散轻罗。\n惭分处士吹竽俸，谩学东人掩鼻歌。\n笑语哄堂俄又夜，客愁还奈我曹何。",
        "dynasty": "宋",
        "collection_info": null
    },
    {
        "title": "和邓慎思重九考罢试卷书呈同院诸公",
        "author": "耿南仲",
        "content": "贡珍已选茂良充，犹被拘縻类縳钟。\n渌酒强陪高馆饮，黄花不似故园逢。\n碁枰苦战挑灯坐，藓壁閒题捧砚从。\n风叶满庭秋索寞，更筹向尽睡方浓。",
        "dynasty": "宋",
        "collection_info": null
    },
    {
        "title": "和邓慎思同舍问及故山景物用钟字韵诗以答",
        "author": "耿南仲",
        "content": "草庐高卧对千峰，白眼谁能顾万钟。\n仄席不因天子诏，藏诗未许世人逢。\n他年社禝勋如立，归老烟霞志会从。\n五柳一松应好在，月明空自结阴浓。",
        "dynasty": "宋",
        "collection_info": null
    },
    {
        "title": "延祥寺",
        "author": "耿南仲",
        "content": "罗浮仙客隐，准拟访丹台。\n为国身将老，逢山眼倍开。\n月依松上过，风自竹间来。\n僧欲延清话，茶香屡拨灰。",
        "dynasty": "宋",
        "collection_info": null
    },
    {
        "title": "题丹竈  其一",
        "author": "耿南仲",
        "content": "穉川初隐地，山邃枕如城。\n宝鼎丹何在，云衣骨亦轻。",
        "dynasty": "宋",
        "collection_info": null
    },
    {
        "title": "题丹竈  其二",
        "author": "耿南仲",
        "content": "金鼎交龙虎，当年想闭扃。\n一丸丹既就，五色土犹灵。",
        "dynasty": "宋",
        "collection_info": null
    },
    {
        "title": "题丹竈  其三",
        "author": "耿南仲",
        "content": "始知勾漏地，犹胜步兵营。\n往躅今谁继，游人空慕名。",
        "dynasty": "宋",
        "collection_info": null
    },
    {
        "title": "题丹竈  其四",
        "author": "耿南仲",
        "content": "过客空寻访，飞仙已杳冥。\n他山多可买，归去读黄庭。",
        "dynasty": "宋",
        "collection_info": null
    },
    {
        "title": "仙鹤楼",
        "author": "赵泽",
        "content": "嘉陵天虹饮东海，西溪玉带萦南山。\n诸峰四面罗髻鬟，周遭百里如一环。\n炊烟万竈斜阳裏，繁絃脆管东风起。",
        "dynasty": "宋",
        "collection_info": null
    },
    {
        "title": "游碧落洞",
        "author": "时孝孙",
        "content": "昔经龙洞看飞泉，疋练穿岩落半天。\n今日挈家来碧落，萧然秋色满晴川。",
        "dynasty": "宋",
        "collection_info": null
    },
    {
        "title": "留题碧落洞",
        "author": "廖君玉",
        "content": "一洞清虚锁茂林，我来寻访嘆何深。\n游人刻石有兴废，流水穿岩无古今。\n岭上烟云长带雨，路旁松桂日成阴。\n到难未得言归去，且对金罇满满斟。",
        "dynasty": "宋",
        "collection_info": null
    },
    {
        "title": "句",
        "author": "廖君玉",
        "content": "清人耳目中流水，壮客精神两岸山。",
        "dynasty": "宋",
        "collection_info": null
    },
    {
        "title": "筑长堤",
        "author": "田昼",
        "content": "筑长堤，白头荷杵随者妻。\n背胁伛偻筋力微，以手置胸路旁啼。\n老夫七十妪与齐，五尺应门生两儿。\n夜来春雨深一犁，破晓径去耕南陂。\n南邻里正豪且强，白纸大字来呼追。\n科头跣足不得稽，要与官长修长堤。\n官长亦大贤，能得使者意。\n正堤驾轺轩，不復问余事。\n终当升诸朝，自足富妻子。\n何惜桑榆年，一为官长死。",
        "dynasty": "宋",
        "collection_info": null
    },
    {
        "title": "杜牧",
        "author": "田昼",
        "content": "弟病兄孤失所依，当时书语最堪悲。\n岂图乞得南州后，却恨寻芳去较迟。",
        "dynasty": "宋",
        "collection_info": null
    },
    {
        "title": "墨子",
        "author": "田昼",
        "content": "末学纷纷自有师，能言兼爱我独疑。\n定知已驾云梯后，却悔初心泣染丝。",
        "dynasty": "宋",
        "collection_info": null
    },
    {
        "title": "玉盘",
        "author": "田昼",
        "content": "少皡磨成白玉盘，六丁擎出太虚宽。\n青光千古称万古，留向人间此夜看。",
        "dynasty": "宋",
        "collection_info": null
    },
    {
        "title": "游金庭",
        "author": "刘旦",
        "content": "衡岳真人称福地，南齐高士寄山河。\n赤城仙去骑丹凤，墨沼人传咏白鹅。\n一世风流俱寂寞，千年气象故嵯峨。\n登临不尽怀人恨，唯有苍苍石可磨。",
        "dynasty": "宋",
        "collection_info": null
    },
    {
        "title": "上巳谢王丰父惠酒",
        "author": "刘旦",
        "content": "风雩三月初三日，褉事宣和胜永和。\n又见会稽王内史，兰亭封酒爱新鹅。",
        "dynasty": "宋",
        "collection_info": null
    },
    {
        "title": "元日",
        "author": "刘旦",
        "content": "元日甘泉会，衣冠拜冕旒。\n图书一四海，玉帛万诸侯。",
        "dynasty": "宋",
        "collection_info": null
    },
    {
        "title": "句  其一",
        "author": "刘旦",
        "content": "紫宸拜赐鸣双笏，皂盖颁春佩左符。",
        "dynasty": "宋",
        "collection_info": null
    },
    {
        "title": "句  其二",
        "author": "刘旦",
        "content": "膺门昔忝登龙客，董墓今悲下马人。",
        "dynasty": "宋",
        "collection_info": null
    },
    {
        "title": "句  其三",
        "author": "刘旦",
        "content": "感恻復何言。",
        "dynasty": "宋",
        "collection_info": null
    },
    {
        "title": "答盈盈",
        "author": "王山",
        "content": "东风艳艳桃李松，花园春入屠酥浓。\n龙脑透缕鲛绡红，鸳鸯十二罗芙蓉。\n盈盈初见十五六，眉试青膏鬓垂绿。\n道字不正娇满怀，学得襄阳大堤曲。\n阿母偏怜掌上看，自此风流难管束。\n莺啄含桃未嚥时，便会郎时风动竹。\n日高一丈罗窗晚，啼鸟压花新睡短。\n腻云纤指摆还偏，半被可怜留翠暖。\n淡黄衫袖仙衣轻，红玉栏干粧粉浅。\n酒痕落腮梅忍寒，春羞入眼横波艳。\n一缕未消山枕红，斜睇整衣移步懒。\n才如韩寿潘安亚，掷果窃香心暗嫁。\n小花静院酒阑珊，别有私言银烛下。\n帘声浪皱金泥额，六尺牙床罗帐窄。\n钗横啼笑两不分，历尽风期腰一搦。\n若敎飞上九天歌，一声自可倾人国。\n娇多必是春工与，有能动人情几许。\n前年按舞使君筵，睡起忍羞头不举。\n凤凰箫冷曲成迟，凝醉桃花过风雨。\n阿盈阿盈听我语，劝君休向阳台住。\n一生纵得楚王怜，宋玉才多谁解赋。\n洛阳无限青楼女，袖笼红牙金凤缕。\n春衫粉面谁家郎，只把黄金买歌舞。\n就中薄倖五陵儿，一日冷心玉如土。\n云零雨落正堪悲，空入他人梦来去。\n浣花溪上海棠湾，薛涛朱户皆金镮。\n韦皋笔逸玳瑁落，张佑盏滑琉璃干。\n压倒念奴价百倍，兴来奇怪生毫端。\n醉眸觑纸聊一扫，落花飞雪声漫漫。\n梦得见之为改观，乐天更敢寻常看。\n花间不肯下翠幕，竟日烜赫罗雕鞍。\n扫眉涂粉迨七十，老大始顶菖蒲冠。\n至今愁人锦江口，秋蛩露草孤坟寒。\n盈盈大雅真可惜，尔身此后不可得。\n满天风月独倚阑，醉岸浓云呼佚墨。\n久之不见予心忆，高城去天无几尺。\n斜阳衡山云半红，远水无风天一碧。\n望眼空遥沈翠翼，银河易阔天南北。\n瘦尽休文带眼移，忍向小楼清泪滴。",
        "dynasty": "宋",
        "collection_info": null
    },
    {
        "title": "弔盈盈三首  其一",
        "author": "王山",
        "content": "烛花红死睡初醒，一枕孤怀病客情。\n海上有山应大梦，人间无路可长生。\n干坤意入凭栏阔，风月人归似旧情。\n汉殿香销春寂寂，夕阳无语下西城。",
        "dynasty": "宋",
        "collection_info": null
    },
    {
        "title": "弔盈盈三首  其二",
        "author": "王山",
        "content": "絃绝秦筝镜任尘，细腰休舞凤凰茵。\n一枝浓艷埋香土，万颗珍珠湿袖巾。\n行雨不归魂梦断，落花难伴绮罗春。\n汉皇甲帐当年意，纵有芳魂不似真。",
        "dynasty": "宋",
        "collection_info": null
    },
    {
        "title": "弔盈盈三首  其三",
        "author": "王山",
        "content": "小巷朱桥花又春，洞房何事不归云。\n二年前过曾携手，今日重来忽见坟。\n香魄已飞天上去，凤箫犹似月中闻。\n纵然却入襄王梦，会向阳台忆使君。",
        "dynasty": "宋",
        "collection_info": null
    },
    {
        "title": "忆盈盈题玉女池二首  其一",
        "author": "王山",
        "content": "浮世繁华一梦休，登临因忆昔年游。\n人归依旧野花笑，玉冷几经坟树秋。\n风月过情须感慨，江山多恨即迟留。\n如今纵拟夸才思，事往情多特地愁。",
        "dynasty": "宋",
        "collection_info": null
    },
    {
        "title": "忆盈盈题玉女池二首  其二",
        "author": "王山",
        "content": "柳条黄尽杏梢新，山翠无非昔日春。\n花色笑风春似醉，寂寥惟少赏花人。\n忆昔闲粧淡纻衣，一枝红拂牡丹徽。\n无端不入襄王梦，为雨为云到处飞。",
        "dynasty": "宋",
        "collection_info": null
    },
    {
        "title": "梦中作",
        "author": "王山",
        "content": "绛阙琳宫锁乱霞，长生未晓弃繁华。\n断无方朔入间信，远阻麻姑洞裏家。\n历劫易翻沧海水，浓春难谢碧桃花。\n紫台树稳瑶池阔，凤懒龙娇日又斜。",
        "dynasty": "宋",
        "collection_info": null
    },
    {
        "title": "伤春曲",
        "author": "盈盈",
        "content": "芳菲时节，花压枝折。\n蜂蝶撩乱，阑槛光发。\n一旦碎花魂，葬花骨。\n蜂兮蝶兮何不来，空使雕阑对寒月。",
        "dynasty": "宋",
        "collection_info": null
    },
    {
        "title": "寄王山",
        "author": "盈盈",
        "content": "枝上差差绿，林间簌簌红。\n已嘆芳菲尽，安能樽俎空。\n君不见岳驼茂草长安东，金玉镳勒雪花骢。\n二十年前是侠少，纍纍昨日成衰翁。\n几时港饮流霞钟，共君倒载夕阳中。",
        "dynasty": "宋",
        "collection_info": null
    },
    {
        "title": "寄苏小娟",
        "author": "赵院判",
        "content": "当时名妓镇东吴，不好黄金只好书。\n借问钱塘苏小小，风流还似大苏无。",
        "dynasty": "宋",
        "collection_info": null
    },
    {
        "title": "和赵院判",
        "author": "苏小娟",
        "content": "君住襄阳妾住吴，无情人寄有情书。\n当年若也来相访，还有于潜官绢无。",
        "dynasty": "宋",
        "collection_info": null
    },
    {
        "title": "秋蝇",
        "author": "邹浩",
        "content": "秋风快如刀，着木木欲折。\n蕃鲜转凄凄，入眼无一悦。\n青蝇独何为，飞鸣犹未灭。\n造化本无私，尔生亦偶窃。\n念方三伏中，日车午停辙。\n下照人世间，何异红炉热。\n劲鸟倦戢翼，狞兽喘吐舌。\n惟人于此时，体懈剧疲薾。\n虚堂幸可逃，枕簟随意设。\n好睡边韶同，素懒稽康埒。\n更此值清凉，酣寝谓须决。\n双睫才欲交，汗肤遭尔啮。\n营营不绝声，宛类谗口呐。\n使我寝不安，欲息还復挈。\n况如一箪贫，未能万钱歠。\n园蔬荐脱粟，杯盘殊灭裂。\n双筯才欲拈，咀嚼遭尔餮。\n适从何处来，食饮污修洁。\n使我味不甘，欲嚥还復噎。\n驱除付疲兵，祗足增跛蹩。\n宜哉孙权弹，为尔情激切。\n期望秋风回，一扫无余孽。\n偶此延朝昏，勿谓风不烈。\n气候侵凝凛，龙蛇且藏穴。\n尔形大豆然，岂能坚如鐡。",
        "dynasty": "宋",
        "collection_info": null
    },
    {
        "title": "书徐仲车先生诗集后",
        "author": "邹浩",
        "content": "古人往矣名空存，尔来冠带谁其伦。\n语言渊骞行跖蹻，俯仰不愧何缤纷。\n先生道义完且洁，去彼取此非今人。\n事亲不但綵衣戏，刻木省定长悲辛。\n抛官却扫醉经史，胸中宁復留纤尘。\n履穿袍敝突不墨，辞币与粟甘清贫。\n自从秀髪到白首，造次于是如一晨。\n当知有昊悯浇散，先生故出援斯民。\n嗟余禀赋虽不敏，管窥偶幸知所因。\n讲闻先生亦已久，云为輙以书诸绅。\n朅来广陵两阅岁，所得比旧尤加亲。\n此编雅什数百计，覃思成诵惊余神。\n恍如听乐周太庙，黄钟大吕皦且纯。\n又如典瑞出圭璧，璀璨满目非玞珉。\n伟哉固足信万一，彷佛相见容彬彬。\n吾皇图治急遗逸，空谷相望推蒲轮。\n先生高卧焉得遂，细扎匪日颁严闉。\n奈何缰锁脱无计，洒扫犹阻致此身。\n愿言师法不少懈，庶几有立逃湮沦。",
        "dynasty": "宋",
        "collection_info": null
    },
    {
        "title": "送李光道承事罢高邮酒官",
        "author": "邹浩",
        "content": "豫章拂青冥，密荫覆百亩。\n初由拱把微，封植岁月久。\n大厦捜栋梁，匠者终见偶。\n甘井如车轮，千寻彻坤厚。\n畚锸非一朝，致力自培塿。\n河流涸生尘，源源独清浏。\n李子素绮纨，操约世莫诱。\n字画尤劲奇，往往过虞柳。\n当其求帖时，彷佛昔人呕。\n吾惟蜩翼知，岂暇恤众口。\n愿言举斯心，夙昔仁义薮。\n甘井与豫章，勿使擅所有。",
        "dynasty": "宋",
        "collection_info": null
    },
    {
        "title": "送楼谦中赴江州德化主簿",
        "author": "邹浩",
        "content": "忆昨随侍游鄞川，穷探欲上苍崖颠。\n峥嵘古寺忽邂逅，眸子顾我惊瞭然。\n子时苫块惨无意，挥麈岂暇论幽玄。\n星离雨散已五载，谁谓此地方周旋。\n胸中突兀富经史，欬唾落纸珠玑圆。\n明明君王正侧席，何事版籍从拘挛。\n匡庐胜槩半境内，足以寄傲追前贤。\n穿云潄涧徧所历，妙句流落人间传。\n却来隐几北窗下，博山深炷沉香烟。\n细观身世究竟处，何者当好何当捐。\n纷纷万事付一笑，聊復尔耳姑随缘。\n吁嗟二轮挽莫住，愿子于此同勉旃。",
        "dynasty": "宋",
        "collection_info": null
    },
    {
        "title": "赠茅山范道人",
        "author": "邹浩",
        "content": "道人本是红尘客，曾把锥刀闹胸臆。\n一朝矫首看冥鸿，弃子捐妻人莫测。\n三茅峰北华阳南，凌乱烟霞閟殊特。\n筑庵寄傲知几年，但见日月忙如织。\n饥餐落英饮沆瀣，策杖溪云随降陟。\n蟾辉倒射松风寒，长啸一声山欲闢。\n飘然行止信自由，或到人间蹑人迹。\n朱门瓮牖初不分，遇酒輙倾论斗石。\n有时巧发惊四筵，季主犹惭多失策。\n纷纷流俗争称奇，岂识道人真所适。\n茅君仙去空遗踪，高行三千当自积。\n琴閒棋罢幸相过，却恐鸾飞无处觅。",
        "dynasty": "宋",
        "collection_info": null
    },
    {
        "title": "送宋司理赴吏部",
        "author": "邹浩",
        "content": "古木暗长堤，清涟涨轻縠。\n南风聒乌樯，动子归兴速。\n今日共一樽，明朝各川陆。\n我心久已灰，惨怆輙眉蹙。\n鲍叔实我知，嵇康亦子熟。\n少年挺奇姿，绮丽诱莫逐。\n抑首掾雄藩，哀矜见推鞫。\n季文毎三思，石庆惧谴戮。\n多事如不胜，投刀斯中族。\n重华虽前旒，疏逖无隐伏。\n杂沓登俊良，能官真棫朴。\n行看万里涂，追电恣腾蹴。\n赫赫继家声，勿忘勤圣读。",
        "dynasty": "宋",
        "collection_info": null
    },
    {
        "title": "登召伯斗野亭用孙莘老韵寄秀老参寥",
        "author": "邹浩",
        "content": "广陵最佳处，堂与南山平。\n慨然寄远瞩，溷浊为冰清。\n冷官从无徒，犹阻窥朱甍。\n矧兹斗野构，名实久已倾。\n距我逾一舍，何由偕友生。\n王事有邂逅，川途假新城。\n登亭若为慰，饥渇甘大烹。\n莲花袭襟裾，双鹤唳且行。\n一笑发深省，坐见星斗明。\n回首莫逆交，物外正采荣。",
        "dynasty": "宋",
        "collection_info": null
    },
    {
        "title": "寄楼谦中",
        "author": "邹浩",
        "content": "三年客扬州，鄙吝谁与晤。\n美人海上来，青眼独余顾。\n荒凉吊遗踪，毎毎参杖屦。\n败意无俗物，欣快平生遇。\n陶丘今杜门，习懒殆成痼。\n麈尾挂壁间，琴书自朝暮。\n匡山正倚天，枕潄实幽趣。\n清壮增茟力，重规谪仙句。\n相望越千里，欵段不获驱。\n何当继畴昔，把手论情素。\n惟有月下桐，秋声已如故。",
        "dynasty": "宋",
        "collection_info": null
    },
    {
        "title": "效十二属体",
        "author": "邹浩",
        "content": "区区鼯鼠技不优，鼓刀要使无全牛。\n力探虎穴必有获，纵如兔窟焉能谋。\n好龙既久乃龙至，画蛇添足岂蛇侔。\n骢马御史风烈在，痩羊博士声名流。\n棘端犹作刻猴用，宝鼎忽患烹鸡求。\n相狗他年会见赏，牧豕海上非吾忧。",
        "dynasty": "宋",
        "collection_info": null
    },
    {
        "title": "感年",
        "author": "邹浩",
        "content": "一世三十年，我今二十九。\n昔人当此时，事业已不朽。\n颜渊语心斋，瞠若夫子后。\n着录盈三千，独居四科首。\n荀彧王佐才，智略子房偶。\n脱身作谋主，谈笑解纷纠。\n元宾与习之，二李相左右。\n復命索玄微，词章配韩柳。\n夙成更超伦，初不愧黄耉。\n项槖实可师，仲尼安敢友。\n孔融登龙门，元礼接弥厚。\n叔度千顷波，能使荀淑忸。\n陈蕃置一室，誓涤天下垢。\n贾谊入朝廷，号咷动明后。\n陆机文赋成，见者咸敛手。\n祢衡孰比俊，帝室宜见受。\n李贺锦囊中，佳句敌琼玖。\n相望编简上，灼灼列星斗。\n而我独何人，拟之一无有。\n追维故时事，浃背汗如浏。\n穷年坐井底，曾不辨虀臼。\n多岐既亡羊，画虎欲类狗。\n狂澜傥不迴，何以刷兹丑。\n吁嗟岁律逝，易于屈伸肘。\n分阴所当惜，来者勿復苟。\n譬彼力田子，耘锄肯卤莽。\n所期嘉苗成，不使乱于莠。\n血气况方刚，龙钟未为叟。\n高名非我心，没齿庶无咎。",
        "dynasty": "宋",
        "collection_info": null
    },
    {
        "title": "菏泽",
        "author": "邹浩",
        "content": "滔天洚水非凡灾，平地汹汹生风雷。\n帝尧哀民作鱼鼈，咨禹平之时懋哉。\n未暇雍容堂陛上，和羮以尔为盐梅。\n禹知休戚系予手，汲汲岂获怜婴孩。\n疏凿高低捐四海，校量势力天须回。\n尔时菏泽次第及，导引一股从东来。\n就中不独豫州利，八荒赖以川原开。\n农桑处处酬愿欲，鸟兽蹄迹还蓬莱。\n此泽虽微与有力，掲之载籍悬星魁。\n禹归上天已万祀，遗利犹今分九垓。\n帝里虎士不知数，朝昏待哺张其顋。\n转输粟布自东部，浃日何啻浮千桅。\n始知寸胶无足用，安危须仗经纶才。\n君不见黄河泛滥金堤摧，縻费皇家几亿财。\n华衣肉食皆妙选，年年议论喧中台。",
        "dynasty": "宋",
        "collection_info": null
    },
    {
        "title": "陶丘",
        "author": "邹浩",
        "content": "山河融结皆奇状，此丘之形谁与剏。\n一成为敦再为陶，二帝昌时已询访。\n至今禹贡名字存，气势仍容菏泽傍。\n普天率土此其中，杂沓舟车来四向。\n分茅开国南面尊，屡致千金谢齐相。\n尔来日月几春冬，兴废相寻人物上。\n纷纷万事已尘埃，此丘迤逦初无恙。\n平生苦死嗜登临，准拟携笻事疏放。\n冷云寒日满荆榛，蕞尔令人重悽怆。\n会须东走泰山颠，纵目干坤更何障。",
        "dynasty": "宋",
        "collection_info": null
    },
    {
        "title": "默坐有感",
        "author": "邹浩",
        "content": "后悔宁可追，称误岂容数。\n试观古来人，何以为先觉。\n一日三省躬，此事在力学。\n年光捷霜蹄，我心羞龌龊。",
        "dynasty": "宋",
        "collection_info": null
    },
    {
        "title": "次韵罗正之提刑见寄",
        "author": "邹浩",
        "content": "天边故人赠明月，恍惚如临沧海阔。\n几年麈尾阻清谈，一日中肠寛百结。\n钟君骨朽谁能琴，流水高山犹到今。\n平生宫徴愧伯牙，邂逅夫子还知心。\n相期端欲追前古，诸事斯言逃责数。\n青云穷达岂须论，廊庙由来齐子午。",
        "dynasty": "宋",
        "collection_info": null
    },
    {
        "title": "王景亮携晁无咎清美堂记来求诗为赋此一篇",
        "author": "邹浩",
        "content": "先生不出二十年，幅巾种树老卢泉。\n卢泉水木清且妍，筑堂流水茂树间。\n晁侯作记笔如椽，画栏素壁青瑶镌。\n明珠白璧光射天，先生矜诧喜欲颠。\n春归野岸绿漪涟，青山东缺如断环。\n雪消风软山苍然，杏梢红破臙脂寒。\n先生醉狂梦思山，自驾草车束尘编。\n上堂读书门画关，金徽朱丝弄猗兰。\n相思古人太古前，若非豪士鲁仲连。\n即是幽人梁伯鸾，先生好学老益坚。\n少时不信功名艰，青衫屡补履决穿。\n晚知有命绝可怜，归来自买汶上田。\n䆉稏香露凝秋殷，只知留客有酒钱。\n肯问釡粥寒韲酸，拖金曳绣卷晓班。\n何似布褐暖且寛，先生所愿一何亷。\n贵人孰与先生贤，朱门铜臭厨肉膻。\n夜阑白月照管絃，美人一笑夭桃燃。\n安知贤达死丘园，正恐后世终无传。\n此意已输先生先，我今欲归无由缘。\n蕙帐依约闻清猨，何时相从一醉眠。\n梨花杨柳傍禁烟，曾点浴沂春衣单。\n德公渡沔应已还，山中桂枝聊攀援。",
        "dynasty": "宋",
        "collection_info": null
    },
    {
        "title": "三朡亭",
        "author": "邹浩",
        "content": "结构安在哉，荒凉但郊薮。\n无言对斜阳，庐儿亦搔首。\n唯余旧时春，年年暗榆柳。\n弃置勿復论，兴衰古来有。",
        "dynasty": "宋",
        "collection_info": null
    },
    {
        "title": "成阳",
        "author": "邹浩",
        "content": "茅茨土阶不图好，想见游宫滋草草。\n有时警跸从天来，谇语应无路傍老。\n可封之民纷万邦，岂独兹城知所保。\n谷林南畔今如何，烟草茫茫车马道。",
        "dynasty": "宋",
        "collection_info": null
    },
    {
        "title": "范蠡冢",
        "author": "邹浩",
        "content": "山栖尝胆时，祸胎久已孕。\n欲令苏台倾，端俟天人应。\n夫子实奇才，大事力能胜。\n中分句践忧，内外各宜称。\n一鼓雪前羞，功名在乘兴。\n向非断以独，未必还千乘。\n荆棘梗寒宫，晨朝露常凝。\n可怜东门眼，至此不得瞪。\n乌喙鲜克终，天道亦恶剩。\n脱身海上来，嘉言谁与赠。\n位高金更多，所向岂蹭蹬。\n况有绝代姿，提携充妾媵。\n试看剑头血，何如穷绝磴。\n由来进退间，处之贵不懵。\n孤坟忽生疑，文献良足证。\n吴人未忘情，高楼时一凭。",
        "dynasty": "宋",
        "collection_info": null
    },
    {
        "title": "恭王殿",
        "author": "邹浩",
        "content": "昔人语君臣，相须比弓矢。\n乃若父子间，至情非所拟。\n惟王适帝心，重以才艺美。\n朝罢正临轩，隤丸未云已。\n谁令羽翮摧，高飞为中止。\n朅来天宇东，基构傍菏水。\n灵光屹相望，应陋苟完矣。\n于今崇传舍，便是当时阯。\n那知王者居，日与行子市。\n悲风起庭槐，飒飒盈双耳。",
        "dynasty": "宋",
        "collection_info": null
    },
    {
        "title": "送交代荣子邕",
        "author": "邹浩",
        "content": "頖宫久戢身，所造益了了。\n慷慨揖古人，百为无一矫。\n就令力回天，初不变忽眇。\n璀璨文字间，与此故相表。\n服膺今十年，邂逅辱继绍。\n遇我逾故交，微言几昏晓。\n可怜不两留，行色逐飞鸟。\n蓬山插青冥，鬰鬰佳气遶。\n怀铅谢风尘，大用此其兆。\n愿子更勉旃，真贤古来少。",
        "dynasty": "宋",
        "collection_info": null
    },
    {
        "title": "端午郊园",
        "author": "邹浩",
        "content": "叔度久不见，我心如乱茅。\n良辰适端午，万事聊一抛。\n策马指圭窦，同焉有神交。\n森森千亩竹，正尔清乐郊。\n相与造其下，香泉荐嘉肴。\n高谈落美玊，逸气腾长蛟。\n径就真乐处，古音奏陶匏。\n日车驻晴空，木杪疑焚巢。\n何必蒲葵风，翛然涤惛怓。\n兹游信物外，孰与娱云髾。\n无端消息来，主人随钲铙。\n会须更卜日，城府方胶胶。",
        "dynasty": "宋",
        "collection_info": null
    },
    {
        "title": "送黄元明赴梁县尉",
        "author": "邹浩",
        "content": "豫章控江南，山高水沄沄。\n钟此千里秀，君家贤弟昆。\n文采映诸父，鸾凤争腾骞。\n伯氏晚相遇，许我游其藩。\n聪明置不用，道术臻忘言。\n妥然稠人中，容貌白玉温。\n求之古君子，端若李仲元。\n一尉聊尔耳，谁识君所存。\n霜风惨黄叶，雪雨埋朝暾。\n柴车竟行哉，我心忧聋昏。",
        "dynasty": "宋",
        "collection_info": null
    },
    {
        "title": "次韵醇中见寄",
        "author": "邹浩",
        "content": "此身风中蓬，飘飖洛西豪。\n所向不胶漆，杜门天自高。\n坐怀平生友，皎皎眉间毫。\n书随鹊声来，厚我逾绨袍。\n如何东野鸣，亦復追离骚。\n彼苍久已均，后逸须先劳。\n试看刀笔微，他日犹萧曹。\n麹蘖正多事，要在餔其糟。\n勿谓伯乐死，辕下终奇遭。\n况乃掣电中，几许堪游遨。\n展江涵清空，春光集渔舠。\n命驾裁数驿，慰此心忉忉。\n吕安何人斯，君首无徒搔。",
        "dynasty": "宋",
        "collection_info": null
    },
    {
        "title": "韩园",
        "author": "邹浩",
        "content": "春风挽我出，邂逅陪友生。\n滨湖足胜事，繫马聊班荆。\n疏柳傲清浅，孤芳媚晴明。\n禽咔杂鱼跃，日转无人行。\n此间已深趣，继踵仍高情。\n犀局自胜负，玉轸谁亏成。\n盈樽不在饮，会意时一倾。\n岂减七贤游，亦云四者并。\n如何渺茫外，忽起丝竹声。\n未暇从尔为，目断陉山横。",
        "dynasty": "宋",
        "collection_info": null
    },
    {
        "title": "送宋子发节推",
        "author": "邹浩",
        "content": "富贵如烈火，销铄谁为钢。\n黄金攫清旦，一视无四旁。\n夫子真璞玉，炎炎讵能伤。\n万事有规矩，岂与时低昻。\n五十犹幕府，鬓髪初不霜。\n天眼终自清，弹冠指明光。\n卿云澹朝日，舞蹈萦炉香。\n勿忧雨露隔，二圣方当阳。\n大器故晚成，此去未易量。\n巾车难更轫，潩水徒汤汤。",
        "dynasty": "宋",
        "collection_info": null
    },
    {
        "title": "次韵崔德符游湖",
        "author": "邹浩",
        "content": "无双蔼嘉誉，夫子真黄香。\n磥砢傲松桧，人间自炎凉。\n平生翰墨中，赤增戏萧娘。\n颍川今何时，鼓翼端来翔。\n西湖谢尘土，危楼更斜阳。\n幽期得高士，一笑歌沧浪。\n新诗落圭璧，岂异连城偿。\n胡为独缰锁，不作逢潇湘。\n杖屦行清秋，从容酬所望。",
        "dynasty": "宋",
        "collection_info": null
    },
    {
        "title": "次德符湖光亭之什",
        "author": "邹浩",
        "content": "平湖泛日月，清光渺无端。\n并包入眼界，危构何轩轩。\n轮蹄隘行路，逸步谁与攀。\n只应空旷中，缥缈飞神仙。\n我心本虚室，朝市成青山。\n居然发余照，妙用同一天。\n凭栏岂无人，杯盘争击鲜。",
        "dynasty": "宋",
        "collection_info": null
    },
    {
        "title": "简德符",
        "author": "邹浩",
        "content": "清标藐冰壶，一见涤袢暑。\n况乃北窗风，穷辰荐佳语。\n郑声正喧天，忽此闻柷敔。\n坐令偕生疾，不得砭石去。\n我愚虽绝人，志气肯为鼠。\n如何城下盟，欣然为君举。\n请看时雨来，润泽先柱础。\n岂无力使然，默感自难阻。\n高堂久悬榻，宝剑已心许。\n昨宵共灯光，今作参商处。\n秋意入梧桐，滴沥鬬东序。\n连墻莫至前，念君初逆旅。\n蛇影勿狐疑，当思啖虀杵。\n桑蓬元四方，事业在伊吕。\n匪石讵可转，纷纷任儿女。\n但愿早晴明，交臂无龃龉。\n更约靖节君，相与富毫楮。\n朝昏经史间，端知植禾黍。\n他年羊子妻，焉能断机杼。\n君席果不分，我知逃尔汝。",
        "dynasty": "宋",
        "collection_info": null
    },
    {
        "title": "用王宪韵寄参寥",
        "author": "邹浩",
        "content": "天资不纷华，脱身礼白足。\n一笑语曹溪，与世作眼目。\n有时戏毛颖，新诗奴郑谷。\n翘然百家中，疏烟澹修竹。\n顷年古招提，山青水澄渌。\n倾盖揖孤标，令人惭逐逐。\n平生稻粱谋，从此在鸿鹄。\n尔来落高阳，辕下方局促。\n况乃建隆师，黄垆已埋玉。\n岂必阮步兵，途穷泫然哭。\n赖君金石声，丁宁鴈飞速。\n我心端何如，盲龟得浮木。\n遥闻玉堂老，初情敦夏屋。\n支遁久尘埃，风流一朝续。\n营营覆载间，万事风前烛。\n愿言扫云窗，聊对传灯录。",
        "dynasty": "宋",
        "collection_info": null
    },
    {
        "title": "送张舜谐游上庠",
        "author": "邹浩",
        "content": "高木纷万状，皆从毫末来。\n天时与人事，相资以为媒。\n根本初不同，他时终异材。\n东风动霄壌，繁华媚池台。\n花枝竟无言，车马争徘徊。\n霜雪一朝怒，孰与松柏陪。\n青青几千尺，寒峰正崔嵬。\n向来丝竹处，索寞空尘埃。\n明堂屹南面，梁栋支倾摧。\n匠石有青眼，肯为桃李开。\n穷年后悔心，何似今日回。",
        "dynasty": "宋",
        "collection_info": null
    },
    {
        "title": "颖桥僧舍壁间有诗颇怨不遇因次其韵刺之",
        "author": "邹浩",
        "content": "食肝何必马，食鱼何必鲂。\n趣操苟冰炭，谁能屈邹阳。\n人间所荣观，金门与玉堂。\n患失纷鄙夫，白首犹悢悢。\n岂识君子心，草衣如绣裳。\n薮泽方尉罗，鹪鹏已翱翔。",
        "dynasty": "宋",
        "collection_info": null
    },
    {
        "title": "路傍草",
        "author": "邹浩",
        "content": "洪造初无私，物自生殊异。\n丛丛路傍草，枝叶一何悴。\n行人或陵践，牛羊肆残毁。\n纵能胜疾风，厥害还遭值。\n瞻彼山中兰，孤芳常茂遂。\n馨香动君子，采撷远而至。\n须知得失间，所托惟其地。\n呜呼儒衣冠，如何不尚志。",
        "dynasty": "宋",
        "collection_info": null
    },
    {
        "title": "午枕有感",
        "author": "邹浩",
        "content": "宰我嗜昼寝，边韶仍爱眠。\n当时师弟子，指摘良纷然。\n韦絃以为戒，僶俛亦有年。\n分作蠧书鱼，文字相周旋。\n纵不叔夜懒，犹惭头在悬。\n如何到此地，午枕有所便。\n晨餐未停筯，睡思潜予牵。\n蒙眬眼自醉，百体柔于绵。\n茗饮虽再三，驱逐无由缘。\n解衣卧北窗，径走姬旦前。\n往往随物化，飞跃参鱼鸢。\n老木森古砌，日转惊鸣蝉。\n矍然整巾屦，衙鼓忽已传。\n由来棘围中，疏放成拘挛。\n气血似止水，鬰鬰为此愆。\n何当彻门牡，四顾还青天。\n朝昏递消息，有节亦有宣。\n焚膏续清昼，冥心寄韦编。\n往失固莫救，尚得来者全。\n圣处几万里，行矣勤着鞭。",
        "dynasty": "宋",
        "collection_info": null
    },
    {
        "title": "次韵邓州范仲成秘校见寄",
        "author": "邹浩",
        "content": "落笔文章真宋玉，八面纵横欺炙毂。\n潜藏头角卧南阳，刖足岂是王骀辱。\n每嗟愚贾谩操金，他日辛勤只书簏。\n丈夫事业会惊人，谁知范叔成张禄。\n相逢怜我再虀盐，不羡高门厌粱肉。\n追惟吴国旧时踪，山澹晴烟水输渌。\n几年嵇阮作参商，漠漠茂林空自竹。\n懽然一笑换凄凉，端遇牛公容杜牧。\n尔来日月更中天，未应寂寞餐秋菊。",
        "dynasty": "宋",
        "collection_info": null
    },
    {
        "title": "用前韵寄邓帅杜君章学士",
        "author": "邹浩",
        "content": "策府名卿厌鸣玉，朅来南阳朱两毂。\n胸中云梦吞八九，终然不贮闲荣辱。\n坐令政事邈前人，容易端如探筐簏。\n去年持刃今扶犁，所至熙熙丰谷禄。\n华堂梦断燕丝簧，笑谓邹枚不如肉。\n公虽饮少客自醉，但见银缾倒轻渌。\n明明天子正搜贤，真贤继踵还符竹。\n勋劳矧已疏屏风，八命难淹一州牧。\n愿公快向百花洲，更集宾僚勤把菊。",
        "dynasty": "宋",
        "collection_info": null
    },
    {
        "title": "用前韵寄穣城谢公静推官",
        "author": "邹浩",
        "content": "邂逅蒹葭来倚玉，浅见惭如视车毂。\n荷君倾倒过平生，妙处令人忘宠辱。\n并包今古入灵台，欬唾珠玑几盈簏。\n纷纷年少多公卿，何独斯人犹寸禄。\n南阳刺史今伯乐，叹息龙媒异凡肉。\n剡章求以助风流，岂减红莲泛澄渌。\n更将余力付蟠根，迎刃无留真破竹。\n才全如此帝未知，燕閒却自思颇牧。\n东山出处是家风，莫学渊明恋私菊。",
        "dynasty": "宋",
        "collection_info": null
    },
    {
        "title": "范仲成约非晚过颖昌留数日因邓兵还追用前韵寄之",
        "author": "邹浩",
        "content": "勿叹卞和犹抱玉，勿嘲扬雄未丹毂。\n由来识拔须待时，阨穷不是男儿辱。\n相逢相别竟匆匆，赖有好诗藏敝簏。\n居然成诵想英标，杀马无因愧持禄。\n还家青镜览形容，鞍上岂徒消髀肉。\n故人要我泛西湖，万顷瀰漫浸天渌。\n坐中寂寞欠车公，只应冒雪歌黄竹。\n从今尘榻扫南窗，日俟高车起耕牧。\n悬知乐事与众分，把琖追论灯下菊。",
        "dynasty": "宋",
        "collection_info": null
    },
    {
        "title": "与王仲弓分韵得东字",
        "author": "邹浩",
        "content": "西豪星聚时，有客还頖宫。\n解骖听挥麈，落落凌霜风。\n平子素我厚，缪入题品中。\n夷甫不復言，目繫心已同。\n埙箎竞远韵，欣逢吾道东。\n平生仰高山，鹄立拘樊笼。\n谁令燕雀微，一旦追冥鸿。\n明珠继来投，照夜惊儿童。\n从今日虚徐，所冀资磨砻。\n只恐天池鲲，朝夕抟晴空。",
        "dynasty": "宋",
        "collection_info": null
    },
    {
        "title": "次韵仲弓见赠",
        "author": "邹浩",
        "content": "我生分稽古，未始怀宴安。\n万事不入眼，人间自悲懽。\n独于文会时，所取良必端。\n起废赖发药，他年逃素餐。\n苏君日千里，逸步逾飞翰。\n一从断金来，况也宁永叹。\n于今更天诱，还逢鲁圆冠。\n倾盖如旧识，礼法能见寛。\n须知高门闾，阶庭富芝兰。\n何独仲弓家，弟兄称二难。\n琴张诚可友，愿言谢外观。\n圣域渺无旁，观水须观澜。",
        "dynasty": "宋",
        "collection_info": null
    },
    {
        "title": "送裴仲孺摄汝阴尉",
        "author": "邹浩",
        "content": "我读醉翁思颍诗，恨不六翮西南飞。\n頖宫朅来滨颍水，颍水虽同非颍尾。\n羡君匹马秋风前，吏隐去作南昌仙。\n霜威凛凛肃普天，环湖潇洒皆当年。\n时丰铙鼓如寒蝉，想见丝緍上钓船。\n太白还光醉翁死，邻家仍无隐君子。\n山高水深谁与知，只恐未乐君先悲。\n朱方豪士森戈矛，青云蹭蹬犹督邮，不如黄鸡白酒相与醉即休。",
        "dynasty": "宋",
        "collection_info": null
    },
    {
        "title": "次韵世美游嵩山",
        "author": "邹浩",
        "content": "肇分五岳尊，上帝委奇石。\n维嵩据地中，屹立万仞壁。\n远与四镇殊，式应土圭测。\n有人仰崇高，坐厌拘名迹。\n邂逅天际来，骅骝脱车轭。\n将圣祭泰山，此心岂悬隔。\n扰扰尘土中，一朝復一夕。\n闻君有风期，欣然双蜡屐。\n焉知马足非，迥隔千峰碧。\n古人亦多端，相望託幽寂。\n法音动山灵，松栝惟所适。\n寄径登显途，自恃捷无敌。\n遗辙谅未泯，一一可游历。\n借问去来人，谁堪比心迹。",
        "dynasty": "宋",
        "collection_info": null
    },
    {
        "title": "送崔子厚朝散倅安州",
        "author": "邹浩",
        "content": "君家如武库，人物常森森。\n伯氏妙难测，一笑冥古今。\n蒲团与蔾杖，终然作知音。\n王事挽以去，岁杪霜雪侵。\n轻轩奉白髪，遥指甑山岑。\n臣子难有已，忠孝亦已深。\n南方拥兵刃，调发多呻吟。\n使民还击壌，屏星实分任。\n况乃功业本，从来在无心。\n独恨锁天北，谁与同瑶琴。",
        "dynasty": "宋",
        "collection_info": null
    },
    {
        "title": "次韵仲弓见怀",
        "author": "邹浩",
        "content": "与子风雨散，掩关非世喧。\n琴书到古人，危坐屡忘言。\n何当同此趣，脱略文物繁。\n岁晏犹清居，厉节真王尊。",
        "dynasty": "宋",
        "collection_info": null
    },
    {
        "title": "悼陈生",
        "author": "邹浩",
        "content": "豪商破浪随东风，辘轳相继沧溟中。\n回环极目渺无际，万石之载裁飘蓬。\n一朝六鶂不得进，十舟八九成虚空。\n一舟邂逅脱鱼腹，开帆岂暇论西东。\n大明出没夜復旦，何许清越鸣晨钟。\n舟人侧耳正惊喜，忽瞻水际排奇峰。\n落帆沉矴泊古岸，介然荒径云间通。\n鄞川书生託舟尾，见之踊跃追猿狨。\n扶疏怪木进十里，突兀古院题天宫。\n入门长廊转寂寂，堂上高拱厖眉翁。\n左右侍立满三百，谈玄演义声玲珑。\n相逢问劳悯流落，旋启虚室栖行踪。\n纷纷袍布欺腊雪，独此锦帐朝霞红。\n黄金白玉荐丰馔，药苗蔬甲青茸茸。\n主翁自言避巢寇，朅来不与中原同。\n于今天子果谁氏，语罢默默如盲聋。\n日遣二子共游处，因得细诘开冥蒙。\n皆云我辈号处士，名字非列神仙宗。\n三等三百奉一主，上等第一裴休公。\n提携峻陟几千丈，笑秦亭上聊从容。\n秦皇可笑笑不已，声撼亭角摧穹隆。\n徐福曼倩亦何在，前后石壁犹房栊。\n举头指似蓬莱岛，霜雪直上磨苍穹。\n波涛作势撞山脚，鲁有神圣躬磨砻。\n欲令异物知所畏，周遭水面盘蛟龙。\n书生名利浃肌骨，尘念日久生心胸。\n老翁照见輙微笑，血盆再入宁易攻。\n蓬莱有路尔常睹，此别旷劫无由逢。\n吾今舟楫助尔往，尔其登览庶可穷。\n日轮迎晓傍山出，水声先沸惊寷窿。\n赤光散合动天地，顷刻气候分春冬。\n高低殿角屹相向，一一镌凿非人工。\n穷晨不復值仙子，卿云瑞雾空蒙茏。\n询之处士盖有谓，近世人迹几相重。\n鸾骖鹤驭厌凡肉，矫然远举归鸿蒙。\n先生吕翁独于此，一年三四眠松风。\n书生尘念竟不断，主翁但问何所供。\n人参如人更长大，愿乞数本扶疲癃。\n翁言此物有神护，特经海道须罹凶。\n良金美玉亦至宝，尔诚欲之吾当从。\n慇懃教告岂一事，尤戒卧语详初终。\n楞严秘密偈四句，奉以周旋宜恪恭。\n书生再拜起沉矴，转盼已入鄞州封。\n还家妻子久黄壌，单形隻影反匆匆。\n却思投翁事清净，天南天北惟飞鸿。\n茫然进退真捕景，一生颠倒终狂童。\n君不见秦皇汉武操利势，自许神仙力能致。\n海边方士日从横，毕竟千非无一是。\n书生径步蓬莱巅，况乃天人勤指示。\n若为名宦苦死坚，失脚青云坠平地。\n仙兮仙兮一何异，求不求兮两莫遂。\n我虽忘情亦欷歔，仲尼之门非所议，率然作诗纪其事。",
        "dynasty": "宋",
        "collection_info": null
    },
    {
        "title": "次韵世美冬夜见怀",
        "author": "邹浩",
        "content": "君家儒学频公侯，岂知孔孟穷于邹。\n他年事业知未艾，诜诜孙子多清流。\n红莲上客更超诣，劲节耻与今人俦。\n自言名宦亦何有，回看家法长包羞。\n芜城岁月已波逝，朅来文会消吾忧。\n青天白日有崔子，亦许交臂闻嘉谋。\n人生南北那可必，合散倐忽春云浮。\n会须着鞭入圣域，无使后悔空冥搜。",
        "dynasty": "宋",
        "collection_info": null
    },
    {
        "title": "送德符还阳翟并简陈叔易",
        "author": "邹浩",
        "content": "霜严识苍柏，火烈知黄金。\n不有小人谤，孰窥君子心。\n前程已如此，纷纷矧于今。\n衡门杜朝夕，巧舌犹追寻。\n一与接为构，何以逃交侵。\n任大始多事，由来天意深。\n北风动秋夜，兴落西山岑。\n逸驾岂受挽，耿耿聊分襟。\n太丘阻眉宇，为我先寄音。\n渔父可师否，兹焉共浮沉。",
        "dynasty": "宋",
        "collection_info": null
    },
    {
        "title": "烹密云龙",
        "author": "邹浩",
        "content": "君不见子建七步俄一诗，太冲十年仅三赋。\n相去何啻楚与越，尔来题品皆才具。\n我生尚友到古人，袖手寒窗重惭惧。\n巧迟拙速非所长，舟泝湍流只如故。\n秋风逸思谁肯分，惟资茗饮祛昏瞀。\n人间气味足奇功，毕竟不能成好句。\n集仙公子天上回，拭目元丰新制度。\n夜光明月岂足珍，矫矫真龙翳云雾。\n潜藏飞跃自有时，只恐缄縢终不固。\n况闻醉翁归颍东，更号六一逃机务。\n震霆端的助滂沱，名称恰应当年数。\n从今掩卷待青禽，晴轩屑玉和甘露。\n胸中无復旧尘埃，五物狂吟在朝暮。\n须知料虎戚自贻，莫讥恶客君家蠧。",
        "dynasty": "宋",
        "collection_info": null
    },
    {
        "title": "次韵苏子骏寄其弟世美",
        "author": "邹浩",
        "content": "霜风战芜城，耿耿袖间手。\n峩冠何许来，逸气蟠九有。\n入眼无可人，终焉收下走。\n舌端写天河，那知胆非斗。\n离亭巧梯媒，节物几榆柳。\n所向曹匼阿，刚肠欲雷吼。\n饥寒挽柴车，莫获亲可否。\n年来但韦编，妙处知不朽。\n规模绵古今，元自一布肘。\n翛然环堵中，未觉羲皇久。\n三復鹡鸰诗，亦已等妍丑。\n此心千里同，岂愧鼻如口。\n更闻隐君子，随风落岩薮。\n崇朝公事休，嗜好斥杯酒。\n幅巾欵玄谈，聪明谢天诱。\n万象悬目前，轩豁开户牖。\n坐令黄堂上，观浄亦成垢。\n维皇急亲贤，承庸拔师友。\n丘壑难自娱，岩廊拱文母。\n只恐行赐环，仙去误鸡狗。\n与其羡长生，孰若寿黔首。\n一语君试听，黄梅未当剖。",
        "dynasty": "宋",
        "collection_info": null
    },
    {
        "title": "靖节堂分题得重字",
        "author": "邹浩",
        "content": "儒衣隘绵区，冰炭非一种。\n邂逅心事同，清标揖孤耸。\n驾言仁义涂，相与戒前从。\n廓廓膺肺间，何由纳天宠。\n春风入高堂，文字竞拳勇。\n妙句窥杜陵，微语倾叔重。\n翘然真四夔，吾道有扶拥。\n遂令斥鷃姿，端为钟鼓悚。\n从今日喧妍，胜处宜接踵。\n独恨韩城君，伶俜泣新垄。",
        "dynasty": "宋",
        "collection_info": null
    },
    {
        "title": "次韵崔光先见简作诗催春色",
        "author": "邹浩",
        "content": "春游有客忘朝暮，酷似经星好风雨。\n岂知仲蔚长蓬蒿，寂寂儒宫裁一亩。\n新诗故委黄耳来，舌在惊疑为频吐。\n鸿钧觅运扫辙踪，万物终然归鼓舞。\n去年枯槁欲樵苏，今已蕃鲜媚农圃。\n我家吹律信参天，苗裔非才閴无睹。\n族寒官冷自离奇，安能仰赞娲皇补。\n庙堂爕理皆少年，伫见囊金罄花坞。",
        "dynasty": "宋",
        "collection_info": null
    },
    {
        "title": "送幼安赴澶仓",
        "author": "邹浩",
        "content": "人生本逆旅，行止良悠悠。\n试看康荘上，辙迹多成沟。\n公子分闭户，时来亦何由。\n载书晓遄迈，春令方如秋。\n河滨古城府，税鞅聊优游。\n青云捷径在，氏庾非君优。\n臧孙故有后，斩斩承风流。\n故为重作恶，日暮犹登楼。",
        "dynasty": "宋",
        "collection_info": null
    },
    {
        "title": "仲儒烹密云龙得烹字",
        "author": "邹浩",
        "content": "清都密云龙，遐方久驰名。\n无因饮天赐，叹息非公卿。\n尔来牛斗间，瑞气蟠纵横。\n龟书识至宝，近在璧假城。\n物色到君箧，发视凡骨惊。\n君心本鐡石，从此亦变更。\n自言匹夫耳，乃有怀玉声。\n羣嘲杜潜隙，径约良友烹。\n伊予岂其人，重以慰平生。\n可怜谢康乐，新诗徒尔鸣。",
        "dynasty": "宋",
        "collection_info": null
    },
    {
        "title": "鲜于大受蜕轩",
        "author": "邹浩",
        "content": "斵轮知读书，解牛知养生。\n天下一致耳，冰泮无余情。\n向来所筌蹄，俄已蜩甲轻。\n岂必吟泽畔，始为当世清。\n鲁堂殆庶几，居然黜聪明。\n蠢蠢冠屦间，胸中妙难名。\n鼓铸虽有自，竟脱模范成。\n诗翁既迁去，委蜕今韩城。\n闭门作龙蛰，端俟风雷惊。\n文史聊寄径，与古将抗衡。\n何以识此心，标牓辉前楹。\n他年付卷舒，会见推善鸣。\n应怜刘季陵，寂寞初无声。",
        "dynasty": "宋",
        "collection_info": null
    },
    {
        "title": "送郑祭酒得宫观还乡",
        "author": "邹浩",
        "content": "闽中男子多儒衣，龙骧虎视惟四夔。\n门前蓬藋老风雨，籍籍声名天下驰。\n尔来半作古人去，亦或霜鬓甘伏雌。\n独随日月上星斗，即今先生侍丹墀。\n先生胸次真武库，无所不有世莫窥。\n早年剖符勤抚字，晚年赐环妙论思。\n朝廷远览得治本，务先长育英豪姿。\n凌云大厦岂一木，要在鉅细皆其宜。\n先生彬彬掲模楷，仰膺帝可端为师。\n鸾飞鳯举徧台阁，辟雍祭酒终不移。\n下帷庄坐对沉燎，诸生自耻専浮词。\n斯文与天共澄霁，肃驾圣域无多岐。\n他时合抱挽梁栋，论功较德谁高卑。\n先生胡不长风宪，豺狼在念略狐狸。\n坐令饮恨深发喜，簪缨无復藏奸欺。\n先生胡不同翰墨，形容尧仁晓天涯。\n鲁官典诰从此復，大哉王言非寄私。\n先生胡不秉枢极，以道揆事如蓍龟。\n河防民役有定论，简拔贤俊去嫌疑。\n吏员一一底乃绩，二虏拜手受指撝。\n东西南北几万里，匹夫匹妇违寒饥。\n人言太平亦无象，但见父老同儿嬉。\n胡为五湖入清梦，忽焉幽兴落武夷。\n千钧一发谁挽得，径约赤松歌紫芝。\n长安车马竞回首，颇似巨源辞位时。\n通德高门想如昨，溪风旦暮犹有期。\n冷然杖屦远俗物，此心惟许江鸥知。\n巍巍北辰拱天子，还淳直欲跻皇羲。\n人才未登常侧席，鹤书毎毎空山茨。\n金瓯况復旧名氏，只恐先生难自怡。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其一",
        "author": "邹浩",
        "content": "秋风卷轻帷，似送东归帆。\n亲心为恻恻，谷马驰两衔。\n吴江渺清冷，吴山鬰巉岩。\n侍行不尔俱，官曹犹治凡。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其二",
        "author": "邹浩",
        "content": "北去青山门，宰木行森森。\n吾祖不可见，岁月成古今。\n侍亲奠鸡酒，应慰久客心。\n尔心故自慰，尔兄涕沾襟。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其三",
        "author": "邹浩",
        "content": "尔生见天地，较我两岁迟。\n儿童作壮夫，恍若旦暮期。\n诗礼久服膺，飞鸣当及时。\n慎勿醉乡去，志士良耻之。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其四",
        "author": "邹浩",
        "content": "姑苏一都会，井径分龙鳞。\n风俗如郓城，臧否朝朝新。\n况尔随侍子，动与嫌疑邻。\n延笃傥可师，不如陪古人。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其五",
        "author": "邹浩",
        "content": "至远挽不来，庭竹屡陨箨。\n剖鱼得素书，颇说甘寂寞。\n矫枉勿过正，执中思子莫。\n他年同我心，俯仰无愧怍。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其六",
        "author": "邹浩",
        "content": "至虚走桥门，所乐在羣居。\n羣居固可乐，他途亦纷如。\n合抱自毫末，要须慎其初。\n大带有余否，此语当急书。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其七",
        "author": "邹浩",
        "content": "詹何我师友，文行悬高名。\n天命岂易度，栖迟尚柴荆。\n省定余白昼，相与发大鸣。\n才进非故吾，从此难为兄。",
        "dynasty": "宋",
        "collection_info": null
    },
    {
        "title": "元鲁侍亲还以凡今之人莫如兄弟赋诗送之  其八",
        "author": "邹浩",
        "content": "四人如四支，阙一不成体。\n故为各天涯，阻异晨昏礼。\n但愿器业成，高阳亦兄弟。\n此意何时穷，颍川方瀰瀰。",
        "dynasty": "宋",
        "collection_info": null
    },
    {
        "title": "次韵德符夜访世美",
        "author": "邹浩",
        "content": "苏子甫及瓜，装赍动檐楹。\n念此不数见，柴门行昼扃。\n幅巾策藜杖，邂逅诸友生。\n凉月委新照，无烦聚飞萤。\n懽然造空洞，却顾轻簪缨。\n虀盐未果腹，饱德如楚萍。\n只应他夕来，矫首心盈盈。",
        "dynasty": "宋",
        "collection_info": null
    },
    {
        "title": "次韵樗年见简",
        "author": "邹浩",
        "content": "一身能几何，首尾復自畏。\n岂知尘表姿，落落惟所值。\n官攡忽相逢，欣悲十年事。\n须知袭人间，舒卷在毋意。\n他时况英声，曾冠通侯次。\n行矣方坦途，真贤不难继。",
        "dynasty": "宋",
        "collection_info": null
    },
    {
        "title": "用前韵寄乡中诸长者",
        "author": "邹浩",
        "content": "乡邦蔼儒冠，后生良可畏。\n况乃领袖贤，疑与古人值。\n尔来索吾居，南北几岁事。\n冥鸿云外心，疲马风前意。\n遥知松菊间，青编焕鳞次。\n何当返柴车，故步懽然继。",
        "dynasty": "宋",
        "collection_info": null
    },
    {
        "title": "次韵德符过曾园  其一",
        "author": "邹浩",
        "content": "东方澹残星，车马各有之。\n心落声利间，摇摇无静时。\n幽人独朝彻，蟾光濯涟漪。\n赋诗鸥鹭边，妙绝中郎词。\n青时正相嚮，白驹忽已驰。\n归来过我谈，闻风徒振衣。",
        "dynasty": "宋",
        "collection_info": null
    },
    {
        "title": "次韵德符过曾园  其二",
        "author": "邹浩",
        "content": "数子清玉峙，粲粲凌朝辉。\n持竿谢高风，钵囊聊自携。\n岂不一趣尚，因缘非兔丝。\n北去得幽圃，相与无町畦。\n白鸟亦忘我，共此天然姿。\n只应太史奏，还在颍水涯。\n九原审难作，幸及同襟期。",
        "dynasty": "宋",
        "collection_info": null
    },
    {
        "title": "次韵仲孺见督烹小团",
        "author": "邹浩",
        "content": "世事多好还，往躅端可视。\n崟岩辉奇功，颇愧文王肆。\n他年焚舟来，几作涂炭坠。\n驷马岂及追，我今亦如是。\n狂言编虎鬚，得报逾掐鼻。\n平生储春芽，美恶初一意。\n浊氛腾墨云，君舌故历试。\n小龙落几前，毕竟不知异。\n方欲事烹煎，姜盐以为使。\n赖君呼回头，丝桐识秋思。\n会当扫南轩，石铫沃清泚。\n从此师金人，三缄诚有味。",
        "dynasty": "宋",
        "collection_info": null
    },
    {
        "title": "再酬仲孺",
        "author": "邹浩",
        "content": "龙团方启封，数子已惊视。\n端如肖壁人，骑羊入城肆。\n又如金谷姿，不合楼前坠。\n嚢衣本酸寒，茶具无一是。\n纷纷诘邻家，浪欲学拥鼻。\n秋空輙云雷，秘惜乃天意。\n未敢还巾车，且集诸生试。\n岂非今年芽，岁月与君异。\n直须如印刓，诗驿趼来使。\n念君才患多，落笔有余思。\n盈编故可期，河流几时泚。\n君应嘲马肝，不食亦知味。",
        "dynasty": "宋",
        "collection_info": null
    },
    {
        "title": "仲孺督烹小团既而非真物也怅然次韵以谢不敏",
        "author": "邹浩",
        "content": "情僞初难分，饱闻不如视。\n君看求马时，安得走唐肆。\n此茶亦先声，入手恐失坠。\n泠然风御还，共饮乃非是。\n坐令竹边心，追悔如刻鼻。\n故人岂欺予，姑以将远意。\n由来毁誉间，夫子犹必试。\n八床志多金，龙断何足异。\n胡为不三思，取信輶轩使。\n超超莆阳公，铨量妙清思。\n仰止一喟然，背浃欲流泚。\n尚赖君诗存，高吟忘肉味。",
        "dynasty": "宋",
        "collection_info": null
    },
    {
        "title": "戏世美",
        "author": "邹浩",
        "content": "杨家绝艺十六絃，公卿往往趋宾筵。\n妙龄才子更豪酌，月中醉倒西湖船。\n楚宫残梦几春晓，五陵好事犹喧传。\n只今展江尝託足，香风带恨留苔钱。\n谁令故人不他寓，朅来亭上仍秋天。\n幽花脉脉鑑清潩，似与当日争蚩妍。\n此心如水亦滉漾，那堪焊拨还锵然。\n骅骝夜半解归镫，青灯烱烱空韦编。\n砧声渔唱起何许，坐久波面生寒烟。\n故应鸥鹭有深意，忽焉鼓趐鸣窗前。",
        "dynasty": "宋",
        "collection_info": null
    },
    {
        "title": "十六夜府会湖光亭呈世美",
        "author": "邹浩",
        "content": "使君终宴先归休，菱盘藻带妨移舟。\n湖边何处月已到，观音堂下寒光浮。\n鼎来谈笑托新兴，沉沉万籁干坤幽。\n云端飞翼弄清霭，波间戏鬛吹轻沤。\n凉飈袭尘了无迹，似动不动蒹葭洲。\n却观落日倚栏处，天东缥缈横高楼。\n不须要月共形影，吾曺兹焉成献酬。\n单衣盈露坐忘返，亦忘佳客相与留。\n始知人世恶尘土，生平今夕方中秋。\n昨宵莲社二三子，借问赏心如此不。",
        "dynasty": "宋",
        "collection_info": null
    },
    {
        "title": "次韵德符访世美",
        "author": "邹浩",
        "content": "秋晨饭香积，举袂清风生。\n朅来展江道，老木森亭亭。\n纤埃不随步，昨宵寒露零。\n人境两相值，简编焕新晴。\n迁固久黄壌，椽笔窥群英。\n崔子独异趣，一笑铅椠轻。\n诗成似金籥，为我开尘扃。",
        "dynasty": "宋",
        "collection_info": null
    },
    {
        "title": "敬读仁祖实录用前韵",
        "author": "邹浩",
        "content": "嘉佑纪庚子，犬马初冬生。\n安知拱尧舜，不事沉香亭。\n尔来百寮底，霏霏清涕零。\n弓剑谁与问，白云飞晚晴。\n恭闻语干造，凛如班集英。\n遗恩泰山重，死报鸿毛轻。\n圣孙王纂承，行当叩天扃。",
        "dynasty": "宋",
        "collection_info": null
    },
    {
        "title": "送杜君童学士赴阙",
        "author": "邹浩",
        "content": "西风猎猎鸣旌旗，南阳学士趋丹墀。\n南阳父老挽不住，家声復如东汉时。\n堂堂材具中梁栋，鬓边寒暑惊驹驰。\n垂衣继照掲日月，只应一见舒尧眉。\n鸾台凤阁有新路，着鞭宁许驽骀知。\n委身报国一心耳，嶷如嵩岱谁能移。\n他时廷尉妙生死，还将此道供论思。\n凌云大厦肃天宇，千秋万岁无倾欹。\n焦头烂额岂足尚，长堤蚁穴今图之。\n回看蹇浅丈夫子，攫金清旦方沉迷。\n矢来无乡亦可恤，付与公议分高卑。\n前人得失焕清简，纳公胸次无孑遗。\n愿言朝退坐华省，更以反己为元龟。\n儒冠往往喙三尺，勿令白玉生瑕疵。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其一",
        "author": "邹浩",
        "content": "泛泛莲花池，日月几宾送。\n乳燕辞故窠，征途亦飞鞚。\n会合安可常，万事惊残梦。\n何以寛我愁，风流在民众。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其二",
        "author": "邹浩",
        "content": "妙年公卿子，可人逢此君。\n退然数尺耳，气节凌青云。\n从今奉亲暇，简策陪朝曛。\n应怜四杰流，勤勤但空文。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其三",
        "author": "邹浩",
        "content": "岩廊拱真人，妙与天地参。\n政教似寒暑，岂罪樵夫谈。\n木铎久不振，相府方潭潭。\n公子饱见闻，归献北斗南。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其四",
        "author": "邹浩",
        "content": "忠孝非两心，事君如事父。\n事君贵以人，事父孰为愈。\n真贤绝骅骝，骨相未易取。\n愿子继法真，毋令老江浦。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其五",
        "author": "邹浩",
        "content": "前年可罗雀，朱幡出濠梁。\n今年可炙手，衮衣登庙堂。\n公家本金玉，何曾变炎凉。\n公子不展眉，端为斯人伤。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其六",
        "author": "邹浩",
        "content": "卞氏称六龙，公家宛相如。\n久作风雨散，于今共诗书。\n山前犹制锦，江上方题舆。\n遥想侍侧心，夙夕鴈与鱼。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其七",
        "author": "邹浩",
        "content": "犹子知几人，子独欣白眉。\n风霆破春晓，怒翼鸣天池。\n未促南昌行，还为竹间期。\n傥及马伏波，一书重示之。",
        "dynasty": "宋",
        "collection_info": null
    },
    {
        "title": "世美归侍政府以送君南浦伤如之何作诗送之  其八",
        "author": "邹浩",
        "content": "芜城兆霜雪，颍川凋芰荷。\n昔别情已矣，今别情奈何。\n英英二三子，行亦车悬𨍋。\n后日知谁同，蝉声犹暮多。",
        "dynasty": "宋",
        "collection_info": null
    },
    {
        "title": "送杜堪才以江汉故人少为韵  其一",
        "author": "邹浩",
        "content": "与君本南北，作吏同一邦。\n诗书雅相好，旨酒空盈缸。\n岁晏赋归去，冉冉车轮双。\n我亦非匏瓜，兹焉念松江。",
        "dynasty": "宋",
        "collection_info": null
    },
    {
        "title": "送杜堪才以江汉故人少为韵  其二",
        "author": "邹浩",
        "content": "杜陵世多人，风流自唐汉。\n振衣入朝廷，玉立争璀璨。\n若人独何为，辕下尚羁绊。\n舌在且加餐，慎勿发长叹。",
        "dynasty": "宋",
        "collection_info": null
    },
    {
        "title": "送杜堪才以江汉故人少为韵  其三",
        "author": "邹浩",
        "content": "秋来几何时，送远惊已屡。\n山川澹无情，苍莽亦非故。\n分与人迹疏，韦编对香雾。\n只应知此心，西陂有鸥鹭。",
        "dynasty": "宋",
        "collection_info": null
    },
    {
        "title": "送杜堪才以江汉故人少为韵  其四",
        "author": "邹浩",
        "content": "青衫勿自少，委质皆王臣。\n贵贱物外耳，直道惟其人。\n下惠信先觉，到今如北辰。\n居閒傥未能，君志终当伸。",
        "dynasty": "宋",
        "collection_info": null
    },
    {
        "title": "送杜堪才以江汉故人少为韵  其五",
        "author": "邹浩",
        "content": "汉水方涸流，梁园正秋杪。\n驾言托朝昏，陈事有台沼。\n他年李杜来，慷慨识者少。\n安得从君游，一笑今古了。",
        "dynasty": "宋",
        "collection_info": null
    },
    {
        "title": "马叔宝寄种竹诗次其韵",
        "author": "邹浩",
        "content": "穷年不挥斧，叹息无妙质。\n谁知深眇中，环堵以为室。\n纷笔如万牛，力挽未曾出。\n论交余此君，聊为拂巾栉。\n人间方好竽，萧萧乃鸣瑟。\n兹焉得所投，陈雷信难匹。\n昨来面墻心，举倡有风日。\n莫似白乐天，殷勤在兜率。",
        "dynasty": "宋",
        "collection_info": null
    },
    {
        "title": "雪中对竹",
        "author": "邹浩",
        "content": "飞雪一何情，拜我南轩竹。\n骈头控于地，默默隃信宿。\n寒花本轻扬，丛集乃折轴。\n况此梢云姿，萧然异凡木。\n飘风亦狂生，端来助陵蹴。\n似欲揉直柯，绕指惟所欲。\n焉知天与刚，初不愧幽独。\n罄折虽尔为，且异望尘辱。\n晨光破沈阴，春色盈两目。\n风雪安在哉，竹犹故时玉。",
        "dynasty": "宋",
        "collection_info": null
    },
    {
        "title": "次韵韩君表雪中感怀",
        "author": "邹浩",
        "content": "龙衣不解颜，忧民向来急。\n天高委真符，年丰兆原隰。\n连山水气昏，过云鴈声涩。\n先春凌马奔，投隙作尘入。\n濒竹乍萧萧，惊风还汲汲。\n颇轻花闘狂，肯共雨争湿。\n夜半回晓光，木杪森鹄立。\n开编适吾心，鼓枻辍清集。\n一饱傥可偿，万事非所及。\n想见秋稼前，腰镰荷青笠。",
        "dynasty": "宋",
        "collection_info": null
    },
    {
        "title": "用前韵寄德符",
        "author": "邹浩",
        "content": "叩门无季心，尔来空缓急。\n若人作枯蓬，随风落遥隰。\n袖书珠玉昏，匣剑蛟龙涩。\n雪花陵春阳，山寒拥扉入。\n孤松初自高，短绠岂易汲。\n伊予不逢年，所嚮惊束湿。\n分携忽岁迁，结念成骨立。\n萧萧清潩滨，冉冉白鸥集。\n盟好何当寻，瓜时亦云及。\n东游傥未忘，芦边一渔笠。",
        "dynasty": "宋",
        "collection_info": null
    },
    {
        "title": "次韵仲孺梦与世美诸友同集",
        "author": "邹浩",
        "content": "箪食凄穷阎，綵衣焕华屋。\n公子谢羣居，几年羊胛熟。\n逢迎纷故人，趣异终疑独。\n精诚洞虚无，相应比如竹。\n不羡春风前，流莺啭乔木。\n勤勤通昔心，全胜书一束。\n胡然亦神游，邂逅同梦鹿。\n夜旦环中来，梦觉更主仆。\n只今所见闻，转手惊莫復。\n冰释倘未能，兹焉良可烛。",
        "dynasty": "宋",
        "collection_info": null
    },
    {
        "title": "次韵和韩大资湖光亭对雪之什",
        "author": "邹浩",
        "content": "岩廊未旋归，故国聊自晦。\n尘表澹崧高，胸中妙天对。\n丰年随政还，嘉雪徧境内。\n从容陟九层，指顾纷百态。\n经纶动初心，枯槁入长嘅。\n虽陈北海樽，终念东皋耒。\n只应沙路干，依前符帝赉。",
        "dynasty": "宋",
        "collection_info": null
    },
    {
        "title": "送曾仲敷赴庆州司户",
        "author": "邹浩",
        "content": "栖迟颍水无三年，四见长途事鞍马。\n问君胡为乐驱驰，告我吾非苟然者。\n向来庭闱故当尔，今乃从知古塞下。\n男儿出腹在四方，龊龊南窗吾未暇。\n隻手扛鼎非吾力，百步穿杨非吾射。\n眇然躯干仅数尺，智略岂分子房亚。\n诗书礼乐工作谋，元帅轩轩更儒雅。\n相知不与今人同，往游其藩跃如也。\n君言慷慨得我惊，我有私忧为君写。\n巍巍法座天中央，万物生成得陶冶。\n边尘吹风不见人，麟凤犹阻游郊野。\n烦将此意问元帅，何当鐡甲悬高架。\n君家一唯如雷霆，震动干坤失聋哑。\n愿回庐阜异时心，白刃前头荐潇洒。\n家风欻从千古还，上策酬恩真土苴。\n口终拂袖两无言，因送飞鸿不知夜。",
        "dynasty": "宋",
        "collection_info": null
    },
    {
        "title": "次韵仲孺见怀十二韵",
        "author": "邹浩",
        "content": "江梅飞故枝，桃李日夕更。\n宰物初无心，芳菲自奔竞。\n幽禽衘真如，历历唤不醒。\n东里似得之，与春忘谒请。\n颓然蘧庐中，槃薄天地永。\n交情海沤发，吟兴秋翮劲。\n璀璨十二旒，陶谢不获骋。\n须知云气蒸，未害山石硬。\n但君已追风，顾我犹蹇乘。\n试冯作诗光，普照万物盛。\n物尽照亦空，何许开绝景。\n他时从此来，一眄躐千圣。",
        "dynasty": "宋",
        "collection_info": null
    },
    {
        "title": "次韵世美见寄",
        "author": "邹浩",
        "content": "鼻端漫故蝇，心与天地远。\n声容天地前，长似西湖晚。\n判合亦何常，从古车轮转。\n君不见儒衣壌壌趋白头，几人管鲍情相收。\n我岂季子难之邹，行矣同听黄栗留。",
        "dynasty": "宋",
        "collection_info": null
    },
    {
        "title": "与仲孺破兔饼色味皆恶同一绝倒既而述之又烹小团亦兔饼也作诗报世美",
        "author": "邹浩",
        "content": "争携懃意烹春风，终焉臧谷同一踪。\n莫言不落第二月，须知所好非真龙。\n窃香安得青琐趣，效矉颇惭西子容。\n此言虽小有大喻，冯君转达裨时雍。",
        "dynasty": "宋",
        "collection_info": null
    },
    {
        "title": "与仲孺文仲述之作诗送仲弓赴籍田以之子于征为韵分得子字",
        "author": "邹浩",
        "content": "凤园佳人孤凤起，草木无光春披靡。\n红亭碧沼政高深，借问何由驻双履。\n王涂开泰日月中，玉堂仙翁是知已。\n瀛洲蓬岛未横飞，且向籍田聊尔耳。\n北道仲容休说贫，东山太白谁比拟。\n云汀荷芰供远凉，遶砌青青更兰芷。\n丞相上马台阁空，长鞭往往城南指。\n君身虽不作羊羶，自然尘表门如蚁。\n清谈秀句得豪英，合抱他年欝松梓。\n要须万口一同声，文恪风流今有子。",
        "dynasty": "宋",
        "collection_info": null
    },
    {
        "title": "次韵刘元因赠王幼安",
        "author": "邹浩",
        "content": "真人拱南嚮，羣英纷玉除。\n趯趯动环海，夙怀思远摅。\n争弹冠上尘，丘壑空故居。\n之子建安裔，少长惟诗书。\n毎笑靖节君，归来但巾车。\n拟倍万乘器，璨璨雕璠玙。\n终然怒剑横，锐气埋忧虞。\n须知梦镜中，所适难一如。\n倘不达本原，触事成自诬。\n试焚定慧香，矫首瞻六铢。\n于此发深省，鼓瑟犹吹竽。",
        "dynasty": "宋",
        "collection_info": null
    },
    {
        "title": "次韵钱济明访定力僧及寄吴行古三首  其一",
        "author": "邹浩",
        "content": "门前朝市喧，门内山谷寂。\n昨来有虑心，到此了无迹。\n况復有高僧，炯炯双眼碧。\n渠今未易亲，拄杖鸣百尺。\n知君从之游，勤我遥相忆。\n安得双树傍，题名拂尘壁。",
        "dynasty": "宋",
        "collection_info": null
    },
    {
        "title": "次韵钱济明访定力僧及寄吴行古三首  其二",
        "author": "邹浩",
        "content": "北阙来新荣，南溪抱初寂。\n二子非世交，穷通偶殊迹。\n诗书寄平生，孤云卷晴碧。\n遥遥天一涯，回首无咫尺。\n伊予亦乡邦，岂敢烦记忆。\n尚误分隋珠，宵光动墻壁。",
        "dynasty": "宋",
        "collection_info": null
    },
    {
        "title": "次韵钱济明访定力僧及寄吴行古三首  其三",
        "author": "邹浩",
        "content": "万物递先死，憧憧尝未寂。\n中有不动尊，随方示形迹。\n巨海何曾波，长天自来碧。\n谁令失坦途，认此躯七尺。\n空华初无根，欣厌浪思忆。\n君今倘回光，奚须凿邻壁。",
        "dynasty": "宋",
        "collection_info": null
    },
    {
        "title": "寄题孔先生行歌亭",
        "author": "邹浩",
        "content": "仁皇御宇作太平，朝廷玉立森贤英。\n岩耕溪钓日寂寞，何独先生歌滍城。\n遭世不比徐孺子，设心不愧司马承。\n唐虞垂拱岂不盛，巢由亦自非公卿。\n冥冥三圣妙相遇，六爻一半曾吞并。\n倐遗象数入天籁，无声之中端有声。\n有时鼓腹散秋步，有时击壌舒春情。\n他年野叟得不尽，独与杖屦同纵横。\n故知造物有深意，凤凰来仪治功成。\n凤凰飞去定难久，直使先生为凤鸣。\n先生道德初不死，先生歌声犹可听。\n微风淅沥动草木，幽禽上下喧阴晴。\n可怜双耳不到此，龙山滍水空危亭。",
        "dynasty": "宋",
        "collection_info": null
    },
    {
        "title": "送文仲省亲",
        "author": "邹浩",
        "content": "曾参爱孝通神明，乐正子春游其门。\n下堂伤足不忍出，流光至今覃后昆。\n阿文全似李令伯，更相为命母与孙。\n母年可惧髪委雪，诸父骈头埋九原。\n淮山之阳归未得，饮啜无以供晨昏。\n脱身来寄岂获己，方寸摇摇旌旆翻。\n飞云入望且还岫，况乃凯风吹棘薪。\n白水真人挽不住，却垂故槖驰京尘。\n皇天后土识君意，如君勿忧长贱贫。",
        "dynasty": "宋",
        "collection_info": null
    },
    {
        "title": "赋羲皇上人分韵得风字",
        "author": "邹浩",
        "content": "妙达万物祖，天地生胸中。\n坦腹夏日眠，五柳来熏风。\n不絃虞舜琴，不觞唐尧钟。\n况復羲皇前，岂直将无同。",
        "dynasty": "宋",
        "collection_info": null
    },
    {
        "title": "送大受赴天官",
        "author": "邹浩",
        "content": "元佑真人初御天，四门穆穆来忠言。\n阆风学士望朝野，即日赐环司諌垣。\n当时同列继登用，独先朝露归九原。\n位不酬身在孙子，嶷嶷诸子声名喧。\n叔也纵横五经内，娱目未始窥家园。\n苟闻某所有贤者，弊车趼仆从之奔。\n甘陵南北正分党，攘臂其间无怨恩。\n未见其止见其进，会须一指收干坤。\n素冠俛首琴復御，鹏飞九万方化鲲。\n于今怙恃只明主，肯与世俗均寒暄。\n早知妙笔三千牍，矧已恸哭论元元。\n韩城父老傥改作，为报及此高闾门。",
        "dynasty": "宋",
        "collection_info": null
    },
    {
        "title": "双璧歌寄马叔宝",
        "author": "邹浩",
        "content": "君不见朱公託身天地中，四方万货常憧憧。\n其间双璧最奇宝，分明日月生西东。\n问公酬价初几所，一者千金一半此。\n精神肉好非不同，侧视裁差厚薄耳。\n公心夙悟谁得窥，但无故槖无留赀。\n交贫族远富衣食，高义日与清风驰。\n梁人有狱久不决，君臣相顾空嚬眉。\n公来答问只一语，群疑亟判如蓍龟。\n须知成效异霄壌，颇恨儒冠多失之。\n多失之，胡弗思，他年薄俗待尔移，奈何璧价先自亏。",
        "dynasty": "宋",
        "collection_info": null
    },
    {
        "title": "送表兄华元翰赴四会尉",
        "author": "邹浩",
        "content": "颐山颍水天西东，四载相望二千里。\n我守枯株未得还，君逐飞蓬忽然至。\n坐令桑梓落眼中，顿觉精神到尘外。\n昔人逃空喜足音，况乃謦欬逢昆弟。\n此会由来天予之，几日冷风清暑气。\n君才荣华早驰名，荆国先生曾改视。\n殿前射策失龙头，仕处波涛起平地。\n胸中万虑不一施，却作明时岭南尉。\n太夫人年七十三，诸子半掩黄垆逝。\n兰陔养志独赖君，路远何由復迎侍。\n当思有以慰其心，莫把光阴较荣悴。\n本朝丞相岂不盛，尚辈流人已三岁。\n君今补考裁秋冬，託身民上与之异。\n萧条官府似僧居，春入梅花更堪醉。\n要须相与无町畦，卷舌为喑真得计。\n我家宅相世所知，矫首南云从此俟。",
        "dynasty": "宋",
        "collection_info": null
    },
    {
        "title": "送章显父推官改官",
        "author": "邹浩",
        "content": "高堂夫人九十余，一子晚方趋仕途。\n前年封邑非子致，更待子荣新命书。\n子纡墨绶来汉东，百里气和年屡丰。\n声名籍籍动羣耳，还似当时诗赋中。\n诸公欲默安得已，争遡日边飞荐纸。\n拔身左选归尚书，摅发平生从此始。\n摅发平生从此始，未足为子增欣喜，所喜荣亲有期矣。\n郡邑疏恩寿齯齿，斑衣儿啼奉甘旨。",
        "dynasty": "宋",
        "collection_info": null
    },
    {
        "title": "寄仲弓",
        "author": "邹浩",
        "content": "道德不与禄位期，富贵自随时命至。\n君宾以明故自销，御寇于羊知去意。\n城南岂復异墻东，诗句由来胜刺字。\n直作朱游真丈夫，莫使小生敢相吏。",
        "dynasty": "宋",
        "collection_info": null
    },
    {
        "title": "次德符韵六诗 书怀二首 其一",
        "author": "邹浩",
        "content": "秋容未觉成萧飒，修竹疏桐阴四匝。\n先生归驾挟西风，堕我南堂似凋叶。\n对床邀月入高谈，梦想从来谢三接。\n是非火作正炎空，忍与纷纷竞牙颊。\n莫欺鸥鸟不知人，须信天机在眉睫。\n妙哉託处无何乡，一念能回百千劫。\n君诚有意涉其流，请为安行具舟楫。",
        "dynasty": "宋",
        "collection_info": null
    },
    {
        "title": "次德符韵六诗 书怀二首 其二",
        "author": "邹浩",
        "content": "木杪秋风鸣飒飒，环步空亭日千匝。\n忽迂征辔入衡门，共看霜轮上云叶。\n紫烟收尽拟阶升，白露漙空欣手接。\n何须清酌浣枯肠，自觉爽气滋双颊。\n可怜末路竞牛毛，不悟劳生寄蚊睫。\n向非覇处务功成，争得盟时遭智劫。\n西山君故有风期，我亦从今理归楫。",
        "dynasty": "宋",
        "collection_info": null
    },
    {
        "title": "次德符韵六诗 分韵见简",
        "author": "邹浩",
        "content": "幽人寄岩谷，志士从簪缨。\n所尚初不同，出处皆有行。\n夫子胡为哉，饮露餐秋英。\n和璧以为质，黄钟以为声。\n皎皎文史中，久作星斗明。\n一见輙心降，端如屈人兵。\n天意亦可料，祸患矧已经。\n岂其礼乐时，而不收珪珽。\n故知阿衡任，便是西山清。\n我岂夫子徒，猥辱薮泽并。\n驱车远过我，为我开天庭。\n凡今落松麈，皆昔所未聆。\n念此坐相阻，三十六峰横。\n子言不子随，犹得座右铭。",
        "dynasty": "宋",
        "collection_info": null
    },
    {
        "title": "次德符韵六诗 与德符仲孺述之宿南堂分得客字",
        "author": "邹浩",
        "content": "从容白露前，转盼一岁隔。\n念我方促装，夫君復来客。\n疏篁生晚音，霁月澹秋色。\n此会岂易谐，未用询长陌。",
        "dynasty": "宋",
        "collection_info": null
    },
    {
        "title": "次德符韵六诗 南堂分韵得秋字",
        "author": "邹浩",
        "content": "大火不东驻，高堂文字秋。\n青蝇付驱除，白日堪迟留。\n鸡痈落新烹，瓜疐收轻浮。\n尚有明月在，倘能如故不。",
        "dynasty": "宋",
        "collection_info": null
    },
    {
        "title": "次德符韵六诗 曾园分韵得得字",
        "author": "邹浩",
        "content": "藩城富池塘，所向輙荆棘。\n天风初转西，朋簪共来北。\n暑清随处幽，莲高向人默。\n羣鸥安在哉，我今均尔得。",
        "dynasty": "宋",
        "collection_info": null
    },
    {
        "title": "再宿南堂分韵得星字",
        "author": "邹浩",
        "content": "夕云不成雨，冉冉东南征。\n凉月挂河汉，鲜风起阶庭。\n蛩韵响新织，萤光驶流星。\n谁知亦有念，夙驾在青冥。",
        "dynasty": "宋",
        "collection_info": null
    },
    {
        "title": "分韵送德符还山得送字",
        "author": "邹浩",
        "content": "秋风歘来归，秋事日夕动。\n叶净嵩岭高，烟空颍川纵。\n茅斋鬰其傍，妙与猿鹤共。\n拂衣问前途，不作河滨梦。\n念君如病松，重以旻天恸。\n未屠朱子龙，且集黄公凤。\n伊予亦何为，于此迭宾送。\n慎勿甘自埋，斯文要梁栋。",
        "dynasty": "宋",
        "collection_info": null
    },
    {
        "title": "送陈志仁赴河州司理",
        "author": "邹浩",
        "content": "佳人宰木悬秋月，穉子霏霏洒清血。\n枯风冷雨暗长天，借使端居亦心折。\n问君夙驾今何之，万里关河西復西。\n西州平昔但闻语，不意黄尘随绿衣。\n将军雅歌飞玉觞，健儿如鼠马如羊。\n桁杨生耳卧庭庑，日冀宾僚来畯良。\n雪霜肃杀百草死，孤峰袅袅砂碛光。\n城头笳鼓咽初晓，梦破衾禂皆异乡。\n情钟矧復是君辈，只应矛矟攅中肠。\n只应矛矟攅中肠，当思大人在高堂。",
        "dynasty": "宋",
        "collection_info": null
    },
    {
        "title": "送罗正之为两浙提刑",
        "author": "邹浩",
        "content": "沧溟可枯山可移，公心独与天地期。\n田间经术入州县，所至父老均儿嬉。\n明明日月照肝胆，谓言吾民方阻饥。\n回车为我作丰岁，要令国体无疮痍。\n买臣郡去不持节，季真逸请非康时。\n几年梦想在松槚，再拜一觞今得之。\n乡人拥路识忠孝，雅慰平生良可知。\n恩光到此何以报，行矣二浙如王畿。",
        "dynasty": "宋",
        "collection_info": null
    },
    {
        "title": "送裴仲孺为太和尉",
        "author": "邹浩",
        "content": "波涛几千里，汹汹东南注。\n故人帆北风，绝意蛟龙怒。\n孤州何处城，几尽长江路。\n鸿鴈方来飞，霜雪且凝冱。\n夜旦耳目中，动与客心忤。\n况乃青云姿，四十困不遇。\n有室常罄悬，未免折腰去。\n命也天造之，智力岂其预。\n端能一判然，楚越犹跬步。\n崖边晚分携，君颜湛如故。",
        "dynasty": "宋",
        "collection_info": null
    },
    {
        "title": "送李子威致仕还乡",
        "author": "邹浩",
        "content": "人间勋业如作诗，先生能诗端自知。\n人间得丧如奕棋，先生能棋復何疑。\n此身未免人间世，南北东西聊尔耳。\n波涛风际涌丘山，不害江河为止水。\n今年青春草木青，只有白髪日日新。\n先生一笑谢簪绂，归作三吴高尚人。\n三吴寒暄几来去，童时闾井今犹故。\n闾门亲旧半成空，往往子孙无託处。\n先生第宅濒清流，负郭岁有千钟收。\n挥金买酒醉花月，一局一篇方外游。\n诸郎森森美且修，名声相继彻冕旒。\n斑衣夙夕奉颜色，借问达官谁与俦。\n他年再拜乡人后，犹能敬为先生寿。",
        "dynasty": "宋",
        "collection_info": null
    },
    {
        "title": "送散老归龙井",
        "author": "邹浩",
        "content": "长安冥冥砂砾飞，道人趼足来何为。\n师恩浃髓未云报，誓求卿相成其碑。\n卿相盈朝成者谁，尚书妙墨侍郎词。\n二公奔走天下士，士获一面犹几希。\n道人愿力岂不满，文字乃今兼得之。\n龙井神龙应护持，杖头星斗东南垂。\n过门别我自色喜，我愧儒冠多背师。",
        "dynasty": "宋",
        "collection_info": null
    },
    {
        "title": "送荣子邕宰新郑",
        "author": "邹浩",
        "content": "子渊陋巷居，子真岩下耕。\n穷约一如此，不妨道自行。\n矧君有民社，南面恩光荣。\n问学□经济，岂不慰高情。\n尔来几薫风，许洛犹声名。\n还将模范心，农桑厚羣生。\n行矣舆人歌，国侨相弟兄。",
        "dynasty": "宋",
        "collection_info": null
    },
    {
        "title": "送郑州吴绶通直北归",
        "author": "邹浩",
        "content": "霜雪下群木，江山拱高城。\n旷然爽气中，幅巾日将迎。\n精神在文史，朋旧皆公卿。\n乃于功最时，冰泮人间情。\n不待髭髪改，干坤付柴荆。\n虚□本无繫，风御聊尔行。\n此邦鬰多贤，向来集聪明。\n德翁可君心，归欤助长生。",
        "dynasty": "宋",
        "collection_info": null
    },
    {
        "title": "次韵答交代俞樗年教授见简之什",
        "author": "邹浩",
        "content": "吾乡蔼多士，夫子惟英才。\n妙年双眸清，不为纷华开。\n飞声动寰宇，着录争徘徊。\n论说翕以定，端如匡鼎来。\n着鞭青云衢，飘飘谢尘埃。\n伯鸾赋五噫，少陵歌七哀。\n岂比太平遇，得志无疑猜。\n朝纲举天网，升黜常恢恢。\n胡然落泮宫，犹歉南山台。\n维今尧舜君，侧席方虚怀。\n简拔到寒谷，未始由梯媒。\n悬知器业成，指日登蓬莱。\n伊予愧朴樕，聿来托高斋。\n与君出处间，一一金石谐。\n岘首鬰苍莾，江流澹萦廽。\n龙卧缩头角，腾骧竢春雷。\n君车亦难缓，行矣明诏催。\n逸步从此分，驽驾安能陪。",
        "dynasty": "宋",
        "collection_info": null
    },
    {
        "title": "知府吕大卿饯别樗年以今我来思雨雪载涂分韵赋诗得雨字",
        "author": "邹浩",
        "content": "使君出吾乡，门墻扫尘务。\n诸生拥经来，翕然影响赴。\n维时夫子贤，独入青眼顾。\n河南拔贾生，千载一高步。\n尔来十五年，终然阻鹓鹭。\n如星不丽天，而乃西南雨。\n晚逢使君车，亦復此邦驻。\n从容平生欢，万事散朝雾。\n江山飞雪霜，冉冉岁云暮。\n我来踵规模，夫子故长路。\n使君有高情，肃以豆觞寓。\n宾僚集清夜，健笔落佳句。\n行矣勿稽迟，青云答知遇。",
        "dynasty": "宋",
        "collection_info": null
    },
    {
        "title": "奉和邢舍人寄望之愚溪朝阳岩  其一",
        "author": "邹浩",
        "content": "冷风不动水无声，倒影冲融漾太清。\n公为少留谁会意，且凭诗句作长城。",
        "dynasty": "宋",
        "collection_info": null
    },
    {
        "title": "奉和邢舍人寄望之愚溪朝阳岩  其二",
        "author": "邹浩",
        "content": "我闻紫微公，润色迈东里。\n道阻未识面，驰心极云驶。\n及此襄汉游，黄堂见名氏。\n乃知吏民上，屹若楚山峙。\n不以外自殊，夙兴酬寄委。\n陶瓦焕穷阎，长堤矗江涘。\n陋彼绳墨拘，畏首復畏尾。\n坐令焚溺余，衣食就安址。\n流泽配羊杜，如水注无底。\n念兹智略成，愚者岂同履。\n胡为愚溪水，啸咏送寒晷。\n虚涵万象幽，清绝一尘滓。\n想公溪上心，所得似夫子。\n岁律方峥嵘，抚事聊尔耳。\n鼓枻得浮沉，观鱼谢竿饵。\n应怜柳司马，爱身异桐梓。",
        "dynasty": "宋",
        "collection_info": null
    },
    {
        "title": "仲益约游延庆不至作此戏之",
        "author": "邹浩",
        "content": "出门无他岐，一径指山麓。\n余寒弄晴阴，淅沥散轻玉。\n我仆亦赏心，我马亦飞肉。\n回首幕中英，文书正拘束。",
        "dynasty": "宋",
        "collection_info": null
    },
    {
        "title": "与节推李师益游谷隐习池",
        "author": "邹浩",
        "content": "无心一何求，无垢一何洗。\n与子入山来，放脚东风裏。\n岩根初着花，溪冰半流水。\n一笑真偶然，松声为谁起。",
        "dynasty": "宋",
        "collection_info": null
    },
    {
        "title": "谢仲益惠兰",
        "author": "邹浩",
        "content": "邻家得兰惜不得，数本分来好颜色。\n儿童见之喜欲颠，惊回午梦松江侧。\n起随斤斸聊斋前，面势栏干相并植。\n氤氲犹帯凤山云，弥天道安端我即。\n璧丘亭高秀谷幽，想见僧移动晴碧。\n根深丛迥无他虞，青眼东君方着力。\n影连桂月共扶疏，香入梅风更引翼。\n此心莫逆知谁何，金粟如来在东壁。",
        "dynasty": "宋",
        "collection_info": null
    },
    {
        "title": "次韵和端夫游谷隐",
        "author": "邹浩",
        "content": "我生泉石中，清赏殊不足。\n得官汉上来，邂逅亦溪谷。\n他时长安尘，用此尘外赎。\n城南百余里，洒落自风俗。\n招提密相忘，一一俨西竺。\n缅维作者谋，永集荆楚福。\n兴国最佳胜，千柱列岩屋。\n前疏白马泉，后据双凤麓。\n衲衣拥云外，拄杖倚藤竹。\n天龙咫尺耳，入户体生粟。\n谁为逢氏迷，不復枨也慾。\n落英无再红，秀髪岂常绿。\n共将香火心，稽首千手目。\n老僧独何为，瞬我掣电速。\n已矣勿重言，良药反成毒。",
        "dynasty": "宋",
        "collection_info": null
    },
    {
        "title": "次韵端夫闻江北水磨",
        "author": "邹浩",
        "content": "万事根本初难明，声之所发由声声。\n不有智者抉其□，直如宝剑埋丰城。\n风生风济孰嘘吸，制作解成琴与筝。\n矧兹江汉泻荆楚，含桃初熟飞流莺。\n波涛暗逐岁月长，激激滩际春雷谹。\n白沙湖边更湍急，五磨因缘资养生。\n城中鞭驴喘欲死，亦或人劳僵自横。\n借令麦破麵浮玉，青蝇遽集争营营。\n乃知此策最长利，朱墨岂復嗤南荣。\n天轮地轴骇昼夜，彷佛飓扇吹苍瀛。\n游江夫人俨然坐，蛟龙不动如石鲸。\n只应神物亦持护，我辈何妨双耳清。",
        "dynasty": "宋",
        "collection_info": null
    },
    {
        "title": "送望之移帅荆南",
        "author": "邹浩",
        "content": "荆湖地与蛮獠通，江陵开府节制雄。\n劲兵十万拥罴虎，鼓角声动波涛风。\n列城如子满棋面，一一元帅呼吸中。\n陛下鈎帘抚天宇，妙选百辟今属公。\n楚峰峻拔江汉广，晴光带影落渚宫。\n悬知黄馘日饱饭，酣歌鼓腹均儿童。\n裕陵松柏老霜露，钟山杖屦埋蒿蓬。\n自从知已失君相，隼旟熊轼西復东。\n赭袍可想不可见，十年一梦朝来空。\n荆湖虽重岂留处，朝廷百度皆元丰。",
        "dynasty": "宋",
        "collection_info": null
    },
    {
        "title": "次韵魏道辅教授折梅怀荆帅望之",
        "author": "邹浩",
        "content": "霜风未放江梅折，似向人间将价索。\n冷然一解冰雪颜，花有天伦此其伯。\n见卵求鸡亦非早，只今已觉和羹好。\n殷勤犹是故时香，驿路一枝情淼淼。\n我公所向物皆春，想见新花如汉滨。\n新花故人政如此，欲了此心惟斵轮。",
        "dynasty": "宋",
        "collection_info": null
    },
    {
        "title": "送察推贾时以通直郎致仕还荆南",
        "author": "邹浩",
        "content": "秋声起庭端，索索故时语。\n几人清镜中，鬓髪默自许。\n东邻坐长嘆，曰此非吾所。\n平生困一官，湎若醉醪醑。\n幸今豁然醒，可以事高举。\n田园熟瓜芋，茅茨庇风雨。\n向来避席人，把臂相尔汝。\n年光虽云暮，犹足送寒暑。\n斯言不浪酬，即日去幕府。\n我惟尘世浮，贵贱等逆旅。\n寛为百年期，形骸一丘土。\n夫君脱身还，岂不知所处。\n行矣数珠功，青天走龙虎。",
        "dynasty": "宋",
        "collection_info": null
    },
    {
        "title": "戏督潜亨作春羹",
        "author": "邹浩",
        "content": "先生家□余玉粒，粉以为饼陪春羹。\n春羹品物谢时味，江流暖泛园中英。\n晴窗对案忽举首，径走长鬚呼友生。\n襄阳大夫腹如鼎，一着九牛犹未盈。\n懽然放筯即过我，自嘆珍庖逾大烹。\n且言初意亦在我，属我府事留西城。\n先生饭不饭俗客，若苦转眄相倒倾。\n东风雕刻物物好，槎头缩颈尾不赪。\n药苗蔬甲破土出，似与刍豢争功名。\n应怜十载痩藜苋，为我一除饥肠鸣。",
        "dynasty": "宋",
        "collection_info": null
    },
    {
        "title": "潜亨既见和再作此赠之",
        "author": "邹浩",
        "content": "不作苟见如君平，不以礼屈如樊英。\n扊扅坚卧三十载，凛凛风声人自倾。\n墻东墻西过高马，往往愧汗面发赪。\n岂知嗜欲极豺虎，白昼择肉无厌盈。\n有时一饭稔奇祸，他年五鼎还遭烹。\n狡兔未灭黄犬在，突兀上蔡空前城。\n先生谢去既饱德，鼓腹之趣终难名。\n更要我辈集匙筯，风雨不变如鷄鸣。\n自怜头额乏奇表，几与虀盐同此生。\n不愁捩手遂倾覆，只愁未至闻戞羹。",
        "dynasty": "宋",
        "collection_info": null
    },
    {
        "title": "次韵仲益解嘲",
        "author": "邹浩",
        "content": "真宰干万物，物物相乘除。\n童角赎以牙，毕竟均有无。\n江山与丝竹，等为荐虚徐。\n江山寂寞生，丝竹富贵余。\n要知谢安石，青史端几书。\n达人眼目开，洞照无亲疏。\n安用欣厌间，浪取尔与余。\n独喜丰蔀幽，坐获骊龙珠。",
        "dynasty": "宋",
        "collection_info": null
    },
    {
        "title": "和欧阳彦立再用仲益前韵",
        "author": "邹浩",
        "content": "山行迹未扫，倐忽岁已除。\n东风从东还，天机动群无。\n自怜藜苋中，遭时谢严徐。\n两曜栖睫端，辉光照三余。\n尔来知昨非，一笑捐诗书。\n虚堂自朝夕，与世成阔疏。\n胡为公子贤，宾集亦到余。\n鸣泉春际飞，聊復观跳珠。",
        "dynasty": "宋",
        "collection_info": null
    },
    {
        "title": "次韵和知府欧阳叔弼学士祷雨武侯祠",
        "author": "邹浩",
        "content": "盲风日日吹尘土，谩说有年歌自古。\n纷纷机械空作劳，况乃象龙求致雨。\n黄堂学士极忧心，忍復宾前事悬堵。\n倘助丰穣能出云，境内山川无不举。\n丞相威灵凛一方，远瞩祠宫途可取。\n旌旗拂晓动长庚，彷佛飞云趋两府。\n精神洞达金石开，此意豫应神已睹。\n况公爱民如爱子，不以斯民供鼎俎。\n居士庵中常默然，田里人人自安处。\n他时刀剑倚市门，往往买牛耕草莽。\n心绝多岐礼义生，和气氤氲见眉宇。\n惟天至聪下其耳，饱听欢谣荐佳语。\n故宜神力导休祥，不待牲醪集轩庑。\n胡为风旱久未宁，行矣斗柄将建午。\n岂烦瑞祝更殷勤，祷处由来似尼父。\n三分天下指掌间，頋此提封才一羽。\n沛为甘泽定不难，沟浍纵横互吞吐。\n坐令百谷暗郊原，会见腰镰分勤苦。\n儒宫釡鱼端欲生，自笑年来遽如许。\n虽无高廪并坻京，犹得朝昏鸣食鼓。",
        "dynasty": "宋",
        "collection_info": null
    },
    {
        "title": "嘲仲益",
        "author": "邹浩",
        "content": "低檐荫茅竹，陋如野人居。\n夫子莞尔笑，曰此真吾庐。\n庭前鬰乔木，庭后犹榛芜。\n芟削随手净，春兰植扶疏。\n光影动窗几，馨香袭文书。\n皎然纫佩心，邂逅同三闾。\n尔来基构新，百事凌往初。\n突兀焕华屋，茅竹扫莫余。\n双楠庭之珍，斩代殊荣枯。\n要知碧油幢，特立当阶除。\n念念入勋业，不与蓬荜俱。\n兰虽不生门，安能逭诛锄。\n剖琴如剖薪，烹鹤如烹鱼。\n珠玉抵飞鸟，镈钟委洪炉。\n逝矣覆辙存，来车犹此涂。\n尚欲取修竹，永以娱朝晡。\n问竹竹无言，冷风一虚徐。",
        "dynasty": "宋",
        "collection_info": null
    },
    {
        "title": "寛夫率同诸公谒大悲寺观所画圣像以回向心地初分韵赋诗得初字",
        "author": "邹浩",
        "content": "襄州城东十里余，天仙大悲江上居。\n白龙盘伏不敢动，澄波如练风前纾。\n饱闻黔首喜相谓，微此妙相吾其鱼。\n鼎来巾屦陪作礼，他年假道今题舆。\n毫端愿力歘有感，手目纵横随卷舒。\n高亭短棹青春裏，云雨晓霁干坤虚。\n谁将五色染万物，物物可意难亲疏。\n会须指顾发深省，此心长似楚香初。",
        "dynasty": "宋",
        "collection_info": null
    },
    {
        "title": "次韵和签判靳慎微奉议谒武侯祠有作",
        "author": "邹浩",
        "content": "卧龙得风霆，天宇不难肃。\n历数端何归，转昐移祸福。\n庙食凛平生，光灵走川陆。\n欲知庇斯人，绵延视巫祝。",
        "dynasty": "宋",
        "collection_info": null
    },
    {
        "title": "戏示柄",
        "author": "邹浩",
        "content": "汝为狮子时，而作狮子吼。\n他年毛骨成，一顾百兽走。",
        "dynasty": "宋",
        "collection_info": null
    },
    {
        "title": "次韵答詹成老谢密云龙之什",
        "author": "邹浩",
        "content": "龙凤小团分禁户，往往称珍减前语。\n元丰天子妙风雷，万古埃尘洒新雨。\n壑源春贡识此心，不比豫州常枲纻。\n卿云密密拥蜿蜒，御府仅能千百数。\n匪颁台阁裁几人，恩逐味增沦骨髓。\n帝乡仙去鼎湖空，井閟閤门犹玉乳。\n龙髯虽在龙莫形，只有云留瑞民伍。\n叶家所得最非常，好事殷勤始容取。\n故人分赠不遐遗，怜我哀摧病方愈。\n莆阳英爽杳难攀，品目纵横谁扞御。\n仰惟笔削到茶经，亟以将诚归许与。\n诗来寒谷歘然春，坐觉辉光满禾黍。",
        "dynasty": "宋",
        "collection_info": null
    },
    {
        "title": "次韵和成老谢何伯震",
        "author": "邹浩",
        "content": "沧溟倒挽供缾罍，少年取醉真豪哉。\n天旋地转胆如斗，何独谪仙方逸才。\n尔来意气折忧患，霜雪仍从双鬓催。\n吾师吾友得浑沌，有口不復□□开。\n宾筵竟日但趺坐，竦听摇犀谈玉杯。\n中分鲁国两夫子，道德未逢贤者哀。\n黄钟大吕相应和，儒风赖以扶倾颓。\n伊予幸甚获亲炙，独愧不如匡鼎来。",
        "dynasty": "宋",
        "collection_info": null
    },
    {
        "title": "送石师稷还新昌",
        "author": "邹浩",
        "content": "官失常丁民破产，仅有流波入春眼。\n行人不管居人愁，但喜船头解初绾。\n汀洲梦破白鸥前，归意峥嵘净如刬。\n挽君君竟逐风东，瞑立西楼思何限。\n念君心似岭云高，卷雨收雷依𡾰嵼。\n弟兄元恺正功名，独自巢由谢青简。\n君今杖屦烟云中，我忆当年寄萧散。\n情深人合脗天伦，相与宫商真律管。\n可怜燕越阻寻盟，夜壑不留空旧舘。\n只应石佛俨巍巍，为我旃檀荐诚欵。",
        "dynasty": "宋",
        "collection_info": null
    },
    {
        "title": "游湘西道林寺用沈传师韵",
        "author": "邹浩",
        "content": "赐还殊无功可论，放逐復向山前奔。\n道人眸子炯如故，邀我累日游祗园。\n御书新閤插霄汉，祝融严拱世所尊。\n恍然身世脱尘垢，矫若鸿鹄辞笼樊。\n是时秋老雨脚断，晴光万里凌朝昏。\n北辰直下望天阙，纷纷郁郁卿云屯。\n綵衣兰膳奉颜色，想见协气还闺门。\n鴈飞不到竟何许，日冀□□除瘢痕。\n四年之中两到此，易摇难立怜孤根。\n方寸倐忽丛百感，湘源白鹤空盈樽。\n道人顾我亦无语，但指幡从风际翻。\n由来否泰反其类，况逢主圣同羲轩。\n而今而后戒覆辙，长记崇宁初纪元。",
        "dynasty": "宋",
        "collection_info": null
    },
    {
        "title": "谒女贞何氏祠",
        "author": "邹浩",
        "content": "正月一日雨不休，朝来四望阴云收。\n众阳扶导日轮出，辉光倐忽盈九州。\n欣欣草木动新意，鸾凤鼓翅翔天游。\n高山託处将半载，真人风韵长凝眸。\n精神澡雪亦已久，懽言夙驾南冈头。\n仙居楼阁拱形象，祥烟瑞霭檐间浮。\n焚香再拜适我愿，想见王母同优游。\n蟠桃不老春更永，人间变化知几秋。\n轮囷重盖拥车马，气势赫赫移山丘。\n万方有口莫敢议，勋劳自以为伊周。\n门墻旦暮祝遐筭，长守富贵无与俦。\n于今扫荡一何有，白杨影裏令人愁。\n丈夫祈嚮乃如此，孰为女子能清修。\n功成直上紫霄去，遗踪犹向潇湘留。\n我来不及叩真诀，真诀固在冥心求。\n五行八卦自流转，生天生地生物稠。\n骑龙跨虎越宇宙，岂但洗涤无愆尤。\n他年谁作□仙传，□入高仙吾姓邹。",
        "dynasty": "宋",
        "collection_info": null
    },
    {
        "title": "醉饮",
        "author": "邹浩",
        "content": "我生不嗜酒，断来仍十年。\n前年窜岭表，去年斥湖边。\n欲以御瘴湿，乃復酒至前。\n一杯復一杯，朝暮常醺然。\n因之醉乡游，别是一山川。\n日月不相促，万物同暄妍。\n眼界绝尘污，耳根遗俗譞。\n心平气自和，妙与天地全。\n歠糟而餔醨，信以昔人贤。\n琴外陶靖节，诗中李谪仙。\n声利挽不回，昏昏长醉眠。\n有师谁得之，我奉以周旋。",
        "dynasty": "宋",
        "collection_info": null
    },
    {
        "title": "谢衡州花光寺仲仁长老寄作镜湖曹娥墨景枕屏",
        "author": "邹浩",
        "content": "道人秀骨生何许，若耶溪边清气聚。\n不从章甫事功名，游历诸方参佛祖。\n祝融峰下忽抬头，觑破虚空笑而舞。\n折脚木床二十年，门外草深无寸土。\n偶然消息落人间，挽出花光照今古。\n我舟邂逅泊山前，雾捲云开见眉宇。\n更知我自浙东来，曾拥旌旗尘督府。\n千巗万壑绕罇罍，梦断卧龙谁是主。\n为将池墨洒鲛绡，故国封疆归择取。\n曹娥江接贺家湖，环以峰峦暝烟雨。\n森森乔木动樵风，庙貌峥嵘閟神禹。\n碑留遗刻蔡邕题，注目端为杨主簿。\n子猷兴尽季真亡，彷佛棹声迴远浦。\n干端坤倪渺莫穷，咫尺并包入庭户。\n坐令乡思满潇湘，恨不归飞插双羽。\n苍梧洞庭南北中，气象纵横随步武。\n祗缘流放阻君亲，入眼虽奇若无睹。\n道人方便巧施为，乃以家山慰心腑。\n旧愆犹冀获湔除，恩锡余年返农圃。\n青鞋布袜谢尘埃，肯使高踪惭杜甫。",
        "dynasty": "宋",
        "collection_info": null
    },
    {
        "title": "除名",
        "author": "邹浩",
        "content": "前年除名窜新州，今年除名窜昭州。\n我名无实浪自得，坐此人间多怨讐。\n恩深天地贷斧钺，除之又除名不留。\n虽然未即听逐便，已觉此身民是俦。\n裂冠毁冕散车马，幅巾杖屦西南陬。\n行者争道舍争席，所向尔汝纷应酬。\n洞山有语久弗契，忽然一笑知来由。\n我追我随非我患，那用避如韩伯休。",
        "dynasty": "宋",
        "collection_info": null
    },
    {
        "title": "别零陵",
        "author": "邹浩",
        "content": "零陵讵中邦，道阻五千里。\n我以放逐来，本非心乐只。\n身止高山巅，忽忽弥半禩。\n人情久自亲，况復多可喜。\n坐使故乡念，如火沃之水。\n罪大不得留，今兹动行李。\n昭州虽岭南，流寓盖均耳。\n倘未还庭闱，在彼犹在此。\n胡然当作离，耿耿殊不已。\n物我要兼忘，咄哉从此始。",
        "dynasty": "宋",
        "collection_info": null
    },
    {
        "title": "将往昭州示柄",
        "author": "邹浩",
        "content": "与汝暂相别，南作昭州行。\n昭州距零陵，坦坦十日程。\n音信昜来往，勿动异乡情。\n但自勤读书，思索厥义精。\n圣贤如日月，为汝出光明。\n修身识根本，力践以其诚。\n发为文字间，笔墨自纵横。\n零陵豪杰士，张邓尤高名。\n汝其师事之，北面听指令。\n分阴古所惜，况乃汝后生。\n省定汝母外，谨勿他事萦。\n皇恩极天地，我罪终从轻。\n还家知有时，欣见汝向成。\n用为祖母寿，慰叔及弟兄。\n携汝返乡国，重增门户荣。",
        "dynasty": "宋",
        "collection_info": null
    },
    {
        "title": "饮桂州酒示柄",
        "author": "邹浩",
        "content": "好酒如好人，虽久略不变。\n炎凉互推移，气味愈可见。\n岂若茅柴浆，多为众所贱。\n举杯吾得师，足以警閒燕。",
        "dynasty": "宋",
        "collection_info": null
    },
    {
        "title": "题义明定慧庵",
        "author": "邹浩",
        "content": "结草依山名定慧，于此冥心第一义。\n垆香深炷席帘垂，老僧不见庵外事。",
        "dynasty": "宋",
        "collection_info": null
    },
    {
        "title": "答曾敷文有书见寄",
        "author": "邹浩",
        "content": "客寓天地间，本无南北异。\n此语安从生，却成相钝置。",
        "dynasty": "宋",
        "collection_info": null
    },
    {
        "title": "戏作",
        "author": "邹浩",
        "content": "作自我作，止自我止。\n莫被傍人，推倒扶起。",
        "dynasty": "宋",
        "collection_info": null
    },
    {
        "title": "咏路",
        "author": "邹浩",
        "content": "赤路如龙蛇，不知几千丈。\n出没山水间，一下復一上。\n伊予独何为，与之同俯仰。",
        "dynasty": "宋",
        "collection_info": null
    },
    {
        "title": "一切诸佛子",
        "author": "邹浩",
        "content": "我心如虚空，无物可伦比。\n湖南与岭南，谁行復谁止。\n宝山得楼居，屹枕乐川水。\n森森青琅玕，却暑几千里。\n团蒲叠双趺，炉烟凝然起。\n圎觉首楞严，遮眼聊尔耳。\n幽禽忽来鸣，一切诸佛子。",
        "dynasty": "宋",
        "collection_info": null
    },
    {
        "title": "榴花",
        "author": "邹浩",
        "content": "阁东阁西安石榴，两株相映花枝稠。\n山高江阔万木叶，独此烂熳开不休。\n有如牙门集缨绂，碧油幢外红光浮。\n又如青天驻羲御，火龙鳞鬛惊人眸。\n朝朝莫莫看愈好，直若有意寛离忧。\n无穷归念姑且置，栏边取醉商声讴。",
        "dynasty": "宋",
        "collection_info": null
    },
    {
        "title": "仙宫岭",
        "author": "邹浩",
        "content": "晓云生岭端，遮日成清阴。\n炎氛遽辟易，兴逸安能禁。\n仙宫风尘表，高高百千寻。\n石路上曲折，健足犹难任。\n绰约两仙子，双鬟坐沉吟。\n巫觋意何许，门窗藤蔓深。\n樵叟向我言，自古传至今。\n去州五十里，有峒鬰森森。\n陶家李家女，年各胜巾衿。\n恍惚若逢遇，相与登崎崯。\n一朝作蝉脱，英魂不坠沉。\n乡人共祠之，彷佛来顾歆。\n水旱祷輙应，民吏同所钦。\n此宫乃行宫，春秋荐诚谌。\n言已叟仙去，四望祛烦襟。\n荥山直南耸，龙岳山朝壬。\n越王连佛子，密山秀孤岑。\n回环万峰峦，插云皆玉簪。\n滔滔两川流，会合通梧浔。\n渔舟糁木叶，城郭几突黔。\n虚徐韵长松，飞鸣集珍禽。\n须臾烟霭青，遐迩浮祲祲。\n变化纷见门，饮酒时一斟。\n我罪贷五鼎，我躯重千金。\n虽居瘴疠乡，肯使瘴疠侵。\n嚢衣完旧裾，匣剑存初镡。\n气听谢耳力，谁到无絃琴。\n子期久冥漠，天地为知音。\n中和王度新，祈招咏愔愔。\n赐环谅匪朝，聊以写我心。",
        "dynasty": "宋",
        "collection_info": null
    },
    {
        "title": "送子发还零陵",
        "author": "邹浩",
        "content": "我自罪大当投荒，君胡为乎亦遑遑。\n马蹄舟楫困川陆，省定违离萱草堂。\n由来孤操绝流俗，屹与巨镇遥相望。\n洞庭以南渺无际，气象突兀收湖湘。\n平时事事不入眼，惟恐有愧如毫芒。\n色难直到古人处，以其绪余均四旁。\n余波邂逅亦及我，使我方寸失感伤。\n我亲白髪照闾里，我身跼蹐瘴疠乡。\n两儿随母仍旧寄，骨肉星散知几方。\n干坤子初无薄厚，恩为雨露威雪霜。\n二柄交持不偏用，万彙生成如审量。\n我虽弃掷五岭外，亦必有日蒙恩光。\n故人亭边是归路，尚得握手输中肠。\n将分无可为君语，独有高义无时忘。",
        "dynasty": "宋",
        "collection_info": null
    },
    {
        "title": "有感",
        "author": "邹浩",
        "content": "云回雨歇天欲晴，鹁鸠唤妇皆和声。\n山南山北树阴裏，懽然相趁争飞鸣。\n伊予流窜止平乐，妻孥尚寄潇湘城。\n五岭横空唤不闻，不如鹁鸠犹有情。",
        "dynasty": "宋",
        "collection_info": null
    },
    {
        "title": "闻彦和过桂州  其一",
        "author": "邹浩",
        "content": "人臣难有己，况復顾其家。\n忘家以狥国，致主为勋华。\n割爱非不仁，成功讵能加。\n御史殿中杰，指摘生疵瑕。\n昔如鹄矫云，今如兔罹罝。\n省符到房陵，驱逐殊喧譁。\n即日出门去，形影自天涯。\n羁皇携众雏，惊散随风沙。\n渺漭失处所，何由书报嘉。\n君心固已定，闻者空伤嗟。",
        "dynasty": "宋",
        "collection_info": null
    },
    {
        "title": "闻彦和过桂州  其二",
        "author": "邹浩",
        "content": "削迹投炎荒，有吏督其后。\n一州一易之，稍缓輙訾诟。\n所历多官僚，岂无亲且旧。\n前车覆未遥，不敢略回脰。\n谁谓桂岭僧，于君独勤厚。\n沐浴君髪肤，澣濯君领袖。\n使君霜柏姿，凛凛出尘雾。\n真风绝顾瞻，高义激頽仆。\n乃知世外情，非復世间构。\n呜呼君何忧，时命不终缪。",
        "dynasty": "宋",
        "collection_info": null
    },
    {
        "title": "自警",
        "author": "邹浩",
        "content": "看书勿苦多，多看目力眊。\n作文勿苦多，多作心力糟。\n初虽莫觉悟，久乃成悔懊。\n维心神所居，惟目神所造。\n开阖出入间，神伤气亦暴。\n所以古真人，丁宁有深告。\n平时当勤行，况復处炎燠。\n况復病初愈，力始胜巾帽。\n老母在乡邦，倚门望佳报。\n尤宜决择精，全神以自好。\n收目以内视，冥心以存奥。\n气舒形康强，外务一除扫。\n生理保安完，天恩垂覆帱。\n归看老莱衣，欢欣长舞蹈。",
        "dynasty": "宋",
        "collection_info": null
    },
    {
        "title": "感叹",
        "author": "邹浩",
        "content": "一犬捕执将祭神，羣犬随之号极声。\n恶伤其类乃如此，虽至苟贱亦有情。\n人于天地最为贵，诗书礼乐开聪明。\n推恩尚欲极万物，而况等列皆簪缨。\n奈何心忍所不忍，相残相贼争功名。\n因知微畜反可尚，使我感叹无由平。",
        "dynasty": "宋",
        "collection_info": null
    },
    {
        "title": "送李师聃祖道长官赴衡州耒阳令",
        "author": "邹浩",
        "content": "视国如视家，爱民如爱子。\n秉心金石坚，古人概如此。\n今人亦古人，但患物转徙。\n遑遑声利间，自不明本已。\n安能使元元，一以父母比。\n问其所居位，广分国百里。\n问其所食禄，尽出民骨髓。\n奈何莫之思，颠倒以为是。\n祖道于今古，问学妙穷理。\n内重外物轻，识者久叹美。\n宰制得耒阳，何啻牛刀委。\n导达圣主恩，千仞决溪水。\n雨旸随指呼，丝谷饫邻鄙。\n明神实听之，日夜介福祉。\n君虽不求通，轩冕自难已。\n工部有英灵，吾知为君喜。",
        "dynasty": "宋",
        "collection_info": null
    },
    {
        "title": "示徐道人",
        "author": "邹浩",
        "content": "道人千里来，触热废寝膳。\n问其何所为，但云求识面。\n南方诸公门，二年走略徧。\n亦有苦苦留，诸事颇安便。\n念未见侍郎，跋涉遂忘倦。\n皇帝与天同，深恩满州县。\n瘴乡宁久留，行復侍金殿。\n卖药至京师，礼数隔贵贱。\n姓名且难通，况敢冀垂盼。\n汝言岂吾知，答之一笑倩。",
        "dynasty": "宋",
        "collection_info": null
    },
    {
        "title": "谕徐道人少唱喏",
        "author": "邹浩",
        "content": "孔明拜床下，德公初不止。\n道人必见喏，我令勿復尔。\n道人非孔明，喏拜不相似。\n维我德公心，寥寥无彼此。",
        "dynasty": "宋",
        "collection_info": null
    },
    {
        "title": "咏菊",
        "author": "邹浩",
        "content": "菊，菊。\n丛丛，簇簇。\n种阶除，脱岩谷。\n玉干碧鲜，金英黄郁。\n争妍无小桃，结好有修竹。\n满泛醇酒千杯，高簪道巾一幅。\n庭前子美休作诗，篱外渊明自留目。",
        "dynasty": "宋",
        "collection_info": null
    },
    {
        "title": "咏竹",
        "author": "邹浩",
        "content": "竹，竹。\n濒江，遶屋。\n声泠泠，影矗矗。\n霜雪难侵，尘埃莫渎。\n梢云齐老松，带日映寒菊。\n箨置顶上高冠，叶成樽中美禄。\n行看威凤饱相从，不但子猷情最熟。",
        "dynasty": "宋",
        "collection_info": null
    },
    {
        "title": "有所嘆",
        "author": "邹浩",
        "content": "亲者如路人，故者如世讐。\n路人与世讐，反与亲故侔。\n无日不同处，无事不同谋。\n自谓腹心托，长久逾千秋。\n不知祸有孕，有识所深忧。\n一旦乘间作，四顾谁依投。\n往往舍之去，掉臂不回头。\n却思故与亲，大寒索衣裘。\n聪明天资高，反已亦易求。\n及此早觉悟，厥疾犹可瘳。",
        "dynasty": "宋",
        "collection_info": null
    },
    {
        "title": "莫钓矶",
        "author": "邹浩",
        "content": "饭罢何所之，曳履江之湄。\n粼潾白石间，得石殊瓌奇。\n莹然如紫玉，屹立平不欹。\n振衣坐其上，聊以垂纶丝。\n吾鈎既不曲，吾饵亦不施。\n持钓非有钓，与鱼均莫为。\n鱼乐吾已得，吾意鱼岂知。\n投竿归去来，晨昏以为期。",
        "dynasty": "宋",
        "collection_info": null
    },
    {
        "title": "下鸥台",
        "author": "邹浩",
        "content": "此心久已灰，入鸟无惊猜。\n轻鸥翔集处，邀我相徘徊。\n方圆十丈许，疑是天所开。\n锵金两滩瀬，簪玉千崔嵬。\n耳目肝肺中，何由着纤埃。\n鸥虽不解饮，屡舞劝我杯。\n清狂与酒狂，似此知几回。\n我归有日矣，鸥飞安在哉。",
        "dynasty": "宋",
        "collection_info": null
    },
    {
        "title": "读颐卦",
        "author": "邹浩",
        "content": "灵龟不语亦不食，深之又深乃其息。\n清泠渊中能事毕，天长地久无终极。\n朵颐自朵非自得，何暇外观惟汝即。\n吾言易行休更惑，抱一故为天下式。",
        "dynasty": "宋",
        "collection_info": null
    },
    {
        "title": "九日对菊",
        "author": "邹浩",
        "content": "不雨江亦干，草木翳尘土。\n重阳到眼前，菊蘃犹未吐。\n邻家一株来，高才尺四五。\n种之小庭中，亦自足风矩。\n摘叶以当花，茱萸可为伍。\n泛我流霞杯，喜色动眉宇。\n颓然逍遥游，妙处有谁睹。\n渊明何人斯，东篱傲今古。",
        "dynasty": "宋",
        "collection_info": null
    },
    {
        "title": "道乡歌",
        "author": "邹浩",
        "content": "要识道乡去处，只在微尘裏许。\n不立四至封疆，不问二仪寒暑。\n日月常放光明，鸟兽率同歌舞。\n其俗无举无非，其民无喜无怒。\n别是一种干坤，全异九州风土。\n师旷倾耳莫闻，离娄拭目莫睹。\n谁知有箇冥蒙，踏着从来门户。\n入也不动脚跟，居也不记年所。\n行住坐卧虚徐，色声香味愚鲁。\n偶然成矩成规，未尝为鼠为虎。\n任他卜度纵横，迥脱机关取与。\n人间天上无明，可谓自今自古。",
        "dynasty": "宋",
        "collection_info": null
    },
    {
        "title": "梦臣惠潘谷墨  其一",
        "author": "邹浩",
        "content": "老潘飞蹑烟霞去，墨宝流传能几许。\n尚方犹以比庭珪，况復人间故人处。\n夫君好事追前贤，巾袭深藏二十年。\n雨旸燥湿莫知数，毕竟挺然金石坚。\n一朝酒发南箕舌，信在言前可中辍。\n有如印弄掌握间，棱角虽刓终一决。\n着书天禄垂无期，云将掉头吾弗知。\n但欣厚意厚若此，来仙阁上信双眉。\n我有歙州韫玉石，琢成高秋远天碧。\n平时长自水流珠，未省呼童助涓滴。\n我有常州饱霜毫，千钱一管价不高。\n真行隶草字百万，劲锋凛凛方遒豪。\n绛人陈元乃其伍，相得懽甚谁能御。\n心灰缘此亦復然，和我精神动寰宇。\n便涤砚，便操笔，便启轩窗磨此墨。\n敲冰佳纸适及门，罗列千张耀晴日。\n也吟诗，也作文，也把黄庭模右军。\n并包万类入方寸，倐忽变化生干坤。\n君不见老子绝学故能学，君不见孔子捐书故能书。\n因君起我书且学，我书且学孔老俱。\n孔老俱，竟何如，写我长句酬勤渠。",
        "dynasty": "宋",
        "collection_info": null
    },
    {
        "title": "梦臣惠潘谷墨  其二",
        "author": "邹浩",
        "content": "潘谷卖墨时，吕翁尝过之。\n指授长生诀，举世那能窥。\n但称众墨中，谷墨最珍奇。\n一旦内药成，解去逃喧卑。\n忽忽期月后，来与丹元期。\n夜饮晓分手，丹元初不知。\n仍留墨数片，属元付其儿。\n有儿旋其门，顶白元惊疑。\n细诘所以然，始知谷如斯。\n谷仙今几年，谷墨今在兹。\n静言人间世，舟壑常密移。\n朱颜兀槁木，绿髪垂素丝。\n借令富贵极，毕竟将奚为。\n谷乎真可人，得墨吾得师。",
        "dynasty": "宋",
        "collection_info": null
    },
    {
        "title": "梦臣再以墨来",
        "author": "邹浩",
        "content": "孙郎文史外，所好墨而已。\n龟玉藏椟中，涓辰乃开视。\n未尝轻示人，毎戒卞和耻。\n谓予心事同，分惠真可喜。\n磨去五之一，余者恰盈咫。\n印弄棱角刓，前言戏之耳。\n苍头忽踵门，喘汗殊不止。\n恍疑皂囊药，无因至于此。\n亟取启缄封，入眼胜双鲤。\n其长应天数，其光动晴晷。\n当暑尚挟纩，岂但什袭比。\n且云此不刓，品色尤更美。\n始知雅意来，要以补前毁。\n想初闻语时，废书频拊髀。\n兵法善致人，所致必如指。\n一朝下两城，曾不费一矢。\n坐令鼎足心，成辙乱旗靡。\n堂堂莫我过，势若建瓴水。\n墨果多乎哉，一一是孤垒。\n齐城七十二，受降从此始。",
        "dynasty": "宋",
        "collection_info": null
    },
    {
        "title": "别昭平",
        "author": "邹浩",
        "content": "江山本无情，别去亦何语。\n向来爽气中，食息三月许。\n来非吾所求，去非吾所御。\n回首谢江山，吾今若轻举。",
        "dynasty": "宋",
        "collection_info": null
    },
    {
        "title": "留别张云立立之",
        "author": "邹浩",
        "content": "来迁梦破知何处，今君归去仙宫路。\n江头舟楫岭头云，曾许乘风邀月住。\n翛然三载与君同，信我此心惟白鹭。\n白鹭忘情亦有情，君更情多无量数。\n天绘亭前不忍分，远送我来欣进步。\n霜凋万木见孤松，颜色青青独如故。\n湘南湘北旧光阴，从此回头但烟雾。\n得志轩前藕未花，梅率小桃先已露。\n与君同醉復同醒，千顷池塘渺新霔。\n好随鱼跃趁风雷，飞上青天休反顾。",
        "dynasty": "宋",
        "collection_info": null
    },
    {
        "title": "桂州紫极观主求亭名名曰转斗而示此句",
        "author": "邹浩",
        "content": "转降适斗藏初九，上清密语谁知有。\n七星峰顶紫霞前，占得辉光长不朽。",
        "dynasty": "宋",
        "collection_info": null
    },
    {
        "title": "信中以诗来因次其韵送之",
        "author": "邹浩",
        "content": "道言谁復书诸绅，潇湘江上逢斯人。\n向来滨死入魑魅，胸腹洞然无甲鳞。\n炎氛吹风作旗靡，玉楼倒影明蒿里。\n孤心还逐冷云飞，历历长亭不知几。\n圣王开了睹天庭，妙脱筌蹄合喙鸣。\n箇中无可无不可，智者亦迷何处名。\n浑沌兼忘儵与忽，有口鼻如欣莫咄。\n北山之北草堂深，怨鹤惊猿它自物。",
        "dynasty": "宋",
        "collection_info": null
    },
    {
        "title": "送李方几仲司户",
        "author": "邹浩",
        "content": "我迁汉阳居，君为建阳掾。\n江山几千里，何当重会面。\n身世波上萍，岁月弦上箭。\n自古以嘆嗟，不古乃独见。\n为仁岂由人，弘道道该徧。\n万生无终穷，同我一方便。\n壑源春焙香，黄鹂静中啭。\n简书有光阴，归坐亦可燕。\n此事入高明，了了为君见。\n舟车暂西东，勿受离情转。",
        "dynasty": "宋",
        "collection_info": null
    },
    {
        "title": "题蒋彦回绯桃轩",
        "author": "邹浩",
        "content": "何仙饥食王母桃，王母唤去瑶台高。\n怀中核乃长生种，付与东君谁适遭。\n蒋侯本是神仙族，杨州骑鹤飞游遨。\n回也不愚愚故道，不肯钓海连六鳌。\n变邓家田作蓝田，产玉成芝天所褒。\n柳将眼觑竟何睹，花着心觅空自劳。\n东风莫逆花柳外，洞然启尽扃鐍牢。\n铺张云霞驻迟日，暖红牵梦春陶陶。\n恍疑何仙只春是，衣绣还乡导旗旄。\n蒲萄浪兀弄明月，宁比倒着宫锦袍。\n从今结就千年实，食之工力逾圭刀。\n闻说扬州鹤知得，鼓翼已先鸣九皋。",
        "dynasty": "宋",
        "collection_info": null
    },
    {
        "title": "题成立道飞香阁",
        "author": "邹浩",
        "content": "碧池千亩红莲花，勅书楼下醇儒家。\n跻民仁寿逢主圣，欣与万邦无叹嗟。\n六经变化天地阔，何处不可为生涯。\n只今耆域在庭户，信手掇取皆灵芽。\n气运回环助调爕，各正性命逾尘沙。\n是渠病愈我亦愈，红莲影裏薫风斜。\n阴功乘香飞北极，上帝首肯羣仙夸。\n赠之丹桂一千尺，攀条直上凌苍霞。",
        "dynasty": "宋",
        "collection_info": null
    },
    {
        "title": "少隐惠所尽潇湘雪景  其一",
        "author": "邹浩",
        "content": "永州城北十五里，二水初同为一水。\n天花开玉满前飞，人在故人亭子裏。",
        "dynasty": "宋",
        "collection_info": null
    },
    {
        "title": "少隐惠所尽潇湘雪景  其二",
        "author": "邹浩",
        "content": "前年深冬一丈雪，岩拥朝阳渡黄叶。\n鸬鷀插颈梦圆时，天作高山付双睫。",
        "dynasty": "宋",
        "collection_info": null
    },
    {
        "title": "少隐惠所尽潇湘雪景  其三",
        "author": "邹浩",
        "content": "将谓雪消无觅处，元来只在毫端住。\n为余展出冻云天，一片潇湘宛如故。",
        "dynasty": "宋",
        "collection_info": null
    },
    {
        "title": "戏浯溪长老伯新",
        "author": "邹浩",
        "content": "永州怀素精草书，毫端万象纷卷舒。\n浑身是眼看不破，一笔至今藏物初。\n浯溪得之不自用，却要他人书作图。\n蓦然打箇筋斗去，觅纸觅绢一物无。\n急将床上被来拆，手忙脚乱纵横铺。\n五云和尚巧言语，扫尽六幅裁须臾。\n叠了又开开又叠，喜欢胜获衣内珠。\n二三子笑几绝倒，左右僮仆咸惊呼。\n宁比酸寒杜陵老，海图拆应家人须。\n脱巾漉酒解龟当，表裏空旷真丈夫。\n吾行天下何啻半，常恨眼前无此徒。\n那知兴发乃方外，与彼嗜好同根株。\n小中现大大可睹，跳出规矩渠非愚。\n他时风雪夜参半，灰炉冰冷灯影孤。\n坐披破絮似鱼网，数挽不揜皴肌肤。\n只应侍者隔壁私自语，我师为谁说法声呜呜。",
        "dynasty": "宋",
        "collection_info": null
    },
    {
        "title": "观华光长老仲仁墨梅",
        "author": "邹浩",
        "content": "我从梅花海裏来，惊此两枝堂上开。\n不由天降非地出，道人作么生栽培。\n无缝塔子通一线，放光照醒陈根荄。\n玊蟾银汉雨初霁，半启琼室通瑶台。\n香云漠漠护颜色，世眼欲睹诚难哉。\n不如取酒共春醉，一杯一杯復一杯。",
        "dynasty": "宋",
        "collection_info": null
    },
    {
        "title": "次韵和范信中同游花药有作",
        "author": "邹浩",
        "content": "花药山去来，难遇此天日。\n深衣书眼青，摩衲禅眼碧。\n鴈峰相与高，可以同我适。\n浮云当面开，千里见丛荜。\n况紫盖祝融，插天日未夕。\n正尔无能名，僧来乞题石。",
        "dynasty": "宋",
        "collection_info": null
    },
    {
        "title": "湘阴邓氏翠微洞",
        "author": "邹浩",
        "content": "卧云云无心，听松松有韵。\n快哉耳目中，吾今亦同分。",
        "dynasty": "宋",
        "collection_info": null
    },
    {
        "title": "送成老赴西安",
        "author": "邹浩",
        "content": "先生出逢尧舜时，自当勋业追皋夔。\n胸中廊庙乃州县，雪霜次骨西安驰。\n旁观往往屡兴叹，色初不变心希夷。\n但云将圣世所大，乘田委吏皆尝为。\n道通为一无不可，等君事耳何高卑。\n高斋高居万物表，清献清风天下师。\n此心妙与此公契，莫或遑处今其谁。\n民歌仁恩到天耳，天须默荐君王知。\n坐令四海归一握，阴阳变化随设施。\n行即验矣姑且置，聊引花前金屈巵。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "朝读一卷经，暮读一卷书。\n一卷復一卷，三藏与五车。\n儒释本不异，昧者自亲疏。\n昧者不足道，明者当何如。",
        "dynasty": "宋",
        "collection_info": null
    },
    {
        "title": "送陈公晦",
        "author": "邹浩",
        "content": "寂不闻凤鸣，双耳聋已久。\n聿来丹山子，一旦惊户牖。\n旧听歘我还，喜气薄牛斗。\n箫韶方九成，飞勿众禽后。",
        "dynasty": "宋",
        "collection_info": null
    },
    {
        "title": "吴公蔚将还滁阳出所集述德堂诗作此送之",
        "author": "邹浩",
        "content": "述德高堂在何许，述德高人欣可睹。\n彭州梦破知几年，遗爱远追曾大父。\n至今民数旧邦君，毎及吴公歌且舞。\n述而行之德莫穷，定可周流浃天宇。\n谁令千里便归休，炯炯此心元自古。\n四百六十五甲子，貌若岩松傲风雨。\n胸中何啻法界寛，普集尘沙诸佛祖。\n一如一切悉皆如，迥脱拘挛不踰矩。\n从横肉眼讵能窥，但见鼻间常栩栩。\n只应高与老人星，长现昇平瑞明主。",
        "dynasty": "宋",
        "collection_info": null
    },
    {
        "title": "咏张公奭庐墓有芝三本",
        "author": "邹浩",
        "content": "此芝初无根，生自孝诚裏。\n孝哉本于诚，非缘利心起。\n无芝非所怍，有芝非所喜。\n不期芝有无，秀出乃如此。\n养志勤色难，送终极哀毁。\n既葬不忍归，结庐独留止。\n孺慕秋復春，泪接九泉水。\n比邻或未知，天已知之矣。\n因芝示邦人，邦人争赞美。\n会逢当路贤，荐此八行始。",
        "dynasty": "宋",
        "collection_info": null
    },
    {
        "title": "书公孙卷末",
        "author": "邹浩",
        "content": "韩范天下贤，褒贬不妄出。\n舌端有春秋，所与惟其实。\n一举十五丧，富贵所难必。\n公孙贱且贫，兹事乃能毕。\n心追古人高，迹付今人述。\n二老首形容，昭劝无终日。\n伊予特后闻，叹恨颇自失。\n东望天山平，风松正萧瑟。",
        "dynasty": "宋",
        "collection_info": null
    },
    {
        "title": "代书寄清老",
        "author": "邹浩",
        "content": "从来游戏常三昧，出语纵横无忌讳。\n老聃全与释迦同，人畏犹云亦当畏。",
        "dynasty": "宋",
        "collection_info": null
    },
    {
        "title": "题双芝轩",
        "author": "邹浩",
        "content": "难弟难兄强氏子，太学声名耸多士。\n同时流辈久公卿，犹傍短檠业文史。\n今年鉴拔贡辟廱，伯仲皆升从此起。\n集英春晓拱天临，龙头妙绝人间喜。\n鸾台凤阁便腾骞，况乃吾乡有前比。\n向来胸中宇宙寛，包尽华夷无復委。\n发为勋业助尧仁，肯令元凯常専美。\n倘如不信视双芝，端不虚生漫黄紫。",
        "dynasty": "宋",
        "collection_info": null
    },
    {
        "title": "和路主簿思雨",
        "author": "邹浩",
        "content": "造物初无欠与余，盈虚消息自洪垆。\n晴空已见云如火，秋穫难期米似珠。\n剧邑君宜形远虑，泮宫我亦念羣枯。\n若为惊起苍龙睡，赖有新诗胜大雩。",
        "dynasty": "宋",
        "collection_info": null
    },
    {
        "title": "独坐偶书",
        "author": "邹浩",
        "content": "梧桐沐雨响玲珑，帘幕阴阴扬晚风。\n讲诵乍闻人语息，满床书史兴何穷。",
        "dynasty": "宋",
        "collection_info": null
    },
    {
        "title": "寄濠州陶户曹",
        "author": "邹浩",
        "content": "台枕长淮耸半空，登临应得古人风。\n水天上下碧无际，莫获观鱼与子同。",
        "dynasty": "宋",
        "collection_info": null
    },
    {
        "title": "勉毕元明",
        "author": "邹浩",
        "content": "男儿数偶奇，不必苦嗟咨。\n颜子犹箪食，荘生亦布衣。\n百年容易老，万卷卒难窥。\n致力宜为者，腾骧自有时。",
        "dynasty": "宋",
        "collection_info": null
    },
    {
        "title": "谢罗朝奉惠柏栽",
        "author": "邹浩",
        "content": "惠我柏虽小，观君意实深。\n欲令儒服者，同此岁寒心。\n月映庭雕玉，风来韵响金。\n公车已驰节，不及待清阴。",
        "dynasty": "宋",
        "collection_info": null
    },
    {
        "title": "和钱签判赠胡都曹",
        "author": "邹浩",
        "content": "公余来访习家池，楚楚王孙桂一枝。\n九十春光未过半，倒罍尤喜有前期。",
        "dynasty": "宋",
        "collection_info": null
    },
    {
        "title": "和路主簿喜罢役法并酬范奉议见寄",
        "author": "邹浩",
        "content": "因革纷然岂用情，由来消息与时行。\n奏封直指财并力，造法当期实应名。\n可使华夷渐润泽，不烦衡石自均平。\n将明况是忧民者，即见熙熙百室盈。",
        "dynasty": "宋",
        "collection_info": null
    },
    {
        "title": "酬黄秀才见寄",
        "author": "邹浩",
        "content": "自期谋道不谋身，不逐轻狂戏此春。\n读史穷经求在我，攀龙附凤彼何人。\n一言逢主未如志，百结成衣肯叹贫。\n早晚病除堪属思，新诗莫厌起予频。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "底事爰丝不自高，倾心剧孟久游遨。\n元来缓急叩门处，狥义忘躯胜我曹。",
        "dynasty": "宋",
        "collection_info": null
    },
    {
        "title": "和郡主簿绝句九绝  其一",
        "author": "邹浩",
        "content": "管鲍当年志，风霜固自如。\n信衰缘嗜慾，岂在数行书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其二",
        "author": "邹浩",
        "content": "俗论长纷若，微言仅梦如。\n逢君挥玉麈，胜读十年书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其三",
        "author": "邹浩",
        "content": "肘后虚金印，梅仙职偶如。\n升高元自下，功业异时书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其四",
        "author": "邹浩",
        "content": "塞北亢喉地，并门子所如。\n六花无处用，却縠自诗书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其五",
        "author": "邹浩",
        "content": "能诗唐太白，善赋汉相如。\n元帅真文举，应先荐祢书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其六",
        "author": "邹浩",
        "content": "取友能无怍，初终贵一如。\n陈张遗辙在，试展马迁书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其七",
        "author": "邹浩",
        "content": "咳唾成珠玉，吾侪孰子如。\n更勤潘氏学，岂愧乐尚书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其八",
        "author": "邹浩",
        "content": "提履归何处，观花笑自如。\n期君求向上，糟粕古人书。",
        "dynasty": "宋",
        "collection_info": null
    },
    {
        "title": "和郡主簿绝句九绝  其九",
        "author": "邹浩",
        "content": "春风暗杨柳，相见意何如。\n虽愧江淹笔，狂言为子书。",
        "dynasty": "宋",
        "collection_info": null
    },
    {
        "title": "送诗卷还参寥",
        "author": "邹浩",
        "content": "盈轴新诗字字清，弥天元不愧声名。\n茂陵消渇无医处，赖有醍醐得细倾。",
        "dynasty": "宋",
        "collection_info": null
    },
    {
        "title": "和路子高微雨中至山光寺",
        "author": "邹浩",
        "content": "野阔天低四望赊，霏微膏雨兆休嘉。\n早钟鬰鬰穿云断，官柳垂垂夹道斜。\n邂逅庭前方指柏，逡巡木末已栖鸦。\n杨朱易服归来处，荷笠收车几万家。",
        "dynasty": "宋",
        "collection_info": null
    },
    {
        "title": "送监作院潘供备  其一",
        "author": "邹浩",
        "content": "盟府功臣奕世孙，低回筦库尚随羣。\n干戈分职名虽武，诗酒忘怀格自文。\n倾盖二年嗟往事，赢粮一日指行云。\n江梅欺雪南枝发，如綍新除定此闻。",
        "dynasty": "宋",
        "collection_info": null
    },
    {
        "title": "送监作院潘供备  其二",
        "author": "邹浩",
        "content": "飘飘雅致孰如君，旋闢西轩置酒樽。\n振木岂惟闻白雪，断缨仍许醉黄昏。\n长亭风顺已言别，小圃春迴空自繁。\n惆怅潜斋不知处，何年携手却重论。",
        "dynasty": "宋",
        "collection_info": null
    },
    {
        "title": "简王正父觅酒",
        "author": "邹浩",
        "content": "瓮面蛆浮玉，槽头水滴珠。\n未能如茂世，聊与义城俱。",
        "dynasty": "宋",
        "collection_info": null
    },
    {
        "title": "寄周彦亷",
        "author": "邹浩",
        "content": "楚水不风鱼逝远，霜天初月鴈飞高。\n履穿袍敝浑无暇，目断心驰祗自劳。",
        "dynasty": "宋",
        "collection_info": null
    },
    {
        "title": "和刘知录见寄并简阳先生",
        "author": "邹浩",
        "content": "刘郎爽气晓霜晴，阳子高怀宝鑑明。\n虽幸竹林容入会，每惭布鼓独无声。\n一杯葵藿真佳趣，五鼎牛羊谩宰生。\n廊庙他年调爕手，不妨潜室且和羮。",
        "dynasty": "宋",
        "collection_info": null
    },
    {
        "title": "和阳先生见赠",
        "author": "邹浩",
        "content": "万卷藏书肯自閒，沉涵圣道欲晞颜。\n片心既与人寰远，逸驾宁容俗士攀。\n嗟我曳裾胶扰处，荷君置榻寂寥间。\n藜羮玉麈清何限，每到斜阳不忍还。",
        "dynasty": "宋",
        "collection_info": null
    },
    {
        "title": "求刘知录澄泥香炉",
        "author": "邹浩",
        "content": "千卷新书三叠琴，青灯炯炯夜沉沉。\n野人此外无余好，只欠澄泥一炷深。",
        "dynasty": "宋",
        "collection_info": null
    },
    {
        "title": "大雨中接宪使因成小诗呈阳先生",
        "author": "邹浩",
        "content": "霜风折木雨如倾，敛板泥中厮役并。\n遥想先生鼓琴罢，观书正傍短灯檠。",
        "dynasty": "宋",
        "collection_info": null
    },
    {
        "title": "次韵盛长官觅酒",
        "author": "邹浩",
        "content": "九万鹏程戢怒飞，驱愁却叹酒无威。\n頖宫官冷非文举，一斗何能醉十围。",
        "dynasty": "宋",
        "collection_info": null
    },
    {
        "title": "次韵胡秀才遗桃花",
        "author": "邹浩",
        "content": "灼灼桃源数朵红，青禽传到荜门中。\n傍人只喜窥春色，达士元来寄祖风。\n谩说几经千岁赏，会须一笑万缘空。\n沉香散处圆蒲稳，花自蕃鲜体自同。",
        "dynasty": "宋",
        "collection_info": null
    },
    {
        "title": "次韵俞秀老建隆道中",
        "author": "邹浩",
        "content": "道人不独是诗豪，曾把沧溟注一毛。\n破晓联镳访孤寂，致身如在太山高。",
        "dynasty": "宋",
        "collection_info": null
    },
    {
        "title": "次韵慕公实",
        "author": "邹浩",
        "content": "从来文史足三冬，何事明时作退翁。\n刺口岂能论扰扰，冥心直欲似空空。\n半轩苍莽雨初霁，一钓清泠月正胧。\n好把晨昏付香火，箇中真乐更无穷。",
        "dynasty": "宋",
        "collection_info": null
    },
    {
        "title": "次韵钱𡵒雪中",
        "author": "邹浩",
        "content": "六出飞琼玖，云愁正腊天。\n寒声生密竹，爽气彻纯绵。\n故苑风初静，重楼月向圆。\n何当酬此景，蘸甲引金船。",
        "dynasty": "宋",
        "collection_info": null
    },
    {
        "title": "次韵王贤良赠阳先生  其一",
        "author": "邹浩",
        "content": "修涂几阅岁终穷，鹤唳猿啼蕙帐空。\n杖屦何当归旧隐，静看五柳扬春风。",
        "dynasty": "宋",
        "collection_info": null
    },
    {
        "title": "次韵王贤良赠阳先生  其二",
        "author": "邹浩",
        "content": "嚣嚣所乐本非穷，曾向真乘悟色空。\n闻说近添方外友，清谈应得晋人风。",
        "dynasty": "宋",
        "collection_info": null
    },
    {
        "title": "二月十五日朝拜建隆桥上偶作",
        "author": "邹浩",
        "content": "单衣迎犯晓风清，斗柄回南月尚明。\n柳密行人看不见，轮蹄相属但闻声。",
        "dynasty": "宋",
        "collection_info": null
    },
    {
        "title": "清明日游大明道中",
        "author": "邹浩",
        "content": "春风荡漾遍天涯，纵步郊原事事嘉。\n不许游人同所得，竹林深处试龙茶。",
        "dynasty": "宋",
        "collection_info": null
    },
    {
        "title": "和通判王定国承议游竹西  其一",
        "author": "邹浩",
        "content": "流年忽忽又残春，策杖郊原肯厌频。\n往古来今何足校，閒花幽草自争新。\n旋开酒蚁成高会，共解名缰作逸民。\n随处怡然真有味，不须千里忆吴莼。",
        "dynasty": "宋",
        "collection_info": null
    },
    {
        "title": "和通判王定国承议游竹西  其二",
        "author": "邹浩",
        "content": "一霎狂飈破晓阴，春光极目几千寻。\n会须胜事追莲社，更约幽人访竹林。\n渺渺平田涵白水，萧萧苍桧聒清音。\n郑虔才大犹遭骂，重愧持杯许脱簪。",
        "dynasty": "宋",
        "collection_info": null
    },
    {
        "title": "送胡适道秀才东归",
        "author": "邹浩",
        "content": "十年星散忽相逢，寂寞芜城古頖宫。\n一炷澄泥窥祖要，三巵浮蚁对春丛。\n牢刍岂解留天骥，云路还闻逐塞鸿。\n莲社故人如见问，为言涉世百无功。",
        "dynasty": "宋",
        "collection_info": null
    },
    {
        "title": "次韵蔡寛夫解元暮春见怀  其一",
        "author": "邹浩",
        "content": "九十青阳安在哉，临风搔首谩迟回。\n春于我辈非无意，诗必先成为有才。\n拖架酴醾香破麝，翻阶芍药大逾杯。\n病除更约归愚子，浮蚁犹堪席地开。",
        "dynasty": "宋",
        "collection_info": null
    },
    {
        "title": "次韵蔡寛夫解元暮春见怀  其二",
        "author": "邹浩",
        "content": "惊红簌簌点苍苔，春去黄鹂唤不回。\n九藏脉参知我病，千人笔扫见君才。\n会须磥砢挥谈尘，方悟蜿蜒落酒杯。\n命驾相应怜叔夜，笑颜一月几能开。",
        "dynasty": "宋",
        "collection_info": null
    },
    {
        "title": "又倒用前韵",
        "author": "邹浩",
        "content": "休论花草与楼台，借得江南叠嶂开。\n纵使春归无觅处，何妨人乐自持杯。\n棋如孙武推多算，诗似颜渊已竭才。\n早晚竹林修故事，更看君笔灿昭回。",
        "dynasty": "宋",
        "collection_info": null
    },
    {
        "title": "送及之贤良游钱塘",
        "author": "邹浩",
        "content": "屏迹人间二十年，下帷搰搰究陈编。\n新书曾入老商盼，高弟谁如颜子贤。\n策杖青山元有约，挥金红药故无缘。\n岂宜便隐双溪去，优诏行闻坠日边。",
        "dynasty": "宋",
        "collection_info": null
    },
    {
        "title": "送俞秀老归维扬",
        "author": "邹浩",
        "content": "踏雪驱驱原宪履，御风猎猎老莱衣。\n情投岂比钟山出，兴尽远同剡水归。\n炀帝池边松荫远，维摩室内烛光微。\n携笻促席相羊处，应记当年接下机。",
        "dynasty": "宋",
        "collection_info": null
    },
    {
        "title": "雪中呈秀老原道",
        "author": "邹浩",
        "content": "引舟西上正隆冬，千里隋堤雪翳空。\n恰似常年三月尾，柳花凌乱逐东风。",
        "dynasty": "宋",
        "collection_info": null
    },
    {
        "title": "戏孙扬休",
        "author": "邹浩",
        "content": "耿耿僧坊寄日边，晚移穷巷避諠阗。\n羮藜不饱同攻苦，秣马言归独处先。\n木叶已随风力远，霜轮行作璧形圆。\n衣冠返敝文昌路，何似高堂坦腹眠。",
        "dynasty": "宋",
        "collection_info": null
    },
    {
        "title": "简李子温推官",
        "author": "邹浩",
        "content": "太冲当日号无兄，苗裔于今更绝伦。\n力究本原书簏富，唾成珠玉锦嚢新。\n龙门久欲攀高躅，鼎角方欣觇后尘。\n借问竹溪余地否，狂吟聊伴谪仙人。",
        "dynasty": "宋",
        "collection_info": null
    },
    {
        "title": "寄周亷彦",
        "author": "邹浩",
        "content": "不见冰清几岁周，乘风举翮恨无由。\n濒江松竹三秋后，隐几情怀万事休。\n险阻艰难空蚁闘，东西南北正萍浮。\n与君相好如兄弟，莫惜微言为置邮。",
        "dynasty": "宋",
        "collection_info": null
    },
    {
        "title": "风起有感",
        "author": "邹浩",
        "content": "秋来鬰鬰但炎蒸，一夜狂飈骇四邻。\n断送冥鸿尤得势，留连残暑更无因。\n镜中鬓髪虽非故，窗下灯檠渐可亲。\n勿似安仁儿女态，由看节物重悲辛。",
        "dynasty": "宋",
        "collection_info": null
    },
    {
        "title": "班超",
        "author": "邹浩",
        "content": "功名从古病难成，况作天西绝域行。\n縦有平陵同落落，其如卫候尚营营。\n杀妻吴起终遭逐，上疏鸿卿不免刑。\n定远独能逢圣主，千年万岁蔼嘉声。",
        "dynasty": "宋",
        "collection_info": null
    },
    {
        "title": "次韵崔浚明见赠",
        "author": "邹浩",
        "content": "谁为冥行作指南，青灯黄卷久间关。\n逢君岂测陂千顷，许我时窥豹一斑。\n骥足拘挛虽未展，龙鳞腾踏会须攀。\n如何暗把隋珠掷，欲报殷勤只强颜。",
        "dynasty": "宋",
        "collection_info": null
    },
    {
        "title": "将至南京简应介中  其一",
        "author": "邹浩",
        "content": "得之平陆我登车，不见羣优孟子诛。\n只恐鼻端无好质，归时依旧腹空虚。",
        "dynasty": "宋",
        "collection_info": null
    },
    {
        "title": "将至南京简应介中  其二",
        "author": "邹浩",
        "content": "几日风尘困马蹄，忽瞻孤塔献云霓。\n双眸已似清江洗，况入亭城见角犀。",
        "dynasty": "宋",
        "collection_info": null
    },
    {
        "title": "将至南京简应介中  其三",
        "author": "邹浩",
        "content": "先生不得醉红裙，何以留连逆旅人。\n故苑池台老秋色，頖宫讲罢走车轮。",
        "dynasty": "宋",
        "collection_info": null
    },
    {
        "title": "将至南京简应介中  其四",
        "author": "邹浩",
        "content": "直谅多闻许我亲，迷途从此遂知津。\n社中忽怪尔来进，曾向睢阳见异人。",
        "dynasty": "宋",
        "collection_info": null
    },
    {
        "title": "九月朔夜闻雨",
        "author": "邹浩",
        "content": "尘蒙蛛网暗东斋，设榻君能待我来。\n昨夜梧桐有消息，会须急上宋王台。",
        "dynasty": "宋",
        "collection_info": null
    },
    {
        "title": "送曹巨源之南都",
        "author": "邹浩",
        "content": "高堂且置琴中操，骏马初驰陌上尘。\n无限清风与明月，一时分付属閒人。",
        "dynasty": "宋",
        "collection_info": null
    },
    {
        "title": "輓石适中  其一",
        "author": "邹浩",
        "content": "剸犀翻羽早称奇，亨会难遭但布衣。\n不使牙筹烦伯仲，果然玉树照庭闱。\n灵台久已天昭鍳，奏籍初闻子发挥。\n三世簪缨正无恙，如何遽作百年归。",
        "dynasty": "宋",
        "collection_info": null
    },
    {
        "title": "輓石适中  其二",
        "author": "邹浩",
        "content": "南明山下读书堂，曾许寒生借烛光。\n高义岂殊亲骨肉，令人无復念家乡。\n那知十载天涯别，忽起三泉薤露伤。\n追恨故时携手处，不能执绋助棺傍。",
        "dynasty": "宋",
        "collection_info": null
    },
    {
        "title": "和朱仲明见赠闻琴",
        "author": "邹浩",
        "content": "子期骨髪已埃尘，谁谓知音不復生。\n触处折杨争属和，独君忘味叹遗声。\n荜门寒日正多暇，玉麈高谈相与清。\n鹤举鱼沉重惆怅，一樽麦酒荐藜羮。",
        "dynasty": "宋",
        "collection_info": null
    },
    {
        "title": "次韵赵希元忆处州梅花",
        "author": "邹浩",
        "content": "万花头上占天工，得意开时斗未东。\n破月麝脐来馥郁，横烟玉树浄玲珑。\n暖归故蘃应欺雪，人在他乡正御风。\n借问殷勤动诗兴，忘机争似鹿皮翁。",
        "dynasty": "宋",
        "collection_info": null
    },
    {
        "title": "冬至夜梦中作",
        "author": "邹浩",
        "content": "炉烟飒飒对团蒲，暮去朝来只自如。\n还见人间好时节，羣阴消尽一阳初。",
        "dynasty": "宋",
        "collection_info": null
    },
    {
        "title": "雪中简次萧求团茶",
        "author": "邹浩",
        "content": "竹上松间敲玉花，最宜石鼎荐灵芽。\n蓬门不识苍龙璧，借问风流宰相家。",
        "dynasty": "宋",
        "collection_info": null
    },
    {
        "title": "和晦之见赠听琴",
        "author": "邹浩",
        "content": "忌子当年妙五音，曾令按剑革初心。\n昭文重愧难成曲，潘岳胡为缪见寻。\n在昔丝桐尝弃置，到今山水自高深。\n何当共造无絃处，莫使渊明擅此琴。",
        "dynasty": "宋",
        "collection_info": null
    },
    {
        "title": "再和晦之",
        "author": "邹浩",
        "content": "举世欣欣濮上音，丝桐还寄长卿心。\n知君韶濩思千载，劲节松筠挺几寻。\n万籁息时霜剑立，一灯明处夜堂深。\n他年振铎收遗器，岂愧云和瑟与琴。",
        "dynasty": "宋",
        "collection_info": null
    },
    {
        "title": "倒用前韵",
        "author": "邹浩",
        "content": "我有一张琴，穷高更极深。\n瓠巴那解鼓，师旷杳难寻。\n寂寂三冬夜，悠悠万古心。\n衣冠徧天宇，谁为作知音。",
        "dynasty": "宋",
        "collection_info": null
    },
    {
        "title": "次韵道卿寄同僚",
        "author": "邹浩",
        "content": "从事休嗟我独劳，何如对雪咏瀌瀌。\n圣贤潋灔冬来美，朋旧绸缪老不凋。\n仇覧初年犹主簿，田单他日竟屠聊。\n上方侧席捜遗逸，未易沅湘作大招。",
        "dynasty": "宋",
        "collection_info": null
    },
    {
        "title": "督巨源和诗",
        "author": "邹浩",
        "content": "诗成七步有家风，底事淹留岁已穷。\n应笑枚皋太容易，欲令句似长卿工。",
        "dynasty": "宋",
        "collection_info": null
    },
    {
        "title": "郊行呈彦祖",
        "author": "邹浩",
        "content": "迟日初干雪径沙，等閒联骑过田家。\n长官标格风尘外，衰草坡前报晚衙。",
        "dynasty": "宋",
        "collection_info": null
    },
    {
        "title": "和彦祖寄次萧",
        "author": "邹浩",
        "content": "格外参军事事嘉，竹窗全是子猷家。\n清狂上客知何处，恨不同燃柏径槎。",
        "dynasty": "宋",
        "collection_info": null
    },
    {
        "title": "柬理堂",
        "author": "邹浩",
        "content": "主人生长绮纨中，标致分明儒者同。\n结构不因穷鼎俎，栖迟聊欲事磨砻。\n血漫霜剑悲王凤，坐拥云鬟笑马融。\n铭府功勋久牢落，会须腾踏振家风。",
        "dynasty": "宋",
        "collection_info": null
    },
    {
        "title": "戏社正李子温",
        "author": "邹浩",
        "content": "红莲上客有新篇，不见长安驿使传。\n寄语持纲社中老，可怜三百青铜钱。",
        "dynasty": "宋",
        "collection_info": null
    },
    {
        "title": "寄阳先生",
        "author": "邹浩",
        "content": "长揖公卿不转头，五车图籍指虔州。\n屑榆肯使家风坠，谢币空令世俗羞。\n弄凤骑龙诚莫及，壊车杀马恨无由。\n嵩山出处君知否，似与高人作覆辀。",
        "dynasty": "宋",
        "collection_info": null
    },
    {
        "title": "发山口堤上",
        "author": "邹浩",
        "content": "烟笼官柳柳笼堤，风引澄波细细移。\n骏马不知鞍上意，回头已是获麟陂。",
        "dynasty": "宋",
        "collection_info": null
    },
    {
        "title": "渡汶河",
        "author": "邹浩",
        "content": "旧来纸上得河名，今日横过彻底清。\n浚治早经神禹手，若为汩汩尚西行。",
        "dynasty": "宋",
        "collection_info": null
    },
    {
        "title": "过中都王彦章庙",
        "author": "邹浩",
        "content": "一时多难见忠臣，力拥貔貅扞此城。\n岂为圣人曾作宰，由来壮志在留名。\n鐡鎗埋没今何处，庙食追崇事若生。\n功业已经华衮赠，只应长伴斗魁明。",
        "dynasty": "宋",
        "collection_info": null
    },
    {
        "title": "慎夺堂",
        "author": "邹浩",
        "content": "百錬终成绕指柔，何人劲节拟横秋。\n目前轩冕自来去，堂上诗书尝讲求。\n风度绮疏香漠漠，月移苔砌竹幽幽。\n将军此意生平事，不似空言不到头。",
        "dynasty": "宋",
        "collection_info": null
    },
    {
        "title": "閒轩",
        "author": "邹浩",
        "content": "结构俯危城，公余杖履轻。\n事随尘自远，心与水长清。\n隐几鱼方乐，开窗雨乍晴。\n憧憧渡头客，谁会此时情。",
        "dynasty": "宋",
        "collection_info": null
    },
    {
        "title": "王宪湖上分韵得荷字",
        "author": "邹浩",
        "content": "使星明处是天河，习习轻飈生芰荷。\n自有芝兰随后乘，更容簪履侍鸣珂。\n未甘城鼓促清赏，聊与汀鸥分素波。\n异日定应如此少，云雷行欲起龙梭。",
        "dynasty": "宋",
        "collection_info": null
    },
    {
        "title": "送王宪赴阙",
        "author": "邹浩",
        "content": "凤诏传天北，輶轩指建章。\n既能思贾谊，何患老冯唐。\n况是高门庆，从来美誉彰。\n灵台悬宝镜，峻节凛秋霜。\n庖刃诚难敌，黄陂岂易量。\n承家但清白，报国颇施张。\n属部分牦犬，终朝事锦囊。\n收功殊俗士，知已恃明王。\n此去堪前贺，胡为独倍伤。\n昔霑淮水润，今借德星光。\n折柳故多恨，衔环空不忘。\n他年重望履，应已步岩廊。",
        "dynasty": "宋",
        "collection_info": null
    },
    {
        "title": "送王裘仲侍亲赴阙",
        "author": "邹浩",
        "content": "置榻初相得，膏车忽起行。\n秋风无限事，麦酒不胜情。\n原宪何曾病，丘明竟有声。\n从容湖上语，他日看功成。",
        "dynasty": "宋",
        "collection_info": null
    },
    {
        "title": "试日怀世美",
        "author": "邹浩",
        "content": "挟策刚为泮水行，暖风迟日试诸生。\n姚黄魏紫知何许，独有杨花扑砚轻。",
        "dynasty": "宋",
        "collection_info": null
    },
    {
        "title": "戏王寛之  其一",
        "author": "邹浩",
        "content": "晚来闻说醉黄封，絃管欣欣急雨中。\n应笑西邻少风味，一炉沉水对梧桐。",
        "dynasty": "宋",
        "collection_info": null
    },
    {
        "title": "戏王寛之  其二",
        "author": "邹浩",
        "content": "墨龙翻海几朝昏，今日晴阴似欲分。\n不道谷飞多作蛊，犹敎歌扇遏行云。",
        "dynasty": "宋",
        "collection_info": null
    },
    {
        "title": "次韵世美简别乘喜雨",
        "author": "邹浩",
        "content": "一勺龙泉甫到城，滂沱疑是泻南溟。\n枣心正为斯民赤，菜色宁忧异日青。\n击壌田家方自得，掷金诗轴已交形。\n病来无復高阳兴，宴喜空烦置醁醽。",
        "dynasty": "宋",
        "collection_info": null
    },
    {
        "title": "湖上杂咏  其一",
        "author": "邹浩",
        "content": "荷叶如钱三月时，幅巾藜杖一追随。\n尔来胜事知多少，惟有风标公子知。",
        "dynasty": "宋",
        "collection_info": null
    },
    {
        "title": "湖上杂咏  其二",
        "author": "邹浩",
        "content": "何处清风作晚凉，解衣相与面沧浪。\n青萍紫芡令人恨，遮却琉璃万顷光。",
        "dynasty": "宋",
        "collection_info": null
    },
    {
        "title": "湖上杂咏  其三",
        "author": "邹浩",
        "content": "华亭标格本青云，邂逅西湖秋復春。\n作意一声君会否，鹓鸾集处是真人。",
        "dynasty": "宋",
        "collection_info": null
    },
    {
        "title": "湖上杂咏  其四",
        "author": "邹浩",
        "content": "疾病经旬厌药杯，喜君折简傍湖来。\n浓云几败乃翁事，赖有南风为约开。",
        "dynasty": "宋",
        "collection_info": null
    },
    {
        "title": "湖上杂咏  其五",
        "author": "邹浩",
        "content": "滨湖一一敞雕栏，自是黄尘不汝閒。\n今日舒眉宁易得，未应轻作剡溪还。",
        "dynasty": "宋",
        "collection_info": null
    },
    {
        "title": "湖上杂咏  其六",
        "author": "邹浩",
        "content": "霜蹄桧楫久途穷，暂喜天时人事同。\n濯热不须三岛去，高谈落麈自生风。",
        "dynasty": "宋",
        "collection_info": null
    },
    {
        "title": "湖上杂咏  其七",
        "author": "邹浩",
        "content": "嵯峨秀色雨晴时，极目城隅更落晖。\n何必鲈鱼动秋意，好携双屐便言归。",
        "dynasty": "宋",
        "collection_info": null
    },
    {
        "title": "登楼",
        "author": "邹浩",
        "content": "荜门真蚁穴，旷快一登楼。\n天地投双睫，诗书落九州。\n栏杆元诘曲，日脚更迟留。\n借问同来客，能同此意不。",
        "dynasty": "宋",
        "collection_info": null
    },
    {
        "title": "听泉",
        "author": "邹浩",
        "content": "天中悬日月，激激正鸣泉。\n洗耳岂吾事，披襟聊石边。\n焦桐无杂弄，佩玉有羣仙。\n欲识偃溪语，于今蹄与筌。",
        "dynasty": "宋",
        "collection_info": null
    },
    {
        "title": "呈同社",
        "author": "邹浩",
        "content": "太史占星久寂寥，高阳烟月但蓬蒿。\n人才岂是非前日，天意端如待我曹。\n万古衣冠归指顾，一时天地入风骚。\n他年南北参商去，知有青编破鬰陶。",
        "dynasty": "宋",
        "collection_info": null
    },
    {
        "title": "马上  其一",
        "author": "邹浩",
        "content": "策马戴残星，郊原破暑清。\n人间千万事，併入一时情。",
        "dynasty": "宋",
        "collection_info": null
    },
    {
        "title": "马上  其二",
        "author": "邹浩",
        "content": "晴空云物不留形，大块遥呈一点青。\n闻说嵁岩隐君子，何当北面问黄庭。",
        "dynasty": "宋",
        "collection_info": null
    },
    {
        "title": "马上  其三",
        "author": "邹浩",
        "content": "孤冢如山官路傍，老农指似是前王。\n可怜烜赫当年计，牧笛樵歌付夕阳。",
        "dynasty": "宋",
        "collection_info": null
    },
    {
        "title": "追凉",
        "author": "邹浩",
        "content": "三伏流金石，端居若探汤。\n古松摇落照，芒履促追凉。\n天壌知谁似，形骸亦自忘。\n何须北窗下，始解到羲皇。",
        "dynasty": "宋",
        "collection_info": null
    },
    {
        "title": "参寥示简元规诗用其韵寄之  其一",
        "author": "邹浩",
        "content": "千岩万壑久青天，一钵新从淮上旋。\n昨日浮云今止水，谁知庵内更无边。",
        "dynasty": "宋",
        "collection_info": null
    },
    {
        "title": "参寥示简元规诗用其韵寄之  其二",
        "author": "邹浩",
        "content": "人间何嚮不盐梅，江海元从蚁穴开。\n列戟门庭扫踪迹，只应飞矢亦潜来。",
        "dynasty": "宋",
        "collection_info": null
    },
    {
        "title": "次韵参寥访和靖先生故居",
        "author": "邹浩",
        "content": "湖边高节与谁邻，落落寒松往往皴。\n就使衡门已尘土，不妨千古自阳春。",
        "dynasty": "宋",
        "collection_info": null
    },
    {
        "title": "关氏四照亭",
        "author": "邹浩",
        "content": "孤亭缥缈枕烟霞，面面江山不用赊。\n何日乘风指星纪，与君携手逐飞鸦。",
        "dynasty": "宋",
        "collection_info": null
    },
    {
        "title": "寿星院观竹",
        "author": "邹浩",
        "content": "祗园寂寞耸高材，自有鸾凰接翅来。\n回首壷觞散桃李，日斜风动使人哀。",
        "dynasty": "宋",
        "collection_info": null
    },
    {
        "title": "送王幼安赴举",
        "author": "邹浩",
        "content": "几年幽径委榛芜，此去寒生孰子如。\n笔下奔腾三峡水，胸中突兀五车书。\n岂惟丽赋欺弘正，会使清时识仲舒。\n富贵由来皆骨相，门闾高处莫趦趄。",
        "dynasty": "宋",
        "collection_info": null
    },
    {
        "title": "送二弟赴开封举",
        "author": "邹浩",
        "content": "古人捧檄缘亲喜，况值秋风一鹗天。\n相与抟空谢蓬艾，归来称寿綵衣鲜。",
        "dynasty": "宋",
        "collection_info": null
    },
    {
        "title": "椹涧马铺壁间有黄元明诗因次其韵",
        "author": "邹浩",
        "content": "武当在何许，漠漠西南天。\n雷电正多事，道途如去年。\n参差挥麈约，妨废把书眠。\n破我征鞍恨，清诗犹灿然。",
        "dynasty": "宋",
        "collection_info": null
    },
    {
        "title": "纯孝墓",
        "author": "邹浩",
        "content": "禽犊何知尚母怀，黄泉相见岂宜哉。\n向非雅意一杯去，安得迷心中路迴。\n自古功名随日月，于今庙貌倚崔嵬。\n可怜肉食趋朝者，粪壌纷纷久已灰。",
        "dynasty": "宋",
        "collection_info": null
    },
    {
        "title": "仙翁山下遇王由正用驿壁二诗之韵见意  其一",
        "author": "邹浩",
        "content": "物外风期迹已陈，须知日月去来频。\n我今欲换神仙骨，还向山前逢异人。",
        "dynasty": "宋",
        "collection_info": null
    },
    {
        "title": "仙翁山下遇王由正用驿壁二诗之韵见意  其二",
        "author": "邹浩",
        "content": "烟雨冥冥不肯晴，无因飞步数峰青。\n朅来山下倾谈麈，全似江边语醉醒。",
        "dynasty": "宋",
        "collection_info": null
    },
    {
        "title": "阻雨呈由正  其一",
        "author": "邹浩",
        "content": "秋风吹雨入疏櫺，永夜漫漫双眼明。\n借问泥涂困行李，何如南亩念西成。",
        "dynasty": "宋",
        "collection_info": null
    },
    {
        "title": "阻雨呈由正  其二",
        "author": "邹浩",
        "content": "炼石曾闻补就天，如何滛雨尚绵绵。\n只应知我班荆意，欲使从容夫子前。",
        "dynasty": "宋",
        "collection_info": null
    },
    {
        "title": "过仙翁山",
        "author": "邹浩",
        "content": "羣山环拱一山青，曾驻仙翁竟得名。\n前日授书非我事，旄头不耀正休兵。",
        "dynasty": "宋",
        "collection_info": null
    },
    {
        "title": "别由正",
        "author": "邹浩",
        "content": "许汝相望无百里，政声文誉益惊人。\n岂知今日俱长路，重慰平生仰后尘。\n云澹京山黄鹄举，风回汉水白鸥驯。\n归来有约天从否，凖拟冥行细问津。",
        "dynasty": "宋",
        "collection_info": null
    },
    {
        "title": "穣东驿壁间有诗因次其韵",
        "author": "邹浩",
        "content": "棰辔驱驰长眼花，更堪风雨作泥沙。\n邮亭准拟一醉倒，白酒黄鸡无处赊。",
        "dynasty": "宋",
        "collection_info": null
    },
    {
        "title": "林堠驿壁间有诗因用其韵",
        "author": "邹浩",
        "content": "日转山亭寂寂，梦迷蝴蝶双双。\n何独渊明寄傲，吾今亦是南窗。",
        "dynasty": "宋",
        "collection_info": null
    },
    {
        "title": "早行",
        "author": "邹浩",
        "content": "朝来由气鋭，前程入马蹄。\n天形随月见，斗柄傍人低。\n路转纔萦白，沙平岂辨泥。\n露零欺鬓髪，犬吠隔蒿藜。\n恍惚南柯梦，参差逢氏迷。\n比经十里堠，始报一声鸡。\n似脱关中日，如趋圯下蹊。\n修真空有术，习懒信无梯。\n行李几时北，武当犹在西。\n谁知贵公子，角枕正清闺。",
        "dynasty": "宋",
        "collection_info": null
    },
    {
        "title": "顺阳东山下小池",
        "author": "邹浩",
        "content": "行尽江山知几重，山前池沼尚残红。\n尘埃满眼欣相见，驻马垂杨夹岸风。",
        "dynasty": "宋",
        "collection_info": null
    },
    {
        "title": "将到均州",
        "author": "邹浩",
        "content": "武当孤垒插天西，一见都忘渇与饥。\n倦客惟贪早休歇，不知匏繫未成归。",
        "dynasty": "宋",
        "collection_info": null
    },
    {
        "title": "次韵宇文伯修题清溪驿梅花",
        "author": "邹浩",
        "content": "骥尾曾容蹑后尘，柳花榆荚古河滨。\n天衢事业已腾世，山驿诗篇知几春。\n梅蕚故应如异日，风骚仍得慰幽人。\n须知犹是枯株在，早晚吹嘘近紫宸。",
        "dynasty": "宋",
        "collection_info": null
    },
    {
        "title": "入试院呈同事章显父推官及监试柴承之朝奉",
        "author": "邹浩",
        "content": "汉江汹汹不知休，江上谯门鼓角秋。\n匹马崎岖随国事，同心邂逅得儒流。\n何妨蟋蟀床头急，况是芭蕉雨脚收。\n别乘端容共萧散，从今相与傲浮丘。",
        "dynasty": "宋",
        "collection_info": null
    },
    {
        "title": "午枕觉怀世美",
        "author": "邹浩",
        "content": "睡乡天地肃秋风，日日欣随宰我踪。\n靖节有人须命驾，道途何事不相逢。",
        "dynasty": "宋",
        "collection_info": null
    },
    {
        "title": "李元礼墓",
        "author": "邹浩",
        "content": "几年模楷掲天中，四海衣冠尽影从。\n必待名人裁受谒，遂令当世比登龙。\n求通谩负孔融志，执御难追荀爽踪。\n回首高门正如市，悲风猎猎起长松。",
        "dynasty": "宋",
        "collection_info": null
    },
    {
        "title": "泛汉江  其一",
        "author": "邹浩",
        "content": "汉江衮衮接天流，百里舟行一转眸。\n白浪激风鸣战鼓，青山迎棹走长虬。\n均阳已断南柯梦，鄼上还惊宋玉秋。\n南望祖茔能几驿，王程不得下荆州。",
        "dynasty": "宋",
        "collection_info": null
    },
    {
        "title": "泛汉江  其二",
        "author": "邹浩",
        "content": "谁家游女戏江滨，纔见舟来竞敛身。\n须信文王风化远，至今犹自被行人。",
        "dynasty": "宋",
        "collection_info": null
    },
    {
        "title": "泛汉江  其三",
        "author": "邹浩",
        "content": "山束长江激箭奔，扁舟衝破白鸥羣。\n故人正在笙篁裏，一枕滩声谁与分。",
        "dynasty": "宋",
        "collection_info": null
    },
    {
        "title": "怀襄阳",
        "author": "邹浩",
        "content": "寄迹襄阳北，无因弔古人。\n卧龙应索寞，堕泪想鳞皴。\n不作庞公客，空回徐庶身。\n风流终自若，他日引车轮。",
        "dynasty": "宋",
        "collection_info": null
    },
    {
        "title": "次韵显父睡起偶成",
        "author": "邹浩",
        "content": "杜门无復辙声来，一日刚肠欲九廽。\n消遣但能眠白昼，较量犹胜走黄埃。\n霜风却暑通归路，篱菊要人荐寿杯。\n同我此心君最切，更将幽思託清才。",
        "dynasty": "宋",
        "collection_info": null
    },
    {
        "title": "留别显父且约相见于南阳",
        "author": "邹浩",
        "content": "风帆催我上轻舟，不得追陪自在游。\n山路马蹄新雨霁，早来携手百花洲。",
        "dynasty": "宋",
        "collection_info": null
    },
    {
        "title": "次韵监试喜引试有日",
        "author": "邹浩",
        "content": "朅来凡韵续高张，鳬鹤居然分短长。\n鸣鼓未窥才气勇，悬河先饫古今详。\n三秋欲半月方好，万事兼忘心更凉。\n只愿真贤起山国，异时端委赞垂裳。",
        "dynasty": "宋",
        "collection_info": null
    },
    {
        "title": "湖上联句",
        "author": "邹浩",
        "content": "遥岑舣舟见，野思过桥生。\n兴尽回兰棹，归鞍月正明。",
        "dynasty": "宋",
        "collection_info": null
    },
    {
        "title": "湖上  其一",
        "author": "邹浩",
        "content": "等閒来棹钓鱼船，鸥鹭相忘亦自然。\n多事修鳞跃波底，一齐鸣翼上青天。",
        "dynasty": "宋",
        "collection_info": null
    },
    {
        "title": "湖上  其二",
        "author": "邹浩",
        "content": "烟含夜色迷修竹，鴈带秋声落晚沙。\n不是胸中有云梦，只应悽恻满天涯。",
        "dynasty": "宋",
        "collection_info": null
    },
    {
        "title": "送薛唐卿赴省试",
        "author": "邹浩",
        "content": "河东文物久尘埃，之子亭亭鬰有材。\n已见中天鸣鸑鷟，不应环堵更蒿莱。\n绿衣春色知谁共，青简风流自此开。\n倾耳西州人快意，玉阶曾上直言来。",
        "dynasty": "宋",
        "collection_info": null
    },
    {
        "title": "送周茂宗学正赴省试",
        "author": "邹浩",
        "content": "草衣藿食寄尘编，凛凛声名玉几前。\n命数曲留成大器，乡书重上欲华颠。\n一鸣竟与凡禽远，三献方知美璞全。\n二十余年古人志，从今摅发到青天。",
        "dynasty": "宋",
        "collection_info": null
    },
    {
        "title": "送周天和学谕以次十一人赴省试",
        "author": "邹浩",
        "content": "日月交光万国同，羣英无復嘆途穷。\n长松竟拔徂徕雪，骏马争驰冀北风。\n黄卷论心窥圣域，青云携手赴王功。\n归来协气充闾里，好是邦人识頖宫。",
        "dynasty": "宋",
        "collection_info": null
    },
    {
        "title": "元夕席上食柑子",
        "author": "邹浩",
        "content": "契阔吴门千里，栖迟颍水三年。\n臈炬光中气味，洞庭波上风烟。",
        "dynasty": "宋",
        "collection_info": null
    },
    {
        "title": "简仲孺",
        "author": "邹浩",
        "content": "晓来城府春融怡，博陵先生还自西。\n天时人事已如此，不应璧月空云霓。",
        "dynasty": "宋",
        "collection_info": null
    },
    {
        "title": "次韵酬德符湖上春色",
        "author": "邹浩",
        "content": "乘风曾到水晶宫，春色椎轮日力中。\n几处梅花傲残雪，不随桃李事轻红。",
        "dynasty": "宋",
        "collection_info": null
    },
    {
        "title": "戏史述古多问相",
        "author": "邹浩",
        "content": "穷当益坚愧枉道，心不胜术思齐贤。\n如何东里史夫子，骨相勤勤挥酒钱。",
        "dynasty": "宋",
        "collection_info": null
    },
    {
        "title": "世美约仲孺述之同泛清潩登楼待月分得楼字  其一",
        "author": "邹浩",
        "content": "风尘作恶败清游，杖履无光久自羞。\n约我晚来寻小艇，与君愁破对高楼。\n山分远翠凝衣重，月借澄辉扑水浮。\n不是严城不容与，径随双鹤宿沧州。",
        "dynasty": "宋",
        "collection_info": null
    },
    {
        "title": "世美约仲孺述之同泛清潩登楼待月分得楼字  其二",
        "author": "邹浩",
        "content": "采石仙人放小舟，荆州老子上南楼。\n平生风度归遐想，今日还逢第一流。",
        "dynasty": "宋",
        "collection_info": null
    },
    {
        "title": "与仲孺述之世美东禅纳凉校韩文世美以韩公召先去  其一",
        "author": "邹浩",
        "content": "清风多处是精庐，饭罢俱来校异书。\n车马焉能落吾事，未斜桐影且安居。",
        "dynasty": "宋",
        "collection_info": null
    },
    {
        "title": "与仲孺述之世美东禅纳凉校韩文世美以韩公召先去  其二",
        "author": "邹浩",
        "content": "红衣青简竟多岐，无復寻盟作四夔。\n同见韩公不同趣，城南城北啭黄鹂。",
        "dynasty": "宋",
        "collection_info": null
    },
    {
        "title": "送杜謷居方城",
        "author": "邹浩",
        "content": "乃翁鬓髪已秋霜，药裹仍闻满北堂。\n贫欲釡鱼勤子职，分甘足蠒寄他乡。\n山前黄石空猿鹤，溪上青编屹栋梁。\n想见使亲忘我后，借书寻旧日徜徉。",
        "dynasty": "宋",
        "collection_info": null
    },
    {
        "title": "晓雨枕上有作",
        "author": "邹浩",
        "content": "震霆几日动天阍，河汉朝来竟一翻。\n顿觉炎歊辞枕簟，只应爽气满干坤。\n鸡窗岂但开千卷，云稼悬知亘九原。\n北事平生最关虑，从今得意遂忘言。",
        "dynasty": "宋",
        "collection_info": null
    },
    {
        "title": "次韵德符曾家池上四诗  其一",
        "author": "邹浩",
        "content": "凉雨霏霏肃径沙，芰荷无数拥烟霞。\n幽人不受市朝挽，竟日池边藉落花。",
        "dynasty": "宋",
        "collection_info": null
    },
    {
        "title": "次韵德符曾家池上四诗  其二",
        "author": "邹浩",
        "content": "平生一语事诚忘，鳬鹤不知谁短长。\n跬步秋园作殊域，从他白眼嘲帬裆。",
        "dynasty": "宋",
        "collection_info": null
    },
    {
        "title": "次韵德符曾家池上四诗  其三",
        "author": "邹浩",
        "content": "庭前叶下风萧萧，暑气不敢凭虚骄。\n青天碧水与君共，他日谪仙宫锦袍。",
        "dynasty": "宋",
        "collection_info": null
    },
    {
        "title": "次韵德符曾家池上四诗  其四",
        "author": "邹浩",
        "content": "真乐油油波底鳞，相从欵欵波上萍。\n雁奴燕子社前后，玉树鲜风吹晚庭。",
        "dynasty": "宋",
        "collection_info": null
    },
    {
        "title": "世美寓展江作此简之  其一",
        "author": "邹浩",
        "content": "白鹭飞时天宇清，君家琴瑟寄江滨。\n不愁折柳无多日，且喜荷花有主人。",
        "dynasty": "宋",
        "collection_info": null
    },
    {
        "title": "世美寓展江作此简之  其二",
        "author": "邹浩",
        "content": "翩翩俭府几西风，更拟真游渌水中。\n秋晚倚栏应记得，全家看尽渚莲红。",
        "dynasty": "宋",
        "collection_info": null
    },
    {
        "title": "洗竹",
        "author": "邹浩",
        "content": "欣欣花草不关心，绝倒宫庭一亩阴。\n夏箨陨风裁几日，秋筠要月拟千寻。\n携持斤斧从他怪，缭绕栏干着意深。\n全是吴中旧潇洒，过门应喜伴龙吟。",
        "dynasty": "宋",
        "collection_info": null
    },
    {
        "title": "寄裘仲",
        "author": "邹浩",
        "content": "几度秋陂老芰荷，蓬门不见雁来过。\n照人眉字今何似，得意诗篇日更多。\n事逐风云空白马，功随山岳尚黄河。\n无因双眼陪君子，暝立西楼一楚歌。",
        "dynasty": "宋",
        "collection_info": null
    },
    {
        "title": "南堂八绝句  其一",
        "author": "邹浩",
        "content": "圣贤祠毕诸生散，曳履斜阳哦杜诗。\n幽鸟飞来似相好，竹枝深处语多时。",
        "dynasty": "宋",
        "collection_info": null
    },
    {
        "title": "南堂八绝句  其二",
        "author": "邹浩",
        "content": "桐竹交阴覆广庭，秋风时与叶争鸣。\n可怜一曲明君操，不似高山流水声。",
        "dynasty": "宋",
        "collection_info": null
    },
    {
        "title": "南堂八绝句  其三",
        "author": "邹浩",
        "content": "长廊耿耿注西东，鼓腹循环返照中。\n更拟将心寄明月，无端云叶上晴空。",
        "dynasty": "宋",
        "collection_info": null
    },
    {
        "title": "南堂八绝句  其四",
        "author": "邹浩",
        "content": "盆水如池傍竹根，早期功业在龙孙。\n尔来取饮多奇羽，更得南堂幽趣繁。",
        "dynasty": "宋",
        "collection_info": null
    },
    {
        "title": "南堂八绝句  其五",
        "author": "邹浩",
        "content": "窭人何缘有遗啄，一饮聊分秋水清。\n贪泉盗泉满机械，鸟鹊故应知此情。",
        "dynasty": "宋",
        "collection_info": null
    },
    {
        "title": "南堂八绝句  其六",
        "author": "邹浩",
        "content": "风摇疏影落清漪，泛泛鱼儿趁晚嬉。\n不是来禽惊不去，窗前从此使人疑。",
        "dynasty": "宋",
        "collection_info": null
    },
    {
        "title": "南堂八绝句  其七",
        "author": "邹浩",
        "content": "倦来搘策立阶除，深喜官居似隐居。\n寒日西流报衙鼓，纷纷清影上圗书。",
        "dynasty": "宋",
        "collection_info": null
    },
    {
        "title": "南堂八绝句  其八",
        "author": "邹浩",
        "content": "绿竹不应忘旧好，黄花还拟结新交。\n栏边醉倒非吾事，只爱金英嫓玉梢。",
        "dynasty": "宋",
        "collection_info": null
    },
    {
        "title": "送田承君隐大留山",
        "author": "邹浩",
        "content": "田郎风节薄清旻，耻踏冥冥车马尘。\n远业不应忘魏阙，高人聊喜得东邻。\n鹿门隐去曾携子，绵上归来亦侍亲。\n早晚云飞雨天下，勒移何愧北山神。",
        "dynasty": "宋",
        "collection_info": null
    },
    {
        "title": "湖上访世美不遇",
        "author": "邹浩",
        "content": "夜雨朝晴似蜀天，湖光山色故人边。\n琵琶不许陪犀麈，听水亭东一黯然。",
        "dynasty": "宋",
        "collection_info": null
    },
    {
        "title": "月下怀同盟  其一",
        "author": "邹浩",
        "content": "常时二妙过晴窗，丙夜犹同秋月光。\n不分城扉日多事，天南天北又参商。",
        "dynasty": "宋",
        "collection_info": null
    },
    {
        "title": "月下怀同盟  其二",
        "author": "邹浩",
        "content": "碧天如水驻冰轮，粲粲裁余一两星。\n想见墙东病居士，废书捐枕步中庭。",
        "dynasty": "宋",
        "collection_info": null
    },
    {
        "title": "月下怀同盟  其三",
        "author": "邹浩",
        "content": "晚云携雨入陉山，月到西湖万象閒。\n公子归来泛家宅，只应诗思落人间。",
        "dynasty": "宋",
        "collection_info": null
    },
    {
        "title": "月下怀同盟  其四",
        "author": "邹浩",
        "content": "睡觉谯门已转更，小童徐报月重明。\n揽衣起与妻孥共，矫首惟闻鸟鹊惊。\n濒水杯盘无俗物，隔墻巾屦有真情。\n相从竟日今相望，四者由来不易并。",
        "dynasty": "宋",
        "collection_info": null
    },
    {
        "title": "月下怀同盟  其五",
        "author": "邹浩",
        "content": "一经三五一亏盈，此夕胡然分外明。\n金令中分寒暑候，蟾辉独占古今清。\n樽罍自是常年事，天地何难永夜晴。\n寄语风云莫无赖，万方矫首此时情。",
        "dynasty": "宋",
        "collection_info": null
    },
    {
        "title": "次韵王彦温邂逅登舟",
        "author": "邹浩",
        "content": "过尽西城百丈堤，村村鸡犬午声齐。\n风前匹马不回首，知有幽人在竹溪。",
        "dynasty": "宋",
        "collection_info": null
    },
    {
        "title": "访仲弓",
        "author": "邹浩",
        "content": "凉雨吹丝络晚空，朅来秋兴与君同。\n巽亭鹄立云霓上，未许山川落眼中。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一",
        "author": "邹浩",
        "content": "高柳茏苁暝晚烟，拍堤秋水远连天。\n恨君不见桃花盛，十里红波送酒船。",
        "dynasty": "宋",
        "collection_info": null
    },
    {
        "title": "中秋日泛湖杂诗  其二",
        "author": "邹浩",
        "content": "赏心自与月俱圆，今夜晴阴莫问天。\n秋色向人方有意，不逢星女不迴船。",
        "dynasty": "宋",
        "collection_info": null
    },
    {
        "title": "中秋日泛湖杂诗  其三",
        "author": "邹浩",
        "content": "望中白鸟点青烟，秋意交情两薄天。\n仙李骑鲸不知处，高吟谁继岳阳船。",
        "dynasty": "宋",
        "collection_info": null
    },
    {
        "title": "中秋日泛湖杂诗  其四",
        "author": "邹浩",
        "content": "晚风知我兴飘然，力战浮云露远天。\n判却明朝官长骂，与君彻晓引金船。",
        "dynasty": "宋",
        "collection_info": null
    },
    {
        "title": "中秋日泛湖杂诗  其五",
        "author": "邹浩",
        "content": "从来笔力扫千军，卷舌无声岂不能。\n欲似元戎耀奇策，故令偏帅作先登。",
        "dynasty": "宋",
        "collection_info": null
    },
    {
        "title": "中秋日泛湖杂诗  其六",
        "author": "邹浩",
        "content": "荷花影裏逢君辈，棋子声中愧我能。\n拟上高楼对殷浩，更凭长啸引孙登。",
        "dynasty": "宋",
        "collection_info": null
    },
    {
        "title": "中秋日泛湖杂诗  其七",
        "author": "邹浩",
        "content": "胡床兀兀坐忘情，似向曹溪见老能。\n若处樵歌好消息，妙高峰上许人登。",
        "dynasty": "宋",
        "collection_info": null
    },
    {
        "title": "中秋日泛湖杂诗  其八",
        "author": "邹浩",
        "content": "路转城隅更可怜，尽桥横处响潺湲。\n篙人不会凭舟意，径逐西风过水源。",
        "dynasty": "宋",
        "collection_info": null
    },
    {
        "title": "中秋日泛湖杂诗  其九",
        "author": "邹浩",
        "content": "灵隐山前独子知，清溪浑似颍川湄。\n何当把手东南去，却向山前话此时。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一○",
        "author": "邹浩",
        "content": "士龙拥鼻时一笑，司马忘机只言好。\n野人浪测君子心，应为狂吟分枯槁。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一一",
        "author": "邹浩",
        "content": "舟去舟还秋半时，孤花细草雨霏霏。\n怪来诗句无清思，不见沙头双鹤飞。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一二",
        "author": "邹浩",
        "content": "每将冲韵拟琴高，不值飞鸣心更劳。\n邂逅诗成似招隐，稲花深处举霜毛。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一三",
        "author": "邹浩",
        "content": "谁家修竹拂云电，影带晴光漾渌漪。\n风日无情促归楫，不教閒客共题诗。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一四",
        "author": "邹浩",
        "content": "早觉鸣鸠啼木杪，晚来晴日破天颜。\n不愁今夜云遮月，且凭阑干一看山。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一五",
        "author": "邹浩",
        "content": "乍疑绝岸行飞鹜，还误游鱼出听琴。\n公子自随星斗去，水声他日是棠阴。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一六",
        "author": "邹浩",
        "content": "滥巾文会出重城，把笔时为蚯蚓鸣。\n日暮归来理章句，低头惭愧楮先生。",
        "dynasty": "宋",
        "collection_info": null
    },
    {
        "title": "中秋日泛湖杂诗  其一七",
        "author": "邹浩",
        "content": "兴尽归来潩水边，翠阴亭上奏繁絃。\n龙媒耳接新声惯，驻足西风不受鞭。",
        "dynasty": "宋",
        "collection_info": null
    },
    {
        "title": "次韵述之",
        "author": "邹浩",
        "content": "杜陵秋拟问真源，博望亲从天上还。\n不使清风委平地，斯人今日在陉山。",
        "dynasty": "宋",
        "collection_info": null
    },
    {
        "title": "次韵德符展江怀世美",
        "author": "邹浩",
        "content": "翩翩风御返瀛洲，清梦还应此地游。\n凭仗云鸿寄消息，尔来何啻度三秋。",
        "dynasty": "宋",
        "collection_info": null
    },
    {
        "title": "次韵先生湖上有作",
        "author": "邹浩",
        "content": "霜落西陂晚，追携物外欢。\n孤芳迎日动，轻浪逐莲干。\n鱼计从来审，鸥盟未易寒。\n谁知少陵老，爱客似苏端。",
        "dynasty": "宋",
        "collection_info": null
    },
    {
        "title": "湖上",
        "author": "邹浩",
        "content": "菱盘不復藏秋水，蒲剑犹能战晚风。\n共陟孤高更忘适，纷纷霜叶下晴空。",
        "dynasty": "宋",
        "collection_info": null
    },
    {
        "title": "次韵陈君益见寄",
        "author": "邹浩",
        "content": "冉冉岁云暮，泠然流水心。\n他邦勤短策，今日慰孤斟。\n竹韵凌风远，花光受月侵。\n毫端落珠琲，三復故情深。",
        "dynasty": "宋",
        "collection_info": null
    },
    {
        "title": "次韵罗正之朝散到临颍见寄",
        "author": "邹浩",
        "content": "何事委天数，平生嗤李寻。\n同时得君子，如古惜分阴。\n白髪日非故，黄花秋似深。\n谁知千里驾，中有岁寒心。",
        "dynasty": "宋",
        "collection_info": null
    },
    {
        "title": "代书招德符",
        "author": "邹浩",
        "content": "北风鸣四野，饥鸟下黄昏。\n寒烛照无寐，孤怀谁与论。\n伊予赋招隐，抚事倍销魂。\n莫使衡门下，朝来独负暄。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "玄鸟未来阳鸟稀，广庭松竹皆故枝。\n书边痴坐送日月，春色过门都不知。",
        "dynasty": "宋",
        "collection_info": null
    },
    {
        "title": "谢马叔宝惠佛像琴絃",
        "author": "邹浩",
        "content": "故人知我久忘情，不假苞苴远寄诚。\n金范晬容窥往制，丝传流水得遗声。\n邻鸡破晓炉边静，霜月储清席上横。\n香散曲终谁会意，与君相望一高城。",
        "dynasty": "宋",
        "collection_info": null
    },
    {
        "title": "曾存之以伫云名庵以待缁流因作此戏之",
        "author": "邹浩",
        "content": "不见从来庵内人，结茅濒水更慇懃。\n云飞日日满天地，借问如何能伫云。",
        "dynasty": "宋",
        "collection_info": null
    },
    {
        "title": "仲弓见访同过叔原",
        "author": "邹浩",
        "content": "幕天云不动，庭竹晚生寒。\n好事倐假盖，拥炉聊整冠。\n香煤团薄雾，松麈落惊湍。\n思逸何当尽，邻家有谢安。",
        "dynasty": "宋",
        "collection_info": null
    },
    {
        "title": "次韵述之谢寄兰",
        "author": "邹浩",
        "content": "朅来幽韵与时分，雅称深沉扬子云。\n记取人间多恶草，一莸能败十年薫。",
        "dynasty": "宋",
        "collection_info": null
    },
    {
        "title": "曾氏北园  其一",
        "author": "邹浩",
        "content": "浮云不傍此庵来，竹静幽兰一笑开。\n若处鲜鲜解人意，等閒冰破作春雷。",
        "dynasty": "宋",
        "collection_info": null
    },
    {
        "title": "曾氏北园  其二",
        "author": "邹浩",
        "content": "藕花莲叶弄晴晖，长记君来作好诗。\n我亦池塘兴不浅，若为相望北风时。",
        "dynasty": "宋",
        "collection_info": null
    },
    {
        "title": "曾氏北园  其三",
        "author": "邹浩",
        "content": "江禽插颈梦初成，庭树横烟晚更轻。\n已恨重城落吾事，更堪明月向人生。",
        "dynasty": "宋",
        "collection_info": null
    },
    {
        "title": "曾氏北园  其四",
        "author": "邹浩",
        "content": "苏郎北阙未寻盟，崔子西山尚掩扃。\n矫首空庭问怀抱，天高无路鴈边青。",
        "dynasty": "宋",
        "collection_info": null
    },
    {
        "title": "曾氏北园  其五",
        "author": "邹浩",
        "content": "十年不折江南春，亭下双梅是故人。\n凭仗开时属青翼，已判飞雪满悬鹑。",
        "dynasty": "宋",
        "collection_info": null
    },
    {
        "title": "曾氏北园  其六",
        "author": "邹浩",
        "content": "白莲香火久凋零，还似乐天今服膺。\n我有一言人不解，请君问取北来僧。",
        "dynasty": "宋",
        "collection_info": null
    },
    {
        "title": "种竹",
        "author": "邹浩",
        "content": "去年今日常种竹，今年此日还添栽。\n岂论传舍不吾有，但愿清阴遗后来。",
        "dynasty": "宋",
        "collection_info": null
    },
    {
        "title": "次韵德符寄世美因以招之",
        "author": "邹浩",
        "content": "织女牵牛饯我车，归来篱菊已荣枯。\n韩城夫子旧青眼，肯使东斋屐齿疏。",
        "dynasty": "宋",
        "collection_info": null
    },
    {
        "title": "次韵承君见寄  其一",
        "author": "邹浩",
        "content": "纷纷市道久成风，平地青楼作帝宫。\n白玉相看有君子，坐令高议薄冥鸿。",
        "dynasty": "宋",
        "collection_info": null
    },
    {
        "title": "次韵承君见寄  其二",
        "author": "邹浩",
        "content": "生平勋业在诗书，黑绶翩翩下蘂珠。\n漳水功名未为最，他年丹槛更捐躯。",
        "dynasty": "宋",
        "collection_info": null
    },
    {
        "title": "谢承君见访",
        "author": "邹浩",
        "content": "龙吟虎啸岭云开，卷罢残经首重回。\n命驾直因中散去，赍羊不为护军来。\n真情破腊融初日，高论先春骇迅雷。\n勉力古人论一报，终惭瓦砾异琼瑰。",
        "dynasty": "宋",
        "collection_info": null
    },
    {
        "title": "次韵刘世德见赠",
        "author": "邹浩",
        "content": "诗书久与壮心期，邂逅尘埃满客衣。\n不分寿陵终失步，更怜蘧瑗早知非。\n龙蟠旧水风雷在，玉韫寒山草木辉。\n大抵穷通有时节，莫将吾道羡雄飞。",
        "dynasty": "宋",
        "collection_info": null
    },
    {
        "title": "次韵文仲元日登巽亭  其一",
        "author": "邹浩",
        "content": "春随鼓角静浮游，放浪干坤百尺楼。\n北陌东阡政车马，一时高兴属清流。",
        "dynasty": "宋",
        "collection_info": null
    },
    {
        "title": "次韵文仲元日登巽亭  其二",
        "author": "邹浩",
        "content": "刺字漫来得古城，柳枝桃叶入春情。\n人间久迟东君到，独子相投盖始倾。",
        "dynasty": "宋",
        "collection_info": null
    },
    {
        "title": "次韵马叔宝忆梅",
        "author": "邹浩",
        "content": "儒冠染尽马蹄尘，又见年光冉冉新。\n寄我一枝无驿使，赖君佳句有阳春。\n雪边孤韵谢安石，风际幽香韩得真。\n何日相携拂衣去，澹烟微月楚江滨。",
        "dynasty": "宋",
        "collection_info": null
    },
    {
        "title": "仲弓意欲协律作此戏之",
        "author": "邹浩",
        "content": "王郎豪翰落明珠，自合鹓行俨帝居。\n底事奉常思协律，不归天禄更讐书。",
        "dynasty": "宋",
        "collection_info": null
    },
    {
        "title": "次韵仲孺用前韵寄世美二首  其一",
        "author": "邹浩",
        "content": "雪霁高阳里，欣欣春意深。\n旧游还入眼，何处復挥金。\n尘表谁南北，杯中失古今。\n重怜非土木，犹自一沉吟。",
        "dynasty": "宋",
        "collection_info": null
    },
    {
        "title": "次韵仲孺用前韵寄世美二首  其二",
        "author": "邹浩",
        "content": "天宇梅边静，春光破蚁封。\n岭云犹过鴈，冰浪欲飞龙。\n玉镫随新约，茅檐祗故容。\n何当卷书去，相与豁尘胸。",
        "dynasty": "宋",
        "collection_info": null
    },
    {
        "title": "次韵文仲落梅",
        "author": "邹浩",
        "content": "前引苍龙驾，人间春欲光。\n遽先鸿灭影，应误蝶寻香。\n何事雪霜际，不随松桧长。\n无言倚晴日，酌水与君尝。",
        "dynasty": "宋",
        "collection_info": null
    },
    {
        "title": "次韵仲弓寄德符大受",
        "author": "邹浩",
        "content": "二子麻衣掩旧春，霏霏眦血洒惊尘。\n白云不雨还遮岫，清颍无心解阅人。\n祸福循环终有数，诗书饱腹未为贫。\n何当跋马同君去，萝月松风慰秃巾。",
        "dynasty": "宋",
        "collection_info": null
    },
    {
        "title": "邻家集射",
        "author": "邹浩",
        "content": "墻东金鼓不停声，知是将军奕世孙。\n莫浪鸣弓向飞鴈，一年一度到中原。",
        "dynasty": "宋",
        "collection_info": null
    },
    {
        "title": "曾园见梅  其一",
        "author": "邹浩",
        "content": "滨水娟娟四五枝，不甘柳眼巧相窥。\n晚来快我江南思，似欲慇懃报小诗。",
        "dynasty": "宋",
        "collection_info": null
    },
    {
        "title": "曾园见梅  其二",
        "author": "邹浩",
        "content": "姑射冰肌不黄土，洛阳玉容更青春。\n嗅风影日了无语，知我此心能几人。",
        "dynasty": "宋",
        "collection_info": null
    },
    {
        "title": "雪中怀述之",
        "author": "邹浩",
        "content": "不为梁园赋，因辞颍水滨。\n谁知遇风雪，孤坐耿阳春。\n问路无来辙，携笻匪旧邻。\n从君一樽酒，犹喜有诗人。",
        "dynasty": "宋",
        "collection_info": null
    },
    {
        "title": "招文仲",
        "author": "邹浩",
        "content": "晖晖晴日动寒灰，书罢衡门为子开。\n莫似王郎着杯酒，更无茶思竹边来。",
        "dynasty": "宋",
        "collection_info": null
    },
    {
        "title": "闻小引呈仲孺文仲",
        "author": "邹浩",
        "content": "香中日月久无邻，特地过从两玉人。\n何必开轩视天壤，角声嘹亮自知春。",
        "dynasty": "宋",
        "collection_info": null
    },
    {
        "title": "独坐",
        "author": "邹浩",
        "content": "庭下芝兰秀，堂中简策清。\n都缘无嗜好，不是近声名。",
        "dynasty": "宋",
        "collection_info": null
    },
    {
        "title": "闻仲弓得籍田令",
        "author": "邹浩",
        "content": "夏木如云作昼清，西豪无復岸纶巾。\n知君谈笑籍田去，又喜长安有故人。",
        "dynasty": "宋",
        "collection_info": null
    },
    {
        "title": "对雨",
        "author": "邹浩",
        "content": "不为泥融俟燕还，自携秋事入春田。\n人间因得风光好，洗出从来寒食天。",
        "dynasty": "宋",
        "collection_info": null
    },
    {
        "title": "寒食日诸友见过",
        "author": "邹浩",
        "content": "燕子声中藿食寒，北辕同轨得儒冠。\n槐檀新火未曾试，为觅山泉破小团。",
        "dynasty": "宋",
        "collection_info": null
    },
    {
        "title": "和仲孺前韵约赏展江海棠及简仲弓述之  其一",
        "author": "邹浩",
        "content": "西蜀地暖北地寒，长条殿春走衣冠。\n江亭巧作故时面，濯濯宫锦花成圑。",
        "dynasty": "宋",
        "collection_info": null
    },
    {
        "title": "和仲孺前韵约赏展江海棠及简仲弓述之  其二",
        "author": "邹浩",
        "content": "一日秋阳十日寒，李下多机难整冠。\n戴崇彭宣各天性，玉斧何当新月团。",
        "dynasty": "宋",
        "collection_info": null
    },
    {
        "title": "曾园见海棠",
        "author": "邹浩",
        "content": "海棠簇簇弄繁英，随分相逢眼自青。\n一种风流似西蜀，何须心着展江亭。",
        "dynasty": "宋",
        "collection_info": null
    },
    {
        "title": "戏明豫",
        "author": "邹浩",
        "content": "西幕情真庭驻云，东幕心机门闭春。\n无端幽梦落蛇虺，漏洩风光来近邻。",
        "dynasty": "宋",
        "collection_info": null
    },
    {
        "title": "代者不以时至失仲孺同行之约怆然作此",
        "author": "邹浩",
        "content": "平日莼鲈计，犹随黄犊留。\n苏君验前语，裴子但孤舟。\n隋柳薫风岸，淮山霁月楼。\n故应今好在，为我一回头。",
        "dynasty": "宋",
        "collection_info": null
    },
    {
        "title": "上巳日招仲孺述之",
        "author": "邹浩",
        "content": "三月三日颍水滨，兰亭故事頽冠巾。\n与君嗜好酷相似，速来同鲙盘中鳞。",
        "dynasty": "宋",
        "collection_info": null
    },
    {
        "title": "次韵仲弓马上",
        "author": "邹浩",
        "content": "霜蹄遥指日边飞，犹得春湖一笑期。\n到此君方动离思，併将怀抱入新诗。",
        "dynasty": "宋",
        "collection_info": null
    },
    {
        "title": "次韵君表送仲弓迴有作",
        "author": "邹浩",
        "content": "北野阴成幄，崇朝得暂休。\n班荆无浊酒，交辔有清流。\n风絮閒相逐，晴丝懒自游。\n吾行亦朝夕，未拟问功裘。",
        "dynasty": "宋",
        "collection_info": null
    },
    {
        "title": "招仲孺述之同过文仲看酴醾",
        "author": "邹浩",
        "content": "芝堂公子读书忙，堂下酴醾晚自香。\n犹喜阿文清兴在，拟携双璧步斜阳。",
        "dynasty": "宋",
        "collection_info": null
    },
    {
        "title": "次韵谢文仲惠酴醾",
        "author": "邹浩",
        "content": "遶架应怜不记归，故分新摘慰栖迟。\n慧香妙质无人共，赖有青笺寄我诗。",
        "dynasty": "宋",
        "collection_info": null
    },
    {
        "title": "次韵龙阳孔方平秋居见怀",
        "author": "邹浩",
        "content": "黄落龙山暮，天高霁色澄。\n栖岩方自若，吾子亦难能。\n家学潜东国，时文斥茂陵。\n遥知见怀处，诗就耿寒灯。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其一",
        "author": "邹浩",
        "content": "衝寒来访喜生和，破恨新诗不必多。\n太皥初还好消息，从今日饮更无何。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其二",
        "author": "邹浩",
        "content": "琼英潜解叩灵台，一见先令双眼开。\n欲识情缘未忘处，不辞珠履步苍苔。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其三",
        "author": "邹浩",
        "content": "云山寂寂水回回，幽境非缘世俗开。\n桃李无言且如此，自然人逐暗香来。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其四",
        "author": "邹浩",
        "content": "江天吹雪不胜繁，南北东西晚更昏。\n料得时人散车马，清吟应亦有英魂。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其五",
        "author": "邹浩",
        "content": "陈根未作去年花，天宇空明鴈影斜。\n忽上溪桥见颜色，不施朱粉似东家。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其六",
        "author": "邹浩",
        "content": "排闼端令天地开，万花从此四时催。\n政如匠石椎轮后，始有光华大辂来。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其七",
        "author": "邹浩",
        "content": "东风柝柝动冰泥，素蕚迎春满故枝。\n早晚团空熟青实，人间消渇待真医。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其八",
        "author": "邹浩",
        "content": "蜜蜂蝴蝶未狂飞，蝼蚁仍难上冻枝。\n惟有青松一千丈，相看曾共岁寒时。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其九",
        "author": "邹浩",
        "content": "绰约冰肌故自轻，玉衣玉食更鲜明。\n无心来此与君遇，莫起他时儿女情。",
        "dynasty": "宋",
        "collection_info": null
    },
    {
        "title": "次韵和钱塘诸公赏梅十绝  其一○",
        "author": "邹浩",
        "content": "玉树森森太傅家，玲珑徐动晓风斜。\n可怜刻楮空机事，一叶三年犹未花。",
        "dynasty": "宋",
        "collection_info": null
    },
    {
        "title": "戏舜俞游西湖",
        "author": "邹浩",
        "content": "湖光收尽只芙蕖，决眦飞来白鸟孤。\n想见城南葛藤老，又将心境示妻孥。",
        "dynasty": "宋",
        "collection_info": null
    },
    {
        "title": "赠周仁熟教授",
        "author": "邹浩",
        "content": "西来黄轴塞虚空，都在圆光一点中。\n陌路劝君高着眼，宗风况即是家风。",
        "dynasty": "宋",
        "collection_info": null
    },
    {
        "title": "次韵答李希白秀才",
        "author": "邹浩",
        "content": "数椽茆屋异千间，惭愧君歌行路难。\n自昔牛羊多列鼎，只今藜藿未盈箪。\n须将嘉木殷勤植，莫把修鳞取次蟠。\n请看齐城不危困，功名岂復有田单。",
        "dynasty": "宋",
        "collection_info": null
    },
    {
        "title": "次韵德符马上口占",
        "author": "邹浩",
        "content": "直欲掩关心似水，不知开国面如田。\n相逢一枕秋光裏，疑是先生亦姓边。",
        "dynasty": "宋",
        "collection_info": null
    },
    {
        "title": "春阴",
        "author": "邹浩",
        "content": "极目三封日易斜，无因重守故庭花。\n春阴又是怜花草，燕子飞来知几家。",
        "dynasty": "宋",
        "collection_info": null
    },
    {
        "title": "闻莺",
        "author": "邹浩",
        "content": "樱桃初熟露珠轻，客裏光阴晓更清。\n犹恐先生只归梦，故携天籁入风声。",
        "dynasty": "宋",
        "collection_info": null
    },
    {
        "title": "病卧读书",
        "author": "邹浩",
        "content": "山为屏障草为裀，黄犊群中早奋身。\n骨立诗书亦何有，不如参取坐忘人。",
        "dynasty": "宋",
        "collection_info": null
    },
    {
        "title": "次韵仲弓见答",
        "author": "邹浩",
        "content": "青衫白马吏天边，胸次长年只辋川。\n我愧无才似裴迪，亦缘春步见新篇。",
        "dynasty": "宋",
        "collection_info": null
    },
    {
        "title": "席上呈仲明",
        "author": "邹浩",
        "content": "诵诗久欲陪苏焕，载酒谁怜访子云。\n莫道囊空乏供给，邻家芹菊许人分。",
        "dynasty": "宋",
        "collection_info": null
    },
    {
        "title": "次王彦鲁韵呈仲弓",
        "author": "邹浩",
        "content": "城南兼吏隐，草树水中央。\n飞鸟有时到，惊尘无处扬。\n留春供燕集，落日借辉光。\n一自乌衣后，风流知几王。",
        "dynasty": "宋",
        "collection_info": null
    },
    {
        "title": "送郭舜俞再任颍昌",
        "author": "邹浩",
        "content": "谷雨冥冥春尽头，故人重解去时舟。\n西湖好在一百顷，为我传声到白鸥。",
        "dynasty": "宋",
        "collection_info": null
    },
    {
        "title": "初到京谒执政",
        "author": "邹浩",
        "content": "邹阳谩说曳长裾，东阁由来礼自殊。\n负郭田园倘无恙，不如归去老江湖。",
        "dynasty": "宋",
        "collection_info": null
    },
    {
        "title": "次韵文仲冬夜书怀  其一",
        "author": "邹浩",
        "content": "抱经何必叹空言，看取东郊旧力田。\n藨蓘倘能无落事，太阴居卯定丰年。",
        "dynasty": "宋",
        "collection_info": null
    },
    {
        "title": "次韵文仲冬夜书怀  其二",
        "author": "邹浩",
        "content": "长冰迎日动堤塍，堤上人行似独醒。\n只有群鸥疑着在，一时飞舞起寒汀。",
        "dynasty": "宋",
        "collection_info": null
    },
    {
        "title": "次韵文仲冬夜书怀  其三",
        "author": "邹浩",
        "content": "冷官裘马怯凌风，咫尺云窗邈异封。\n长忆去年同燕处，竹边梨栗送残冬。",
        "dynasty": "宋",
        "collection_info": null
    },
    {
        "title": "初夏过西苑呈商居平程良弼二年兄",
        "author": "邹浩",
        "content": "红香吹尽绿阴垂，恰似当年锡宴时。\n今日玉津楼下过，午声依旧啭黄鹂。",
        "dynasty": "宋",
        "collection_info": null
    },
    {
        "title": "次韵蔡天启寄籍田令",
        "author": "邹浩",
        "content": "兴来云路欲飞仙，风更吹凉入绮钱。\n岂但乌衣今莫逆，也知白鸟旧相便。\n波随静止荷初展，舟逐閒移楫自眠。\n我亦书边有余日，与君同到五湖天。",
        "dynasty": "宋",
        "collection_info": null
    },
    {
        "title": "雨中",
        "author": "邹浩",
        "content": "五月沉阴久不开，冷风吹雨满天街。\n老农且莫愁蚕麦，丞相祈晴已宿斋。",
        "dynasty": "宋",
        "collection_info": null
    },
    {
        "title": "与存之会相国",
        "author": "邹浩",
        "content": "雨中竹叶不胜翠，风过榴花元自红。\n门外喧喧正商贾，与君趺坐入真空。",
        "dynasty": "宋",
        "collection_info": null
    },
    {
        "title": "梦阎求仁",
        "author": "邹浩",
        "content": "朱衣象笏肃宾阶，平昔襟怀向我开。\n犹恐孤根自摇荡，故传好语梦中来。",
        "dynasty": "宋",
        "collection_info": null
    },
    {
        "title": "登建隆回呈俞秀老",
        "author": "邹浩",
        "content": "痩骨崚嶒耸碧峰，应缘曾住大明东。\n道吾埋没今何处，少室分张昔已空。\n殿阁不移秋际影，松篁犹韵晓来风。\n为人彻困无人解，借问三生庞德翁。",
        "dynasty": "宋",
        "collection_info": null
    },
    {
        "title": "虎丘晚归呈同游",
        "author": "邹浩",
        "content": "虎丘山色最宜秋，山下溅溅亦可舟。\n北去几年空好梦，东来今日快昏眸。\n邦畿正蔼无双誉，杖履仍逢第一流。\n邂逅高风许追逐，异时应拟岘山头。",
        "dynasty": "宋",
        "collection_info": null
    },
    {
        "title": "济明不预虎丘之游作此寄之",
        "author": "邹浩",
        "content": "虎据千年一故丘，尔来形胜绝南州。\n池清不碍龙收影，台迥犹疑石点头。\n白日青天秋更好，幅巾藜杖晓同游。\n遥知正拥双旌坐，直上云峰一凭楼。",
        "dynasty": "宋",
        "collection_info": null
    },
    {
        "title": "再用前韵答济明见和",
        "author": "邹浩",
        "content": "长笑空言谩九丘，更携余刃佐方州。\n老姦不復潜封内，佳句终然到笔头。\n秋入江山供远思，路回猿鹤伫清游。\n只应未厌斯民乐，还听钟鸣十二楼。",
        "dynasty": "宋",
        "collection_info": null
    },
    {
        "title": "次韵和通判梁端夫朝奉晓登岘山有作",
        "author": "邹浩",
        "content": "天宇霜来岘首高，爽心先寄雪中桡。\n早陪胜集方多暇，应念前人不復朝。\n鴈影有时摇莽苍，江声终日上岧嶤。\n遥知清绝诗成际，正似寒窗火欲销。",
        "dynasty": "宋",
        "collection_info": null
    },
    {
        "title": "次韵和端夫席上送樗年",
        "author": "邹浩",
        "content": "过额纷纷竞扫眉，此心直与古人期。\n三年并席惟夫子，一笑忘言谢小儿。\n江国旧编尘漠漠，帝乡新路日迟迟。\n儒冠道在无通塞，莫问高门知不知。",
        "dynasty": "宋",
        "collection_info": null
    },
    {
        "title": "寄世美",
        "author": "邹浩",
        "content": "江南秀色满崔嵬，上得平山入眼来。\n遥想归心动朝夕，不应犹待八仙开。",
        "dynasty": "宋",
        "collection_info": null
    },
    {
        "title": "谢端夫惠梁因求余材",
        "author": "邹浩",
        "content": "破竹诛茆屋数椽，尔来风雨荡朝昏。\n岂知东阁犹堪廐，若比胶庠不可园。\n蓬荜已甘聊卒岁，栋梁谁谓入衡门。\n因公起我高堂意，更乞余材千万根。",
        "dynasty": "宋",
        "collection_info": null
    },
    {
        "title": "再用前韵答端夫见和",
        "author": "邹浩",
        "content": "朝衣暂此拥屏星，长笑他时智慧昏。\n不以诚心尊孔氏，却将吾道奉祇园。\n由来博施能周物，曾是寒生亦叩门。\n只恐堂成待公落，镜中黄色尚山根。",
        "dynasty": "宋",
        "collection_info": null
    },
    {
        "title": "简襄阳令田世德通直求余材",
        "author": "邹浩",
        "content": "百里江天指顾中，大夫真有古人风。\n似闻斋馆成功久，应许余材入泮宫。",
        "dynasty": "宋",
        "collection_info": null
    },
    {
        "title": "次韵和端夫喜望之祈雪有应",
        "author": "邹浩",
        "content": "诚意通羣祀，朝来忽已飘。\n六花纷汗漫，千里入均调。\n赵璧光凌日，隋珠暗掷宵。\n老农愁自判，稚子喜来娇。\n化育知难诘，形容岂易描。\n白盐聊比拟，黄竹谩讴谣。\n谈柄迷修麈，朝衣夺素貂。\n丰穰归嗣岁，收拾谢枯樵。\n浅露先生履，深齐惠可腰。\n思添韦应物，狂助盖寛饶。\n民食逃艰粒，宸心定解焦。\n楼高天构玉，池迥地疏瑶。\n爽韵陪松桧，严声陋鼓箫。\n亡羊空道路，失鹤但云霄。\n抚运年将往，侵人鬓欲凋。\n题舆真健笔，险句压寒绡。\n重愧非名士，兹焉缀下寮。\n主宾参沔渡，杖履集山椒。\n故事梁园在，风流楚国遥。\n琼瑰争报復，宇宙一漂摇。\n莫讶春来晚，春来待此消。",
        "dynasty": "宋",
        "collection_info": null
    },
    {
        "title": "次韵慎微雪",
        "author": "邹浩",
        "content": "万物归根后，端来兆物华。\n仙姿凝鹤氅，云路拥羊车。\n但喜天时正，宁知帝力加。\n有田皆玉粒，无树不琼花。\n浪说朱蹄马，空余白首鸦。\n酒边深荐爽，穽处巧藏窊。\n径断回樵斧，波浑倚钓槎。\n高门委金帛，阴壑蜕龙蛇。\n功茂丰年谷，名喧好事茶。\n丛轻頽瓦竹，摇迥动籤牙。\n蝶冷残初梦，蜂寒閟两衙。\n殷勤非俗韵，潇洒是生涯。\n火变人窥异，军潜夜肃譁。\n暗香迷绽蘂，新筑路平沙。\n寸食方从寄，扁舟未可拏。\n只应清兴在，犹似子猷家。",
        "dynasty": "宋",
        "collection_info": null
    },
    {
        "title": "次韵和慎微雪夜饮归",
        "author": "邹浩",
        "content": "篮舆还自斗边城，雪夜干坤分外清。\n我为捐书径眠去，寒光犹助一窗明。",
        "dynasty": "宋",
        "collection_info": null
    },
    {
        "title": "招颍昌曾存之",
        "author": "邹浩",
        "content": "荆山汉水雪边春，满眼风流见古人。\n领略此心谁与尽，从容高义势难亲。\n静摇庵影竹如昨，清弄池光梅欲新。\n知子相忘忘未得，禅床推倒就车轮。",
        "dynasty": "宋",
        "collection_info": null
    },
    {
        "title": "延庆山中呈田世德",
        "author": "邹浩",
        "content": "云拥招提自一家，僧前百鸟正衔花。\n长官不怕惊飞去，犹向山头放晚衙。",
        "dynasty": "宋",
        "collection_info": null
    },
    {
        "title": "简仲益求纸帐",
        "author": "邹浩",
        "content": "红锦暖笼樽酒后，绛纱轻覆简书前。\n悬知纸帐君无用，斥与边韶助昼眠。",
        "dynasty": "宋",
        "collection_info": null
    },
    {
        "title": "仲益以帐来且有就榻眠之句復次韵与之",
        "author": "邹浩",
        "content": "茆屋初成亦可怜，更悬青帐小窗前。\n不嫌索寞无春梦，解使君心合眼眠。",
        "dynasty": "宋",
        "collection_info": null
    },
    {
        "title": "元夕过唐潜亨  其一",
        "author": "邹浩",
        "content": "干坤为室月为灯，今夕先生眼倍青。\n笑尽筌蹄聊把手，不知何处是中庭。",
        "dynasty": "宋",
        "collection_info": null
    },
    {
        "title": "元夕过唐潜亨  其二",
        "author": "邹浩",
        "content": "藏拙堂深不浪开，夜光容我卷书来。\n梅花傲雪初无语，斗柄催春忽自回。",
        "dynasty": "宋",
        "collection_info": null
    },
    {
        "title": "元夕过唐潜亨  其三",
        "author": "邹浩",
        "content": "参禅不学庞居士，得句犹如孟浩然。\n要识从来用心处，閴无车马到门前。",
        "dynasty": "宋",
        "collection_info": null
    },
    {
        "title": "送谷隐呈同行诸公",
        "author": "邹浩",
        "content": "窈窕峰峦藏宝刹，峥嵘楼阁倚晴天。\n我来不问东西寺，径就僧堂借榻眠。",
        "dynasty": "宋",
        "collection_info": null
    },
    {
        "title": "仲益欲归作此留之",
        "author": "邹浩",
        "content": "关西关北渐芳菲，晓马凌春入翠微。\n山向吾曹正多思，不应揽辔屡言归。",
        "dynasty": "宋",
        "collection_info": null
    },
    {
        "title": "次韵答端夫约春游",
        "author": "邹浩",
        "content": "分如松柏老相看，桃李风前共岁寒。\n只恐功名挽公去，一春能得几游盘。",
        "dynasty": "宋",
        "collection_info": null
    },
    {
        "title": "次韵答仲益见简",
        "author": "邹浩",
        "content": "镜裏年华鬓未苍，春山且喜渐芬芳。\n功名富贵时来耳，底事灵台着庙堂。",
        "dynasty": "宋",
        "collection_info": null
    },
    {
        "title": "次韵和潜亨雪  其一",
        "author": "邹浩",
        "content": "暖律稽迟太史占，风前犹復弄威严。\n不妨豪客成樽俎，重使斯民困米盐。\n但见青峰皆玉笋，岂知白屋是茆檐。\n何人隐入羣羊去，应笑痴儿认角尖。",
        "dynasty": "宋",
        "collection_info": null
    },
    {
        "title": "次韵和潜亨雪  其二",
        "author": "邹浩",
        "content": "朝来一色换纷华，眩眼端如醉后车。\n岂待三年方楮叶，虽非八月亦芦花。\n李边照曜河南日，柳外缤纷靖节家。\n欲上云岩访禅老，路迷空想举长叉。",
        "dynasty": "宋",
        "collection_info": null
    },
    {
        "title": "谒武侯道中  其一",
        "author": "邹浩",
        "content": "万株桑柘拥江城，中有梅花独自清。\n不近樽罍免攀折，会须结实助和羮。",
        "dynasty": "宋",
        "collection_info": null
    },
    {
        "title": "谒武侯道中  其二",
        "author": "邹浩",
        "content": "先生龙卧此山丘，宇宙曾经几运筹。\n一自英雄三顾后，至今车马不曾休。",
        "dynasty": "宋",
        "collection_info": null
    },
    {
        "title": "谒武侯道中  其三",
        "author": "邹浩",
        "content": "万山山上塔擎天，万山山下碑沉渊。\n天光渊影晓相入，一碧万里青春前。",
        "dynasty": "宋",
        "collection_info": null
    },
    {
        "title": "谒武侯道中  其四",
        "author": "邹浩",
        "content": "晚雨霏霏江上来，长江水色蒲萄醅。\n鸬鷀鸧鸹得意处，凌风荡桨从东回。",
        "dynasty": "宋",
        "collection_info": null
    },
    {
        "title": "谒武侯道中  其五",
        "author": "邹浩",
        "content": "万山横出波面浮，山前舟楫凌飞鸥。\n遥看塔庙带残日，蓬莱方丈金鳌头。",
        "dynasty": "宋",
        "collection_info": null
    },
    {
        "title": "送香潜亨",
        "author": "邹浩",
        "content": "炙背轩楹日转时，博山炉顶驻游丝。\n先生妙与此心契，凭仗清香一解颐。",
        "dynasty": "宋",
        "collection_info": null
    },
    {
        "title": "次韵答谢公靖节推将至襄阳见寄  其一",
        "author": "邹浩",
        "content": "不见紫芝今几年，朅来眉宇照山川。\n关南关北风流在，犹得时时一举鞭。",
        "dynasty": "宋",
        "collection_info": null
    },
    {
        "title": "次韵答谢公靖节推将至襄阳见寄  其二",
        "author": "邹浩",
        "content": "宾主相忘沔水滨，高风谁与向来亲。\n君能鸡黍酬初诺，我亦虀盐得此春。\n桃李无言方永日，江山有路正宜人。\n直须弄凤骑龙去，莫使身为可畏身。",
        "dynasty": "宋",
        "collection_info": null
    },
    {
        "title": "送墨潜亨",
        "author": "邹浩",
        "content": "少室峰前松插天，栋梁余力焕青编。\n东斋政欲捐书坐，往助子云成太玄。",
        "dynasty": "宋",
        "collection_info": null
    },
    {
        "title": "送李拱之秀才还唐州",
        "author": "邹浩",
        "content": "真淡先生早杜门，三香亭上自干坤。\n人间巧舌犹蠭起，子独抠衣识道尊。\n几日凯风吹户牖，只今归路指丘园。\n将分索我微言赠，欲赠微言无可言。",
        "dynasty": "宋",
        "collection_info": null
    },
    {
        "title": "送居政禅者游庐阜",
        "author": "邹浩",
        "content": "拄杖横担得自由，冷云飞雪下南州。\n殷勤要识庐山面，五老峰前一举头。",
        "dynasty": "宋",
        "collection_info": null
    },
    {
        "title": "六月六日城外马上呈世德  其一",
        "author": "邹浩",
        "content": "岘山脚下江水生，普宁寺前舟楫行。\n细民无钱不得渡，老幼相持愁叹声。",
        "dynasty": "宋",
        "collection_info": null
    },
    {
        "title": "六月六日城外马上呈世德  其二",
        "author": "邹浩",
        "content": "虎头凤麓连长堤，随山刊木路可为。\n长官仁政及物远，一时力役民忘疲。",
        "dynasty": "宋",
        "collection_info": null
    },
    {
        "title": "仲益遽塞便门作此戏之",
        "author": "邹浩",
        "content": "闭门不啻似泄柳，排闼何由如舞阳。\n怜君肝胆便楚越，使我南北成参商。",
        "dynasty": "宋",
        "collection_info": null
    },
    {
        "title": "谢潜亨惠芸香紫桃",
        "author": "邹浩",
        "content": "暑窗已觉书生蠧，饥腹还惊雨后雷。\n珍重先生解人意，芸香桃实一时来。",
        "dynasty": "宋",
        "collection_info": null
    },
    {
        "title": "闻存之游京师且邸报达官有荐之者",
        "author": "邹浩",
        "content": "昨来不肯听朝鸡，乞得真宫即日归。\n老衲蒲团閒共倚，少师玉麈醉同挥。\n谁知捷径嵩山在，未觉心驰魏阙非。\n绿鸭陂中钓竿手，只应从此叩黄扉。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其一",
        "author": "邹浩",
        "content": "扫尽人间冰雪寒，鱼龙鳞甲动斒斓。\n向来协气无踪迹，从此氤氲满世还。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其二",
        "author": "邹浩",
        "content": "眼裏飞蝇日夜侵，对时宁復壮年心。\n故人把手知难遇，强起禅冠插旧簪。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其三",
        "author": "邹浩",
        "content": "天路幽禽暖颉颃，芝兰抽砌叶初长。\n自怜骨立风光裏，勉向原头泣奉尝。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其四",
        "author": "邹浩",
        "content": "春声入鼓晓冬冬，春色盈花晚更红。\n陶冶东君了无意，一时分付与晴风。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其五",
        "author": "邹浩",
        "content": "冥心无物契毘耶，触处俱为剡水涯。\n却怪年来被春恼，逢人不觉叹浮家。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其六",
        "author": "邹浩",
        "content": "青鞋布袜水云乡，胜践曾同物外忙。\n欲寄沃州双涙去，松阴高冢是星郎。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其七",
        "author": "邹浩",
        "content": "南明山下枕清流，胸次尘无一点留。\n只恐少微黄色动，终然来作济川舟。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其八",
        "author": "邹浩",
        "content": "高水笼轩翠作行，枕书閒听雨浪浪。\n别来一念终难灭，犹得追论几席傍。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其九",
        "author": "邹浩",
        "content": "观象悬知岁有成，通宵格泽照天明。\n余生饭饱无它事，坐看纷纷万物情。",
        "dynasty": "宋",
        "collection_info": null
    },
    {
        "title": "次韵和师稷清明怀乡之什  其一○",
        "author": "邹浩",
        "content": "三元甲子几回旋，前日沧溟今甫田。\n惟有交情似春寿，蟠桃花裏自年年。",
        "dynasty": "宋",
        "collection_info": null
    },
    {
        "title": "次韵和永守丁葆光大夫对雪",
        "author": "邹浩",
        "content": "几日江云凝不流，欲将胜事一齐收。\n干坤破夜端为昼，草木留春不復秋。\n黄竹作歌君得意，素娥行酒我消愁。\n须知身世尘埃尽，直到广寒宫裏游。",
        "dynasty": "宋",
        "collection_info": null
    },
    {
        "title": "次韵和葆光晚望",
        "author": "邹浩",
        "content": "雪晴新兴与春俱，脱略司空城旦书。\n衡岳带云回玉辇，楚江浮日动金鱼。\n故人情远欣相遇，梦境时来信所如。\n北阙遥瞻念图报，恩深犹在免诛锄。",
        "dynasty": "宋",
        "collection_info": null
    },
    {
        "title": "登岳阳楼",
        "author": "邹浩",
        "content": "岳阳楼上望重湖，混合干坤入太虚。\n若比恩波未为阔，此身犹得曳长裾。",
        "dynasty": "宋",
        "collection_info": null
    },
    {
        "title": "潇湘道中  其一",
        "author": "邹浩",
        "content": "清湘浮影动涟漪，寒日收光下翠微。\n回首君亲正无奈，幽禽俄叫不如归。",
        "dynasty": "宋",
        "collection_info": null
    },
    {
        "title": "潇湘道中  其二",
        "author": "邹浩",
        "content": "极目潇湘漾碧澜，万峰插水巧弯环。\n我来日日忘饥坐，却爱真山似假山。",
        "dynasty": "宋",
        "collection_info": null
    },
    {
        "title": "潇湘道中  其三",
        "author": "邹浩",
        "content": "万死犹轻罪有余，恩容循省但流居。\n潇湘二水相逢处，无復波涛今自如。",
        "dynasty": "宋",
        "collection_info": null
    },
    {
        "title": "十月一日",
        "author": "邹浩",
        "content": "杉松无数拥高坟，想见今朝奠酒樽。\n惟我罪深难赦宥，五千里外惨销魂。",
        "dynasty": "宋",
        "collection_info": null
    },
    {
        "title": "寒食日",
        "author": "邹浩",
        "content": "祖考流光岂有穷，不能肖似忝家风。\n北红塔畔清明节，心折高山怅望中。",
        "dynasty": "宋",
        "collection_info": null
    },
    {
        "title": "寄花光仁老",
        "author": "邹浩",
        "content": "行尽江湖见尽山，无穷气象杳难攀。\n知师笔有维摩力，为我移来助解颜。",
        "dynasty": "宋",
        "collection_info": null
    },
    {
        "title": "仁老寄墨梅  其一",
        "author": "邹浩",
        "content": "二月八日春气分，忽见梅英枝上繁。\n颠狂索酒醉復醒，知是笔端回化元。",
        "dynasty": "宋",
        "collection_info": null
    },
    {
        "title": "仁老寄墨梅  其二",
        "author": "邹浩",
        "content": "岭南消息报来新，正想梅花傍酒樽。\n生出两枝遥寄我，道人方便信多门。",
        "dynasty": "宋",
        "collection_info": null
    },
    {
        "title": "仁老寄墨梅  其三",
        "author": "邹浩",
        "content": "前年谪向新州去，岭上寒梅正作花。\n今日霜缣玩标格，宛然风外数枝斜。",
        "dynasty": "宋",
        "collection_info": null
    },
    {
        "title": "仁老寄墨梅  其四",
        "author": "邹浩",
        "content": "马祖庵头挂钵囊，晚随缘出住花光。\n僧繇一笔无人会，戏作寒梅自在芳。",
        "dynasty": "宋",
        "collection_info": null
    },
    {
        "title": "仁老寄墨梅  其五",
        "author": "邹浩",
        "content": "解衣盘礴写梅真，一段风流墨外新。\n依约江南山谷裏，溪烟疏雨见精神。",
        "dynasty": "宋",
        "collection_info": null
    },
    {
        "title": "仁老寄墨梅  其六",
        "author": "邹浩",
        "content": "金张许史竞东风，魏紫姚黄醉眼中。\n宾客贵人吾不预，独将清韵照禅宫。",
        "dynasty": "宋",
        "collection_info": null
    },
    {
        "title": "仁老寄墨梅  其七",
        "author": "邹浩",
        "content": "春晚晴光破雨回，閒将花轴傍檐开。\n炉烟细逐轻风散，疑是香随梅处来。",
        "dynasty": "宋",
        "collection_info": null
    },
    {
        "title": "送僧慈愿游南华",
        "author": "邹浩",
        "content": "南华老子定相亲，应问三湘放逐臣。\n为报君恩似天地，不教重作岭南人。",
        "dynasty": "宋",
        "collection_info": null
    },
    {
        "title": "冒雪渡江游朝阳火星二岩既归戏作",
        "author": "邹浩",
        "content": "踏雪寻山亦自奇，归来追想欲吟诗。\n孺人顾我忽然笑，却道君今休更痴。",
        "dynasty": "宋",
        "collection_info": null
    },
    {
        "title": "元日  其一",
        "author": "邹浩",
        "content": "閤门拜表贺君王，数载追陪鹓鹭行。\n郁郁匆匆又元日，望云空断九迴肠。",
        "dynasty": "宋",
        "collection_info": null
    },
    {
        "title": "元日  其二",
        "author": "邹浩",
        "content": "斑衣爵跃为亲寿，岁岁年年兄弟同。\n今日潇湘亦佳节，独将无语对东风。",
        "dynasty": "宋",
        "collection_info": null
    },
    {
        "title": "元日  其三",
        "author": "邹浩",
        "content": "此身何物比仪形，风裏孤蓬水上萍。\n莫道南来无可绩，为谁扶出老人星。",
        "dynasty": "宋",
        "collection_info": null
    },
    {
        "title": "元日  其四",
        "author": "邹浩",
        "content": "南来日日望新年，今日新年到眼前。\n笑语妻儿莫惆怅，即随归燕上归船。",
        "dynasty": "宋",
        "collection_info": null
    },
    {
        "title": "元日  其五",
        "author": "邹浩",
        "content": "寒雪欻随残臈尽，暖风端逐早春回。\n人间无数芳菲眼，会见干坤特地开。",
        "dynasty": "宋",
        "collection_info": null
    },
    {
        "title": "元日  其六",
        "author": "邹浩",
        "content": "红梅阁下梅香动，青草湖边草色新。\n鼓枻行将指归路，倚栏犹得会乡人。",
        "dynasty": "宋",
        "collection_info": null
    },
    {
        "title": "元日  其七",
        "author": "邹浩",
        "content": "莫怪今朝雨不休，天工着意在年头。\n尘埃浣涤须教尽，始得风光遍九州。",
        "dynasty": "宋",
        "collection_info": null
    },
    {
        "title": "元日  其八",
        "author": "邹浩",
        "content": "版筑何求终见起，金縢不辩自能开。\n君恩滉漾无边际，解逐东风向我来。",
        "dynasty": "宋",
        "collection_info": null
    },
    {
        "title": "悼范丞相  其一",
        "author": "邹浩",
        "content": "钟铭勋业今何在，土偶形容尚俨然。\n惟有老僧心不改，慇懃歌呗作三年。",
        "dynasty": "宋",
        "collection_info": null
    },
    {
        "title": "悼范丞相  其二",
        "author": "邹浩",
        "content": "公骑箕尾归天去，我放江湖继踵来。\n邂逅招提见遗像，尚疑东閤为贤开。",
        "dynasty": "宋",
        "collection_info": null
    },
    {
        "title": "赠祖泽长老",
        "author": "邹浩",
        "content": "针芥相投有几人，故人亭畔忽相亲。\n四门开了无它事，笑倚潇湘一片春。",
        "dynasty": "宋",
        "collection_info": null
    },
    {
        "title": "戏泽老",
        "author": "邹浩",
        "content": "要识漳州李秀才，无髭无髪恶追陪。\n如今熟也君知否，不独江西有大梅。",
        "dynasty": "宋",
        "collection_info": null
    },
    {
        "title": "次韵答泽老  其一",
        "author": "邹浩",
        "content": "觌面相呈是此时，了无犹豫与狐疑。\n南山云起北山雨，爵跃掉头吾弗知。",
        "dynasty": "宋",
        "collection_info": null
    },
    {
        "title": "次韵答泽老  其二",
        "author": "邹浩",
        "content": "高山不动白云深，一炷香凝弄水沉。\n欲去復留谁会意，黄鹂枝上啭新音。",
        "dynasty": "宋",
        "collection_info": null
    },
    {
        "title": "送泽长老往南方",
        "author": "邹浩",
        "content": "枝头挑着祖师禅，走徧三千与大千。\n又被草鞋勾引去，善财游处弄云烟。",
        "dynasty": "宋",
        "collection_info": null
    },
    {
        "title": "招梦臣",
        "author": "邹浩",
        "content": "春色集檐楹，今朝兴倍生。\n一樽谁与共，促驾有豪英。",
        "dynasty": "宋",
        "collection_info": null
    },
    {
        "title": "题仁老所画枕屏  其一",
        "author": "邹浩",
        "content": "昔侍先君官四明，往来皆向此中行。\n昊天欲报嗟何及，空对小屏无限情。",
        "dynasty": "宋",
        "collection_info": null
    },
    {
        "title": "题仁老所画枕屏  其二",
        "author": "邹浩",
        "content": "万顷红蕖照落晖，五云门外贺家池。\n别来无復当时兴，二十四年空自知。",
        "dynasty": "宋",
        "collection_info": null
    },
    {
        "title": "题仁老所画枕屏  其三",
        "author": "邹浩",
        "content": "古堰横空舟楫回，曹娥江上候潮来。\n全家弥月寒光裏，日日鲜鳞醉泼醅。",
        "dynasty": "宋",
        "collection_info": null
    },
    {
        "title": "题仁老所画枕屏  其四",
        "author": "邹浩",
        "content": "天华寺前维小舟，僧窗轩豁留清眸。\n平湖秋霁浄如镜，时復轻轻飞白鸥。",
        "dynasty": "宋",
        "collection_info": null
    },
    {
        "title": "题仁老所画枕屏  其五",
        "author": "邹浩",
        "content": "身在九疑麓，门当二水流。\n谁知剡中胜，朝夕助嬉游。",
        "dynasty": "宋",
        "collection_info": null
    },
    {
        "title": "柄生日",
        "author": "邹浩",
        "content": "南极星中见老人，祥光垂照喜生春。\n身如龟鹤心如石，进德功夫常日新。",
        "dynasty": "宋",
        "collection_info": null
    },
    {
        "title": "示愚溪守道山主",
        "author": "邹浩",
        "content": "叉手前来问我禅，我无言句与人传。\n一杯茶罢抽身起，笑指长松直上天。",
        "dynasty": "宋",
        "collection_info": null
    },
    {
        "title": "次韵和李余庆",
        "author": "邹浩",
        "content": "三分春色一分空，莫负花前酒满钟。\n醉裏是非浑忘却，任它禅客自分宗。",
        "dynasty": "宋",
        "collection_info": null
    },
    {
        "title": "题仙居阁",
        "author": "邹浩",
        "content": "心镜圆明照不穷，晋公元自宝青铜。\n真人外景虽能睹，争识希夷造化功。",
        "dynasty": "宋",
        "collection_info": null
    },
    {
        "title": "霞老于云会堂后开小轩为以览胜名之因示短句",
        "author": "邹浩",
        "content": "潇湘之胜渺无穷，尽入西轩一览中。\n须信高山巧方便，为人别自有家风。",
        "dynasty": "宋",
        "collection_info": null
    },
    {
        "title": "西邻葛长源司录到",
        "author": "邹浩",
        "content": "邻舍南来不得书，口传消息到吾庐。\n白云入望无休歇，何日斑衣奉版舆。",
        "dynasty": "宋",
        "collection_info": null
    },
    {
        "title": "鸦鸣",
        "author": "邹浩",
        "content": "老鸦声裏度朝昏，凶吉由来我不分。\n惟有渊明心莫逆，一函经罢醉醺醺。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "长折松枝为麈尾，圆刳杉树作茅庵。\n本来面目无人识，却许江山静处参。",
        "dynasty": "宋",
        "collection_info": null
    },
    {
        "title": "望澹山",
        "author": "邹浩",
        "content": "澹山形势冠零陵，咫尺拘挛去未能。\n怅望烟霞今阻隔，尚期归路一来登。",
        "dynasty": "宋",
        "collection_info": null
    },
    {
        "title": "移居昭州  其一",
        "author": "邹浩",
        "content": "广南东西四十州，瘴疠莫与新昭侔。\n我身多病亦知免，陛下仁同天地流。",
        "dynasty": "宋",
        "collection_info": null
    },
    {
        "title": "移居昭州  其二",
        "author": "邹浩",
        "content": "日日闻人说桂州，桂州朝夕遂经由。\n自怜罪大当踰岭，深荷皇恩不远投。",
        "dynasty": "宋",
        "collection_info": null
    },
    {
        "title": "移居昭州  其三",
        "author": "邹浩",
        "content": "忠孝从来不两全，两无忠孝倍堪怜。\n自新有路君恩重，犹冀它时不愧天。",
        "dynasty": "宋",
        "collection_info": null
    },
    {
        "title": "览镜",
        "author": "邹浩",
        "content": "览镜朝来心自知，鼻端色动有光辉。\n乡邦回首见归路，已觉欢欣生綵衣。",
        "dynasty": "宋",
        "collection_info": null
    },
    {
        "title": "陈满堂",
        "author": "邹浩",
        "content": "满堂当日亦飞昇，金笋无根不復生。\n惟有明皇留辇处，至今云雾半山横。",
        "dynasty": "宋",
        "collection_info": null
    },
    {
        "title": "滩声  其一",
        "author": "邹浩",
        "content": "长滩斗折转城隅，激浪飞声昼夜俱。\n猛讶龙骧带雷雨，缓疑仙会集笙竽。\n吟风古木那能和，弄影幽禽只自娱。\n我已无心到天籁，凭栏聊为一踟蹰。",
        "dynasty": "宋",
        "collection_info": null
    },
    {
        "title": "滩声  其二",
        "author": "邹浩",
        "content": "洗耳何须颍水清，滛哇涤去有滩声。\n宫商别奏天然曲，淡薄追还物外情。\n聊与沙鸥均至乐，谩同渔父引余觥。\n箇中一拍谁人会，长啸归来烟雾生。",
        "dynasty": "宋",
        "collection_info": null
    },
    {
        "title": "闻州学补试",
        "author": "邹浩",
        "content": "辟廱泮水旧先生，十五余年经自横。\n今日传闻试多士，尚疑身復任权衡。",
        "dynasty": "宋",
        "collection_info": null
    },
    {
        "title": "怀詹成老",
        "author": "邹浩",
        "content": "胸中云梦向来寛，妙入微尘心更安。\n天北梧桐正鸣凤，江东枳棘尚栖鸾。\n渊明可是忘三径，下惠犹能仕小官。\n何日相从坐金粟，静听飞雪洒琅玕。",
        "dynasty": "宋",
        "collection_info": null
    },
    {
        "title": "怀霍子侔",
        "author": "邹浩",
        "content": "平时咳唾落珠玑，未掌丝纶亦数奇。\n远去天官空帐幄，中分淮水动旌旗。\n圜扉荡涤民知免，列位搜扬士不遗。\n报国功成有余日，也应回首念流离。",
        "dynasty": "宋",
        "collection_info": null
    },
    {
        "title": "怀何伯震",
        "author": "邹浩",
        "content": "我别家时君在床，后来南北两相忘。\n直饶伏枕到新岁，也胜投身居瘴乡。\n孤节未尝交世俗，清贫何以度星霜。\n皇天默相谁窥得，看取它年吾道光。",
        "dynasty": "宋",
        "collection_info": null
    },
    {
        "title": "怀张晋卿",
        "author": "邹浩",
        "content": "年少东邻新亲家，奋然鳞鬛脱泥沙。\n传闻昨者数时弊，想见迩来双鬓华。\n局上光阴聊斗马，杯中意气莫生蛇。\n江鲈已过河鲀出，准拟从君烹荻芽。",
        "dynasty": "宋",
        "collection_info": null
    },
    {
        "title": "怀黄光晖",
        "author": "邹浩",
        "content": "远託同门寄好音，夫君不改岁寒心。\n因思明月共千里，亦似家书抵万金。\n美玉会开和氏璞，高山犹袐伯牙琴。\n真人训诰知无爽，快我它时朋盍簪。",
        "dynasty": "宋",
        "collection_info": null
    },
    {
        "title": "招泽老",
        "author": "邹浩",
        "content": "门向山城静处开，更无一点旧尘埃。\n葛藤尚忆龙溪老，拄杖横担便可来。",
        "dynasty": "宋",
        "collection_info": null
    },
    {
        "title": "道傍妇",
        "author": "邹浩",
        "content": "长插双钗低繫裙，手持青伞步如云。\n忽然退傍芭蕉立，元是前头逢伯君。",
        "dynasty": "宋",
        "collection_info": null
    },
    {
        "title": "怀至明弟",
        "author": "邹浩",
        "content": "青衫虽已被天恩，蹩躠难趋犹杜门。\n分手于今十箇月，寄书何事一无言。\n但勤药饵寛吾母，休费心神接乃昆。\n我罪湔除归有路，綵衣相与应篪埙。",
        "dynasty": "宋",
        "collection_info": null
    },
    {
        "title": "怀至远弟",
        "author": "邹浩",
        "content": "机警如君亦可人，经营门户不因循。\n须知孝友是为政，莫叹功名难奋身。\n北塔杉松培万本，东皋禾黍列千囷。\n尔兄倍觉归来好，百事无为只奉亲。",
        "dynasty": "宋",
        "collection_info": null
    },
    {
        "title": "怀承天岑老",
        "author": "邹浩",
        "content": "记得承天老古锥，呵呵拍手几人知。\n年来饱饭应无数，门外小桥真可为。\n浙右普瞻圆照塔，室中高挂建降师。\n我身虽窜心如昨，落笔犹能挥寺碑。",
        "dynasty": "宋",
        "collection_info": null
    },
    {
        "title": "梦秦少游",
        "author": "邹浩",
        "content": "淮海维扬第一流，三关齐透万缘休。\n真心岂復随灰劫，遗骨终然寄橘州。\n専为流通深叹赏，莫相钝置豁愁忧。\n觉来欲语无人听，屋角荧荧空斗牛。",
        "dynasty": "宋",
        "collection_info": null
    },
    {
        "title": "闻放归田",
        "author": "邹浩",
        "content": "天地曾无一物遗，孤臣今许返庭闱。\n黄茅瘴裏抽身出，青草湖边鼓棹归。\n衣锦还乡难并比，承颜称寿倍光辉。\n恩深骨肉何由报，空有精诚贯紫微。",
        "dynasty": "宋",
        "collection_info": null
    },
    {
        "title": "寄曾敷文",
        "author": "邹浩",
        "content": "谁道衡阳鴈即回，也传书向岭南来。\n故人得报皇恩至，约我同归青眼开。\n爽有江湖清暑气，豁无尘土溷灵台。\n功曹法掾相随处，邂逅追踪真快哉。",
        "dynasty": "宋",
        "collection_info": null
    },
    {
        "title": "赠湘西琳老",
        "author": "邹浩",
        "content": "八年之中三往迴，道人一意金石开。\n非干桑梓有分好，自是针芥无嫌猜。\n焚香说了四句偈，把手直上千尺台。\n洞庭青草不我隔，东吴可归归去来。",
        "dynasty": "宋",
        "collection_info": null
    },
    {
        "title": "闻霍仁仲唱名第一",
        "author": "邹浩",
        "content": "吾乡魁选久萧条，深喜高才偶圣朝。\n天子六龙飞紫极，状元一鹗奋丹霄。\n拜亲此日荣谁及，报国他时事更超。\n四海讙然重改观，常州真是出英标。",
        "dynasty": "宋",
        "collection_info": null
    },
    {
        "title": "喜归",
        "author": "邹浩",
        "content": "日日思归今得归，朝衣不着着斑衣。\n谁人得似邹居士，跳出轮回无是非。",
        "dynasty": "宋",
        "collection_info": null
    },
    {
        "title": "喜雨",
        "author": "邹浩",
        "content": "不雨人忧旱，晨兴忽沛然。\n早禾欣长王，炎瘴敢留连。\n气象还丰岁，歌谣动乐川。\n皇恩亦如此，特放我归田。",
        "dynasty": "宋",
        "collection_info": null
    },
    {
        "title": "将归先寄道乡",
        "author": "邹浩",
        "content": "自作中都吏，道乡难更居。\n今予返田里，就尔乐琴书。\n闭户温生席，开窗凉满裾。\n年来通物理，得计在渊鱼。",
        "dynasty": "宋",
        "collection_info": null
    },
    {
        "title": "川涨",
        "author": "邹浩",
        "content": "昨朝清露石，今日涨汀湾。\n翕受无边水，流来有众山。\n鱼龙随浪跃，鸥鹭掠波还。\n因念盈虚数，高楼一破颜。",
        "dynasty": "宋",
        "collection_info": null
    },
    {
        "title": "山禽",
        "author": "邹浩",
        "content": "何处飞来傍隐居，就中声与众禽殊。\n长拖缓转娇无力，一似汴孙吹画乌。",
        "dynasty": "宋",
        "collection_info": null
    },
    {
        "title": "凭栏",
        "author": "邹浩",
        "content": "朝天坊裏朝天客，北去朝天已赐环。\n从此昭平梦不到，剩凭栏槛看青山。",
        "dynasty": "宋",
        "collection_info": null
    },
    {
        "title": "修仁茶  其一",
        "author": "邹浩",
        "content": "味如橄榄久方回，初苦终甘要得知。\n不但炎荒能已疾，携归北地亦相宜。",
        "dynasty": "宋",
        "collection_info": null
    },
    {
        "title": "修仁茶  其二",
        "author": "邹浩",
        "content": "岭南州县接湖南，处处烹煎极口谈。\n北苑春芽虽绝品，不能消鬲御烟岚。",
        "dynasty": "宋",
        "collection_info": null
    },
    {
        "title": "修仁茶  其三",
        "author": "邹浩",
        "content": "龙凤新团出帝家，南人不顾自煎茶。\n夜光明月真投暗，怅望长安天一涯。",
        "dynasty": "宋",
        "collection_info": null
    },
    {
        "title": "得家书",
        "author": "邹浩",
        "content": "乌鹊每来檐外集，蛛丝时向眼边明。\n心知有喜寻归路，今日音书果见迎。",
        "dynasty": "宋",
        "collection_info": null
    },
    {
        "title": "又得敷文书",
        "author": "邹浩",
        "content": "一封黄勑下天关，岭表湖南释旧跧。\n吏部回头真可笑，拾遗作伴竟同还。\n张公洞裏花流水，扬子江边雪满山。\n更约家居多暇日，相从莫遣鬓毛斑。",
        "dynasty": "宋",
        "collection_info": null
    },
    {
        "title": "怀成老",
        "author": "邹浩",
        "content": "乐平主簿詹成老，平乐流人邹至完。\n莫逆于心心古道，不知其异异时官。\n一觞一咏风光胜，无咎无誉世界寛。\n北陌东阡好归去，幅巾藜杖永相安。",
        "dynasty": "宋",
        "collection_info": null
    },
    {
        "title": "寄葛长源",
        "author": "邹浩",
        "content": "平乐舂陵地接连，岭南岭北异风烟。\n罪分轻重当如此，坐阻声容空自怜。\n天上恩书来有日，湖边归路约同船。\n东门取醉邻居耳，已办金鱼当酒钱。",
        "dynasty": "宋",
        "collection_info": null
    },
    {
        "title": "静阅堂",
        "author": "邹浩",
        "content": "左辖诸郎朝散君，顷年于此岸纶巾。\n谁知还是风炎日，我亦来为堂上人。\n菡蓞波澄端自倚，桄榔烟静几番新。\n静中阅尽荣枯事，独爱龙山万古春。",
        "dynasty": "宋",
        "collection_info": null
    },
    {
        "title": "山禽",
        "author": "邹浩",
        "content": "异色殊形不可名，飞来飞去亦多情。\n只应知我归期近，故傍书帷送好声。",
        "dynasty": "宋",
        "collection_info": null
    },
    {
        "title": "晚步",
        "author": "邹浩",
        "content": "缓步随山径，横前得野塘。\n倚风荷展玉，带日鹭翘霜。\n雾敛都无瘴，天晴却自凉。\n搘笻惬新兴，疑已到江乡。",
        "dynasty": "宋",
        "collection_info": null
    },
    {
        "title": "记梦",
        "author": "邹浩",
        "content": "廊庙知心独此公，夜来魂梦忽相通。\n密言新命非虚语，所以流传四海中。",
        "dynasty": "宋",
        "collection_info": null
    },
    {
        "title": "寄莹中",
        "author": "邹浩",
        "content": "天道无私果是非，斯人如凤中人机。\n雄惊一矢从南落，雌领诸雏向北飞。\n且与龟龙为伴侣，未应蝼蚁损毛衣。\n吾皇致理肩虞舜，会见翱翔下德辉。",
        "dynasty": "宋",
        "collection_info": null
    },
    {
        "title": "读丘浚寺丞天绘亭记",
        "author": "邹浩",
        "content": "襟怀落落富经纶，造命奇穷道不伸。\n诗以百篇天上献，身为万里幕中宾。\n每听故老谈风节，尚有遗文照水滨。\n闻说神游已无碍，想经山顶亦逡巡。",
        "dynasty": "宋",
        "collection_info": null
    },
    {
        "title": "读龙图梅公瘴说",
        "author": "邹浩",
        "content": "市门隐去不知年，蔽芾甘棠荫乐川。\n五瘴作时虽不染，一篇留诫指其然。\n直须镂版人皆与，庶使绵区病可痊。\n更有奇方公未说，上医医国许心传。",
        "dynasty": "宋",
        "collection_info": null
    },
    {
        "title": "追感董敦逸梦授侍郎",
        "author": "邹浩",
        "content": "台陟莲花见旧篇，追惟平昔倍凄然。\n初为百里青衫短，晚按连城白髮鲜。\n东省联裾惊昨梦，南宫分袂忽新阡。\n使公虽老犹无恙，只恐投荒更我先。",
        "dynasty": "宋",
        "collection_info": null
    },
    {
        "title": "寄零陵令朱君陟彦明推官",
        "author": "邹浩",
        "content": "前时递角惟忧速，今日邮筒只恐迟。\n书到零陵长官处，掀然一笑有谁知。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "莫把形骸碍此心，此心真体杳难寻。\n太虚仅此一沤发，方寸能容万象沉。\n无佛无人谁是我，不来不去妙常今。\n更须知有全提在，拄杖从横云雾深。",
        "dynasty": "宋",
        "collection_info": null
    },
    {
        "title": "母氏安康郡太君生日三十韵",
        "author": "邹浩",
        "content": "朱明初启节，分卦属纯干。\n善积名门久，祥开淑质贤。\n柔仪应月吕，和气集薫絃。\n奕世儒风蔼，持家礼法传。\n乘龙来配德，采藻助承先。\n姑耄勤朝乳，功余绎旧编。\n卜邻严子教，截髮盛宾筵。\n萱草欣多豫，鸤鸠咏不偏。\n乡闾师肃穆，坤道信完全。\n自辍齐眉奉，尤于内典専。\n三车窥至喻，一笑悟真筌。\n荣辱忘区别，优游任众缘。\n居常遵坦路，方寸湛澄渊。\n浩也端愚陋，身兮数仆颠。\n范滂蒙训敕，梦得念慈怜。\n放逐清湘外，覉縻苍桂边。\n遥知今日燕，想见瑞炉烟。\n弟侄纷为寿，亲朋俨造前。\n焚香控南斗，极目望东阡。\n鸾鹤翔仙岭，龟鱼动乐川。\n安康符郡号，昌炽赋诗篇。\n计已闻消息，惟新获洗湔。\n赐环叨霈泽，衣綵即归田。\n省定深如志，生成实荷天。\n岂徒寛虑耳，必是倍欢然。\n虽阻随行拜，犹胜避瘴眠。\n鹏抟九万里，椿大八千年。\n就养逾曾晳，承颜继闵骞。\n尚存诚意在，终冀夙心圆。\n永结老人好，星光盈紫躔。",
        "dynasty": "宋",
        "collection_info": null
    },
    {
        "title": "寄蓬菜并示柄",
        "author": "邹浩",
        "content": "皇帝如天极至公，恩光来自大明宫。\n归田实遂平生志，与汝难忘造化功。\n料得安康无限喜，信知理数莫能穷。\n吾今只候文书到，便挈囊衣迎北风。",
        "dynasty": "宋",
        "collection_info": null
    },
    {
        "title": "桂花",
        "author": "邹浩",
        "content": "丹桂从来未发花，今年花发众惊嗟。\n盈盈簇盖真珠细，片片笼车美玉斜。\n阊阖携香熏席绮，嫦娥流影动窗纱。\n干坤着意欣逢遇，收得风光向北夸。",
        "dynasty": "宋",
        "collection_info": null
    },
    {
        "title": "萤火",
        "author": "邹浩",
        "content": "未解捐书常读书，只缘炎瘴简编疏。\n夜深萤火犹相勉，无数飞光照閤居。",
        "dynasty": "宋",
        "collection_info": null
    },
    {
        "title": "广南四时摄养括子",
        "author": "邹浩",
        "content": "仁者存心故不同，四时括子广西东。\n蒙恩归去虽无用，留作韦弦戒我躬。",
        "dynasty": "宋",
        "collection_info": null
    },
    {
        "title": "览镜",
        "author": "邹浩",
        "content": "三窜湖南与岭南，生涯破荡孰能堪。\n归田莫虑饥寒迫，眼下新来有卧蚕。",
        "dynasty": "宋",
        "collection_info": null
    },
    {
        "title": "追凉晚步邂逅张云卿王文辅王子正三进士同行",
        "author": "邹浩",
        "content": "巷僻门多掩，鸡豚散不收。\n后先携众士，笑语入汀洲。\n太尉庙前面，冠芝亭上头。\n旷然无障碍，谁羡尔公侯。",
        "dynasty": "宋",
        "collection_info": null
    },
    {
        "title": "过张云卿所居",
        "author": "邹浩",
        "content": "发石诛茅古道边，儒家清占静中天。\n数番雨水添塘水，满目红莲间白莲。\n望处苍龙蟠远岳，坐来朱鹭舞祥烟。\n我心本在风尘表，偶此相羊更豁然。",
        "dynasty": "宋",
        "collection_info": null
    },
    {
        "title": "读庄子  其一",
        "author": "邹浩",
        "content": "形影相随向此居，柴门终日掩清虚。\n谁知盘礴高堂上，自与南华游物初。",
        "dynasty": "宋",
        "collection_info": null
    },
    {
        "title": "读庄子  其二",
        "author": "邹浩",
        "content": "万物同为一体真，体真谁復见陈新。\n今吾故我强名耳，莫逆于心得此人。",
        "dynasty": "宋",
        "collection_info": null
    },
    {
        "title": "喜闻莹中同预归田之数",
        "author": "邹浩",
        "content": "简在天心世所知，赐环欣与我同归。\n耦耕曩已神先受，追路今休咏式微。\n洗脚上船无昨梦，举头见日有祥辉。\n扶摇本自南溟起，只恐难淹九万飞。",
        "dynasty": "宋",
        "collection_info": null
    },
    {
        "title": "栩栩轩",
        "author": "邹浩",
        "content": "不知觉梦不知忧，物与心冥事事休。\n此是道人真境界，西家分得亦同游。",
        "dynasty": "宋",
        "collection_info": null
    },
    {
        "title": "梦曾存之见过  其一",
        "author": "邹浩",
        "content": "疋马来过笑且言，廉州象郡亦同还。\n今朝敕了明朝下，尽是君王独断间。",
        "dynasty": "宋",
        "collection_info": null
    },
    {
        "title": "梦曾存之见过  其二",
        "author": "邹浩",
        "content": "衡阳深赖帝怜之，论者虽多不远移。\n一日一书谁管得，人生倾倒在相知。",
        "dynasty": "宋",
        "collection_info": null
    },
    {
        "title": "闻归田之命怀同废诸公",
        "author": "邹浩",
        "content": "同时废逐十余人，我是丹书第一名。\n方向岭边思往咎，忽蒙天上许归耕。\n诸公想亦茅连茹，此日宜皆水濯缨。\n覆载恩深力图报，从今尤在罄精诚。",
        "dynasty": "宋",
        "collection_info": null
    },
    {
        "title": "池上",
        "author": "邹浩",
        "content": "荷花荷叶满池塘，柄柄摇风作晚凉。\n忽忆新开湖裏过，遶船终日送清香。",
        "dynasty": "宋",
        "collection_info": null
    },
    {
        "title": "留题天绘亭",
        "author": "邹浩",
        "content": "杖屦追随陟杳冥，无边胜景集孤亭。\n解衣自若谁为史，造物难穷巧赋形。\n展拓二仪成缟素，均调一气作丹青。\n会将断取山川手，卷入中州挂户庭。",
        "dynasty": "宋",
        "collection_info": null
    },
    {
        "title": "山鹕",
        "author": "邹浩",
        "content": "大如青菜小如乌，色亦苍然二者俱。\n嗣岁不惟催布谷，可人尤是劝提壶。\n巧兼琴弄端谁使，追得年光赖尔呼。\n萱草堂高欣属耳，筠笼随我入东吴。",
        "dynasty": "宋",
        "collection_info": null
    },
    {
        "title": "遣感",
        "author": "邹浩",
        "content": "我命还须我自推，细微休更问蓍龟。\n枯茎朽骨犹能兆，岂有灵台不了知。",
        "dynasty": "宋",
        "collection_info": null
    },
    {
        "title": "鷾鸸",
        "author": "邹浩",
        "content": "畏人常是袭人间，人不能伤自往还。\n争似鸾凰在寥廓，更无尘虑杳难攀。",
        "dynasty": "宋",
        "collection_info": null
    },
    {
        "title": "观赦文",
        "author": "邹浩",
        "content": "吾皇恭己奉三无，大赦敷天孰向隅。\n自顾归田夙遭遇，与人同庆倍欢呼。",
        "dynasty": "宋",
        "collection_info": null
    },
    {
        "title": "留别元老",
        "author": "邹浩",
        "content": "不因投窜抵昭平，争得相逢一笑亲。\n尘裏妙空居士室，琴边聊见宰官身。\n周颙尚以妻为累，元亮惟知隐是真。\n莫逆于心更何语，拨开船子过牢津。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "去年端午尚京居，骨肉团栾奉板舆。\n今日菖蒲还荐酒，犹于岭表待文书。",
        "dynasty": "宋",
        "collection_info": null
    },
    {
        "title": "重午王文辅送米食张云卿送新酒来因成绝句",
        "author": "邹浩",
        "content": "水糰糉子恰登门，白酒持来更满樽。\n节物人情总堪醉，况归田里已承恩。",
        "dynasty": "宋",
        "collection_info": null
    },
    {
        "title": "竞渡",
        "author": "邹浩",
        "content": "坊村一处一龙船，擘浪飞桡斗欲先。\n要识晚来谁胜捷，但听歌吹鼓声喧。",
        "dynasty": "宋",
        "collection_info": null
    },
    {
        "title": "寄俞清老",
        "author": "邹浩",
        "content": "卧龙前约竟悠悠，依旧淮南笑不休。\n落髮出家成往事，从僧还俗惬新谋。\n未尝异也谁燕越，相与呼之任马牛。\n一滴曹溪好消息，为君船子下扬州。",
        "dynasty": "宋",
        "collection_info": null
    },
    {
        "title": "梦立求轩名以其面莲池十许顷名之曰妙喜轩",
        "author": "邹浩",
        "content": "莲华千叶满前开，断取应从妙喜来。\n色带日光飞缥缈，香乘风力转徘徊。\n休寻物外庵罗果，且进池边鹦鹉杯。\n一笑真能契无染，不妨游戏挟霆雷。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "白昼谈禅木上座，清宵同梦竹夫人。\n此心莫逆仙宫下，一片干坤特地新。",
        "dynasty": "宋",
        "collection_info": null
    },
    {
        "title": "王道人云彦和得报有归田之命",
        "author": "邹浩",
        "content": "道人新自象州来，殿院从容得屡陪。\n坐上拆书归有日，愁容忽作笑颜开。",
        "dynasty": "宋",
        "collection_info": null
    },
    {
        "title": "醉者",
        "author": "邹浩",
        "content": "至化无私被远方，渔樵谁不似颠狂。\n得钱沽酒争酬酢，执手高歌入醉乡。",
        "dynasty": "宋",
        "collection_info": null
    },
    {
        "title": "商丘",
        "author": "邹浩",
        "content": "视人所不窥，修人所不为。\n奉以无愧怍，商丘是吾师。",
        "dynasty": "宋",
        "collection_info": null
    },
    {
        "title": "勉祖道修子美祠堂",
        "author": "邹浩",
        "content": "工部云亡几百年，精诚如在有遗编。\n笔追六义回千古，名薄三光亘九天。\n师法周流寰海内，祠堂落寞楚江边。\n长官风化尊贤急，想见丹青復焕然。",
        "dynasty": "宋",
        "collection_info": null
    },
    {
        "title": "追思去岁今日出京有作",
        "author": "邹浩",
        "content": "解船东下出都门，倐已弥年讵可论。\n圣主只应怜旧物，归欤朝夕被深恩。",
        "dynasty": "宋",
        "collection_info": null
    },
    {
        "title": "读易",
        "author": "邹浩",
        "content": "时时飞雨作清凉，六月南方似北方。\n阁上独居无一事，韦编聊復到羲皇。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "白髮倚门无限情，江湖渺渺秋欲生。\n回船捩柁见归路，天道无私怜汝诚。",
        "dynasty": "宋",
        "collection_info": null
    },
    {
        "title": "王氏阁旧名拾青郡守王藻以余寓居易名来仙",
        "author": "邹浩",
        "content": "仙宫岭下来仙阁，太守更名为我来。\n来既有时归有日，泠然从此御风回。",
        "dynasty": "宋",
        "collection_info": null
    },
    {
        "title": "偶书  其一",
        "author": "邹浩",
        "content": "形影相随甫半年，皇恩今日放归田。\n回头一梦惊初觉，敢把穷通更问天。",
        "dynasty": "宋",
        "collection_info": null
    },
    {
        "title": "偶书  其二",
        "author": "邹浩",
        "content": "阻奉晨昏宁孝子，窜投荒远岂忠臣。\n今朝恩放归田去，留得遗踪警后人。",
        "dynasty": "宋",
        "collection_info": null
    },
    {
        "title": "喜书",
        "author": "邹浩",
        "content": "水北摘禾将欲了，水南发瘴已皆安。\n憣然回指潇湘去，感激天恩分外寛。",
        "dynasty": "宋",
        "collection_info": null
    },
    {
        "title": "记梦",
        "author": "邹浩",
        "content": "卜筮俱言七月嘉，夜来魂梦更高华。\n此生岂復公卿望，惟喜斑衣早到家。",
        "dynasty": "宋",
        "collection_info": null
    },
    {
        "title": "闻仲殊长老化去甚异",
        "author": "邹浩",
        "content": "逆行天莫测，雉作渎中经。\n沤灭风前质，莲开火后形。\n钵盂残蜜白，炉竈冷烟清。\n空有谁家曲，人间得细听。",
        "dynasty": "宋",
        "collection_info": null
    },
    {
        "title": "感怀",
        "author": "邹浩",
        "content": "去年今日别庭闱，回首庭闱未得归。\n天道人心会相契，归欤行即被恩辉。",
        "dynasty": "宋",
        "collection_info": null
    },
    {
        "title": "追怀去年今日舟离润州有作",
        "author": "邹浩",
        "content": "颿出丹阳恰一年，江湖陈迹慨茫然。\n明明归路留双目，只候恩书下九天。",
        "dynasty": "宋",
        "collection_info": null
    },
    {
        "title": "自叹",
        "author": "邹浩",
        "content": "好学颜渊怒不迁，犯而不校古称贤。\n伊予物触心犹动，空抚陈编倍赧然。",
        "dynasty": "宋",
        "collection_info": null
    },
    {
        "title": "主人忽来夹径修篱",
        "author": "邹浩",
        "content": "疏篱诘曲巧依山，洞彻柴门气象还。\n恩释覉留应有日，故先通路指乡关。",
        "dynasty": "宋",
        "collection_info": null
    },
    {
        "title": "大风累日不止",
        "author": "邹浩",
        "content": "昭平八月稻禾风，吹尽浮云露碧空。\n日月从今无障碍，光明照我入天中。",
        "dynasty": "宋",
        "collection_info": null
    },
    {
        "title": "赠万胡主簿",
        "author": "释怀古",
        "content": "廉可继悬鱼，官清术有余。\n民田侵废苑，公署似闲居。\n草长通囹圄，花飞落簿书。\n见君松操直，经考只如初。",
        "dynasty": "宋",
        "collection_info": null
    },
    {
        "title": "烂柯山二首  其一",
        "author": "释怀古",
        "content": "仙家轻岁月，浮世重光阴。\n白髪有先后，青山无古今。\n局终柯已烂，尘散海尤深。\n若觅长生路，烟霞无处寻。",
        "dynasty": "宋",
        "collection_info": null
    },
    {
        "title": "烂柯山二首  其二",
        "author": "释怀古",
        "content": "王质烂柯事，传闻不在疑。\n百年容易客，一局等闲棋。\n此着有谁见，无言祇自知。\n石桥南畔路，依旧日斜晖。",
        "dynasty": "宋",
        "collection_info": null
    },
    {
        "title": "句",
        "author": "释怀古",
        "content": "雾开离草迥，风逆到花迟。",
        "dynasty": "宋",
        "collection_info": null
    },
    {
        "title": "存目",
        "author": "释怀古",
        "content": "诗题：居天柱山首句：四野豁家庭。",
        "dynasty": "宋",
        "collection_info": null
    },
    {
        "title": "诗一首",
        "author": "吴黔",
        "content": "故国海云端，归宁便整鞍。\n里荣身上蒨，省罢手中兰。\n烧急平芜广，风悲古木寒。\n谢公山色在，朝夕共谁观。",
        "dynasty": "宋",
        "collection_info": null
    },
    {
        "title": "送何辂归钱塘兼简辩端",
        "author": "释智仁",
        "content": "家指西陵外，沧波去几程。\n独行山雪下，孤泊夜潮生。\n问路寒林迥，移舟宿雁惊。\n到逢天竺客，为话别来情。",
        "dynasty": "宋",
        "collection_info": null
    },
    {
        "title": "留题云门寺",
        "author": "释智仁",
        "content": "秦峰千古寺，岂易得跻攀。\n一梦几回到，片心长此闲。\n溪光涵石壁，秋色露松关。\n静室孤禅后，寒钟夜满山。",
        "dynasty": "宋",
        "collection_info": null
    },
    {
        "title": "暮冬旅宿寄赵秀才",
        "author": "释智仁",
        "content": "旅宿荒凉甚，幽怀可自宽。\n风窗灯易灭，雪屋夜增寒。\n空迥鸿声急，更余旅梦残。\n却思君旧隐，欲到恨飞难。",
        "dynasty": "宋",
        "collection_info": null
    },
    {
        "title": "句  其一",
        "author": "释智仁",
        "content": "寒声病叶落，晓色冻云开。",
        "dynasty": "宋",
        "collection_info": null
    },
    {
        "title": "句  其二",
        "author": "释智仁",
        "content": "路遥无去伴，山迭有啼猿。",
        "dynasty": "宋",
        "collection_info": null
    },
    {
        "title": "句  其三",
        "author": "释智仁",
        "content": "行客莫轻瑕璧谤，立人怀抱自分明。",
        "dynasty": "宋",
        "collection_info": null
    },
    {
        "title": "平水神祠歌",
        "author": "陈赓",
        "content": "黄河如丝导昆崙，万里南下突禹门。\n支流潜行天地底，派作八道如霆奔。\n吾闻川真岳灵有真宰，况乃利泽开洪源。\n龙神窟宅瞰平野，千古庙貌何雄尊。\n深林含蓄雷雨润，冷殿似带波涛痕。\n我来南州走尘坌，执热未濯忧思烦。\n试斟百冽洗肝肺，一勺注腹清且炖。\n悠然晞风坐东庑，倏见绘画如飞骞。\n仙宫华裾乘朱轩，旗纛掩蔼蛟伏辕。\n雷公电母踏烟雾，天吴海若驱鼍鼋。\n何时借取霹雳手，倒挽银汉清干坤。\n庙前老翁顾我语，孺子未易排天阍。\n何为高论乃如此，一笑春风满面温。\n是时三月游人繁，男女杂沓箫鼓喧。\n骞茭沈玉笑灵贶，割牲酾酒传巫言。\n巫言恍惚庙扉阖，拜手上马山烟昏。",
        "dynasty": "宋",
        "collection_info": null
    },
    {
        "title": "诗一首",
        "author": "韩退",
        "content": "山人跨雪精，上便不论程。\n嗅地打不动，笑天休始行。",
        "dynasty": "宋",
        "collection_info": null
    },
    {
        "title": "游泰山灵岩寺",
        "author": "滕涉",
        "content": "山半旧招提，扪萝蹑石梯。\n佳名标四绝，胜境出三齐。\n殿古烟霞窟，庭深桧柏蹊。\n岳灵分地界，云险接天倪。\n香篆清风褭，松廊翠巘低。\n飞尘无路入，幽鸟隔岩啼。\n破梦泉声急，飘凉竹韵凄。\n微阳生顶上，残月落峰西。\n暂到犹尘虑，长居信觉迷。\n致君功业就，向此卜幽栖。",
        "dynasty": "宋",
        "collection_info": null
    },
    {
        "title": "题钓台",
        "author": "张保雝",
        "content": "汉包六合网英豪，一箇冥鸿惜羽毛。\n世祖功臣三十二，云台何似钓台高。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "冯元",
        "content": "南宗开士共推贤，语默忘机合自然。\n上国经游云出岫，故山归去鹤冲天。\n舣舟却指灵溪岸，烹茗还资瀑布泉。\n宴坐草堂诸念息，只应余习在诗篇。",
        "dynasty": "宋",
        "collection_info": null
    },
    {
        "title": "诗赠晚学李君  其一",
        "author": "邢仙老",
        "content": "虚皇天诏下仙家，不久星横借客槎。\n壁上风云三尺剑，林前龙虎一炉砂。\n行乘海屿千年鹤，坐折壶中四季花。\n为爱阴符问玄义，更随骊海入烟霞。",
        "dynasty": "宋",
        "collection_info": null
    },
    {
        "title": "诗赠晚学李君  其二",
        "author": "邢仙老",
        "content": "久掩山斋看古经，但矜猿鹤事高情。\n炉中且喜丹砂死，岩下近闻朱草生。\n堪鄙尘寰驰妄理，莫敎流俗听希声。\n清溪有路无人识，独弄沧浪一濯缨。",
        "dynasty": "宋",
        "collection_info": null
    },
    {
        "title": "诗赠晚学李君  其三",
        "author": "邢仙老",
        "content": "诘曲川原几里深，偶寻岩壑在前林。\n长怀万古典坟乐，果称几年泉石心。\n将看道经延白日，偷收岩药化黄金。\n山中所访逍遥客，为报白云深处寻。",
        "dynasty": "宋",
        "collection_info": null
    },
    {
        "title": "诗赠晚学李君  其四",
        "author": "邢仙老",
        "content": "人稀境尽绝尘埃，野客寻源或到来。\n怪石结成真洞府，乱山堆就假楼台。\n久穷至理难期老，独放真机学未该。\n得共山翁话虚寂，不妨岩下且徘徊。",
        "dynasty": "宋",
        "collection_info": null
    },
    {
        "title": "诗赠晚学李君  其五",
        "author": "邢仙老",
        "content": "翠微堆裏隐云烟，石缚藤萝小洞天。\n常篆丹符驱木魅，毎呼山鬼汲溪泉。\n养成玉座千年石，炼过河车九转铅。\n记得潜虚真伴侣，出门争赠买山钱。",
        "dynasty": "宋",
        "collection_info": null
    },
    {
        "title": "诗赠晚学李君  其六",
        "author": "邢仙老",
        "content": "秋景澄清物象希，山家沈寂俗难齐。\n常听岭瀑连云泻，时有林猿隔岫啼。\n月黑笈明灵武动，夜寒囊破蹇驴嘶。\n此身已脱人间世，赢得烟萝自在题。",
        "dynasty": "宋",
        "collection_info": null
    },
    {
        "title": "诗赠晚学李君  其七",
        "author": "邢仙老",
        "content": "丹雄初伏柜方灵，万里蓬壶第一程。\n神室下封添夜火，金砂新浴炼真形。\n稚川箧裏藏丹诀，鸿宝方中检药名。\n既得仙人小龙虎，便寻根本到长生。",
        "dynasty": "宋",
        "collection_info": null
    },
    {
        "title": "诗赠晚学李君  其八",
        "author": "邢仙老",
        "content": "旋滴岩头石裏泉，研朱将点洞灵篇。\n只看壁外数千卷，胜走人间三百年。\n何事投心求妙友，便须穷力到真仙。\n竹间松径逍遥境，雅使仙翁恣意眠。",
        "dynasty": "宋",
        "collection_info": null
    },
    {
        "title": "诗赠晚学李君  其九",
        "author": "邢仙老",
        "content": "眼前龙虎实纷纭，说破丹砂世莫闻。\n故脱衣冠寻旧隐，便将猿鹤入深云。\n閒编野录前朝事，静校仙经古篆文。\n满腹分明惟是识，尘寰谁认紫阳君。",
        "dynasty": "宋",
        "collection_info": null
    },
    {
        "title": "诗赠晚学李君  其一○",
        "author": "邢仙老",
        "content": "无言隐几闭松扃，万古襟怀独自灵。\n点笔时研三卷篆，弹冠尝动一簪星。\n青童去撅南山木，野客来寻北帝经。\n天道不须窥牖见，满门山岳自青青。",
        "dynasty": "宋",
        "collection_info": null
    },
    {
        "title": "诗赠晚学李君  其一一",
        "author": "邢仙老",
        "content": "山家何物是知音，也胜人间枉用心。\n学就万年龟喘息，习成千岁鹤呻吟。\n冲和久养灵通兽，关节常调不死禽。\n独对翠微谁更问，鼎分三足伴光阴。",
        "dynasty": "宋",
        "collection_info": null
    },
    {
        "title": "诗赠晚学李君  其一二",
        "author": "邢仙老",
        "content": "世事功名不足论，好乘年少入真门。\n浑如一梦庄仙蝶，况是千年柱史文。\n须向黄庭分内外，不交周易秘干坤。\n他年陵谷还迁变，家住蓬瀛我尚存。",
        "dynasty": "宋",
        "collection_info": null
    },
    {
        "title": "诗赠晚学李君  其一三",
        "author": "邢仙老",
        "content": "日转蓬窗影渐移，罗浮旧隐到多时。\n瀛洲伴侣无消息，风撼岩前紫桂枝。",
        "dynasty": "宋",
        "collection_info": null
    },
    {
        "title": "秋夜",
        "author": "郭昭着",
        "content": "秋空澹澹天无极，东望平林凈如拭。\n清光倒涌冰轮寒，山河吸作玻璃色。\n主人对此欲凌风，瑶光浮白珍珠红。\n留连中夜不知倦，酣歌惊动蛇龙宫。",
        "dynasty": "宋",
        "collection_info": null
    },
    {
        "title": "塞上曲",
        "author": "郭昭着",
        "content": "胡马秋肥塞草黄，弯弧直拟犯渔阳。\n归鞭却避弓闾水，知是嫖姚旧战场。",
        "dynasty": "宋",
        "collection_info": null
    },
    {
        "title": "登立鱼峰",
        "author": "覃庆元",
        "content": "载酒听莺语，春风到处吹。\n鱼峰如有约，蜡屐正相宜。",
        "dynasty": "宋",
        "collection_info": null
    },
    {
        "title": "赠黄孙二处士",
        "author": "张及",
        "content": "二公高节厌喧卑，同寄萧宫共展眉。\n玉树冰壶齐品格，野云皋鹤本追随。\n泉流指下何人赏，岳峭毫端祇自知。\n绻恋贤侯美风教，故山归去尚迟迟。",
        "dynasty": "宋",
        "collection_info": null
    },
    {
        "title": "赠杜鼎昇",
        "author": "张及",
        "content": "家本樊川老蜀都，世家冠剑岂寒儒。\n年耕尚可储三载，酒战犹能敌百夫。\n僻爱舜琴湘水弄，每悬孙画醉仙图。\n孟光笑语长相逐，唤作梁鸿得也无。",
        "dynasty": "宋",
        "collection_info": null
    },
    {
        "title": "梦中作",
        "author": "张君房",
        "content": "亭尤逢夜竹，不识自知音。\n朦胧望明月，终得拂青尘。",
        "dynasty": "宋",
        "collection_info": null
    },
    {
        "title": "雨中望蓬莱山",
        "author": "张君房",
        "content": "重帘垂密雨，孤梦隔秋宫。\n红炉九华暗，香消芳思融。\n仙忻望不及，鹤信遣谁通。\n但云许玉斧，宁知张巨公。",
        "dynasty": "宋",
        "collection_info": null
    },
    {
        "title": "句",
        "author": "令狐揆",
        "content": "借书离近郭，冒雪渡寒溪。",
        "dynasty": "宋",
        "collection_info": null
    },
    {
        "title": "青溪晚霁",
        "author": "吴涟",
        "content": "天晚雨初霁，隔溪闻碓舂。\n山僧归夜月，幽鸟落长松。\n风静砧声急，花欹露气重。\n良宵思沅芷，尊酒话从容。",
        "dynasty": "宋",
        "collection_info": null
    },
    {
        "title": "送梵才上人归天台",
        "author": "徐舜俞",
        "content": "芳袍麟殿赐蒲茸，道胜年来谒慵。\n贝叶罢翻双凤阙，石房归掩五芝峰。\n朝贤远乞裁诗稿，海客争传出定容。\n后代何人续僧史，好将安远比高踪。",
        "dynasty": "宋",
        "collection_info": null
    },
    {
        "title": "句",
        "author": "江任",
        "content": "珠盘临路泣，斗印入乡提。",
        "dynasty": "宋",
        "collection_info": null
    },
    {
        "title": "等法院",
        "author": "江白",
        "content": "满路烟花画不成，栖桐佳致古流名。\n院邻翠障千寻碧，门抗寒溪一带清。\n昼影乱本来遮暑气，晚凉疏雨送秋声。\n我来到多慵回首，倚槛吟看海月生。",
        "dynasty": "宋",
        "collection_info": null
    },
    {
        "title": "送梅昌言出镇太原",
        "author": "黄觉",
        "content": "五马雍容出镇时，都人争看好风仪。\n文章一代喧高价，忠直三朝受圣知。\n帐下军容生剑戟，门前行色拥旌旗。\n云笼古戍黄榆暗，雪满长郊白草衰。\n出去暂开貔虎幕，归来须占凤皇池。\n鬓间未有一茎白，陶铸苍生固不迟。",
        "dynasty": "宋",
        "collection_info": null
    },
    {
        "title": "句",
        "author": "黄觉",
        "content": "床头历日无多字，屈指明年七十三。",
        "dynasty": "宋",
        "collection_info": null
    },
    {
        "title": "使华亭",
        "author": "翁纬",
        "content": "走清奔碧日潺湲，势与晴江远接连。\n沙草碧侵驱马路，岸花红湿钓鱼船。\n烟生远店收寒雨，风起高梧咽暮蝉。\n徐氏旧居人识否，渡南溪下白云边。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "陈既济",
        "content": "暂到京城住，辞尧返旧庐。\n身耽泉石乐，心向利名疏。\n鹤静来华表，云闲出太虚。\n钱塘应过日，秋水满红蕖。",
        "dynasty": "宋",
        "collection_info": null
    },
    {
        "title": "游洞霄",
        "author": "范宽之",
        "content": "征轮偷暇款琳宫，洞水浮花二月中。\n尘虑坐清归意懒，涣襟高咏紫霄风。",
        "dynasty": "宋",
        "collection_info": null
    },
    {
        "title": "句  其一",
        "author": "袁抗",
        "content": "许乡松老神仙远，葛井丹成日月长。",
        "dynasty": "宋",
        "collection_info": null
    },
    {
        "title": "句  其二",
        "author": "袁抗",
        "content": "压江揖翠镇庚方，一带蓝光属豫章。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "张师德",
        "content": "喜陪人杰论三乘，岩室经年锁翠棱。\n六代有师传法印，万缘无象监心灯。\n赤城道远明霞画，瀑布声寒月照冰。\n迹似孤云縻不得，清秋归兴杖蛮藤。",
        "dynasty": "宋",
        "collection_info": null
    },
    {
        "title": "老儿诗亦五十韵",
        "author": "张师锡",
        "content": "鬓髮尽皤然，眉分白雪鲜。\n週遮延客话，伛偻抱孙怜。\n无病常供粥，非寒亦衣绵。\n假温衾拥背，借力仗搘肩。\n貌比三峰客，年过四皓仙。\n唤方离枕上，扶始到门前。\n毎爱烹山茗，常嫌饤石莲。\n耳聋如塞纩，眼暗似笼烟。\n宴坐羸凭几，乘骑困亸鞭。\n头摇如转旋，唇动若抽牵。\n骨冷愁离火，牙疼怯漱泉。\n形骸将就木，嚢槖尚贪钱。\n胶睫干眵缀，黏髭冷涕悬。\n披裘腰懒繫，濯手袖慵揎。\n抬举衣频唤，扶持药屡煎。\n坐多茵易破，行少履难穿。\n喜婢裁裙布，嗔妻买粉钿。\n房教深下幕，床遣厚铺毡。\n琴听怜三乐，图张笑七贤。\n看嫌经字小，敲磬喜声圆。\n食罢羹流袂，杯余酒带涎。\n乐来须遣罢，医到久相延。\n裹帽纵横掠，梳头取次纒。\n长吁思往事，多感听哀絃。\n气注腰还重，风牵口便偏。\n墓松先遣种，志石预教镌。\n客到惟求药，僧来忽问禅。\n养茶悬竈壁，晒艾曝檐椽。\n怒仆空睁眼，嗔儿谩握拳。\n心惊嫌蹴踘，脚软怕秋千。\n局缩同寒狖，摧豗似饱鸢。\n观瞻多目眩，牵动即头旋。\n女嫁求红烛，男婚乞綵笺。\n已闻捐几杖，宁更佩韦弦。\n宾客身非与，儿孙事已传。\n养和屏作伴，如意拂相连。\n久弃登山屐，惟存负郭田。\n呻吟朝不乐，展转夜无眠。\n呼稚临床畔，看书就枕边。\n冷疑怀贮水，虚讶耳闻蝉。\n束帛非无分，安车信有缘。\n伏生甘坐末，绛老让行先。\n拘急将风夜，昏沈欲雨天。\n鸡皮尘渐渍，齯齿食频填。\n毎忆居郎署，常思钓渭川。\n喜逢迎佛会，羞赴赏花筵。\n径狭容移槛，阶危索减砖。\n好生焚鸟网，恶杀拆渔船。\n既感桑榆日，常嗟蒲柳年。\n长思当弱冠，悔不剩狂颠。",
        "dynasty": "宋",
        "collection_info": null
    },
    {
        "title": "喜子及第",
        "author": "张师锡",
        "content": "御榜今朝至，见名心始安。\n尔能俱中第，吾遂可休官。\n贺客留连饮，家书反覆看。\n世科谁不继，得慰二亲难。",
        "dynasty": "宋",
        "collection_info": null
    },
    {
        "title": "送程给事知越州",
        "author": "张师颜",
        "content": "才臣新命辍卿联，漕挽于今委重官。\n一道去蠲民疾苦，重江宁恤路艰难。\n行舟使节威声远，祖帐都门暑气残。\n奏课伫闻居上等，归来恩异耸羣观。",
        "dynasty": "宋",
        "collection_info": null
    },
    {
        "title": "书壁",
        "author": "释谷泉",
        "content": "余此芭蕉庵，幽居堆云处。\n般般异境未暇数，且看矮松三四树。\n寒来烧枯杉，饥食大紫芋。\n而今抛之去，不知谁来住。",
        "dynasty": "宋",
        "collection_info": null
    },
    {
        "title": "偈",
        "author": "释谷泉",
        "content": "今期甚好雪，纷纷如秋月。\n文殊不出头，普贤呈丑拙。",
        "dynasty": "宋",
        "collection_info": null
    },
    {
        "title": "赠古调奴",
        "author": "释谷泉",
        "content": "我有山童名古调，不诵经，不礼祖。\n解搬榾柮御冬寒，随分衣裳破不补。\n会栽蔬，能种芋，千山万山去无惧。",
        "dynasty": "宋",
        "collection_info": null
    },
    {
        "title": "省慈明禅师还而作偈",
        "author": "释谷泉",
        "content": "相别而今又半年，不知谁共对谈禅。\n一般秀色湘山裏，汝自匡徒我自眠。",
        "dynasty": "宋",
        "collection_info": null
    },
    {
        "title": "有诣常宁拜舍利塔者以偈赠之",
        "author": "释谷泉",
        "content": "诸禅结伴游玉塔，灵踪胜境将心札。\n归来举似春如何，何似狂僧无缝塔。\n无缝塔，最难邈，岂同白玉受人踏。\n五湖四海尽云奔，踏破几多茥与靸。\n无缝塔，甚匼匝，若遇同人方始答。\n忽然展手借样看，便与拦腮鼓一搭。",
        "dynasty": "宋",
        "collection_info": null
    },
    {
        "title": "偈",
        "author": "释谷泉",
        "content": "今朝六月六，谷泉被气𡎺。\n不是上天堂，便是入地狱。",
        "dynasty": "宋",
        "collection_info": null
    },
    {
        "title": "拟洛下分题 松石琴荐",
        "author": "释智圆",
        "content": "松石为琴荐，鳞皴状颇奇。\n补天虽变质，映涧尚含滋。\n静砌和烟立，虚堂带藓移。\n最宜弹别鹤，况有旧栖枝。",
        "dynasty": "宋",
        "collection_info": null
    },
    {
        "title": "拟洛下分题 茯苓人",
        "author": "释智圆",
        "content": "本自松根得，名因象物彰。\n为医君可信，除疾我偏良。\n济众应藏用，捐躯必自强。\n无劳问踪迹，名字在仙方。",
        "dynasty": "宋",
        "collection_info": null
    },
    {
        "title": "拟洛下分题 递诗筒",
        "author": "释智圆",
        "content": "元白旧裁制，规模传至今。\n凌霜重高节，容物贵虚心。\n岂倦关河远，宁辩雨雪深。\n雅言如见託，终为报知音。",
        "dynasty": "宋",
        "collection_info": null
    },
    {
        "title": "拟洛下分题 文石酒杯",
        "author": "释智圆",
        "content": "良匠凿顽璞，为杯异彩存。\n云蒸犹有润，藓駮已无痕。\n静爱如冰洁，闲怜似玉温。\n野民便古质，长把近漥罇。",
        "dynasty": "宋",
        "collection_info": null
    },
    {
        "title": "友人元敏示以三题乃赓而和之 挑灯杖",
        "author": "释智圆",
        "content": "裁制削青筠，纤纤状可珍。\n助灯虽有力，举用实由人。\n破暗如无怠，资明敢顾身。\n窗间傥勤学，终夕愿相亲。",
        "dynasty": "宋",
        "collection_info": null
    },
    {
        "title": "友人元敏示以三题乃赓而和之 刮字刀",
        "author": "释智圆",
        "content": "质本精刚化，锋铓岂易羣。\n未曾伤正典，长为铲讹文。\n类与铅刀异，名将彩笔分。\n删书及定礼，曾忝立奇勋。",
        "dynasty": "宋",
        "collection_info": null
    },
    {
        "title": "友人元敏示以三题乃赓而和之 试金石",
        "author": "释智圆",
        "content": "真僞立可辨，贞姿号试金。\n虽无褒贬口，似有是非心。\n采取山溪远，缄藏箧笥深。\n矿人如未诀，终日自相寻。",
        "dynasty": "宋",
        "collection_info": null
    },
    {
        "title": "烛蛾诫",
        "author": "释智圆",
        "content": "有虫名烛蛾，翱翔近灯火。\n举手再三遮，彼意终不可。\n驱去復飞来，防护更劳我。\n汝无纵所见，自取燋肌祸。",
        "dynasty": "宋",
        "collection_info": null
    },
    {
        "title": "挽歌词三首  其一",
        "author": "释智圆",
        "content": "平生宗释復宗儒，竭虑研精四体枯。\n莫待归全寂无语，始知诸法本来无。",
        "dynasty": "宋",
        "collection_info": null
    },
    {
        "title": "挽歌词三首  其二",
        "author": "释智圆",
        "content": "萧萧墓后千竿竹，鬰鬰坟前一树松。\n此处不须兄弟哭，自然相对起悲风。",
        "dynasty": "宋",
        "collection_info": null
    },
    {
        "title": "挽歌词三首  其三",
        "author": "释智圆",
        "content": "莫谈生灭与无生，谩把心神与物争。\n陶器一藏松树下，绿苔芳草任纵横。",
        "dynasty": "宋",
        "collection_info": null
    },
    {
        "title": "玛瑙坡四咏  其一",
        "author": "释智圆",
        "content": "玛瑙坡前树，春来亦着华。\n雨晴烟乍敛，浓艷鬬朝霞。",
        "dynasty": "宋",
        "collection_info": null
    },
    {
        "title": "玛瑙坡四咏  其二",
        "author": "释智圆",
        "content": "玛瑙坡前水，泠泠夏亦寒。\n夜深明月上，珠颗落冰盘。",
        "dynasty": "宋",
        "collection_info": null
    },
    {
        "title": "玛瑙坡四咏  其三",
        "author": "释智圆",
        "content": "玛瑙坡前路，秋宵独倚筇。\n草深藏鬼火，苔老绝人踪。",
        "dynasty": "宋",
        "collection_info": null
    },
    {
        "title": "玛瑙坡四咏  其四",
        "author": "释智圆",
        "content": "玛瑙坡前石，坚贞可补天。\n女娲何处去，冷落没寒烟。",
        "dynasty": "宋",
        "collection_info": null
    },
    {
        "title": "送惟凤师归四明",
        "author": "释智圆",
        "content": "未识凤师面，早熟凤师名。\n毓灵本岷峨，弱冠游神京。\n出处忌非类，交结皆名卿。\n高谈骇众听，雅唱归羣英。\n曩岁来淛阳，相逢水心亭。\n论怀道且同，对坐眼弥青。\n寻幽泛轻舟，待月步闲庭。\n翌日倏分携，南北各如萍。\n我寻住孤山，师亦往东明。\n人间一为别，天上七周星。\n江湖既相望，喣沫安足评。\n今年春之暮，草堂花飘零。\n睡起乍凭栏，竹外闻人声。\n忽报凤师至，屣履出相迎。\n借问胡为来，告我以其诚。\n度支司外计，夕拜临兹城。\n二贤俱我旧，故得寻其盟。\n夏来西湖西，为邻乐幽贞。\n朝登隐君堂，暮叩中庸扃。\n引望云山遥，销暑竹风清。\n论诗贵无邪，体道极无形。\n倏忽时节移，秋风拂檐楹。\n趋装俄告别，鄞江指归程。\n适来既无事，适去岂关情。\n孤帆侵晓飞，归橹连宵鸣。\n风波视世态，水月悟浮荣。\n仍知皋鹤性，不为尘网萦。",
        "dynasty": "宋",
        "collection_info": null
    },
    {
        "title": "试笔",
        "author": "释智圆",
        "content": "城市居无分，山林住有缘。\n语惭甘似荠，道贵直如弦。\n兀兀吟终日，羸羸病过年。\n静招湖畔鹤，闲泛雪中船。\n散闷虽无酒，怡情喜有禅。\n鬓根霜任点，心迹火休然。\n冷淡将谁合，消摇且自怜。\n闲来窗下坐，试笔偶成篇。",
        "dynasty": "宋",
        "collection_info": null
    },
    {
        "title": "读史",
        "author": "释智圆",
        "content": "我爱包胥哭，一哭救楚国。\n事君尽其忠，垂名千世则。\n我爱鲁连笑，一笑却秦军。\n折衝罇俎间，流芳至今闻。\n我爱伯夷仁，揖让持其身。\n饿列首阳下，耻事干戈君。\n后世闚窃辈，故非姬发伦。\n内藏篡弒谋，外蹑武王尘。\n伯夷若不去，名教胡以伸。\n后人非三贤，细碎何足云。\n哭嘆禄位卑，笑喜膏粱珍。\n山林亦寒饿，行怪非求仁。\n留心寡兼济，所谋惟一身。\n抚书想三贤，清风千古振。",
        "dynasty": "宋",
        "collection_info": null
    },
    {
        "title": "雪西施",
        "author": "释智圆",
        "content": "范蠡无西施，胡以破吴国。\n吴王轻社稷，为惑倾城色。\n夫差强变弱，勾践雌成雄。\n岂惟陶朱策，实赖西施容。\n西施语復贤，褒贬何昏蒙。\n便说倾吴罪，都忘霸越功。",
        "dynasty": "宋",
        "collection_info": null
    },
    {
        "title": "思君子歌",
        "author": "释智圆",
        "content": "小人足谄媚，君子无猜忌。\n开口揄扬皆圣贤，满腹包藏尽仁义。\n修辞復古振淳风，折槛触鳞彰直气。\n善世既不伐，遯世亦无闷。\n自同流俗混光尘，不与常人鬬分寸。\n展矣斯人欲见之，一夕辗转九迴思。\n终日踌躇无所遇，飒飒西风木叶衰。",
        "dynasty": "宋",
        "collection_info": null
    },
    {
        "title": "海上五山歌",
        "author": "释智圆",
        "content": "五山峨峨耸海心，海波上下随升沉。\n羣仙同往诉天帝，巨鳌十五受天制。\n一一巨鳌戴一山，一交三万六千岁。\n无何龙伯约六鳌，两山从此溺波涛。\n羣仙播迁作游客，上帝凭怒诛龙伯。\n因知快乐非长久，三界元空何所有。\n莫于蜗角鬬雄豪，海上仙山尚摧朽。",
        "dynasty": "宋",
        "collection_info": null
    },
    {
        "title": "陋巷歌赠友生",
        "author": "释智圆",
        "content": "噫颜子兮居陋巷，身虽羸兮道弥壮。\n商受兮有皇都，位虽尊兮名独二八。\n朝恣瑶台之乐兮，暮遭黄钺之诛。\n是知不义之富贵如浮云兮，惟道德为性命之要枢。\n海滨有士兮慕颜子，心重朝闻兮轻夕死。\n纷纷糖粃兮视雄豪，凛凛冰霜兮洁行止。\n荜门寂寞何琐琐，执卷忍饥终日坐。\n杨雄免遭甄丰戮，朱建终罹辟阳祸。\n射羣高墉会有时，于君无可无不可。",
        "dynasty": "宋",
        "collection_info": null
    },
    {
        "title": "慎交歌",
        "author": "释智圆",
        "content": "莫言青松青，有时亦摧折。\n莫言圆月明，有时亦亏缺。\n莫逆论心素，刎颈定交结。\n年髪未及衰，交情已消歇。\n俄因竞分寸，忽尔成楚越。\n爱之欲其生，恶之欲其死。\n识欲松枯及月亏，请看陈余与张耳。",
        "dynasty": "宋",
        "collection_info": null
    },
    {
        "title": "古琴诗",
        "author": "释智圆",
        "content": "良工采峄桐，斵为绿绮琴。\n一奏还淳风，再奏和人心。\n君子不暂去，所贵禁奢淫。\n后世惑郑声，此道遂陆沈。\n朱丝鼠潜啮，金徽尘暗侵。\n冷落横闲窗，弃置岁已深。\n安得师襄弹，重闻大古音。",
        "dynasty": "宋",
        "collection_info": null
    },
    {
        "title": "吴山庙诗",
        "author": "释智圆",
        "content": "君子尚权变，权变贵合道。\n子胥荐专诸，子光专非好。\n父雠共戴天，乞师恨不早。\n子光既得志，入郢事征讨。\n报父既鞭尺，谏王仍杀身。\n孝子节方全，忠臣道且新。\n驰名天地间，岂是悠悠人。\n青史书盛烈，血食旌遗尘。\n庙堂耀晨曦，庙木荂阳春。\n往来无知俗，焚香勤祷祝。\n忠孝不敢行，神兮宁降福。",
        "dynasty": "宋",
        "collection_info": null
    },
    {
        "title": "读韩文诗",
        "author": "释智圆",
        "content": "女娲炼五石，能补青天缺。\n共工触不周，能令地维绝。\n杨孟既云没，儒风几残灭。\n妖辞惑常听，淫文蠹正说。\n南朝尚徐庾，唐兴重卢骆。\n雕篆鬬呈巧，仁义咸遗落。\n王霸道不明，烟花心所託。\n文不可终否，天生韩吏部。\n叱僞俾归真，鞭今使復古。\n异端维既绝，儒宗缺皆补。\n高文七百篇，炳若日月悬。\n力扶姬孔道，手持文章权。\n来者知尊儒，孰不由兹焉。\n我生好古风，服读长洒蒙。\n何必唐一经，文道方可崇。",
        "dynasty": "宋",
        "collection_info": null
    },
    {
        "title": "山居招友人诗",
        "author": "释智圆",
        "content": "结宇平湖滨，放意且闲逸。\n陵峰时采药，服饵蠲故疾。\n藜藿可供餐，茆茨可容膝。\n浮生贵适性，何须次奢佚。\n清景况在目，万事安能恤。\n水天争冷落，林峦共盘鬰。\n有时泛舟归，闲门晒残日。\n径荒人迹绝，庭静精怪出。\n春羹漾紫莼，冬盘列黄橘。\n坎井亦已乐，尺蠖谁云屈。\n外境莫我惑，贞心长抱一。\n涅槃终极典，虚堂每谈述。\n不顾知者希，庶欲己无失。\n齐物鄙庄周，见性师妙吉。\n翛然混生佛，湛尔无虚实。\n知音来不来，时时扫幽室。",
        "dynasty": "宋",
        "collection_info": null
    },
    {
        "title": "贻叶秀才诗",
        "author": "释智圆",
        "content": "松柏异众木，岁寒陵严霜。\n兰茝异众草，林深发幽香。\n须知君子道，不为穷困伤。\n须知君子言，唯为仁义彰。\n夫君真儒者，言行何优长。\n文宗轲兼雄，志嫉墨与杨。\n攘袂叱浮僞，百感生刚肠。\n峨冠事礼容，羣小畏矜庄。\n去年游霅溪，相逢秋气凉。\n倾盖既如旧，寄宿林间房。\n开怀黜二霸，议道归三王。\n月席屡更仆，风轩时飘霜。\n相遇分既洽，相别情弥伤。\n今年住孤山，夫君又来杭。\n泛舟频相寻，道旧皆夕阳。\n君惟儒家流，才术况汪洋。\n终期正礼乐，勿事和尘光。\n青云即奋飞，庶见儒风扬。",
        "dynasty": "宋",
        "collection_info": null
    },
    {
        "title": "赠简上人诗",
        "author": "释智圆",
        "content": "常人隐林泉，反为名利萦。\n志士处阛阓，杳有江湖情。\n有客务高洁，禅房闭重城。\n闲门无俗迹，坏壁饶虫声。\n卧落春砌花，吟尽霜蟾明。\n道希君子知，贫任时人轻。\n秉操期不渝，长保孤松贞。",
        "dynasty": "宋",
        "collection_info": null
    },
    {
        "title": "述韩柳诗",
        "author": "释智圆",
        "content": "退之排释氏，子厚多能仁。\n韩柳既道同，好恶安得伦。\n一斥一以赞，俱令儒道伸。\n柳州碑曹溪，言释还儒淳。\n吏部读墨子，谓墨与儒邻。\n吾知墨兼爱，此释何疏亲。\n许墨则许释，明若仰穹旻。\n去就亦已异，其旨由来均。\n后生学韩文，于释长狺狺。\n未知韩子道，先学韩子嗔。\n忘本以竞末，今古空劳神。",
        "dynasty": "宋",
        "collection_info": null
    },
    {
        "title": "孤山诗二首  其一",
        "author": "释智圆",
        "content": "峭拔湖心起，湖心四望通。\n盘根入巨浸，迭翠点寒空。\n势迥侔蓬岛，层危敌阆风。\n僧楼笼淡雾，雁塔碍飞鸿。\n晓井金沙粲，晴坡玛瑙红。\n喷云春雨外，照影夕波中。\n野蔓垂枯柏，疏钟匝梵宫。\n闲泉澄极顶，幽径入深丛。\n古迹谈皆异，秋屏写未同。\n乐游非俗客，静望属渔翁。\n买去知无价，栖来思岂穷。\n翻嗟市朝裏，尘土日蒙蒙。",
        "dynasty": "宋",
        "collection_info": null
    },
    {
        "title": "孤山诗二首  其二",
        "author": "释智圆",
        "content": "势与羣峰绝，崔嵬几倦登。\n波澄涵倒影，云尽露危棱。\n景象全胜画，林泉半属僧。\n何人凭郡阁，西望翠层层。",
        "dynasty": "宋",
        "collection_info": null
    },
    {
        "title": "暮秋书斋述怀寄守能师",
        "author": "释智圆",
        "content": "杜门无俗交，尘事任浩浩。\n空斋学佛外，六经恣论讨。\n仁义志不移，贫病谁相恼。\n天命唯我乐，百神非吾祷。\n为文宗孔孟，开谈黜庄老。\n谀谄音声恶，寂寥滋味好。\n褰帷愁绪绝，凭栏寒气早。\n雁影沈远空，虫鸣咽衰草。\n伊余何为者，力拟行正道。\n愿扬君子风，浇浮一除扫。",
        "dynasty": "宋",
        "collection_info": null
    },
    {
        "title": "赠诗僧保暹师",
        "author": "释智圆",
        "content": "天文悬日月，地文丽山川。\n人文粲六经，四术诗其先。\n仲尼既云删，炳然列风雅。\n厥旨幽且微，受之唯子夏。\n邈矣千百年，时有知诗者。\n卓尔保暹师，生于宋天下。\n内明卜商道，外减骚人价。\n凿彼淳粹源，清辞竞流泻。\n放意尚幽远，立言忌妖虫。\n旨哉天目集，四海争传写。\n上以裨王化，下以正人伦。\n驱邪俾归正，驱浇使还淳。\n天未丧斯文，清风千古振。",
        "dynasty": "宋",
        "collection_info": null
    },
    {
        "title": "赠赵璞",
        "author": "释智圆",
        "content": "世态任悠悠，正人无谄求。\n古柏凌寒霜，皓月当高秋。\n心将周孔师，是远杨墨游。\n泾浊与渭清，由来自分流。",
        "dynasty": "宋",
        "collection_info": null
    },
    {
        "title": "经武康小山法瑶师旧居",
        "author": "释智圆",
        "content": "至道不可状，至理杳无名。\n万彙丧其源，出没何营营。\n忽焉生法瑶，研虑还淳精。\n立言宗能仁，百也驰休声。\n我来访旧居，景物如有情。\n闲庭惨树色，空山咽猿鸣。\n斯人今也亡，孤棹寻归程。",
        "dynasty": "宋",
        "collection_info": null
    },
    {
        "title": "西施篇",
        "author": "释智圆",
        "content": "采莲越溪上，皆谓寻常女。\n正位吴中宫，众口方传美。\n视听猒歌舞，衣裳贱罗绮。\n贤哉邻家人，昔年知学嚬。",
        "dynasty": "宋",
        "collection_info": null
    },
    {
        "title": "寓兴",
        "author": "释智圆",
        "content": "郑声淫復荡，鲁受齐人归。\n古乐和且正，翻使文侯睡。\n佞言耳乐闻，直道心翻忌。\n唯知任所好，何曾顾颠坠。\n古乐与郑声，邪正宜留意。",
        "dynasty": "宋",
        "collection_info": null
    },
    {
        "title": "山中自叙",
        "author": "释智圆",
        "content": "闭门业文翰，谁谓溪山陋。\n闲卧贵道肥，谁谓形容瘦。\n斯言欲无玷，内省庶不疚。\n深识浅江海，宽量窄宇宙。\n邻女少学嚬，海夫多逐臭。\n时来松下坐，清风满怀袖。",
        "dynasty": "宋",
        "collection_info": null
    },
    {
        "title": "莫言春日长",
        "author": "释智圆",
        "content": "莫言春日长，一坐又西暮。\n众芳荣復落，万事新成故。\n临川久兴嗟，藏舟孰云固。\n萧然荡斯虑，空门有归路。",
        "dynasty": "宋",
        "collection_info": null
    },
    {
        "title": "讲堂书事",
        "author": "释智圆",
        "content": "早翫台衡宗，佛理既研精。\n晚读周孔书，人伦由着明。\n达本与饰躬，志在求同声。\n击蒙虽云劳，来学苦无成。\n杨雄玄尚白，仲尼道不行。\n青山梦中归，华髪年来生。\n唯当照真空，万事从营营。",
        "dynasty": "宋",
        "collection_info": null
    },
    {
        "title": "勉隐者",
        "author": "释智圆",
        "content": "潺潺涧中水，不入贪夫耳。\n茫茫陌上尘，不霑静者身。\n静者贵寡欲，贪夫常患贫。\n躁进陷邪佞，洁己废大伦。\n况当文明时，草泽罗贤人。\n行道尚中庸，蠖屈宜求伸。",
        "dynasty": "宋",
        "collection_info": null
    },
    {
        "title": "鑑",
        "author": "释智圆",
        "content": "佳人磨拭频，常恐尘埃侵。\n皎皎夜月明，澄澄秋泉深。\n徒分妍丑容，不鉴是非心。",
        "dynasty": "宋",
        "collection_info": null
    },
    {
        "title": "山中行",
        "author": "释智圆",
        "content": "苒苒岩上云，潺潺涧中水。\n山鸟如唤人，喃喃深林裏。",
        "dynasty": "宋",
        "collection_info": null
    },
    {
        "title": "送僧",
        "author": "释智圆",
        "content": "秋风吹行衣，旧山逍遥归。\n斋盂涤空潭，古磬敲残晖。\n须知高静怀，杳与尘俗违。",
        "dynasty": "宋",
        "collection_info": null
    },
    {
        "title": "答行简上人书",
        "author": "释智圆",
        "content": "偶依溪上居，三见改时候。\n来书问踪迹，行坐置怀袖。\n学道不加前，多慵还似旧。\n苦吟彻宵夜，闲眠消白昼。\n古屋荒莓苔，幽庭下猿狖。\n巧僞非吾好，直方自大授。\n侯门绝请谒，雅诰勤研究。\n悠悠皆面朋，谁能论去就。",
        "dynasty": "宋",
        "collection_info": null
    },
    {
        "title": "夏日熏风亭作",
        "author": "释智圆",
        "content": "四野炎炎暑气隆，危亭孤坐与谁同。\n湖光淡荡涵残照，鸟影参差没远空。\n消息浮生凭至理，破除烦暑赖清风。\n明时不敢言招隐，自乐林泉慕远公。",
        "dynasty": "宋",
        "collection_info": null
    },
    {
        "title": "初晴登迭翠亭偶成",
        "author": "释智圆",
        "content": "杳杳遥空雨乍晴，闲拖山屐上山亭。\n平湖风静开菱鉴，迭嶂云收列画屏。\n已觉万缘真是梦，岂因闲事妄劳形。\n可怜竞利贪名者，扰扰人间醉未醒。",
        "dynasty": "宋",
        "collection_info": null
    },
    {
        "title": "李秀才以山斋早起诗见赠因次韵和酬",
        "author": "释智圆",
        "content": "搜奇适异兴何全，雅句分明敌惠连。\n丹桂平窥君有分，地尘闲去我无缘。\n陶情岳雪时同望，解睡山茶夜共煎。\n静语前涂俱有意，谢公红药远公莲。",
        "dynasty": "宋",
        "collection_info": null
    },
    {
        "title": "对雪",
        "author": "释智圆",
        "content": "冷结平湖绝棹过，纷纷盈目趣如何。\n侯门歌舞看难足，编户饥寒心厌多。\n旋满闲庭夸玉砌，重欹幽树鬬琼柯。\n夜来孤坐书窗下，犹赖虚明自琢磨。",
        "dynasty": "宋",
        "collection_info": null
    },
    {
        "title": "孤山诗三首  其一",
        "author": "释智圆",
        "content": "楼阁压危碧，山根疑有鳌。\n隔湖千嶂断，出水一峰高。\n岩冷秋空月，林清雪夜猱。\n伊余绝羁束，长得恣游遨。",
        "dynasty": "宋",
        "collection_info": null
    },
    {
        "title": "孤山诗三首  其二",
        "author": "释智圆",
        "content": "四绝尘埃路，孤山景实孤。\n危巓侵迥汉，冷色浸平湖。\n古塔名支佛，新泉号仆夫。\n王维在何处，奇迹更堪图。",
        "dynasty": "宋",
        "collection_info": null
    },
    {
        "title": "孤山诗三首  其三",
        "author": "释智圆",
        "content": "仙岛湖西见，湖西景有余。\n春融迎晓日，秋碧碍空虚。\n竹荫高僧塔，云迷处士居。\n史迁今若在，此处合藏书。",
        "dynasty": "宋",
        "collection_info": null
    },
    {
        "title": "酷热",
        "author": "释智圆",
        "content": "酷热如小人，到处苦相侵。\n清风如君子，时来宽我心。\n酷热驱不去，清风留不住。\n此情无以诉，吟傍阴阴树。",
        "dynasty": "宋",
        "collection_info": null
    },
    {
        "title": "有客",
        "author": "释智圆",
        "content": "有客有客，来扣我门。\n相见无言，自昼达昏。\n搘肘凭栏，俯仰干坤。\n百年瞬息，得丧谁论。\n远山青青，巨浸浑浑。\n忽然归去，目击道存。",
        "dynasty": "宋",
        "collection_info": null
    },
    {
        "title": "酬仁上人望湖山见寄次韵",
        "author": "释智圆",
        "content": "平波映危碧，清景异尘中。\n雪霁寒侵郭，秋澄冷照空。\n眠云徒自乐，浮棹约谁同。\n幽趣何人识，搜吟愧远公。",
        "dynasty": "宋",
        "collection_info": null
    },
    {
        "title": "和辩才访仲微上人不遇",
        "author": "释智圆",
        "content": "不见二十载，重寻事更违。\n门临寒水闭，鸟向夕阳归。\n吟恐成华髪，闲疑入翠微。\n登舟独南去，乘兴一何飞。",
        "dynasty": "宋",
        "collection_info": null
    },
    {
        "title": "次韵酬明上人",
        "author": "释智圆",
        "content": "养病孤山下，消摇任野情。\n闲门浸寒水，高槛露荒城。\n砌月移杉影，岩泉隐磬声。\n唯君许来此，相伴老余生。",
        "dynasty": "宋",
        "collection_info": null
    },
    {
        "title": "寄同志",
        "author": "释智圆",
        "content": "静院无来客，相怀日又曛。\n数峰寒有雪，一榻静眠云。\n几嘆淳风丧，宁容俗态羣。\n终期一相访，对坐议新文。",
        "dynasty": "宋",
        "collection_info": null
    },
    {
        "title": "和聪上人悼梵天阇棃",
        "author": "释智圆",
        "content": "讲院悲风动素帷，摇松难更见吾师。\n尘生旧榻休开卷，月上秋轩罢赋诗。\n真法自将传后学，清名谁为勒丰碑。\n横经弟子怀高迹，共指龙华作后期。",
        "dynasty": "宋",
        "collection_info": null
    },
    {
        "title": "孤山闲居次欢庆酬会稽仁侄见寄",
        "author": "释智圆",
        "content": "山耸湖心住任缘，考槃茆舍闭深烟。\n月澄秋水牵吟思，花满春岩照困眠。\n触石微云闲致雨，鸣皋孤鹤静闻天。\n会抛此景相寻去，渺渺沧江片席悬。",
        "dynasty": "宋",
        "collection_info": null
    },
    {
        "title": "赠进士叶授",
        "author": "释智圆",
        "content": "旅迹飘然与俗分，动时高价逐新文。\n寄眠僧舍扃秋雨，牵梦家山隔海云。\n学慕丘轲方共语，道归杨墨任离羣。\n名场好应同人举，垂拱明堂有圣君。",
        "dynasty": "宋",
        "collection_info": null
    },
    {
        "title": "夏日寄谅律师",
        "author": "释智圆",
        "content": "澄江杳杳映千峰，坐夏岩房一望中。\n昼讲疏钟清度越，夜吟残月冷垂空。\n扫轩静避阶棱藓，销暑闲当竹罅风。\n顾我相怀未能去，水边斜日照梧桐。",
        "dynasty": "宋",
        "collection_info": null
    },
    {
        "title": "寄远",
        "author": "释智圆",
        "content": "车声日日碾红埃，何事良人独未回。\n苔锁洞房书久绝，月明深夜雁空来。\n寒侵竹叶难成醉，尘暗菱花更懒开。\n杳想法云山不知处，夕阳频上最高台。",
        "dynasty": "宋",
        "collection_info": null
    },
    {
        "title": "寄文照大师",
        "author": "释智圆",
        "content": "两制音书数往来，城中栖隐远尘埃。\n吟斋夜静开明月，讲石秋深扫绿苔。\n出俗旧题留雪苑，卧云幽兴梦天台。\n林间抱疾怀高趣，翻笑汤休漫有才。",
        "dynasty": "宋",
        "collection_info": null
    },
    {
        "title": "赠辩才大师",
        "author": "释智圆",
        "content": "两受皇恩万虑休，浙阳高卧谢诸侯。\n定回幽室苔痕老，讲彻闲庭树影秋。\n天竺云泉时挂梦，梁园风景懒重游。\n溪声柏子将谁说，默倚禅床自点头。",
        "dynasty": "宋",
        "collection_info": null
    },
    {
        "title": "孤山闲居即事寄己师",
        "author": "释智圆",
        "content": "年过不惑鬓成丝，偶到林间便卜居。\n学道未忘山水癖，爱闲终与利名疏。\n夜凉顾阁来明月，风静平湖瀁碧虚。\n回首权豪绝相识，野云孤鹤自相于。",
        "dynasty": "宋",
        "collection_info": null
    },
    {
        "title": "次韵酬闻聪上人春日书怀见寄",
        "author": "释智圆",
        "content": "景色融融万卉新，潜知青帝又东巡。\n阴崖竹树犹欹雪，暖砌莺花已觉春。\n吟苦渐惊华髪乱，身闲终忌俗流亲。\n寥寥此意将谁说，回首禅门有故人。",
        "dynasty": "宋",
        "collection_info": null
    },
    {
        "title": "春日闲居即事寄元敏上人",
        "author": "释智圆",
        "content": "门掩平湖避俗嚣，静观风景识春朝。\n庭梅向日花全拆，岳树连云雪未消。\n少壮可惊年暗减，幽栖翻觉睡偏饶。\n相知赖有曹溪子，禅外时来慰寂寥。",
        "dynasty": "宋",
        "collection_info": null
    },
    {
        "title": "登楼感事寄天台友人",
        "author": "释智圆",
        "content": "闲倚危栏思黯然，浮生谁共嘆流年。\n愁催华髪生无极，心许青山未有缘。\n冷淡空江澄暮色，参差归雁没寒烟。\n吟余更羡林间客，高卧深云听瀑泉。",
        "dynasty": "宋",
        "collection_info": null
    },
    {
        "title": "书通上人城居",
        "author": "释智圆",
        "content": "禅房萧洒闭重关，祖意明来万事闲。\n高卧有时消白日，静吟无念忆青山。\n扫花晚砌留苍藓，剃髪秋池照病颜。\n堪笑林泉深隐者，不知幽趣在人间。",
        "dynasty": "宋",
        "collection_info": null
    },
    {
        "title": "湖居即事寄仁侄",
        "author": "释智圆",
        "content": "讲退临流独倚筇，尘埃无处寄闲踪。\n青山归去心长在，白髪生来事转慵。\n门径草深梅雨歇，像龛灯暗水烟浓。\n相知唯有摇松客，时辱音书慰病容。",
        "dynasty": "宋",
        "collection_info": null
    },
    {
        "title": "怀石壁旧居兼简绍上人",
        "author": "释智圆",
        "content": "壁立岩峦照冽泉，几思幽景嘆流年。\n归栖自合同仙迹，深隐谁云有洞天。\n修竹寒声风乍动，古潭秋影月初圆。\n伊余亦拟依支遁，枕石眠云碧嶂前。",
        "dynasty": "宋",
        "collection_info": null
    },
    {
        "title": "赠林逋处士",
        "author": "释智圆",
        "content": "深居猿鸟共忘机，荀孟才华鹤氅衣。\n满砌落花春病起，一湖明月夜渔归。\n风摇野水青蒲短，雨过闲园紫蕨肥。\n尘土满床书万卷，玄纁何日到松扉。",
        "dynasty": "宋",
        "collection_info": null
    },
    {
        "title": "梵天寺二首  其一",
        "author": "释智圆",
        "content": "路上中峰势屈盘，尘埃踪迹到终难。\n秋杉影射经窗冷，夜浪声摇睡榻寒。\n云过闲轩香篆润，日移幽砌藓痕干。\n吟余静立凭栏久，极目长江水渺漫。",
        "dynasty": "宋",
        "collection_info": null
    },
    {
        "title": "梵天寺二首  其二",
        "author": "释智圆",
        "content": "梵宇清虚远俗喧，登临时得爽吟魂。\n卷帘高雪明稽岭，上阁秋涛出海门。\n羣木冷阴连古塔，疏钟寒韵彻江村。\n城中泉石诗中景，闲对文公尽日论。",
        "dynasty": "宋",
        "collection_info": null
    },
    {
        "title": "赵万宗入道因寄",
        "author": "释智圆",
        "content": "羔雁已闻征不起，却求披戴守贞居。\n月堂欹枕三清梦，秋榻生尘万卷书。\n坛匝冷痕春藓碧，鹤翘寒影雪杉疏。\n年来未得寻幽迹，闲夜何人听步虚。",
        "dynasty": "宋",
        "collection_info": null
    },
    {
        "title": "春日湖居书事寄子璇师",
        "author": "释智圆",
        "content": "闲居作赋拟安仁，壮志潜消白髪新。\n烟浪静牵来往梦，莺花深慰寂寥身。\n野塘草绿湖村暮，石鼎茶香岳寺春。\n终学支公买山住，白云深处待为邻。",
        "dynasty": "宋",
        "collection_info": null
    },
    {
        "title": "酬正言上人",
        "author": "释智圆",
        "content": "旅雁声孤过旧林，相怀无处共论心。\n眠云未负他年约，看雪难忘尽日吟。\n江上信稀寒浪阔，竹边房掩夕阳深。\n寂寥闲坐西窗下，空把余情寄玉琴。",
        "dynasty": "宋",
        "collection_info": null
    },
    {
        "title": "赠清义律师",
        "author": "释智圆",
        "content": "律藏精持世所稀，淡然高趣自忘机。\n禅开静室苍苔徧，饭起闲窗独鸟归。\n雪岳夜钟清度枕，水轩秋月冷侵衣。\n吟拿讲罢无他事，人外时容扣竹扉。",
        "dynasty": "宋",
        "collection_info": null
    },
    {
        "title": "游开化寺",
        "author": "释智圆",
        "content": "地绝纤尘万籁清，当门幽致画难成。\n黛粧峰岫高低影，练卷波涛旦暮声。\n侵竹古廊秋藓合，倚云禅阁夜灯明。\n上方别有幽栖处，树石参差称野情。",
        "dynasty": "宋",
        "collection_info": null
    },
    {
        "title": "次韵酬子文师",
        "author": "释智圆",
        "content": "门静孤云去復还，讲余他虑绝相关。\n遗名懒住城中寺，招隐曾居海畔山。\n卧疾雪房苔色老，行禅秋径树阴闲。\n玄机共了心无事，相见宁愁鬓渐斑。",
        "dynasty": "宋",
        "collection_info": null
    },
    {
        "title": "南塔寺上方",
        "author": "释智圆",
        "content": "绝顶深栖万虑平，路盘危石雨苔青。\n江涵迥汉供闲望，雪映幽窗卷旧经。\n磬击晓霜禅乍起，枕摇秋浪梦初醒。\n为邻自有忘机者，月下时时扣竹扃。",
        "dynasty": "宋",
        "collection_info": null
    },
    {
        "title": "寄赠子正律师",
        "author": "释智圆",
        "content": "威仪闲淡许谁同，苔径依然绝履踪。\n霜井滤泉浸晓色，雪房欹枕梦诸峰。\n寒生静榻吟中月，冷答平湖讲次钟。\n尽日冥心忆高趣，三生行止道生松。",
        "dynasty": "宋",
        "collection_info": null
    },
    {
        "title": "忆南塔上方因寄庆昭师",
        "author": "释智圆",
        "content": "杉松森森一径通，六年高院寄幽踪。\n凉移峭壁秋深月，冷映长江雪后峰。\n吟次夏云晴影薄，讲残春树翠阴浓。\n四时嘉景真堪爱，曾伴支公数倚筇。",
        "dynasty": "宋",
        "collection_info": null
    },
    {
        "title": "庭松",
        "author": "释智圆",
        "content": "乔枝偃盖势凌云，一植幽庭度机春。\n荣落未曾同众木，孤贞长自伴闲人。\n风生静夜寒声健，雪霁遥峰翠色新。\n萧洒最宜禅定起，坐观行绕远埃尘。",
        "dynasty": "宋",
        "collection_info": null
    },
    {
        "title": "寄曦照上人",
        "author": "释智圆",
        "content": "尘外禅房掩渺瀰，高情终与俗流违。\n苦吟几度成华髪，默坐连宵忆翠微。\n风带荷香飘静榻，雨滋苔色污闲扉。\n炎天几阻相寻兴，空倚危楼对落晖。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其一",
        "author": "释智圆",
        "content": "江色杳无极，渺渺接遥天。\n归帆带夕阳，去鸟沈寒烟。\n幽景不同观，遐想成斯篇。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其二",
        "author": "释智圆",
        "content": "楼阁耸岧峣，参差极云际。\n高窗晓色先，晚景余霞丽。\n寥寥羣动息，冥心远尘世。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其三",
        "author": "释智圆",
        "content": "冷淡杳难羣，幽趣唯吾识。\n高情薄云汉，清谈润金石。\n不学浮世人，奔名竞雕饰。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其四",
        "author": "释智圆",
        "content": "性静百虑忘，轩闲万象归。\n空江答夜钟，高峤留残晖。\n幽砌绝尘踪，孤云自依依。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其五",
        "author": "释智圆",
        "content": "顾恶如探汤，触物类虚舟。\n他人莫己知，此道本吾求。\n独坐时相怀，斜阳照危楼。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其六",
        "author": "释智圆",
        "content": "崔嵬高山侧，触石生片云。\n自将风雨期，不与尘土羣。\n杳杳游太虚，对此几思君。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其七",
        "author": "释智圆",
        "content": "高迹将谁亲，幽栖白云中。\n闲阶吐苍苔，古木生清风。\n时将西竺书，讲义训来蒙。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其八",
        "author": "释智圆",
        "content": "静躁各所好，是非安能辨。\n声利如我仇，云泉若相勉。\n寂寂深林中，芳兰自堪搴。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其九",
        "author": "释智圆",
        "content": "羣峰耸危碧，倒影沈空江。\n清景生晚晴，冷色涵虚窗。\n消摇纵吟赏，能使吾心降。",
        "dynasty": "宋",
        "collection_info": null
    },
    {
        "title": "寄题梵天圣果二寺兼简昭梧二上人  其一○",
        "author": "释智圆",
        "content": "海日照吟轩，江风动庭树。\n此景乐闲情，何人识高趣。\n登楼独南望，杳杳空烟雾。",
        "dynasty": "宋",
        "collection_info": null
    },
    {
        "title": "湖西杂感诗  其一",
        "author": "释智圆",
        "content": "湖波冷淡绝纤尘，满目云山是四邻。\n一径草深人不到，竹床蒲扇养天真。",
        "dynasty": "宋",
        "collection_info": null
    },
    {
        "title": "湖西杂感诗  其二",
        "author": "释智圆",
        "content": "看云静放支公鹤，临水闲观惠子鱼。\n窗下寂寥何所有，竺干经卷仲尼书。",
        "dynasty": "宋",
        "collection_info": null
    },
    {
        "title": "湖西杂感诗  其三",
        "author": "释智圆",
        "content": "闲庭庭畔植梧桐，上有新蝉噪晚风。\n咽咽清音正堪听，无端惊断彼儿童。",
        "dynasty": "宋",
        "collection_info": null
    },
    {
        "title": "湖西杂感诗  其四",
        "author": "释智圆",
        "content": "移得烟溪竹数竿，闲庭栽处绿阴寒。\n虚心高节真堪爱，不放常人暂入看。",
        "dynasty": "宋",
        "collection_info": null
    },
    {
        "title": "湖西杂感诗  其五",
        "author": "释智圆",
        "content": "凤为时瑞世传名，及现郊村众尽惊。\n唤作怪禽宜弹杀，始知流俗重虚声。",
        "dynasty": "宋",
        "collection_info": null
    },
    {
        "title": "湖西杂感诗  其六",
        "author": "释智圆",
        "content": "直木风摧秋败兰，闲观庭际可长嘆。\n屈原溺水伍员死，孤洁由来独立难。",
        "dynasty": "宋",
        "collection_info": null
    },
    {
        "title": "湖西杂感诗  其七",
        "author": "释智圆",
        "content": "尼父立言敦礼乐，能仁垂训励慈悲。\n堪嗟世路营营者，狡佞贪残都不知。",
        "dynasty": "宋",
        "collection_info": null
    },
    {
        "title": "湖西杂感诗  其八",
        "author": "释智圆",
        "content": "不省浮生大患身，谄求终日走红尘。\n一朝死至名初没，满屋黄金属别人。",
        "dynasty": "宋",
        "collection_info": null
    },
    {
        "title": "湖西杂感诗  其九",
        "author": "释智圆",
        "content": "猛虎磨牙踞荫林，幽幽一路晚烟深。\n行行君子休疑惧，此物由来食兽心。",
        "dynasty": "宋",
        "collection_info": null
    },
    {
        "title": "湖西杂感诗  其一○",
        "author": "释智圆",
        "content": "留心俭让唐虞道，恣意贪求桀跖徒。\n闲坐思量茆屋下，夜深秋月照平湖。",
        "dynasty": "宋",
        "collection_info": null
    },
    {
        "title": "湖西杂感诗  其一一",
        "author": "释智圆",
        "content": "兰在深林亦自馨，岂因风雨阻鸡鸣。\n由来君子须谋道，不为时人有重轻。",
        "dynasty": "宋",
        "collection_info": null
    },
    {
        "title": "湖西杂感诗  其一二",
        "author": "释智圆",
        "content": "白犬宵行似有情，为防暴客到天明。\n近来守御无功绩，不吠人形只吠声。",
        "dynasty": "宋",
        "collection_info": null
    },
    {
        "title": "湖西杂感诗  其一三",
        "author": "释智圆",
        "content": "伯阳道德释迦心，夫子文章尽可寻。\n饱食暖衣都不顾，可怜容易过光阴。",
        "dynasty": "宋",
        "collection_info": null
    },
    {
        "title": "湖西杂感诗  其一四",
        "author": "释智圆",
        "content": "雪晴山院景堪跻，玉树琼楼照碧溪。\n日暮忽惊销烁尽，百年豪富事还齐。",
        "dynasty": "宋",
        "collection_info": null
    },
    {
        "title": "湖西杂感诗  其一五",
        "author": "释智圆",
        "content": "月照闲轩亏復盈，吉凶消长势相倾。\n须知人事同天道，宠辱由来尽可惊。",
        "dynasty": "宋",
        "collection_info": null
    },
    {
        "title": "湖西杂感诗  其一六",
        "author": "释智圆",
        "content": "草堂闲坐念编民，多尚浮虚少尚真。\n礼让不修难致福，唯知烧纸祭淫神。",
        "dynasty": "宋",
        "collection_info": null
    },
    {
        "title": "湖西杂感诗  其一七",
        "author": "释智圆",
        "content": "阴阳家说惑常民，孝道从兹尽失伦。\n庐墓三年谁肯也，竞谈冈势益生人。",
        "dynasty": "宋",
        "collection_info": null
    },
    {
        "title": "湖西杂感诗  其一八",
        "author": "释智圆",
        "content": "福善祸淫言可信，吉凶由己语堪陈。\n乖仁背义都无耻，只记临行拣日辰。",
        "dynasty": "宋",
        "collection_info": null
    },
    {
        "title": "湖西杂感诗  其一九",
        "author": "释智圆",
        "content": "静思尘世事茫茫，策杖闲吟出草堂。\n欲哈浮生那远觅，芭蕉昨夜已经霜。",
        "dynasty": "宋",
        "collection_info": null
    },
    {
        "title": "湖西杂感诗  其二○",
        "author": "释智圆",
        "content": "凿得新泉古砌头，煮茶滋味异常流。\n夜来闲看澄明性，天上无云月正秋。",
        "dynasty": "宋",
        "collection_info": null
    },
    {
        "title": "寄华亭虚己师",
        "author": "释智圆",
        "content": "懒答公卿信，高眠野兴浓。\n虚堂开夜月，孤枕度秋钟。\n临水成新作，看云忆旧峰。\n林间仍抱疾，早晚遂相逢。",
        "dynasty": "宋",
        "collection_info": null
    },
    {
        "title": "旅舍言怀",
        "author": "释智圆",
        "content": "旅舍少相识，孤吟俗态分。\n客情生夜雨，归梦入秋云。\n砌冷萤频过，窗幽雁忽闻。\n西峰泉石在，终去谢人羣。",
        "dynasty": "宋",
        "collection_info": null
    },
    {
        "title": "上钱唐太守薛大谏",
        "author": "释智圆",
        "content": "分符江郡远，贵列七人间。\n文古淳风在，时清谏笔闲。\n楼高喧暮角，厅冷鏁秋山。\n圣代期调鼎，轩车即诏还。",
        "dynasty": "宋",
        "collection_info": null
    },
    {
        "title": "赠守能师",
        "author": "释智圆",
        "content": "高卧湖山畔，尘机任万端。\n连云吟阁静，度水讲钟寒。\n幽户碧嶂闭，新书雪夜刊。\n却应趋竞者，相笑隐林峦。",
        "dynasty": "宋",
        "collection_info": null
    },
    {
        "title": "潮",
        "author": "释智圆",
        "content": "罗剎江心起，晨昏信不差。\n寒声喧极浦，秋势卷平沙。\n望立人心险，惊飞鸟影斜。\n来源争可问，沧海况无涯。",
        "dynasty": "宋",
        "collection_info": null
    },
    {
        "title": "送夤上人归道场山",
        "author": "释智圆",
        "content": "行行携锡别，幽景到山分。\n残雪经春在，疏钟度水闻。\n松深生晚次，潭静照闲云。\n岩阁重开讲，清香入夜焚。",
        "dynasty": "宋",
        "collection_info": null
    },
    {
        "title": "宿山院",
        "author": "释智圆",
        "content": "一宿无尘境，相留静话长。\n秋声归古木，月色满空廊。\n岚气侵衣润，溪泉漱齿凉。\n终期整缾锡，来此掩闲房。",
        "dynasty": "宋",
        "collection_info": null
    },
    {
        "title": "赠简上人",
        "author": "释智圆",
        "content": "澹然人外趣，万事已无求。\n花院春深讲，云山夏满游。\n汲泉苔井晓，鸣磬竹窗秋。\n别有幽期在，香灯老沃洲。",
        "dynasty": "宋",
        "collection_info": null
    },
    {
        "title": "苔",
        "author": "释智圆",
        "content": "与僻偏饶分，苍苍称静吟。\n度阶经雨徧，峭壁度秋深。\n色冷分禽迹，痕幽入树阴。\n衡门终岁在，车马绝相侵。",
        "dynasty": "宋",
        "collection_info": null
    },
    {
        "title": "寄楚南师",
        "author": "释智圆",
        "content": "昔年江上别，高迹杳难寻。\n浮世人稀见，青山隐更深。\n琢诗穷有象，体道极无心。\n惭负眠云约，西峰夕照阴。",
        "dynasty": "宋",
        "collection_info": null
    },
    {
        "title": "江亭晚望",
        "author": "释智圆",
        "content": "江亭闲写望，秋景正无穷。\n鸟没寒云外，帆归暮色中。\n淡烟生极浦，败叶坠凉风。\n迴道闻渔唱，人家隔苇丛。",
        "dynasty": "宋",
        "collection_info": null
    },
    {
        "title": "登武林高峰",
        "author": "释智圆",
        "content": "千寻堆冷碧，极顶绝尘踪。\n雨霁闻清籁，云开见别峰。\n落泉喷怪石，惊鸟入深松。\n吟罢凭栏久，遥天起暮钟。",
        "dynasty": "宋",
        "collection_info": null
    },
    {
        "title": "怀子仁师",
        "author": "释智圆",
        "content": "寥寥尘迹远，禅外动闲思。\n水国人归后，秋轩月白时。\n鸣蛩藏坏壁，幽鸟立寒枝。\n独坐谁相问，微吟镊病髭。",
        "dynasty": "宋",
        "collection_info": null
    },
    {
        "title": "书怀",
        "author": "释智圆",
        "content": "一锡任西东，孤怀孰与同。\n吟髭潜变白，人事旋成空。\n秋阁闲看月，寒窗卧听鸿。\n时将寂寥意，深夜寄丝桐。",
        "dynasty": "宋",
        "collection_info": null
    },
    {
        "title": "寄栖白师",
        "author": "释智圆",
        "content": "深隐空林下，清幽绝外缘。\n雨窗对岳信，苔井滤秋泉。\n门静来沙鸟，庭闲噪晚蝉。\n凭栏独相忆，残日下遥天。",
        "dynasty": "宋",
        "collection_info": null
    },
    {
        "title": "赠郝逸人",
        "author": "释智圆",
        "content": "故国伊川远，深居碧嶂前。\n伴吟唯有鹤，高趣别无仙。\n岳信闲慵答，丹经秘不传。\n杖藜时访我，终日话南禅。",
        "dynasty": "宋",
        "collection_info": null
    },
    {
        "title": "游灵隐山",
        "author": "释智圆",
        "content": "峭壁侵霄极，灵踪不厌寻。\n闲思曾有梦，归隐岂无心。\n绝壁烟霞罢，幽岩洞穴深。\n那堪思慧理，残日白猿吟。",
        "dynasty": "宋",
        "collection_info": null
    },
    {
        "title": "谢择梧律师惠竹杖",
        "author": "释智圆",
        "content": "剪自幽岩侧，高僧忽见遗。\n看云欹尽日，书雪握多时。\n节冷虫微蠹，根闲藓暗滋。\n旧山泉石在，归去赖扶持。",
        "dynasty": "宋",
        "collection_info": null
    },
    {
        "title": "梵天寺闲居书事",
        "author": "释智圆",
        "content": "松杉围静室，踪迹远人羣。\n抱疾添华髪，看山羡白云。\n苔痕经雨长，蝉韵带风闻。\n独坐无来客，西轩日又曛。",
        "dynasty": "宋",
        "collection_info": null
    },
    {
        "title": "炼丹井",
        "author": "释智圆",
        "content": "仙去遗踪在，泠泠翠岳边。\n泠光涵碧甃，暗脉洩寒泉。\n月映冰壶浅，秋澄古鑑圆。\n羽人居止近，闲汲灌芝田。",
        "dynasty": "宋",
        "collection_info": null
    },
    {
        "title": "冷泉亭",
        "author": "释智圆",
        "content": "亭幽无俗状，清景涤烦襟。\n砌压寒流浅，檐分积翠深。\n晚花闲照影，古木冷垂阴。\n凭槛不能去，澄澄发静吟。",
        "dynasty": "宋",
        "collection_info": null
    },
    {
        "title": "赠僧",
        "author": "释智圆",
        "content": "诸祖参寻徧，消摇髪未华。\n旧房扃海外，孤迹寄天涯。\n琢句秋窗月，观空晚砌华。\n时来说高趣，终去隐烟霞。",
        "dynasty": "宋",
        "collection_info": null
    },
    {
        "title": "湖居秋日病起",
        "author": "释智圆",
        "content": "旧识稀相访，寥寥掩坏房。\n鼎深残药在，颔瘦白髭长。\n尘点沾书箧，苔痕污石床。\n檐幽虫织网，砌冷菊含香。\n静思怜深夜，清羸怯晚凉。\n云峰归未得，闲坐咏沧浪。",
        "dynasty": "宋",
        "collection_info": null
    },
    {
        "title": "赠夷中师",
        "author": "释智圆",
        "content": "澹泊背时态，翛然尘外心。\n静吟霜月尽，归梦海云深。\n室冷苔生榻，窗闲鸟觑琴。\n幽栖共得趣，乘兴几相寻。",
        "dynasty": "宋",
        "collection_info": null
    },
    {
        "title": "寄圆长老",
        "author": "释智圆",
        "content": "澹虑栖幽境，闲将水石邻。\n信衣传往祖，禅语示来人。\n晚屋茶烟细，晴轩岳翠匀。\n相怀独南望，林木又经春。",
        "dynasty": "宋",
        "collection_info": null
    },
    {
        "title": "同友人宿山院",
        "author": "释智圆",
        "content": "共依清境宿，话道復论文。\n潭月秋深见，山钟夜后闻。\n虫声沉古砌，萤影没残云。\n会约长栖此，炉香树下焚。",
        "dynasty": "宋",
        "collection_info": null
    },
    {
        "title": "赠清晓师",
        "author": "释智圆",
        "content": "道胜尘机息，讲余林叶枯。\n清名高卧远，黑髪苦吟无。\n庭静秋云澹，窗闲夜月孤。\n时闻适幽兴，上阁望平湖。",
        "dynasty": "宋",
        "collection_info": null
    },
    {
        "title": "寄德聪师",
        "author": "释智圆",
        "content": "古院稽山下，幽栖厌客寻。\n机心禅外尽，诗思病来深。\n缾水寒澌结，杉风晚磬沉。\n他时若招隐，香火继东林。",
        "dynasty": "宋",
        "collection_info": null
    },
    {
        "title": "上方院",
        "author": "释智圆",
        "content": "禅扉开绝顶，海色映层峦。\n剎影浸寥泬，钟声度渺漫。\n荒苔幽径滑，冬雪暮窗寒。\n吟罢慵回首，迟迟独凭栏。",
        "dynasty": "宋",
        "collection_info": null
    },
    {
        "title": "登楼怀遵易",
        "author": "释智圆",
        "content": "闲景杳无极，凭栏思若何。\n鸟行沈远岳，秋色满沧波。\n来信经年绝，新愁向晚多。\n依依自吟望，旧约负烟萝。",
        "dynasty": "宋",
        "collection_info": null
    },
    {
        "title": "赠诗僧保暹师",
        "author": "释智圆",
        "content": "吟槛漾寒水，平湖烟景闲。\n无人识高趣，尽日对空山。\n晚树春禽语，晴窗夜月还。\n新编皆雅正，不待仲尼删。",
        "dynasty": "宋",
        "collection_info": null
    },
    {
        "title": "寄石城行光长老",
        "author": "释智圆",
        "content": "幽栖尘想绝，岩阁倚杉松。\n吟思禅中尽，霜髭病后浓。\n溪闲澄夜月，山静答秋钟。\n寂寞怀高趣，残阳独倚筇。",
        "dynasty": "宋",
        "collection_info": null
    },
    {
        "title": "寄仁侄",
        "author": "释智圆",
        "content": "庭木西风动，闲轩落叶稠。\n梦迴霜月晓，信断海山秋。\n道性归无念，孤吟已绝愁。\n况疏林下约，烟水路悠悠。",
        "dynasty": "宋",
        "collection_info": null
    },
    {
        "title": "山行",
        "author": "释智圆",
        "content": "策杖乘闲兴，山深人迹稀。\n断桥摧宿雨，高树挂残晖。\n岩静云孤起，潭空鸟独飞。\n前峰有兰若，吟赏自忘归。",
        "dynasty": "宋",
        "collection_info": null
    },
    {
        "title": "秋日感事",
        "author": "释智圆",
        "content": "满眼皆相识，论心自不同。\n闲门扃夕照，败叶落西风。\n往事全成梦，浮生渐觉空。\n搘颐独无语，四壁响秋虫。",
        "dynasty": "宋",
        "collection_info": null
    },
    {
        "title": "湖上晚望寄友人",
        "author": "释智圆",
        "content": "不得天涯信，相思对景浓。\n惊飇吹落叶，残日在遥峰。\n照水鱼村火，沈烟野寺钟。\n幽怀向谁说，静立自搘筇。",
        "dynasty": "宋",
        "collection_info": null
    },
    {
        "title": "赠闻聪师",
        "author": "释智圆",
        "content": "淡然尘虑绝，禅外苦风骚。\n性觉眠云僻，名因背俗高。\n水烟蒸纸帐，寒髪涩铜刀。\n几宿江江寺，闲吟听夜涛。",
        "dynasty": "宋",
        "collection_info": null
    },
    {
        "title": "送僧归饶阳",
        "author": "释智圆",
        "content": "执手离亭暮，言归思不禁。\n故乡千里外，为客十年心。\n帆影寒江静，猿啼雪峤深。\n饶阳泉石在，讲退自堪吟。",
        "dynasty": "宋",
        "collection_info": null
    },
    {
        "title": "悼广钧师",
        "author": "释智圆",
        "content": "北僧传示灭，高迹更难寻。\n故国房空在，新坟草已深。\n云泉违旧约，风月罢论心。\n默坐看遗偈，西窗月又沈。",
        "dynasty": "宋",
        "collection_info": null
    },
    {
        "title": "次韵酬邻僧昼上人",
        "author": "释智圆",
        "content": "居止闲相近，临流野色分。\n深秋山共见，清夜磬交闻。\n静榻移明月，疏帘卷暮云。\n相于别有趣，冷淡况同羣。",
        "dynasty": "宋",
        "collection_info": null
    },
    {
        "title": "旅中别赵璞",
        "author": "释智圆",
        "content": "策马将登路，星河曙色分。\n残灯照离席，来雁咽寒云。\n乡远书难到，吟狂酒易醺。\n堪嗟经济术，未得致明君。",
        "dynasty": "宋",
        "collection_info": null
    },
    {
        "title": "旅中即事寄友生",
        "author": "释智圆",
        "content": "欹枕不成梦，寒虫叫壁阴。\n高梧深夜雨，远客故乡心。\n分与浮名背，年将白髪侵。\n终须约宗炳，结社向东林。",
        "dynasty": "宋",
        "collection_info": null
    },
    {
        "title": "秋晚客舍寄故山友僧",
        "author": "释智圆",
        "content": "隐几不成寝，何人慰寂寥。\n空阶鸣蟋蟀，寒雨滴芭蕉。\n静语窗灯暗，归心海寺遥。\n唯应释慧远，莲社为相招。",
        "dynasty": "宋",
        "collection_info": null
    },
    {
        "title": "寄辇下译经正觉大师",
        "author": "释智圆",
        "content": "水国无归梦，年来帝泽深。\n梵书翻宋语，道论变吴音。\n静室清香凝，闲庭古树阴。\n玉华前事在，高迹许谁寻。",
        "dynasty": "宋",
        "collection_info": null
    },
    {
        "title": "寄润侄法师",
        "author": "释智圆",
        "content": "庭木凝秋色，依依废苦吟。\n来书江上绝，幽梦雨中深。\n水鸟闲窥砚，窗灯冷照琴。\n谁矢此时兴，华髪暗相侵。",
        "dynasty": "宋",
        "collection_info": null
    },
    {
        "title": "赠白莲社主圆凈大师",
        "author": "释智圆",
        "content": "社客尽卿相，早堂云树间。\n景分庐岳秀，人类远公闲。\n夜定开明月，秋吟对暮山。\n唯应谢康乐，时得扣松关。",
        "dynasty": "宋",
        "collection_info": null
    },
    {
        "title": "春晚言怀寄聪上人",
        "author": "释智圆",
        "content": "晚树归禽乱，翛然古院空。\n清谈远君子，幽兴寄丝桐。\n短髪全成雪，残花半逐风。\n终期结真侣，归老乱云中。",
        "dynasty": "宋",
        "collection_info": null
    },
    {
        "title": "留题因师院石楠花",
        "author": "释智圆",
        "content": "阳和资万木，独此异羣花。\n映草惊残烧，临窗认晓霞。\n色虽因雨减，势不逐风斜。\n幸赖栽培力，繁枝鬬日华。",
        "dynasty": "宋",
        "collection_info": null
    },
    {
        "title": "寄省悟师",
        "author": "释智圆",
        "content": "平湖波渺渺，踪迹杳难寻。\n城裏无时到，云边闭户深。\n寒灯明古像，晚磬出疏林。\n寂寞怀高趣，西轩日易沈。",
        "dynasty": "宋",
        "collection_info": null
    },
    {
        "title": "留题闻氏林亭小山",
        "author": "释智圆",
        "content": "檐前状奇险，咫尺见清幽。\n鸟下疑灵鹫，僧过认沃洲。\n危遮虚槛月，冷夺远峰秋。\n始信红尘裏，豪家有胜游。",
        "dynasty": "宋",
        "collection_info": null
    },
    {
        "title": "宿仲系上人房",
        "author": "释智圆",
        "content": "偶从支遁约，深夜宿闲房。\n窗静灯遗烬，庭寒树有霜。\n禅心论的的，尘事省茫茫。\n又说天台去，林间扫石床。",
        "dynasty": "宋",
        "collection_info": null
    },
    {
        "title": "题聪上人林亭",
        "author": "释智圆",
        "content": "四面远尘迹，吟过称野情。\n阶闲秋菓落，池冷月华生。\n倚竹蝉声断，开琴鹤梦惊。\n却来还有约，未可厌逢迎。",
        "dynasty": "宋",
        "collection_info": null
    },
    {
        "title": "书久上人城中幽斋",
        "author": "释智圆",
        "content": "杉竹匝吟径，轩窗更绝尘。\n清风生后夜，幽景徧诸邻。\n磬断栖禽梦，香凝出定身。\n城中有高趣，宁羡赖留人。",
        "dynasty": "宋",
        "collection_info": null
    },
    {
        "title": "江上作",
        "author": "释智圆",
        "content": "往事那堪问，长江空渺然。\n孤城闭残日，荒陇积寒烟。\n沙涨中洲阔，潮衝古各偏。\n莫疑陵谷事，即目是桑田。",
        "dynasty": "宋",
        "collection_info": null
    },
    {
        "title": "怀保暹师",
        "author": "释智圆",
        "content": "高迹知何处，相怀早晚休。\n苦吟空对月，闭户更禁秋。\n砌隙寒虫切，林稍下叶稠。\n音书杳难寄，天阔水悠悠。",
        "dynasty": "宋",
        "collection_info": null
    },
    {
        "title": "赠宣密大师不出院",
        "author": "释智圆",
        "content": "侯门休请谒，香火务真修。\n古院扃苍藓，他山空旧游。\n出禅庭月晓，开卷竹窗秋。\n已得栖幽趣，何须买沃洲。",
        "dynasty": "宋",
        "collection_info": null
    },
    {
        "title": "怀中侄",
        "author": "释智圆",
        "content": "一从林下别，倏忽又经年。\n旧约山空在，相怀月屡圆。\n郡钟宵断梦，江树晚沈烟。\n书札凭谁寄，波涛况渺然。",
        "dynasty": "宋",
        "collection_info": null
    },
    {
        "title": "宿道场山寺",
        "author": "释智圆",
        "content": "绝顶秋气清，危栏凭树杪。\n仰窥清汉近，下视羣峰小。\n空池生夜月，风枝鸣宿鸟。\n吟坐不成寐，疏钟起将晓。",
        "dynasty": "宋",
        "collection_info": null
    },
    {
        "title": "送遇贞师归四明山",
        "author": "释智圆",
        "content": "吟余江上别，一锡寄扁舟。\n远度浮残照，千峰指旧游。\n疏钟沈杳霭，羣木落高秋。\n莫负重来约，禅心本自由。",
        "dynasty": "宋",
        "collection_info": null
    },
    {
        "title": "秋夕寄友僧",
        "author": "释智圆",
        "content": "白云高卧者，滞疾阻相寻。\n信断沧洲阔，房扃翠岳深。\n寒虫藏坏壁，庭树滴残霖。\n早晚同闲话，孤灯照苦吟。",
        "dynasty": "宋",
        "collection_info": null
    },
    {
        "title": "陈宫",
        "author": "释智圆",
        "content": "龙盘虎踞景堪寻，王气消亡信祸淫。\n结绮临春何处是，数声啼鸟暮烟深。",
        "dynasty": "宋",
        "collection_info": null
    },
    {
        "title": "春日别同志",
        "author": "释智圆",
        "content": "路歧南北与东西，竚立迟迟惜解携。\n忍向离亭折杨柳，晚花零落杜鹃啼。",
        "dynasty": "宋",
        "collection_info": null
    },
    {
        "title": "夏日湖上寄太白长老",
        "author": "释智圆",
        "content": "风撼芙蕖入座香，水轩闲坐趣何长。\n相怀不是人间景，隔岸归禽噪晚凉。",
        "dynasty": "宋",
        "collection_info": null
    },
    {
        "title": "西湖",
        "author": "释智圆",
        "content": "清带月华涵竹户，冷澄秋色照禅衣。\n滔滔润物知多少，极目寒波瀁落晖。",
        "dynasty": "宋",
        "collection_info": null
    },
    {
        "title": "送禅者",
        "author": "释智圆",
        "content": "祖意曾明万事闲，谁云方外与人间。\n卷衣江上秋来别，处处禅心朵朵山。",
        "dynasty": "宋",
        "collection_info": null
    },
    {
        "title": "古意",
        "author": "释智圆",
        "content": "登山伐樵柯忽折，临井汲泉绠仍绝。\n音信不来无处说，朔风飘飘满天雪。",
        "dynasty": "宋",
        "collection_info": null
    },
    {
        "title": "云",
        "author": "释智圆",
        "content": "冷照碧潭闲不极，静当青汉影弥分。\n卷舒终合为霖雨，不向阳台惑楚君。",
        "dynasty": "宋",
        "collection_info": null
    },
    {
        "title": "苔钱三首  其一",
        "author": "释智圆",
        "content": "夷甫不言非尔类，鲁襃为论偶同名。\n秋来自满虚闲地，不用良工鼓铸成。",
        "dynasty": "宋",
        "collection_info": null
    },
    {
        "title": "苔钱三首  其二",
        "author": "释智圆",
        "content": "求多未必增贪竞，委积唯堪贳寂寥。\n颜子黔娄旧居畔，乱铺平地伴逍遥。",
        "dynasty": "宋",
        "collection_info": null
    },
    {
        "title": "苔钱三首  其三",
        "author": "释智圆",
        "content": "鑪冶只应凭陋巷，富饶应不是豪家。\n晚来雨歇茆堂外，散在闲庭买落花。",
        "dynasty": "宋",
        "collection_info": null
    },
    {
        "title": "自遣三首  其一",
        "author": "释智圆",
        "content": "古屋苔荒病重乍瘳，前村林木觉先秋。\n野塘日暮搘筇立，云自无依水自流。",
        "dynasty": "宋",
        "collection_info": null
    },
    {
        "title": "自遣三首  其二",
        "author": "释智圆",
        "content": "讲退时时学苦吟，人间声利已无心。\n水边占得清闲景，雨霁遥峰夜月深。",
        "dynasty": "宋",
        "collection_info": null
    },
    {
        "title": "自遣三首  其三",
        "author": "释智圆",
        "content": "不惑年犹欠四年，道情高趣耻前贤。\n清风明月知多少，漫学庐山种白莲。",
        "dynasty": "宋",
        "collection_info": null
    },
    {
        "title": "送僧",
        "author": "释智圆",
        "content": "万缘难繫自由身，道性何妨学世人。\n拟向东山赠离别，长堤杨柳未成春。",
        "dynasty": "宋",
        "collection_info": null
    },
    {
        "title": "庭竹",
        "author": "释智圆",
        "content": "移去羣花种此君，满庭寒翠更无尘。\n暑天闲绕烦襟尽，犹有清风借四邻。",
        "dynasty": "宋",
        "collection_info": null
    },
    {
        "title": "鸡",
        "author": "释智圆",
        "content": "檐前栖息傍蒿丛，风雨司晨尔有功。\n鹦鹉无能凭佞舌，侯门翻养金笼。",
        "dynasty": "宋",
        "collection_info": null
    },
    {
        "title": "送僧之金陵",
        "author": "释智圆",
        "content": "金锡孤携问去程，萋萋原草暮烟平。\n六朝旧迹秦淮畔，应感兴亡听水声。",
        "dynasty": "宋",
        "collection_info": null
    },
    {
        "title": "出道场山途中作",
        "author": "释智圆",
        "content": "独下层峦景物秋，依依云木似相留。\n孤舟晓泛平波去，更为青山一转头。",
        "dynasty": "宋",
        "collection_info": null
    },
    {
        "title": "将之霅溪寄别择梧师",
        "author": "释智圆",
        "content": "忆得凉宵宿上方，静吟闲话趣何长。\n别来音信无由寄，目断遥天雁一行。",
        "dynasty": "宋",
        "collection_info": null
    },
    {
        "title": "次韵酬梵天阇梨",
        "author": "释智圆",
        "content": "数峰残雪对闲门，世态悠悠莫可论。\n静室禅余忽相忆，划灰孤坐到黄昏。",
        "dynasty": "宋",
        "collection_info": null
    },
    {
        "title": "溪居即事寄梵天阇梨",
        "author": "释智圆",
        "content": "松竹森森独掩扉，尘中谁復爱忘机。\n苍苔满砌无人到，犹感幽禽夜夜归。",
        "dynasty": "宋",
        "collection_info": null
    },
    {
        "title": "武康溪居即事寄宝印大师四首  其一",
        "author": "释智圆",
        "content": "偶来溪上纵闲吟，泉石深藏便有心。\n莫拟他年访幽迹，白云青嶂更难寻。",
        "dynasty": "宋",
        "collection_info": null
    },
    {
        "title": "武康溪居即事寄宝印大师四首  其二",
        "author": "释智圆",
        "content": "月下猿声水畔山，卧听吟望只宜闲。\n柴门不掩无来客，时有精灵暂往还。",
        "dynasty": "宋",
        "collection_info": null
    },
    {
        "title": "武康溪居即事寄宝印大师四首  其三",
        "author": "释智圆",
        "content": "世路驱驱又白头，争如闲卧绝他求。\n门前荒陇依依在，碑折松枯尽列侯。",
        "dynasty": "宋",
        "collection_info": null
    },
    {
        "title": "武康溪居即事寄宝印大师四首  其四",
        "author": "释智圆",
        "content": "禅外相怀雪乍晴，音书早晚到柴扃。\n残阳独倚危楼望，极目山光数点青。",
        "dynasty": "宋",
        "collection_info": null
    },
    {
        "title": "玛瑙院居戏题三首  其一",
        "author": "释智圆",
        "content": "水边闲卧万缘休，言欲无瑕行欲修。\n草屋衡门任穷困，屠龙终自胜屠牛。",
        "dynasty": "宋",
        "collection_info": null
    },
    {
        "title": "玛瑙院居戏题三首  其二",
        "author": "释智圆",
        "content": "湖光淡淡涵幽户，苔色依依满破廊。\n寂寞便同夫子庙，更无流俗入焚香。",
        "dynasty": "宋",
        "collection_info": null
    },
    {
        "title": "玛瑙院居戏题三首  其三",
        "author": "释智圆",
        "content": "白傅湖西玛瑙坡，轩窗萧洒瀁烟波。\n讲余终日焚香坐，毁誉荣枯奈我何。",
        "dynasty": "宋",
        "collection_info": null
    },
    {
        "title": "予近卜居孤山之下友人元敏以四绝见嘲遂依韵和酬  其一",
        "author": "释智圆",
        "content": "穷居已蹑黔娄迹，孤岛徒称玛瑙坡。\n糗饭蔾羹且闲乐，更无车马暂经过。",
        "dynasty": "宋",
        "collection_info": null
    },
    {
        "title": "予近卜居孤山之下友人元敏以四绝见嘲遂依韵和酬  其二",
        "author": "释智圆",
        "content": "所栖幽致异人寰，野艇秋归碧浪间。\n残日淡烟凝望处，参差楼阁认孤山。",
        "dynasty": "宋",
        "collection_info": null
    },
    {
        "title": "予近卜居孤山之下友人元敏以四绝见嘲遂依韵和酬  其三",
        "author": "释智圆",
        "content": "烟波云木映闲扉，养病深栖是所宜。\n便欲上生寻内院，却因泉石住多时。",
        "dynasty": "宋",
        "collection_info": null
    }
]