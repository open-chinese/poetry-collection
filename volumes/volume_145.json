[
    {
        "uuid": "bb6cfe44592e28348b7dd05ab23ee4cd",
        "title": "高安州宅三咏 偃松",
        "author": "陆游",
        "content": "巨松偃青盖，阅世岿独存。\n颇疑古仙翁，藏丹在其根。\n或是结灵药，百尺有伏鼋。\n终随风雨化，不死何足言。",
        "dynasty": "宋",
        "collection_info": null
    },
    {
        "uuid": "b1fc2c2128e590487bcb234294e57d75",
        "title": "与高安刘丞游大愚观壁间两苏先生诗",
        "author": "陆游",
        "content": "野性纵壑鱼，官身堕穽虎。\n适得建溪春，颇忆松下{父/鬲}。\n微霜初变寒，短景已过午。\n佳客能聨翩，老宿相劳苦。\n怀哉两苏公，去日不可数。\n泉扃一埋玉，世事几炊黍。\n吾侪生苦晚，伫立久恻楚。\n尚想来游时，黄钟赓大吕。",
        "dynasty": "宋",
        "collection_info": null
    },
    {
        "uuid": "babbbf8cdd24e91bf755163b560aeef1",
        "title": "宿黄僊观兵火焚荡之余惟一殿突兀犹在黄僊盖与许旌阳同时飞昇者",
        "author": "陆游",
        "content": "拔宅翛然上碧虚，神僊岂亦爱吾庐。\n重门不改云山色，古殿犹存劫火余。\n翠木萧森高蔽日，黄冠贫窭自畦蔬。\n残年安得长来此，一椀松肪读隐书。",
        "dynasty": "宋",
        "collection_info": null
    },
    {
        "uuid": "9c7756149a9129306432d38c6f439d4c",
        "title": "玉隆得丹芝",
        "author": "陆游",
        "content": "何用金丹九转成，手持芝草已身轻。\n祥云平地拥笙鹤，便自西山朝玉京。",
        "dynasty": "宋",
        "collection_info": null
    },
    {
        "uuid": "89de7e7c98dcc038181cd8eb21c5ade8",
        "title": "赠西山老人",
        "author": "陆游",
        "content": "生世不把笔，残年惟灌园。\n赁舂来并舍，卖画到前村。\n勤苦供租税，清贫遗子孙。\n从来栖遁志，剩欲与翁言。",
        "dynasty": "宋",
        "collection_info": null
    },
    {
        "uuid": "46c32924c32e83e70e2a8df3852ad30d",
        "title": "病酒宿土坊驿",
        "author": "陆游",
        "content": "少时见酒喜欲舞，老大畏酒如畏虎。\n一日饮酒三日病，客路那堪夜闻雨。\n雨声萧萧宿空堂，不寐始知更漏长。\n卖药思从伯休隐，爱花却笑拾遗狂。",
        "dynasty": "宋",
        "collection_info": null
    },
    {
        "uuid": "06280c535908feefa29581259c4ba7d1",
        "title": "十一月上七日蔬饭骡岭小店",
        "author": "陆游",
        "content": "新秔炊饭白胜玉，枯松作薪香出屋。\n冰蔬雪菌竞登槃，瓦钵氊巾俱不俗。\n晓途微雨压征尘，午店清泉带修竹。\n建溪小春初出碾，一碗细乳浮银粟。\n老来畏酒厌刍豢，却喜今朝食无肉。\n尚嫌车马苦縻人，会入青云骑白鹿。",
        "dynasty": "宋",
        "collection_info": null
    },
    {
        "uuid": "6399ccb840c22f47bed6e6289b9d7b12",
        "title": "进贤驿感怀",
        "author": "陆游",
        "content": "环走几千里，驰归亦再旬。\n征途饶感慨，讼牒费精神。\n风雪常欺客，文章本误身。\n小诗无杰思，犹得当吟呻。",
        "dynasty": "宋",
        "collection_info": null
    },
    {
        "uuid": "54d8b85010592f80335587ec4c56d0da",
        "title": "入临川境马上作",
        "author": "陆游",
        "content": "投老縻身簿领间，却因马上得偷闲。\n兼旬敢恨常为客，一饭何曾不对山。\n铜镜无情欺白髮，霜风有力散酡颜。\n今宵要看浮桥月，尽放征騑晚入关。",
        "dynasty": "宋",
        "collection_info": null
    },
    {
        "uuid": "e7305111e4e45697693fa13f766fdaba",
        "title": "别杨秀才",
        "author": "陆游",
        "content": "岁暮江头又语离，淡烟衰草不胜悲。\n俗人愦愦宁知子，心事悠悠欲语谁。\n灯暗想倾浇闷酒，路长应和赠行诗。\n人生但要身彊健，一笑相从自有时。",
        "dynasty": "宋",
        "collection_info": null
    },
    {
        "uuid": "70a90327d34d3da7bf3ee0f4bb87d1ac",
        "title": "发临川",
        "author": "陆游",
        "content": "见客道傍店，添衣江上村。\n陂长风浩浩，山远雾昏昏。\n虚日人声合，凶年菜色繁。\n扶衰归北阙，何以报君恩。",
        "dynasty": "宋",
        "collection_info": null
    },
    {
        "uuid": "10d0c027cbeb6897e6d02092303ba86a",
        "title": "早行",
        "author": "陆游",
        "content": "江路迢迢马首东，临川一梦又成空。\n日高未泫晨霜白，风劲先消卯酒红。\n山市人经饥馑后，孤生身老道途中。\n着身稳处君知否，射的峰前卧钓篷。",
        "dynasty": "宋",
        "collection_info": null
    },
    {
        "uuid": "2acafeb96be9c855d1c4e4f751df77d8",
        "title": "白干铺别傅用之主簿",
        "author": "陆游",
        "content": "我行忽百里，送客亦已空。\n傅子独眷眷，旦暮随此翁。\n谢之不肯去，瘦马衝北风。\n泥溅及马臆，霜飞逼裘茸。\n茅店得小语，慨然念年凶。\n不作儿女悲，道义相磨礲。\n我归亦何为，鱼鸟愁池笼。\n君乃台阁人，鸾凤仪笙镛。\n若耶遶青山，天禄摩苍穹。\n此别各努力，出处何必同。",
        "dynasty": "宋",
        "collection_info": null
    },
    {
        "uuid": "89e8278419f03e48c9f5953be83e50e4",
        "title": "过茱茰铺青松朱戸前临大道绝似西陲亭驿怅然有作",
        "author": "陆游",
        "content": "茱茰小驿夕阳愁，搔首临风感旧游。\n浑似军行散关路，但无鼓吹动凉州。",
        "dynasty": "宋",
        "collection_info": null
    },
    {
        "uuid": "dab3161bb2bdd55f031cad627b4aaf1e",
        "title": "青溪道中行古松间因少留瀹茶而行",
        "author": "陆游",
        "content": "露湿青松细细香，旋呼拄杖踏斜阳。\n三生旧发游山愿，一卷新传辟谷方。\n云外未论笙鹤近，尘中实厌簿书忙。\n拾樵汲磵俱清绝，聊为煎茶一据床。",
        "dynasty": "宋",
        "collection_info": null
    },
    {
        "uuid": "f145706619fdee6243006dd358dea4d0",
        "title": "弋阳县江上书触目",
        "author": "陆游",
        "content": "县前奇哉一江水，日暮风吹碧鳞起。\n客恨征尘忽如洗，不用金篦刮眸子。\n丹枫岸边雪色芦，下有老翁方捕鱼。\n欲求妙思貌画图，王维郑虔今世无。",
        "dynasty": "宋",
        "collection_info": null
    },
    {
        "uuid": "c841b93a8633271178943e1e570c5dde",
        "title": "干封驿早行",
        "author": "陆游",
        "content": "己巳被驿书，乙亥戒徂两。\n扶衰犯霜露，疲惫不可状。\n夜行星满天，晨起鸡初唱。\n槁枝烧代烛，冻菜撷供饷。\n三年走万里，天幸苟亡恙。\n深知赋材薄，自笑得名妄。\n宣温望玉座，何以待咨访。\n春江色如蓝，归舟行可榜。",
        "dynasty": "宋",
        "collection_info": null
    },
    {
        "uuid": "e699477747afe2653f296f580b9970ba",
        "title": "过江山县浮桥有感",
        "author": "陆游",
        "content": "堪笑行人日日忙，又扶衰病过浮梁。\n滩流急处水禽下，桑叶空时村酒香。\n枯枿敢怀贪雨露，饥鸿自悯犯风霜。\n宦途商略无安处，早晚归耕剡曲旁。",
        "dynasty": "宋",
        "collection_info": null
    },
    {
        "uuid": "03a5de995257c987bcea258bcef38433",
        "title": "衢州早行书怀",
        "author": "陆游",
        "content": "邻鸡已三号，残烛无一寸。\n参差发行槖，迢逓望前顿。\n满靴霜若雪，破面风抵刃。\n敢辞行路难，渐喜京邑近。\n少年奉朝请，亲见尧授舜。\n飘然如脱叶，蹭蹬垂七闰。\n风埃暗征袍，岁月集衰鬓。\n余生迫归休，周行愧英俊。",
        "dynasty": "宋",
        "collection_info": null
    },
    {
        "uuid": "3535125b5d47d2bb2d3b853c4f03c249",
        "title": "杭头晚兴二首  其一",
        "author": "陆游",
        "content": "山色苍寒野色昏，下程初闭驿亭门。\n不须更把浇愁酒，行尽天涯惯断魂。",
        "dynasty": "宋",
        "collection_info": null
    },
    {
        "uuid": "303671204247e072ad78e371cc8dee8f",
        "title": "杭头晚兴二首  其二",
        "author": "陆游",
        "content": "落叶孤村晚下程，痴云残日半阴晴。\n篝炉火暖床敷穏，卧听黄鸦谷谷声。",
        "dynasty": "宋",
        "collection_info": null
    },
    {
        "uuid": "ea7ac6ccc18c9bddb28b36ac775249fe",
        "title": "行至严州寿昌县界得请许免入奏仍除外官感恩述怀",
        "author": "陆游",
        "content": "晓传尺一到江村，拜起朝衣渍泪痕。\n敢恨帝城如日远，喜闻天语似春温。\n翰林惟奉还山诏，湘水空招去国魂。\n圣主恩深何力报，时从天末望修门。",
        "dynasty": "宋",
        "collection_info": null
    },
    {
        "uuid": "ef7f85eb65db9f614ff309783b67bb02",
        "title": "桐庐县泛舟东归",
        "author": "陆游",
        "content": "桐江艇子去乘月，笠泽老翁归放慵。\n一尺轮囷霜蟹美，十分潋滟社醅浓。\n宦游何啻路九折，归卧恨无山万重。\n醉裏试吹苍玉笛，为君中夜舞鱼龙。",
        "dynasty": "宋",
        "collection_info": null
    },
    {
        "uuid": "7d6589d701a74159c36750226c38eaa0",
        "title": "予欲自严买船下七里滩谒严光祠而归会滩浅陆行至桐庐始能泛江因得绝句二首  其一",
        "author": "陆游",
        "content": "客星祠下渺烟波，欠我扁舟舞短蓑。\n不为穷冬怕滩恶，正愁此老笑人多。",
        "dynasty": "宋",
        "collection_info": null
    },
    {
        "uuid": "7608338d1a2e4d927f1cb0729ec78f14",
        "title": "予欲自严买船下七里滩谒严光祠而归会滩浅陆行至桐庐始能泛江因得绝句二首  其二",
        "author": "陆游",
        "content": "桐庐县前橹声急，苍烟茫茫白鸟双。\n乱山日落潮未落，胜绝不减吴松江。",
        "dynasty": "宋",
        "collection_info": null
    },
    {
        "uuid": "69e6f7276e77e041d787ba58775124f2",
        "title": "渔浦二首  其一",
        "author": "陆游",
        "content": "桐庐处处是新诗，渔浦江山天下稀。\n安得移家常住此，随潮入县伴潮归。",
        "dynasty": "宋",
        "collection_info": null
    },
    {
        "uuid": "4b944b43151837d52c1dddcbecd2e8f1",
        "title": "渔浦二首  其二",
        "author": "陆游",
        "content": "渔翁持鱼叩舷卖，炯炯緑瞳双脸丹。\n我欲从之逝已远，菱歌一曲暮江寒。",
        "dynasty": "宋",
        "collection_info": null
    },
    {
        "uuid": "ecd15bf4e6c6d66c9cfa4e4d5d393913",
        "title": "萧山",
        "author": "陆游",
        "content": "素衣已免染京尘，一笑江边整幅巾。\n入港緑潮深蘸岸，披云白塔远招人。\n功名姑付未来劫，诗酒何孤见在身。\n会向桐江谋小筑，浮家从此往来频。",
        "dynasty": "宋",
        "collection_info": null
    },
    {
        "uuid": "f2267cff5dbea4abb0347e1142818a1e",
        "title": "辛丑正月三日雪",
        "author": "陆游",
        "content": "开岁尚残冬，佳哉雪意浓。\n润归千里麦，声乱五更钟。\n帘隙收初密，墙隅积已重。\n龙团笑羔酒，狐腋袭驼茸。\n危槛临欹竹，幽窗听堕松。\n忽思西戌日，凭堞待传烽。",
        "dynasty": "宋",
        "collection_info": null
    },
    {
        "uuid": "7ed287ddc6612cb925668b2f919f2858",
        "title": "正月二十八日大雪过若耶溪至云门山中",
        "author": "陆游",
        "content": "山中看雪醉骑驴，清赏真成十载无。\n高压孤峰增峭绝，斜倾丛竹失枝梧。\n松肪火暖眠僧榻，芋糁羮香拥地炉。\n病骨虽癯犹健在，未应遽作卧游图。",
        "dynasty": "宋",
        "collection_info": null
    },
    {
        "uuid": "6d400ac32b9f42011b04758482f7f3e4",
        "title": "雪中登云泉上方",
        "author": "陆游",
        "content": "滃滃云堆上，茫茫雪海中。\n煎茶夸坐客，打竹课蛮童。\n冰谷鸣饥鹤，烟汀立断鸿。\n归来更堪喜，葑火满炉红。",
        "dynasty": "宋",
        "collection_info": null
    },
    {
        "uuid": "d0aa5467e48fefc17c6a035934c61db3",
        "title": "衝雪至余庆觉林雪连日不止",
        "author": "陆游",
        "content": "策蹇清吟涉若耶，灞桥犹恨近京华。\n山前千顷谁种玉，座上六时天散花。\n林雀无声溪彴断，炊烟不动竹篱斜。\n胜游更觉平生少，未羡银河泛客槎。",
        "dynasty": "宋",
        "collection_info": null
    },
    {
        "uuid": "8d5933dbef124c74c07e0167a738ecfd",
        "title": "大雪歌",
        "author": "陆游",
        "content": "若耶溪头朝暮雪，鸦鹊堕死长松折。\n横飞忽已平屐齿，乱点似欲粧帘缬。\n放翁凭阁喜欲颠，摩挲拄杖向渠说。\n莫辞从我上嵯峨，此景与子同清绝。\n银杯拌蜜非老事，石鼎煎茶且时啜。\n题诗但觉退笔锋，把酒未易生耳热。\n扶衰忍冷君勿笑，报国寸心坚似铁。\n渔阳上谷要一行，马蹄蹴踏河冰裂。",
        "dynasty": "宋",
        "collection_info": null
    },
    {
        "uuid": "fddf6a368a659a999300564ab44c3fe1",
        "title": "雪霁归湖上过千秋观少留",
        "author": "陆游",
        "content": "纵辔不嫌远，逢山犹一登。\n夕阳陂渺渺，残雪塔层层。\n折竹横遮道，饥乌下啄冰。\n欲归还小驻，倚杖对崚嶒。",
        "dynasty": "宋",
        "collection_info": null
    },
    {
        "uuid": "2523c6269e02ea2c983da8e535827e6d",
        "title": "二月四日作",
        "author": "陆游",
        "content": "早春风力已轻柔，瓦雪消残玉半沟。\n飞蝶鸣鸠俱得意，东风应笑我闲愁。",
        "dynasty": "宋",
        "collection_info": null
    },
    {
        "uuid": "5d685e75e4c5c91dcca6a11678111bd9",
        "title": "新筑山亭戏作",
        "author": "陆游",
        "content": "危槛凌风出半空，怪奇造化欲无功。\n天垂缭白萦青外，人在纷红骇绿中。\n日月匆匆双转毂，古今杳杳一飞鸿。\n酒酣独卧林间石，未许尘寰识此翁。",
        "dynasty": "宋",
        "collection_info": null
    },
    {
        "uuid": "8dc6039c6bed74e8584a02253afb0000",
        "title": "春晴出游",
        "author": "陆游",
        "content": "一春彊半病，颇废山泽游。\n今晨忽良已，风日亦清柔。\n朝飡具冷饼，瘦骨辞重裘。\n稺荷出沟港，芳杜满汀洲。\n勿言酒苦薄，一笑失百忧。\n且当咏寻壑，讵必赋登楼。",
        "dynasty": "宋",
        "collection_info": null
    },
    {
        "uuid": "5026f0679775f211cdb6baf831cd020e",
        "title": "题山家壁",
        "author": "陆游",
        "content": "山中无传漏，猿鸣知既夕。\n芳藤上幽援，素月照高壁。\n主人殊喜事，欢若有夙昔。\n稚子檠竹槃，炊黍持饷客。\n卜邻虽未辨，清啸聊自适。\n衰病久废诗，笔端嘆荆棘。",
        "dynasty": "宋",
        "collection_info": null
    },
    {
        "uuid": "2f2480306f3a4b39ba31a294249fd006",
        "title": "春晚风雨中作",
        "author": "陆游",
        "content": "箕踞藜床岸幅巾，何妨病酒住湖滨。\n驾风浪作连三日，扫地花空又一春。\n乐事清宵当秉烛，畏途平地有摧轮。\n頽然耐辱君无怪，元是人间澹荡人。",
        "dynasty": "宋",
        "collection_info": null
    },
    {
        "uuid": "3246bf2a205e6bc699845fc572be575a",
        "title": "北窗",
        "author": "陆游",
        "content": "九陌黄尘早暮忙，幽人自爱北窗凉。\n清吟微变旧诗律，细字闲抄新酒方。\n草木扶疏春已去，琴书萧散日初长。\n破羌临罢榰颐久，又破铜匜半篆香。",
        "dynasty": "宋",
        "collection_info": null
    },
    {
        "uuid": "0ca3ca1aa193c0141a95d68bf4d59725",
        "title": "山中晚兴",
        "author": "陆游",
        "content": "薄酒亦陶然，偃蹇涧石侧。\n巾堕拄杖横，意象颇自得。\n青山受落日，忽作玻瓈色。\n踌躇不忍去，下磴天已黑。",
        "dynasty": "宋",
        "collection_info": null
    },
    {
        "uuid": "2f604af16d29a28122c6befb5964d78d",
        "title": "夜登山亭",
        "author": "陆游",
        "content": "飞观峥嵘天宇寛，幽人半醉凭阑干。\n三山渺渺鸾鹤远，七泽茫茫蓑笠寒。\n清吹拂林横玉笛，紫云覆鼎熟金丹。\n童颜緑鬓无人识，回首尘寰一梦残。",
        "dynasty": "宋",
        "collection_info": null
    },
    {
        "uuid": "ca716a655627f474b6a2745a3425b457",
        "title": "西村醉归",
        "author": "陆游",
        "content": "侠气峥嵘盖九州，一生常耻为身谋。\n酒宁剩欠寻常债，剑不虚施细碎雠。\n岐路凋零白羽箭，风霜破弊黑貂裘。\n阳狂自是英豪事，村市归来醉跨牛。",
        "dynasty": "宋",
        "collection_info": null
    },
    {
        "uuid": "16f2b1a9eeedc02bc46c63b871487f16",
        "title": "自咏",
        "author": "陆游",
        "content": "三十年前接俊游，即今身世寄沧洲。\n俚声不办谐韶頀，暮气宁能彻斗牛。\n緑酒可人消永日，黄鹂多事管闲愁。\n吹笙跨鹤何时去，剩欲平章太华秋。",
        "dynasty": "宋",
        "collection_info": null
    },
    {
        "uuid": "77e4ee4c97a697405dca757678c9fc0c",
        "title": "闲中颇有四方之志偶得长句",
        "author": "陆游",
        "content": "世论纷纷枉见仇，吾身自计本悠悠。\n读书渐懒惟思睡，压酒初成不怕愁。\n蜀栈冷云侵瘦马，楚江笼月繫孤舟。\n兴来会作飘然去，更续骚人赋远游。",
        "dynasty": "宋",
        "collection_info": null
    },
    {
        "uuid": "44782dccb6007ec347ebcb5e78fd6d0f",
        "title": "遣兴二首  其一",
        "author": "陆游",
        "content": "緑髮凋零白髮多，山林未死且婆娑。\n无端忤俗坐狂耳，甚欲读书如懒何。\n雨过乱蓑堆野艇，月明长笛和菱歌。\n此中得意君须领，莫爱车前印几窠。",
        "dynasty": "宋",
        "collection_info": null
    },
    {
        "uuid": "727732ef3e9b6bbd4b32768bdfb3e53d",
        "title": "遣兴二首  其二",
        "author": "陆游",
        "content": "远檐新叶着啼莺，睡起东窗一榻横。\n愁衮衮来疑有约，春堂堂去恨无情。\n鹘飞局上新棋势，龙吼床头古剑声。\n莫嘆柴荆无客到，緑尊还对莫山倾。",
        "dynasty": "宋",
        "collection_info": null
    },
    {
        "uuid": "9dae2f52683f9d4bbbdc7af239734e18",
        "title": "醉题",
        "author": "陆游",
        "content": "坎止流行五十秋，胸中不解着闲愁。\n浩歌野渡惊云起，狂舞空庭挽月留。\n性本自然憎截鹤，器非大受愧函牛。\n平生最爱严滩路，早晚貂裘换钓舟。",
        "dynasty": "宋",
        "collection_info": null
    },
    {
        "uuid": "8e644064769ddb144e22b8bd404f8dba",
        "title": "小园四首  其一",
        "author": "陆游",
        "content": "小园烟草接邻家，桑柘阴阴一径斜。\n卧读陶诗未终卷，又乘微雨去锄瓜。",
        "dynasty": "宋",
        "collection_info": null
    },
    {
        "uuid": "f1d94da42835225562b1d97b251b3041",
        "title": "小园四首  其二",
        "author": "陆游",
        "content": "歴尽危机歇尽狂，残年惟有付耕桑。\n麦秋天气朝朝变，蚕月人家处处忙。",
        "dynasty": "宋",
        "collection_info": null
    },
    {
        "uuid": "56bc347c38935e535c21e66d2007b82e",
        "title": "小园四首  其三",
        "author": "陆游",
        "content": "村南村北鹁鸪声，水刺新秧漫漫平。\n行遍天涯千万里，却从邻父学春耕。",
        "dynasty": "宋",
        "collection_info": null
    },
    {
        "uuid": "2451850bc736130ab112fdc2d414ed73",
        "title": "小园四首  其四",
        "author": "陆游",
        "content": "少年壮气吞残虏，晚觉丘樊乐事多。\n骏马宝刀俱一梦，夕阳闲和饭牛歌。",
        "dynasty": "宋",
        "collection_info": null
    },
    {
        "uuid": "22ce89de394dbe2aaee465010f53d018",
        "title": "步虚四首  其一",
        "author": "陆游",
        "content": "微风吹碧海，细细生龙鳞。\n半醉骑一鹤，去谒青华君。\n归来天风急，吹我过缑山。\n锵然哦诗声，清晓落人间。\n人间仰视空浩浩，远孙白髮尘中老。\n初见姬翁礼乐新，千九百年如电扫。",
        "dynasty": "宋",
        "collection_info": null
    },
    {
        "uuid": "db9e2b63cbe722e1c7f7604a5d4e9ba0",
        "title": "步虚四首  其二",
        "author": "陆游",
        "content": "瀛海日月渊，蓬壶仙圣宅。\n驾鹤一时游，海面日夜窄。\n人生蜉蝣耳，一鬨瓦瓮中。\n天地广如许，谁能发其蒙。\n丹书千卷藏一尘，子能求之勿从人。\n晴窗趺坐春满腹，昆崙待得丹芝熟。",
        "dynasty": "宋",
        "collection_info": null
    },
    {
        "uuid": "6b668f698baf2cf53902f4342341ccb2",
        "title": "步虚四首  其三",
        "author": "陆游",
        "content": "曩者过洛阳，宫阙侵云起。\n今者过洛阳，萧然但荒垒。\n铜驼卧深棘，使我恻怆多。\n可怜陌上人，亦復笑且歌。\n世事茫茫几成坏，万人看花身独在。\n北邙秋风吹野蒿，古冢渐平新冢高。",
        "dynasty": "宋",
        "collection_info": null
    },
    {
        "uuid": "82e71b6fa86257cabd02f1b6b74d1922",
        "title": "步虚四首  其四",
        "author": "陆游",
        "content": "一瓢小如茧，芳醪溢其中。\n醉此一市人，吾瓢故无穷。\n不言术神奇，要是心广大。\n觞豆有德色，笑子乃尔隘。\n岳阳楼中横笛声，分明为子说长生。\n金丹养成不自服，度尽世人朝玉京。",
        "dynasty": "宋",
        "collection_info": null
    },
    {
        "uuid": "ceb77c49dd58260ce3acef5c5d436299",
        "title": "醉中登避俗台",
        "author": "陆游",
        "content": "半醉行歌上古台，脱巾散髮谢氛埃。\n但知礼岂为我设，莫管客从何处来。\n剡曲烟波菱蔓滑，耶溪风露藕花开。\n老来世事浑成懒，一棹幽寻未拟回。",
        "dynasty": "宋",
        "collection_info": null
    },
    {
        "uuid": "76e31a296544cf1e97b1251d136769e7",
        "title": "立秋前三日夜坐庭中偶赋",
        "author": "陆游",
        "content": "绛阙清都侍宴还，天风揺佩夜珊珊。\n月轮桂满蟾初冷，星渚桥空鹊尚闲。\n一鹤每临云雨上，几人虚老市朝间。\n试将绿髮窥清镜，未愧僊姝玉炼颜。",
        "dynasty": "宋",
        "collection_info": null
    },
    {
        "uuid": "2234633ab0c2fcdb48b1105bf2357152",
        "title": "南堂卧观月",
        "author": "陆游",
        "content": "河汉横斜星宿稀，卧看凉月入窗扉。\n恍如北戍梁州日，睡觉清霜满铁衣。",
        "dynasty": "宋",
        "collection_info": null
    },
    {
        "uuid": "6c3d1f02bbcccc259438fde0def2f610",
        "title": "夜坐独酌",
        "author": "陆游",
        "content": "玉宇沉沉夜向阑，跨空飞阁倚高寒。\n一壶清露来云表，聊为幽人洗肺肝。",
        "dynasty": "宋",
        "collection_info": null
    },
    {
        "uuid": "50262955cbb790b3c0ee809c5260dd73",
        "title": "夜兴",
        "author": "陆游",
        "content": "鹤瘦龟饥与静宜，更阑徙倚并清池。\n月当三五初盈夜，河直西南欲落时。\n浩浩醉歌群鹜起，翩翩孤影角巾欹。\n飞僊授我青瑶简，索赋山中夜兴诗。",
        "dynasty": "宋",
        "collection_info": null
    },
    {
        "uuid": "61b14c51634b6b4976b89773a1a2c818",
        "title": "月夜泛小舟湖中三更乃归",
        "author": "陆游",
        "content": "落日愁思把钓鈎，南邻借得采菱舟。\n湖心月上明如昼，树杪风生冷逼秋。\n壮岁功名惭汗马，暮年心事许沙鸥。\n桐江一叶真奇策，莫为儿曹作滞留。",
        "dynasty": "宋",
        "collection_info": null
    },
    {
        "uuid": "aff2a857eb3bc2615c17676b1053e981",
        "title": "无题二首  其一",
        "author": "陆游",
        "content": "半醉凌风过月旁，水精宫殿桂花香。\n素娥定赴瑶池宴，侍女皆骑白凤凰。",
        "dynasty": "宋",
        "collection_info": null
    },
    {
        "uuid": "19d1ccc08a48f8605bf6dc63be6b8be6",
        "title": "无题二首  其二",
        "author": "陆游",
        "content": "出茧修眉淡薄粧，丁东环佩立西厢。\n人间浪作新秋感，银阙琼楼夜夜凉。",
        "dynasty": "宋",
        "collection_info": null
    },
    {
        "uuid": "ba64b5fe506822aa6c144e571fec7f80",
        "title": "自山中夜行还湖上",
        "author": "陆游",
        "content": "火云峥嵘水车鸣，行人畏热不敢宁。\n萧然一马两园丁，缺月照我影伶俜。\n荒鷄起早忽再唱，北斗低尽余三星。\n扁舟菱歌正袅袅，丛冢鬼火何荧荧。\n迎人渐见镜湖白，回首已失秦山青。\n道边野店得小憩，一杯浊酒倾残瓶。\n登盘绝爱畦韭美，轑釜未厌溪鳞腥。\n丈夫所要饱辛苦，文叔尚困芜蒌亭。",
        "dynasty": "宋",
        "collection_info": null
    },
    {
        "uuid": "d9b5a53605051c6bd07e4c50e330bb6f",
        "title": "大风",
        "author": "陆游",
        "content": "今年毒热不可支，白汗如雨愁纤絺。\n皇天悔祸为一洗，秋风作意来如期。\n声如怒涛撼坤轴，夜半折我南斋竹。\n幽人晨起得奇观，凤尾襳襹一窗緑。",
        "dynasty": "宋",
        "collection_info": null
    },
    {
        "uuid": "76d4efc72adbfec5c29e790135bd9589",
        "title": "新秋",
        "author": "陆游",
        "content": "天河渐近鹊桥时，一夜风吹斗柄移。\n金井梧桐元未觉，画廊蟋蟀已先知。\n青灯耿耿还相伴，白髮萧萧只自悲。\n犹胜玉门关外客，卧听沙雁数归期。",
        "dynasty": "宋",
        "collection_info": null
    },
    {
        "uuid": "09f96e0be3c9cb53975fca331cad33f0",
        "title": "月夕睡起独吟有怀建康参政",
        "author": "陆游",
        "content": "月上虚堂一榻横，断香漠漠欲三更。\n隔帘清露挟秋气，绕树惊鸦啼月明。\n只怪梦寻千里道，不知愁作几重城。\n苦吟更恨知心少，西望金陵阙寄声。",
        "dynasty": "宋",
        "collection_info": null
    },
    {
        "uuid": "b8d534059f81263cc05d0a91ca8ada2f",
        "title": "病疟后偶书",
        "author": "陆游",
        "content": "秋色已萧然，曲肱清夜眠。\n孤灯欺病后，薄酒慰愁边。\n药物从人乞，文章畏客传。\n惟应一篷艇，湖海送凋年。",
        "dynasty": "宋",
        "collection_info": null
    },
    {
        "uuid": "274ba9e70f688b460e120e92d4a000ba",
        "title": "秋日闻蝉",
        "author": "陆游",
        "content": "断角斜阳触处愁，长亭搔首晚悠悠。\n世间最是蝉堪恨，送尽行人更送秋。",
        "dynasty": "宋",
        "collection_info": null
    },
    {
        "uuid": "9811ec323be9ae7bf20a4809794d050d",
        "title": "感秋",
        "author": "陆游",
        "content": "南山射虎漫豪雄，投老还乡一秃翁。\n世味扫除和蜡尽，生涯零落併锥空。\n秋惊蠧叶凋残緑，病着衰颜失旧红。\n笠泽松陵家世事，一竿惟是待西风。",
        "dynasty": "宋",
        "collection_info": null
    },
    {
        "uuid": "95a64877003e35b326376a58b426e968",
        "title": "南轩",
        "author": "陆游",
        "content": "今年秋早凉，七月已萧然。\n南轩修竹下，枕簟终日眠。\n时将半残梦，听此欲断蝉。\n推枕起太息，四序忽已迁。\n功名堕渺莽，衰疾方沈绵。\n新月独多情，窥窗澹姢姢。",
        "dynasty": "宋",
        "collection_info": null
    },
    {
        "uuid": "95f72c7b60e44272af639f433b1bf3d2",
        "title": "夜坐",
        "author": "陆游",
        "content": "虚堂夜无寐，顾影嘆竛竮。\n露湿萤黏草，云迷雁落汀。\n旧书开蠧简，浊酒倒残缾。\n流落知无憾，危机实饱经。",
        "dynasty": "宋",
        "collection_info": null
    },
    {
        "uuid": "01798ed9a1cc42b7474e230b65a3476d",
        "title": "新凉书事",
        "author": "陆游",
        "content": "卧看鸟篆印苍苔，窗户凉生亦乐哉。\n鸣树乱蝉催日落，拂阶飞叶报秋来。\n病余已觉身如寄，醉裏却怜心尚孩。\n排日从今占幽事，折残篱菊探溪梅。",
        "dynasty": "宋",
        "collection_info": null
    },
    {
        "uuid": "78c80936d9c889f287cb93672cae286c",
        "title": "闻蝉思南郑",
        "author": "陆游",
        "content": "昔在南郑时，送客褒谷口。\n金羁叱拨驹，玉盌蒲萄酒。\n醉归涉漾水，鸣蝉在高柳。\n回鞭指秦中，所惧壮心负。\n人生岂易料，蹭蹬十年后。\n蝉声怳如昔，而我已白首。\n逆冦亡形具，舆地沦陷久。\n岂无好少年，共取印如斗。",
        "dynasty": "宋",
        "collection_info": null
    },
    {
        "uuid": "9c033c0472d946c88b408fc3fd499945",
        "title": "忆昔",
        "author": "陆游",
        "content": "忆昔浮江发剑南，夕阳船尾每相衘。\n楠阴暗处寻高寺，荔子红时宿下岩。\n峡口烹猪赛龙庙，沙头伐鼓挂风帆。\n区区陈迹何由记，惟有征尘尚满衫。",
        "dynasty": "宋",
        "collection_info": null
    },
    {
        "uuid": "e08f15606967f26477d5401130329971",
        "title": "病中夜兴",
        "author": "陆游",
        "content": "病疟秋来久未平，草堂遥夜不胜清。\n疾风递响惊林叶，列宿收芒避月明。\n百计不能逃白髮，一生堪笑役虚名。\n钓车且作桐江梦，莫念安西万里行。",
        "dynasty": "宋",
        "collection_info": null
    },
    {
        "uuid": "ebfc56270e4d30890ccd9a73f4609a2f",
        "title": "秋夜",
        "author": "陆游",
        "content": "秋气侵帷梦不成，一灯西壁翳还明。\n风高露井无桐叶，雨急烟村有雁声。\n击筑谁同燕市饮，赁舂方作会稽行。\n从来自许知何等，堪嘆江湖白髮生。",
        "dynasty": "宋",
        "collection_info": null
    },
    {
        "uuid": "bd59d8efb698ebb5ad6d8928aaf81cee",
        "title": "谢张时可通判赠诗编",
        "author": "陆游",
        "content": "圣朝中兴六十年，君家文武何聨翩。\n先生剑履冠麟阁，后嗣簪槖陪甘泉。\n流传到君愈卓荦，投我千篇皆杰作。\n未分玉帐万貔貅，且擅诗人一丘壑。\n尔来士气日靡靡，文章光燄伏不起。\n君今已似骥籋云，更看他年鲲击水。",
        "dynasty": "宋",
        "collection_info": null
    },
    {
        "uuid": "fb5cd4c0fe33f4d681a7c46d2fa0e1c6",
        "title": "酬庄器之贤良见赠",
        "author": "陆游",
        "content": "先朝六科亲策士，事业功名何壮伟。\n元佑復科财数年，所得四三俄復止。\n中兴思贤形梦想，屡诏自是朝廷美。\n纨袴小儿坏人事，赐帛西归困嘲诋。\n诸公相视嘆才难，一士卧云谁挽起。\n跨驴过我时共语，晁董千年元不死。\n高谈亹亹有脉络，横得虚名吾可耻。\n乌巾白纻塞路衢，砥柱颓波望吾子。",
        "dynasty": "宋",
        "collection_info": null
    },
    {
        "uuid": "331d3de346ebce145947ecb74e7c9db1",
        "title": "舟过樊江憩民家具食",
        "author": "陆游",
        "content": "旅食何妨美蕨薇，夕阳来叩野人扉。\n萧萧短鬓秋初冷，寂寂空村岁荐饥。\n蓼岸刺船惊雁起，烟陂吹笛唤牛归。\n诗情剩向穷途得，蹭蹬人间未必非。",
        "dynasty": "宋",
        "collection_info": null
    },
    {
        "uuid": "1d6d45757c21d138d2f852fca3329d5e",
        "title": "舟中作",
        "author": "陆游",
        "content": "断岸饮觳觫，清波跳噞喁。\n红桥未斜日，白塔已昏钟。\n诗律与年迈，客愁如酒浓。\n宋公题壁处，横霭抱孤峰。",
        "dynasty": "宋",
        "collection_info": null
    },
    {
        "uuid": "7c7d50957826a6f28ac8092d3956f618",
        "title": "九月三日泛舟湖中作",
        "author": "陆游",
        "content": "儿童随笑放翁狂，又向湖边上野航。\n鱼市人家满斜日，菊花天气近新霜。\n重重红树秋山晚，猎猎青帘社酒香。\n邻曲莫辞同一醉，十年客裏过重阳。",
        "dynasty": "宋",
        "collection_info": null
    },
    {
        "uuid": "86ffdd1f907472b6802966ec0714072a",
        "title": "霜天晚兴",
        "author": "陆游",
        "content": "薄霜门巷不胜清，小立湖边夕照明。\n红颗带芒收晚稻，緑苞和叶摘新橙。\n闲评琴价留僧话，静听松声领鹤行。\n壮志消磨浑欲尽，西风莫动玉关情。",
        "dynasty": "宋",
        "collection_info": null
    },
    {
        "uuid": "d9626f1bed0a7b4e4720eec01491177f",
        "title": "九月六日小饮醒后作",
        "author": "陆游",
        "content": "短剑悲秦侠，高歌忆楚狂。\n酒醒愁衮衮，香冷梦伥伥。\n屋老垣衣茂，池深石髮长。\n地炉须早计，衰病怯新霜。",
        "dynasty": "宋",
        "collection_info": null
    },
    {
        "uuid": "d4b84cc4807cc61f0011ac31ef78e805",
        "title": "书悲二首  其一",
        "author": "陆游",
        "content": "今日我復悲，坚卧脚踏壁。\n古来共一死，何至尔寂寂。\n秋风两京道，上有胡马迹。\n和戎壮士废，忧国清泪滴。\n关河入指顾，忠义勇推激。\n常恐埋山丘，不得委锋镝。\n立功老无期，建议贱非职。\n赖有墨成池，淋漓豁胸臆。",
        "dynasty": "宋",
        "collection_info": null
    },
    {
        "uuid": "397f4acecff15b117c244e4bd4ce22ad",
        "title": "书悲二首  其二",
        "author": "陆游",
        "content": "丈夫孰能穷，吐气成虹霓。\n酿酒东海干，累曲南山齐。\n平生搴旗手，头白归扶犁。\n谁知蓬窗梦，中有铁马嘶。\n何当受诏出，函谷封丸泥。\n筑城天山北，开府萧关西。\n万里扫尘烟，三边无鼓鼙。\n此意恐不遂，月明号荒鸡。",
        "dynasty": "宋",
        "collection_info": null
    },
    {
        "uuid": "3fb02f21e72772cccb5eecd07d18aa61",
        "title": "中夜起出门月露浩然归坐灯下有赋",
        "author": "陆游",
        "content": "月白万瓦霜，露重四山雨。\n开门忽惊嘆，秋色已如许。\n去蜀如昨日，坐阅四寒暑。\n无才屏朝蹟，有罪宜野处。\n平生万里心，收敛卧环堵。\n朱颜逝不留，白髮生几缕。\n人言尺蠖屈，要有黄鹄举。\n功名非老事，岁晚忍羁旅。",
        "dynasty": "宋",
        "collection_info": null
    },
    {
        "uuid": "38ead85e12e5f863868665135b0b96ad",
        "title": "新寒",
        "author": "陆游",
        "content": "病怯新寒欲不禁，南窗拥褐夜愔愔。\n江湖跌宕送余日，书剑萧条孤壮心。\n杜曲新愁随断雁，辽阳遗恨入疏砧。\n此怀拟向何人说，赖有昏灯伴苦吟。",
        "dynasty": "宋",
        "collection_info": null
    },
    {
        "uuid": "eddb938fc6df868269a50cd2f848489d",
        "title": "幽居",
        "author": "陆游",
        "content": "松陵甫里旧家风，晚节何妨号放翁。\n衰极睡魔殊有力，愁多酒圣欲无功。\n一编蠧简晴窗下，数捲疏篱落木中。\n退士所图惟一饱，诸公好为致年丰。",
        "dynasty": "宋",
        "collection_info": null
    },
    {
        "uuid": "8af5ceb92b0b72568751d6b6ea1b70b6",
        "title": "醉中步月湖上",
        "author": "陆游",
        "content": "闰余时节早，天气已凄冷。\n悠哉曵杖行，乐此清夜永。\n霜风锼病骨，林月写孤影。\n新诗得復忘，薄酒吹易醒。\n浮生役声利，百岁常鼎鼎。\n清游倘可继，终老谢人境。",
        "dynasty": "宋",
        "collection_info": null
    },
    {
        "uuid": "3efd6a7ceeb3b281f41345a741599f72",
        "title": "东村",
        "author": "陆游",
        "content": "塘路东头乌桕林，偶携藤杖得幽寻。\n桃源阡陌自来往，辋口云山无古今。\n远浦过帆供极目，暮天横雁入微吟。\n归来更觉愁无那，剩放灯前酒椀深。",
        "dynasty": "宋",
        "collection_info": null
    },
    {
        "uuid": "8a2f198702dca2cc2e09315fdf891efd",
        "title": "西村",
        "author": "陆游",
        "content": "湖塘西去两三家，杖履经行日欲斜。\n蹙蹙水纹生细縠，蜿蜿沙路卧修蛇。\n旱余虫镂园蔬叶，寒浅蜂争野菊花。\n老去郊居多乐事，脱巾未用嘆苍华。",
        "dynasty": "宋",
        "collection_info": null
    },
    {
        "uuid": "2c3ef2370fb80bf94cf3d9bb2b4ac909",
        "title": "题张几仲所藏醉道士图二首  其一",
        "author": "陆游",
        "content": "千载风流贺季真，画图髣髴见精神。\n迩来祭酒皆巫祝，眼底难逢此辈人。",
        "dynasty": "宋",
        "collection_info": null
    },
    {
        "uuid": "240a3a47da4bd83633fbd2234b8dcf5f",
        "title": "题张几仲所藏醉道士图二首  其二",
        "author": "陆游",
        "content": "卧听床头压酒声，起行篱下摘新橙。\n一尊久欠敲门客，风味何人似曲生。",
        "dynasty": "宋",
        "collection_info": null
    },
    {
        "uuid": "f211c32e7a7dbef4ef9eb1bef5a6ce3f",
        "title": "山园草间菊数枝开席地独酌",
        "author": "陆游",
        "content": "屋东菊畦蔓草荒，瘦枝出草三尺长。\n碎金狼藉不堪摘，扫地为渠持一觞。\n日斜大醉叫堕帻，野花村酒何曾择。\n君不见诗人跌宕例如此，苍耳林中留太白。",
        "dynasty": "宋",
        "collection_info": null
    },
    {
        "uuid": "2cb29c5bad6e35b4ee95ceefafc02f26",
        "title": "湖村月夕四首  其一",
        "author": "陆游",
        "content": "客路风尘化素衣，闲愁冉冉鬓成丝。\n平生不负月明处，神女庙前闻竹枝。",
        "dynasty": "宋",
        "collection_info": null
    },
    {
        "uuid": "2677510f517c8dab48ffccdc5f7d5c63",
        "title": "湖村月夕四首  其二",
        "author": "陆游",
        "content": "锦城曾醉六重阳，回首秋风每断肠。\n最忆铜壶门外路，满街歌吹月如霜。",
        "dynasty": "宋",
        "collection_info": null
    },
    {
        "uuid": "e683d0d7f2d2070b91f220ec2b7a826e",
        "title": "湖村月夕四首  其三",
        "author": "陆游",
        "content": "金尊翠杓犹能醉，狐帽貂裘不怕寒。\n安得骅骝三万疋，月中鼓吹渡桑干。",
        "dynasty": "宋",
        "collection_info": null
    },
    {
        "uuid": "5aa8f786f8e963f74021f7b6f1afee4c",
        "title": "湖村月夕四首  其四",
        "author": "陆游",
        "content": "谁持緑酒醉幽人，鹤氅笻枝发兴新。\n今夜湖边有奇事，青山缺处涌冰轮。",
        "dynasty": "宋",
        "collection_info": null
    },
    {
        "uuid": "ea61e2dd448e4af821b691d2b1c66784",
        "title": "卯酒径醉走笔",
        "author": "陆游",
        "content": "少时凭酒剩狂颠，摘宿缘云欲上天。\n才尽气衰空自笑，一杯纔放已頽然。",
        "dynasty": "宋",
        "collection_info": null
    },
    {
        "uuid": "1708f167c79af12f6f3bc542470b5e95",
        "title": "山中望篱东枫树有怀成都",
        "author": "陆游",
        "content": "五门西角红楼下，一树丹枫马上看。\n回首旧游如梦裏，西风吹泪倚阑干。",
        "dynasty": "宋",
        "collection_info": null
    },
    {
        "uuid": "2b326a6825cc7a4f764fae64f2c329a7",
        "title": "暮秋有怀王四季夷",
        "author": "陆游",
        "content": "镜湖西畔小茅茨，红叶黄花秋晚时。\n天阔素书无雁寄，夜阑清梦有灯知。\n功名蹭蹬初何憾，朋旧乖离未免悲。\n遥想扁舟五湖口，阻风中酒又成诗。",
        "dynasty": "宋",
        "collection_info": null
    },
    {
        "uuid": "0455eb1be60b800c423c41e42e896dee",
        "title": "幽居",
        "author": "陆游",
        "content": "老子堪咍老转痴，幽居喜及早寒时。\n芋魁加糁香出屋，菰首芼羮甘若饴。\n颠倒朱黄思误字，纵横黑白戏拈棋。\n此怀敢向今人说，骨朽诸贤却见知。",
        "dynasty": "宋",
        "collection_info": null
    },
    {
        "uuid": "a231765f1f9f6589b428d1b61ca732f2",
        "title": "有怀",
        "author": "陆游",
        "content": "笻杖斜斜倚素屏，北窗遥夜冷如冰。\n何时得与平生友，作字观书共一灯。",
        "dynasty": "宋",
        "collection_info": null
    },
    {
        "uuid": "b1f8259218244d927f28a3de81a216ce",
        "title": "对酒",
        "author": "陆游",
        "content": "医从和扁来，未着却老方。\n吾晚乃得之，莫如曲糵良。\n一杯脸生春，况復累十觞。\n坐令桃花红，换尽霜叶黄。\n看镜喜欲舞，追还少年狂。\n但恨宝钗楼，胡沙隔咸阳。\n芳华虽无恙，万里遥相望。\n感嘆径投枕，悲欢两茫茫。",
        "dynasty": "宋",
        "collection_info": null
    },
    {
        "uuid": "4654144a296c34da7028386b6fdbadfc",
        "title": "初冬",
        "author": "陆游",
        "content": "鉏犂满野及冬耕，时听儿童叱犊声。\n逐客固宜安散地，闲民何幸乐昇平。\n雪花漫漫荞将熟，绿叶离离荠可烹。\n饭饱身闲书有课，西窗来趁夕阳明。",
        "dynasty": "宋",
        "collection_info": null
    },
    {
        "uuid": "a8c03802f959f05e283bdf7776abb689",
        "title": "昼寝梦一客相过若有旧者夷粹可爱既觉作绝句记之",
        "author": "陆游",
        "content": "梦中何许得嘉宾，对影胡床岸幅巾。\n石鼎烹茶火煨栗，主人坦率客情真。",
        "dynasty": "宋",
        "collection_info": null
    },
    {
        "uuid": "9999927d59543ce141b55d087b5a1b4a",
        "title": "书嘆",
        "author": "陆游",
        "content": "多病文园苦滞留，时时浩嘆揽貂裘。\n纵无夜雨何曾寐，不为秋风也自愁。\n今岁顿惊丝鬓改，此生难继锦江游。\n欲谈旧事无人共，日落鸦归又倚楼。",
        "dynasty": "宋",
        "collection_info": null
    },
    {
        "uuid": "75cadf73f5f7ffc4b2ce619eaf466a75",
        "title": "督下麦雨中夜归",
        "author": "陆游",
        "content": "细雨闇村墟，青烟湿庐舍。\n两两犊并行，阵阵鸦续下。\n红稠水际蓼，黄落屋边柘。\n力作不知劳，归路忽已夜。\n犬吠闯篱隙，灯光出门罅。\n岂惟露沾衣，乃有泥没胯。\n谁怜甫里翁，白首学耕稼。\n未言得一饱，此段已可画。",
        "dynasty": "宋",
        "collection_info": null
    },
    {
        "uuid": "65b2cf82dc5c29cbd25c0ddbe5a993ac",
        "title": "霜晓肩舆行湖上",
        "author": "陆游",
        "content": "去去出柴关，巾车古陌间。\n晨霜染丹叶，宿雾淡青山。\n登览身犹健，歌呼酒每悭。\n殷勤镜湖水，聊为照衰颜。",
        "dynasty": "宋",
        "collection_info": null
    },
    {
        "uuid": "97a06e06c6080e102141951732ea6385",
        "title": "杜门",
        "author": "陆游",
        "content": "寂寞山深处，峥嵘岁暮时。\n烧灰除菜蝗，送芋谢牛医。\n笕水晨浇药，灯窗夜覆棋。\n杜门君勿怪，迟暮少新知。",
        "dynasty": "宋",
        "collection_info": null
    },
    {
        "uuid": "9d22d171411f97def0a7bb816edc92e7",
        "title": "横塘",
        "author": "陆游",
        "content": "横塘南北埭西东，拄杖飘然乐未穷。\n农事渐兴人满野，霜寒初重雁横空。\n参差楼阁高城上，寂歴村墟细雨中。\n新买一蓑苔様緑，此生端欲伴渔翁。",
        "dynasty": "宋",
        "collection_info": null
    },
    {
        "uuid": "2b1877183360de3be14cc3a51549be9c",
        "title": "书事寄良长老",
        "author": "陆游",
        "content": "素屏乌几野人庐，山色苍寒十月初。\n雨足四郊耕欲遍，霜高万木脱无余。\n一尊窗下浇愁酒，数卷床头引睡书。\n寄语住庵刘老宿，不应随俗向人疏。",
        "dynasty": "宋",
        "collection_info": null
    },
    {
        "uuid": "73ddf0840716f448511a104e68936f5d",
        "title": "食荠十韵",
        "author": "陆游",
        "content": "舍东种早韭，生计似庾郎。\n舍西种小菓，戏学蚕丛乡。\n惟荠天所赐，青青被陵冈。\n珍美屏盐酪，耿介凌雪霜。\n采撷无阙日，烹餁有秘方。\n候火地炉暖，加糁沙钵香。\n尚嫌杂笋蕨，而况污膏粱。\n炊秔及鬻饼，得此生辉光。\n吾馋实易足，扪腹喜欲狂。\n一扫万钱食，终老稽山旁。",
        "dynasty": "宋",
        "collection_info": null
    },
    {
        "uuid": "cb8891437aee2f625da53d92562ae5c6",
        "title": "冬暖颇有春意追忆成都昔游怅然有作",
        "author": "陆游",
        "content": "濯锦江边罨画楼，金鞭曾护犊车游。\n纷纷万事反乎覆，落落一身淹此留。\n刻烛赋诗空入梦，倾家酿酒不供愁。\n探春歌吹应如昨，亦有朋侪记我不。",
        "dynasty": "宋",
        "collection_info": null
    },
    {
        "uuid": "c34366edefb47f3f2ec4b55ab5167931",
        "title": "忽忽",
        "author": "陆游",
        "content": "忽忽復悠悠，频惊岁月遒。\n若无船贮酒，将奈斛量愁。\n列炬燕宫夜，呼鹰汉庙秋。\n凋年莫多感，梦境付沧洲。",
        "dynasty": "宋",
        "collection_info": null
    },
    {
        "uuid": "89d08c6aa2bbc1b6b67535ed7bc1e5e3",
        "title": "醉书山亭壁",
        "author": "陆游",
        "content": "物外阳狂五百年，扁舟又繫镜湖边。\n飞昇未抵簮花乐，游宦何如听雨眠。\n緑蚁灔尊芳酝熟，黑蛟落纸草书颠。\n忽拈玉笛横吹去，说与傍人是地仙。",
        "dynasty": "宋",
        "collection_info": null
    },
    {
        "uuid": "4616831ab7c97edb5e5b150ad3f58d07",
        "title": "十月旦日至近村",
        "author": "陆游",
        "content": "鸭脚叶黄乌臼丹，草烟小店风雨寒。\n荒年人家鸡黍迮，芋羮豆饭供时节。\n村童上牛踏牛鼻，吹笛声长入云际。\n今年虽饥却少安，县吏不来官放税。",
        "dynasty": "宋",
        "collection_info": null
    },
    {
        "uuid": "1c2cff666eff1e61b1a8e9ab1d8f22fc",
        "title": "蔬圃绝句七首  其一",
        "author": "陆游",
        "content": "拟种芜菁已是迟，晚菘早韭恰当时。\n老夫要作斋盂备，乞得青秧趁雨移。",
        "dynasty": "宋",
        "collection_info": null
    },
    {
        "uuid": "f5dcc9dd947120fce78148052e438f52",
        "title": "蔬圃绝句七首  其二",
        "author": "陆游",
        "content": "百钱新买绿蓑衣，不羡黄金带十围。\n枯柳坡头风雨急，凭谁画我荷鉏归。",
        "dynasty": "宋",
        "collection_info": null
    },
    {
        "uuid": "f0b4f33b504d3b3db9365307ee6fe66b",
        "title": "蔬圃绝句七首  其三",
        "author": "陆游",
        "content": "青青蔬甲早寒天，想像登盘已堕涎。\n更欲鉏畦向东去，园丁来报竹行鞭。",
        "dynasty": "宋",
        "collection_info": null
    },
    {
        "uuid": "7595a256cdce0c93f053595698e50870",
        "title": "蔬圃绝句七首  其四",
        "author": "陆游",
        "content": "瓦疉浮屠盆作池，池边红蓼両三枝。\n贪看忘却还家饭，恰似儿童放学时。",
        "dynasty": "宋",
        "collection_info": null
    },
    {
        "uuid": "ed101f88e4b35b3c82b0135551f79da6",
        "title": "蔬圃绝句七首  其五",
        "author": "陆游",
        "content": "小桥只在槿篱东，沟水穿篱曲折通。\n烟雨空蒙最堪乐，从敎打湿败天公。",
        "dynasty": "宋",
        "collection_info": null
    },
    {
        "uuid": "c85124deee1a1e939a80660fdc57c9fb",
        "title": "蔬圃绝句七首  其六",
        "author": "陆游",
        "content": "衝雨衝风不怕寒，晚来日出短蓑干。\n遶畦拾块真为乐，莫作陶公运甓看。",
        "dynasty": "宋",
        "collection_info": null
    },
    {
        "uuid": "a083b65e18b716c0b1ff5feeebd5fe8f",
        "title": "蔬圃绝句七首  其七",
        "author": "陆游",
        "content": "懒随年少爱花狂，且伴群儿斗草忙。\n行遍山南山北路，归时新月浸横塘。",
        "dynasty": "宋",
        "collection_info": null
    },
    {
        "uuid": "a87c21611b233fce20b08e61bc9d40fd",
        "title": "冬夜不寐至四鼓起作此诗",
        "author": "陆游",
        "content": "秦吴万里车辙遍，重到故乡如隔生。\n岁晚酒边身老大，夜阑枕畔书纵横。\n残灯无焰穴鼠出，槁叶有声村犬行。\n八十将军能灭虏，白头吾欲事功名。",
        "dynasty": "宋",
        "collection_info": null
    },
    {
        "uuid": "246ac2923569993df86256d6d48c980e",
        "title": "蔬圃",
        "author": "陆游",
        "content": "山翁老学圃，自笑一何愚。\n硗瘠财三亩，勤劬赖两奴。\n正方畦画局，微润土融酥。\n翦闢荆榛尽，鉏犁磊块无。\n过沟横略彴，聚甓起浮屠。\n隙地成瓜援，余功及芋区。\n如丝细生菜，似鸭烂蒸壶。\n此事今真办，东归不为鲈。",
        "dynasty": "宋",
        "collection_info": null
    },
    {
        "uuid": "5e7d197b64ec7bfce9fb49cf79f32908",
        "title": "梦中作",
        "author": "陆游",
        "content": "拓地移屯过酒泉，第功图像上凌烟。\n事权皂纛兼黄钺，冨贵金貂映玉蝉。\n油筑毬场飞騕褭，锦裁步障贮婵娟。\n拥涂士女千层看，应记新丰旧少年。",
        "dynasty": "宋",
        "collection_info": null
    },
    {
        "uuid": "31ab9b2846f25c91ecf05ab06a14951f",
        "title": "村居酒熟偶无肉食煮菜羮饮酒",
        "author": "陆游",
        "content": "歌凤伥伥类楚狂，畏牺龊龊笑蒙庄。\n着书幸可俟后世，对客从嗔卧大床。\n三亩青蔬了盘筯，一缸浊酒具杯觞。\n丈夫穷达皆常事，富贵何妨食万羊。",
        "dynasty": "宋",
        "collection_info": null
    },
    {
        "uuid": "98b05e4efc993a48625b414d3e6c3173",
        "title": "辛丑十月诸公馈酒偶及百榼戏题长句",
        "author": "陆游",
        "content": "喜事诸公尚见存，尺书时到爵罗门。\n已邀风月成三友，聊对湖山倒百尊。\n醉墨淋漓动高壁，狂歌悲壮落前村。\n悠然睡起西窗黑，一点青灯又断魂。",
        "dynasty": "宋",
        "collection_info": null
    },
    {
        "uuid": "c1bfa82aedb2769ac1f927f0709e8bb0",
        "title": "灌园",
        "author": "陆游",
        "content": "少携一剑行天下，晚落空村学灌园。\n交旧凋零身老病，轮囷肝胆与谁论。",
        "dynasty": "宋",
        "collection_info": null
    },
    {
        "uuid": "34a8fb8efd5fa92f6dc9b2c3dcf67db6",
        "title": "幽居",
        "author": "陆游",
        "content": "破屋頽垣雾雨昏，幽人终日掩柴门。\n因锄衰草通南阜，偶洗丛篁见北村。\n裋褐奇温等狐腋，寒蔬脆美敌熊蹯。\n冬来酒戸微增旧，万事应须付一尊。",
        "dynasty": "宋",
        "collection_info": null
    },
    {
        "uuid": "4dbd7e1451fd417a5c400a47d77e9766",
        "title": "日出入行",
        "author": "陆游",
        "content": "吾闻开阖来，白日行长空。\n扶桑谁曾到，崦嵫不可穷。\n但见旦旦升天东，但见暮暮入地中。\n使我倐忽成老翁，镜裏衰鬓成霜蓬。\n我愿一日一百二十刻，我愿一生一千二百岁。\n四海诸公常在座，緑酒金尊终日醉。\n高楼锦绣中天开，乐作画鼓如春雷。\n欢尔白日无西頽，常行九十万里胡为哉。",
        "dynasty": "宋",
        "collection_info": null
    },
    {
        "uuid": "e76ed4562a4d2138c2c528adf9413302",
        "title": "午醉径睡比觉己甲夜矣",
        "author": "陆游",
        "content": "自我归城西，已復再见冬。\n虽未挂衣冠，其实则老农。\n好事或饷酒，石室酒最醲。\n一醉辄至暮，卧闻湖寺钟。\n心安病自除，衾暖梦欲重。\n化作孤鹤去，云崦巢长松。",
        "dynasty": "宋",
        "collection_info": null
    },
    {
        "uuid": "ab2fccb3ea0068fe2f43ffac36c440a7",
        "title": "简苏训直判院庄器之贤良",
        "author": "陆游",
        "content": "行尽天涯白髮新，槿篱竹屋着闲身。\n读书达旦失衰病，食菜终年安贱贫。\n正使寄声无薛孟，不妨同里有荀陈。\n从今杖履时相过，花柳村村次第春。",
        "dynasty": "宋",
        "collection_info": null
    },
    {
        "uuid": "5f7d0dbeb4fa897b43e23bb161b7c731",
        "title": "醉眠曲",
        "author": "陆游",
        "content": "老夫暮年少嗜好，但愿无事终日眠。\n斜风急雨势方横，低窗小阁且幽妍。\n炉红酒緑足闲暇，橙黄蟹紫穷芳鲜。\n一杯一杯意忽倦，径拨纸帐投蛮氊。\n鼻间鼾声欲撼屋，手中书册正堕前。\n不知校事白中圣，那惜门生嘲腹便。\n读书万卷晚乃悟，妙哉此诀秘不传。\n是醒是醉人莫测，非梦非觉中了然。\n骎骎百年露电速，鼎鼎一世膏火煎。\n金丹九转顾未暇，且向人间称睡僊。",
        "dynasty": "宋",
        "collection_info": null
    },
    {
        "uuid": "fd1ef16d09efcd898e19fa1b3f2f81f7",
        "title": "冬夜二首  其一",
        "author": "陆游",
        "content": "岁晚风霜恶，将如遥夜何。\n残灯挑更暗，寒犬吠偏多。\n支枕成孤咏，怀人起浩歌。\n梅花不解饮，谁伴醉颜酡。",
        "dynasty": "宋",
        "collection_info": null
    },
    {
        "uuid": "7b78ecc4d5187aef0996bae046a936b6",
        "title": "冬夜二首  其二",
        "author": "陆游",
        "content": "忽忽流年恨，悠悠独夜情。\n向人灯欲语，遶舍露如倾。\n梦每轻千里，愁偏怯五更。\n殷勤桑落酒，好为解余酲。",
        "dynasty": "宋",
        "collection_info": null
    },
    {
        "uuid": "fb9a7a145efe6cd5dac00126a5689e52",
        "title": "夜话赠华师",
        "author": "陆游",
        "content": "少喜洛阳侠，今成衡岳僧。\n深培地炉火，明照佛龛灯。\n衰鬓晨霜白，禅心古涧澄。\n犹能遍参在，为我买行縢。",
        "dynasty": "宋",
        "collection_info": null
    },
    {
        "uuid": "bcd611206cb1347c8f1572e2784aee6c",
        "title": "卧病书怀",
        "author": "陆游",
        "content": "衮衮年光挽不留，即今已白五分头。\n病中对酒犹思醉，梦裏逢人亦说愁。\n青海战云临贼垒，黑山飞雪洒貂裘。\n丈夫有志终难料，憔悴渔村死即休。",
        "dynasty": "宋",
        "collection_info": null
    },
    {
        "uuid": "6b3a4c8bde1c6efa7210f3aed67632d4",
        "title": "病中绝句六首  其一",
        "author": "陆游",
        "content": "酒钱自昔从人乞，诗思出门何处无。\n青篛织篷菅织席，此生端欲老江湖。",
        "dynasty": "宋",
        "collection_info": null
    },
    {
        "uuid": "4a5f5542ce9108c886f0a1787aa313f0",
        "title": "病中绝句六首  其二",
        "author": "陆游",
        "content": "半脱貂裘雪满鞍，惯将豪举压儒酸。\n病来意气浑非昨，一炷香烟帐底看。",
        "dynasty": "宋",
        "collection_info": null
    },
    {
        "uuid": "e62bbf09448e33b127d3e02221707c13",
        "title": "病中绝句六首  其三",
        "author": "陆游",
        "content": "酒味醺人睡味浓，午时高枕到昏钟。\n经旬不见西窗日，世上应无懒似侬。",
        "dynasty": "宋",
        "collection_info": null
    },
    {
        "uuid": "a10741835f15895567e3860699d30c38",
        "title": "病中绝句六首  其四",
        "author": "陆游",
        "content": "造物今年悯我劳，微痾得遂闭门高。\n黄紬被暖青氊稳，不怕郊原雪意豪。",
        "dynasty": "宋",
        "collection_info": null
    },
    {
        "uuid": "b8f4b6cf7e7e7f54141281dd4c52dd33",
        "title": "病中绝句六首  其五",
        "author": "陆游",
        "content": "青荧犹有佛灯明，点滴时闻竹露声。\n欲睡不成还起坐，丽谯风顺报三更。",
        "dynasty": "宋",
        "collection_info": null
    },
    {
        "uuid": "b572d7d403cb01e22076c5819191f446",
        "title": "病中绝句六首  其六",
        "author": "陆游",
        "content": "少时谈舌挟风雷，病后逢人口懒开。\n安得东皋隐君子，相看无语只衘杯。",
        "dynasty": "宋",
        "collection_info": null
    },
    {
        "uuid": "80b519c8289ac758f97d8460a40d126b",
        "title": "蔬园杂咏 菘",
        "author": "陆游",
        "content": "雨送寒声满背蓬，如今真是荷锄翁。\n可怜遇事常迟钝，九月区区种晚菘。",
        "dynasty": "宋",
        "collection_info": null
    },
    {
        "uuid": "6b0da7351013103ce2b54eb34163f9a5",
        "title": "蔬园杂咏 芜菁",
        "author": "陆游",
        "content": "往日芜菁不到吴，如今幽圃手亲鉏。\n凭谁为向曹瞒道，彻底无能合种蔬。",
        "dynasty": "宋",
        "collection_info": null
    },
    {
        "uuid": "f8099ba546cd5e6b96adef29a9f7e9d5",
        "title": "蔬园杂咏 葱",
        "author": "陆游",
        "content": "瓦盆麦饭伴邻翁，黄菌青蔬放筯空。\n一事尚非贫贱分，芼羮僭用大官葱。",
        "dynasty": "宋",
        "collection_info": null
    },
    {
        "uuid": "90a684d01c98069f58072c5fcc77e221",
        "title": "蔬园杂咏 巢",
        "author": "陆游",
        "content": "昏昏雾雨暗衡茅，儿女随宜治酒殽。\n便觉此身如在蜀，一盘笼饼是豌巢。",
        "dynasty": "宋",
        "collection_info": null
    },
    {
        "uuid": "a89e437bd1f2bba0717ffea5444df51a",
        "title": "蔬园杂咏 芋",
        "author": "陆游",
        "content": "陆生昼卧腹便便，嘆息何时食万钱。\n莫诮蹲鸱少风味，赖渠撑拄过凶年。",
        "dynasty": "宋",
        "collection_info": null
    },
    {
        "uuid": "5a2813b60c53bbf772c2e2ed3e4e4398",
        "title": "卯饮醉卧枕上有赋二首  其一",
        "author": "陆游",
        "content": "天寒朝泥酒，熟醉卧蓬窗。\n雨势平吞野，风声倒卷江。\n渔蓑傲狐腋，菜把美羊腔。\n常笑潮阳守，南征畏下泷。",
        "dynasty": "宋",
        "collection_info": null
    },
    {
        "uuid": "4d99fe517427c753a7851220c5f5e6fb",
        "title": "卯饮醉卧枕上有赋二首  其二",
        "author": "陆游",
        "content": "一榻卧空舍，四山风雨声。\n病多书倚阁，寒极酒施行。\n孤愤歌弥放，端忧涕易横。\n群羌满河洛，志士若为情。",
        "dynasty": "宋",
        "collection_info": null
    },
    {
        "uuid": "5095df0ac76d68ee48229bacfa3fe3b8",
        "title": "十月二十六日夜梦行南郑道中既觉恍然揽笔作此诗时且五鼓矣",
        "author": "陆游",
        "content": "孤云两角不可行，望云九井不可渡。\n嶓冢之山高插天，汉水滔滔日东去。\n高皇试剑石为分，草没苔封犹故处。\n将坛坡陀过千载，中野疑有神物护。\n我时在幕府，来往无晨暮。\n夜宿沔阳驿，朝饭长木铺。\n雪中痛饮百榼空，蹴踏山林伐狐兔。\n躭躭北山虎，食人不知数。\n孤儿寡妇雠不报，日落风生行旅惧。\n我闻投袂起，大呼闻百步。\n奋戈直前虎人立，吼裂苍崖血如注。\n从骑三千皆秦人，面青气夺空相顾。\n国家未发渡辽师，落魄人间傍行路。\n对花把酒学酝藉，空辱诸公诵诗句。\n即今衰病卧在床，振臂犹思备征戍。\n南人孰谓不知兵，昔者亡秦楚三户。",
        "dynasty": "宋",
        "collection_info": null
    },
    {
        "uuid": "50afa3b061928ecc2d5232532c6519bf",
        "title": "雨晴步至山亭欲遂游东村不果",
        "author": "陆游",
        "content": "村陋垣屋頽，岁晚风雨横。\n泥涂绝还往，飱粥养衰病。\n药囊杂书卷，白髮满清镜。\n一榻卧兼旬，不践墙下径。\n乌鹊忽报晴，霜重节候正。\n厌供冻砚愁，颇动蜡屐兴。\n山楹快远眺，松吹惬幽听。\n地瘦药苖稀，叶脱木枝劲。\n东村未为远，脚力不济胜。\n三嘆入荆扉，跏趺学僧定。",
        "dynasty": "宋",
        "collection_info": null
    },
    {
        "uuid": "33d2adcb853c64557a219e52cfea3f59",
        "title": "喜晴",
        "author": "陆游",
        "content": "衡门病卧动经旬，岁晚况堪风雨频。\n晴日一窗殊慰眼，清霜万瓦更宜人。\n开书顿失昏花坠，试茗初看白乳新。\n南埭东陂从此好，剩将红蘂插乌巾。",
        "dynasty": "宋",
        "collection_info": null
    },
    {
        "uuid": "71aa0126698577a667bbdfc14c7b6549",
        "title": "对食",
        "author": "陆游",
        "content": "人苦不知足，贪欲浩无穷。\n豹胎日餍饫，萍虀却时供。\n饮豚以人乳，万乘亦改容。\n方其未遇时，鹅{炙火=肉}动英雄。\n哀哉王相国，计堕饭后钟。\n所以贤达士，一视约与丰。\n我亦蹭蹬者，羁游半生中。\n木槃饱藜苋，美与玉食同。\n口腹嗟几何，曾是役我躬。\n放箸一笑粲，赋诗晓愚公。",
        "dynasty": "宋",
        "collection_info": null
    },
    {
        "uuid": "90978a5a707026d6fbcb97ae6f093734",
        "title": "不睡",
        "author": "陆游",
        "content": "城远不闻钟鼓传，孤村风雨夜骚然。\n但悲緑酒欺多病，敢恨青灯笑不眠。\n水冷砚蟾初薄冻，火残香鸭尚微烟。\n虚窗忽报东方白，且復翻经绣佛前。",
        "dynasty": "宋",
        "collection_info": null
    },
    {
        "uuid": "a55d4ed71663e32f37ea796ef256ae84",
        "title": "睡",
        "author": "陆游",
        "content": "纸帐青氊暖有余，昏昏信脚到华胥。\n冻醪有力勤推挽，春茗无端苦破除。\n半熟拥衾闻急雨，乍回推枕觅残书。\n箇中得意君知否，万户生封未必如。",
        "dynasty": "宋",
        "collection_info": null
    },
    {
        "uuid": "b977b37e5e82c132c5f3194813c8b3d4",
        "title": "忆荆州旧游",
        "author": "陆游",
        "content": "书剑万里行翩翩，度关登陇常慨然。\n射麋云梦最乐事，至今旷快思楚天。\n落笔千言不加点，班荆百榼命割鲜。\n有时凭陵呼五白，笑人辛苦作太玄。\n君不见将军昔忍跨下辱，京兆晚为人所怜。\n功名冨贵自古只如此，不如驰射乐饮终残年。",
        "dynasty": "宋",
        "collection_info": null
    },
    {
        "uuid": "ca47cde57224612f413347b32a527586",
        "title": "五云门晚归",
        "author": "陆游",
        "content": "高城带远林，落日动寒砧。\n行客自朝暮，青山无古今。\n衰迟惭逸气，忧患足危心。\n溪迮滞归艇，何时春水深。",
        "dynasty": "宋",
        "collection_info": null
    },
    {
        "uuid": "c3f137c48e70bc6ef4b0ffadc3bb905f",
        "title": "冬暖",
        "author": "陆游",
        "content": "今年岁暮无风雪，尘土肺肝生客热。\n经旬止酒卧空斋，吴蠏秦酥不容设。\n日忧疾疫被齐民，更畏螟蝗残宿麦。\n浓霜薄霰不可得，太息何时见三白。\n老夫壮气横九州，坐想提兵西海头。\n万骑吹笳行雪野，玉花乱点黑貂裘。",
        "dynasty": "宋",
        "collection_info": null
    },
    {
        "uuid": "7925d9d4cf73b80275af9d6d129d7a6a",
        "title": "岁暮",
        "author": "陆游",
        "content": "吴中寒气薄，岁暮亦和风。\n移树来村北，寻僧渡港东。\n露葵收半绿，霜稻杵微红。\n一饱无余念，吾生正不穷。",
        "dynasty": "宋",
        "collection_info": null
    },
    {
        "uuid": "699c5824c49aa87f347a05a0ebfb473a",
        "title": "雪夜二首  其一",
        "author": "陆游",
        "content": "书卷纷纷杂药囊，拥衾时炷海南香。\n衰迟自笑壮心在，喜听北风吹雪床。",
        "dynasty": "宋",
        "collection_info": null
    },
    {
        "uuid": "042991a4163c329a166c655527ee1875",
        "title": "雪夜二首  其二",
        "author": "陆游",
        "content": "村路雪泥人断行，佛灯一点绛纱明。\n山前栖鹤归何晚，磔磔风传劲翮声。",
        "dynasty": "宋",
        "collection_info": null
    },
    {
        "uuid": "5bcf7cbf5e50ed1f0b197d9a1b3ba055",
        "title": "禅室",
        "author": "陆游",
        "content": "早夸剧饮无勍敌，晚觉安禅有宿因。\n赫赫心光谁障碍，绵绵鼻息自轻匀。\n蒲龛纸帐藏身穏，香椀灯笼作梦新。\n勿为霜寒忆温暖，少林立雪彼何人。",
        "dynasty": "宋",
        "collection_info": null
    },
    {
        "uuid": "7cda618986d4a801b4cd575aa93d7b79",
        "title": "炭尽地炉危坐至夜分戏作",
        "author": "陆游",
        "content": "短景窗易黑，长宵炉少红。\n直令贫到骨，未害气如虹。\n志士元谋道，儒生敢讳穷。\n霜严鸡喔喔，但愧读书功。",
        "dynasty": "宋",
        "collection_info": null
    },
    {
        "uuid": "b4817102d60a544320309e5d7970fbf0",
        "title": "夜汲井水煮茶",
        "author": "陆游",
        "content": "病起罢观书，袖手清夜永。\n四邻悄无语，灯火正凄冷。\n山童亦睡熟，汲水自煎茗。\n锵然辘轳声，百尺鸣古井。\n肺腑凛清寒，毛骨亦苏省。\n归来月满廊，惜踏疏梅影。",
        "dynasty": "宋",
        "collection_info": null
    },
    {
        "uuid": "3a2ec77a1a6c588a4ae65c2c8ab61d08",
        "title": "雪后寻梅偶得绝句十首  其一",
        "author": "陆游",
        "content": "雪晴萧散曳笻枝，小坞寻梅正及时。\n临水登山一年恨，十分说似要渠知。",
        "dynasty": "宋",
        "collection_info": null
    },
    {
        "uuid": "258b2311dc7d5f88a60d337642714877",
        "title": "雪后寻梅偶得绝句十首  其二",
        "author": "陆游",
        "content": "青帝宫中第一妃，宝香熏彻素绡衣。\n定知谪堕不容久，万斛玉尘来聘归。",
        "dynasty": "宋",
        "collection_info": null
    },
    {
        "uuid": "eb0ee59092706c63d1eb5dbb38ea2444",
        "title": "雪后寻梅偶得绝句十首  其三",
        "author": "陆游",
        "content": "银烛檀槽醉海棠，老来非復锦城狂。\n疏梅对影太清淡，为拂焦桐弹履霜。",
        "dynasty": "宋",
        "collection_info": null
    },
    {
        "uuid": "6d8846dc357fe97de22612a853e902a4",
        "title": "雪后寻梅偶得绝句十首  其四",
        "author": "陆游",
        "content": "雪裏芬芳亦偶然，世人便谓占春前。\n饱知桃李俗到骨，何至与渠争着鞭。",
        "dynasty": "宋",
        "collection_info": null
    },
    {
        "uuid": "371a9b750b18c23b4daa36afc407ade1",
        "title": "雪后寻梅偶得绝句十首  其五",
        "author": "陆游",
        "content": "双鹊飞来噪午晴，一枝梅影向窗横。\n幽人宿醉闲欹枕，不待闻香已觧酲。",
        "dynasty": "宋",
        "collection_info": null
    },
    {
        "uuid": "88918319de540a3e62244d1b17300146",
        "title": "雪后寻梅偶得绝句十首  其六",
        "author": "陆游",
        "content": "竹篱曲曲水边村，月澹霜清欲断魂。\n商略前身是飞燕，玉肌无粟立黄昏。",
        "dynasty": "宋",
        "collection_info": null
    },
    {
        "uuid": "dc7b5a66081840dc7d55f5ce4b80566f",
        "title": "雪后寻梅偶得绝句十首  其七",
        "author": "陆游",
        "content": "相逢未易可疏亲，不是登墙宋玉邻。\n林下风标许谁比，直须江左谢夫人。",
        "dynasty": "宋",
        "collection_info": null
    },
    {
        "uuid": "9e7f89e57b3e693ed9d9e64b85b81814",
        "title": "雪后寻梅偶得绝句十首  其八",
        "author": "陆游",
        "content": "春近山中日渐长，重重门崦閟幽香。\n神仙不饮尘凡酒，素面看人醉后狂。",
        "dynasty": "宋",
        "collection_info": null
    },
    {
        "uuid": "e0cfce6fb616b4fa8ab7e65a32a5ef5a",
        "title": "雪后寻梅偶得绝句十首  其九",
        "author": "陆游",
        "content": "蘂殿仙姝下界游，偶来税驾剡溪头。\n君看月裏横枝影，尽是苍龙与翠虬。",
        "dynasty": "宋",
        "collection_info": null
    },
    {
        "uuid": "8043d32d703b666d99fc58e30be854a2",
        "title": "雪后寻梅偶得绝句十首  其一○",
        "author": "陆游",
        "content": "清霜夜夜奈寒何，赖是知心有素娥。\n枉道疏枝不禁笑，主人欢意自无多。",
        "dynasty": "宋",
        "collection_info": null
    },
    {
        "uuid": "22a8ca1aa2be466ac2a4f50bbd979b3d",
        "title": "寄朱元晦提举",
        "author": "陆游",
        "content": "市聚萧条极，村墟冻馁稠。\n劝分无积粟，告籴未通流。\n民望甚饥渇，公行胡滞留。\n徴科得寛否，尚及麦禾秋。",
        "dynasty": "宋",
        "collection_info": null
    },
    {
        "uuid": "28a17a6245f1d66f6db8186cb869193e",
        "title": "村居冬日",
        "author": "陆游",
        "content": "溪转樵风路，林藏禹会村。\n檐冰垂玉塔，山月涌金盆。\n畏客常称疾，躭书不出门。\n尚嫌城市近，更拟卜云根。",
        "dynasty": "宋",
        "collection_info": null
    },
    {
        "uuid": "5af819af9aa973cecc0f0083187ee2ae",
        "title": "寓天庆观有林使君年八十七方烧丹云一黍米大可化汞一斤为黄金梅道人年八十五善医",
        "author": "陆游",
        "content": "世路崎岖久已忘，道腴禅悦度年光。\n故携开士降龙钵，来寄高人梦蝶床。\n只道烧金有刘向，不知卖药是韩康。\n日长坐觉非尘世，庭桧花开蜂蜜香。",
        "dynasty": "宋",
        "collection_info": null
    },
    {
        "uuid": "a82a094c5d3294cc64e07172aa4d81ad",
        "title": "宿天庆道院",
        "author": "陆游",
        "content": "衰病厌多事，清游谐夙心。\n夜深楼突兀，岁晚柏萧森。\n汲井洗灵药，焚香横素琴。\n身闲境自胜，城市亦山林。",
        "dynasty": "宋",
        "collection_info": null
    },
    {
        "uuid": "ec76ff2143861cfa8dc49abe8537f6a2",
        "title": "赠林使君二首  其一",
        "author": "陆游",
        "content": "使君物外阅年华，厌听奴兵早暮衙。\n双履踏云呼野渡，一瓢邀月醉梅花。\n红炉点汞闲消日，乌几翻经不忆家。\n我亦岷山有归处，约君同载泝三巴。",
        "dynasty": "宋",
        "collection_info": null
    },
    {
        "uuid": "09b73ebbf7ec4a8538f5f2afd3251b1a",
        "title": "赠林使君二首  其二",
        "author": "陆游",
        "content": "松桧阴中百步廊，我来剥啄叩琳房。\n鱼肠宝剑余蛟血，鸦嘴金锄带药香。\n弱水蓬莱风浩浩，赤明龙汉劫茫茫。\n何妨付与神丹诀，敎跨青鸾到帝乡。",
        "dynasty": "宋",
        "collection_info": null
    },
    {
        "uuid": "0e612d12e12f2829cf04a1fb94add1a2",
        "title": "冬夜",
        "author": "陆游",
        "content": "穷巷萧条早闭门，北窗灯火夜昏昏。\n老于俗事不挂眼，愁忆故人空断魂。\n急雪打窗飞砾细，狂风卷野怒涛翻。\n土床纸帐寒无寐，彊把村醅不厌浑。",
        "dynasty": "宋",
        "collection_info": null
    },
    {
        "uuid": "7d2bd82305a132e155924fa83b5b3fe8",
        "title": "宴坐",
        "author": "陆游",
        "content": "身穷寄山裏，心安一事无。\n新传小止观，渐觧半跏趺。\n急雪鸣窗纸，孤灯耿地炉。\n老来元少睡，且復兀枯株。",
        "dynasty": "宋",
        "collection_info": null
    },
    {
        "uuid": "c111c3404753515611f2b2f8bbb54484",
        "title": "梦中作",
        "author": "陆游",
        "content": "路平沙软净无泥，香草丰茸没马蹄。\n捣纸声中春日晚，怳然重到浣花溪。",
        "dynasty": "宋",
        "collection_info": null
    },
    {
        "uuid": "3c473e04f9a1292d2aa9f63b064ba8e2",
        "title": "夜寒遣兴",
        "author": "陆游",
        "content": "道人頽然寄北窗，愁魔百万一笑降。\n夜阑酒渇有奇梦，吞楚七泽吴三江。\n孤村萧萧雨觧雪，寒犬噤卧饥鼠啮。\n拥衾危坐待天明，白首忍穷心似铁。",
        "dynasty": "宋",
        "collection_info": null
    },
    {
        "uuid": "58d841d93520f101f4b509866f4481b1",
        "title": "雪后出游戏作",
        "author": "陆游",
        "content": "小巘平冈雪陆离，幽人又赋探春诗。\n典琴沽酒元非俗，着屐观碑又一奇。\n大度干坤容落托，多情风月笑衰迟。\n吾生也似梅花淡，燕未归来蝶不知。",
        "dynasty": "宋",
        "collection_info": null
    },
    {
        "uuid": "1afb1506cb50b4e276bff03d5b20a340",
        "title": "岁暮",
        "author": "陆游",
        "content": "半生浪走跨秦吴，白首还如筮仕初。\n冻芋浊醪邀里巷，昏烟湿雪暗郊墟。\n穷空敢恨寒无褐，忧患元因出有车。\n笑掩陈编聊自慰，古来冨贵羡樵渔。",
        "dynasty": "宋",
        "collection_info": null
    },
    {
        "uuid": "ec59500a210fef58fa5bfcd639e67586",
        "title": "记梦",
        "author": "陆游",
        "content": "世事纷纷触眼新，何由常作梦中身。\n远游万里纔移刻，豪饮千场不忤人。\n鼓吹满城壶日晚，莺花如海洞天春。\n是间可老君知否，莫信人言想与因。",
        "dynasty": "宋",
        "collection_info": null
    },
    {
        "uuid": "ea635fc66b72f08a75e4d605e5ff7f20",
        "title": "立春后三日作",
        "author": "陆游",
        "content": "拂面毵毵巷柳黄，穿帘细细野梅香。\n春回江表常年早，日向山中特地长。\n千古事终输钓艇，一毫忧不到禅房。\n緑尊掩罢惟须睡，高枕看人举世忙。",
        "dynasty": "宋",
        "collection_info": null
    },
    {
        "uuid": "bb412ca8c8ace3bae81f72dbde5be123",
        "title": "短景",
        "author": "陆游",
        "content": "短景迫穷冬，日月如鸟过。\n衡门窘风雨，衰病不可那。\n疏疏屋茅漏，猎猎窗纸破。\n鼠豪冒灯出，人倦掩屏卧。\n中都旧朋侪，零落今几箇。\n弄笔欲遣愁，孤吟谁与和。",
        "dynasty": "宋",
        "collection_info": null
    },
    {
        "uuid": "3ad34391a54777ad078dfa1e18210d13",
        "title": "风雨旬日春后始晴",
        "author": "陆游",
        "content": "风吹过雁作斜行，雨洗残梅只淡香。\n南浦春回波渐绿，东庵睡起日初长。\n诗囊属稿惭新思，博齿争豪悔昔狂。\n莫向晴窗对明镜，朱颜减尽鬓苍苍。",
        "dynasty": "宋",
        "collection_info": null
    },
    {
        "uuid": "9484f0dd46cddaa864ec480995d2b24b",
        "title": "乍晴风日已和泛舟至扶桑埭徘徊西村久之",
        "author": "陆游",
        "content": "十日风雨今日晴，衰病忽减思闲行。\n接䍦一幅烟雾薄，舴艋八尺鳬鹥轻。\n亭亭孤塔远天碧，曲曲深巷斜阳明。\n数家茅屋门昼掩，不闻人声闻碓声。\n身似庞公不入城，东阡南陌饯余生。\n新年倘有丰年喜，买酒渔村看太平。",
        "dynasty": "宋",
        "collection_info": null
    },
    {
        "uuid": "2e5b6ba5a429fe32fa8d92d22e14b6dc",
        "title": "晨起南窗晴日可爱戏作一绝",
        "author": "陆游",
        "content": "萧散山林一幅巾，天公乞与自由身。\n茅檐不似宫塼暖，日满南窗也可人。",
        "dynasty": "宋",
        "collection_info": null
    },
    {
        "uuid": "7381eef7c5778902b25fdacf77e9d32d",
        "title": "携瘿尊醉梅花下",
        "author": "陆游",
        "content": "楠瘿作尊容斗许，拥肿轮囷元媚妩。\n肻从放翁来住山，谁云置身不得所。\n山房寂寞久不饮，作意欲就梅花语。\n我病鲜欢花更甚，日暮凄凉泣残雨。\n人生万事云茫茫，一醉常恐俗物妨。\n正须仙人冰雪肤，来伴老子铁石肠。\n花前起舞花底卧，花影渐东山月堕。\n瘿尊未竭狂未休，笑起题诗识吾过。",
        "dynasty": "宋",
        "collection_info": null
    },
    {
        "uuid": "2e16dedd1d63f8950f24c0dd10bc690b",
        "title": "城西接待院后竹下作",
        "author": "陆游",
        "content": "水边小丘因古城，上有巨竹数百箇。\n一径蛇蟠不容脚，平处乃可十客坐。\n袅袅共看风枝舞，簌簌时听春箨堕。\n古佛不粧香火冷，瘦僧如腊袈裟破。\n门前西去长安路，日夜舳舻衘尾过。\n老夫本乏台省姿，且就清阴曲肱卧。",
        "dynasty": "宋",
        "collection_info": null
    },
    {
        "uuid": "5574544b0a450b82a32097494254c925",
        "title": "夜饮示坐中",
        "author": "陆游",
        "content": "胡雁叫群寒夜长，峥嵘北斗天中央。\n达人大观眇万物，烈士壮心怀四方。\n纵酒长鲸渇吞海，草书瘦蔓饱经霜。\n付君诗卷好收拾，后五百年无此狂。",
        "dynasty": "宋",
        "collection_info": null
    },
    {
        "uuid": "e5912ded1ee6ed5fa13c7ae9f9b87ccf",
        "title": "夜从父老饮酒村店作",
        "author": "陆游",
        "content": "旗亭浊酒典衣沽，蠏舍老翁折简呼。\n夜中醉归骑草驴，嵬昻不须宗武扶。\n丹徒布衣有筹略，渔阳突骑莫枝梧。\n床头金尽何足道，肝胆轮囷横九区。",
        "dynasty": "宋",
        "collection_info": null
    },
    {
        "uuid": "cc95e72d9c5792e55a2869387540e6c3",
        "title": "壬寅新春",
        "author": "陆游",
        "content": "半生常是道边人，岁晚初收事外身。\n浊酒一杯聊永日，小园三亩亦新春。\n尚无枕寄邯郸梦，那有衣沾京洛尘。\n门外烟波三百里，此心惟与白鸥亲。",
        "dynasty": "宋",
        "collection_info": null
    },
    {
        "uuid": "851e9106093c80fdb9dd6091b2a480cf",
        "title": "幽居春夜",
        "author": "陆游",
        "content": "暮景催人雪鬓双，十年始復反吾邦。\n云逢佳月每避舍，酒压闲愁如受降。\n三弄笛声初到枕，一枝梅影正横窗。\n要知清梦游何许，不钓桐江即锦江。",
        "dynasty": "宋",
        "collection_info": null
    },
    {
        "uuid": "934d0417bf1175f61df4b98d72d30fd7",
        "title": "读书",
        "author": "陆游",
        "content": "放翁白首归剡曲，寂寞衡门书满屋。\n藜羮麦饭冷不尝，要足平生五车读。\n校雠心苦谨涂乙，吟讽声悲杂歌哭。\n三苍奇字已杀青，九译旁行方着录。\n有时达旦不灭灯，急雪打窗闻簌簌。\n倘年七十尚一纪，坠典断编真可续。\n客来不怕笑书痴，终胜牙籖新未触。",
        "dynasty": "宋",
        "collection_info": null
    },
    {
        "uuid": "2c4d384d1d55449c62c27ab5d66f009f",
        "title": "晨起",
        "author": "陆游",
        "content": "小雨湿清晓，新莺啼早春。\n年光惊病眼，节物属闲身。\n巴硖东连楚，嶓山北控秦。\n远游端可继，敢恨素衣尘。",
        "dynasty": "宋",
        "collection_info": null
    },
    {
        "uuid": "37071b3778cef9c36e278123f3ed2470",
        "title": "昔在成都正月七日圣寿寺麻子市初春行乐处也偶晨兴闻邻村守麻有感",
        "author": "陆游",
        "content": "乐事新年入锦城，城南麻市试春行。\n如今老病茅檐底，卧听儿童吓雀声。",
        "dynasty": "宋",
        "collection_info": null
    },
    {
        "uuid": "13c0d328f06bd02c7fa0576d05908d56",
        "title": "独孤生策字景略河中人工文善射喜击剑一世奇士也有自峡中来者言其死于忠涪间感涕赋诗",
        "author": "陆游",
        "content": "忆昨骑驴入蜀关，旗亭邂逅一开颜。\n气钟太华中条秀，文在先秦两汉间。\n宝剑凭谁占斗气，名驹竟失养天闲。\n身今老病投空谷，回首东风涕自澘。",
        "dynasty": "宋",
        "collection_info": null
    },
    {
        "uuid": "550a5ba8c43c04131598248780bc29ac",
        "title": "早春对酒感怀",
        "author": "陆游",
        "content": "探花畴昔喜春回，老大空惊节物催。\n芳瓮旋开新压酒，好枝犹把未残梅。\n书生岁恶甘藜苋，志士时平死草莱。\n欲豁孤怀谁晤语，夜弹长剑有余哀。",
        "dynasty": "宋",
        "collection_info": null
    },
    {
        "uuid": "85ef36839e1b41160cc15ff72d847405",
        "title": "晓出湖边摘野蔬",
        "author": "陆游",
        "content": "浩歌振履出茅堂，翠蔓丹芽采撷忙。\n且胜堆盘供苜蓿，未言满斛进槟榔。\n行迎风露衣巾爽，净洗羶荤匕筯香。\n着句夸张君勿笑，故人方厌太官羊。",
        "dynasty": "宋",
        "collection_info": null
    },
    {
        "uuid": "b4d9e9c6ff834f991bc97596e817d2fd",
        "title": "洊饥之余復苦久雨感嘆有作",
        "author": "陆游",
        "content": "道傍襁负去何之，积雨仍愁麦不支。\n为国忧民空激烈，杀身报主已差池。\n属餍糠麧犹多愧，徙倚柴荆只自悲。\n十载西游无恶岁，羡他村野足蹲鸱。",
        "dynasty": "宋",
        "collection_info": null
    },
    {
        "uuid": "58b75d21ec1a2f1633b66fdafa290ba3",
        "title": "春晴泛舟",
        "author": "陆游",
        "content": "儿童莫笑是陈人，湖海春回发兴新。\n雷动风行惊蛰戸，天开地闢转鸿钧。\n鳞鳞江色涨石黛，袅袅柳丝揺曲尘。\n欲上兰亭却回棹，笑谈终觉愧清真。",
        "dynasty": "宋",
        "collection_info": null
    },
    {
        "uuid": "ed4aa9c983c87f764d7dc57598e277b8",
        "title": "携一尊寻春湖上",
        "author": "陆游",
        "content": "酒裏真须勉策勋，百年何啻是中分。\n花梢已点猩猩血，水面初生瑟瑟纹。\n一世极知均腐骨，万钟元自付浮云。\n浩歌不恨无人和，但惜惊飞白鹭群。",
        "dynasty": "宋",
        "collection_info": null
    },
    {
        "uuid": "c257604afe1579bb53aac8cbd10541b3",
        "title": "晦前二日夜欲晓自湖上归对残月独酌",
        "author": "陆游",
        "content": "小阁对寒蟾，山尊尽更添。\n方看一轮满，又嘆两头纤。\n脉脉离云峤，姢姢傍画檐。\n五更清露下，不恨客衣霑。",
        "dynasty": "宋",
        "collection_info": null
    },
    {
        "uuid": "beb0e4c52989379b12a8d2177242ccd6",
        "title": "春晓有感",
        "author": "陆游",
        "content": "山杏溪桃续续开，缓歌谁与共传杯。\n年来只有追欢梦，百舌无情又唤回。",
        "dynasty": "宋",
        "collection_info": null
    },
    {
        "uuid": "2e66a8ef22e41134611b8eea6c141f82",
        "title": "夜观秦蜀地图",
        "author": "陆游",
        "content": "往者行省临秦中，我亦急服叨从戎。\n散关摩云俯贼垒，清渭如带陈军容。\n高旌缥缈严玉帐，画角悲壮传霜风。\n咸阳不劳三日到，幽州正可一炬空。\n意气已无鸡鹿塞，单于合入蒲萄宫。\n灯前此图忽到眼，白首流落悲涂穷。\n吾皇英武同世祖，诸将行策云台功。\n孤臣昧死欲自荐，君门万里无由通。\n正令选壮不为用，笔墨尚可输微忠。\n何当勒铭纪北伐，更拟草奏祈东封。",
        "dynasty": "宋",
        "collection_info": null
    },
    {
        "uuid": "36a38c3c1295707c5d53a60e56842234",
        "title": "久雨小饮",
        "author": "陆游",
        "content": "春来日日风雨横，老去时时衰病攻。\n门外回塘初涨緑，尊前槁面蹔生红。\n未除豪气每自笑，欲吐狂言无与同。\n安得并刀剪檐溜，凭高万里望晴空。",
        "dynasty": "宋",
        "collection_info": null
    },
    {
        "uuid": "0d5e462ed671f287faa9d58fb280ee12",
        "title": "有怀独孤景略",
        "author": "陆游",
        "content": "富贵世间元不乏，此君才大独难成。\n喑呜意气千人废，娴雅风流一座倾。\n韬略岂劳平大敌，文章亦足主齐盟。\n荒山野水涪州路，肠断西风薤露声。",
        "dynasty": "宋",
        "collection_info": null
    },
    {
        "uuid": "fc0c046dd6e75fc18f7ba7aee6769e38",
        "title": "春雨復寒遣怀",
        "author": "陆游",
        "content": "去日堂堂挽不回，新年又傍鬓边来。\n雨声欲作海棠祟，书卷只为春睡媒。\n村舍瘦蔬供薄酒，地炉微火伴残灰。\n浩然忽起金鞭兴，漾水嶓山安在哉。",
        "dynasty": "宋",
        "collection_info": null
    },
    {
        "uuid": "c76b812cb02ff1a392c75e1257b1e1ba",
        "title": "春游",
        "author": "陆游",
        "content": "平生乐行役，不耐常闭户。\n今朝新雨霁，一笑整巾屦。\n青猿导幽蹊，春草伴微步。\n虽云尊酒薄，蔬果亦略具。\n辛夷发高枝，杨柳吹堕絮。\n行歌不知远，落日呼野渡。\n横林已栖鸦，浅水犹立鹭。\n归来意颇豪，古锦有新句。",
        "dynasty": "宋",
        "collection_info": null
    },
    {
        "uuid": "8f8e46fa73a37238923313239efc381a",
        "title": "海棠",
        "author": "陆游",
        "content": "今日春已半，风雨停出游。\n缾中海棠花，数酌相献酬。\n尚想锦官城，花时乐事稠。\n金鞭过南市，红烛宴西楼。\n千林夸盛丽，一枝赏纤柔。\n狂吟恨未工，烂醉死即休。\n那知茅檐底，白髮见花愁。\n花亦如病姝，掩抑向客羞。\n尤物终动人，要非桃杏俦。\n东风万里恨，浩荡不可收。",
        "dynasty": "宋",
        "collection_info": null
    },
    {
        "uuid": "783768ba814fdd0fea1dc6b2d7641c28",
        "title": "寄仗锡平老借用其听琴诗韵",
        "author": "陆游",
        "content": "放翁久矣无此客，闯户儿童皆动色。\n寒泉不食人暍死，素绠银瓶我心恻。\n千金易得一士难，晚途淹泊眼愈寒。\n岂知一旦乃见子，杰语豪笔无僧酸。\n门前清溪天作底，细细风吹縠纹起。\n倚栏一笑谁得知，爱子数诗如此水。\n江湖安得常相从，浩歌相踏卧短篷。\n功名渠自有人了，留我镜中双颊红。",
        "dynasty": "宋",
        "collection_info": null
    },
    {
        "uuid": "3286446743961ea0a7346f82e24ff332",
        "title": "五月十四日夜梦一僧持诗编过予有暴雨诗语颇壮予欣然和之聮巨轴欲书未落笔而觉追作此篇",
        "author": "陆游",
        "content": "黑云塞空万马屯，转盼白雨如倾盆。\n狂风疾雷撼干坤，壮哉涧壑相吐吞。\n老龙腾拏下天阍，鳞间火作电脚奔。\n巨松拔起千年根，浮槎断梗何足论。\n我诗欲成醉墨翻，安得此雨洗中原。\n长河衮衮来昆崙，鹳鹊下看黄流浑。",
        "dynasty": "宋",
        "collection_info": null
    },
    {
        "uuid": "bf9f135f1bff6d7268760a770ddb921a",
        "title": "新塘观月",
        "author": "陆游",
        "content": "携酒新塘南，中夜欲忘归。\n贪看月满湖，不觉露湿衣。\n天高鹤声厉，风急萤火稀。\n此夕不一醉，行嘆破镜飞。\n渔家亦喜事，未掩水际扉。\n皇天有公道，处处皆清晖。",
        "dynasty": "宋",
        "collection_info": null
    },
    {
        "uuid": "9b103beb76c251cb95b79df0d839759c",
        "title": "观张提刑周鼎",
        "author": "陆游",
        "content": "他人冨贵堆金璧，曼舞妖歌夸坐客。\n清心好古谁似公，汉庭诸人推博识。\n一朝得此周庙器，买不论赀空四壁。\n苔痕洗尽铜色见，坐卧摩挲欲忘食。\n蛮童捧出客为起，恍如清庙陪剑履。\n腹中奇字粲虫鱼，峄山之碑那得比。\n知公原是功名人，看罢握手同悲辛。\n镐京洛邑在何许，漠漠秋风吹战尘。",
        "dynasty": "宋",
        "collection_info": null
    },
    {
        "uuid": "881f4462b270fc3da645ccd09ac6d9e3",
        "title": "口占送岩师还大梅护圣",
        "author": "陆游",
        "content": "放翁白髮已萧然，黄纸新除玉局仙。\n寄语山头老师叔，欲分茅舍度残年。",
        "dynasty": "宋",
        "collection_info": null
    },
    {
        "uuid": "605a543727eab8da057fa69abc3b3f9c",
        "title": "八月十四日夜湖山观月",
        "author": "陆游",
        "content": "长空露洗玻璃碧，紫金之盘径三尺。\n忽看擘地出人间，桂树扶疏如淡墨。\n揽衣独立镜湖边，风露万顷秋渺然。\n开帆讵必入东海，骑鲸便可追飞仙。\n冰壶玉瀣侵骨冷，醉看孤鸾舞清影。\n夜阑归舍人已眠，却倩天风为吹醒。",
        "dynasty": "宋",
        "collection_info": null
    },
    {
        "uuid": "c23fa8c370d58d6c983a90bc79908b4b",
        "title": "十五夜月色皦然有顷云生遂不復见",
        "author": "陆游",
        "content": "北望但空阔，南望横群山。\n青天无翳行素月，寥寥永夜非人间。\n九酝浆成老仙醉，六铢衣薄天宫寒。\n翠眉真人不火食，小立环佩风珊珊。\n横空邀我海山去，缥缈万里骖青鸾。\n相携一笑在云表，徐看玉宇飞金盘。",
        "dynasty": "宋",
        "collection_info": null
    },
    {
        "uuid": "21aea51d84c2e4c56ff954ed3bab27b0",
        "title": "夜闻秋风感怀",
        "author": "陆游",
        "content": "西风一夜号庭树，起揽戎衣泪溅襟。\n残角声催关月堕，断鸿影隔塞云深。\n数篇零落从军作，一寸凄凉报国心。\n莫倚壮图思冨贵，英豪何限死山林。",
        "dynasty": "宋",
        "collection_info": null
    },
    {
        "uuid": "985f89866098853060f8769173a8e720",
        "title": "玉局歌",
        "author": "陆游",
        "content": "玉局祠官殊不恶，衘如冰清俸如鹤。\n酒壶钓具常自随，五尺新篷织青篛。\n倚楼看镜待功名，半世儿痴晚方觉。\n何如醉裏泛桐江，长笛一声吹月落。\n蒋公新冢石马高，谢公飞旐凌秋涛。\n微霜莫遣侵鬓绿，从今二十四考书玉局。",
        "dynasty": "宋",
        "collection_info": null
    },
    {
        "uuid": "ac67395e5f35e8556ef7a9683bb6e6e2",
        "title": "醉歌",
        "author": "陆游",
        "content": "往时一醉论斗石，坐人饮水不能敌。\n横戈击剑未足豪，落笔纵横风雨疾。\n雪中会猎南山下，清晓嶙峋玉千尺。\n道边狐兔何曾问，驰过西村寻虎迹。\n貂裘半脱马如龙，举鞭指麾气吐虹。\n不须分弓守近塞，传檄可使腥膻空。\n小冦逋诛六十载，狺狺猘子势已穷。\n圣朝好生贷孥戮，还尔旧穴去天东。",
        "dynasty": "宋",
        "collection_info": null
    },
    {
        "uuid": "0f9939b5901136fa55cb58194f1eaada",
        "title": "闭门",
        "author": "陆游",
        "content": "寂寂云山千万重，闭门不忍嘆涂穷。\n高秋酒熟雪浮瓮，中夜剑归雷吼空。\n近报冦戎迯漠北，岂无貔虎定关中。\n君王犹记孤忠在，安得英豪共此功。",
        "dynasty": "宋",
        "collection_info": null
    },
    {
        "uuid": "a1730c732fb23b5c33728e55918ab00b",
        "title": "草书歌",
        "author": "陆游",
        "content": "倾家酿酒三千石，闲愁万斛酒不敌。\n今朝醉眼烂岩电，提笔四顾天地窄。\n忽然挥扫不自知，风云入怀天借力。\n神龙战野昏雾腥，奇鬼摧山太阴黑。\n此时驱尽胸中愁，槌床大叫狂堕帻。\n吴笺蜀素不快人，付与高堂三丈壁。",
        "dynasty": "宋",
        "collection_info": null
    },
    {
        "uuid": "402b544ebf6ead52fd65e74a8a2e3b36",
        "title": "野饮夜归戏作",
        "author": "陆游",
        "content": "青海天山战未鏖，即今尘暗旧戎袍。\n风高乍觉弓声劲，霜冷初增酒兴豪。\n未办大名垂宇宙，空成恸哭向蓬蒿。\n灞亭老将归常夜，无奈人间儿女曹。",
        "dynasty": "宋",
        "collection_info": null
    },
    {
        "uuid": "cdc592fe26c534151876ad5fcdfcb712",
        "title": "夜泊水村",
        "author": "陆游",
        "content": "腰间羽箭久凋零，太息燕然未勒铭。\n老子犹堪绝大漠，诸君何至泣新亭。\n一身报国有万死，双鬓向人无再青。\n记取江湖泊船处，卧闻新雁落寒汀。",
        "dynasty": "宋",
        "collection_info": null
    },
    {
        "uuid": "86a4f789bc05ce93bb5c0765d75f99cc",
        "title": "幽居",
        "author": "陆游",
        "content": "遶屋巉巉碧玉峰，箇中天遣养疏慵。\n捐书已嘆空虚腹，得酒还浇垒块胸。\n曲几坐看窥戸月，短篷卧听隔城钟。\n柴桑自有归来意，枉道人间不见容。",
        "dynasty": "宋",
        "collection_info": null
    },
    {
        "uuid": "d1c7e7cfe67da721a9c62c39cfc7a9ec",
        "title": "与邻翁登山亭",
        "author": "陆游",
        "content": "数掩槿篱围夕照，一间茅舍背阴崖。\n吾生扰扰实无乐，人事悠悠那可谐。\n忧患向来侵绿鬓，登临此日费青鞋。\n京华旧友凋零尽，野老逢迎一散怀。",
        "dynasty": "宋",
        "collection_info": null
    },
    {
        "uuid": "e321138a3e2c08fbf9324a746ab7d61c",
        "title": "无题",
        "author": "陆游",
        "content": "轣辘氊车赴密期，追欢最数牡丹时。\n新春欲近犹贪喜，旧爱濳移不自知。\n宝镜尘生鸾怅望，钿筝弦绝雁参差。\n玉壶莫贮臙脂泪，从湿泥金带上诗。",
        "dynasty": "宋",
        "collection_info": null
    },
    {
        "uuid": "c57b77924feebd1596725f33a56e6ba2",
        "title": "遣兴",
        "author": "陆游",
        "content": "平生与俗马牛风，落魄人间亦未穷。\n绿绮奏终香缕碧，乌丝书罢烛花红。\n梦中吴蜀山川近，醉后周秦战伐空。\n投老飘然君勿笑，也胜鱼鸟在池笼。",
        "dynasty": "宋",
        "collection_info": null
    },
    {
        "uuid": "ee15be19d35be300d647ad7ba6e20962",
        "title": "梦宴客大楼上命笔作诗既觉续成之",
        "author": "陆游",
        "content": "表裏江山亦乐哉，华缨满座敌邹枚。\n歌从郢客楼中听，猎向樊姬墓上回。\n梅蘂香清篸宝髻，熊蹯味美按新醅。\n眼边歴歴兴亡事，欲赋章华恐过哀。",
        "dynasty": "宋",
        "collection_info": null
    },
    {
        "uuid": "651c1326f170b69aaa85b18da3901258",
        "title": "新塘夜归",
        "author": "陆游",
        "content": "烟月茫茫十里堤，数声渔唱埭东西。\n旋烧新兔倾村酒，扶得归来醉似泥。",
        "dynasty": "宋",
        "collection_info": null
    },
    {
        "uuid": "6bdf8cffa93df3ee07100e511a679e56",
        "title": "古风三首  其一",
        "author": "陆游",
        "content": "少年暮黄老，雅志在山林。\n火食亦彊勉，宁有婚宦心。\n失脚堕世网，衰病忽侵寻。\n放逐适天幸，独恨山未深。\n一床元不睡，翛然横素琹。\n开门毛髮冷，湖阔月欲沈。",
        "dynasty": "宋",
        "collection_info": null
    },
    {
        "uuid": "47d99f0386dbf6e4130dd6b5f655f7b2",
        "title": "古风三首  其二",
        "author": "陆游",
        "content": "贺监未尝死，江天醉初醒。\n逸少亦度世，弭节过兰亭。\n吾本淡荡人，转徙如蓬萍。\n聊凭一杯绿，驻此双鬓青。\n邂逅两仙翁，笙鹤游青冥。\n还家不能食，浊世纷羶腥。",
        "dynasty": "宋",
        "collection_info": null
    },
    {
        "uuid": "ba9b9311d40e500c2888383eff4aecd0",
        "title": "古风三首  其三",
        "author": "陆游",
        "content": "功名如博戏，大叫或作卢。\n文辞组绣耳，初不繫贤愚。\n负恃已可笑，憎嫉真区区。\n平生学金丹，我岂斯人徒。\n啸歌醉自和，颜鬓老不枯。\n却后五百年，烟雨钓镜湖。",
        "dynasty": "宋",
        "collection_info": null
    },
    {
        "uuid": "dfd0755aeb3b0b4174fc782ad76606fe",
        "title": "累日无酒亦不肉食戏作此诗",
        "author": "陆游",
        "content": "小筑精庐剡曲傍，枵然蝉腹与龟肠。\n酒钱觅处无司业，斋日多来似太常。\n云碓旋舂菰米滑，风炉亲候药苖香。\n明年更入南山去，要试囊中服玉方。",
        "dynasty": "宋",
        "collection_info": null
    },
    {
        "uuid": "32befc45a0e295d90f92e31b32331acd",
        "title": "读书",
        "author": "陆游",
        "content": "读书四更灯欲尽，胸中太华蟠千仞。\n仰呼青天那得闻，穷到白头犹自信。\n策名委质本为国，岂但空取黄金印。\n故都即今不忍说，空宫夜夜飞秋燐。\n士初许身辈稷契，岁晚所立惭廉蔺。\n正看愤切诡成功，已復雍容託观衅。\n虽然知人要未易，讵可例轻天下士。\n君不见长松卧壑困风霜，时来屹立扶明堂。",
        "dynasty": "宋",
        "collection_info": null
    },
    {
        "uuid": "63e5813e8bcce33a7021550267e3df6f",
        "title": "自妙相归将至杜浦堰舟中作",
        "author": "陆游",
        "content": "斜阳发东郭，初夜转西城。\n寺阁疏钟动，渔村远火明。\n苍茫林霭灭，扑漉水禽惊。\n渐喜吾庐近，遥闻过埭声。",
        "dynasty": "宋",
        "collection_info": null
    },
    {
        "uuid": "a99b9863471c1c03d77b7e2b87b0645d",
        "title": "秋兴",
        "author": "陆游",
        "content": "樵风溪上弄扁舟，濯锦江边忆旧游。\n豪竹哀丝真昨梦，爽砧繁杵又惊秋。\n坠枝橘熟初堪剪，浮瓮醅香恰受篘。\n莫道身闲总无事，孤灯夜夜写清愁。",
        "dynasty": "宋",
        "collection_info": null
    },
    {
        "uuid": "9004966101954d3d310348a866b138d0",
        "title": "哀北",
        "author": "陆游",
        "content": "太行天下脊，黄河出昆崙。\n山川形胜地，歴世多名臣。\n哀哉六十年，左衽沦胡尘。\n抱负虽奇伟，没齿不得伸。\n老夫实好义，北望常酸辛。\n何当拥黄旗，径涉白马津。\n穷追殄犬羊，旁招出凤麟。\n努力待传檄，勿谓吴无人。",
        "dynasty": "宋",
        "collection_info": null
    },
    {
        "uuid": "3c953953a78299e293b10df6acca402c",
        "title": "琵琶",
        "author": "陆游",
        "content": "西蜀琵琶逻逤槽，梨园旧谱郁轮袍。\n绣筵银烛燕宫夜，一饮千钟未足豪。",
        "dynasty": "宋",
        "collection_info": null
    },
    {
        "uuid": "29ae109311c47011114deee0974d6d5f",
        "title": "三江舟中大醉作",
        "author": "陆游",
        "content": "志欲冨天下，一身常苦饥。\n气可吞匈奴，束带向小儿。\n天公无由问，世俗那得知。\n挥手散醉髮，去隐云海涯。\n风息天镜平，涛起雪山倾。\n轻帆入浩荡，百怪不可名。\n虹竿秋月鈎，巨鰲倘可求。\n灭迹从今逝，回看隘九州。",
        "dynasty": "宋",
        "collection_info": null
    },
    {
        "uuid": "f9e011c940428d1b0f31ae6535a2a121",
        "title": "短歌行",
        "author": "陆游",
        "content": "百年鼎鼎世共悲，晨钟暮鼓无休时。\n碧桃红杏易零落，翠眉玉颊多别离。\n涉江采菱风败意，登楼待月云为祟。\n功名常畏谤谗兴，冨贵毎同衰病至。\n人生可嘆十八九，自古危机无妙手。\n正令插翮上青云，不如得钱即沽酒。",
        "dynasty": "宋",
        "collection_info": null
    },
    {
        "uuid": "b2bc7809eb3a69ca842f428e3499c316",
        "title": "悲秋",
        "author": "陆游",
        "content": "秋灯如孤萤，熠熠耿窗户。\n秋雨如漏壶，点滴连早暮。\n我岂楚逐臣，惨怆出怨句。\n逢秋未免悲，直以忧国故。\n三军老不战，比屋困征赋。\n可使江淮间，岁岁常列戍。",
        "dynasty": "宋",
        "collection_info": null
    },
    {
        "uuid": "4bce72bdd5465a326702d211e04e2d34",
        "title": "步至西村",
        "author": "陆游",
        "content": "一饱无余事，西村偶独行。\n榰笻息微倦，汲井潄余酲。\n川阔雁平度，谷虚云乱生。\n绝知丰岁乐，笑语隔柴荆。",
        "dynasty": "宋",
        "collection_info": null
    },
    {
        "uuid": "c8066d0e01706177a447fd45c5f535e9",
        "title": "题接待院壁",
        "author": "陆游",
        "content": "笙歌凄咽离亭晚，回首高城半掩门。\n疉疉远山横翠霭，姢姢新月耿黄昏。\n未嫌双橹妨欹枕，自是孤舟易断魂。\n遥想柯桥落帆处，隔江微火认渔村。",
        "dynasty": "宋",
        "collection_info": null
    },
    {
        "uuid": "8776ed533eaa62c8a94a93124139af59",
        "title": "九月晦日作四首  其一",
        "author": "陆游",
        "content": "菊枝倾倒不成丛，桐叶凋零已半空。\n自是老来多感慨，不应萧瑟为秋风。",
        "dynasty": "宋",
        "collection_info": null
    },
    {
        "uuid": "b3cc5b8f0a8d378f48bec2f525b422f2",
        "title": "九月晦日作四首  其二",
        "author": "陆游",
        "content": "山路清寒近探梅，振衣高处兴悠哉。\n飞鸿杳杳江天阔，一片愁从万里来。",
        "dynasty": "宋",
        "collection_info": null
    },
    {
        "uuid": "814ffbb02daf3b74fe4e1158f34a4c6d",
        "title": "九月晦日作四首  其三",
        "author": "陆游",
        "content": "锦城谁与寄音尘，望断秋江六六鳞。\n正使倾家供曲蘖，定知不解醉愁人。",
        "dynasty": "宋",
        "collection_info": null
    },
    {
        "uuid": "bc83d50791ce4452d7b347082fb5620e",
        "title": "九月晦日作四首  其四",
        "author": "陆游",
        "content": "炊烟漠漠衡门寂，寒日昏昏倦鸟还。\n数树丹枫映苍桧，天工觧作范寛山。",
        "dynasty": "宋",
        "collection_info": null
    },
    {
        "uuid": "efd79eb0dcd90be872f8a9d8a5e9c2db",
        "title": "陶山遇雪觉林迁庵主见招不果往",
        "author": "陆游",
        "content": "山中大雪二尺彊，道边虎迹如椀大。\n衰翁畏虎復畏寒，招唤不来公勿怪。\n梨花开时好风日，走马寻公作寒食。\n不须沽酒饮陶濳，箭笋蕨芽如蜜甜。",
        "dynasty": "宋",
        "collection_info": null
    },
    {
        "uuid": "0b0a98b37d44da3db3f78b5b54670940",
        "title": "哭王季夷",
        "author": "陆游",
        "content": "超遥天马渥洼来，万里修途忍勒回。\n爽气即今犹可想，旧游何处不堪哀。\n梦中有客徴残锦，地下无炉铸横财。\n欲酹一尊身尚病，鬛封春露湿苍苔。",
        "dynasty": "宋",
        "collection_info": null
    },
    {
        "uuid": "157fbeae010cb9984ef188ea954c88ce",
        "title": "樊江晚泊",
        "author": "陆游",
        "content": "碧云吞日天欲暮，城西捩柁城东路。\n莼羮菰饭香满船，正是江头落帆处。\n荻洲渔火远更明，烟水苍茫闻雁声。\n不是绿尊能破闷，白头客路若为情。",
        "dynasty": "宋",
        "collection_info": null
    },
    {
        "uuid": "faa197e364ac95cb3f3d23c9de495d23",
        "title": "蛾眉村旅舍作",
        "author": "陆游",
        "content": "小雨初收景气和，青苔狼藉落梅多。\n曲肱野店睡斜日，濯足溪桥鸣细波。\n久厌俗情生眼白，近承天诏赐颜酡。\n骑鲸未返蓬壶去，此路犹须几浩歌。",
        "dynasty": "宋",
        "collection_info": null
    },
    {
        "uuid": "93fad949212572308e6772b0ea717063",
        "title": "娥江野饮赠刘道士",
        "author": "陆游",
        "content": "春光盎盎催官柳，柳色黄如醆中酒。\n桥边微径惬幽寻，世外高人共携手。\n参差茅舍出木末，隐映酒旗当浦口。\n插花处处引村童，失道时时问耕叟。\n客堪共醉百无一，事不谐心十常九。\n日斜潮落不可留，孤舟欲上频搔首。",
        "dynasty": "宋",
        "collection_info": null
    },
    {
        "uuid": "9f43bff6b6373728fbc5fb69bfe5cfbf",
        "title": "丈亭遇老人长眉及肩欲就之语忽已张帆吹笛而去",
        "author": "陆游",
        "content": "飒飒长眉緑覆肩，欲推寿数意茫然。\n若非楚国庚寅岁，定是尧时丙子年。\n铜笛一声惊宿鹭，蒲帆数幅破晴烟。\n遥知乘醉江湖去，黄鹤楼头又放颠。",
        "dynasty": "宋",
        "collection_info": null
    },
    {
        "uuid": "d1470660902f438ece9723cb31edd9a8",
        "title": "寓舍闻禽声",
        "author": "陆游",
        "content": "日暖林梢鹎鵊鸣，稻陂无处不青青。\n老农睡足犹慵起，支枕东窗尽意听。",
        "dynasty": "宋",
        "collection_info": null
    },
    {
        "uuid": "e5d869060c4220cd9be8d6ed9fabe7ad",
        "title": "春晚",
        "author": "陆游",
        "content": "雨足人家插稻秧，蚕生邻女采桑黄。\n万花扫迹春将暮，百草吹香日正长。\n闲觅啼莺穿北崦，戏随飞蝶过东冈。\n飘然且喜身彊健，不怪儿曹笑老狂。",
        "dynasty": "宋",
        "collection_info": null
    },
    {
        "uuid": "b460243a4a6c60ade70129c394798340",
        "title": "题莹师钓台图",
        "author": "陆游",
        "content": "羊裘老子钓鱼处，开卷令人双眼明。\n未可怱怱便持去，夜窗吾欲听滩声。",
        "dynasty": "宋",
        "collection_info": null
    },
    {
        "uuid": "6d8b40b4dea44d35b44ac825f95d33cd",
        "title": "仗锡平老具舟车迎前天衣印老印悉遣还策杖访之作二绝句奉送兼简平  其一",
        "author": "陆游",
        "content": "画舫篮舆不许前，白头行脚意超然。\n舜江禹穴千山水，尽在高人拄杖边。",
        "dynasty": "宋",
        "collection_info": null
    },
    {
        "uuid": "3dc8183c3fced1c103a6df7215e4682e",
        "title": "仗锡平老具舟车迎前天衣印老印悉遣还策杖访之作二绝句奉送兼简平  其二",
        "author": "陆游",
        "content": "鱼鼓声中白氎巾，南山笋蕨一番新。\n长安不是无卿相，林下平津独可人。",
        "dynasty": "宋",
        "collection_info": null
    },
    {
        "uuid": "68c51e9c1b8d2a6c537fd12c14758b31",
        "title": "湖边晓行",
        "author": "陆游",
        "content": "蹇驴清晓掠湖堤，缓辔迎凉帽影低。\n露拆渚莲红渐闹，雨催陂稻緑初齐。\n先秋叶已时时堕，失旦鸡犹续续啼。\n不是老来忘睡美，戴星南亩惯扶犁。",
        "dynasty": "宋",
        "collection_info": null
    },
    {
        "uuid": "d2b8a1986927c80857e0502e707d8737",
        "title": "久雨杜门遣怀",
        "author": "陆游",
        "content": "风雨萧萧卧掩关，经旬登览负溪山。\n也知解送丰年喜，无奈难消永日闲。\n平野横吹看凌厉，画檐高泻听淙潺。\n城闉路断吾何恨，浊酒枯鱼亦破颜。",
        "dynasty": "宋",
        "collection_info": null
    },
    {
        "uuid": "9460bab7c01926498c9bdae68e5d442e",
        "title": "梅雨陂泽皆满",
        "author": "陆游",
        "content": "雨暗迷行路，溪深没旧痕。\n汪汪牛湩白，盎盎酒醅浑。\n暖浸千畦稻，横通十里村。\n群蛙更堪笑，鼓吹闹黄昏。",
        "dynasty": "宋",
        "collection_info": null
    },
    {
        "uuid": "cfa7ec55476b08f2374de3225f0e848f",
        "title": "夜意二首  其一",
        "author": "陆游",
        "content": "幌外灯青见鼠行，林梢月黑有枭鸣。\n只言中夏夜偏短，万里梦回天未明。",
        "dynasty": "宋",
        "collection_info": null
    },
    {
        "uuid": "b37c0da8cf6aa5e1e7782a484aec15f8",
        "title": "夜意二首  其二",
        "author": "陆游",
        "content": "睡觉邻鸡已再啼，蓬窗灯暗雨凄凄。\n东家蹇驴不用借，明日门前一尺泥。",
        "dynasty": "宋",
        "collection_info": null
    },
    {
        "uuid": "2e3cb34eace94ec2033bd014e4f27a8f",
        "title": "幽事",
        "author": "陆游",
        "content": "老境俗缘减，闲居幽事多。\n去沙通断涧，插援护新荷。\n棋罢看山卧，钓归揺檝歌。\n余年端有几，风月且婆娑。",
        "dynasty": "宋",
        "collection_info": null
    },
    {
        "uuid": "7a5cd588ba9f4461e33932765e8b0ce3",
        "title": "对酒戏作",
        "author": "陆游",
        "content": "去日奔轮不啻过，凌烟勲业已蹉跎。\n只言一寸丹心在，无奈千茎白髮何。\n色比鹅雏京口酒，声如珠贯渭城歌。\n身闲取醉真当勉，莫学痴人梦螘窠。",
        "dynasty": "宋",
        "collection_info": null
    },
    {
        "uuid": "2bbb4cd27e36e5736f9acbeec883932c",
        "title": "夏雨",
        "author": "陆游",
        "content": "清风起湖滨，急雨来天末。\n蚊蝇遽退听，松竹例苏活。\n奇声集空庭，爽气生细葛。\n素秋虽尚遥，聊喜寛肺渇。",
        "dynasty": "宋",
        "collection_info": null
    },
    {
        "uuid": "062f3448891cd66d30747b81ac98e29a",
        "title": "军中杂歌八首  其一",
        "author": "陆游",
        "content": "三受降城无壅城，贼来杀尽始还营。\n漠南漠北静如扫，清夜不闻胡马声。",
        "dynasty": "宋",
        "collection_info": null
    },
    {
        "uuid": "51fa704f7e11c6c27b97e63a97c1c2e2",
        "title": "军中杂歌八首  其二",
        "author": "陆游",
        "content": "秦人万里筑长城，不如壮士守北平。\n晓来碛中雪一丈，洗尽烟尘春草生。",
        "dynasty": "宋",
        "collection_info": null
    },
    {
        "uuid": "1a11c8bf97cbc8b832a128af846d86d4",
        "title": "军中杂歌八首  其三",
        "author": "陆游",
        "content": "匈奴莫復倚长戈，来欵军门早乞和。\n铁骑如山尚可避，飞将军来汝奈何。",
        "dynasty": "宋",
        "collection_info": null
    },
    {
        "uuid": "f4f9c338bcabc0b37e0aa73a8ce33880",
        "title": "军中杂歌八首  其四",
        "author": "陆游",
        "content": "名王金冠玉蹀躞，面縳纛下声呱呱。\n稿街未遽要汝首，卖与酒家钳作奴。",
        "dynasty": "宋",
        "collection_info": null
    },
    {
        "uuid": "220b6f89f58a89eb4a76128db5e02a7b",
        "title": "军中杂歌八首  其五",
        "author": "陆游",
        "content": "三月未春冰塞川，冬月苦寒雪闇天。\n紫髯将军晓射虎，吓杀胡儿箭似椽。",
        "dynasty": "宋",
        "collection_info": null
    },
    {
        "uuid": "077e217901f646337f915e7ce5a26c49",
        "title": "军中杂歌八首  其六",
        "author": "陆游",
        "content": "北面行台号令新，绣旗豹尾渡河津。\n檄书纔下降书至，不用儿郎打女真。",
        "dynasty": "宋",
        "collection_info": null
    },
    {
        "uuid": "1003f9cf2048b7f4c2a676a2699bea29",
        "title": "军中杂歌八首  其七",
        "author": "陆游",
        "content": "渔阳儿女美如花，春风楼上学琵琶。\n如今便死知无恨，不属番家属汉家。",
        "dynasty": "宋",
        "collection_info": null
    },
    {
        "uuid": "a481cab3d336bf045f6d9490ea744418",
        "title": "军中杂歌八首  其八",
        "author": "陆游",
        "content": "北庭茫茫秋草枯，正东万里是皇都。\n征人楼上看太白，思妇城南迎紫姑。",
        "dynasty": "宋",
        "collection_info": null
    },
    {
        "uuid": "e71c4576281370c5191bdac4b4fc7f58",
        "title": "夏夜舟中闻水鸟声甚哀若曰姑恶感而作诗",
        "author": "陆游",
        "content": "女生藏深闺，未省窥墙藩。\n上车移所天，父母为它门。\n妾身虽甚愚，亦知君姑尊。\n下床头鸡鸣，梳髻着襦裙。\n堂上奉洒扫，厨中具盘飱。\n青青摘葵苋，恨不美熊蹯。\n姑色少不怡，衣袂湿泪痕。\n所冀妾生男，庶几姑弄孙。\n此志竟蹉跎，薄命来谗言。\n放弃不敢怨，所悲孤大恩。\n古路傍陂泽，微雨鬼火昏。\n君听姑恶声，无乃谴妇魂。",
        "dynasty": "宋",
        "collection_info": null
    },
    {
        "uuid": "266f0a355613b0b7733d891a7e5af7f5",
        "title": "暮归舟中二首  其一",
        "author": "陆游",
        "content": "五月未剧暑，暮从城市还。\n断虹低饮涧，落日远衘山。\n蠏舍丛芦外，菱舟薄霭间。\n诗情终草草，虚遣鬓毛斑。",
        "dynasty": "宋",
        "collection_info": null
    },
    {
        "uuid": "f27189a8386eef47f11613de43138eb7",
        "title": "暮归舟中二首  其二",
        "author": "陆游",
        "content": "湖水绿可爱，弄桡衝夕霏。\n林昏渔火壮，山转寺钟微。\n老嘆世情恶，穷知心事违。\n回头语孤鹤，伴我莫先飞。",
        "dynasty": "宋",
        "collection_info": null
    },
    {
        "uuid": "5610baaa4ee5ca1bfd2ccd8a3bc6715d",
        "title": "夏夜四首  其一",
        "author": "陆游",
        "content": "夏夜忽已半，东冈月初生。\n起行遶庭树，爱此露滴声。\n漂流忆安卧，局促念遐征。\n幽怀谁晤语，华觞还自倾。",
        "dynasty": "宋",
        "collection_info": null
    },
    {
        "uuid": "3f680f4fdb2e8da696a64031fbc95f82",
        "title": "夏夜四首  其二",
        "author": "陆游",
        "content": "萤火喜暗庭，桐叶矜冷雨。\n幽人悄不寐，独夜谁与处。\n干坤信无情，岁月遽如许。\n明发视镜中，鬓丝添几缕。",
        "dynasty": "宋",
        "collection_info": null
    },
    {
        "uuid": "c459c9450420ae3b1d97fb8c3a5ac6bf",
        "title": "夏夜四首  其三",
        "author": "陆游",
        "content": "庭荒蔓草长，堂豁爽气入。\n悠然推枕起，聊作倚杖立。\n飞萤亦避雨，黏栋光熠熠。\n南邻输税归，小妇愁夜汲。",
        "dynasty": "宋",
        "collection_info": null
    },
    {
        "uuid": "9ed54e232f6be06a196844cbc4c9feb5",
        "title": "夏夜四首  其四",
        "author": "陆游",
        "content": "结屋在郊墟，翛然谢炎炽。\n窗扉故阒寂，水竹亦幽邃。\n飞虫望灯集，栖燕衝雨至。\n石枕与葛幮，美哉今夕睡。",
        "dynasty": "宋",
        "collection_info": null
    },
    {
        "uuid": "7478fb9cd138bae58e1099165b052936",
        "title": "北渚",
        "author": "陆游",
        "content": "北渚露浓苹叶老，南塘雨过藕花稀。\n新秋渐近蝉更急，残日已沉鸦未归。\n铜镜面颜无药驻，玉关勲业与心违。\n一蓑一笠生涯在，且醉苍苔旧钓矶。",
        "dynasty": "宋",
        "collection_info": null
    },
    {
        "uuid": "502b53d5e955c6e65c6b88b84b046823",
        "title": "夏日五鼓起戏书",
        "author": "陆游",
        "content": "老鸡喔喔桑树颠，明星磊磊茅屋边。\n我兴视夜不復眠，坐看朝暾浴虞渊。\n开窗清风来穆然，拂几洗研整蠧编。\n火云崔嵬忽满天，安得羲和徐着鞭。",
        "dynasty": "宋",
        "collection_info": null
    },
    {
        "uuid": "52e7c3ce539db81cdecb0049a29c8674",
        "title": "雨夜",
        "author": "陆游",
        "content": "急雨如河泻瓦沟，空堂卧对一灯幽。\n老鸡多事彊知晓，落叶无情先报秋。\n身未盖棺谁可料，尊常有酒莫闲愁。\n功名老大从来事，且復长歌起饭牛。",
        "dynasty": "宋",
        "collection_info": null
    },
    {
        "uuid": "6d321df9f05b8754f627305a20bd2d12",
        "title": "小立",
        "author": "陆游",
        "content": "旷怀尘事外，小立緑阴间。\n举世皆嫌拙，平生剩得闲。\n江郊云易暗，旱岁雨终悭。\n欲醉尊无酒，悠然对暮山。",
        "dynasty": "宋",
        "collection_info": null
    },
    {
        "uuid": "8db15e22901dcfcd36751f961851b4bf",
        "title": "徙倚",
        "author": "陆游",
        "content": "渔扉夕不掩，徙倚欲三更。\n月正树无影，露浓荷有声。\n峥嵘岁将晚，悄怆恨难平。\n坐念中原没，男儿恐浪生。",
        "dynasty": "宋",
        "collection_info": null
    },
    {
        "uuid": "957027f4dc89127e45349857c7189831",
        "title": "居山",
        "author": "陆游",
        "content": "涉世缘虽薄，居山味自长。\n穿云双履湿，洗药一溪香。\n有酒作脸缬，无愁供鬓霜。\n辽天渺归鹤，千载付茫茫。",
        "dynasty": "宋",
        "collection_info": null
    },
    {
        "uuid": "2c53c6bc94e4f591115bd857abda3aa5",
        "title": "秋兴二首  其一",
        "author": "陆游",
        "content": "白髮萧萧欲满头，归来三见故山秋。\n醉凭高阁干坤大，病入中年日月遒。\n百战铁衣空许国，五更画角只生愁。\n明朝烟雨桐江岸，且占丹枫繫钓舟。",
        "dynasty": "宋",
        "collection_info": null
    },
    {
        "uuid": "ad1e0322ddfb21bb10152f428548ac94",
        "title": "秋兴二首  其二",
        "author": "陆游",
        "content": "暮境何堪与病遭，西风落叶拥亭皋。\n极知世上人情恶，且放江边醉眼高。\n应俗纷纷何日了，咏诗混混寄吾豪。\n碧油金锁平生意，未许人言学楚骚。",
        "dynasty": "宋",
        "collection_info": null
    },
    {
        "uuid": "9257e249d7c6ecf880b727440da83dc6",
        "title": "八月五日夜半起饮酒作草书数纸",
        "author": "陆游",
        "content": "有漏神仙有髮僧，碧幮欹枕对秋灯。\n忽然起索三升酒，飒飒蛟龙入剡藤。",
        "dynasty": "宋",
        "collection_info": null
    },
    {
        "uuid": "082cb5028d5e3fb6becd5677fdbbaf71",
        "title": "秋雨渐凉有怀兴元三首  其一",
        "author": "陆游",
        "content": "八月山中夜渐长，雨声灯影共凄凉。\n遥知南郑风霜早，已有寒熊犯猎塲。",
        "dynasty": "宋",
        "collection_info": null
    },
    {
        "uuid": "9f5661727e937869afe85729f7f6ef6b",
        "title": "秋雨渐凉有怀兴元三首  其二",
        "author": "陆游",
        "content": "十年前在古梁州，痛饮无时不惯愁。\n最忆夜分歌舞歇，卧听秦女擘箜篌。",
        "dynasty": "宋",
        "collection_info": null
    },
    {
        "uuid": "e4b776817b16431b017f575fe7fa176e",
        "title": "秋雨渐凉有怀兴元三首  其三",
        "author": "陆游",
        "content": "清梦初回秋夜阑，床前耿耿一灯残。\n忽闻雨掠蓬窗过，犹作当时铁马看。",
        "dynasty": "宋",
        "collection_info": null
    },
    {
        "uuid": "ace9964f19e5512525e028344b82c917",
        "title": "秋风曲",
        "author": "陆游",
        "content": "秋风吹雨鸣窗纸，壮士不眠推枕起。\n床头金尽酒尊空，枥马相看涙如洗。\n鸿门覇上百万师，安西北庭九千里。\n帐前画角声入云，陇上铁衣光照水。\n横飞渡辽健如鹘，谈笑不劳投马棰。\n堂堂羽檄从天下，夜半斫营孱可鄙。\n拾萤读书定何益，投笔取封当努力。\n百斤长刀两石弓，饱将两耳听秋风。",
        "dynasty": "宋",
        "collection_info": null
    },
    {
        "uuid": "f72f7f8d2d01dabbed4064a3690d6cc5",
        "title": "送宣书记并寄其兄昙才二公",
        "author": "陆游",
        "content": "在吴识昙公，至蜀识才公。\n弥天宣书记，晚乃得从容。\n是家固多贤，天遣慰我穷。\n初秋夏末时，衲子各西东。\n子独惜此别，共语夜烛红。\n怪我耐逆境，万事一笑空。\n子顾知我否，视身如枯蓬。\n枯蓬未变灭，姑当付之风。\n家世无高年，我今六十翁。\n俯仰几时客，结束已匆匆。\n那将须臾景，更受忧患攻。\n愿言早来归，相就煮晚菘。",
        "dynasty": "宋",
        "collection_info": null
    },
    {
        "uuid": "901afbcf260f062980c46befa5e98adc",
        "title": "起晚戏作",
        "author": "陆游",
        "content": "地偏身饱闲，秋爽睡殊美。\n老鸡每愧渠，三唱呼未起。\n厨人罢晨汲，童子愁屣履。\n惰慵虽可嘲，安静良足喜。\n心空梦亦少，酣枕甘若醴。\n不学多事人，南柯豪众蚁。",
        "dynasty": "宋",
        "collection_info": null
    },
    {
        "uuid": "c1fc24ab6a7a53211d2a794f2958214e",
        "title": "饮村店夜归二首  其一",
        "author": "陆游",
        "content": "致主初心陋汉唐，暮年身世落农桑。\n草烟牛迹西山外，又卧旗亭送夕阳。",
        "dynasty": "宋",
        "collection_info": null
    },
    {
        "uuid": "06931dbd855047fe14a8c9bff21880fb",
        "title": "饮村店夜归二首  其二",
        "author": "陆游",
        "content": "滟滟村醪君勿辞，橙椒香美白鹅肥。\n醉中忘却身今老，戏逐萤光蹋雨归。",
        "dynasty": "宋",
        "collection_info": null
    },
    {
        "uuid": "d2ecb0a7efab130a71e6b7673b9748e6",
        "title": "雨夜感怀",
        "author": "陆游",
        "content": "点滴空阶雨送凉，青灯对影独凄伤。\n身如病木惊秋早，心似鳏鱼怯夜长。\n铸得黄金犹有术，扫空白髮定无方。\n萧然禅榻君休笑，一卷残书伴枕傍。",
        "dynasty": "宋",
        "collection_info": null
    },
    {
        "uuid": "fd42b4c1358d4391c4aa10a7123a5fee",
        "title": "寄叶道人",
        "author": "陆游",
        "content": "白首不堪忧患缠，要将乐事饯流年。\n寻山犹费几两屐，贮酒真须百斛舩。\n若信王侯等蝼蚁，可因富贵失神仙。\n惊人亦莫摩铜狄，泰华松风足昼眠。",
        "dynasty": "宋",
        "collection_info": null
    },
    {
        "uuid": "3161c381ac585c5c768c7d2680dfeb9b",
        "title": "月下小酌",
        "author": "陆游",
        "content": "昨日雨遶檐，孤灯对搔首。\n今夜月满庭，长歌倚衰柳。\n世变浩无穷，成败翻覆手。\n人生最乐事，卧听压新酒。\n我归自梁益，零落怆亲友。\n纷纷堕鬼録，何人得长久。\n后生多不识，讵肯顾衰朽。\n一杯无与同，敲门唤邻叟。",
        "dynasty": "宋",
        "collection_info": null
    },
    {
        "uuid": "c24de61b365774c3d356694634046583",
        "title": "读袁公路传",
        "author": "陆游",
        "content": "成败相寻岂有常，英雄最忌数悲伤。\n芜蒌豆粥从来事，何恨邮亭坐箦床。",
        "dynasty": "宋",
        "collection_info": null
    },
    {
        "uuid": "7fe237e034809e094e421116dcdf750d",
        "title": "邻曲小饮",
        "author": "陆游",
        "content": "早稻喜登塲，相呼集野堂。\n迎霜新兔美，近社浊醪香。\n茆屋滴残雨，竹篱围夕阳。\n新丰不须作，真箇是吾乡。",
        "dynasty": "宋",
        "collection_info": null
    },
    {
        "uuid": "f7da5e9ecff2d052e0a3fa191b5fe714",
        "title": "秋夜观月二首  其一",
        "author": "陆游",
        "content": "梦回残烛耿房栊，杳杳江天叫断鸿。\n病骨不禁风露重，披衣小立月明中。",
        "dynasty": "宋",
        "collection_info": null
    },
    {
        "uuid": "73f6bb5f1f8dd74e66f904980bc3e258",
        "title": "秋夜观月二首  其二",
        "author": "陆游",
        "content": "谁琢天边白玉盘，亭亭破雾上高寒。\n山房无客儿贪睡，常恨清光独自看。",
        "dynasty": "宋",
        "collection_info": null
    },
    {
        "uuid": "fe0ac7444fe850de3b0bfb7b0596a19f",
        "title": "枕上",
        "author": "陆游",
        "content": "香冷灯昏梦自惊，清愁冉冉带余酲。\n夜长谁作幽人伴，惟是蛩声与月明。",
        "dynasty": "宋",
        "collection_info": null
    },
    {
        "uuid": "4aa7fb6c256261f79ebda2033c31166e",
        "title": "秋夕大风松声甚壮戏作短歌",
        "author": "陆游",
        "content": "人生不自怜，坐受外物械。\n荣华难把玩，俄顷皆变坏。\n山栖亦何有，耳目差旷快。\n秋郊多烈风，夜壑起松籁。\n初闻尚萧瑟，髣髴听严濑。\n忽如倒巨浸，便欲翻大块。\n又疑楚汉战，澒洞更胜败。\n不然六月雨，雷电奔百怪。\n三更势稍敛，铁马归入塞。\n孰能从吾游，洗汝胸次隘。",
        "dynasty": "宋",
        "collection_info": null
    },
    {
        "uuid": "34ed5140bf1b3e5b45ce15d5e7afee4d",
        "title": "明河篇",
        "author": "陆游",
        "content": "明河八月转分明，炯如素练西南倾。\n年年岁岁见河汉，坊坊曲曲闻碪声。\n良人万里事征行，碪声中有玉关情。\n遥知铁衣冷如水，指点明河白髮生。\n碛中草死骆驼鸣，万里却望长安城。\n儿生总角爷未见，归心顿觉封侯轻。\n汉家自古有夷狄，付与穷荒何足惜。\n只愿天狼无光太白低，还家为妇说安西。",
        "dynasty": "宋",
        "collection_info": null
    },
    {
        "uuid": "ab72da248ddefe4c67de5f3d84c52d2d",
        "title": "夜闻邻家治稻",
        "author": "陆游",
        "content": "二顷春芜废不耕，半生名宦竟何成。\n归来每羡农家乐，月下风传打稻声。",
        "dynasty": "宋",
        "collection_info": null
    },
    {
        "uuid": "be4b97192919796d8c83930033d7a76d",
        "title": "浪迹",
        "author": "陆游",
        "content": "浪迹人间四十年，镜中不觉已华颠。\n山川惨澹秋多感，灯火青荧夜少眠。\n壮志已忘榆塞外，高情正在酒垆边。\n扁舟不恨无人识，且復长歌入暮烟。",
        "dynasty": "宋",
        "collection_info": null
    },
    {
        "uuid": "d8228c43d769194085eb780233ea0b77",
        "title": "夜步庭下有感",
        "author": "陆游",
        "content": "夜遶中庭百匝行，秋风传漏忽三更。\n星辰北拱疏还密，河汉西流纵復横。\n惊鹊遶枝栖不稳，冷萤穿竹远犹明。\n书生老抱平戎志，有泪如江未敢倾。",
        "dynasty": "宋",
        "collection_info": null
    },
    {
        "uuid": "1b68e9293d49ccca2046a779cbd7c530",
        "title": "题酒家壁",
        "author": "陆游",
        "content": "明主何曾弃不才，书生飘泊自堪哀。\n烟波东尽江湖远，云栈西从陇蜀回。\n宿雨送寒秋欲晚，积衰成病老初来。\n酒香菰脆丹枫岸，强遣樽前笑口开。",
        "dynasty": "宋",
        "collection_info": null
    },
    {
        "uuid": "4f5e8424ee47a06490434d493cfc61bc",
        "title": "题书斋壁",
        "author": "陆游",
        "content": "随分琴书适性情，乍寒偏爱小窗明。\n旋煎罂粟留僧话，故种芭蕉待雨声。\n丹药验方非畏死，文章排闷不求名。\n是间幽事君知否，莫怪经秋少入城。",
        "dynasty": "宋",
        "collection_info": null
    },
    {
        "uuid": "d532bb95e5f681a9dbb02210077f6cf8",
        "title": "赠猫",
        "author": "陆游",
        "content": "裹盐迎得小貍奴，尽护山房万卷书。\n惭愧家贫策勲薄，寒无氊坐食无鱼。",
        "dynasty": "宋",
        "collection_info": null
    },
    {
        "uuid": "451ab7464c7fcd507d268096714e01bb",
        "title": "秋夕",
        "author": "陆游",
        "content": "羁魂虚仗些词招，病骨那禁积毁消。\n乱叶打窗寒有信，昏灯照幔梦无聊。\n栈边老骥心空在，爨下残桐尾半焦。\n百感忽生推枕起，碧霄银汉正迢迢。",
        "dynasty": "宋",
        "collection_info": null
    },
    {
        "uuid": "79a575a04be443b8b26bfe3e32c28e0e",
        "title": "秋雨排闷十韵",
        "author": "陆游",
        "content": "今夏久无雨，从秋却少晴。\n空蒙迷远望，萧瑟送寒声。\n衣润香偏着，书蒸蠧欲生。\n坏檐闻瓦堕，涨水见堤平。\n沟溢池鱼出，天低塞雁征。\n萤飞明闇庑，蛙闹杂疏更。\n药醭时须焙，舟闲任自横。\n未忧荒楚菊，直恐败吴秔。\n夜永灯相守，愁深酒细倾。\n浮云会消散，鼓笛赛西成。",
        "dynasty": "宋",
        "collection_info": null
    },
    {
        "uuid": "5b10418357acbb64bf01f259a955ccc8",
        "title": "小舟航湖夜归书触目三首  其一",
        "author": "陆游",
        "content": "云黑风号不见星，古丘樷木聚精灵。\n舟人已过微相语，两两三三鬼火青。",
        "dynasty": "宋",
        "collection_info": null
    },
    {
        "uuid": "9f77d253d597b6e30326e2e754ff6f19",
        "title": "小舟航湖夜归书触目三首  其二",
        "author": "陆游",
        "content": "电掣半空云黯黮，舩浮积水浪凭陵。\n茫然不辩身何处，犹喜东南见塔灯。",
        "dynasty": "宋",
        "collection_info": null
    },
    {
        "uuid": "58b2231cdade27383d112d3c21354731",
        "title": "小舟航湖夜归书触目三首  其三",
        "author": "陆游",
        "content": "遥望湖塘炬火迎，纔归村舍雨如倾。\n畏途回首知安在，催唤儿童暖酒铛。",
        "dynasty": "宋",
        "collection_info": null
    },
    {
        "uuid": "fc50da98e6d5b9d736f068eeb73227c9",
        "title": "幽居书事二首  其一",
        "author": "陆游",
        "content": "莫嘆涧谷本卷七作恨人间苦不谐，清时有味是归来。\n己因积毁成高卧，更借阳狂护散才。\n正欲清言闻客至，偶思小饮报花开。\n纷纷争夺成何事，白骨生苔但可哀。",
        "dynasty": "宋",
        "collection_info": null
    },
    {
        "uuid": "3da97a755ab172bd38879bb387989477",
        "title": "幽居书事二首  其二",
        "author": "陆游",
        "content": "安命知天更不疑，幽居最爱早寒时。\n手中书堕初酣枕，窗下灯残正剧碁。\n鲜鲫每从溪女买，香菰时就钓舩炊。\n山阴清绝君须记，雪裏骑驴未办诗。",
        "dynasty": "宋",
        "collection_info": null
    },
    {
        "uuid": "a6795acef218a9db49a6c0aa7ec67a27",
        "title": "晚霁二首  其一",
        "author": "陆游",
        "content": "雨断檐余滴，云疏日漏明。\n人其如积潦，天自活疲氓。\n溪碓舂香稻，霜丛剪绿橙。\n书生久愁卧，作意赋新晴。",
        "dynasty": "宋",
        "collection_info": null
    },
    {
        "uuid": "b27acd9e582f93dcf174f7639c6b0806",
        "title": "晚霁二首  其二",
        "author": "陆游",
        "content": "涨水返旧壑，浮云归故山。\n园丁艺蔬去，邻妇赁舂还。\n乔木苍烟外，孤村落照间。\n莫嫌樽酒薄，且用破愁颜。",
        "dynasty": "宋",
        "collection_info": null
    },
    {
        "uuid": "e1930b51b120f5e0f366e2ad8bd89c00",
        "title": "雨后散步后园二首  其一",
        "author": "陆游",
        "content": "淡日轻云未快晴，涓涓沟水去无声。\n为怜一径新苔绿，别就墙阴取路行。",
        "dynasty": "宋",
        "collection_info": null
    },
    {
        "uuid": "fcf7c2768ee09834203617fc0fef613b",
        "title": "雨后散步后园二首  其二",
        "author": "陆游",
        "content": "泽国霜迟木未疏，秋来更觉爱吾庐。\n芭蕉緑润偏宜墨，戏就明窗学草书。",
        "dynasty": "宋",
        "collection_info": null
    },
    {
        "uuid": "907597fb3efc1ebbc7733233259aef5b",
        "title": "示客",
        "author": "陆游",
        "content": "十年奔走每思归，剩喜湖边昼掩扉。\n社燕免教嘲作客，海鸥曾是信忘机。\n晖晖晚日收新稻，漠漠新寒试夹衣。\n留客盘飱君勿笑，一畦蔬甲摘初稀。",
        "dynasty": "宋",
        "collection_info": null
    },
    {
        "uuid": "0ce0a1410d50a30b1f1c01829e559594",
        "title": "甲子晴",
        "author": "陆游",
        "content": "今日甲子晴，秋稼始可言。\n老农喜相觅，随事具鸡豚。\n扫地设菅席，酌酒老瓦盆。\n耳热仰视天，何异倾金尊。\n牛羊散墟落，霁色满衡门。\n起舞属父老，勿恨此酒浑。",
        "dynasty": "宋",
        "collection_info": null
    },
    {
        "uuid": "6be3b77fb549f3acfd7650ee3124d979",
        "title": "后一日復雨",
        "author": "陆游",
        "content": "一雨三日水抹堤，南村北村云凄凄。\n天公约束龙返穴，不忍嘉谷沈涂泥。\n日光清薄潦未缩，起视又嘆行云西。\n初纔淅沥洒窗户，俄已湍泻鸣沟溪。\n丰凶相乘若翻手，振救小缓辄噬脐。\n穷阎腐儒不预此，且收芋栗寛儿啼。",
        "dynasty": "宋",
        "collection_info": null
    },
    {
        "uuid": "828677e0278559099a33645eb7ced579",
        "title": "绍兴庚辰余游谢康乐石门与老洪道士痛饮赋诗既还山阴王仲信为予作石门瀑布图今二十有四年开图感嘆作二首  其一",
        "author": "陆游",
        "content": "二十余年别石门，灯前感旧欲消魂。\n人生万事皆如梦，自笑区区记剑痕。",
        "dynasty": "宋",
        "collection_info": null
    },
    {
        "uuid": "1fde62040f296323c5d0c5598fa6b036",
        "title": "绍兴庚辰余游谢康乐石门与老洪道士痛饮赋诗既还山阴王仲信为予作石门瀑布图今二十有四年开图感嘆作二首  其二",
        "author": "陆游",
        "content": "爱酒黄冠鬓如雪，石门邂逅一樽同。\n悬知久作此山土，愁对画图秋雨中。",
        "dynasty": "宋",
        "collection_info": null
    },
    {
        "uuid": "6482a96acae6c04adfcce142c417c234",
        "title": "雨中遣怀",
        "author": "陆游",
        "content": "秋稼连云饱不疑，宁期一败莫支持。\n雨如梅子初黄日，水似桃花欲动时。\n正昼螡虫驱不去，终宵鼃黾怒何为。\n凶年气象堪流涕，禾把纷纷满竹篱。",
        "dynasty": "宋",
        "collection_info": null
    },
    {
        "uuid": "0d615e3c1a274ad44aa581d0bf46ac24",
        "title": "秋思",
        "author": "陆游",
        "content": "秋来情味更堪论，身寄城南五亩园。\n委辔看山无铁獭，拾樵煎茗有青猿。\n陂塘夜雨添新涨，原野烟芜减旧痕。\n岂是平生少亲友，略无人肯访孤村。",
        "dynasty": "宋",
        "collection_info": null
    },
    {
        "uuid": "b853416acdb51506d720c4dff36e32c9",
        "title": "秋雨嘆",
        "author": "陆游",
        "content": "点点滴滴雨到明，悽悽恻恻梦不成。\n窗间残灯暗欲灭，匣中孤剑铿有声。\n少年读书忽头白，一字不试空虚名。\n公车自荐心实耻，新丰独饮人所惊。\n太行千仞插云立，黄流万里从天倾。\n遗民久愤世多故，孱冦何足烦长缨。\n霜风初高鹰隼击，天河下洗烟尘清。\n投笔急装须快士，令人绝忆独孤生。",
        "dynasty": "宋",
        "collection_info": null
    },
    {
        "uuid": "f0be74381dd7c146ddbb6d64afffd04b",
        "title": "雨中小酌",
        "author": "陆游",
        "content": "晨起占云日日西，吾庐烟雨正凄迷。\n愁看场上禾生耳，且泥杯中酒到脐。\n窗日几时飞野马，瓮天惟是舞酰鷄。\n前村着屐犹通路，自摘金橙捣鲙齑。",
        "dynasty": "宋",
        "collection_info": null
    },
    {
        "uuid": "ef9977adcfaf850e08a339596adcdfb2",
        "title": "衰病有感三首  其一",
        "author": "陆游",
        "content": "衰与病相乘，山房冷欲冰。\n在家元是客，有髮亦如僧。\n愁绝穷秋雨，情亲独夜灯。\n西邻有甘井，聊得曲吾肱。",
        "dynasty": "宋",
        "collection_info": null
    },
    {
        "uuid": "5bdef413c7cdaa3391fdd122734da486",
        "title": "衰病有感三首  其二",
        "author": "陆游",
        "content": "倦枕先鸡觉，寒汀伴雁孤。\n寂寥谁省録，衰疾且枝梧。\n鹤骨秋添瘦，龟肠夜自呼。\n盖棺吾事定，未敢泣穷途。",
        "dynasty": "宋",
        "collection_info": null
    },
    {
        "uuid": "859f306f425e5ead6cdad028afecced9",
        "title": "衰病有感三首  其三",
        "author": "陆游",
        "content": "羁宦一周星，归如化鹤丁。\n灰心成寂寂，霜鬓失青青。\n小智空自贵，大愚元不灵。\n客来应绝倒，扶病讲丹经。",
        "dynasty": "宋",
        "collection_info": null
    },
    {
        "uuid": "8da95cd832b9088cff698ecb43b449eb",
        "title": "雨止顿寒遂有晴意",
        "author": "陆游",
        "content": "雾雨昏昏地气腾，盘中朝暮厌驱蝇。\n未看霁色排阴翳，先觉清寒洗郁蒸。\n唤客喜倾新熟酒，读书贪趁欲残灯。\n明朝乐事真当贺，山北山南曵瘦藤。",
        "dynasty": "宋",
        "collection_info": null
    },
    {
        "uuid": "3e15bca0c41016214e0df0670885536c",
        "title": "秋晴出游",
        "author": "陆游",
        "content": "雨余清冷近霜天，拄杖闲拖不挂钱。\n黄叶舞风初簌簌，碧渠通溜正溅溅。\n无情日驭工催老，耐事天公听放颠。\n薄暮行歌并湖去，有人偷様画癯僊。",
        "dynasty": "宋",
        "collection_info": null
    },
    {
        "uuid": "397b4408eaacf06a09ddde0edffc4e32",
        "title": "悲秋四首  其一",
        "author": "陆游",
        "content": "形骸枯槁病侵陵，少睡长饥一老僧。\n霜夜羁愁更无赖，莫收书策且留灯。",
        "dynasty": "宋",
        "collection_info": null
    },
    {
        "uuid": "1f38ce144fe974ecff84aef28cecd490",
        "title": "悲秋四首  其二",
        "author": "陆游",
        "content": "萧萧衰鬓点新霜，人静房栊易断肠。\n等是闭门愁裏过，任敎风雨坏重阳。",
        "dynasty": "宋",
        "collection_info": null
    },
    {
        "uuid": "db5d648a8256343c06c1c244c7baba05",
        "title": "悲秋四首  其三",
        "author": "陆游",
        "content": "残年孤寂不禁秋，醉自凄凉醒更愁。\n冨贵空成守钱虏，吾今何止百宜休。",
        "dynasty": "宋",
        "collection_info": null
    },
    {
        "uuid": "5b4b4821599d6231f8f3543cb3362b41",
        "title": "悲秋四首  其四",
        "author": "陆游",
        "content": "小雨帘栊惨淡天，醉中偏藉乱书眠。\n梦回有恨无人会，枕畔橙香似昔年。",
        "dynasty": "宋",
        "collection_info": null
    },
    {
        "uuid": "a377ea70d295be141dd840a51170a20d",
        "title": "久雨道怀",
        "author": "陆游",
        "content": "暮年惜日月，木落辄动心。\n闲居念亲友，所愿闻足音。\n风雨断官道，吾庐况幽深。\n渺渺云水乡，萧萧芦荻林。\n草茂豪鸣蛙，天阔无来禽。\n四顾此何处，悠悠付孤斟。",
        "dynasty": "宋",
        "collection_info": null
    },
    {
        "uuid": "a45ba65f4f813bd0996ec201f3f85cc1",
        "title": "野步书触目",
        "author": "陆游",
        "content": "村落初过雨，园林殊未霜。\n幽花杂红碧，野橘半青黄。\n飞鹭横秋浦，啼鸦满夕阳。\n最怜山脚水，撩乱入陂塘。",
        "dynasty": "宋",
        "collection_info": null
    },
    {
        "uuid": "943aa108b90997016ddee53188e716db",
        "title": "月下",
        "author": "陆游",
        "content": "月白庭空树影稀，鹊栖不稳绕枝飞。\n老翁也学痴儿女，扑得流萤露湿衣。",
        "dynasty": "宋",
        "collection_info": null
    },
    {
        "uuid": "42c4e6489199b7dd0f4a3ff3c2f25de8",
        "title": "九月十日",
        "author": "陆游",
        "content": "不须扇障庾公尘，散地翛然学隐沦。\n风帽可怜成昨梦，菊花已觉是陈人。\n昏昏但苦余酲在，草草久无佳句新。\n嘆息吾生行已矣，老来岁月似奔轮。",
        "dynasty": "宋",
        "collection_info": null
    },
    {
        "uuid": "3206ced0a70c64b95623fa18658b2771",
        "title": "秋晴园中山禽绝多有感而赋",
        "author": "陆游",
        "content": "九日秋阴一日晴，山禽应喜我闲行。\n幽吭弄暖闲相命，劲翮凌风远有声。\n熟果啄余看核堕，细枝衘得欲巢成。\n名园美荫不飞去，似比交朋犹有情。",
        "dynasty": "宋",
        "collection_info": null
    },
    {
        "uuid": "a6784746ee0fe058f508b2f66086970c",
        "title": "灯笼",
        "author": "陆游",
        "content": "我年十六游名场，灵芝借榻栖僧廊。\n钟声纔定履声集，弟子堂上分两厢。\n灯笼一様薄腊纸，莹如云母含清光。\n还家欲学竟未暇，岁月已似奔车忙。\n书生白首故习在，颠倒简牍纷朱黄。\n短檠虽復作老伴，目力眩晃不可常。\n平生所好忽入手，摩挲把挈喜欲狂。\n兰膏潋灔支达旦，秋雨萧瑟输新凉。\n讨论废忘正涂乙，遂欲尽发万卷藏。\n所嗟衰病终难勉，非復当年下五行。",
        "dynasty": "宋",
        "collection_info": null
    },
    {
        "uuid": "2b948c7ab298c146bc364a7ca813a406",
        "title": "舟过南庄呼村老与饮示以诗二首  其一",
        "author": "陆游",
        "content": "昔我过此时，荷花粲云锦。\n今我復来游，霜露已凄凛。\n乡邻福苦薄，积雨败垂稔。\n禾头耳𧥄𧥄，熟计难高枕。\n所惧忧吾君，岁暮诏发廪。\n勿言村醪薄，排闷聊共饮。",
        "dynasty": "宋",
        "collection_info": null
    },
    {
        "uuid": "e46faf1b90386a3f205e24bca4b1269c",
        "title": "舟过南庄呼村老与饮示以诗二首  其二",
        "author": "陆游",
        "content": "玄云吞落日，大风东北起。\n隔林鸣两鸠，当道行众螘。\n晴来未三日，雨候乃復尔。\n我场何时干，嘉谷在泥滓。\n丰凶岁所有，游惰古所耻。\n努力敎子孙，天公终可倚。",
        "dynasty": "宋",
        "collection_info": null
    },
    {
        "uuid": "62ac077aa2f1fa9b32b9d0b48ea0e21c",
        "title": "秋夜独过小桥观月",
        "author": "陆游",
        "content": "湖上萧萧叶落频，小桥东畔岸纶巾。\n乍圆素月升寒璧，欲散微云蹙细鳞。\n有酒便应遗世事，得闲随处胜官身。\n笑谈但恨朋游少，安得幽人与卜邻。",
        "dynasty": "宋",
        "collection_info": null
    },
    {
        "uuid": "856af24a11044209de8c9327df5df944",
        "title": "绍兴中与陈鲁山王季夷从兄仲高以重九日同游禹庙后三十余年自三桥泛舟归山居秋高雨霁望禹庙楼殿重复光景宛如当时而三人者皆下世予亦衰病无聊慨然作此诗",
        "author": "陆游",
        "content": "重楼杰阁倚虚空，红日苍烟正郁葱。\n乡国归来浑似鹤，交朋零落不成龙。\n人生真与梦何校，我辈故应情所钟。\n泪渍清诗却回棹，不眠一夜听鸣蛩。",
        "dynasty": "宋",
        "collection_info": null
    },
    {
        "uuid": "9ab92ac3015351be0d4cd0e460a5c805",
        "title": "杂兴四首  其一",
        "author": "陆游",
        "content": "风雨鸡喔喔，雪霜柏森森。\n独居虽无友，二物感我深。",
        "dynasty": "宋",
        "collection_info": null
    },
    {
        "uuid": "50c95e0261d5fa4b478390add815e1b4",
        "title": "杂兴四首  其二",
        "author": "陆游",
        "content": "万物各有时，蟋蟀以秋鸣。\n我老自少眠，那得憎此声。",
        "dynasty": "宋",
        "collection_info": null
    },
    {
        "uuid": "a9097ff900a17895bb491278dff3d432",
        "title": "杂兴四首  其三",
        "author": "陆游",
        "content": "涨水入我庐，萍叶黏半扉。\n日出水返壑，念汝何由归。",
        "dynasty": "宋",
        "collection_info": null
    },
    {
        "uuid": "fac5cf7b5a756b94e84457cb92823f1b",
        "title": "杂兴四首  其四",
        "author": "陆游",
        "content": "清霜染丹叶，秋晚粲如春。\n回首风吹尽，天公解戏人。",
        "dynasty": "宋",
        "collection_info": null
    },
    {
        "uuid": "59be19226bead0f74923bd404b3d049e",
        "title": "予秋夜观月得疟疾枕上赋小诗自戏",
        "author": "陆游",
        "content": "贪看霜月步亭皋，不觉寒侵范叔袍。\n且倚诵诗驱疟鬼，断无人寄碧腴膏。",
        "dynasty": "宋",
        "collection_info": null
    },
    {
        "uuid": "641d71699e7dac8a573f44de6f42a4cd",
        "title": "后春愁曲",
        "author": "陆游",
        "content": "六年成都擅豪华，黄金买断城中花。\n醉狂戏作春愁曲，素屏纨扇传千家。\n当时说愁如梦寐，眼底何曾有愁事。\n朱颜忽去白髮生，真堕愁城出无计。\n世间万事元悠悠，此身长短归山丘。\n闭门坚坐愈生愁，未死且復秉烛游。",
        "dynasty": "宋",
        "collection_info": null
    },
    {
        "uuid": "097e90c4a736ef4594aa613da3662273",
        "title": "秋花嘆",
        "author": "陆游",
        "content": "秋花如义士，荣悴相与同。\n岂比轻薄花，四散随春风。\n黄菊抱残枝，寂寞卧寒雨。\n拒霜更可怜，和蒂浮烟浦。\n古来结交意，正要共死生。\n读我秋花诗，可代丹鸡盟。",
        "dynasty": "宋",
        "collection_info": null
    },
    {
        "uuid": "fb90520f2242cf25138f11b4ae232f17",
        "title": "寄题朱元晦武夷精舍五首  其一",
        "author": "陆游",
        "content": "先生结屋绿岩边，读易悬知屡绝编。\n不用采芝惊世俗，恐人谤道是神僊。",
        "dynasty": "宋",
        "collection_info": null
    },
    {
        "uuid": "41e5ad34aa1f8d51bd2b453cb647706c",
        "title": "寄题朱元晦武夷精舍五首  其二",
        "author": "陆游",
        "content": "蝉蜕岩间果是无，世人妄想可怜渠。\n有方为子换凡骨，来读晦庵新着书。",
        "dynasty": "宋",
        "collection_info": null
    },
    {
        "uuid": "3bb12b930216bdaef673dac5a6758aea",
        "title": "寄题朱元晦武夷精舍五首  其三",
        "author": "陆游",
        "content": "身闲剩觉溪山好，心静尤知日月长。\n天下苍生未苏息，忧公遂与世相忘。",
        "dynasty": "宋",
        "collection_info": null
    },
    {
        "uuid": "19eaebb11541718e319f7b04ef48f498",
        "title": "寄题朱元晦武夷精舍五首  其四",
        "author": "陆游",
        "content": "齐民本自乐衡门，水旱那知不自存。\n圣主忧勤常旰食，烦公一一报曾孙。",
        "dynasty": "宋",
        "collection_info": null
    },
    {
        "uuid": "7a817ee55f8b8a703142aaf7bd5f6a1c",
        "title": "寄题朱元晦武夷精舍五首  其五",
        "author": "陆游",
        "content": "山如嵩少三十六，水似卭郲九折途。\n我老正须闲处着，白云一半肻分无。",
        "dynasty": "宋",
        "collection_info": null
    },
    {
        "uuid": "051a5cf1cb026f8874aab51a4f98ee27",
        "title": "病思",
        "author": "陆游",
        "content": "夜窗孤影怯青灯，瘦着秋衣欲不胜。\n光景正如寒圃蝶，情怀却羡病寮僧。\n篝炉冷落烧残叶，襌榻欹斜倚古藤。\n莫怪頺然遗世事，鬓丝日日镜中增。",
        "dynasty": "宋",
        "collection_info": null
    },
    {
        "uuid": "3390c01bec589b6bff1694ca09854c23",
        "title": "病愈",
        "author": "陆游",
        "content": "秋夕高斋病始轻，物华凋落岁峥嵘。\n蟹黄旋擘馋涎堕，酒渌初倾老眼明。\n提笔诗情还跌宕，倒床药褁尚纵横。\n闲愁恰似憎人睡，又起挑灯听雨声。",
        "dynasty": "宋",
        "collection_info": null
    },
    {
        "uuid": "96c491e67429c2e91bdc242ef8e9932f",
        "title": "病中忽有眉山士人史君见过欣然接之口占绝句",
        "author": "陆游",
        "content": "蜀语初闻喜復惊，依然如有故乡情。\n绛罗饼餤玻璃酒，何日蟆颐伴我行。",
        "dynasty": "宋",
        "collection_info": null
    },
    {
        "uuid": "1d5fb8ca523f03f5048b4f4135ff2bee",
        "title": "初寒",
        "author": "陆游",
        "content": "我穷不自活，万事付天公。\n今年寒苦晚，雾雨常蒙蒙。\n虽逭裘褐忧，坐念疾病攻。\n清夜喜不寐，万木号西风。\n新霜纔几何，瘴疠一扫空。\n晓看乌臼林，已有数叶红。\n微云时去来，寒日犹曈昽。\n振衣起出户，一笑寻邻翁。",
        "dynasty": "宋",
        "collection_info": null
    },
    {
        "uuid": "6d61a7546e380e814e23d10b749194f1",
        "title": "出塞曲",
        "author": "陆游",
        "content": "北风吹急雪，夜半埋氊庐。\n将军八千骑，万里逐单于。\n汉家如天臣万邦，欢呼动地单于降。\n铃声南来金闪铄，赦书已报经沙漠。",
        "dynasty": "宋",
        "collection_info": null
    },
    {
        "uuid": "5d82e5491086bedc4a44dc81fad0ba4c",
        "title": "无题",
        "author": "陆游",
        "content": "碧玉当年未破瓜，学成歌舞入侯家。\n如今憔悴篷窗裏，飞上青天妒落花。",
        "dynasty": "宋",
        "collection_info": null
    },
    {
        "uuid": "57e8b3ccd77fd0fba721b412094171b9",
        "title": "道室即事",
        "author": "陆游",
        "content": "一簮残雪寄林亭，手把黄庭两卷经。\n琴调养心安澹泊，炉香挽梦上青冥。\n随缘久已均忧喜，玩世惟须半醉醒。\n溪父园公殊未见，頺然谁与共忘形。",
        "dynasty": "宋",
        "collection_info": null
    },
    {
        "uuid": "41bc070a0f9b7458bd24e7e959467686",
        "title": "夙兴",
        "author": "陆游",
        "content": "青灯黄卷拥篝炉，残髮垂蓬未暇梳。\n略似诸生勤夜课，绝胜小吏迫晨趋。\n鸡声喔喔寒犹力，月影离离淡欲无。\n幽致满前君不领，枉因留滞嘆头颅。",
        "dynasty": "宋",
        "collection_info": null
    },
    {
        "uuid": "7656e9554b69e1615e97cf57afad2296",
        "title": "长安道",
        "author": "陆游",
        "content": "千夫登登供版筑，万手丁丁供斵木。\n歌楼舞榭高入云，复幕重帘昼烧烛。\n中使传宣骑飞鞚，达官候见车击毂。\n岂惟炎热可炙手，五月瞿唐谁敢触。\n人生易尽朝露晞，世事无常坏陂復。\n士师分鹿真是梦，塞翁失马犹为福。\n君不见野老八十无完衣，岁晚北风吹破屋。",
        "dynasty": "宋",
        "collection_info": null
    },
    {
        "uuid": "ba3a4c4ea51477a617aee7a44a303bbc",
        "title": "记梦",
        "author": "陆游",
        "content": "夜梦有客短褐袍，示我文章杂诗骚。\n措辞磊落格力高，浩如怒风驾秋涛。\n起伏奔蹴何其豪，势尽东注浮千艘。\n李白杜甫生不遭，英气死岂埋蓬蒿。\n晚唐诸人战虽鏖，眼暗头白真徒劳。\n何许老将拥弓刀，遇敌可使空壁逃。\n肃然起敬竖髮毛，伏读百过声嘈嘈。\n惜未终卷鸡已号，追写尚足惊儿曹。",
        "dynasty": "宋",
        "collection_info": null
    },
    {
        "uuid": "9d85557a614ae4352b23ecb43227cddb",
        "title": "冬夜读书",
        "author": "陆游",
        "content": "茂陵病后非平昔，瘦骨竛竮短髮疏。\n红烛悔从长夜饮，青灯喜对少年书。\n圣贤亲见生非晚，忿慾俱空死有余。\n破屋頺垣君勿笑，更阑弦诵满吾庐。",
        "dynasty": "宋",
        "collection_info": null
    },
    {
        "uuid": "53f2bf8e6b2a5d31bbff2ed5ad70fa56",
        "title": "游僊五首  其一",
        "author": "陆游",
        "content": "飘飘鸾鹤杳难攀，万里东游海上山。\n应有世人遥稽首，紫箫余调落云间。",
        "dynasty": "宋",
        "collection_info": null
    },
    {
        "uuid": "cee09bcbcbf83a87ad9a1d3a80b38c45",
        "title": "游僊五首  其二",
        "author": "陆游",
        "content": "凤舞鸾歌宴蘂宫，碧桃花下醉千钟。\n红尘谪满重归去，花未开残宴未终。",
        "dynasty": "宋",
        "collection_info": null
    },
    {
        "uuid": "81aefe8ab503226cbb3b3761148c8b59",
        "title": "游僊五首  其三",
        "author": "陆游",
        "content": "玄圃春风赐宴时，双成独奏玉参差。\n侍晨饮釂虚皇喜，一段龙绡索进诗。",
        "dynasty": "宋",
        "collection_info": null
    },
    {
        "uuid": "d7a580fba4ed3fda4dd3db99eeb4d7d1",
        "title": "游僊五首  其四",
        "author": "陆游",
        "content": "初珥金貂谒紫皇，僊班最近玉炉香。\n为怜未惯丛霄冷，独赐流霞九酝觞。",
        "dynasty": "宋",
        "collection_info": null
    },
    {
        "uuid": "f361976b5e8b5ff6b810431965d8e24b",
        "title": "游僊五首  其五",
        "author": "陆游",
        "content": "玉殿吹笙第一僊，花前奏罢色悽然。\n忆曾偷学春愁曲，谪在人间五百年。",
        "dynasty": "宋",
        "collection_info": null
    },
    {
        "uuid": "b2911a2be9d487b04a9f51f7d99f2c9d",
        "title": "过邻家",
        "author": "陆游",
        "content": "今日病良已，笻枝发兴新。\n高居遗世事，一笑过吾邻。\n夕照明丹叶，秋风老白苹。\n素衣虽化尽，不为犯京尘。",
        "dynasty": "宋",
        "collection_info": null
    },
    {
        "uuid": "0e36fe73dea04832673ae16566379c11",
        "title": "山园晚兴",
        "author": "陆游",
        "content": "传杯谁与豁幽悰，霜晚黄花未满丛。\n过雁一声寒霭外，短篱数掩夕阳中。\n易虽病裏犹能读，诗到愁边始欲工。\n惟有功名真已矣，懒将华髮对青铜。",
        "dynasty": "宋",
        "collection_info": null
    },
    {
        "uuid": "ed3e9044190145c9fd8d39b5d32b5b39",
        "title": "初冬出扁门归湖上",
        "author": "陆游",
        "content": "桑柘枝空叶作堆，斜阳更着角声催。\n云归玉笥茫茫去，水下兰亭曲曲来。\n稻垄受犂寒欲遍，渔船入市晚争回。\n貂裘破弊霜风冷，愁对青灯拨瓮醅。",
        "dynasty": "宋",
        "collection_info": null
    },
    {
        "uuid": "906bbe6ddfeb3ad0d0772c41b0aa28d3",
        "title": "新寒小醉睡起日已高戏作",
        "author": "陆游",
        "content": "倦眼蒙眬睡易成，华胥税驾不多程。\n衾重枕稳当霜夕，氊暖屏深拥宿酲。\n栩栩蝶魂闲自适，绵绵龟息静无声。\n幽栖岂是忘微禄，正怕绦铃扰五更。",
        "dynasty": "宋",
        "collection_info": null
    },
    {
        "uuid": "b346a3c02116d72db25b4f6470a18dd6",
        "title": "太息",
        "author": "陆游",
        "content": "闲将白髮照清沟，太息年光逝不留。\n勲业无期着书晚，此生与世判悠悠。",
        "dynasty": "宋",
        "collection_info": null
    },
    {
        "uuid": "dbbe43e4cab6ec67da205104482fe22d",
        "title": "冬夜读书",
        "author": "陆游",
        "content": "平生喜藏书，拱璧未为宝。\n归来稽山下，烂漫恣探讨。\n六经万世眼，守此可以老。\n多闻竟何用，绮语期一扫。\n幽居出户稀，衰病拥炉早。\n青灯照黄卷，作意勿草草。",
        "dynasty": "宋",
        "collection_info": null
    },
    {
        "uuid": "1c4a8bbbbba92767761ab31fa5bd6a55",
        "title": "晚步",
        "author": "陆游",
        "content": "地炉附残火，将夕鸟雀喧。\n食已了无事，扶杖闲出门。\n披披归云阵，淡淡新月痕。\n平生足忧患，岁晚信干坤。\n缓步牛羊巷，浩歌桑柘村。\n九原不可作，吾意与谁论。",
        "dynasty": "宋",
        "collection_info": null
    },
    {
        "uuid": "3ca2ba37dddc0560022f5ef61401648f",
        "title": "村舍",
        "author": "陆游",
        "content": "空谷人稀到，新寒病顿轻。\n晨霜催小猎，宿雨润新耕。\n草莽秦驰道，云烟越故城。\n千年不磨灭，惟有暮山横。",
        "dynasty": "宋",
        "collection_info": null
    },
    {
        "uuid": "c4bf155a59079841bcec77010b0bf854",
        "title": "野步至近村",
        "author": "陆游",
        "content": "随意出柴荆，清寒作晚晴。\n风吹雁北乡，云带月东行。\n童稚争追逐，渔樵习送迎。\n白头宁復仕，惟此饯余生。",
        "dynasty": "宋",
        "collection_info": null
    },
    {
        "uuid": "e0b6c7cc2db88b2a7f176ee37cb1cfe9",
        "title": "夜坐油尽戏作二首  其一",
        "author": "陆游",
        "content": "金樽画烛少年豪，白首孤灯不厌劳。\n夜漏虽深书未竟，半缸谁与续残膏。",
        "dynasty": "宋",
        "collection_info": null
    },
    {
        "uuid": "814f030dfdb2f820eacdac52e4cc7c1a",
        "title": "夜坐油尽戏作二首  其二",
        "author": "陆游",
        "content": "欲尽残灯更有情，可怜剪断读书声。\n区区纸上太痴计，一笑开门看月朙。",
        "dynasty": "宋",
        "collection_info": null
    },
    {
        "uuid": "518484d04faa56b456f9f9e2fdf0459b",
        "title": "岁暮",
        "author": "陆游",
        "content": "离离井上桐，郁郁墙下桑。\n零落岂不悲，无奈中夜霜。\n蟋蟀更可念，岁暮依客床。\n客亦自孤寂，衣篝歇残香。\n一灯挂西壁，耿耿青无光。\n援笔欲写愁，三喟不成章。",
        "dynasty": "宋",
        "collection_info": null
    },
    {
        "uuid": "0195aee4332398fb4849c1d40158b39a",
        "title": "幽居感怀",
        "author": "陆游",
        "content": "偶傍枫林结数椽，东归也復度流年。\n汀洲雁下依残水，墟里人行破夕烟。\n十月风霜欺客枕，五更鼓角满江天。\n散关清渭应如昨，回首功名一怆然。",
        "dynasty": "宋",
        "collection_info": null
    },
    {
        "uuid": "70c72237056aaab42ff7896207487e5d",
        "title": "山中夜归戏作短歌",
        "author": "陆游",
        "content": "骏马不用换美妾，名酒不用博凉州。\n霜天饮酒骑马出，驰猎蹴蹋川原秋。\n少年意薄万户侯，白首乃作穷山囚。\n箭锋岂必尽狐兔，胸次聊欲平山丘。\n夜归湖上酒初醒，庄舍萧条灯火冷。\n解刀自笑太麤生，却染松煤飞兔颕。",
        "dynasty": "宋",
        "collection_info": null
    },
    {
        "uuid": "06f9e3b65682254592cc8084533ed354",
        "title": "狂歌",
        "author": "陆游",
        "content": "少年虽狂犹有限，遇酒时能傲忧患。\n即今狂处不待酒，混混长歌老岩涧。\n拂衣即与世俗辞，掉头不受朋友谏。\n挂帆直欲截烟海，策马犹堪度云栈。\n枵然痴腹肻贮愁，天遣作盎盛藜苋。\n髮垂不栉性所便，衣垢忘濯心已惯。\n眼前故人死欲无，此生行矣风雨散。\n羞为尘土伏辕驹，宁作江湖断行雁。",
        "dynasty": "宋",
        "collection_info": null
    },
    {
        "uuid": "af1b4c95ba9c7d933a00735a3bf195e1",
        "title": "迟暮",
        "author": "陆游",
        "content": "迟暮固多感，况此岁峥嵘。\n霜霰忽已集，夜闻络纬鸣。\n青灯不解语，依依有余情。\n铜瓶煮寒泉，中作笙箫声。\n沈忧能伤人，一夕白髮生。\n蓬莱渺云海，金丹几时成。",
        "dynasty": "宋",
        "collection_info": null
    },
    {
        "uuid": "2a2567d9f48b9cde35858579958eecf2",
        "title": "种秫",
        "author": "陆游",
        "content": "种秫供留客，移花待探春。\n愁边开乐国，闹裏作闲身。\n鬓髮今如此，头颅莫问人。\n白鸥非避俗，野性自难驯。",
        "dynasty": "宋",
        "collection_info": null
    },
    {
        "uuid": "5b467af14d8effb0e9405028dfed7bb4",
        "title": "拥炉",
        "author": "陆游",
        "content": "睡少人人笑老生，拥炉孤坐欲三更。\n月移西去失花影，风自北来传漏声。\n鳬鼎煎茶非俗物，雁灯开卷惬幽情。\n兴来自喜犹彊健，一纸清诗取次成。",
        "dynasty": "宋",
        "collection_info": null
    },
    {
        "uuid": "78fd1215bf583aa66850657714ccce3f",
        "title": "冬夜吟",
        "author": "陆游",
        "content": "昨夜凝霜皎如月，碧瓦鳞鳞冻将裂。\n今夜朙月却如霜，竹影横窗更清绝。\n造物有意娱诗人，供与诗材次第新。\n饥鸿病鹤自无寐，山穷水绝谁为邻。\n西村梅花消息动，唧唧寒醅渐鸣瓮。\n尽将醉帽插幽香，此生莫作长安梦。",
        "dynasty": "宋",
        "collection_info": null
    },
    {
        "uuid": "0e726848c7201ba456fbce6f2cb641d5",
        "title": "读书罢小酌偶赋",
        "author": "陆游",
        "content": "岁晚凄凉冰雪晨，頺垣破屋镜湖滨。\n浮生亦念古有死，壮气要使胡无人。\n黄卷展残三太息，绿尊酌罢一嚬伸。\n躬耕不预差科事，犹向清时作幸民。",
        "dynasty": "宋",
        "collection_info": null
    },
    {
        "uuid": "d0713cf98af5c28c20236d3ba8e43373",
        "title": "移花遇小雨喜甚为赋二十字",
        "author": "陆游",
        "content": "独坐闲无事，烧香赋小诗。\n可怜清夜雨，及此种花时。",
        "dynasty": "宋",
        "collection_info": null
    },
    {
        "uuid": "4ce8c6f4c1484ebee78cb5ff01a60ae8",
        "title": "书生嘆",
        "author": "陆游",
        "content": "君不见城中小儿计不疏，卖浆卖饼活有余。\n夜归无事唤俦侣，醉倒往往眠街衢。\n又不见垄头男子手把鉏，丁字不识称农夫。\n筋力虽劳忧患少，春秋社饮常欢娱。\n可怜秀才最误计，一生衣食囊中书。\n声名纔出众毁集，中道不復能他图。\n抱书饿死在空谷，人虽可罪汝亦愚。\n呜呼人虽可罪汝亦愚，曼倩岂即贤侏儒。",
        "dynasty": "宋",
        "collection_info": null
    },
    {
        "uuid": "cf3fefca10baedd72aeb7c40c42d8878",
        "title": "冬夜醉解残灯荧然起读书至明赋诗十韵",
        "author": "陆游",
        "content": "冬夜厌久坐，颇幸一醉眠。\n满酌文举尊，径卧子敬氊。\n鼻雷未及作，眼电遽瞭然。\n孤灯如秋萤，唤我开陈编。\n初欲限一卷，随手纷聨翩。\n欢然不知疲，忽已晨乌迁。\n嗟我行六十，衰病迫残年。\n仕进今永塞，文章后谁传。\n饱食而安寝，此计定自贤。\n勿学草玄翁，死为人所怜。",
        "dynasty": "宋",
        "collection_info": null
    },
    {
        "uuid": "4389e18c70c91b104c9a4b92d26b6fdb",
        "title": "夜行",
        "author": "陆游",
        "content": "路长忧炬尽，马弱畏泥深。\n肠断猿啼树，魂惊鬼啸林。\n艰危穷自惯，寒苦老难禁。\n回首金牛道，加鞭负壮心。",
        "dynasty": "宋",
        "collection_info": null
    },
    {
        "uuid": "180174627b33861009eb8b6b51604be0",
        "title": "游淳化寺",
        "author": "陆游",
        "content": "萧寺久不到，偶来幽兴长。\n螘穿珠九曲，蜂酿蜜千房。\n雨过山横翠，霜新橘弄黄。\n年衰道不进，珍重一炉香。",
        "dynasty": "宋",
        "collection_info": null
    },
    {
        "uuid": "c1e6618616684fad92c84e4b10968364",
        "title": "余庆出游夜归",
        "author": "陆游",
        "content": "杖藜寻胜惬幽情，芒屦如飞病体轻。\n迎客野梅纔半吐，避人山雉尚徐行。\n东溪水落滩声壮，南岭云酣雪意成。\n薄暮归来僧已定，佛龛独对一灯明。",
        "dynasty": "宋",
        "collection_info": null
    },
    {
        "uuid": "a432d02c8a366a6b3c57dea4a1ece6ce",
        "title": "游前山",
        "author": "陆游",
        "content": "兀兀无欢意，闲游未拟回。\n屐声惊雉起，风信报梅开。\n山雪堆僧衲，溪流动蛰雷。\n平生一桐帽，自惜犯尘埃。",
        "dynasty": "宋",
        "collection_info": null
    },
    {
        "uuid": "50ffe0c397e5a5af0134445f2e1e0f68",
        "title": "斋前独坐戏作",
        "author": "陆游",
        "content": "闭户学僧坐，颓然遗世情。\n虚窗鸽飞影，枯叶犬行声。\n雪拥杉灰暖，云垂纸帐明。\n清馋不可耐，一笑听华鲸。",
        "dynasty": "宋",
        "collection_info": null
    },
    {
        "uuid": "5659bd48f335f7df51a81012fff3c3b3",
        "title": "晚同僧至溪上",
        "author": "陆游",
        "content": "躭躭卧石熊当道，矫矫长松龙上天。\n不怕雪云寒到骨，唤僧扶杖立桥边。",
        "dynasty": "宋",
        "collection_info": null
    },
    {
        "uuid": "e744c17a2416c6a6c34b10805122ebef",
        "title": "僧饭",
        "author": "陆游",
        "content": "云碓舂秔白，斋厨爨桂香。\n百穷惭燕颔，一饱慰龟肠。\n举世知心少，平生为口忙。\n何当弃簮笏，终老掩山房。",
        "dynasty": "宋",
        "collection_info": null
    },
    {
        "uuid": "3e80508fca68d41c9f3323e95dbf150b",
        "title": "山店卖石榴取以荐酒",
        "author": "陆游",
        "content": "山色苍寒云酿雪，旗亭据榻兴悠哉。\n曲生正欲相料理，催唤风流措措来。",
        "dynasty": "宋",
        "collection_info": null
    },
    {
        "uuid": "688b6ddb3a354d7bd64cdc54840ff59e",
        "title": "平水小憇",
        "author": "陆游",
        "content": "蓐食草庵中，肩舆小市东。\n雾收山淡碧，云漏日微红。\n酒斾村场近，罾船浦溆通。\n平生喜行路，小住莫怱怱。",
        "dynasty": "宋",
        "collection_info": null
    },
    {
        "uuid": "ed5d1d1c707e430304364bc239ec55ea",
        "title": "自若耶溪舟行杭镜湖而归",
        "author": "陆游",
        "content": "换马亭前烟火微，鬬牛桥畔行人稀。\n云山惨澹少颜色，霜日青薄无光辉。\n新酒篘成桑正落，美人信断雁空归。\n高楼何处吹长笛，清涙无端又湿衣。",
        "dynasty": "宋",
        "collection_info": null
    },
    {
        "uuid": "8ef4b94628b764efa6b027e636108564",
        "title": "宴坐",
        "author": "陆游",
        "content": "鼓乐弦歌万二千，天魔剩欲破幽禅。\n道人袖手心如水，一点纱灯夜悄然。",
        "dynasty": "宋",
        "collection_info": null
    },
    {
        "uuid": "341e6a61d492ac3453d8669f2b2d1fed",
        "title": "游山归偶赋",
        "author": "陆游",
        "content": "此生本寄一浮沤，归卧茅茨又四秋。\n习气未除惟痛饮，幻躯偶健且闲游。\n买蓑山县云藏市，横笛江城月满楼。\n与世沈浮最安乐，莫思将相快恩讐。",
        "dynasty": "宋",
        "collection_info": null
    },
    {
        "uuid": "44249cf196f353e76c35656d28a47324",
        "title": "六十吟",
        "author": "陆游",
        "content": "人生久矣无百年，六十七十已为寿。\n嗟予忽忽蹈此境，衰髮如蓬面枯瘦。\n孤松摧折老涧壑，病马凄凉依栈豆。\n尚无筹策活目前，岂有功名付身后。\n壁疏风入灯焰揺，地炉火尽寒萧萧。\n胸中白虹吐千丈，庭树叶空衣未纩。",
        "dynasty": "宋",
        "collection_info": null
    },
    {
        "uuid": "5a8c8173a907458caa738c00471fa5e0",
        "title": "舒悲",
        "author": "陆游",
        "content": "嗜酒苦猖狂，畏人还龌龊。\n老病始悔嘆，天下无此错。\n管葛逝已久，千古困俗学。\n扪蝨论大计，使我思景略。\n中原失枝梧，烟尘暗河洛。\n天道远莫测，士气伏不作。\n煌煌东观书，无乃太寂寞。\n丈夫不徒死，可作一丘壑。\n岁晚计愈疏，抚事涙零落。",
        "dynasty": "宋",
        "collection_info": null
    },
    {
        "uuid": "2242f11e333cf0638bc55ff77f87098a",
        "title": "山园晚兴",
        "author": "陆游",
        "content": "病骨初轻野兴浓，闲扶拄杖夕阳中。\n草枯陂泽涓涓水，木落园林淅淅风。\n杨子凄凉老天禄，马周憔悴客新丰。\n壮心未与朱颜改，一笑凭高送断鸿。",
        "dynasty": "宋",
        "collection_info": null
    },
    {
        "uuid": "fe7a5c15298d70c79e714e8bd86154aa",
        "title": "独立",
        "author": "陆游",
        "content": "独立柴荆外，頽然一秃翁。\n乱山吞落日，野水倒寒空。\n忧患工催老，飘零敢讳穷。\n渔歌亦何恨，悽断满西风。",
        "dynasty": "宋",
        "collection_info": null
    },
    {
        "uuid": "0c3010e4c60ee010b90ec3df47c52dd8",
        "title": "探梅二首  其一",
        "author": "陆游",
        "content": "半吐幽香特地奇，正如官柳弄黄时。\n放翁颇具寻梅眼，可爱南枝爱北枝。",
        "dynasty": "宋",
        "collection_info": null
    },
    {
        "uuid": "e6ca9b30a9c900f2bf8c72ea95b7be01",
        "title": "探梅二首  其二",
        "author": "陆游",
        "content": "江路云低糁玉尘，暗香初探一枝新。\n平生不喜凡桃李，看了梅花睡过春。",
        "dynasty": "宋",
        "collection_info": null
    },
    {
        "uuid": "f6edd44e6eca975ceb32d62e75f29612",
        "title": "远兴",
        "author": "陆游",
        "content": "莫言人事足悲伤，只为诗情合断肠。\n窗槛雨晴湖灔灔，郊墟烟重月茫茫。\n梅花调苦愁三弄，竹叶香清泥一觞。\n闭户终年嗟局促，不如新雁到衡湘。",
        "dynasty": "宋",
        "collection_info": null
    },
    {
        "uuid": "4cb04a6cb4e38d7547cdec0e1114b7c9",
        "title": "张功甫许见访以诗坚其约",
        "author": "陆游",
        "content": "零落汀苹露气清，北窗昨夜已秋声。\n书来屡有入东约，坐上极思虚左迎。\n激烈哦诗殷金石，纵横落笔走蛟鲸。\n吾曹此事期千载，老眼相逢剩要惊。",
        "dynasty": "宋",
        "collection_info": null
    },
    {
        "uuid": "8c286ea5eea075bc02d264b2ed0684f5",
        "title": "夜梦与数客观画有八幅龙湫图特奇客请予作诗其上书数十字而觉不復能记明旦乃追补之亦彷佛梦中意也",
        "author": "陆游",
        "content": "高堂阅画娱嘉宾，巨幅小卷纵横陈。\n其间一图最杰作，命意落笔惊倒人。\n奇峰峭立插地轴，飞瀑崩泻垂天绅。\n寿藤老木幻荒怪，深潭危栈愁鬼神。\n忽然白昼起雷电，始觉异物蟠奫沦。\n阴云四兴诛老魃，甘澍连夕苏疲民。\n岂惟陂泽苖尽立，已活亿万介与鳞。\n文章与画共一法，腕力要可回千钧。\n锱铢不到便悬隔，用意虽尽终苦辛。\n君看此图凡几笔，一一圜劲如秋莼。\n乃知世间有绝艺，天造草昧参经纶。\n吾言未竟且復止，剩发幽奥天公嗔。",
        "dynasty": "宋",
        "collection_info": null
    },
    {
        "uuid": "5720918f7f3f16a0a31ecacafe4a4d64",
        "title": "泛舟",
        "author": "陆游",
        "content": "女墙齾齾带斜晖，短棹还从剡曲归。\n木叶经霜浑欲尽，人家近水自相依。\n逢迎俗客言多忤，颠沛穷途计易非。\n雪裏闭门殊不恶，故貂虽弊胜无衣。",
        "dynasty": "宋",
        "collection_info": null
    },
    {
        "uuid": "0c5779130db37a8d62216573ae8076f1",
        "title": "夜闻大风感怀赋吴体",
        "author": "陆游",
        "content": "故都宫阙污羶腥，原野久稽陈大刑。\n未须校尉戍西域，先要将军空朔庭。\n意言挥戈可退日，身乃读书方聚萤。\n病起窗前髮如雪，夜闻风声孤涕零。",
        "dynasty": "宋",
        "collection_info": null
    },
    {
        "uuid": "b46bcf7dacf1b50dc86bf3585f384cf6",
        "title": "骨相",
        "author": "陆游",
        "content": "骨相元知薄，功名敢自期。\n病侵彊健日，闲过圣明时。\n形胜轮台地，飞腾瀚海师。\n江湖虽万里，犹拟缀声诗。",
        "dynasty": "宋",
        "collection_info": null
    },
    {
        "uuid": "94e772ceaa1c628427e594cee6806dc7",
        "title": "有感二首  其一",
        "author": "陆游",
        "content": "书生事业绝堪悲，横得虚名毁亦随。\n怖惧几成床下伏，艰难何啻剑头炊。\n贷监河粟元知误，乞尉迟钱更觉痴。\n已卜一庵鹅鼻谷，可无芝术疗朝饥。",
        "dynasty": "宋",
        "collection_info": null
    },
    {
        "uuid": "3373a3dd93f36b7c5e8c2e8c67b08fa2",
        "title": "有感二首  其二",
        "author": "陆游",
        "content": "读遍名山万卷藏，残年肻受俗低昻。\n正须啸咏风涛上，未至悲辛酒{炙火=肉}旁。\n梦裏功名谁復计，闲中日月不胜长。\n虚皇有诏君知否，尽赐江湖作醉乡。",
        "dynasty": "宋",
        "collection_info": null
    },
    {
        "uuid": "ede89ecc32709ee697cf184094001633",
        "title": "城西晚眺",
        "author": "陆游",
        "content": "袅袅城笳咽，荧荧渔火青。\n霜凋两岸柳，水浸一天星。\n静看船归浦，遥闻雁落汀。\n倚阑幽兴极，不敢恨飘零。",
        "dynasty": "宋",
        "collection_info": null
    },
    {
        "uuid": "27d1239533b1fe7043ae5c1efe0008df",
        "title": "苦寒",
        "author": "陆游",
        "content": "冻砚时能出苦吟，浊醪亦復慰孤斟。\n谁知冰雪凝严候，自是干坤爱育心。\n疠鬼尽驱人意乐，遗蝗一洗麦根深。\n但嫌景短妨书课，栖鸟纷纷又满林。",
        "dynasty": "宋",
        "collection_info": null
    },
    {
        "uuid": "a1956160ce8101679a979d0974df8854",
        "title": "夙兴",
        "author": "陆游",
        "content": "病后精神殊未减，披衣每起待晨鸡。\n爱书不厌如平壑，戒酒新严似筑堤。\n莫嘆茅茨常局促，犹胜簿领苦沈迷。\n迎长渐近丹当熟，已觉温温下彻脐。",
        "dynasty": "宋",
        "collection_info": null
    },
    {
        "uuid": "d7d03492b56798bfc35f04b2c1bdd4d9",
        "title": "冬夜读书甚乐偶作短歌",
        "author": "陆游",
        "content": "衰病作书祟，常恨无新功。\n兔瓯供茗粥，睡思一洗空。\n郊居近城闉，漏鼓传冬冬。\n缃帙开烂漫，牙籖纷疉重。\n朱黄参笔墨，照映灯花红。\n鲁壁汲冡秘，天遣慰困穷。\n衮衣窥藻火，宗庙听笙镛。\n端居得至乐，生世岂不逢。\n藜羮冷未啜，短褐忘严冬。\n拜手谢造物，不须黑头公。",
        "dynasty": "宋",
        "collection_info": null
    },
    {
        "uuid": "6bc87f546a573dcfb39aadc7d3f4d42b",
        "title": "冬夜月下作",
        "author": "陆游",
        "content": "造物宁能困此翁，浩歌庭下答松风。\n煌煌斗柄插天北，焰焰月轮生海东。\n皂纛黄旗都护府，峨冠长剑大明宫。\n功名晚遂从来事，白首江湖未嘆穷。",
        "dynasty": "宋",
        "collection_info": null
    },
    {
        "uuid": "ec089dda6e6642a3329a30afd167b190",
        "title": "感愤",
        "author": "陆游",
        "content": "今皇神武是周宣，谁赋南征北伐篇。\n四海一家天历数，两河百郡宋山川。\n诸公尚守和亲策，志士虚捐少壮年。\n京洛雪消春又动，永昌陵上草芊芊。",
        "dynasty": "宋",
        "collection_info": null
    },
    {
        "uuid": "83d7979dedcde625d082163f2554ffc9",
        "title": "蓬户",
        "author": "陆游",
        "content": "蓬户真堪设爵罗，岁时野老自相过。\n人情静处看方见，诗句穷来得最多。\n枕上长歌时激烈，樽前一笑且婆娑。\n白头万事都经遍，莫为悲伤损太和。",
        "dynasty": "宋",
        "collection_info": null
    },
    {
        "uuid": "18ade915adfe1930236972ea9947bd97",
        "title": "行后园",
        "author": "陆游",
        "content": "霜风吹枯桑，落叶干有声。\n陂池日已涸，沙水见底清。\n人生非金石，岁暮难为情。\n安得天边鹄，驾之以遐征。",
        "dynasty": "宋",
        "collection_info": null
    },
    {
        "uuid": "f7673bded0ab2a471035a11a082f0276",
        "title": "晓出遇猎徒有作",
        "author": "陆游",
        "content": "出门万瓦粲晨霜，忽忆行军起裹创。\n卖剑买牛身已老，搴旗斩将梦犹狂。\n奇才古有潜屠肆，豪气今谁寓猎场。\n狐兔草间何足问，合留长箭射天狼。",
        "dynasty": "宋",
        "collection_info": null
    },
    {
        "uuid": "bfbc0908763da0c0841244a298e1da04",
        "title": "赠道侣",
        "author": "陆游",
        "content": "崎岖世路久知难，凖拟丹成玉炼颜。\n十载寻人遍岩穴，一樽随处对溪山。\n苏门昼寂闻舒啸，函谷秋清候度关。\n剩欲相招同此事，疑君未办一生闲。",
        "dynasty": "宋",
        "collection_info": null
    },
    {
        "uuid": "4a8d42e903b50d6009c46e8fdc11ae95",
        "title": "六言四首  其一",
        "author": "陆游",
        "content": "功名正恐不免，冨贵酷非所须。\n铁马未平边徼，钓船且醉江湖。",
        "dynasty": "宋",
        "collection_info": null
    },
    {
        "uuid": "49af22cc6b4b42753608efd299888068",
        "title": "六言四首  其二",
        "author": "陆游",
        "content": "噉饭一箪不尽，结庐环堵犹寛。\n常得奉祠玉局，不须草诏金銮。",
        "dynasty": "宋",
        "collection_info": null
    },
    {
        "uuid": "3c6bfac6872fc50f050c82c7f8e31390",
        "title": "六言四首  其三",
        "author": "陆游",
        "content": "乌有翁边贳酒，无何乡裏寻花。\n把定东风一笑，今年别是生涯。",
        "dynasty": "宋",
        "collection_info": null
    },
    {
        "uuid": "6bc8eec00da0cf2d144a9cd73484554e",
        "title": "六言四首  其四",
        "author": "陆游",
        "content": "壮岁京华羁旅，暮年湖海清狂。\n勿倚新知可乐，笑中白刃如霜。",
        "dynasty": "宋",
        "collection_info": null
    },
    {
        "uuid": "f97919a280611a8b80e0acc5275b532b",
        "title": "作雪未成自湖中归寒甚饮酒作短歌",
        "author": "陆游",
        "content": "黑云垂到地，飞霰如细砾。\n我从湖上归，散髮醉吹笛。\n少年志功名，目视无坚敌。\n惨淡古战场，往往身所歴。\n宁知事大缪，白首犹寂寂。\n凄凉武侯表，零落陈琳檄。\n报主知何时，誓死空愤激。\n天高白日远，有泪无处滴。",
        "dynasty": "宋",
        "collection_info": null
    },
    {
        "uuid": "51864eb10d71d65c2ff0f0e7fd074b93",
        "title": "题传神",
        "author": "陆游",
        "content": "盐车心愧渥洼姿，邂逅风云妄自期。\n啮雪岂无归汉日，饭牛犹有相齐时。\n君看短褐琴横膝，谁许峨冠剑拄颐。\n白髮萧萧虽惫矣，时来或将渡辽师。",
        "dynasty": "宋",
        "collection_info": null
    },
    {
        "uuid": "181d263cee2c0ac08680e278ed5cafd6",
        "title": "闰月三夜舍西观新月",
        "author": "陆游",
        "content": "平生绝爱初三月，况是平池浸玉鈎。\n老去人间朋旧少，一樽谁与话清愁。",
        "dynasty": "宋",
        "collection_info": null
    },
    {
        "uuid": "6ea62e0713b20756d9b6c2480140ce89",
        "title": "独夜",
        "author": "陆游",
        "content": "城上长更续短更，江平天迥雁方征。\n灯明纸帐雪霜色，火熟铜瓶风雨声。\n浊酒未倾心已怯，细书时读眼犹明。\n萧然一室平生惯，纛下何须拥万兵。",
        "dynasty": "宋",
        "collection_info": null
    },
    {
        "uuid": "6593d9da29c4a401d77fd80f9cbe051d",
        "title": "晚出偏门",
        "author": "陆游",
        "content": "一段新愁带宿酲，半欹乌帽策驴行。\n村墟香动梅初破，裘褐寒轻雪未成。\n渡口人争红日晚，沙边雁带碧烟横。\n悠然又觅长堤路，肠断城楼画角声。",
        "dynasty": "宋",
        "collection_info": null
    },
    {
        "uuid": "be03bbf37dbc889a35ff1bd2ccf160ce",
        "title": "薏苡",
        "author": "陆游",
        "content": "初游唐安饭薏米，炊成不减雕胡美。\n大如芡实白如玉，滑欲流匙香满屋。\n腹腴项脔不入盘，况復飱酪夸甘酸。\n东归思之未易得，每以问人人不识。\n呜呼奇材从古弃草菅，君试求之篱落间。",
        "dynasty": "宋",
        "collection_info": null
    },
    {
        "uuid": "4a69c7ab9a1e15867fca76bfd1794a6d",
        "title": "答郑虞任检法见赠",
        "author": "陆游",
        "content": "卧龙山前秋雨晴，郑子过我如夙昔。\n照人眉宇寒巉巉，悬知笔有千钧力。\n镜湖岁暮霜叶空，乃闻载酒同诸公。\n归来湖山皆动色，新诗一纸吹清风。\n文章要须到屈宋，万仞青霄下鸾凤。\n区区圆美非绝伦，弹丸之评方误人。",
        "dynasty": "宋",
        "collection_info": null
    },
    {
        "uuid": "39c1d45c5108d670c729de08469db763",
        "title": "舟中晓赋",
        "author": "陆游",
        "content": "小艇下沧浪，吴歌特地长。\n斜分半舱月，满载一篷霜。\n香甑炊菰白，醇醪点蟹黄。\n宦游元为口，莫恨老江乡。",
        "dynasty": "宋",
        "collection_info": null
    },
    {
        "uuid": "74bc3255d72be010de5f97db3540b1ce",
        "title": "野兴二首  其一",
        "author": "陆游",
        "content": "玉门关外何妨死，饭颗山头不怕穷。\n春瓮已成花欲动，了无一事着胸中。",
        "dynasty": "宋",
        "collection_info": null
    },
    {
        "uuid": "ccb432f71721d97f0a1a77abd0c6a1cc",
        "title": "野兴二首  其二",
        "author": "陆游",
        "content": "猿臂将军老未衰，气吞十万羽林儿。\n南山射虎自堪乐，何用封侯高帝时。",
        "dynasty": "宋",
        "collection_info": null
    },
    {
        "uuid": "5ec8bd13da2f8a84c2a0d448c899d9cd",
        "title": "月夜有感",
        "author": "陆游",
        "content": "炯炯冰轮升，澹澹玉宇碧。\n高楼倾美酒，一醉不容失。\n陆生独何事，闭户饱岑寂。\n年来负风月，岂止此一夕。\n平生酒边身，欲老每自惜。\n夜阑耿不寐，浩歌出金石。",
        "dynasty": "宋",
        "collection_info": null
    },
    {
        "uuid": "a32dc20caecfee5eb656acc0fd24bc87",
        "title": "落魄",
        "author": "陆游",
        "content": "落魄东吴莫笑侬，今年要不负春风。\n闲愁掷向干坤外，永日移来歌吹中。\n酒浪欲争湖水绿，花光却妒舞衫红。\n公卿忧责如山重，肻信人间有放翁。",
        "dynasty": "宋",
        "collection_info": null
    },
    {
        "uuid": "1899e1e89357eaa46df4214c516c8b9d",
        "title": "遣兴",
        "author": "陆游",
        "content": "壮年一箭落双鵰，野饷如今撷药苖。\n寒与梅花同不睡，闷寻鹦鹉说无憀。\n乌丝阑上诗初就，緑绮声中酒半消。\n老去可怜风味在，未应山海混渔樵。",
        "dynasty": "宋",
        "collection_info": null
    },
    {
        "uuid": "735b105f27d3da1a33a62f0c71067726",
        "title": "湖村野兴二首  其一",
        "author": "陆游",
        "content": "十里疏钟到野堂，五更残月伴清霜。\n已知无奈姮娥冷，瘦损梅花更断肠。",
        "dynasty": "宋",
        "collection_info": null
    },
    {
        "uuid": "70e89bbf211c9f45614ccfdcaefae94f",
        "title": "湖村野兴二首  其二",
        "author": "陆游",
        "content": "山色空蒙雨点微，醉中不觉湿蓑衣。\n何妨乞与丹靑本，一棹横衝翠霭归。",
        "dynasty": "宋",
        "collection_info": null
    },
    {
        "uuid": "1f26e16f6a3ad8631857792021a81ea0",
        "title": "看镜",
        "author": "陆游",
        "content": "局促人间百不如，每看清镜嘆头颅。\n醉来风月心虽在，老去轩裳梦已无。\n棋劫正忙停晚饷，诗聨未稳画寒炉。\n乘除尚喜身强健，六十登山不用扶。",
        "dynasty": "宋",
        "collection_info": null
    },
    {
        "uuid": "5c50f30361ed1615c7b641282723e03f",
        "title": "塞上",
        "author": "陆游",
        "content": "塞上今年有事宜，将军承诏出全师。\n精金错落八尺马，刺绣鲜明五丈旗。\n上谷飞狐传号令，萧关积石列城陴。\n不应幕府无班固，早晚燕然刻颂诗。",
        "dynasty": "宋",
        "collection_info": null
    },
    {
        "uuid": "360d25c0fcb96e9b4a521a6b21fb7b4f",
        "title": "舟过会稽山下因繫舟游近村迨暮乃归",
        "author": "陆游",
        "content": "六十齿髮衰，岁月如逝波。\n秦王酒瓮边，知復几经过。\n欣然舍画檝，仄步扪青萝。\n一径入幽谷，四面闻樵歌。\n白云忽破碎，翠木相荡摩。\n潋潋春塘满，柳阴戏双鹅。\n浮生百忧中，此乐顾岂多。\n日暮吾其归，已恐烂斧柯。",
        "dynasty": "宋",
        "collection_info": null
    },
    {
        "uuid": "a98c8d1e2261404eb5df22fec30edd90",
        "title": "人日偶游民家小园有山茶方开",
        "author": "陆游",
        "content": "人日西郊路，晨光射浅滩。\n停桡喜萧散，照影嘆衰残。\n社酒香浮瓮，春蔬绿满盘。\n山茶虽慰眼，不似海云看。",
        "dynasty": "宋",
        "collection_info": null
    },
    {
        "uuid": "5f93df0e8f099fb2179bd7c11d1c23fc",
        "title": "过杜浦桥二首  其一",
        "author": "陆游",
        "content": "桥外波如鸭头緑，杯中酒作鹅儿黄。\n山茶花下醉初醒，却过西村看夕阳。",
        "dynasty": "宋",
        "collection_info": null
    },
    {
        "uuid": "ade2a789411b48e83f5a44eacad4a9d1",
        "title": "过杜浦桥二首  其二",
        "author": "陆游",
        "content": "桥北雨余春水生，桥南日落暮山横。\n问君对酒胡不乐，听取菱歌烟外声。",
        "dynasty": "宋",
        "collection_info": null
    },
    {
        "uuid": "78b95ed5007c86707fbd2e8a76eccc16",
        "title": "上元日昼卧",
        "author": "陆游",
        "content": "积雨连上元，孤愁卧空馆。\n宿酲殊未解，欲起意復懒。\n床敷蛮氊稳，被拥吴绫暖。\n残香碧缕细，软火红焰短。\n虽云少睡眠，聊喜屡展转。\n昏昏忽已暮，一笑呼茗椀。",
        "dynasty": "宋",
        "collection_info": null
    },
    {
        "uuid": "064aa9032c9125138fb9d37891bb0c17",
        "title": "庄器之作招隐阁项平父诸人赋诗予亦继作",
        "author": "陆游",
        "content": "诸公共赋反招隐，细字斜行肻见传。\n语到淮南小山作，人如江左永和年。\n一窗萝月禁春瘦，万壑松风撼昼眠。\n我亦尚嫌林谷浅，因君更拟斸云烟。",
        "dynasty": "宋",
        "collection_info": null
    },
    {
        "uuid": "7e90d4d48d72bbdb34517700db5eead0",
        "title": "春夜读书感怀",
        "author": "陆游",
        "content": "荒林枭独啸，野水鹅群鸣。\n我坐蓬窗下，答以读书声。\n悲哉白髮翁，世事已饱更。\n一身不自恤，忧国涕纵横。\n永怀天宝末，李郭出治兵。\n河北虽未下，要是復两京。\n三千同德士，百万羽林营。\n岁周一甲子，不见胡尘清。\n贼酋实孱王，贼将非人英。\n如何失此时，坐待奸雄生。\n我死骨即朽，靑史亦无名。\n此诗倘不作，丹心尚谁明。",
        "dynasty": "宋",
        "collection_info": null
    },
    {
        "uuid": "f9a1b43a01cd9cbe3bd3c1a741417cf0",
        "title": "宿能仁寺",
        "author": "陆游",
        "content": "小雨暗江城，倦客寄僧榻。\n孤灯如秋萤，清夜自开阖。\n遥怜萍青青，厌听鼃閤閤。\n窗明竟无寐，卯酒倒残榼。",
        "dynasty": "宋",
        "collection_info": null
    },
    {
        "uuid": "0704562057126ad2cf397f303c97ae2b",
        "title": "寄题方伯谟远庵",
        "author": "陆游",
        "content": "方侯胸中负经济，议论源源有根柢。\n借令不用老山林，尚欲着书垂万世。\n百年苦短万世长，荣利一时真聚蚋。\n渠曹定自别肺肝，今夕不为明旦计。",
        "dynasty": "宋",
        "collection_info": null
    },
    {
        "uuid": "e20839324507612036497400ed635cf7",
        "title": "雨中宿石帆山下民家",
        "author": "陆游",
        "content": "老觉山行倦，闲便水宿幽。\n雨泥看放鸭，烟草听呼牛。\n槃箸烦频劝，窗扉喜小留。\n余年竟何事，高枕送悠悠。",
        "dynasty": "宋",
        "collection_info": null
    },
    {
        "uuid": "cba8a9633c82794313433ed1fa575c19",
        "title": "中夜雨霁月色入户起饮酒一杯作绝句",
        "author": "陆游",
        "content": "吹尽浮云天宇清，城头迭鼓报三更。\n平生无此一杯酒，玉笥峰头看月生。",
        "dynasty": "宋",
        "collection_info": null
    },
    {
        "uuid": "791a0a7caaae7dc8752410c09b4c1c8c",
        "title": "赠石帆老人",
        "author": "陆游",
        "content": "地僻林深客到稀，高舂未起闭柴扉。\n新松郁郁三千本，密竹萧萧一尺围。\n溪叟旋分菰米滑，山童新采蕨芽肥。\n因君更作长闲想，麟阁云台竟是非。",
        "dynasty": "宋",
        "collection_info": null
    },
    {
        "uuid": "0b4e600e0e842ba8ef0f2691b20c2d22",
        "title": "溪上醉吟",
        "author": "陆游",
        "content": "行行不知溪路深，但怪素月生遥岑。\n不辞醉袖拂花絮，与子更醉青萝阴。",
        "dynasty": "宋",
        "collection_info": null
    },
    {
        "uuid": "9e0d90c1f0013041554309a860ef2e01",
        "title": "囚山",
        "author": "陆游",
        "content": "垣屋参差绿树边，囚山光景饯华颠。\n平川极目思秦地，大泽浮空忆楚天。\n刺虎射麋俱已矣，举杯开剑忽悽然。\n此生终遣英雄笑，棘没铜驼六十年。",
        "dynasty": "宋",
        "collection_info": null
    },
    {
        "uuid": "7d1576e4f5321193b34b8320e3534b08",
        "title": "小园",
        "author": "陆游",
        "content": "松菊仅三亩，作园真强名。\n驯禽惊不去，熟果坠无声。\n倦就盘陀坐，闲拈楖栗行。\n茅亭亦疏豁，凭槛看春耕。",
        "dynasty": "宋",
        "collection_info": null
    },
    {
        "uuid": "65b612bb0eaf46b020c2d881799ec31d",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其一",
        "author": "陆游",
        "content": "嫩日轻云淡沲天，扑灯过后卖花前。\n便从水阁杭湖去，捲起朱帘上画船。",
        "dynasty": "宋",
        "collection_info": null
    },
    {
        "uuid": "b61db3d922852b0c8c748bad758e2c05",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其二",
        "author": "陆游",
        "content": "舫子窗扉面面开，金壶桃杏间尊罍。\n东风忽送笙歌近，一片楼台泛水来。",
        "dynasty": "宋",
        "collection_info": null
    },
    {
        "uuid": "c3fd854320f44389fa1f8dd10cf4e32b",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其三",
        "author": "陆游",
        "content": "湖波緑似鸭头深，一日春晴直万金。\n好事谁家斗歌舞，方舟齐榜出花阴。",
        "dynasty": "宋",
        "collection_info": null
    },
    {
        "uuid": "d95d2db4f64ac24d17d307c5aec28dc4",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其四",
        "author": "陆游",
        "content": "花光柳色满墙头，病酒今朝懒出游。\n却就水亭开小宴，绣帘银烛看归舟。",
        "dynasty": "宋",
        "collection_info": null
    },
    {
        "uuid": "20da045e32012151281e08daf2d153e4",
        "title": "病中",
        "author": "陆游",
        "content": "风雨暗江天，幽窗起復眠。\n忍穷安晚境，留病压灾年。\n客助修琴料，僧分买药钱。\n余生均逆旅，未死且陶然。",
        "dynasty": "宋",
        "collection_info": null
    },
    {
        "uuid": "43f3677f96c6b9837bab3f5d1d98dfbd",
        "title": "病起",
        "author": "陆游",
        "content": "开岁忽六十，病余闲炷香。\n春光向客淡，夜漏为愁长。\n已老鷄豚社，永违鹓鹭行。\n苍龙西角月，孤梦堕微茫。",
        "dynasty": "宋",
        "collection_info": null
    },
    {
        "uuid": "e1232992a37f41aac8c571e09fc6c7db",
        "title": "小筑",
        "author": "陆游",
        "content": "小筑茅茨镜水滨，天敎静处着闲身。\n平原不復赋豪士，甫里但思歌散人。\n翠壁微泉时的皪，衡门疉嶂晓嶙峋。\n子虚误辱诸公赏，万里轻鸥岂易驯。",
        "dynasty": "宋",
        "collection_info": null
    },
    {
        "uuid": "f69502f3fb7659d7d0b9f7a413f9be1c",
        "title": "记梦",
        "author": "陆游",
        "content": "东吴春暮寒犹重，睡美不闻城角动。\n身虽衰惰怕出门，江山尚入幽窗梦。\n梦到青羊看修竹，道人告我丹将熟。\n试求一黍换肝肠，它日重来驾黄鹄。",
        "dynasty": "宋",
        "collection_info": null
    },
    {
        "uuid": "979e91a4937cd3814facff93b5b91624",
        "title": "久雨排闷",
        "author": "陆游",
        "content": "一春略无十日晴，雨脚纔断云已生。\n奇葩摧败等青苋，嘉谷漂荡随浮萍。\n书生病卧苔及榻，湿薪燎衣熏欲盲。\n腰顽足痹空嘆息，咫尺不得行中庭。\n读书窗黑不见字，弹琴弦缓那成声。\n老盆浊酒且復醉，两部鼓吹方施行。",
        "dynasty": "宋",
        "collection_info": null
    },
    {
        "uuid": "e464960d47cc47b818f7d34b0f2c7426",
        "title": "雨中泊舟萧山县驿",
        "author": "陆游",
        "content": "端居无策散闲愁，聊作人间汗漫游。\n晚笛随风来倦枕，春湖带雨送孤舟。\n店家菰饭香初熟，市担莼丝滑欲流。\n自笑劳生成底事，黄尘陌上雪蒙头。",
        "dynasty": "宋",
        "collection_info": null
    },
    {
        "uuid": "7b688c3e3ee2d6e4dc9e35a2d704119e",
        "title": "夜漏欲尽行度浮桥至钱清驿待舟",
        "author": "陆游",
        "content": "潮生抹沙岸，云薄漏月明。\n江头晓色动，鸦起人未行。\n扶携度长桥，仰视天宇清。\n遥怜繫舟人，听我高屐声。\n水槛得小憩，一笑拄杖横。\n澄漪弄孤影，微风吹宿酲。\n湛然方寸间，不受尘事撄。\n寄语市朝人，此乐未易名。",
        "dynasty": "宋",
        "collection_info": null
    },
    {
        "uuid": "024833d517bc5656737759eeabe0c391",
        "title": "江头十日雨",
        "author": "陆游",
        "content": "江头十日雨，雨止春已尽。\n残红如扫空，草木皆绿润。\n村墟樱笋闹，节物团糉近。\n可怜笠泽翁，百忧集双鬓。\n赋诗空自清，学道了不进。\n林间一瓯茶，晤语君勿吝。",
        "dynasty": "宋",
        "collection_info": null
    },
    {
        "uuid": "be04f4e9ee46131a487b30d27a9fef51",
        "title": "柯桥客亭二首  其一",
        "author": "陆游",
        "content": "小市初晴已过春，朱樱青杏一番新。\n灞陵老子无人识，暂借邮亭整角巾。",
        "dynasty": "宋",
        "collection_info": null
    },
    {
        "uuid": "14118d22b0a83ac737ab78b4dff0a7c8",
        "title": "柯桥客亭二首  其二",
        "author": "陆游",
        "content": "梅子生仁燕护雏，遶檐新叶緑扶疏。\n朝来酒兴不可耐，买得钓船双鳜鱼。",
        "dynasty": "宋",
        "collection_info": null
    },
    {
        "uuid": "f08cf90d3c7c8f2e5a3b26f9920fe8f0",
        "title": "小雨舟过梅市",
        "author": "陆游",
        "content": "故故催诗衬雨蓬，悠悠破梦隔云钟。\n遥看渔火两三点，已过暮山千万峰。\n老矣自应埋病骨，归哉莫念抗尘容。\n停桡小住青枫岸，吴市高人傥可逢。",
        "dynasty": "宋",
        "collection_info": null
    },
    {
        "uuid": "b9e088cd122ed20af7423d14a5a24ada",
        "title": "晓枕",
        "author": "陆游",
        "content": "晓枕莺声带梦听，忽看淡日满窗櫺。\n闲愁谁遣浓如酒，醉过残春不解酲。",
        "dynasty": "宋",
        "collection_info": null
    },
    {
        "uuid": "d04c847d3d61903f15bc85e39c6f1d63",
        "title": "巢菜",
        "author": "陆游",
        "content": "冷落无人佐客庖，庾郎三九困讥嘲。\n此行忽似蟆津路，自候风炉煮小巢。",
        "dynasty": "宋",
        "collection_info": null
    },
    {
        "uuid": "b9c2996d8a174c87a4c65ed8cc67360a",
        "title": "吴娘曲",
        "author": "陆游",
        "content": "镜奁蚕出千黑蚁，钗梁梅小双青豆。\n吴娘十四未知愁，罗衣已觉伤春瘐。\n闲寻女伴过西家，鬬草归来日未斜。\n睡睫蒙蒙娇欲闭，隔帘微雨压杨花。",
        "dynasty": "宋",
        "collection_info": null
    },
    {
        "uuid": "6f1dbfa32ec3956e0e6557bba7d3b821",
        "title": "感旧",
        "author": "陆游",
        "content": "醉眼常轻儿女曹，西游对客尚能豪。\n缕金羯鼓龟兹乐，镂玉琵琶逻逤槽。\n巫峡已回行雨梦，锦江空忆浣花遨。\n闲情何计都除尽，为觅并州快剪刀。",
        "dynasty": "宋",
        "collection_info": null
    },
    {
        "uuid": "f87be92312aaa2f3a73e9e27b9858b73",
        "title": "晨起闲步",
        "author": "陆游",
        "content": "飞红掠地送春忙，嫰绿成阴带露香。\n听彻晓天莺百啭，却随飞蝶度横塘。",
        "dynasty": "宋",
        "collection_info": null
    },
    {
        "uuid": "80c4851e57aec1113676f3ba6a0e094f",
        "title": "初夏同桑甥世昌过邻家",
        "author": "陆游",
        "content": "空谷旧生涯，萧条只自嗟。\n妻馋嗔护笋，儿病失浇花。\n赤米老能饱，浊醪贫可賖。\n徴科幸差简，扶杖过邻家。",
        "dynasty": "宋",
        "collection_info": null
    },
    {
        "uuid": "58cc074b6ad64d734c6925659cd37df6",
        "title": "寓嘆",
        "author": "陆游",
        "content": "孤生拙料事，诸老误知人。\n世故几翻覆，此身常贱贫。\n有书藏禹穴，无地静胡尘。\n衰病今年剧，呻吟欲过旬。",
        "dynasty": "宋",
        "collection_info": null
    },
    {
        "uuid": "d049d12d37286b669ae5bc91a8006859",
        "title": "春夏雨旸调适颇有丰岁之望喜而有作",
        "author": "陆游",
        "content": "二十年无赤白囊，人间何地不耕桑。\n陂塘处处分秧遍，村落家家煮茧忙。\n野老逢年知饱暖，书生随例得猖狂。\n雨余天气初清润，曵履长歌出草堂。",
        "dynasty": "宋",
        "collection_info": null
    },
    {
        "uuid": "8cd58bf9a73388a612087510f9eb479f",
        "title": "闻虏酋遁归漠北",
        "author": "陆游",
        "content": "幽州遗民欵塞来，来者扶老携其孩。\n共言单于远逃遁，一夕荆棘生燕台。\n天威在上贼胆破，捧头鼠窜吁可哀。\n妄期旧穴得孳育，不知天网方恢恢。\n老上龙庭岂不远，汉兵一炬成飞灰。\n陛下中兴天所命，筑坛授钺皆雄才。\n煌煌九霄掲日月，浩浩万里行风雷。\n虢山多兽可游猎，汝不请命何归哉。",
        "dynasty": "宋",
        "collection_info": null
    },
    {
        "uuid": "1e7134380bc5da828b8f5655f2e88373",
        "title": "初夏游凌氏小园",
        "author": "陆游",
        "content": "水满池塘叶满枝，曲廊危榭惬幽期。\n风和海燕分泥处，日永吴蚕上簇时。\n闲理阮咸寻旧谱，细倾白堕赋新诗。\n从来夏浅胜春日，儿女纷纷岂得知。",
        "dynasty": "宋",
        "collection_info": null
    },
    {
        "uuid": "21d4a5fd863d3248337d07ed934a1664",
        "title": "偶得北虏金泉酒小酌赋绝句二首  其一",
        "author": "陆游",
        "content": "草草杯盘莫笑贫，朱樱羊酪也尝新。\n灯前耳热颠狂甚，边酒谁言不醉人。",
        "dynasty": "宋",
        "collection_info": null
    },
    {
        "uuid": "4cc5c3c3464473506bd22dafa942afac",
        "title": "偶得北虏金泉酒小酌赋绝句二首  其二",
        "author": "陆游",
        "content": "逆胡万里跨燕秦，志士悲歌泪满巾。\n未履战塲齐奏凯，一樽先醉范阳春。",
        "dynasty": "宋",
        "collection_info": null
    },
    {
        "uuid": "56482f82287558816ad8e1df7fa458e6",
        "title": "无题",
        "author": "陆游",
        "content": "珠鞲玉指擘箜篌，谁记山南秉烛游。\n结绮诗成江令醉，橐泉梦断沈郎愁。\n天涯落日孤鸿没，镜裏流年两鬓秋。\n不用更求驱豆术，人生离合判悠悠。",
        "dynasty": "宋",
        "collection_info": null
    },
    {
        "uuid": "a18749abbd714b7fd2e88e3f8a8210e7",
        "title": "戏赠",
        "author": "陆游",
        "content": "帘幕阴阴昼漏迟，鹅黄雪白络新丝。\n只应笑杀东邻女，不见秋韆到折时。",
        "dynasty": "宋",
        "collection_info": null
    },
    {
        "uuid": "b55ab819387137735e45f6abb0019233",
        "title": "题少陵画像",
        "author": "陆游",
        "content": "长安落叶纷可扫，九陌北风吹马倒。\n杜公四十不成名，袖裏空余三赋草。\n车声马声喧客枕，三百青铜市楼饮。\n杯残炙冷正悲辛，仗内斗鸡催赐锦。",
        "dynasty": "宋",
        "collection_info": null
    },
    {
        "uuid": "32efbb61bf3dd1845d5d6bc03d660659",
        "title": "闲居书事",
        "author": "陆游",
        "content": "园林绿叶一番新，桃李吹成陌上尘。\n玩易焚香消永日，听琴煮茗送残春。\n隐居正欲求吾志，大患元因有此身。\n堪笑痴人营冨贵，百年赢得冢前麟。",
        "dynasty": "宋",
        "collection_info": null
    },
    {
        "uuid": "c43dd36727ccefc9e4b1423be837426e",
        "title": "登台遇雨避于山亭晚霁乃归",
        "author": "陆游",
        "content": "溽暑不堪蜗舍陋，瘦藤扶我上危台。\n搏禽俊鹘横空去，卷雨狂风掠野来。\n壮观深知化工妙，幽寻却蹋夕阳回。\n悠然有喜君知否，屐齿留痕遍绿苔。",
        "dynasty": "宋",
        "collection_info": null
    },
    {
        "uuid": "f5db4fb9c8d87aaff265da82afc7ef2d",
        "title": "村居书触目",
        "author": "陆游",
        "content": "雨霁郊原刈麦忙，风清门巷晒丝香。\n人饶笑语丰年乐，吏省徴科化日长。\n枝上花空闲蝶翅，林间葚美滑莺吭。\n饱知游宦无多味，莫恨为农老故乡。",
        "dynasty": "宋",
        "collection_info": null
    },
    {
        "uuid": "e327fa6b12b01dc0227dd03d75f3e9b2",
        "title": "访医",
        "author": "陆游",
        "content": "衰与病相乘，况復积忧虑。\n眩昏坐辄瞑，疲弱行欲仆。\n今晨访之医，见语疾当去。\n脉来如泉源，未易测君数。\n盛衰当自察，信医固多误。\n养气勿动心，生死良细故。",
        "dynasty": "宋",
        "collection_info": null
    },
    {
        "uuid": "ba90b82134d36e3890752f474a8991d7",
        "title": "夏夜读书自嘲",
        "author": "陆游",
        "content": "事业无成去日遒，只今身世付沧洲。\n风烟惨惨菰蒲老，星斗离离河汉流。\n寂寞书生学奇字，穷愁客子着春秋。\n白头自苦君无笑，骨朽成尘志未休。",
        "dynasty": "宋",
        "collection_info": null
    },
    {
        "uuid": "722c8ee89f55300193b066bb99d80c82",
        "title": "夏日小宴",
        "author": "陆游",
        "content": "横吹铜笛苍龙声，双奏玉笙丹凤鸣。\n已判百年终醉死，要将一笑压愁生。\n旋移画舫破山影，高捲朱帘延月明。\n试问炎歊在何许，夜阑翻怯葛衣轻。",
        "dynasty": "宋",
        "collection_info": null
    },
    {
        "uuid": "964ee2f7ba0c3101bf9f081ac8abc942",
        "title": "送紫霄女道士四明谢君二首",
        "author": "陆游",
        "content": "一别南充十四年，时时清梦到金泉。\n山阴道上秋风早，却见神仙小自然。\n道骨仙风凛不群，清秋采药到江村。\n自言家住云南北，知是遗尘几世孙。",
        "dynasty": "宋",
        "collection_info": null
    },
    {
        "uuid": "64f5984d3f9c6b730117682b0a634a23",
        "title": "醉中夜自村市归",
        "author": "陆游",
        "content": "村市夜骑黄犊还，却登小阁倚阑干。\n银河斜界晓天碧，璧月下入秋江寒。\n吾辈身闲且饮酒，人生事定须阖棺。\n元自胸中着云梦，莫惊緑鬓耐悲欢。",
        "dynasty": "宋",
        "collection_info": null
    },
    {
        "uuid": "2a5fcd2053ce125ed268602471d9c7d6",
        "title": "城北夜",
        "author": "陆游",
        "content": "端居厌孤寂，偶繫北城舟。\n天地凄凉色，江湖汗漫游。\n萤光矜暗夜，虫语报新秋。\n老去功名意，青灯映布裯。",
        "dynasty": "宋",
        "collection_info": null
    },
    {
        "uuid": "c38f98280a673d3cff5a085825b24b60",
        "title": "秋夜舟中作",
        "author": "陆游",
        "content": "沽酒黄叶村，炊饭红蓼岸。\n居人不孰何，正作渔父看。\n渔父我所羡，尚恐不得作。\n读书端自痴，游宦亦何乐。\n四顾泽茫茫，仰视天离离。\n长歌入云去，月落斗未欹。",
        "dynasty": "宋",
        "collection_info": null
    },
    {
        "uuid": "d50efd7b5b4d87273120dafcc532dbed",
        "title": "日晚散步湖上遇小雨",
        "author": "陆游",
        "content": "暮色苍苍日初落，寒声策策风正作。\n湖边倚杖堤上行，病起聊试游山脚。\n平生出门轻万里，老去谢客专一壑。\n风涛澒洞鲛鰐横，阊阖崔嵬鬼神恶。\n春芜二顷叱黄犊，老学为农元不错。\n兜鍪蝉冕俱扫空，雨笠香新织青篛。",
        "dynasty": "宋",
        "collection_info": null
    },
    {
        "uuid": "d3bb54733c6b83595f95bba0b6c89557",
        "title": "安期篇",
        "author": "陆游",
        "content": "我昔游岷峨，扪萝千仞峰。\n丈人倚赤藤，恐是安期翁。\n赠我一丸药，五云出瓢中。\n服之未转刻，莹然冰雪容。\n素手掬山霭，緑髮吹天风。\n丈人顾我喜，共骑一苍龙。\n蓬莱亦何求，爱此万里空。\n却来过齐州，螘垤看青嵩。",
        "dynasty": "宋",
        "collection_info": null
    },
    {
        "uuid": "c9a32b38834a2022343bcd626b521319",
        "title": "晓望海山",
        "author": "陆游",
        "content": "暮山青尚浅，晓山如黛染。\n开窗望海山，天清雾方敛。\n向来六月中，黑云齐如截。\n苍龙下曵尾，卷雨洒炎热。\n造物信老手，忽作万里秋。\n刻削此孤峭，巉然消客愁。\n岂无一布帆，寄我浩荡意。\n会当驾长风，清啸遗世事。",
        "dynasty": "宋",
        "collection_info": null
    },
    {
        "uuid": "2b57108ce6c85d1f8215753c9635d1ff",
        "title": "山园草木四绝句 紫薇",
        "author": "陆游",
        "content": "钟鼓楼前宫様花，谁令流落到天涯。\n少年妄想今除尽，但爱清樽浸晚霞。",
        "dynasty": "宋",
        "collection_info": null
    },
    {
        "uuid": "0b2931e3cea127363f22b8d881c59df0",
        "title": "山园草木四绝句 黄蜀葵",
        "author": "陆游",
        "content": "开时闲淡敛时愁，兰菊应容预胜流。\n剩欲持杯相领略，一庭风露不禁秋。",
        "dynasty": "宋",
        "collection_info": null
    },
    {
        "uuid": "b5564182835c61ef1006c73e21fc8abc",
        "title": "山园草木四绝句 拒霜",
        "author": "陆游",
        "content": "满庭黄叶舞西风，天地方收肃杀功。\n何事独蒙青女力，墙头催放数苞红。",
        "dynasty": "宋",
        "collection_info": null
    },
    {
        "uuid": "4d24dc49a841902940336b7b67ab1fc9",
        "title": "山园草木四绝句 蓼花",
        "author": "陆游",
        "content": "十年诗酒客刀州，每为名花秉烛游。\n老作渔翁犹喜事，数枝红蓼醉清秋。",
        "dynasty": "宋",
        "collection_info": null
    },
    {
        "uuid": "96b4259ca3d9fb809e17401d6a197f6e",
        "title": "赛神曲",
        "author": "陆游",
        "content": "丛祠千岁临江渚，拜贶今年那可数。\n须晴得晴雨得雨，人意所向神辄许。\n嘉禾九穗持上府，庙前女巫递歌舞。\n呜呜歌讴坎坎鼓，香烟成云神降语。\n大饼如槃牲腯肥，再拜献神神不违。\n晚来人醉相扶归，蝉声满庙锁斜晖。",
        "dynasty": "宋",
        "collection_info": null
    },
    {
        "uuid": "98c783bd35e474fc67436307ee05820a",
        "title": "夜中起读书戏作二首  其一",
        "author": "陆游",
        "content": "髮已凋零齿已疏，忍饥白首卧蜗庐。\n风声忽轹蓬窗过，夜半呼灯起读书。",
        "dynasty": "宋",
        "collection_info": null
    },
    {
        "uuid": "1464ef2607ed3b7b1c21a48d54c0f599",
        "title": "夜中起读书戏作二首  其二",
        "author": "陆游",
        "content": "灭虏区区计本疏，水边乔木拥茅庐。\n九原定发韩公笑，至老依然一束书。",
        "dynasty": "宋",
        "collection_info": null
    },
    {
        "uuid": "ae917cfba49087c644e98b1d027b70aa",
        "title": "秋夜出门观月",
        "author": "陆游",
        "content": "六十衰翁适得闲，一秋无事掩柴关。\n雁来惨淡沙场外，月出苍茫云海间。\n饮酒已衰犹爱客，着书初毕可藏山。\n此生终羡渔家乐，小艇常衝夕霭还。",
        "dynasty": "宋",
        "collection_info": null
    },
    {
        "uuid": "276be5a93112abd4ba7c98d51066797b",
        "title": "雨中买酒镜湖酒楼",
        "author": "陆游",
        "content": "阴风号大泽，暮雨上高楼。\n愁忆新丰酒，寒思季子裘。\n登临天地迮，老病岁时遒。\n安得急装去，北平防盛秋。",
        "dynasty": "宋",
        "collection_info": null
    },
    {
        "uuid": "6f72e04a142cc9fbce134759e98b3957",
        "title": "闻虏政衰乱扫荡有期喜成口号二首  其一",
        "author": "陆游",
        "content": "正朔今年被百蛮，遥知喜色动天颜。\n风雷传号临春水，貔虎移军过玉关。\n博士已成封禅草，单于将就会朝班。\n孤臣老抱周南恨，壮观空存梦想间。",
        "dynasty": "宋",
        "collection_info": null
    },
    {
        "uuid": "5e654454a8303db40ea109fc14f8be87",
        "title": "闻虏政衰乱扫荡有期喜成口号二首  其二",
        "author": "陆游",
        "content": "遗虏游魂岂足忧，汉家方运幄中筹。\n天开地闢逢千载，雷动风行遍九州。\n刁斗令严青海夜，旌旗色照铁关秋。\n功名自是英豪事，不用君王万户侯。",
        "dynasty": "宋",
        "collection_info": null
    },
    {
        "uuid": "fc8e85f3158cc6d57365c16e36635486",
        "title": "甲辰中秋无月十七夜独皦然达旦",
        "author": "陆游",
        "content": "老觉人间无一欣，穷阎扫轨谢纷纷。\n已凭白露洗明月，更遣清风收乱云。\n栖鹊拣枝寒未稳，断鸿呼伴远犹闻。\n病羸慵踏梧桐影，倚柱长吟夜向分。",
        "dynasty": "宋",
        "collection_info": null
    },
    {
        "uuid": "d6b51df3d163575a02020dd4e04893c0",
        "title": "悲秋",
        "author": "陆游",
        "content": "病后支离不自持，湖边萧瑟早寒时。\n已惊白髮冯唐老，又起清秋宋玉悲。\n枕上数声新到雁，灯前一局欲残棋。\n丈夫几许襟怀事，天地无情似不知。",
        "dynasty": "宋",
        "collection_info": null
    },
    {
        "uuid": "e1f3230383f007a27b07a1e8907c2333",
        "title": "农家秋晚戏咏",
        "author": "陆游",
        "content": "鞭地如镜筑我场，破砻玉粒输官仓。\n九月野空天欲霜，甑中初喜新粳香。\n舍边萧萧落叶多，野蚕出茧飞黄蛾。\n寒蔬种罢醉且歌，隻鸡短纸赛园婆。",
        "dynasty": "宋",
        "collection_info": null
    },
    {
        "uuid": "05ad3ea7cd819440ef65bfb3aba92fa6",
        "title": "病中作",
        "author": "陆游",
        "content": "老鹤辽天兴未穷，此生光景自匆匆。\n家为逆旅相逢处，身在严装欲发中。\n涩眼尚于书有味，孤愁殊觉酒无功。\n挥戈草檄今谁记，岁晚江边白髮翁。",
        "dynasty": "宋",
        "collection_info": null
    },
    {
        "uuid": "7dd6f8a44159eaca164e6c46379c7bbf",
        "title": "秋夜读书",
        "author": "陆游",
        "content": "读书喜夜长，着书悲齿暮。\n平生企前哲，凛有庸人惧。\n吾庐大泽中，地旷北风怒。\n徂年凋草木，寒气逼霜露。\n灯昏老眼闇，钝马行恶路。\n投枕卷未终，吾衰嘆非故。",
        "dynasty": "宋",
        "collection_info": null
    },
    {
        "uuid": "98a9325d5fd489e353b76c897780c4f5",
        "title": "病起",
        "author": "陆游",
        "content": "颓垣破屋暗藜蒿，病起不知秋已高。\n晨倚山楹群木脱，暮临苔砌百虫号。\n力殚编简初何得，腰折尘埃只漫劳。\n赖有浊醪生耳热，狂歌醉草寄吾豪。",
        "dynasty": "宋",
        "collection_info": null
    },
    {
        "uuid": "92b9a9abdcb25a20f1018798d88bea67",
        "title": "晨起",
        "author": "陆游",
        "content": "孤梦忽自惊，小窗初送明。\n珍禽语庭树，可爱不知名。\n向者事宦游，尘土过半生。\n传呼束带出，冬冬尚残更。\n山居虽自由，晨起亦有程。\n洗砚拂书几，一笑惬幽情。",
        "dynasty": "宋",
        "collection_info": null
    },
    {
        "uuid": "10e95b4c33eec8f1e2097dacc19220e4",
        "title": "秋夜",
        "author": "陆游",
        "content": "老病龙钟不入城，浊醪麤饭饯余生。\n未霜村舍秋先冷，无月江天夜自明。\n出塞虽惭平贼手，下帷聊喜读书声。\n山童睡熟青灯暗，自拨残炉候药铛。",
        "dynasty": "宋",
        "collection_info": null
    },
    {
        "uuid": "5abc7704121940add3130d575a950f5e",
        "title": "雨中过东村",
        "author": "陆游",
        "content": "小雨空蒙物象奇，偶扶藤杖过东陂。\n垫巾风度人争看，蜡屐年光我自悲。\n穷鬼有灵挥不去，死魔多力到无期。\n归来笑向譍门说，且了浮生一首诗。",
        "dynasty": "宋",
        "collection_info": null
    },
    {
        "uuid": "a881c7199f8cea71e528b036c4a2415c",
        "title": "山寺",
        "author": "陆游",
        "content": "寺门压石危欲崩，槎牙老松挂苍藤。\n风传上方出定磬，雨暗古殿长明灯。\n宿林野鹘惊復起，争栗山童呼不譍。\n溪南闻道更幽绝，明日裂布缝行縢。",
        "dynasty": "宋",
        "collection_info": null
    },
    {
        "uuid": "7bcfb014bd3517eb0aea645ea3145a0a",
        "title": "天王广敎院在蕺山东麓予年二十余时与老僧惠迪游略无十日不到也淳熙甲辰秋观潮海上偶繫舟其门曵杖再游怳如隔世矣",
        "author": "陆游",
        "content": "游山如读书，深浅皆可乐。\n道邉小精舍，亦自一丘壑。\n凄凉四十年，始復重着脚。\n老僧逝已久，讲座尘漠漠。\n当时童子辈，衰鬓亦萧索。\n扫壁观旧题，岁月真电雹。\n文章卑不传，衣食窘如昨。\n出门意惘然，辽海渺孤鹤。",
        "dynasty": "宋",
        "collection_info": null
    },
    {
        "uuid": "ff5e3365bd9a287929d4366d4c02ae46",
        "title": "江月歌",
        "author": "陆游",
        "content": "放翁平生一钓船，秋水未落江渺然。\n露洗玉宇清无烟，月轮徐行万里天。\n人间声利何足捐，浩歌看月冷不眠。\n孤鹤掠水来翩翩，似欲驾我从此仙。\n我寓红尘今几年，俛首缰锁常自怜。\n乐哉挥手过月邉，西风未凋玉井莲。",
        "dynasty": "宋",
        "collection_info": null
    },
    {
        "uuid": "e69b7ba021fc7ef6a6977406bb96b37d",
        "title": "初寒书怀",
        "author": "陆游",
        "content": "嵩云缑月本闲人，误落尘中白髮新。\n万事看山差入眼，百年把酒独关身。\n栈边老马行安往，床下寒龟息自匀。\n藜杖一枝犹好在，未妨闲探早梅春。",
        "dynasty": "宋",
        "collection_info": null
    },
    {
        "uuid": "f04836ed6071b0e1a4b88d08972bce2a",
        "title": "岁暮",
        "author": "陆游",
        "content": "小筑幽栖与拙宜，读书写字伴儿嬉。\n己无嘆老嗟卑意，却喜分冬守岁时。\n羮𦞦芳鲜新弋雁，衣襦轻暖自缫丝。\n农家岁暮真堪乐，说向公卿未必知。",
        "dynasty": "宋",
        "collection_info": null
    },
    {
        "uuid": "5c939d22d25c88da65d15c56c59c15c3",
        "title": "晨兴",
        "author": "陆游",
        "content": "倦枕厌寒夜，起寻残火温。\n喈喈众鸡动，耿耿一灯昏。\n野气增霜力，窗光淡月痕。\n早朝非老事，且復灌吾园。",
        "dynasty": "宋",
        "collection_info": null
    },
    {
        "uuid": "97b934eb54de89f42ce2993cab52c338",
        "title": "村饮",
        "author": "陆游",
        "content": "少年喜任侠，见酒气已吞。\n一饮但计日，斗斛何足论。\n緑草满雉场，红旗植毬门。\n三叫落乌帻，倒泻黄金盆。\n银炉炽兽炭，狐兔纷炮燔。\n浩歌撼空云，壮志排帝阍。\n回首今几时，去日如车奔。\n朱颜辞晓镜，白髮老孤村。\n邻翁劝黍酒，稚子供鱼飱。\n功名信巳乎，万事付干坤。",
        "dynasty": "宋",
        "collection_info": null
    },
    {
        "uuid": "bcadccbabf51f6408c66145688b7e107",
        "title": "夜半读书罢出门徙倚久之归赋长句",
        "author": "陆游",
        "content": "浩歌曵杖出柴扉，不管三更露湿衣。\n拟看林梢残月上，偶逢浦口断云归。\n惊鸿脱网寒相倚，饥鹘思巢夜亦飞。\n却掩北窗谁晤语，聊凭香盌洗尘鞿。",
        "dynasty": "宋",
        "collection_info": null
    },
    {
        "uuid": "42e7b034fd66b0f65b37b3a441629959",
        "title": "曝书偶见旧稿有感",
        "author": "陆游",
        "content": "日满晴轩理蠧鱼，壮游回首一欷歔。\n凄凉王粲从军作，零落相如谏猎书。\n歌吹恍思登北固，弓刀谁记渡南沮。\n虎头本欠功名相，归老林间计未疏。",
        "dynasty": "宋",
        "collection_info": null
    },
    {
        "uuid": "9018d85ab592960642805ab3ba0a6a6b",
        "title": "昆崙行",
        "author": "陆游",
        "content": "阴云解駮朝暾红，黄河直与昆崙通。\n不驾鸾凤骖虬龙，径蹑香烟上空中。\n吾行忽过日月宫，下视积气青蒙蒙。\n寒暑不分昼夜同，嵳峨九关常烈风。\n凛然萧森变冲融，不悸不眩身如空。\n尘沙浩劫环无穷，讵须更觅安期翁。",
        "dynasty": "宋",
        "collection_info": null
    },
    {
        "uuid": "a155823692abafa522dc9516aba5b50c",
        "title": "一室",
        "author": "陆游",
        "content": "九万笑鹏抟，幽居一室寛。\n雨声便早睡，酒力压新寒。\n懒觉闲多味，衰知死有端。\n此生吾自断，不必梦邯郸。",
        "dynasty": "宋",
        "collection_info": null
    },
    {
        "uuid": "dd27e831df5d87b7e8e23a75df6f98ce",
        "title": "得所亲广州书",
        "author": "陆游",
        "content": "音信连年恨不闻，书来细读却消魂。\n人稀野店山魈语，路僻蛮村荔子繁。\n毒草自揺春寂寂，瘴云不动昼昏昏。\n此生相见应无日，且置清愁近一樽。",
        "dynasty": "宋",
        "collection_info": null
    },
    {
        "uuid": "e9565460b1f1a93ddd03db683a2f07f4",
        "title": "幽居戏咏",
        "author": "陆游",
        "content": "清泉遶屋竹连墙，回首微官意已忘。\n小瓮带泥收洛笋，细鳞穿柳买河鲂。\n黄旗万里无侯骨，红烛千钟有酒肠。\n欲起九原谁可友，兰亭修褉晋诸王。",
        "dynasty": "宋",
        "collection_info": null
    },
    {
        "uuid": "d3915d6d7bf39c309c7ff026bf100fe8",
        "title": "幽事",
        "author": "陆游",
        "content": "萧然四壁野人家，幽事还堪对客夸。\n快日明窗闲试墨，寒泉古鼎自煎茶。\n桐凋无復吟风叶，苹老犹残泣露花。\n万里封侯真已矣，只将高枕作生涯。",
        "dynasty": "宋",
        "collection_info": null
    },
    {
        "uuid": "06e2dce42e35acf73edf2da75cd534a3",
        "title": "初冬杂题六首  其一",
        "author": "陆游",
        "content": "勋业文章意已阑，暮年不足是看山。\n江南寺寺楼堪倚，安得身如杜牧闲。",
        "dynasty": "宋",
        "collection_info": null
    },
    {
        "uuid": "3778413562f63b8527cf28b2be0e99ce",
        "title": "初冬杂题六首  其二",
        "author": "陆游",
        "content": "暮嫌风雨作新寒，一树青枫已半丹。\n身在范寛图画裏，小楼西角剩凭阑。",
        "dynasty": "宋",
        "collection_info": null
    },
    {
        "uuid": "6100ca3e4aad75f4a3288ef4e3fb5c77",
        "title": "初冬杂题六首  其三",
        "author": "陆游",
        "content": "风横云低雨脚斜，一枝柔橹暮咿哑。\n昏昏醉卧知何处，推起船篷忽到家。",
        "dynasty": "宋",
        "collection_info": null
    },
    {
        "uuid": "be4e6e74154ffce445fcb8f05639f291",
        "title": "初冬杂题六首  其四",
        "author": "陆游",
        "content": "五斗安能解醉酲，瞢腾睡眼怯窗明。\n策勋赖有春芽在，卧听山童转硙声。",
        "dynasty": "宋",
        "collection_info": null
    },
    {
        "uuid": "5a9b251df30392683a1674746d94a818",
        "title": "初冬杂题六首  其五",
        "author": "陆游",
        "content": "荒郊寒雨晚凄凄，四壁穿颓旋补泥。\n物我元须各安稳，自苫牛屋织鸡栖。",
        "dynasty": "宋",
        "collection_info": null
    },
    {
        "uuid": "a6383e50a2d562abbf5cb1827c6fad0f",
        "title": "初冬杂题六首  其六",
        "author": "陆游",
        "content": "风雨声豪入梦中，不知身世寄孤蓬。\n狐裘氊帽如龙马，天汉西南小益东。",
        "dynasty": "宋",
        "collection_info": null
    },
    {
        "uuid": "2faf88b59713bc9d3d012fa6b995c1d1",
        "title": "闭户",
        "author": "陆游",
        "content": "屏居无一事，闭户常经旬。\n勿云草舍陋，爱此油窗新。\n三日不作诗，幽禽语撩人。\n尺素杂行草，往檄江梅春。",
        "dynasty": "宋",
        "collection_info": null
    },
    {
        "uuid": "a37737d1cd118b16ac8166c49dacd1fc",
        "title": "十月四日夜记梦",
        "author": "陆游",
        "content": "四客聨辔来，我醉久不知。\n倒衣出迎客，愧谢前致辞。\n客意极疏豁，大笑轩鬚眉。\n礼岂为我设，度外以相期。\n衮衮吐雄辩，泠泠诵新诗。\n共言携酒壶，扫地临前墀。\n意气相顾喜，忽如少年时。\n老鸡不解事，唤觉空嗟咨。\n涉世四十年，贤隽常追随。\n尔来风俗坏，动脚堕险巇。\n森然义府刀，谁为叔度陂。\n起作四客篇，捕影吾其痴。",
        "dynasty": "宋",
        "collection_info": null
    },
    {
        "uuid": "0d706f139c0ae0e63fc2fe49139e20c9",
        "title": "西路口山店",
        "author": "陆游",
        "content": "日薄霜清十月天，马蹄声裏送流年。\n店当古路三乂处，山似孤云两角边。\n淹泊自悲穷不醒，衰残更着病相缠。\n榆关瀚海知何在，目送飞鸿入暮烟。",
        "dynasty": "宋",
        "collection_info": null
    },
    {
        "uuid": "0554fb6a2cdc00d472383019b4b58a90",
        "title": "题海首座侠客像",
        "author": "陆游",
        "content": "赵魏沙尘千丈黄，遗民膏血饱豺狼。\n功名不遣斯人了，无奈和戎白面郎。",
        "dynasty": "宋",
        "collection_info": null
    },
    {
        "uuid": "4ae7411abd2584300325e1651daccb8d",
        "title": "送绰侄住庵吴兴山中二首  其一",
        "author": "陆游",
        "content": "一杯淡粥不烹蔬，自占云根结草庐。\n非佛非心犹坐断，定知不看夹山书。",
        "dynasty": "宋",
        "collection_info": null
    },
    {
        "uuid": "494a45cd4d3232f3a32aedd788e96b42",
        "title": "送绰侄住庵吴兴山中二首  其二",
        "author": "陆游",
        "content": "湖海相从十日留，颇哀老子鬓惊秋。\n目光犹射车牛背，不用殷勤举话头。",
        "dynasty": "宋",
        "collection_info": null
    },
    {
        "uuid": "848fffc5626ea7cac191857517e79f44",
        "title": "冬夜与溥庵主说川食戏作",
        "author": "陆游",
        "content": "唐安薏米白如玉，汉嘉栮脯美胜肉。\n大巢初生蚕正浴，小巢渐老麦米熟。\n龙鹤作羮香出釜，木鱼瀹葅子盈腹。\n未论索饼与饡饭，最爱红糟并缹粥。\n东来坐阅七寒暑，未尝举箸忘吾蜀。\n何时一饱与子同，更煎土茗浮甘菊。",
        "dynasty": "宋",
        "collection_info": null
    },
    {
        "uuid": "50a36de9a787c76ffe6ba5b019e1c9cc",
        "title": "仗锡平老自都城回见访索怡云堂诗",
        "author": "陆游",
        "content": "东华软尘飞扑帽，黄金络马人看好。\n渠侬胸中谁得知，畏祸忧谗鬓先老。\n举世输与平元衡，青山白云过一生。\n出门曵杖便千里，白云不约常同行。\n敲门剥啄云没履，剧谈未竟还东去。\n到山分我一片云，併遣春风吹好句。",
        "dynasty": "宋",
        "collection_info": null
    },
    {
        "uuid": "5f030e52050a2dca9647e531334fde1d",
        "title": "野饮",
        "author": "陆游",
        "content": "青山千载老英雄，浊酒三杯失阨穷。\n访古頽垣荒堑裏，觅交屠狗卖浆中。\n平堤渐放春芜緑，细浪遥翻夕照红。\n已把残年付天地，骑牛吹笛伴村童。",
        "dynasty": "宋",
        "collection_info": null
    },
    {
        "uuid": "4cd6d2e804c1166b5298805f52d8ccbd",
        "title": "樊江观梅",
        "author": "陆游",
        "content": "莫笑山翁老据鞍，探梅今夕到江干。\n半滩流水浸残月，一夜清霜催晓寒。\n倚醉更教重秉烛，怕寒元自怯凭栏。\n谁知携客芳华日，曾费缠头锦百端。",
        "dynasty": "宋",
        "collection_info": null
    },
    {
        "uuid": "e2d8c773f29b8a99437d6e461589383f",
        "title": "山亭观梅",
        "author": "陆游",
        "content": "与梅岁岁有幽期，忘却如今两鬓丝。\n乘淡月时和雪看，斸苍苔地带花移。\n先春瘦损应多恨，静夜香来更一奇。\n醉倒栏边君勿笑，明朝红蕚缀空枝。",
        "dynasty": "宋",
        "collection_info": null
    },
    {
        "uuid": "8eee787001282e78bcfb9dbde2d66991",
        "title": "射的山观梅二首  其一",
        "author": "陆游",
        "content": "射的山前雨垫巾，篱边初见一枝新。\n照溪尽洗骄春意，倚竹真成绝代人。\n餐玉元知非火食，化衣应笑走京尘。\n即今画史无名手，试把清诗当写真。",
        "dynasty": "宋",
        "collection_info": null
    },
    {
        "uuid": "b2b663f9e1d52763d2ebe890ac7a541e",
        "title": "射的山观梅二首  其二",
        "author": "陆游",
        "content": "凌厉冰霜节愈坚，人间乃有此癯仙。\n坐收国士无双价，独立东皇太一前。\n此去幽寻应尽日，向来别恨动经年。\n花中竟是谁流辈，欲许芳兰恐未然。",
        "dynasty": "宋",
        "collection_info": null
    },
    {
        "uuid": "11d5fbd50461ef1c1e123728f919abfd",
        "title": "别梅",
        "author": "陆游",
        "content": "竹篱数掩傍鱼矶，万点梅花掠地飞。\n正喜巡檐来索笑，已悲临水送将归。\n影横月处愁空绝，子满枝时事更非。\n自古情钟在吾辈，尊前莫怪泪沾衣。",
        "dynasty": "宋",
        "collection_info": null
    },
    {
        "uuid": "76d3da3dcca285ff4e1015e4973dba09",
        "title": "忆梅",
        "author": "陆游",
        "content": "护惜常愁满树开，况无一片在苍苔。\n眼高懒为凡花醉，肠断惊闻暮角哀。\n写向素绡时拂拭，移来幽圃自栽培。\n论心竟是明年事，输与酴醿在酒杯。",
        "dynasty": "宋",
        "collection_info": null
    },
    {
        "uuid": "0585528801ef2daba896d2e64776776a",
        "title": "新晴午枕初起信笔",
        "author": "陆游",
        "content": "闭户日陶然，晴窗春已妍。\n华胥梦中国，龙汉劫初年。\n浩浩尘扬海，茫茫杵倚天。\n何妨驾孤鹤，小憩华山前。",
        "dynasty": "宋",
        "collection_info": null
    },
    {
        "uuid": "1ba2994754f57bad1cd77d3a982b6f17",
        "title": "乙巳早春",
        "author": "陆游",
        "content": "故故啼莺傍曲廊，飞飞戏蝶度横塘。\n病来对酒心虽怯，老去逢花眼尚狂。\n床拥琴书供枕籍，帘通风月索平章。\n一丘一壑从来事，起就功名未苦忙。",
        "dynasty": "宋",
        "collection_info": null
    },
    {
        "uuid": "86bed15b91868b40f1234ab9b0889f08",
        "title": "小雨",
        "author": "陆游",
        "content": "细细湿春光，霏霏破夕阳。\n卧闻惊倦枕，起看入虚堂。\n映叶莺犹啭，争泥燕正忙。\n闲愁无遣处，谁与共飞觞。",
        "dynasty": "宋",
        "collection_info": null
    },
    {
        "uuid": "164ee82478f1c2103ccb01e58c30007e",
        "title": "南⿰木养遇大风雨",
        "author": "陆游",
        "content": "嘆息谁如造物雄，故将意气压衰翁。\n千群铁马云屯野，百尺金蛇电掣空。\n身羡渔蓑鸣急雨，心怜鸦阵困狂风。\n世间变态谁能测，归路斜阳十里红。",
        "dynasty": "宋",
        "collection_info": null
    },
    {
        "uuid": "38aa242d6716152e9addcb3934d057ab",
        "title": "春晚至山中因访陈道人",
        "author": "陆游",
        "content": "一春衰病集残骸，太息流尘覆酒杯。\n僧钵始知莼菜老，佛瓶初见杏花开。\n苹溪小雨成幽讨，松院斜阳又独来。\n不为爱闲从野叟，年来万事学低摧。",
        "dynasty": "宋",
        "collection_info": null
    },
    {
        "uuid": "581529237661c484c6d5e3fc39369267",
        "title": "小隐",
        "author": "陆游",
        "content": "小隐在江干，茆庐亦易安。\n庖厨供白小，篱落蔓黄团。\n蹭蹬冯唐老，飘零范叔寒。\n世情从迫隘，醉眼觉天寛。",
        "dynasty": "宋",
        "collection_info": null
    },
    {
        "uuid": "93596c8d07efd3ac0a97ba93b953bbec",
        "title": "春兴",
        "author": "陆游",
        "content": "万事不关身，翛然一幅巾。\n虽非爱酒伴，犹是别花人。\n领略琴书意，扫空车马尘。\n东阡与南陌，随处梦残春。",
        "dynasty": "宋",
        "collection_info": null
    },
    {
        "uuid": "390231964ec77b342d8b748b4b41d5ca",
        "title": "曾仲躬见过适遇予出留小诗而去次韵二首  其一",
        "author": "陆游",
        "content": "地僻元无俗客来，蓬门只欲为君开。\n山横翠黛供诗本，麦卷黄云足酒材。",
        "dynasty": "宋",
        "collection_info": null
    },
    {
        "uuid": "7bc447adbd18110849571e65d7524c5e",
        "title": "曾仲躬见过适遇予出留小诗而去次韵二首  其二",
        "author": "陆游",
        "content": "数树山花草舍东，想公繫马落残红。\n那知老子耶溪上，正泛朝南暮北风。",
        "dynasty": "宋",
        "collection_info": null
    },
    {
        "uuid": "44f47e0ba4193f3902c1aa37a7357258",
        "title": "睡起",
        "author": "陆游",
        "content": "风约飞花满曲廊，萧然无客共焚香。\n瓮醅力重初投枕，鼻鼾声豪已撼床。\n栩栩梦游心自适，昏昏起坐日方长。\n静凭一几吾何恨，笑杀穿帘燕子忙。",
        "dynasty": "宋",
        "collection_info": null
    },
    {
        "uuid": "f930bebeaba88887903b02c39e92eb89",
        "title": "病起",
        "author": "陆游",
        "content": "山村病起帽围寛，春尽江南尚薄寒。\n志士凄凉闲处老，名花零落雨中看。\n断香漠漠便支枕，芳草离离悔倚阑。\n收拾吟笺停酒椀，年来触事动忧端。",
        "dynasty": "宋",
        "collection_info": null
    },
    {
        "uuid": "6d31b74094d57ad02358a29aabd0ee41",
        "title": "山居戏题二首  其一",
        "author": "陆游",
        "content": "海山缥缈斸云扄，扫地焚香悦性灵。\n嫩白半瓯尝日铸，硬黄一卷学兰亭。\n衰颜冉冉临清镜，华髮萧萧倚素屏。\n尊酒不空身见在，莫争天上少微星。",
        "dynasty": "宋",
        "collection_info": null
    },
    {
        "uuid": "e4ad3fa20cad177e263935a73d15b794",
        "title": "山居戏题二首  其二",
        "author": "陆游",
        "content": "病起清羸不自持，年光都上鬓边丝。\n昏昏雨细梅黄后，漫漫秧青水满时。\n曲几方床娱永日，矮冠高屐骇群儿。\n客来莫笑狂颠甚，此处那容世俗知。",
        "dynasty": "宋",
        "collection_info": null
    },
    {
        "uuid": "bd442ec71fecec385e8b08a74b1a0e97",
        "title": "芒种后经旬无日不雨偶得长句",
        "author": "陆游",
        "content": "芒种初过雨及时，纱厨睡起角巾欹。\n痴云不散常遮塔，野水无声自入池。\n緑树晚凉鸠语闹，画梁昼寂燕归迟。\n闲身自喜浑无事，衣覆熏笼独诵诗。",
        "dynasty": "宋",
        "collection_info": null
    },
    {
        "uuid": "7c5a0436532a06bfc2b852ce664af85a",
        "title": "久雨喜晴十韵",
        "author": "陆游",
        "content": "一雨二十日，頽墙屋茆烂。\n扶杖出门行，四顾水瀰漫。\n村迥鸠争巢，村昏鸡失旦。\n荒庭蛙黾豪，空庑萤火乱。\n蠧鱼败书编，萍草黏户半。\n清风忽东来，一剪雨脚断。\n天青日杲杲，河白星灿灿。\n车辙寻旧途，船步出新岸。\n稍喜泥潦干，破竈得炊爨。\n贱贫固多忧，长歌寄吾嘆。",
        "dynasty": "宋",
        "collection_info": null
    },
    {
        "uuid": "6c6447e26e7871e5aeb8ed2c8956ffc5",
        "title": "盆池",
        "author": "陆游",
        "content": "人生何处不儿嬉，一世元知孰是非。\n汲井埋盆凿苔破，敲针作钓得鱼归。\n萧萧菰叶风声细，袅袅苹花雨点稀。\n并舍老翁能喜事，为添拳石象苔矶。",
        "dynasty": "宋",
        "collection_info": null
    },
    {
        "uuid": "e94f221ad34746eb7db7013b5a293fe0",
        "title": "月中过蜻蜓浦",
        "author": "陆游",
        "content": "天光水色合为一，舟出西城犹落日。\n一规忽见寒璧升，万顷坐嘆溶银溢。\n哀哀姑恶诉何苦，熠熠萤火光自失。\n苇低时见小艇过，水响遥知大鱼出。\n铜壶玉酒我径醉，短髮垂肩蓬不栉。\n缓篙遡月勿遽行，坐待湘妃鼓瑶瑟。",
        "dynasty": "宋",
        "collection_info": null
    },
    {
        "uuid": "b7a9379e00a4b983ed7b50ac805f4037",
        "title": "六峰项里看采杨梅连日留山中",
        "author": "陆游",
        "content": "绿阴翳翳连山市，丹实纍纍照路隅。\n未爱满盘堆火齐，先惊探颔得骊珠。\n斜簪宝髻看游舫，细织筠笼入上都。\n醉裏自矜豪气在，欲乘风露摘千株。",
        "dynasty": "宋",
        "collection_info": null
    },
    {
        "uuid": "933fb16633cd7417019d9bce28d476b8",
        "title": "雨中自项里夜至新塘舍舟步归二首  其一",
        "author": "陆游",
        "content": "桦炬如椽点不明，还家潦水与阶平。\n一杯浊酒頽然睡，恍似金牛夜下程。",
        "dynasty": "宋",
        "collection_info": null
    },
    {
        "uuid": "6391586ace5c14c55116b72a4f54b620",
        "title": "雨中自项里夜至新塘舍舟步归二首  其二",
        "author": "陆游",
        "content": "天如漆黑泥没踝，老健犹能踸踔归。\n袅袅炉香支枕看，终年只合掩柴扉。",
        "dynasty": "宋",
        "collection_info": null
    },
    {
        "uuid": "ee436bef4c69a55f5aae31986c126752",
        "title": "夜听竹间雨声",
        "author": "陆游",
        "content": "解酲不用酒，听雨神自清。\n治疾不用药，听雨体自轻。\n我居万竹间，萧瑟送此声。\n焚香倚蒲团，袖手坐三更。\n人苦不自觉，忿慾投隙生。\n起歃檐间雨，更与此君盟。",
        "dynasty": "宋",
        "collection_info": null
    },
    {
        "uuid": "cd84f7b446bc0fbf5c36e57263d3ae43",
        "title": "泛三江海浦",
        "author": "陆游",
        "content": "鳌负三山碧海秋，龙骧万斛放翁游。\n少舒我辈胸中气，一扫群儿分外愁。\n醉斩长鲸倚天剑，笑凌骇浪济川舟。\n悠然高咏平生事，龌龊宁能老故丘。",
        "dynasty": "宋",
        "collection_info": null
    },
    {
        "uuid": "d6eaaa5d220e5cfe36703ccf5a4bc4be",
        "title": "独酌有怀南郑",
        "author": "陆游",
        "content": "忆从嶓冡涉南沮，笳鼓声酣醉胆麤。\n投笔书生古来有，从军乐事世间无。\n秋风逐虎花叱拨，夜雪射熊金仆姑。\n白首功名元未晚，笑人四十嘆头颅。",
        "dynasty": "宋",
        "collection_info": null
    },
    {
        "uuid": "8b35e03a87d60558f24cbe6f3560a871",
        "title": "秋日泛镜中憩千秋观",
        "author": "陆游",
        "content": "病起重来理钓丝，扁舟迨及素秋时。\n旧交犹有青山在，幽趣唯应白鸟知。\n冉冉年光行老矣，茫茫世路欲何之。\n秦皇酒榼苔封遍，虚负霜螯左手持。",
        "dynasty": "宋",
        "collection_info": null
    },
    {
        "uuid": "aa2435ba7ace103bd19968d88bb485de",
        "title": "秋夕虹桥舟中偶赋",
        "author": "陆游",
        "content": "解缆初离小市门，放篙衝破一溪云。\n露萤合散自成阵，水鸟飞鸣如觅群。\n枫落荷疏秋渐老，河倾斗转夜将分。\n书生老负功名志，醉裏长歌强一欣。",
        "dynasty": "宋",
        "collection_info": null
    },
    {
        "uuid": "6aca878ea6669d51b0b3d87cd79abf5a",
        "title": "秋思",
        "author": "陆游",
        "content": "一径苔侵四壁空，北窗支枕听秋钟。\n故人去后登楼怯，白髮多来览镜慵。\n狂忆射麋穷楚泽，闲思钓雪泛吴松。\n相如病渴年来剧，酿酒倾家畏不供。",
        "dynasty": "宋",
        "collection_info": null
    },
    {
        "uuid": "4ab8242da1022bf1e0c91fbba82077ed",
        "title": "自嘲",
        "author": "陆游",
        "content": "穷途久矣嘆吾衰，双鬓新添几缕丝。\n身是在家狂道士，心如退院病禅师。\n极知勾漏求丹药，不及衡阳卖漉篱。\n习气若为除未尽，小轩风月又成诗。",
        "dynasty": "宋",
        "collection_info": null
    },
    {
        "uuid": "1707266a5b5c75ae25b1d69cedbf77ba",
        "title": "丰年行",
        "author": "陆游",
        "content": "秋风萧萧秋日薄，筑场穫稻方竭作。\n志士虽怀晚岁悲，农家自足丰年乐。\n拨醅白酒唤邻曲，啄黍黄鸡初束縳。\n长鱼出网健欲飞，新兔卧盘肥可𦞦。\n躬耕辛苦四十年，一饱岂非天所酢。\n书生识字亦聊尔，莫作扬雄老投阁。",
        "dynasty": "宋",
        "collection_info": null
    },
    {
        "uuid": "602344c66ca2738c1997d286c6a7df11",
        "title": "秋夜泊舟亭山下",
        "author": "陆游",
        "content": "逢水逢山到处留，可怜身世寄孤舟。\n一汀苹露渔村晚，十里荷花野店秋。\n羽檄未闻传塞外，金椎先报击衙头。\n煌煌太白高千丈，那得功名取次休。",
        "dynasty": "宋",
        "collection_info": null
    },
    {
        "uuid": "45eef880255dad3994ecde8cdc7b00bf",
        "title": "初秋山中作",
        "author": "陆游",
        "content": "万里西风吹幅巾，即今真箇是闲人。\n堆盘菱熟燕脂角，藉藻鲈新淡墨鳞。\n姥岭蹇驴寻雪径，娥江孤艇繫烟津。\n飘然乐事真当勉，远付十年无此身。",
        "dynasty": "宋",
        "collection_info": null
    },
    {
        "uuid": "44ccedef440655f200f3fbf841010871",
        "title": "秋夜读书有感",
        "author": "陆游",
        "content": "久病畏长夏，枕簟如炮焚。\n扶持赖药物，俛仰秋已分。\n清夜炷炉香，袅袅起孤云。\n灵府豁蒙滞，旧学资鉏耘。\n言念总角初，操觚极艰勤。\n诸老颇赏识，谓可与斯文。\n沉痼幸鍼石，轮囷劳斧斤。\n可怜四十年，薄陋负所闻。\n白首犹着书，逝将献吾君。\n太官荐玉食，野人徒美芹。",
        "dynasty": "宋",
        "collection_info": null
    },
    {
        "uuid": "59803d7cc3eb419658d985e958a43c7a",
        "title": "晚凉登山亭",
        "author": "陆游",
        "content": "庭空叶飞秋，村迥鸠唤雨。\n新凉入巾褐，老子颠欲舞。\n凭高望稽山，秀色溢天宇。\n一镜三百里，水落分别浦。\n凄凉吊禹穴，秦汉未为古。\n世俗谁与归，吾其老农圃。",
        "dynasty": "宋",
        "collection_info": null
    },
    {
        "uuid": "b43b72bdfc98ebbfecdd922ada0c04ca",
        "title": "夜步",
        "author": "陆游",
        "content": "市人莫笑雪蒙头，北陌南阡信脚游。\n风逓钟声云外寺，水揺灯影酒家楼。\n鹤归辽海逾千岁，枫落吴江又一秋。\n却掩船扉耿无寐，半窗落月照清愁。",
        "dynasty": "宋",
        "collection_info": null
    },
    {
        "uuid": "222dbfee22d386f8939cddca930cf750",
        "title": "感秋",
        "author": "陆游",
        "content": "秋堂露气清，萧爽入毛骨。\n葛裯耿无寐，坐待山月没。\n湿萤飞不起，熠熠依衰草。\n劲风西北号，落叶纷可扫。\n老生惜岁月，烈士志功名。\n登临送将去，非復儿女情。\n悬知青海边，杀气横千里。\n良时不可失，胡行速如鬼。",
        "dynasty": "宋",
        "collection_info": null
    },
    {
        "uuid": "b880b70b01eb0ded53ac8f058524d3e8",
        "title": "病中作",
        "author": "陆游",
        "content": "一病二十日，直愁难自还。\n残书不成读，长夜只供闲。\n风舞迎霜叶，云昏欲雨山。\n临窗忽自笑，诗思又相关。",
        "dynasty": "宋",
        "collection_info": null
    },
    {
        "uuid": "903f94ef8140cd527517c8e00ba44575",
        "title": "送猷讲主赴李明府姜山之招",
        "author": "陆游",
        "content": "贯花籖帙压车辕，惟子穷探到本源。\n听法鬼神环麈尾，质疑英俊集龙门。\n孤舟此日轻为别，尺素何时远见存。\n坐想文殊对摩诘，高谈无碍九河翻。",
        "dynasty": "宋",
        "collection_info": null
    },
    {
        "uuid": "3eea5d8e6e0af80d7ceae5e1ef4422f9",
        "title": "雨中排闷",
        "author": "陆游",
        "content": "点点滴滴雨不晴，暗暗淡淡灯不明。\n皇天胡为贷此老，病卧垂困今已平。\n却惭向者力量浅，鼠肝虫臂犹关情。\n百年终归朝露速，一死正自秋毫轻。\n明朝且作山中行，青鞵已觉白云生。\n丰年处处村酒好，莫教湘湖莼菜老。",
        "dynasty": "宋",
        "collection_info": null
    },
    {
        "uuid": "32d8dd20c4431f562f3c3bca99c59a40",
        "title": "秋夜歌",
        "author": "陆游",
        "content": "书生白首无处着，病卧空斋夜萧索。\n茶铛飕飕候汤熟，灯檠蓛蓛看烬落。\n山童唤起已復倒，顾影自笑如孤鹤。\n人言富贵堕骇机，一生穷愁正不恶。\n架上故裘破见肘，床头残酒倾到脚。\n问君何以鏖霜风，悠然卧听山城角。",
        "dynasty": "宋",
        "collection_info": null
    },
    {
        "uuid": "be22841c9c130979ce049998616d5589",
        "title": "病起镜中见白髮此去七十无十寒暑矣偶得长句",
        "author": "陆游",
        "content": "短鬓萧条失故青，人间真似宿邮亭。\n正令寛作十年梦，安用更留三日醒。\n覆瓿书成空自苦，击辕歌罢遣谁听。\n客来若觅衰翁处，睡起悠然倚素屏。",
        "dynasty": "宋",
        "collection_info": null
    },
    {
        "uuid": "1558f68dba83f32dac7d3b07ad2a6c18",
        "title": "初寒宴坐",
        "author": "陆游",
        "content": "微火如萤度篆盘，明窗坐败几蒲团。\n群儿谁信老怀懒，万事不禁醒眼看。\n道在箪瓢端自足，心闲天地本来寛。\n此生自断君知否，不办归装也挂冠。",
        "dynasty": "宋",
        "collection_info": null
    },
    {
        "uuid": "ec9f5ca4c321ad6990cc92cf313b5049",
        "title": "溪行二首  其一",
        "author": "陆游",
        "content": "霜落水初澄，星繁月未升。\n近村闻夜犬，隔浦见秋灯。\n多病乃如许，微寒已不胜。\n平生邻曲意，移棹避渔罾。",
        "dynasty": "宋",
        "collection_info": null
    },
    {
        "uuid": "074a5ce9f97372274c57c655e009a61a",
        "title": "溪行二首  其二",
        "author": "陆游",
        "content": "疏钟度莽苍，远火耿微茫。\n岁暮水归壑，夜寒天霣霜。\n人生一虫臂，世路几羊肠。\n老大忘绳检，狂歌尽意长。",
        "dynasty": "宋",
        "collection_info": null
    },
    {
        "uuid": "8f32fd3a392dd5e0c7713ce9a9b02818",
        "title": "读书",
        "author": "陆游",
        "content": "远遯江湖上，端居风雨中。\n纸新窗正白，炉暖火通红。\n籖帙方重整，声形且细穷。\n扶衰倘未死，更破十年功。",
        "dynasty": "宋",
        "collection_info": null
    },
    {
        "uuid": "fd0c5dafbcdb43575a4fa51154ffc5fe",
        "title": "自嘲用前韵",
        "author": "陆游",
        "content": "残年过六十，寂寞卧山中。\n病眼惊新暗，衰颜失旧红。\n人讥作诗瘦，自悯着书穷。\n输与封侯骨，云台竞策功。",
        "dynasty": "宋",
        "collection_info": null
    },
    {
        "uuid": "f719ef8d8a8b2650436807441afca654",
        "title": "病中久废游览怅然有感",
        "author": "陆游",
        "content": "裘马清狂徧两川，十年身是地行仙。\n归来访旧半为鬼，已矣此生休问天。\n不恨杯觞无藉在，但悲山水旷周旋。\n垂虹风月休如昨，安得青钱买钓船。",
        "dynasty": "宋",
        "collection_info": null
    },
    {
        "uuid": "1a71e369de29a9201aafe6d6d1079f04",
        "title": "新酿熟小饮二首  其一",
        "author": "陆游",
        "content": "玉船潋潋酌鹅黄，菊欲残时抵死香。\n似与幽人为醉地，清笳声裏一天霜。",
        "dynasty": "宋",
        "collection_info": null
    },
    {
        "uuid": "e69650c0a2d71b9647ce1e4d0f654835",
        "title": "新酿熟小饮二首  其二",
        "author": "陆游",
        "content": "篱菊犹堪采落英，一尊玉瀣酿初成。\n今宵要向中庭饮，不展华茵展月明。",
        "dynasty": "宋",
        "collection_info": null
    },
    {
        "uuid": "c359a0ae744fe8d6ecfeb84e205e5747",
        "title": "题徐渊子环碧亭亭有茶山曾先生诗",
        "author": "陆游",
        "content": "茶山丈人厌嚣譁，幅巾每访博士家。\n小亭谈笑不知暮，往往城上闻吹笳。\n兴来杰作粲珠璧，岁久妙墨亡龙蛇。\n郎君弟子多白髮，回头日月如奔车。\n徐卿赤城古仙子，十年四海推才华。\n览观陈迹喜不寐，旋补罅漏支倾斜。\n曲池还浸古来月，樷莽忽见当时花。\n重题旧句照高栋，力振风雅排滛哇。\n席间纻袍已散鹄，堂上讲鼓初停挝。\n速宜力置竹叶酒，不用更瀹桃花茶。",
        "dynasty": "宋",
        "collection_info": null
    },
    {
        "uuid": "0565ee60712d8a111c4fd709e7891467",
        "title": "杂兴三首  其一",
        "author": "陆游",
        "content": "鳗井初生一缕云，鲍郎山下雨昏昏。\n橹声呕轧秋空晓，水际人家尚闭门。",
        "dynasty": "宋",
        "collection_info": null
    },
    {
        "uuid": "c3b7a56d76479ce39811a30bacbbeb85",
        "title": "杂兴三首  其二",
        "author": "陆游",
        "content": "孤梦初回揭短篷，桥边晓日已曈昽。\n太平气象君知否，尽在丰年笑语中。",
        "dynasty": "宋",
        "collection_info": null
    },
    {
        "uuid": "41c7cde0b13a01d6543a5be18894f6d0",
        "title": "杂兴三首  其三",
        "author": "陆游",
        "content": "古寺高楼暮倚阑，野云不散白漫漫。\n好山遮尽君无恨，且作沧溟万里看。",
        "dynasty": "宋",
        "collection_info": null
    },
    {
        "uuid": "fe2dcf0d247aec769eb88a5412979e03",
        "title": "大雪",
        "author": "陆游",
        "content": "大雪江南见未曾，今年方始是严凝。\n巧穿帘罅如相觅，重压林梢欲不胜。\n氊幄掷卢忘夜睡，金羁立马怯晨兴。\n此生自笑功名晚，空想黄河彻底冰。",
        "dynasty": "宋",
        "collection_info": null
    },
    {
        "uuid": "6c4c9e523280ccf55bbc32840c9ab70c",
        "title": "遣兴",
        "author": "陆游",
        "content": "书生不自怜，老眼付皇天。\n已饱三升稷，宁堆百屋钱。\n红尘忙过日，青嶂醉论年。\n名字元虚幻，从人谤是仙。",
        "dynasty": "宋",
        "collection_info": null
    },
    {
        "uuid": "0b9c498f615da189f67e86a42fc3cb12",
        "title": "委辔",
        "author": "陆游",
        "content": "委辔去悠悠，山穷得渡头。\n白云生碧巘，翠木拥朱楼。\n野榼渊朙酒，征尘季子裘。\n自怜诗兴在，杜若满芳洲。",
        "dynasty": "宋",
        "collection_info": null
    },
    {
        "uuid": "7259270be004d21dec15f2f3639b3beb",
        "title": "雪中作",
        "author": "陆游",
        "content": "竹折松僵鸟雀愁，闭门我亦拥貂裘。\n已忘作赋游梁苑，但忆衘枚入蔡州。\n属国餐氊真强项，翰林煮茗自风流。\n明朝日暖君须记，更看青鸳玉半沟。",
        "dynasty": "宋",
        "collection_info": null
    },
    {
        "uuid": "b4312448fe8c848e1b546c8f651d55f9",
        "title": "梦笔驿",
        "author": "陆游",
        "content": "朱扉水际亭，白塔道边寺。\n扁舟几往返，每过辄歔欷。\n经秋病不死，岁暮復不至。\n少年自喧譁，此老独憔悴。\n可怜钓鰲客，终返屠羊肆。\n吾身行亦无，荣辱安所寄。\n短灯照孤愁，寒衾推残醉。\n明当临大江，一洒壮士泪。",
        "dynasty": "宋",
        "collection_info": null
    },
    {
        "uuid": "2607a20a663a2899f05f444117c5c318",
        "title": "舟中感怀三绝句呈太傅相公兼简岳大用郎中  其一",
        "author": "陆游",
        "content": "浪中鞺鞳雨声寒，孤梦初回烛半残。\n甲子一周戎未灭，关山还带泪痕看。",
        "dynasty": "宋",
        "collection_info": null
    },
    {
        "uuid": "548369bde8420c4930a453c1815d1551",
        "title": "舟中感怀三绝句呈太傅相公兼简岳大用郎中  其二",
        "author": "陆游",
        "content": "雨打孤篷酒渐消，昏灯与我共无聊。\n功名本是无凭事，不及寒江日两潮。",
        "dynasty": "宋",
        "collection_info": null
    },
    {
        "uuid": "42d659cfc292b1806481f7a66480f5cb",
        "title": "舟中感怀三绝句呈太傅相公兼简岳大用郎中  其三",
        "author": "陆游",
        "content": "梦笔亭边拥鼻吟，壮图蹭蹬老侵寻。\n不眠数尽鸡三唱，自笑当年起舞心。",
        "dynasty": "宋",
        "collection_info": null
    },
    {
        "uuid": "ebd861003aa2a07fcd2b275ded5a4809",
        "title": "西兴泊舟",
        "author": "陆游",
        "content": "衰髮不胜白，寸心殊未降。\n避风留水市，岸帻倚船窗。\n日上金镕海，潮来雪捲江。\n登临数奇观，未易敌吾邦。",
        "dynasty": "宋",
        "collection_info": null
    },
    {
        "uuid": "37101eb876f09dc4893cdf955cd182fb",
        "title": "钱清夜渡",
        "author": "陆游",
        "content": "轻舟夜绝江，天阔星磊磊。\n地势下东南，壮哉水所汇。\n月出半天赤，转盼离巨海。\n清晖流玉宇，草木尽光彩。\n男子志功名，徒死不容悔。\n坐思黄河上，横戈被重铠。\n晚途虽益困，此志顾常在。\n一日天胜人，丑虏安足醢。",
        "dynasty": "宋",
        "collection_info": null
    },
    {
        "uuid": "5aa2ae0a2f5c23d6ff9e550b4267706b",
        "title": "夜归",
        "author": "陆游",
        "content": "晡时捩柂离西兴，钱清夜渡见月升。\n浮桥沽酒市嘈囋，江口过埭牛凌兢。\n寒韲煮饼坐茆店，小鲜供馔寻鱼罾。\n偶逢估客问姓字，欢笑便足为交朋。\n须臾一饱各散去，帆席健快如超腾。\n云间戍楼鼓坎坎，山尾佛塔灯层层。\n夜分到家趋篝火，稺子惊起头鬅鬙。\n道途辛苦未暇说，一尊且復驱严凝。",
        "dynasty": "宋",
        "collection_info": null
    },
    {
        "uuid": "020a61ae219c1573ce79dbf67345aad5",
        "title": "江北庄取米到作饭香甚有感",
        "author": "陆游",
        "content": "我昔从戎清渭侧，散关嵯峨下临贼。\n铁衣上马蹴坚冰，有时三日不火食。\n山荞畬粟杂沙碜，黑黍黄粱如土色。\n飞霜掠面寒压指，一寸赤心惟报国。\n即今归卧稽山下，眼昏臂弱衰境逼。\n新秔炊饭香出甑，风飱涧饮何曾识。\n我岂农家志饱暖，闭户惟思事耕织。\n征辽诏下倘可期，盾鼻犹堪试残墨。",
        "dynasty": "宋",
        "collection_info": null
    },
    {
        "uuid": "7ed6cb4a967e70ee197168afad8c3774",
        "title": "感兴",
        "author": "陆游",
        "content": "筑室真须待伯夷，起坟仍合近要离。\n药来贼境灵何用，米出胡奴死不炊。\n下石纷纷惊俗薄，绝弦寂寂嘆吾衰。\n一尊且作寻春计，又见东风浩荡时。",
        "dynasty": "宋",
        "collection_info": null
    },
    {
        "uuid": "5cb7a6a9e866fc8b05f77b66fba4c312",
        "title": "新春",
        "author": "陆游",
        "content": "蒙蒙烟雨暗江干，新岁还胜故岁寒。\n酒压浊清鸣社瓮，菜分红绿簇春盘。\n良辰节物元如昨，病客情怀自鲜欢。\n却羡村邻机上女，隔篱相唤祭蚕官。",
        "dynasty": "宋",
        "collection_info": null
    },
    {
        "uuid": "d275c86f07b3997a871e680ced4b629c",
        "title": "新年",
        "author": "陆游",
        "content": "寄迹人间梦已长，新年脱帽始微霜。\n坐中使气如秦侠，陌上行歌类楚狂。\n扫榻欲招贫与语，杜门聊以醉为乡。\n稽山剡曲虽堪乐，终忆祁连古战场。",
        "dynasty": "宋",
        "collection_info": null
    },
    {
        "uuid": "84fe0e8f9f745b6d9b3c27ffa3732f60",
        "title": "游镜湖",
        "author": "陆游",
        "content": "禹祠柳未黄，剡曲水已白。\n鲂鱮来洋洋，鳬雁去拍拍。\n皇天亦大度，能容此狂客。\n挂席乘长风，未觉湖海迮。\n读书五十年，自笑安所获。\n昔人精微意，岂独在简册。\n骥空万马群，裘非一狐腋。\n超然登玉笥，及此烟月夕。",
        "dynasty": "宋",
        "collection_info": null
    },
    {
        "uuid": "438ad0311fdc761d3a154a0ca726fed1",
        "title": "初春晚晴",
        "author": "陆游",
        "content": "雪尽冰消敛积威，参差碧瓦带斜晖。\n土膏渐释人东作，天气初和雁北归。\n小阁金船尝腊酒，华堂银烛制春衣。\n关心虽有寻梅梦，冷蕊幽香事已非。",
        "dynasty": "宋",
        "collection_info": null
    },
    {
        "uuid": "b8dc6a28dda7402f45449cf7f0697add",
        "title": "偶读山谷老境五十六翁之句作六十二翁吟",
        "author": "陆游",
        "content": "三百里湖水接天，六十二翁身刺船。\n饭足便休慵念禄，丹成不服怕登仙。\n胸中浩浩了无物，世上纷纷徒可怜。\n但有青钱沽白酒，犹堪醉倒落梅前。",
        "dynasty": "宋",
        "collection_info": null
    },
    {
        "uuid": "053aefa0aba28ae2b62b9a89a931ab2e",
        "title": "自开岁略无三日晴戏作长句",
        "author": "陆游",
        "content": "新年暗曀觉春悭，变化相乘一瞬间。\n雨脚稍收初见日，风花忽起又遮山。\n欲行幽圃还成阻，未脱重裘自笑孱。\n桃李会开君勿恨，清尊且用破衰颜。",
        "dynasty": "宋",
        "collection_info": null
    },
    {
        "uuid": "7d85c219cfbcc028360e6efaa4a155eb",
        "title": "置酒梅花下作短歌",
        "author": "陆游",
        "content": "岁月不贷人，绿髮成华颠。\n此生几两屐，念之每悽然。\n我本尘外客，已绝区中缘。\n惟当及未死，勤醉梅花前。\n瘦影写微月，疏枝横夕烟。\n偃蹇岩壑间，欲与松忘年。\n岂亦薄世俗，忽逐天风翩。\n吾诗不徒歌，持配湘娥弦。",
        "dynasty": "宋",
        "collection_info": null
    },
    {
        "uuid": "af8c824459b8b887d71384baab586cdf",
        "title": "梅花已过闻东村一树盛开特往寻之慨然有感",
        "author": "陆游",
        "content": "春晚城南十里陂，亭亭独立见奇姿。\n品流不落松竹后，怀抱惟应风月知。\n旋拂乱云成小伫，重携芳榼卜幽期。\n佳人空谷从来事，莫恨桃花笑昔时。",
        "dynasty": "宋",
        "collection_info": null
    },
    {
        "uuid": "c2d34172354cfbfd97f1c0b4a291df45",
        "title": "思蜀",
        "author": "陆游",
        "content": "老子馋堪笑，珍盘忆少城。\n流匙抄薏饭，加糁啜巢羮。\n柑美倾筠笼，茶香出土铛。\n西郊有旧隐，何日返柴荆。",
        "dynasty": "宋",
        "collection_info": null
    },
    {
        "uuid": "2a0d4b36045c13addff4e91ebff68a6e",
        "title": "书愤",
        "author": "陆游",
        "content": "早岁那知世事艰，中原北望气如山。\n楼船夜雪瓜洲渡，铁马秋风大散关。\n塞上长城空自许，镜中衰鬓已先斑。\n出师一表真名世，千载谁堪伯仲间。",
        "dynasty": "宋",
        "collection_info": null
    },
    {
        "uuid": "0b014d2531b7182d0814500c95ef9887",
        "title": "南窗擘黄柑独酌有感",
        "author": "陆游",
        "content": "放翁潦倒鬓成丝，也把花前酒一巵。\n何限人间堪恨事，黄柑丹荔不同时。",
        "dynasty": "宋",
        "collection_info": null
    },
    {
        "uuid": "496e17151518c09e745b047e4d007843",
        "title": "久雨骤晴山园桃李烂漫独海棠未甚开戏作",
        "author": "陆游",
        "content": "雨霁风和日渐长，小园尊酒答年光。\n直令桃李能言语，何似多情睡海棠。",
        "dynasty": "宋",
        "collection_info": null
    },
    {
        "uuid": "7ce81fac096caab17ec6ee166a352aa3",
        "title": "临安春雨初霁",
        "author": "陆游",
        "content": "世味年来薄似纱，谁令骑马客京华。\n小楼一夜听春雨，深巷明朝卖杏花。\n矮纸斜行闲作草，晴窗细乳戏分茶。\n素衣莫起风尘嘆，犹及清明可到家。",
        "dynasty": "宋",
        "collection_info": null
    },
    {
        "uuid": "4cf1853430753a2aee8f6abce6b83edd",
        "title": "延和殿退朝口号二首、  其一",
        "author": "陆游",
        "content": "雨余未肯放朝暾，穿仗恭承圣主恩。\n清跸传声徐御殿，紫衣引拜许龙门。\n徘徊漫结尧阶恋，零落难招楚泽魂。\n归去犹堪夸里巷，桐江新赐两朱轓。",
        "dynasty": "宋",
        "collection_info": null
    },
    {
        "uuid": "7d9ed47c2a64b24056883c85c5f79f6e",
        "title": "延和殿退朝口号二首、  其二",
        "author": "陆游",
        "content": "十年短棹乐沧波，强着朝衫弃钓蓑。\n才薄何堪试冯翊，恩深犹许对延和。\n空墙烟柳遥迎马，辇路春泥欲溅鞾。\n莫恨此身衰病去，同时朝士久无多。",
        "dynasty": "宋",
        "collection_info": null
    },
    {
        "uuid": "5626784bb915a3b6a33f3ce95028c6ab",
        "title": "简杨庭秀",
        "author": "陆游",
        "content": "衮衮过白日，悠悠良自欺。\n未成千古事，易满百年期。\n黄卷闲多味，红尘老不宜。\n相逢又轻别，此恨定谁知。",
        "dynasty": "宋",
        "collection_info": null
    },
    {
        "uuid": "b374952b68d30262531cadf0ec3f5930",
        "title": "饮张功父园戏题扇上",
        "author": "陆游",
        "content": "寒食清明数日中，西园春事又匆匆。\n梅花自避新桃李，不为高楼一笛风。",
        "dynasty": "宋",
        "collection_info": null
    },
    {
        "uuid": "9dfe1cafad1656924e4f6f894d037ab2",
        "title": "夜泛西湖示桑甥世昌",
        "author": "陆游",
        "content": "嗟我客上都，忽已见暮春。\n骑马出闇门，眯眼吹红尘。\n西湖商贾区，山僧多市人。\n谁令污泉石，只合加冠巾。\n黄冠更可憎，状与屠沽邻。\n齁齁酒肉气，吾辈何由亲。\n少须一鬨散，境寂鸥自驯。\n举手邀素月，移舟采青苹。\n钟从南山来，殷殷浮烟津。\n鹤髮隐者欤，长乐收钓緍。\n畏冷不竟夕，恨此老病身。\n明发復扰扰，吾诗其绝麟。",
        "dynasty": "宋",
        "collection_info": null
    },
    {
        "uuid": "a4d71a02a5dbf73127b0d553ebbd759f",
        "title": "小舟过御园二首  其一",
        "author": "陆游",
        "content": "圣主忧民罢露台，春风别苑昼常开。\n尽除曼衍鱼龙戏，不禁刍荛雉兔来。\n水鸟避人横翠霭，宫花经雨委苍苔。\n残年自喜身强健，又作清都梦一回。",
        "dynasty": "宋",
        "collection_info": null
    },
    {
        "uuid": "7c87a28aa1301754a9a4e3a1834c6acb",
        "title": "小舟过御园二首  其二",
        "author": "陆游",
        "content": "水殿西头起砌台，緑杨闹处杏花开。\n箫韶本与人同乐，羽卫纔闻岁一来。\n鹢首波生涵藻荇，金铺雨后上莓苔。\n远臣侍宴应无日，目断尧云到晚回。",
        "dynasty": "宋",
        "collection_info": null
    },
    {
        "uuid": "9f3a85eeb1926c54cfe061f7a38fb3dc",
        "title": "自真珠园泛舟至孤山",
        "author": "陆游",
        "content": "呼船径截鸭头波，岸帻闲登玛瑙坡。\n弦管未嫌惊鹭起，尘埃无奈污花何。\n宦情不到渔蓑底，诗兴偏于野寺多。\n明日一藤龙井去，谁知伴我醉行歌。",
        "dynasty": "宋",
        "collection_info": null
    },
    {
        "uuid": "1afd0d891d7bcbf9b79ff1722e5946b2",
        "title": "真珠园雨中作",
        "author": "陆游",
        "content": "清晨得小雨，凭阁意欣然。\n一扫群儿迹，稍稀游女舩。\n烟波蘸山脚，湿翠到阑边。\n坐诵空蒙句，予怀玉局仙。",
        "dynasty": "宋",
        "collection_info": null
    },
    {
        "uuid": "8034f5d17bf733ef61bf4279cd5bd986",
        "title": "还家二首  其一",
        "author": "陆游",
        "content": "富贵元须早致身，白头岂復市朝人。\n数声鹎鵊呼残梦，一架酴醿送晚春。\n迭嶂出云明客眼，澄江涨雨濯京尘。\n逢人枉道哦诗瘦，下语今年尚未亲。",
        "dynasty": "宋",
        "collection_info": null
    },
    {
        "uuid": "feb304b015fea570f28c8525ad1d108b",
        "title": "还家二首  其二",
        "author": "陆游",
        "content": "天津桥上醉骑驴，一锦囊诗一束书。\n作客况当多病后，还家已过暮春初。\n泥深村巷人谁顾，草满园畦手自鉏。\n不为衰迟思屏迹，此心元向利名疏。",
        "dynasty": "宋",
        "collection_info": null
    },
    {
        "uuid": "576da114c3356c44ff390c667f4992c3",
        "title": "初归偶到近村戏书",
        "author": "陆游",
        "content": "雨过一村暗，风回百草香。\n刺船过古埭，倚杖立新塘。\n醉觉干坤大，闲知日月长。\n暮归诗满卷，虽老尚能狂。",
        "dynasty": "宋",
        "collection_info": null
    },
    {
        "uuid": "a80d9504979e7df1568c1550afeedb59",
        "title": "题跨湖桥下酒家",
        "author": "陆游",
        "content": "湖水绿于染，野花红欲燃。\n春当三月半，狂胜十年前。\n小店开新酒，平桥上画船。\n翩翩幸强健，不必愧华颠。",
        "dynasty": "宋",
        "collection_info": null
    },
    {
        "uuid": "a215247f7d6c06207f6f53173ccf8c64",
        "title": "春游至樊江戏示坐客",
        "author": "陆游",
        "content": "江头萧萧春色暮，柳阴游鱼饱飞絮。\n芼羮箭笋美如玉，点豉丝莼滑萦筯。\n银鞍乌帽寻春客，朱户青旗沽酒处。\n浮生细看纔几时，一笑自应忘百虑。\n绿杯到手不肯尽，宝带照地身何与。\n酴醿烂漫我欲狂，茗艼还家君勿遽。",
        "dynasty": "宋",
        "collection_info": null
    },
    {
        "uuid": "89f52bda34cf07cb213b4194540df0bf",
        "title": "暮春",
        "author": "陆游",
        "content": "憔悴都门白髮新，归来一振客衣尘。\n啼莺妒梦频催晓，飞絮钟情独殿春。\n湖上风光犹淡沱，尊前怀抱颇清真。\n诗成绝恨知心少，自写吴笺寄故人。",
        "dynasty": "宋",
        "collection_info": null
    },
    {
        "uuid": "56e417d48d35848399c91d450be098da",
        "title": "天华寺前遇县令过避之入寺僧皆昼睡",
        "author": "陆游",
        "content": "堕絮飞花掠钓舩，天华寺下赏春妍。\n县多官府鸣驺过，僧少樷林避客眠。\n出网长鱼犹鱍鱍，争泥新燕欲翩翩。\n典衣剩买旗亭醉，已过旗亭六十年。",
        "dynasty": "宋",
        "collection_info": null
    },
    {
        "uuid": "81bfdd50adc405a865129e2b70a20094",
        "title": "偶得海错侑酒戏作",
        "author": "陆游",
        "content": "判无神药斸清冥，放筯那憎海物腥。\n满贮醇醪渍黄甲，密封小瓮饷红丁。\n从来一饱忘南北，此去千钟任醉醒。\n添雪更知凭茗椀，山童敲臼隔窗听。",
        "dynasty": "宋",
        "collection_info": null
    },
    {
        "uuid": "713d2dadd73e3ee9a6e70ae47e3cb201",
        "title": "雨晴游香山",
        "author": "陆游",
        "content": "雨打酴醿夜未拆，一晴柳岸先飘雪。\n我揺画檝镜湖中，碧水青天两奇绝。\n长歌缥缈云不动，横笛清悲竹将裂。\n悠然起舞影零乱，卓尔四顾心激烈。\n好山可隐轻舍去，故人已贵长乖隔。\n肺渴生尘防酒兴，眼晕成花作书厄。\n平生所期无一遂，独有旷快相除折。\n夜归灯火闹湖边，淡淡西南一鈎月。",
        "dynasty": "宋",
        "collection_info": null
    },
    {
        "uuid": "49f6acec2c6feb4202f9e1872cc837e3",
        "title": "春游绝句",
        "author": "陆游",
        "content": "一百五日春郊行，三十六溪春水生。\n千秋观裏逢急雨，射的峰前看晚晴。",
        "dynasty": "宋",
        "collection_info": null
    },
    {
        "uuid": "9d22d1001f332d91853a51f9d6ab69ce",
        "title": "夜行玉笥樵风之间宿龙瑞",
        "author": "陆游",
        "content": "野店溪桥供晚饷，吟边醉裏弄春风。\n马行缺月黄昏后，钟下乱山空翠中。\n名宦不辞成寂寂，岁时惟恨去怱怱。\n颇闻禹穴遗书在，安得高人与细穷。",
        "dynasty": "宋",
        "collection_info": null
    },
    {
        "uuid": "7228287e04a736f2eb348df5a3684b96",
        "title": "闻傅氏庄紫笑花开急棹小舟观之",
        "author": "陆游",
        "content": "日长无奈清愁处，醉裏来寻紫笑香。\n漫道闲人无一事，逢春也似蜜蜂忙。",
        "dynasty": "宋",
        "collection_info": null
    },
    {
        "uuid": "ade7341b407de2c6ef21aef141b5befc",
        "title": "游法云寺观彝老新葺小园",
        "author": "陆游",
        "content": "古寺朱扉傍水开，高僧笑语共徘徊。\n阴阴曲径人稀到，一一名花手自栽。\n竹笕引泉滋药垄，风炉篝火试茶杯。\n此行自喜非生客，二百年间六世来。",
        "dynasty": "宋",
        "collection_info": null
    },
    {
        "uuid": "b11feb07e6336239408e9dd19e1f32b8",
        "title": "咸韲十韵",
        "author": "陆游",
        "content": "九月十月屋瓦霜，家人共畏畦蔬黄。\n小罂大瓮盛涤濯，青菘緑韭谨蓄藏。\n天气初寒手诀妙，吴盐正白山泉香。\n挟书旁观稺子喜，洗刀竭作厨人忙。\n园丁无事卧曝日，弃叶狼籍堆空廊。\n泥为缄封糠作火，守护不敢非时尝。\n人生各自有贵贱，百花开时促高宴。\n刘伶病酲相如渴，长鱼大肉何由荐。\n冻韲此际价千金，不数狐泉槐叶麫。\n摩挲便腹一欣然，作歌聊续冰壶传。",
        "dynasty": "宋",
        "collection_info": null
    },
    {
        "uuid": "2537da8321eb844feccf551b242cb45d",
        "title": "长门怨",
        "author": "陆游",
        "content": "未央宫中花月夕，歌舞称觞天咫尺。\n从来所恃独君王，一日谗兴谁为直。\n咫尺之天今万里，空在长安一城裏。\n春风时送箫韶声，独掩罗巾泪如洗。\n泪如洗兮天不知，此生再见应无期。\n不如南粤匈奴使，航海梯山有到时。",
        "dynasty": "宋",
        "collection_info": null
    },
    {
        "uuid": "9a02bd6fe74c6744a7934e0334f6918c",
        "title": "遣兴",
        "author": "陆游",
        "content": "莫羡朝回带万钉，吾曹要可草堂灵。\n风来弱柳揺官绿，云破奇峰涌帝青。\n听尽啼莺春欲去，惊回梦蝶醉初醒。\n从教俗眼憎疏放，行矣桐江酹客星。",
        "dynasty": "宋",
        "collection_info": null
    },
    {
        "uuid": "f553673bde9c0b688829a997dcc7605c",
        "title": "晨坐道室有感",
        "author": "陆游",
        "content": "一钵青精便有余，世间万事总成疏。\n手挥弦上乌栖曲，口诵岩间鸟迹书。\n丹气初升勤沐浴，芝房未熟饱耘锄。\n碧霄腾举人人事，莫恋污渠与臭帑。",
        "dynasty": "宋",
        "collection_info": null
    },
    {
        "uuid": "60df921869e602f85304bcce0ee7f1f4",
        "title": "昼卧",
        "author": "陆游",
        "content": "忽忽见春尽，徂年那更还。\n香生帐裏雾，书积枕边山。\n凌厉心犹壮，沈绵气已孱。\n千秋有管葛，看镜汗吾颜。",
        "dynasty": "宋",
        "collection_info": null
    },
    {
        "uuid": "73a6f14fdb11c0222e00ebc76074b322",
        "title": "雨晴",
        "author": "陆游",
        "content": "久雨作我病，今朝身顿轻。\n花房避初旭，帘影弄新晴。\n漉酒纶巾折，听琴拄杖横。\n翛然又终日，未觉负平生。",
        "dynasty": "宋",
        "collection_info": null
    },
    {
        "uuid": "f36c275b1d700f3454d4470e6fadc0db",
        "title": "宿石帆山下二首  其一",
        "author": "陆游",
        "content": "卷地东风吹钓船，石帆重到又经年。\n放翁夜半酒初解，落月衔山闻杜鹃。",
        "dynasty": "宋",
        "collection_info": null
    },
    {
        "uuid": "160c20adf96d37a4c9d1637415e8bc12",
        "title": "宿石帆山下二首  其二",
        "author": "陆游",
        "content": "繫船禹庙醉如泥，投宿渔家月向低。\n湿翠扑人浓可掬，始知身在石帆西。",
        "dynasty": "宋",
        "collection_info": null
    },
    {
        "uuid": "ab9cc561d31134eb7a7320f601b8ffa6",
        "title": "小雨泛镜湖",
        "author": "陆游",
        "content": "吾州清绝冠三吴，天写云山万幅图。\n龙化庙梁飞白雨，鹤收仙箭下青芜。\n菱歌袅袅遥相答，烟树昏昏淡欲无。\n端办一船多贮酒，敢辞送老向南湖。",
        "dynasty": "宋",
        "collection_info": null
    },
    {
        "uuid": "6f61e8057d0f94e5ccf9ea8f7f778614",
        "title": "小憩村舍",
        "author": "陆游",
        "content": "藤梢维艇子，烟际觅人家。\n小妇篸新麦，群童摘晚茶。\n溪云易成雨，崖树少开花。\n聊寄平生快，青鞵到若耶。",
        "dynasty": "宋",
        "collection_info": null
    },
    {
        "uuid": "74f519e1fd6b77e8375b27dcf8a6b8a0",
        "title": "平水",
        "author": "陆游",
        "content": "水悍溪桥败，沙頽野径移。\n年华入诗卷，心事付笻枝。\n雨霁鹁鸠喜，春归鶗鴂知。\n客庖消底物，麦饭荐莼丝。",
        "dynasty": "宋",
        "collection_info": null
    },
    {
        "uuid": "19a01c95fee79186b531f803eec66310",
        "title": "初夏山中",
        "author": "陆游",
        "content": "又报东皇促驾归，醉中阙赋送春诗。\n佛缾是处见红药，僧榻有时闻子规。\n野客欵门聊倒屣，溪潭照影一轩眉。\n年光佳处惟初夏，儿女纷纷讵得知。",
        "dynasty": "宋",
        "collection_info": null
    },
    {
        "uuid": "d8012cc938aaf9e62557be941a8c4d40",
        "title": "雨后",
        "author": "陆游",
        "content": "础润还成雨，云收旋作晴。\n岩花分日发，林笋逐番生。\n笔砚行常具，轩窗晚更明。\n尘埃幸不到，那得废诗情。",
        "dynasty": "宋",
        "collection_info": null
    },
    {
        "uuid": "9daed50c34f86afb9e9c43cbcadb1ee2",
        "title": "云门溪上独步",
        "author": "陆游",
        "content": "山路聨翩十日阴，晚晴剩喜得幽寻。\n残红犹有数枝在，涨緑真成一倍深。\n泉响佩环鸣闇壑，月明珠璧散疏林。\n归来寂寞钟初动，羞向孤灯说壮心。",
        "dynasty": "宋",
        "collection_info": null
    },
    {
        "uuid": "c9153f99a2a92a3c1a5588bd3dd10648",
        "title": "云门过何山",
        "author": "陆游",
        "content": "漠漠稻满陂，蒙蒙雨霑衣。\n林花落更新，磎鸟止復飞。\n我作山中行，十日未拟归。\n思酒过野店，念茶叩僧扉。\n眠枕松下石，适意无诃讥。\n心广体自舒，泰然不肉肥。\n念昔在官涂，万事与愿违。\n逢人无一欣，对食或累欷。\n低回三十年，竟不饱蕨薇。\n空将书五车，自诳腹十围。\n余日犹几何，可復贪尘鞿。\n剩拾柏子香，闭门观昨非。",
        "dynasty": "宋",
        "collection_info": null
    },
    {
        "uuid": "546c84d4897bb032436929633790d0d5",
        "title": "明觉院",
        "author": "陆游",
        "content": "细路蟠青壁，层轩倚碧空。\n天香下尘世，僧梵起云中。\n藤络将颓石，松号不断风。\n尤怜扶杖处，直下数飞鸿。",
        "dynasty": "宋",
        "collection_info": null
    },
    {
        "uuid": "5066786c64291ab14b91f4b12997d734",
        "title": "自云门至上竈欲游一二僧庵以雨不果",
        "author": "陆游",
        "content": "道远晨炊米，风和昼减衣。\n花残孔官庙，苔满葛仙矶。\n剩欲寻僧话，先判秉炬归。\n山昏又成雨，心事固多违。",
        "dynasty": "宋",
        "collection_info": null
    },
    {
        "uuid": "fbc4e94599c3edd15c8eeb5847669699",
        "title": "自上竈过陶山",
        "author": "陆游",
        "content": "宿雨初收见夕阳，纵横流水入陂塘。\n蚕家忌客门门闭，茶户供官处处忙。\n绿树村边停醉帽，紫藤架底倚胡床。\n不因萧散遗尘事，那觉人间白日长。",
        "dynasty": "宋",
        "collection_info": null
    },
    {
        "uuid": "b60cce49b5a9efc6c15af65bb387ca62",
        "title": "四月",
        "author": "陆游",
        "content": "四月江南暑尚微，虚堂初换葛衣时。\n懒陪陌上雍容骑，且对窗间腷膊棋。\n糁径落花犹片片，拂云新竹已离离。\n年来病肺疏杯酌，应接风光赖有诗。",
        "dynasty": "宋",
        "collection_info": null
    },
    {
        "uuid": "d7ceec417c3f1cd3ff247c3b3c68b727",
        "title": "初夏闲居即事",
        "author": "陆游",
        "content": "门巷萧萧日正长，方床曲几傲羲皇。\n轻风忽起杨花闹，清露初晞药草香。\n对奕两奁飞黑白，雠书千卷杂朱黄。\n穿帘语燕能从我，分尔湖边一夏凉。",
        "dynasty": "宋",
        "collection_info": null
    },
    {
        "uuid": "d74f6cbb19a291c12e12758021b43062",
        "title": "夜汲",
        "author": "陆游",
        "content": "酒渴起夜汲，月白天正青。\n铜瓶响寒泉，闻之心自醒。\n井边双梧桐，映月影离离。\n上有独栖鹊，细爪握高枝。\n我欲画团扇，良工不可求。\n三嘆拊庭楯，浩然风露秋。",
        "dynasty": "宋",
        "collection_info": null
    },
    {
        "uuid": "2310c9b7d4691a3dd1b18a244212b18e",
        "title": "排闷",
        "author": "陆游",
        "content": "老去知心少，流尘锁断弦。\n尊空问字酒，囊罄作碑钱。\n扫叶供朝爨，和泥补漏船。\n胸中元浩浩，白眼望青天。",
        "dynasty": "宋",
        "collection_info": null
    },
    {
        "uuid": "ef042f693685c020800e7eaad4b6cc7d",
        "title": "初夏夜赋",
        "author": "陆游",
        "content": "好景入新夏，幽人卧弊庐。\n廊腰得风远，树罅见星疏。\n门掩鸦栖后，钟鸣月上初。\n青灯尚堪近，起了读残书。",
        "dynasty": "宋",
        "collection_info": null
    },
    {
        "uuid": "4b8f9edfd32661cb5c76ca0ae1f402bd",
        "title": "新霁城南舟中夜兴",
        "author": "陆游",
        "content": "身是江湖不繫船，雨余随处一翛然。\n浮云尽敛出青嶂，孤月徐升行碧天。\n收网渔歌移别浦，隔城塔影落前川。\n明朝闲就平洲饮，巾履追凉又一年。",
        "dynasty": "宋",
        "collection_info": null
    },
    {
        "uuid": "9a68499766182a772e2812aabb6b3e09",
        "title": "泊舟二首  其一",
        "author": "陆游",
        "content": "蘸岸烟波檥画船，幅巾萧散饯流年。\n两行杨柳吹晴雪，只着啼莺未着蝉。",
        "dynasty": "宋",
        "collection_info": null
    },
    {
        "uuid": "d2e4938cb38b0e10949febd1b719f45d",
        "title": "泊舟二首  其二",
        "author": "陆游",
        "content": "湖水无风镜面平，巉巉倒影万峰青。\n放翁眼界便疏豁，过尽芦村泊蓼汀。",
        "dynasty": "宋",
        "collection_info": null
    },
    {
        "uuid": "83d64e82d31f590e1444534c73b9dc11",
        "title": "饮伯山家因留宿",
        "author": "陆游",
        "content": "小醉悠然不作酲，断云飞尽却成晴。\n月生檐外见帘影，风下城头闻角声。\n岸帻莎庭便髮冷，酌泉桐井觉魂清。\n鸡号忽报明星上，梦破虚皇白玉京。",
        "dynasty": "宋",
        "collection_info": null
    },
    {
        "uuid": "83e239939885d2237fb5c12a43fb615c",
        "title": "夜泛蜻蜓浦",
        "author": "陆游",
        "content": "四顾水无际，三更月未生。\n偶成揺檝去，不减御风行。\n烟浦渔歌断，芦洲鬼火明。\n还家人已睡，小立叩柴荆。",
        "dynasty": "宋",
        "collection_info": null
    },
    {
        "uuid": "8d9236fdb40722251a5c470c63deea12",
        "title": "晨起看山饮酒",
        "author": "陆游",
        "content": "爱山入骨髓，嗜酒在膏肓。\n跌宕风烟外，歌呼麯蘖傍。\n虚窗天柱晓，小瓮槖泉香。\n垂老叨微禄，斋居静不忙。",
        "dynasty": "宋",
        "collection_info": null
    },
    {
        "uuid": "2a6d9b0fd8e008d4c556c39a05e09a41",
        "title": "枕上偶赋",
        "author": "陆游",
        "content": "初夏暑犹薄，纱幮怯夜深。\n孤萤入窗罅，斜月下墙阴。\n静养观书眼，穷悲济世心。\n吾衰亦久矣，徂岁苦骎骎。",
        "dynasty": "宋",
        "collection_info": null
    },
    {
        "uuid": "ed20a752e0ae8bafa0c54e58b6f81aea",
        "title": "自咏",
        "author": "陆游",
        "content": "射的山前一老樵，此生何敢辱旌招。\n缪缘学道肱三折，不遇知音尾半焦。\n去蠧区区惭啄木，附高矫矫鄙凌霄。\n但令穷死心无愧，也胜鸣珂事早朝。",
        "dynasty": "宋",
        "collection_info": null
    },
    {
        "uuid": "ffb01ee621122b53e9578a99d8e4d213",
        "title": "题斋壁四首  其一",
        "author": "陆游",
        "content": "二十余年此结茆，园公溪父日论交。\n风翻半浦乱荷背，雨放一林新笋梢。\n隔叶晚莺啼谷口，唼花雏鸭聚塘坳。\n出门行罢还无事，借得丹经手自抄。",
        "dynasty": "宋",
        "collection_info": null
    },
    {
        "uuid": "5c629b228fb36273d129a4c25278242e",
        "title": "题斋壁四首  其二",
        "author": "陆游",
        "content": "四顾茫茫水接天，幽居真箇似乘船。\n月窗竹影连栖鹊，露井桐声带断蝉。\n甘寝每憎茶作祟，清狂直以酒为仙。\n形骸那得常羁束，六十年来又二年。",
        "dynasty": "宋",
        "collection_info": null
    },
    {
        "uuid": "040334ef039e42101ef5c291677a622c",
        "title": "题斋壁四首  其三",
        "author": "陆游",
        "content": "舴艋为家一老翁，阳狂羞与俗人同。\n梦回菱曲渔歌裏，身寄苹洲蓼浦中。\n断简尘埃存治道，高丘草棘闭英雄。\n旗亭村酒何劳醉，聊豁平生芥蒂胸。",
        "dynasty": "宋",
        "collection_info": null
    },
    {
        "uuid": "e1336a1e4224b6c3a322465051a6b95c",
        "title": "题斋壁四首  其四",
        "author": "陆游",
        "content": "稽山千载翠依然，着我山前一钓舩。\n瓜蔓水平芳草岸，鱼鳞云衬夕阳天。\n出从父老观秧马，归伴儿童放纸鸢。\n君看此翁闲适处，不应便谓世无仙。",
        "dynasty": "宋",
        "collection_info": null
    },
    {
        "uuid": "916dbf796ae76dd99fd7cd33c6ef1106",
        "title": "丙午五月大雨五日不止镜湖渺然想见湖未废时有感而赋",
        "author": "陆游",
        "content": "朝雨暮雨梅正黄，城南积潦入车箱。\n镜湖无復鍼青秧，直浸山脚白茫茫。\n湖三百里汉讫唐，千载未尝废陂防。\n屹如长城限氐羌，啬夫有秩走且僵。\n旱有灌注水何伤，越民岁岁常丰穰。\n泆湖谁始谋不臧，使我妇子餍糟糠。\n陵迁谷变亦何常，会有妙手开湖光。\n蒲鱼自足被四方，烟艇满目菱歌长。",
        "dynasty": "宋",
        "collection_info": null
    },
    {
        "uuid": "671e65ef0423ff4fff9b4566058596d8",
        "title": "游鄞",
        "author": "陆游",
        "content": "晚雨初收旋作晴，买舟访旧海边城。\n高帆斜挂夕阳色，急橹不闻人语声。\n掠水翻翻沙鹭过，供厨片片雪鳞明。\n山川不与人俱老，更几东来了此生。",
        "dynasty": "宋",
        "collection_info": null
    },
    {
        "uuid": "8258179320714ced09a17532d56fcff5",
        "title": "泊上虞县",
        "author": "陆游",
        "content": "鄞江久不到，乘兴偶东游。\n涨水崩沙岸，归云抱县楼。\n吟余声混混，梳罢髮飕飕。\n喜见时平象，新丝入市稠。",
        "dynasty": "宋",
        "collection_info": null
    },
    {
        "uuid": "04f0e9ea30c7091e524e960b12d861de",
        "title": "发丈亭二首  其一",
        "author": "陆游",
        "content": "姚江乘潮潮始生，长亭却趁落潮行。\n参差邻舫一时发，卧听满江柔橹声。",
        "dynasty": "宋",
        "collection_info": null
    },
    {
        "uuid": "14437cd6748d54a127d6ef33bea6f11e",
        "title": "发丈亭二首  其二",
        "author": "陆游",
        "content": "玄云垂天暗如漆，橹声呕轧知船行。\n南风忽起卷云去，江月已作金盆倾。",
        "dynasty": "宋",
        "collection_info": null
    },
    {
        "uuid": "52d22a5aaef7854c02653ea90a4a5afc",
        "title": "明州",
        "author": "陆游",
        "content": "丰年满路笑歌声，蚕麦俱收谷价平。\n村步有船衘尾泊，江桥无柱架空横。\n海东估客初登岸，云北山僧远入城。\n风物可人吾欲住，担头莼菜正堪烹。",
        "dynasty": "宋",
        "collection_info": null
    },
    {
        "uuid": "209811bfabfefee0d291ca01f998d785",
        "title": "水亭独酌十二韵",
        "author": "陆游",
        "content": "清风扫郁蒸，爽气生户牖。\n客中淡无事，翛然一杯酒。\n书生拙自料，事业期不朽。\n少年忝朝迹，蹭蹬今白首。\n歴观千载事，和戎固尝有。\n定襄伍原间，乃可画地守。\n神州在何许，东巡已去久。\n煌煌一统业，谟训其可负。\n荆楚多剑客，宣润冨弩手。\n孰能用其长，坐使老农畞。\n讲武幸长杨，劳军临细柳。\n中兴望圣时，未死得见否。",
        "dynasty": "宋",
        "collection_info": null
    },
    {
        "uuid": "cc58ce4768284cdfef920b06432528e7",
        "title": "坐客有谈狄鱼眼眶之美者感嘆而作",
        "author": "陆游",
        "content": "黄雀头颅羞五鼎，狄鱼眼眶参隽永。\n两螯何辠蟹丧躯，一脔可怜牛断领。\n霜刀斫脍几许痛，公子方夸醉魂醒。\n物生怖死与我均，碪几流丹只俄顷。\n哀哉堂堂七尺身，正坐舌端成业境。\n豪华只可夸仆妾，报应那知类形影。\n世间扰扰何时了，一念超然差若颕。\n不妨瓦钵饱晚菘，更汲山泉试春茗。",
        "dynasty": "宋",
        "collection_info": null
    },
    {
        "uuid": "f3947ca77cc6be48d8a541e8f4611fc6",
        "title": "衰病不復能剧饮而多不见察戏作此诗",
        "author": "陆游",
        "content": "平生不持面看人，宁作五湖云水身。\n忍穷闭门岂自苦，是中有味敌八珍。\n酒杯潋滟鼓吹作，我自悲咤人自乐。\n更阑坐睡不得去，如鹰在鞲虎遭缚。\n丈夫欢乐自有时，遇酒先怯非予衰。\n万骑击胡青海岸，此时意气令君看。",
        "dynasty": "宋",
        "collection_info": null
    },
    {
        "uuid": "3b4e83b0b22da7ba5c13cb15382bb523",
        "title": "或以予辞酒为过復作长句",
        "author": "陆游",
        "content": "陆生酒戸如蠡迮，痛酒岂能堪大白。\n正缘一快败万事，往往吐茵仍堕帻。\n尔来人情甚不美，似欲杀我以麯蘖。\n满倾不许计性命，傍睨更復腾颊舌。\n醉时狂呼不復觉，醒后追思空自责。\n即今愿与交旧约，三爵甫过当亟彻。\n解衣摩腹午窗明，茶硙无声看霏雪。",
        "dynasty": "宋",
        "collection_info": null
    },
    {
        "uuid": "e4d1af26d6151636abe233291dabfdd6",
        "title": "行路难",
        "author": "陆游",
        "content": "平生结交无十人，与君契合怀抱真。\n春游有时马忘秣，夜话不觉鸡报晨。\n极知贫贱别离苦，明日有怀就谁语。\n人无根柢似浮萍，未死相逢在何许。\n道边日斜泣相持，旗亭取醉不须辞。\n君贵堂厨万钱食，我劝一杯应不得。",
        "dynasty": "宋",
        "collection_info": null
    },
    {
        "uuid": "e2fe5416c9d0893945606205f2a56ba2",
        "title": "千峰榭宴坐",
        "author": "陆游",
        "content": "苍寒千疉拥官居，吏退凭高乐有余。\n尽日烟云穷变化，入秋草木渐凋疏。\n朱弦静按新传谱，黄卷闲披累译书。\n聊与邦人共无事，吾僚不用笑迂疏。",
        "dynasty": "宋",
        "collection_info": null
    },
    {
        "uuid": "2f7bed7b030f9c1116593cfa883b7c3c",
        "title": "喜雨二首  其一",
        "author": "陆游",
        "content": "势掠郊原飞急雪，声揺窗户过奔雷。\n坐知多稼连云熟，不独新凉傍枕来。",
        "dynasty": "宋",
        "collection_info": null
    },
    {
        "uuid": "a5096ddf31acdf63cd2157d863aa2efe",
        "title": "喜雨二首  其二",
        "author": "陆游",
        "content": "淅沥檐声枕上闻，揽衣起坐对炉熏。\n万家歌舞丰年乐，未费乌龙一綫云。",
        "dynasty": "宋",
        "collection_info": null
    },
    {
        "uuid": "effc8673183dd5e07348a4cc6f336b66",
        "title": "五鼓",
        "author": "陆游",
        "content": "楼堞冬冬鼓，帘栊煜煜灯。\n浪名随牒吏，实似打包僧。\n衰病元难强，疏慵每自憎。\n谁知戍边日，秋野正呼鹰。",
        "dynasty": "宋",
        "collection_info": null
    },
    {
        "uuid": "0e1f88d437b703726197c40be6f8d141",
        "title": "官居戏咏三首  其一",
        "author": "陆游",
        "content": "万里飘然似断蓬，桐庐江上又秋风。\n判余牍尾栖鸦湿，衙退庭中立雁空。\n灯火市楼知酒贱，歌呼村路觉年丰。\n谁言病守无欢意，也与他人一笑同。",
        "dynasty": "宋",
        "collection_info": null
    },
    {
        "uuid": "e9cffe5ad83049ab7b4c551812b29aa1",
        "title": "官居戏咏三首  其二",
        "author": "陆游",
        "content": "说着功名即自羞，暮年世味转悠悠。\n一庭落叶楸梧老，万里悲风鼓角秋。\n怀绶不为明日计，登楼且散异乡愁。\n渔舟大似非凡子，能拣溪山胜处留。",
        "dynasty": "宋",
        "collection_info": null
    },
    {
        "uuid": "0f1f98fcdace276472f666add66f59e2",
        "title": "官居戏咏三首  其三",
        "author": "陆游",
        "content": "城头闲倚一枝藤，病起清羸不自胜。\n衙鼓有期催晚坐，绦铃无赖唤晨兴。\n爱书习气嗟犹在，寡过工夫愧未能。\n寂寞已无台省梦，诸公衮衮自飞腾。",
        "dynasty": "宋",
        "collection_info": null
    },
    {
        "uuid": "e527d2280d9b9b2d58b33d7b697a1875",
        "title": "倦眼",
        "author": "陆游",
        "content": "看书涩似上羊肠，得睡甘如饮蜜房。\n起坐藤床搔短髮，数声画角报斜阳。",
        "dynasty": "宋",
        "collection_info": null
    },
    {
        "uuid": "afd08d81f8e77fd0513dae87b3d76e8f",
        "title": "拜旦表",
        "author": "陆游",
        "content": "一封驰奏效嵩呼，清跸何时返故都。\n只道建炎巡狩礼，谁知故事自祥符。",
        "dynasty": "宋",
        "collection_info": null
    },
    {
        "uuid": "967dec9230f86ee3889fad4734f43404",
        "title": "早自乌龙庙归",
        "author": "陆游",
        "content": "残漏声中听曵铃，翩翩吹帽出郊垧。\n雨余涧落双虹白，云合山余一髮青。\n铁马蹴冰悲昨梦，朱颜辞镜感頽龄。\n归来独对空斋冷，鸟迹苍苔自满庭。",
        "dynasty": "宋",
        "collection_info": null
    },
    {
        "uuid": "b422462d270e4c02dd13410ef6ef8d9d",
        "title": "上丁",
        "author": "陆游",
        "content": "燎火朙中庭，老槐泣残雨。\n白头奉祀事，恐惧剧仰俯。\n三终乐在悬，再拜肉升爼。\n谁言千载后，恍若到邹鲁。\n吾国虽褊小，大社胙茆土。\n如何俨章绶，日夜临棰楚。\n藏书如丘山，及物无一羽。\n吾其可怜哉，去去老农圃。",
        "dynasty": "宋",
        "collection_info": null
    },
    {
        "uuid": "ba41e34cd51262546690dd9c0f965909",
        "title": "新秋",
        "author": "陆游",
        "content": "打窗落叶报秋期，病叟頽然两鬓丝。\n纵酒已无年少梦，读书仍负夜凉时。\n问囚损气嗟谁念，学道刳心恐已迟。\n买鹤清溪归计足，寄声先遣故人知。",
        "dynasty": "宋",
        "collection_info": null
    },
    {
        "uuid": "608983225f7c5d7dc168f331318b11ee",
        "title": "残年",
        "author": "陆游",
        "content": "残年迫钟漏，病骨怯风霜。\n投帻早当去，强颜徒自伤。\n文符纷似雨，讼诉进如墙。\n笑杀沧浪客，微官有许忙。",
        "dynasty": "宋",
        "collection_info": null
    },
    {
        "uuid": "8cb22b3c8311305a383d8f2a7eea107b",
        "title": "休日行郡圃",
        "author": "陆游",
        "content": "南山如黛照朱扉，地接官居到亦稀。\n寒蝶徘徊掠衰草，孤花闲淡弄斜晖。\n荒城歌舞难娱客，休日文书且解围。\n犹胜去年穷巷底，卧闻砧杵念秋衣。",
        "dynasty": "宋",
        "collection_info": null
    },
    {
        "uuid": "66da4a7220bfb1abe510627d920be916",
        "title": "登北榭",
        "author": "陆游",
        "content": "绕城山作翠涛倾，底事文书日有程。\n无溷我为挥吏散，独登楼去看云生。\n香浮鼻观煎茶熟，喜动眉间炼句成。\n莫笑衰翁淡生活，它年犹得配玄英。",
        "dynasty": "宋",
        "collection_info": null
    },
    {
        "uuid": "6a72788f22c7fff986b1b98df5447005",
        "title": "小酌",
        "author": "陆游",
        "content": "帘外桐疏见露蝉，一壶聊醉嫩寒天。\n团脐磊落吴江蟹，缩项轮囷汉水鳊。\n投老宦游真漫尔，平生怀抱固超然。\n文书缚急何由耐，会向长安市上眠。",
        "dynasty": "宋",
        "collection_info": null
    },
    {
        "uuid": "9a5518689ecb6f1d750972e1da095646",
        "title": "焚香作墨渖决讼吏皆退立一丈外戏作此诗",
        "author": "陆游",
        "content": "客鬓新添几缕丝，山城且付一官痴。\n空蒙碧霭笼香岫，霮䨴玄云起墨池。\n判牒不妨闲作草，坐衙聊得细哦诗。\n吏民莫怪秋来健，渐近南山射虎时。",
        "dynasty": "宋",
        "collection_info": null
    },
    {
        "uuid": "f3a90670fca21183cd5476c49e780595",
        "title": "斋中闲咏",
        "author": "陆游",
        "content": "风号万物作涛声，云截千峰似几平。\n多病支离仍老境，暮秋萧瑟更山城。\n燕觞久罢尘痕积，庭讼全稀藓晕生。\n莫道斋中日无事，焚香扫地又诗成。",
        "dynasty": "宋",
        "collection_info": null
    },
    {
        "uuid": "c8ea2fcff33c800a2e6bd6a8021b2319",
        "title": "秋夜闻雨",
        "author": "陆游",
        "content": "香断灯昏小幌深，不堪病裏值秋霖。\n惊回万里关河梦，滴碎孤臣犬马心。\n清似钓舩闻急濑，悲于静院听繁砧。\n玉峰老去情怀恶，稳受千茎雪鬓侵。",
        "dynasty": "宋",
        "collection_info": null
    },
    {
        "uuid": "a9b952e024f2f3bf6dc40dc0de284aff",
        "title": "自咏",
        "author": "陆游",
        "content": "钝似窗间十月蝇，淡如世外一孤僧。\n心劳抚字虽亡补，笔判虚空却粗能。\n厌见文书衘客袖，但思蔬水曲吾肱。\n何时却宿云门寺，静听霜钟对佛灯。",
        "dynasty": "宋",
        "collection_info": null
    },
    {
        "uuid": "1fa671466d4d34d6b16958254e6118a9",
        "title": "秋怀",
        "author": "陆游",
        "content": "少时本愿守坟墓，读书射猎毕此生。\n断蓬遇风不自觉，偶入戎幙从西征。\n朝看十万阅武罢，暮驰三百巡边行。\n马蹏度陇雹声急，士甲照日波光朙。\n兴怀徒寄广武嘆，薄福不挂云台名。\n颔鬚白尽愈落莫，始读法律亲笞榜。\n讼氓满庭闹如市，吏牍围坐高于城。\n未嫌樵唱作野哭，最怕甜酒倾稀金文。\n平生养气颇自许，虽老尚可吞司并。\n何时拥马横戈去，聊为君王护北平。",
        "dynasty": "宋",
        "collection_info": null
    },
    {
        "uuid": "4b9e99232435ec19bc2a7c14bc0308e6",
        "title": "不寐",
        "author": "陆游",
        "content": "闰年九月已重裘，说着功名即自羞。\n病骨不禁霜气峭，高风正送雁声遒。\n半杯浊酒如欺老，一点青灯欲诉愁。\n不寐裁诗真习气，输它睡足向黄州。",
        "dynasty": "宋",
        "collection_info": null
    },
    {
        "uuid": "75283375144897c0e563a41da033db95",
        "title": "醉中戏作",
        "author": "陆游",
        "content": "当年买酒醉新丰，豪士相期意气中。\n插羽军书立谈办，如山铁骑一麾空。\n玉关久付清宵梦，笠泽今成白髮翁。\n堪笑灯前如意舞，尚将老健压诸公。",
        "dynasty": "宋",
        "collection_info": null
    },
    {
        "uuid": "d6553adbb33554857291a6de42cd31f7",
        "title": "频夜梦至南郑小益之间慨然感怀二首  其一",
        "author": "陆游",
        "content": "身似庵居老病僧，罢参不復繫行縢。\n梦中忽在三泉驿，庭树鸣枭鬼弄灯。",
        "dynasty": "宋",
        "collection_info": null
    },
    {
        "uuid": "0dd989397b58b2b4a35a64bb9be01182",
        "title": "频夜梦至南郑小益之间慨然感怀二首  其二",
        "author": "陆游",
        "content": "客枕梦游何处所，梁州西北上危台。\n雪云不隔平安火，一点遥从骆谷来。",
        "dynasty": "宋",
        "collection_info": null
    },
    {
        "uuid": "c6636a6d4b18a14b27ed691f5e9b896e",
        "title": "夜雨枕上",
        "author": "陆游",
        "content": "秋雨不肯晴，秋夜不肯明。\n寸心集百忧，厌此点滴声。\n岁月不贷人，老病忽至此。\n丈夫本忧世，儿女乃畏死。",
        "dynasty": "宋",
        "collection_info": null
    },
    {
        "uuid": "ff897607b8bcb83bf7672e4e26f485e0",
        "title": "雨夜",
        "author": "陆游",
        "content": "苍云昼埋山，白雨夜溢渠。\n虚堂闪风灯，独处谁与娱。\n吾生过六十，鬓髮日夜疏。\n出当饮美酒，归当读奇书。\n可怜两不遂，兀兀如枯株。\n明復对胥吏，孤愤何由摅。",
        "dynasty": "宋",
        "collection_info": null
    },
    {
        "uuid": "16f46d430c65481d6bfbb602c8a1add5",
        "title": "安流亭俟客不至独坐成咏",
        "author": "陆游",
        "content": "忆昔西征鬓未霜，拾遗陈迹吊微茫。\n蜀江春水千帆落，禹庙空山百草香。\n马影斜阳经剑阁，橹声清晓下瞿唐。\n酒徒云散无消息，水榭凭栏泪数行。",
        "dynasty": "宋",
        "collection_info": null
    },
    {
        "uuid": "c9cf3a5f5304c662953db019e26e7c51",
        "title": "秋兴二首  其一",
        "author": "陆游",
        "content": "楸槐雨霋霋，鳬雁水拍拍。\n晓行城南路，落叶满阡陌。\n新霜上衰鬓，吾死亦已迫。\n那将有限身，常作未归客。\n长吟侧纱帽，万里一秋色。\n世俗不足论，天岂无皁白。",
        "dynasty": "宋",
        "collection_info": null
    },
    {
        "uuid": "13bbc5e11d5febc208e7509e0bbfd2e0",
        "title": "秋兴二首  其二",
        "author": "陆游",
        "content": "朝先鸣鸡兴，夕殿栖鵶还。\n符檄积几案，寝饭于其间。\n搒笞督租赋，涉笔骍我颜。\n忽忽过白日，胡能慰惸鳏。\n叶脱横林疏，䰀鬌溪南山。\n岂无一杯酒，吾事何时闲。",
        "dynasty": "宋",
        "collection_info": null
    },
    {
        "uuid": "39bb199a7239ee65afc8696a0b5f98c2",
        "title": "燕堂独坐意象殊愦愦起登子城作此诗",
        "author": "陆游",
        "content": "睡魔困衰翁，白日坐兀兀。\n忽然振衣起，目瞭尚如鹘。\n凭高望中原，佳气未消歇。\n逆贼稽大刑，痛愤深至骨。\n新霜下昌陵，草有胡马龁。\n羽林百万士，何日闻北伐。\n贱臣官有守，不敢叫行阙。\n梦中涉黄河，太行高硉矹。\n天河未洗兵，封豕食上国。\n坐令河洛间，百郡暗荆棘。\n夷吾非王佐，尚足救左袵。\n中原消息断，吾辈何安寝。\n世俗苦龌龊，谁与共此功。\n安知无奇士，悲歌燕市中。",
        "dynasty": "宋",
        "collection_info": null
    },
    {
        "uuid": "0750f174a0bcafcc026ce792a8fa56aa",
        "title": "秋雨北榭作",
        "author": "陆游",
        "content": "秋风吹雨到江濆，小阁疏帘晓色分。\n津吏报增三尺水，山僧归入万重云。\n飘零露井无桐叶，断续烟汀有雁群。\n了却文书早寻睡，檐声偏爱枕闲闻。",
        "dynasty": "宋",
        "collection_info": null
    },
    {
        "uuid": "3584e591a7d7124a85a16360bef6e928",
        "title": "次韵王给事见寄",
        "author": "陆游",
        "content": "大手方司一世文，癯儒何敢望余尘。\n谁知天上黄扉贵，肯记江边白髮新。\n末路愈穷诗有祟，旧书浑忘笔无神。\n床头周易尊中酒，犹赖渠侬不负人。",
        "dynasty": "宋",
        "collection_info": null
    },
    {
        "uuid": "42566334630c2f27c18f8e6e67bbc010",
        "title": "病中夜半",
        "author": "陆游",
        "content": "萧萧欲脱犹吟叶，耿耿微明未灭灯。\n夜半不眠闲倚壁，使君清似北山僧。",
        "dynasty": "宋",
        "collection_info": null
    },
    {
        "uuid": "fbf1df72c78bec7f498f387aa175ef3c",
        "title": "即事",
        "author": "陆游",
        "content": "组绣纷纷衒女工，诗家于此欲途穷。\n语君白日飞昇法，正在焚香听雨中。",
        "dynasty": "宋",
        "collection_info": null
    },
    {
        "uuid": "f86ff675a55bf9931307b28c06c2d6a1",
        "title": "岁晚怀故人",
        "author": "陆游",
        "content": "衰髯白尽无添处，病骨癯然欲折时。\n客抱琴来聨瀹茗，吏封印去又哦诗。\n山横城上势如压，角动楼头声正悲。\n零落断鸿书不到，岁残何以慰相思。",
        "dynasty": "宋",
        "collection_info": null
    },
    {
        "uuid": "3a982c5198445d7dbf08b2197e5df264",
        "title": "焉耆行二首  其一",
        "author": "陆游",
        "content": "焉耆山头暮烟紫，牛羊声断行人止。\n平沙风急捲寒蓬，天似穹庐月如水。\n大胡太息小胡悲，投鞍欲眠且復起。\n汉家诏用李轻车，万丈战云来压垒。",
        "dynasty": "宋",
        "collection_info": null
    },
    {
        "uuid": "448c5013c14e56f0236c30174b30b977",
        "title": "焉耆行二首  其二",
        "author": "陆游",
        "content": "焉耆山下春雪晴，莽莽惟有蒺藜生。\n射麋食肉饮其血，五谷自古惟闻名。\n樵苏切莫近亭障，将军卧护真长城。\n十年牛马向南睡，知是中原今太平。",
        "dynasty": "宋",
        "collection_info": null
    },
    {
        "uuid": "64cd3b6fe57219c510c800f65796fd38",
        "title": "丙午初冬得心腹痛疾大下而愈羸耗不支方在告卧燕堂东偏闻民间前一夕被盗者慨然有感",
        "author": "陆游",
        "content": "愔愔四壁空，宛宛一室奥。\n雨声静更闻，雨气深不到。\n下帘设纸屏，篝火支药竈。\n勿言此幽陋，足以养衰眊。\n颇闻闾里间，比夕多狗盗。\n游徼无乃阙，鳏寡将孰告。\n家贫未决去，禄食当念报。\n卧痾畴敢安，起立掷吾帽。",
        "dynasty": "宋",
        "collection_info": null
    },
    {
        "uuid": "59c57dc72a1d458124810b5f15888e6a",
        "title": "因王给事回使奉寄",
        "author": "陆游",
        "content": "雨昏郡郭连三日，吏报江流忽数回。\n正嘆舩如天上坐，那知人自日边来。\n臂弓腰箭身今老，航海梯山运已开。\n汉冦不应常自守，期公决策画云台。",
        "dynasty": "宋",
        "collection_info": null
    },
    {
        "uuid": "ed184b0e9c3a325218eee2f9763c8693",
        "title": "病告中遇风雪作长歌排闷",
        "author": "陆游",
        "content": "风雪横街不能出，闭戸垂帷养衰疾。\n黄昏卧听打窗声，聊挽清寒入诗律。\n公孙布被久有味，子敬青氊暖无匹。\n石鼎闲烹似爪茶，霜皱旋破如拳栗。\n蹲鸱足火微点盐，罂粟熬汤旋添蜜。\n龙蛇𧥄𧥄寒笋束，子母累累丹柿实。\n玉狸试说涎已堕，石芥纔尝酒如失。\n天公付汝亦已厚，饱食长谣抱双膝。\n丈夫岂为口腹计，壮志常恐无时毕。\n伐胡疏奏端许前，腰领敢辞膏斧锧。",
        "dynasty": "宋",
        "collection_info": null
    },
    {
        "uuid": "ab252c2de13281cfa2fb8897a490b548",
        "title": "冬夜戏作",
        "author": "陆游",
        "content": "贱贫百年愁，老大万事倦。\n起家来牧民，窃语笑丞掾。\n拘挛拙征科，俭陋省游宴。\n不思返江湖，乃尔辱畿甸。\n斯言中吾病，有腼在其面。\n行当自劾去，暂寓等邮传。\n十月夜正长，岁事到冰霰。\n膏油幸可具，更尽书一卷。",
        "dynasty": "宋",
        "collection_info": null
    },
    {
        "uuid": "a35e30d16a6127d9a94b3cc13fede989",
        "title": "夜坐二首  其一",
        "author": "陆游",
        "content": "曲几蒲团夜过分，颓然半脱鹿皮巾。\n惊鸿避弋鸣烟渚，断角凌风上雪云。\n仕宦愈知林下贵，穷愁方策酒中勋。\n扁舟东去何时办，昔向金丹幸有闻。",
        "dynasty": "宋",
        "collection_info": null
    },
    {
        "uuid": "bf97536176cc2d7d8ad0e50f1eaceca4",
        "title": "夜坐二首  其二",
        "author": "陆游",
        "content": "山城意象自萧然，况是高斋作雪天。\n渐暗玉虫寒有烬，欲残金鸭暖无烟。\n衰容病后如添岁，遥夜冬来抵过年。\n安得龙绡三丈幅，为君试写白云篇。",
        "dynasty": "宋",
        "collection_info": null
    },
    {
        "uuid": "886580a1f52dd19475a0c13a5a35dd0c",
        "title": "遣兴",
        "author": "陆游",
        "content": "图书鸡犬共扁舟，又续人间汗漫游。\n醉眼本轻千古事，钓竿新赐一滩秋。\n惯看浮世成陵谷，莫露神光上斗牛。\n老病岂堪常作客，梦寻归路傍西畴。",
        "dynasty": "宋",
        "collection_info": null
    },
    {
        "uuid": "89c8323ef32686e927401f4b24e788b0",
        "title": "登紫翠楼",
        "author": "陆游",
        "content": "水落溪声壮，天寒山色奇。\n残云宿虚阁，驯鹭下清池。\n簿领消豪气，功名负圣时。\n凭高不胜嘆，神武迫归期。",
        "dynasty": "宋",
        "collection_info": null
    },
    {
        "uuid": "e3879da850d0d60db00116562d42ed24",
        "title": "丙午十月十三夜梦过一大冢傍人为余言此荆轲墓也按地志荆轲墓盖在关中感嘆赋诗",
        "author": "陆游",
        "content": "采药游名山，物外富真赏。\n秋关策蹇驴，雪峡荡孤浆。\n还乡忽十载，高兴寄遐想。\n梦行河潼间，初日照仙掌。\n坡陀荆棘冢，狐兔伏蓁莽。\n悲歌易水寒，千古见精爽。\n国雠久不復，惊觉泚吾颡。\n何时真过兹，薄酹神所飨。",
        "dynasty": "宋",
        "collection_info": null
    },
    {
        "uuid": "e64badd7c189089b76541a7eac3bc619",
        "title": "病起小饮",
        "author": "陆游",
        "content": "病起新霜满鬓蓬，凭高一笑与谁同。\n酒如渌静春江水，人有鸿荒太古风。\n野寺钟来夕阳外，寒山空插乱云中。\n一官正尔妨人乐，只合沧浪狎钓翁。",
        "dynasty": "宋",
        "collection_info": null
    },
    {
        "uuid": "297705777176be8b3336e5a94c5d0396",
        "title": "冬夜读书",
        "author": "陆游",
        "content": "莫笑灯檠二尺余，老来旧学要耘鉏。\n寒生点滴三更雨，喜动纵横万卷书。\n本着儒冠那免此，可因吏牍顿抛渠。\n善和旧赐今犹在，剩采芸香辟蠧鱼。",
        "dynasty": "宋",
        "collection_info": null
    },
    {
        "uuid": "8e9764225da5574df7d48541c33f5a0a",
        "title": "夜坐观小儿作拟毛诗欣然有赋",
        "author": "陆游",
        "content": "北风城头鼓紞紞，徂岁峥嵘正多感。\n老夫假寐角巾低，稺子高吟两髦髧。\n衰迟笑我藏袖手，狂率怜渠满躯胆。\n旋炊粉饐裹青箬，新煠饧枝缀红糁。\n未言问事渐澜翻，且赏挥毫能果敢。\n嗟予畴昔如汝年，万卷纵横恣窥览。\n即今见汝尚懽欣，此癖真同嗜昌歜。\n夜阑我困儿亦归，独与貍奴分坐毯。",
        "dynasty": "宋",
        "collection_info": null
    },
    {
        "uuid": "d9b2932ab548c6240b54df79893407a8",
        "title": "郡斋偶书三首  其一",
        "author": "陆游",
        "content": "白首奉鱼书，萧然一事无。\n吏闲晨已散，人醉暮相扶。\n卷野收禾黍，连江下舳舻。\n山城君勿诮，东北是皇都。",
        "dynasty": "宋",
        "collection_info": null
    },
    {
        "uuid": "0c137e3668ae51a5356b1509df2a7ee1",
        "title": "郡斋偶书三首  其二",
        "author": "陆游",
        "content": "翠岭当城起，清江擘硖流。\n轲峨商客艑，嘈囋酒家楼。\n丰岁人元乐，残年我独愁。\n秦吴环万里，感槩故貂裘。",
        "dynasty": "宋",
        "collection_info": null
    },
    {
        "uuid": "2430f3e110588e41a890336449716ad5",
        "title": "郡斋偶书三首  其三",
        "author": "陆游",
        "content": "江堕清笳月，霜严画戟门。\n滩声寒更壮，山气旦常昏。\n揺落悲徂岁，羁游忆故园。\n无劳空窃食，何以报君恩。",
        "dynasty": "宋",
        "collection_info": null
    },
    {
        "uuid": "46c74e89f3eaa801d4e533d3abc4eab3",
        "title": "灯下阅吏牍有感",
        "author": "陆游",
        "content": "老眼今年太负渠，羲经鲁史顿成疏。\n一为柱后惠文吏，厌读司空城旦书。\n正苦雁行须束缚，不言鼠辈合诛鉏。\n致君尧舜元无术，黄卷何辞饱蠧鱼。",
        "dynasty": "宋",
        "collection_info": null
    },
    {
        "uuid": "84bae146a378d0f13cfa3768e8fd8736",
        "title": "过放生池追怀江公民表谏议池盖公所创也",
        "author": "陆游",
        "content": "钓台先生谏大夫，建中初元起江湖。\n是是非非玉座侧，身可死徙志不渝。\n烟汀月岛二十载，白髮短䑧藏菰蒲。\n晚蒙湔洗得一障，上奏犹自称粗疏。\n此公造处直奇特，竺干先生分半席。\n九州看如掌中果，天不遣为吁可惜。\n径归敛手筑陂池，也活龟鱼论万亿。\n骨冷桐山唤不闻，停车怅望春波碧。",
        "dynasty": "宋",
        "collection_info": null
    },
    {
        "uuid": "90f4760b9b892c5c643df83c32cd5868",
        "title": "园中绝句二首  其一",
        "author": "陆游",
        "content": "梅花重压帽檐偏，曵杖行歌意欲仙。\n后五百年君记取，断无人似放翁颠。",
        "dynasty": "宋",
        "collection_info": null
    },
    {
        "uuid": "7ecea7e11041e6220b5e414bc35d0dc8",
        "title": "园中绝句二首  其二",
        "author": "陆游",
        "content": "溪北溪南飞白鸥，夕阳明处见渔舟。\n凭谁为剪机中素，画取天涯一片秋。",
        "dynasty": "宋",
        "collection_info": null
    },
    {
        "uuid": "929ddc7ba9700fbee4639c40f9fc3242",
        "title": "戏作",
        "author": "陆游",
        "content": "归卧元知作饿夫，官游依旧是癯儒。\n免教妻子争秔秫，秋稼连云一棱无。",
        "dynasty": "宋",
        "collection_info": null
    },
    {
        "uuid": "86ee575441b5685ec961ab323234ca67",
        "title": "纵笔三首  其一",
        "author": "陆游",
        "content": "闲经月下白苹洲，半脱风前紫绮裘。\n曾值东风谒鸾驾，却因南渡看龙舟。\n年光已付瞢腾醉，天宇谁从汗漫游。\n莫怪又成横笛去，故人期我玉华楼。",
        "dynasty": "宋",
        "collection_info": null
    },
    {
        "uuid": "c672133da304560eb585e17c63fdad8b",
        "title": "纵笔三首  其二",
        "author": "陆游",
        "content": "东都宫阙郁嵯峨，忍听胡儿敕勒歌。\n云隔江淮翔翠凤，露霑荆棘没铜驼。\n丹心自笑依然在，白髮将如老去何。\n安得铁衣三万骑，为君王取旧山河。",
        "dynasty": "宋",
        "collection_info": null
    },
    {
        "uuid": "212d30b6702703707d3a123864015af0",
        "title": "纵笔三首  其三",
        "author": "陆游",
        "content": "行省当年驻陇头，腐儒随牒亦西游。\n千艘衝雪鱼关晓，万竈连云骆谷秋。\n天道难知羌更炽，神州未復士堪羞。\n会须沥血书封事，请报天家九世雠。",
        "dynasty": "宋",
        "collection_info": null
    },
    {
        "uuid": "11588ce39da043aa77e488d6f7197b2b",
        "title": "病中偶得名酒小醉作此篇是夕极寒",
        "author": "陆游",
        "content": "一壶花露拆黄縢，醉梦酣酣唤不譍。\n屏暖半销香鸭火，窗寒初结研蟾冰。\n诗囊羞涩悲才尽，药褁纵横觉病增。\n早挂朝衣归去是，贵人谁记接茵凭。",
        "dynasty": "宋",
        "collection_info": null
    },
    {
        "uuid": "c8a35ceaab2a9603ca57fc76624e9f12",
        "title": "晨读道书",
        "author": "陆游",
        "content": "家贫悔嗜酒，年迈思学道。\n虽云善补过，见事恨不早。\n儒生守章句，忽忽遂将老。\n岩间得奇书，足以慰华皓。\n丹液下注脐，黄云上通脑。\n海山行当归，白髮何足扫。",
        "dynasty": "宋",
        "collection_info": null
    },
    {
        "uuid": "c2d0f408e4828a421eb27be31671d508",
        "title": "后园独步有怀张季长正字",
        "author": "陆游",
        "content": "斯世元知少赏音，道存何恨死山林。\n半生去国风埃面，一片忧时铁石心。\n闲看断云成小立，偶穿修竹得幽寻。\n故人已到梁州未，尺纸东来抵万金。",
        "dynasty": "宋",
        "collection_info": null
    },
    {
        "uuid": "07449741365329618d4a6a5c38e9b25c",
        "title": "老将效唐人体",
        "author": "陆游",
        "content": "宝剑夜长鸣，金痍老未平。\n指弓夸野战，抵掌说番情。\n已矣黑山戍，怅然青史名。\n和亲不用武，教子作儒生。",
        "dynasty": "宋",
        "collection_info": null
    },
    {
        "uuid": "3bb14361571374d486b6357791e327b8",
        "title": "书愤",
        "author": "陆游",
        "content": "清汴逶迤贯旧京，宫墙春草几番生。\n剖心莫写孤臣愤，抉眼终看此虏平。\n天地固将容小丑，冦戎自惯渎齐盟。\n蓬窗老抱横行略，未敢随人说弭兵。",
        "dynasty": "宋",
        "collection_info": null
    },
    {
        "uuid": "33c8a464cdc44758686c7be99940e129",
        "title": "晨起",
        "author": "陆游",
        "content": "衣润熏笼暖，灯残漏箭长。\n鸣鸡带窗月，立马怯庭霜。\n病骨阴晴觉，官身早夜忙。\n火城那復梦，愁绝软尘香。",
        "dynasty": "宋",
        "collection_info": null
    },
    {
        "uuid": "8bc51181ae168142752bd05c1944e813",
        "title": "雪",
        "author": "陆游",
        "content": "但苦奇寒恼病翁，岂知上瑞报年丰。\n一庭不扫待新月，万壑尽平号断鸿。\n茧纸欲书先研冻，羽觞纔举已尊空。\n若耶溪上梅千树，欠我今年繫短篷。",
        "dynasty": "宋",
        "collection_info": null
    },
    {
        "uuid": "362842454fadd9ba70d039b29fdd0cd8",
        "title": "岁晚书怀",
        "author": "陆游",
        "content": "早见龙翔上太清，即今孤宦老山城。\n灵丹不解换凡骨，薄命枉教生太平。\n积雪楼台增壮观，近春鸟雀有和声。\n如山吏牍何时了，惆怅西窗晚照明。",
        "dynasty": "宋",
        "collection_info": null
    },
    {
        "uuid": "8cf724adbea0d16bccef146d13f99db9",
        "title": "晨过天庆",
        "author": "陆游",
        "content": "萝月挂团璧，松风号急滩。\n孤灯经院晓，残雪醮坛寒。\n剩欲闲扶杖，何妨醉堕冠。\n诗成兴不尽，万里跨青鸾。",
        "dynasty": "宋",
        "collection_info": null
    },
    {
        "uuid": "f2c8d8826bdd340198d0952d190904c9",
        "title": "冬夜",
        "author": "陆游",
        "content": "翩翩残歴不满纸，坎坎迭鼓无停挝。\n香残未消古鼎火，灯暗尚结寒缸花。\n长安故人日已远，锦江小筑天之涯。\n拘挛动觉吏有责，幽独更似僧无家。\n卧闻沙雁叫空阔，想见雪谷森谽谺。\n起提一笔扫疋纸，入卷飒飒奔龙蛇。",
        "dynasty": "宋",
        "collection_info": null
    },
    {
        "uuid": "843a5834fa8e6387b3d3d773014b70e4",
        "title": "比得朋旧书多索近诗戏作长句",
        "author": "陆游",
        "content": "庭下讼诉如堵墙，案上文书海茫茫。\n酒酸{炙火=肉}冷不得尝，椎床大叫欲发狂。\n故人书来索文章，岂知吏责终岁忙。\n寒龟但欲事缩藏，病骥敢望重腾骧。\n日曛稍退鳬鹜行，小山樷竹堂东厢。\n呼儿深炷铜炉香，楚骚为我祓不祥。",
        "dynasty": "宋",
        "collection_info": null
    },
    {
        "uuid": "02438fd36e778e502409dc7b0d3f5bc4",
        "title": "休日感兴",
        "author": "陆游",
        "content": "宦海风波实饱经，久将人世寄邮亭。\n家无钗泽穷冯衍，身着襦裙老管宁。\n药圃按行新蔓绿，书楼徙倚暮山青。\n偶然得句悲谁属，零落交朋比晓星。",
        "dynasty": "宋",
        "collection_info": null
    },
    {
        "uuid": "df92cfc65cacf48aa5542dd6cdfce855",
        "title": "病中偶书",
        "author": "陆游",
        "content": "灯火青荧古屋深，挂冠境界已骎骎。\n竹枝影瘦横残月，药杵声寒续暮砧。\n病觉死生真大事，老知道德愧初心。\n经龛禅版殊当勉，懒学莎蛩事苦吟。",
        "dynasty": "宋",
        "collection_info": null
    },
    {
        "uuid": "e873611188642565b82ad42bef5a1b43",
        "title": "寒夜",
        "author": "陆游",
        "content": "脱叶争辞木，寒云巧护霜。\n羁游少欢乐，短景极怱忙。\n吟苦虫催织，鸣哀雁断行。\n幽怀谁晤语，惆怅此灯光。",
        "dynasty": "宋",
        "collection_info": null
    },
    {
        "uuid": "300c06cb30da6719b0e908c0d7d0be8e",
        "title": "雪中独酌",
        "author": "陆游",
        "content": "金尊玉瀣有何好，不堪生世匆匆老。\n朱颜忽已谢晨镜，白骨行看闭秋草。\n骇浪嵯峨风作之，蛟龙血人以为嬉。\n畏涂寄命三十载，赖有痛饮纾吾悲。\n莫惊醉眼炯如电，假钺犹堪行督战。\n指麾突骑取辽阳，雪洒辕门夜传箭。",
        "dynasty": "宋",
        "collection_info": null
    },
    {
        "uuid": "4ef3a4370d82f30a26bee0eaef49e07c",
        "title": "送客",
        "author": "陆游",
        "content": "长亭柳渐柔，送客当闲游。\n江近闻津鼓，云开见戍楼。\n簿书来衮衮，岁月去悠悠。\n闭眼寻归路，春芜满故畴。",
        "dynasty": "宋",
        "collection_info": null
    },
    {
        "uuid": "c229445f67b4a5c489340ab8ff7eb310",
        "title": "新晴",
        "author": "陆游",
        "content": "宿雨解残雪，新春侵故年。\n和风拆冰罅，淡日弄窗妍。\n心事绿尊裏，岁华乌帽边。\n今朝我病减，随处一欣然。",
        "dynasty": "宋",
        "collection_info": null
    },
    {
        "uuid": "64bed9d6305c977323e2853c48179f8f",
        "title": "出城",
        "author": "陆游",
        "content": "翩翻乌帽出林垧，掠面风微酒半醒。\n戍火难寻玉关梦，衣尘空愧草堂灵。\n天晴山雪明城郭，水涨江流近驿亭。\n客鬓不如堤上柳，数枝春动又青青。",
        "dynasty": "宋",
        "collection_info": null
    },
    {
        "uuid": "6a09e023631f989d65a66532a176f4c1",
        "title": "立春日送客郊外",
        "author": "陆游",
        "content": "短鬓那禁岁月催，胜边花底又春回。\n雪消渐暖青鸳日，冰解初横玉鑑梅。\n江驿轩窗临古道，市楼弦管卖新醅。\n自怜病守无欢意，一笑常因送客来。",
        "dynasty": "宋",
        "collection_info": null
    },
    {
        "uuid": "ac7aa996cb35b40df6e0bdbb6362ecbd",
        "title": "大雪自夜至旦欲午始晴",
        "author": "陆游",
        "content": "薄暮雪云低，清宵气惨悽。\n方听打窗急，已报与阶齐。\n疏箔穿飞蝶，空庭聚戏猊。\n新晴思访客，愁绝满城泥。",
        "dynasty": "宋",
        "collection_info": null
    },
    {
        "uuid": "22ed22e6fa7a8d74d8750f3e8885b137",
        "title": "雪夜有感",
        "author": "陆游",
        "content": "狂胆轮囷欲满躯，一麾谁悯滞江湖。\n青衫曾奏三千牍，白首犹思丈二殳。\n龙虎翔空瞻王气，羌戎度漠避天诛。\n何时冒雪趋行殿，香案前头进阵图。",
        "dynasty": "宋",
        "collection_info": null
    },
    {
        "uuid": "b0ed309d9f488ad1d3005b34244ec4cd",
        "title": "雪中忽起从戎之兴戏作四首  其一",
        "author": "陆游",
        "content": "狐裘卧载锦驼车，酒醒冰髭结乱珠。\n三尺马鞭装白玉，雪中画字草军书。",
        "dynasty": "宋",
        "collection_info": null
    },
    {
        "uuid": "d0a4b46dee09a587b4b3f367311b1c2e",
        "title": "雪中忽起从戎之兴戏作四首  其二",
        "author": "陆游",
        "content": "铁马渡河风破肉，云梯攻垒雪平壕。\n兽奔鸟散何劳逐，直斩单于衅宝刀。",
        "dynasty": "宋",
        "collection_info": null
    },
    {
        "uuid": "1ed3ef3cbe24f05bd3a0631360e2ecfe",
        "title": "雪中忽起从戎之兴戏作四首  其三",
        "author": "陆游",
        "content": "十万貔貅出羽林，横空杀气结层阴。\n桑干沙土初飞雪，未到幽州一丈深。",
        "dynasty": "宋",
        "collection_info": null
    },
    {
        "uuid": "9a715719d3f60cb867f9906ec7e16a0a",
        "title": "雪中忽起从戎之兴戏作四首  其四",
        "author": "陆游",
        "content": "群胡束手仗天亡，弃甲纵横满战塲。\n雪上急追奔马迹，官军夜半入边荒。",
        "dynasty": "宋",
        "collection_info": null
    },
    {
        "uuid": "dc32a40273d4e5e9dce9aaeba605c2d8",
        "title": "十二月二十七日祭风师归道中作",
        "author": "陆游",
        "content": "虎豹生憎上九关，诸公衮衮遂难攀。\n面颜已老尘埃裏，精力虚捐簿领间。\n束带敢言趋玉陛，横戈犹忆戍天山。\n新春自笑摧颓甚，鼓吹东风拜胙还。",
        "dynasty": "宋",
        "collection_info": null
    },
    {
        "uuid": "350fb43a4564c7c4018c7652f47c2ed9",
        "title": "春晴",
        "author": "陆游",
        "content": "南陌争牛事已非，綵山又近放灯期。\n风和已染柳千缕，山冷未开茶一旗。\n酒病况当人别后，春光偏在雪晴时。\n道傍笑我清狂在，马上看山细咏诗。",
        "dynasty": "宋",
        "collection_info": null
    },
    {
        "uuid": "863bdfd7b3477158668d3f556fce0db7",
        "title": "丁未正月春色已粲然露坐高风堂北观种花",
        "author": "陆游",
        "content": "苦寒不觧岁峥嵘，病守兀坐忧疲氓。\n天风谁遣撼斗柄，便觉春色来江城。\n北山赛庙见残雪，东津送客闻新莺。\n衣裘渐减体殊健，帘幙乍捲眼为明。\n今朝天气更佳绝，淡日微漏云徐行。\n我移胡床坐庭下，幅巾半脱笻枝横。\n散关旌旗扫昨梦，少城丝竹真前生。\n数株桃杏亦漫种，未去与汝聊逢迎。",
        "dynasty": "宋",
        "collection_info": null
    },
    {
        "uuid": "cc0ddf23b93941fb43453ad3d31fc17a",
        "title": "燕堂春夜",
        "author": "陆游",
        "content": "南楼紞紞下疏更，一点纱笼满院明。\n映月疏梅入帘影，读书稺子隔窗声。\n呻吟药褁身宁久，汛扫边尘意未平。\n草檄北征今二纪，山城仍是老书生。",
        "dynasty": "宋",
        "collection_info": null
    },
    {
        "uuid": "e7426932c895914c4e8a241b6cc9a2b9",
        "title": "早春池上作",
        "author": "陆游",
        "content": "疏懒元当与世辞，残年况近乞身期。\n一官空作读书祟，五斗不供沽酒资。\n冰拆野塘初滟滟，雪残芳草已离离。\n物华似有平生旧，不待招呼尽入诗。",
        "dynasty": "宋",
        "collection_info": null
    },
    {
        "uuid": "7f9e4dcb69bfa5c92febd69857f9c3e6",
        "title": "感兴",
        "author": "陆游",
        "content": "文章天所秘，赋予均功名。\n吾尝考在昔，颇见造物情。\n离堆太史公，青莲老先生。\n悲鸣伏枥骥，蹭蹬失水鲸。\n饱以五车读，劳以万里行。\n险艰外备尝，愤郁中不平。\n山川与风俗，杂错而交并。\n邦家志忠孝，人鬼参幽明。\n感概发奇节，涵养出正声。\n故其所述作，浩浩河流倾。\n岂惟配诗书，自足齐韺鬴。\n我衰敢议此，长歌涕纵横。",
        "dynasty": "宋",
        "collection_info": null
    },
    {
        "uuid": "a6df388f4fdbb49858ee15781c5657d0",
        "title": "东斋偶书",
        "author": "陆游",
        "content": "华髮萧萧不满簪，强扶衰病着朝衫。\n寒厅静似阿兰若，佳客少于优钵昙。\n诗酒放怀穷亦乐，文移肆骂老难堪。\n弃官若遂飘然计，不死扬州死剑南。",
        "dynasty": "宋",
        "collection_info": null
    },
    {
        "uuid": "12dd0feb04dec0aec7267be87f2fd9d4",
        "title": "丁未上元月色达晓如昼予斋居属贰车领客",
        "author": "陆游",
        "content": "此夕几年无此情，碧天万里月徐行。\n官垆卖酒倾千斛，市里行歌彻五更。\n潼酪独烹僧钵美，瑠璃闲照佛龛明。\n頽然坐睡君无笑，宝马香车事隔生。",
        "dynasty": "宋",
        "collection_info": null
    },
    {
        "uuid": "de69ae8f53143d7fede6c48a8cd17af7",
        "title": "自郊外归北望谯楼",
        "author": "陆游",
        "content": "天上何年堕翠虬，屈蟠爪尾护吾州。\n重门雨细旌旗湿，危堞风高鼓角遒。\n漠漠川云昏佛塔，涓涓野水入农畴。\n旷怀不耐微官缚，拟脱朝衫换钓舟。",
        "dynasty": "宋",
        "collection_info": null
    },
    {
        "uuid": "f92dca0b5574a2bde2539676fa8427c9",
        "title": "马上作",
        "author": "陆游",
        "content": "平桥小陌雨初收，淡日穿云翠霭浮。\n杨柳不遮春色断，一枝红杏出墙头。",
        "dynasty": "宋",
        "collection_info": null
    },
    {
        "uuid": "75b48635fa6c0fff80ad0cf9f6f5608d",
        "title": "还舍",
        "author": "陆游",
        "content": "剩欲衘杯乐太平，新愁还续旧愁生。\n出门始觉春来早，处处帘栊笑语声。",
        "dynasty": "宋",
        "collection_info": null
    },
    {
        "uuid": "002a73c5f72a019bd72a3c87ef3e9139",
        "title": "杏花",
        "author": "陆游",
        "content": "江城开岁风雨频，闭閤不出俄经旬。\n忽逢国艳带卯酒，坐觉天地无余春。\n芳敷正当晨露重，盛丽欲擅年华新。\n数株欹斜傍山驿，一簇深浅临烟津。\n徘徊跋马不忍去，只恐飘堕随车尘。\n念当载酒醉花下，破晓啼莺先唤人。",
        "dynasty": "宋",
        "collection_info": null
    },
    {
        "uuid": "1704713ebd7a743980425555a95b3b56",
        "title": "两京",
        "author": "陆游",
        "content": "两京烟柳厌边尘，又见淳熙十四春。\n薄命邅回犹许国，孤忠恳欵欲忘身。\n苏君落魄黄金尽，褚令悲伤白髮新。\n曾向延和随仗入，至今殿槛梦嶙峋。",
        "dynasty": "宋",
        "collection_info": null
    },
    {
        "uuid": "d3c7a915fa595edff3b4a09507c3a430",
        "title": "赠表弟江参议",
        "author": "陆游",
        "content": "襄州参议真豪杰，熟视华途懒着鞭。\n夺得鸾箆花裏活，皎如玉树酒中仙。\n才高狗监无人荐，句好鸡林有客传。\n老去眼边亲旧少，津亭少为繫归船。",
        "dynasty": "宋",
        "collection_info": null
    },
    {
        "uuid": "ad00646d1921878086653deeca748d16",
        "title": "读书",
        "author": "陆游",
        "content": "束髮论交一世豪，暮年憔悴困蓬蒿。\n文辞博士书驴劵，职事参军判马曹。\n病裏犹须看周易，醉中亦復读离骚。\n若为可奈功名念，试觅并州快剪刀。",
        "dynasty": "宋",
        "collection_info": null
    },
    {
        "uuid": "0a8df3859c7a7813b707a8c318b4f44f",
        "title": "夜登千峰榭",
        "author": "陆游",
        "content": "夷甫诸人骨作尘，至今黄屋尚东巡。\n度兵大岘非无策，收泣新亭要有人。\n薄酿不浇胸垒块，壮图空负胆轮囷。\n危楼插斗山衘月，徙倚长歌一怆神。",
        "dynasty": "宋",
        "collection_info": null
    },
    {
        "uuid": "b1f2a248c1f53d51fc3138a277e223da",
        "title": "旬日公事颇简喜而有赋",
        "author": "陆游",
        "content": "社近楼台昼已长，丰年颇减簿书忙。\n雨催树緑吹箫陌，日射尘红击鞠场。\n农事渐兴初浸种，吏衙早退独焚香。\n晚来别有欢然处，检教儿书又一箱。",
        "dynasty": "宋",
        "collection_info": null
    },
    {
        "uuid": "b419e9c085e6d7235b73f06a9d9aa410",
        "title": "闻鼓角感怀",
        "author": "陆游",
        "content": "鼓坎坎，角呜呜，四鼓欲尽五鼓初。\n老眼不寐如鳏鱼，抚枕起坐涕泗濡。\n平生空读万卷书，白首不识承明庐。\n时多通材臣腐儒，妄怀孤忠策则疏。\n欲剖丹心奏公车，论罪万死尚有余。\n雷霆愿復寛须臾，许臣指陈舆地图。\n亿万遗民望来苏，艺祖有命行天诛。\n皇明如日讵敢诬，拜手乞赐丈二殳。\n中原烟尘一扫除，龙舟泝汴还东都。",
        "dynasty": "宋",
        "collection_info": null
    },
    {
        "uuid": "e7b5128d3d48dade245f07712a0d8cc3",
        "title": "社日小饮二首  其一",
        "author": "陆游",
        "content": "催花初过社公雨，对酒喜烹溪友鱼。\n尽道乱山穷绝处，年华未觉异吾庐。",
        "dynasty": "宋",
        "collection_info": null
    },
    {
        "uuid": "0a3cbbcb9a04cd04d49b222d4d740e68",
        "title": "社日小饮二首  其二",
        "author": "陆游",
        "content": "社雨霏霏湿杏花，农家分喜到州家。\n苍鹅戏处塘初满，黄犊归时日欲斜。",
        "dynasty": "宋",
        "collection_info": null
    },
    {
        "uuid": "369997bb2df3eae1f3537c223f7730d5",
        "title": "昔日",
        "author": "陆游",
        "content": "昔日从戎日，身由许国轻。\n阵如新月偃，箭作饿鸱鸣。\n坚壁临关守，连营并渭畊。\n至今悲义士，书帛报番情。",
        "dynasty": "宋",
        "collection_info": null
    },
    {
        "uuid": "2af9a99f5d8c013277ab636ea380d400",
        "title": "新晴",
        "author": "陆游",
        "content": "雨断归云急，沙干步屧轻。\n风花娇作态，野水细无声。\n社酒家家醉，春芜处处耕。\n今朝公事少，一笑赋新晴。",
        "dynasty": "宋",
        "collection_info": null
    },
    {
        "uuid": "9f17a8bbfb5b0fa7f6a5a2219e41d705",
        "title": "倚栏",
        "author": "陆游",
        "content": "闲岸纱巾小倚栏，吴中三月尚春寒。\n蜂脾蜜满花初过，燕觜泥新雨未干。\n老厌簿书思屏迹，病逢节物强追欢。\n一樽又动流年感，城上斜阳画角残。",
        "dynasty": "宋",
        "collection_info": null
    },
    {
        "uuid": "c09c2399682dacbc94b056fe01cb4464",
        "title": "寄径山印禅师",
        "author": "陆游",
        "content": "市朝声利战方酣，眼看纷纷每不堪。\n但有客夸车九九，了无人问众三三。\n会当身返东西蜀，要与公分上下庵。\n春枕悠然梦何许，两枝笻杖唤鱼潭。",
        "dynasty": "宋",
        "collection_info": null
    },
    {
        "uuid": "08b01acbd80816680b1252b2cfa48c12",
        "title": "园中归戏作",
        "author": "陆游",
        "content": "醉裏来寻涧上花，已飘残雪散余霞。\n麯生也解欺人老，风伯无端妬物华。\n不恨童心伴蜂蝶，但愁病眼厌风沙。\n归来隐几东窗下，一卷黄庭送日斜。",
        "dynasty": "宋",
        "collection_info": null
    },
    {
        "uuid": "47b559819388648fd608487ee9387663",
        "title": "春晓东郊送客",
        "author": "陆游",
        "content": "雨余气清润，迨我送客时。\n翻翻车盖风，五里城东陂。\n初旭敛花房，晨露流桐枝。\n南山卷湿翠，更觉光景奇。\n澄潭集鱼艇，村路亚酒旗。\n欲归且復留，造物成吾诗。",
        "dynasty": "宋",
        "collection_info": null
    },
    {
        "uuid": "058f13cb12d31caca6fdaea6d2d0eed1",
        "title": "暮春嘆",
        "author": "陆游",
        "content": "春深桃李争时节，千团红云万堆雪。\n东风一夜吹欲空，曲径平池烂如缬。\n城门猎猎双青旗，羲和促辔西南驰。\n中原未有澄清日，志士虚捐少壮时。",
        "dynasty": "宋",
        "collection_info": null
    },
    {
        "uuid": "3ccaa9c28391d51ca01921951d4ffa73",
        "title": "晓雨二首  其一",
        "author": "陆游",
        "content": "平明小雨压香尘，遶舍扶疏绿渐匀。\n睡过花时慵着句，老来春事不关身。",
        "dynasty": "宋",
        "collection_info": null
    },
    {
        "uuid": "23e616df2dff080fc3ed61c01d0a5de0",
        "title": "晓雨二首  其二",
        "author": "陆游",
        "content": "东风吹雨送残春，冉冉年光次第新。\n君看枝头如许绿，争教桃李不成尘。",
        "dynasty": "宋",
        "collection_info": null
    },
    {
        "uuid": "f50c921d5b897ca808348086e9d82600",
        "title": "登千峰榭",
        "author": "陆游",
        "content": "飞观危栏缥缈中，聊将醉眼送归鸿。\n一生未售屠龙技，万里犹思汗马功。\n王衍诸人宁足责，姜维竖子自应穷。\n他年吊古凭高处，想见清伊照碧嵩。",
        "dynasty": "宋",
        "collection_info": null
    },
    {
        "uuid": "77226387582ad7481b6d385d6dca0e6a",
        "title": "晚春园中作",
        "author": "陆游",
        "content": "少逢春归未解悲，千篇曾赋伤春诗。\n可堪霜点鬓鬚后，更值绿暗园林时。\n杨花轻堕檐外影，杏子重压阑边枝。\n毬塲立马漏声静，绮窗语燕檐阴移。\n向来春事渺何许，长空鸟迹何由追。\n秋韆未折已寥寞，日暮东风吹綵旗。",
        "dynasty": "宋",
        "collection_info": null
    },
    {
        "uuid": "c35671c8b75021cc9cc7bd3fd2d68a95",
        "title": "北窗",
        "author": "陆游",
        "content": "小雨霏霏旋作晴，北窗清润緑阴成。\n却缘政拙文书少，卧听帘栊燕子声。",
        "dynasty": "宋",
        "collection_info": null
    },
    {
        "uuid": "3f0d0da27985839c6d19e667adfa4829",
        "title": "浮生",
        "author": "陆游",
        "content": "浮生过六十，百念已頽然。\n独有躭书癖，犹同总角年。\n横陈粝饭侧，朗诵短檠前。\n不用嘲痴绝，儿曹尚可传。",
        "dynasty": "宋",
        "collection_info": null
    },
    {
        "uuid": "f9bf15f01c3f0f558ded44366595bde7",
        "title": "小垒",
        "author": "陆游",
        "content": "小垒荒寒外，高斋寂寞中。\n贫妨挂冠快，病减读书功。\n桥断春江白，云穿夕照红。\n悠然扶杖处，岁月嘆匆匆。",
        "dynasty": "宋",
        "collection_info": null
    },
    {
        "uuid": "ccdb23e8090fab53322b2e98d8a740c6",
        "title": "大阅后一日作假",
        "author": "陆游",
        "content": "小院鈎帘扫落花，公余萧散似山家。\n下岩紫壁临章草，正焙苍龙试贡茶。\n塞上远游心尚壮，车中深闭髮先华。\n老来日月真堪惜，愁听高城咽暮笳。",
        "dynasty": "宋",
        "collection_info": null
    },
    {
        "uuid": "312b9f3e15c061504ae7b45cef1dafff",
        "title": "自嘲",
        "author": "陆游",
        "content": "贪禄忘归秪自羞，一窗且復送悠悠。\n镜明不为人藏老，酒薄难供客散愁。\n正得虚名真画饼，元非大噐愧函牛。\n年来事业君知否，高束诗书学问囚。",
        "dynasty": "宋",
        "collection_info": null
    },
    {
        "uuid": "964bbf0e2421ce52d9f0706a5e183f37",
        "title": "晓出东城",
        "author": "陆游",
        "content": "听彻清笳听晓钟，据鞍漏鼓尚冬冬。\n西楼落日径三尺，北岭乱云生半峰。\n苍磴幽寻过古寺，緑畴小驻劳春农。\n烟村已远犹回首，恐有鹓雏与伏龙。",
        "dynasty": "宋",
        "collection_info": null
    },
    {
        "uuid": "17913057eb31ab065c4a3bedf5fe02b2",
        "title": "初夏遇休日园中闲赋",
        "author": "陆游",
        "content": "青山围女墙，细草满毬场。\n虚檐揺水影，曲槛吹苹香。\n房栊寂无人，双燕说晓凉。\n赐休无公事，萧散寄一床。\n久苦吏役拘，更知闲味长。\n桑空茧缀簇，陂满稻吐秧。\n良时动人怀，东望一慨慷。\n宁当恋微禄，如鼠死太仓。",
        "dynasty": "宋",
        "collection_info": null
    },
    {
        "uuid": "1fb78bc10020e49e8e5c5ba8314fa791",
        "title": "小雨出西门五里至东岳庙",
        "author": "陆游",
        "content": "埋没文书每自怜，偷闲出郭一欣然。\n稻陂雨细丰年候，槐陌风清嫩暑天。\n心似春鸿宁久住，身如秋扇合长捐。\n平生士雅今亡恙，老病何由共着鞭。",
        "dynasty": "宋",
        "collection_info": null
    },
    {
        "uuid": "fb21feec598aca9b5faae7248792c119",
        "title": "初夏燕堂睡起",
        "author": "陆游",
        "content": "歌鳯平生类楚狂，山城迟暮得深藏。\n洗春雨过清阴合，掠水风生绿藻凉。\n晨几砚凹涵墨色，午窗杯面聚茶香。\n功名到手浑闲事，此兴他年未易忘。",
        "dynasty": "宋",
        "collection_info": null
    },
    {
        "uuid": "0b07b40d72e1f4fab8686932298fc64f",
        "title": "晡后领客仅见烛而罢戏作短歌",
        "author": "陆游",
        "content": "忍睡出坐衙，扶病起觞客。\n本来世味薄，况復酒户迮。\n谵谆时强语，嵬昻已颓帻。\n烧烛不盈寸，归卧弄书册。\n我来未穫稻，客裏今食麦。\n怅望稽山云，飞去无六翮。",
        "dynasty": "宋",
        "collection_info": null
    },
    {
        "uuid": "b87480f1275fd7b5ac7b814a2ea6f71d",
        "title": "读宛陵先生诗",
        "author": "陆游",
        "content": "欧尹追还六籍醇，先生诗律擅雄浑。\n导河积石源流正，维岳崧高气象尊。\n玉磬漻漻非俗好，霜松郁郁有春温。\n向来不导无讥评，敢保诸人未及门。",
        "dynasty": "宋",
        "collection_info": null
    },
    {
        "uuid": "a96ce39297d645c495ef70f5c79db861",
        "title": "书嘆",
        "author": "陆游",
        "content": "人生如春蚕，作茧自缠褁。\n一朝眉羽成，钻破亦在我。\n少年不自珍，妄念然烈火。\n眼乱舞腰轻，心醉笑齿瑳。\n余龄幸早悟，世味无一可。\n但忆唤山僧，煎茶陈饼果。",
        "dynasty": "宋",
        "collection_info": null
    },
    {
        "uuid": "7dee98af4bdb37f284879f0c81172cb5",
        "title": "晓出南山",
        "author": "陆游",
        "content": "久向人间触骇机，敛收孤迹早宜归。\n亡羊未恨补牢晚，搏虎深知攘臂非。\n明月长庚天欲晓，新桐清露暑犹微。\n扁舟蓑笠平生事，莫羡黄金带十围。",
        "dynasty": "宋",
        "collection_info": null
    },
    {
        "uuid": "3594f77dbd3b2e9b30d37edac6fb8b62",
        "title": "闻韩无咎下世",
        "author": "陆游",
        "content": "书剑飘然去国时，南兰陵郡日题诗。\n吴波涨绿迎桃叶，穰烛堆红按柘枝。\n故友去为山下土，衰翁何恨鬓边丝。\n凭高老泪无挥处，神武衣冠挂已迟。",
        "dynasty": "宋",
        "collection_info": null
    },
    {
        "uuid": "4c445bad2747a34201914214dbd6e6c3",
        "title": "官居书事二首  其一",
        "author": "陆游",
        "content": "早涉人间足畏涂，一麾投老向江湖。\n年光已上星星鬓，日力犹供急急符。\n本自阳狂无藉在，更堪羸病不枝梧。\n筹边意气嗟谁许，泪尽神州赤县图。",
        "dynasty": "宋",
        "collection_info": null
    },
    {
        "uuid": "42edd38093ff4056d83054d1c40027e6",
        "title": "官居书事二首  其二",
        "author": "陆游",
        "content": "走遍人间老更穷，强寻一笑与谁同。\n簿书衮衮呻吟里，歌舞纷纷困睡中。\n手版倒持悲末路，寒江独钓愧高风。\n知心赖有谭夫子，时遣书来问放翁。",
        "dynasty": "宋",
        "collection_info": null
    },
    {
        "uuid": "260fbb5c1f2926dd125f8c8ea462fdcf",
        "title": "夏日北榭赋诗奕棋欣然有作",
        "author": "陆游",
        "content": "异事严州省见稀，幅巾阑角立多时。\n青林白鸟自成画，急雨好风当有诗。\n酷信医方逢酒怯，强驱吏牍坐衙迟。\n悠然笑向山僧说，又得浮生一局棋。",
        "dynasty": "宋",
        "collection_info": null
    },
    {
        "uuid": "71480ae780a3498c7f41f1c4ecd9b337",
        "title": "谒告归卧晚登子城",
        "author": "陆游",
        "content": "此身真是抱官囚，厌见长空赤日流。\n斋壁晓山千嶂雪，扇纨新雁一汀秋。\n繫船空作清湘梦，御气难寻太华游。\n菱角藕丝还恨少，强携玉瀣醉高楼。",
        "dynasty": "宋",
        "collection_info": null
    },
    {
        "uuid": "3c05ff977b9d8fa687a565803c1c7852",
        "title": "迓使客出郊夜归过市楼",
        "author": "陆游",
        "content": "山川惨澹作秋霖，云物徘徊结夕阴。\n手版向人惭老大，肩舆出郭当登临。\n二年雪濑饶羁思，万里冰河歇壮心。\n却羡喧呼楼上客，隔帘红烛醉更深。",
        "dynasty": "宋",
        "collection_info": null
    },
    {
        "uuid": "49f08c67fa6ae8cb3a51ebb8349f27e4",
        "title": "秋夜登千峰榭待晓",
        "author": "陆游",
        "content": "万里秋风夜艾时，剡川孤客不胜悲。\n读书眼暗定谁许，忧国涕零空自知。\n欲坠高梧先策策，渐低北斗正离离。\n倚阑不觉鸡号晓，剪烛题诗寄所思。",
        "dynasty": "宋",
        "collection_info": null
    },
    {
        "uuid": "036a1be01494e6f9c75088e2c3c2c7e5",
        "title": "九月初郊行",
        "author": "陆游",
        "content": "九月吴中尚夹衣，江郊策马踏斜晖。\n荞花漫漫连山路，豆荚离离映版扉。\n苍兔避鹰投磵去，黄鹌脱网傍人飞。\n农家光景关心事，不为无才也合归。",
        "dynasty": "宋",
        "collection_info": null
    },
    {
        "uuid": "d3508c943b839692ec5e792da2f2ce72",
        "title": "衰病",
        "author": "陆游",
        "content": "衰病龙钟己要扶，谁怜犹作折腰趋。\n世无鲁国真男子，心忆高阳旧酒徒。\n万里秋风吹鬓髮，百年世事嘆头颅。\n桐江久客无奇句，孤负君王乞左符。",
        "dynasty": "宋",
        "collection_info": null
    },
    {
        "uuid": "27a996505d8e70389339e5cfe055162a",
        "title": "书意",
        "author": "陆游",
        "content": "一鸣辄斥不鸣烹，祸福元知未易评。\n湖海凄凉身跌宕，杯觞豪举笔纵横。\n敢希二顷成高卧，但愿诸公致太平。\n波暖龙舟泝清汴，道边扶杖眼犹明。",
        "dynasty": "宋",
        "collection_info": null
    },
    {
        "uuid": "70f39be2f6812725f61c19aced7429a6",
        "title": "秋怀",
        "author": "陆游",
        "content": "策策桐叶风，蒙蒙菊花雨。\n空堂一灯青，幽壁百虫语。\n嗟余岂愿仕，老病归无所。\n屈指计岁年，强半堕羁旅。\n荷戈北戍秦，挂席西适楚。\n名惭垂竹帛，文不谐律吕。\n所余惟一死，忍復类儿女。\n金丹或可成，青霄渺轻举。",
        "dynasty": "宋",
        "collection_info": null
    },
    {
        "uuid": "da381eb99e144710d10a46c617107b13",
        "title": "过村店有感",
        "author": "陆游",
        "content": "细篾络丹柿，枯篱悬碧花。\n炊烟生旅竈，野水漱寒沙。\n栖鸟争投树，归牛自识家。\n恍然游蜀路，搔首忆天涯。",
        "dynasty": "宋",
        "collection_info": null
    },
    {
        "uuid": "9d7180cbce0391c60b5e451d02465227",
        "title": "严州大阅",
        "author": "陆游",
        "content": "铁骑森森帕首红，角声旗影夕阳中。\n虽惭江左繁雄郡，且看人间矍铄翁。\n清渭十年真昨梦，玉关万里又秋风。\n凭鞍撩动功名意，未恨猿惊蕙帐空。",
        "dynasty": "宋",
        "collection_info": null
    },
    {
        "uuid": "b28159a43bce538ba68a1247363ebaac",
        "title": "后园闲步",
        "author": "陆游",
        "content": "木叶勾萌喜小春，鬓毛萧飒愧陈人。\n今朝忽破簿书梦，此地暂还风月身。\n闲岸纶巾照清浅，却扶藤杖上嶙峋。\n人生要是便疏豁，金马银台莫问津。",
        "dynasty": "宋",
        "collection_info": null
    },
    {
        "uuid": "191fa5bd501ea353d03cb9ed9b92010c",
        "title": "照潺湲阁下池水",
        "author": "陆游",
        "content": "平生不镊白，霜雪满鬓眉。\n照水默自笑，已迫沟壑期。\n慨然念归休，不计妻子饥。\n渠饥亦有命，我节讵可移。\n自我来桐江，实无负惸嫠。\n谗波如崩山，孤迹则己危。\n陆子定何人，正恐君未知。\n午枕梦剡曲，秋风吹钓丝。",
        "dynasty": "宋",
        "collection_info": null
    },
    {
        "uuid": "2f2f476e4bd0307bb86976e321732f95",
        "title": "秋郊有怀四首  其一",
        "author": "陆游",
        "content": "漫漫荞麦花，如雪覆平野。\n离离豆子荚，数枝忽堪把。\n颇忆故乡时，屏迹谢车马。\n水宿依蟹舍，泥行没牛骻。\n作劳归薄暮，浊酒倾老瓦。\n缕飞绿鲫脍，花簇頳鲤鲊。\n弃官虽未决，世念亦已且。\n浩歌续楚狂，幽怀欣独写。",
        "dynasty": "宋",
        "collection_info": null
    },
    {
        "uuid": "0b8cb9a4d4713c0de2d7dd0c8e4ca99e",
        "title": "秋郊有怀四首  其二",
        "author": "陆游",
        "content": "檐头买双兔，市店取斗酒。\n还家扫北窗，欢言酌亲友。\n家贫气未馁，礼薄情更厚。\n高吟金石裂，健笔龙蛇走。\n酒阑起出门，孤月挂衰柳。\n大笑各散归，吾辈可不朽。\n官身缚简书，此乐宁復有。\n怅望秦稽云，凭高一搔首。",
        "dynasty": "宋",
        "collection_info": null
    },
    {
        "uuid": "a8c4af837332bd13624ab19b60506994",
        "title": "秋郊有怀四首  其三",
        "author": "陆游",
        "content": "楚人固多孱，妄谓秋可悲。\n宁知河岳间，气俗乐此时。\n壮士鸣雕弓，健马嚼枯萁。\n日驰三百里，榆关赴战期。\n阵云压龙庭，杀气揺参旗。\n炽火燎狐兔，倒泻黄金巵。\n勒铭燕然石，千载镇边垂。\n安能空山裏，冻研哦清诗。",
        "dynasty": "宋",
        "collection_info": null
    },
    {
        "uuid": "0c7910a813ede3063f3326837a064c5f",
        "title": "秋郊有怀四首  其四",
        "author": "陆游",
        "content": "秋山瘦益奇，秋水浅可涉。\n出城西风劲，拂帽吹脱叶。\n新霜拆栗罅，宿雨饱豆荚。\n枯柳无鸣蜩，寒花有穿蝶。\n郊行得幽旷，颇觉耳目惬。\n断云北山来，欣然与之接。\n挂冠易事尔，看镜嘆勋业。\n永怀桑干河，夜渡拥马鬛。",
        "dynasty": "宋",
        "collection_info": null
    },
    {
        "uuid": "098664a1f086f06e9f34629395d13058",
        "title": "夙兴",
        "author": "陆游",
        "content": "喔喔老鸡催落月，丁丁残漏伴斜河。\n一杯淡粥寒灯下，还与山僧不校多。",
        "dynasty": "宋",
        "collection_info": null
    },
    {
        "uuid": "dc665c81a2707fc31b4d79a382680a65",
        "title": "听事望马目山",
        "author": "陆游",
        "content": "官身早暮不容闲，尘土堆胸愧满颜。\n也有向人夸说处，坐衙常对水南山。",
        "dynasty": "宋",
        "collection_info": null
    },
    {
        "uuid": "501aeb23aa7161b75d4066513ac5e5a2",
        "title": "秋兴二首  其一",
        "author": "陆游",
        "content": "满簪白髮不胜繁，窃禄偷安愧主恩。\n东馆烟波秋渐瘦，北山雾雨昼多昏。\n功名蹭蹬身长弃，筹策澜翻舌幸存。\n堪笑此生虚过尽，一秋闭閤听啼猿。",
        "dynasty": "宋",
        "collection_info": null
    },
    {
        "uuid": "d075ecda51ee4ddfcfa9fef343974809",
        "title": "秋兴二首  其二",
        "author": "陆游",
        "content": "孤城寂寞近江干，处处疏碪送早寒。\n水落纔余半篙绿，霜高初染一林丹。\n民租屡减追胥少，吏责全轻法令寛。\n偶有一樽聊独醉，强挼黄菊助清欢。",
        "dynasty": "宋",
        "collection_info": null
    },
    {
        "uuid": "9d66dff0e3f1ac93e254e55bd40dd282",
        "title": "久无暇近书卷慨然有作",
        "author": "陆游",
        "content": "少年喜读书，事业期不朽。\n致君颇自许，书卷常在手。\n白头乞钟釜，坐使此心负。\n朝衙有达午，夕坐或过酉。\n文符苦酬对，迎饯厌奔走。\n直忧先狗马，岂但凋蒲柳。\n永怀简编香，更觉冠冕丑。\n饥餐一箪饭，闷酌一巵酒。\n吟哦从所好，贫贱亦何有。\n余悔已莫追，寄谢故山友。",
        "dynasty": "宋",
        "collection_info": null
    },
    {
        "uuid": "34475cea7a53a562a16c153da6ce29c6",
        "title": "严州多菊然率过重阳方开或举东坡先生菊花开时即重阳之语余谓此犹是未忘重阳者恐此花不肯也戏作一绝",
        "author": "陆游",
        "content": "无人唤醒赋归翁，满把清香谁与同。\n但办对花频举酒，莫横重九在胸中。",
        "dynasty": "宋",
        "collection_info": null
    },
    {
        "uuid": "6ecc6da00388afe12d7bfd31df1d1f27",
        "title": "地僻",
        "author": "陆游",
        "content": "地僻天教养散材，流年况着鬓毛催。\n青山自绕孤城去，画角常随晚照来。\n几净双鈎摹古帖，瓮香小啜试新醅。\n乘槎不是英缠远，无奈先生兴尽回。",
        "dynasty": "宋",
        "collection_info": null
    },
    {
        "uuid": "7d83660c5dcd1832d577744f4e01a4ae",
        "title": "吏责",
        "author": "陆游",
        "content": "吏责何时得暂停，年来减尽鬓边青。\n高谈正乐催迎客，美睡方酣报掣铃。\n安得云山长在眼，便从樵牧与忘形。\n诗成不用频怊怅，自古笼禽例翦翎。",
        "dynasty": "宋",
        "collection_info": null
    },
    {
        "uuid": "890e76f47a28918a61f7339d0576de86",
        "title": "张时可直阁书报巳得请奉祠云台作长句贺之",
        "author": "陆游",
        "content": "灯前一笑拆书开，喜见冰衘洗俗埃。\n丞相苦留犹不住，诸公欲挽固难回。\n玩鸥有约间何阔，敛版无聊归去来。\n千载伏波应太息，输君谈笑上云台。",
        "dynasty": "宋",
        "collection_info": null
    },
    {
        "uuid": "4fe1fdff4416026de142936ac0820fd2",
        "title": "送钤辖馆使王公",
        "author": "黄垍",
        "content": "四年军法表巴邛，归骑俄乘紫汉风。\n家绪旧传三棨贵，将材元藴万人雄。\n锦城离思云容敛，山国行章旆影红。\n到日定知新渥重，主寮今是黑头公。",
        "dynasty": "宋",
        "collection_info": null
    },
    {
        "uuid": "5826b1d9b9938c056a1c2cb22b4e5ff5",
        "title": "暮春游火星岩同尹瞻联句",
        "author": "柳拱辰",
        "content": "千里熙醇政，灵岩喜访寻。\n登临云拥座，穿径笋成林。\n乐逐天风远，尘随宿雾沈。\n绮罗红作队，冠盖绿交阴。\n下顾关河小，寒知洞壑深。\n松枯存旧节，花老见初心。\n旌棨岚光润，罇罍野气侵。\n朋游敦雅契，吏隠共知音。\n□愧翁归拙，难攀子厚吟。\n城楼传晚角，绮陌骑骎骎。",
        "dynasty": "宋",
        "collection_info": null
    },
    {
        "uuid": "7e74baae44f7717622fe1127c0320e98",
        "title": "答曾进士",
        "author": "周铨",
        "content": "死易程婴岂不知，十年后死不为非。\n文辞未便改秦馆，敲朴徒能抱御衣。\n无志何须悲庙黍，得仁便不食山薇。\n儒冠有愧一厮养，何忍葵心对落晖。",
        "dynasty": "宋",
        "collection_info": null
    },
    {
        "uuid": "a1e511e72c571f3b23651b3b782902ea",
        "title": "大云洞",
        "author": "周燮",
        "content": "西出州城五里余，大云仙洞最清虚。\n近来选得禅师住，是处精蓝尽不如。",
        "dynasty": "宋",
        "collection_info": null
    },
    {
        "uuid": "3f58c95d59dbdae5d065b33968205f9c",
        "title": "如归亭",
        "author": "叶纲",
        "content": "拍天烟浪接沧溟，识尽归舟是此亭。\n风递秋香来橘社，水资春味验茶经。\n捲帘江树差差绿，入坐湖山隠隠青。\n鲁望幽居在何处，白鸥无主满闲汀。",
        "dynasty": "宋",
        "collection_info": null
    },
    {
        "uuid": "39cd7327415847e407e3473f2a39d67a",
        "title": "辞显禅师题壁",
        "author": "释善暹",
        "content": "不是无心继祖灯，道惭未厕岭南能。\n三更月下离岩窦，眷眷无言恋碧层。",
        "dynasty": "宋",
        "collection_info": null
    },
    {
        "uuid": "cbd53c335a1f3775f3fb5c16f1aa8a1c",
        "title": "送僧归天宁万年禅院",
        "author": "孙旦",
        "content": "诏到禅关日，愿言高古今。\n几生传佛法，方得契君心。\n结坐观宗社，恩容返道林。\n立身名了也，何处更追寻。",
        "dynasty": "宋",
        "collection_info": null
    },
    {
        "uuid": "32301fae8e03d2734962d9a30c3f62a4",
        "title": "忆故乡  其一",
        "author": "淳于震先",
        "content": "何时归到望仙乡，故旧相迎兴味长。\n六月海风吹溽暑，瓜田白酒稔清香。",
        "dynasty": "宋",
        "collection_info": null
    },
    {
        "uuid": "31af5e8fac3867984d15e26dd1608bb8",
        "title": "忆故乡  其二",
        "author": "淳于震先",
        "content": "蔚阳山下祖茔居，巍岭崇高画不如。\n离乱不堪回首顾，春秋谁为扫坟庐。",
        "dynasty": "宋",
        "collection_info": null
    },
    {
        "uuid": "6fc6b7465defd4e2b5f159f04bc7afb4",
        "title": "忆故乡  其三",
        "author": "淳于震先",
        "content": "积年祖宅隠黄山，门外槐根出地盘。\n幼子孤遗音信断，常时思忆倍辛酸。",
        "dynasty": "宋",
        "collection_info": null
    },
    {
        "uuid": "d8aa0364a2a1869779b0c97dfb80f0f6",
        "title": "皇雅十首  其一",
        "author": "尹洙",
        "content": "天监下民，乱靡有定。\n甚武且仁，祚厥真圣。\n仁实怀徕，武以执竞。\n匪虔匪刘，拯我大命。",
        "dynasty": "宋",
        "collection_info": null
    },
    {
        "uuid": "fa815bf1018b561652b4c5af8d51e657",
        "title": "皇雅十首  其二",
        "author": "尹洙",
        "content": "自昔外禅，曰经曰营。\n令以挟制，政以阴倾。\n帝初治兵，志勤于征。\n奄受神器，匪谋而成。",
        "dynasty": "宋",
        "collection_info": null
    },
    {
        "uuid": "d62039615d0608ab4c1f278954509cf4",
        "title": "皇雅十首  其三",
        "author": "尹洙",
        "content": "淮潞弗虔，卒污叛迹。\n戎辂戒严，皇威有赫。\n彼寇诖民，吾勇其百。\n殄厥渠魁，贷其反侧。",
        "dynasty": "宋",
        "collection_info": null
    },
    {
        "uuid": "661f88fe3d822b05f185248f7fe945fe",
        "title": "皇雅十首  其四",
        "author": "尹洙",
        "content": "帝朝法宫，左右宗公。\n忮夫悍士，以雍以容。\n尔居尔室，尔工尔农。\n既息既养，惟天子功。",
        "dynasty": "宋",
        "collection_info": null
    },
    {
        "uuid": "759c3fad824205bc97c98932d6b2f8d4",
        "title": "皇雅十首  其五",
        "author": "尹洙",
        "content": "主用西师，岷梁弗宾。\n匪曰负固，实交晋人。\n予训予誓，合我将臣。\n正厥有罪，无庸伤民。",
        "dynasty": "宋",
        "collection_info": null
    },
    {
        "uuid": "eebdc5b1845e25698eaed531c6ac6626",
        "title": "皇雅十首  其六",
        "author": "尹洙",
        "content": "矫矫虎士，载摧其壁。\n于嗟孟侯，亦果其策。\n迎师而降，靡抗锋镝。\n岂独身谋，完是宗国。",
        "dynasty": "宋",
        "collection_info": null
    },
    {
        "uuid": "33c5a6980f7662586eeabaf10dc6ab30",
        "title": "皇雅十首  其七",
        "author": "尹洙",
        "content": "蜀都既平，将臣失律。\n此众悍骄，彼民危栗。\n当涂叫呶，合万为一。\n匪怀则威，帝心是恤。",
        "dynasty": "宋",
        "collection_info": null
    },
    {
        "uuid": "0eee2a4217b4f8dbda94cfa1314f22bf",
        "title": "皇雅十首  其八",
        "author": "尹洙",
        "content": "帝曰将臣，予嘉乃庸。\n废命毒民，尔弗有终。\n邦典用疑，惟罪惟功。\n靡殛而削，协于厥中。",
        "dynasty": "宋",
        "collection_info": null
    },
    {
        "uuid": "9a784366ed7591c370c30470b3d2e095",
        "title": "皇雅十首  其九",
        "author": "尹洙",
        "content": "帝曰孟侯，受封于楚。\n淑旗琱戈，备物异数。\n俾尔族姻，及乃文武。\n服在王庭，靡不有序。",
        "dynasty": "宋",
        "collection_info": null
    },
    {
        "uuid": "afdce1ded0828a3084367c2efc9eb414",
        "title": "皇雅十首  其一○",
        "author": "尹洙",
        "content": "蜀民呼歌，天子威灵。\n保我者封，暴我者刑。\n匪功是私，匪弱是陵。\n天子惠民，畴敢不承。",
        "dynasty": "宋",
        "collection_info": null
    },
    {
        "uuid": "4fe0398af6977c0f189fd72cd7a3e97d",
        "title": "皇雅十首  其一一",
        "author": "尹洙",
        "content": "耆武定功，时惟二方。\n淮服其乂，海南遂荒。\n孰孱而盭，孰暴而猖。\n自底不譓，乃终灭亡。",
        "dynasty": "宋",
        "collection_info": null
    },
    {
        "uuid": "b012e5a56badd79df17d34af2fa41af5",
        "title": "皇雅十首  其一二",
        "author": "尹洙",
        "content": "帝戒二俘，同即尔诛。\n予惟民无辜，休息是图。\n时其辑矣，宁威独夫。",
        "dynasty": "宋",
        "collection_info": null
    },
    {
        "uuid": "2cf1807acf152f6c48b4e3fe7f25ee09",
        "title": "皇雅十首  其一三",
        "author": "尹洙",
        "content": "帝嗟污邦，久罹于兵。\n或暴下以征，或敷虐以刑。\n予命中典，协于图经。\n民服德音，室家以宁。",
        "dynasty": "宋",
        "collection_info": null
    },
    {
        "uuid": "45dc668025739af244e942e73a107e94",
        "title": "皇雅十首  其一四",
        "author": "尹洙",
        "content": "帝怀永图，治古是宪。\n四方守臣，惟屏惟翰。\n在昔艰难，弗惠训典。\n跨都连城，高牙以建。\n有土有民，肆乃征缮。\n以息以容，终焉叛涣。\n凡今帅臣，狃厥闻见。\n匪革乱原，曷清多难。",
        "dynasty": "宋",
        "collection_info": null
    },
    {
        "uuid": "50e05eb54c3f7e351b491cf4d67a77a6",
        "title": "皇雅十首  其一五",
        "author": "尹洙",
        "content": "帝告庶邦，式是典彝。\n元侯显父，戚臣宗支。\n正乃封圻，予一人是毗。\n凡曰附城，罔尔俾之。\n畜兵厚赋，靡尔得私。\n毋凶而国，作福作威。\n天子有命，畴敢不祗。\n子孙承承，唯万世规。",
        "dynasty": "宋",
        "collection_info": null
    },
    {
        "uuid": "ffe5fc38b1edb6a7c6994019ba7a3f50",
        "title": "皇雅十首  其一六",
        "author": "尹洙",
        "content": "冀州之疆，粤惟大卤。\n俗忮而专，地扼而固。\n协比幽都，荡摇边圉。\n三垂既夷，凶威弗沮。\n帝御六师，百万貔虎。\n剪其附庸，至于城下。\n锋镝始交，梯衝如舞。\n蠢尔孱王，请附降虏。\n我士奋扬，愿究吾武。\n皇帝曰吁，念彼黎庶。\n匪鲸匪鲵，復为王土。",
        "dynasty": "宋",
        "collection_info": null
    },
    {
        "uuid": "257762c51ac47c460b908f8d6a338393",
        "title": "皇雅十首  其一七",
        "author": "尹洙",
        "content": "晋郊既平，九区以宁。\n陈功太庙，告假威灵。\n在昔武王，于商观兵。\n维我艺祖，亦勤于征。\n匪贷晋罪，俟厥贯盈。\n圣作圣继，巍巍相承。\n皇矣二后，功莫与京。",
        "dynasty": "宋",
        "collection_info": null
    },
    {
        "uuid": "81ec883ee560b766af8bdb1825893184",
        "title": "皇雅十首  其一八",
        "author": "尹洙",
        "content": "帝籍于郊，典仪具陈。\n务农以训，供祀以勤。\n祀在于诚，匪勤于人。\n训农以实，匪训以文。\n帝谨二物，乃躬乃亲。\n公侯卿士，暨厥庶民。\n千甸有制，饬哉惟寅。",
        "dynasty": "宋",
        "collection_info": null
    },
    {
        "uuid": "5d3c1641716afa280245593c836d5861",
        "title": "皇雅十首  其一九",
        "author": "尹洙",
        "content": "帝赉高年，式宴且喜。\n种种黄髮，族立而议。\n我生艰难，暴乱以继。\n耳狃金鼓，目狎戎器。\n皇其我图，亲讲农事。\n有子有孙，力田孝悌。\n鼓舞至仁，熏焉如醉。",
        "dynasty": "宋",
        "collection_info": null
    },
    {
        "uuid": "c1717470f37e10517855ef3e40d8cbba",
        "title": "皇雅十首  其二○",
        "author": "尹洙",
        "content": "帝咨庶工，畴其辅予。\n俊乂以登，厥劳乃图。\n匪忘旧勋，非贤勿俞。\n巍巍衮台，盛德以居。",
        "dynasty": "宋",
        "collection_info": null
    },
    {
        "uuid": "6c8b422764fe79d03ca5b1e4490c3401",
        "title": "皇雅十首  其二一",
        "author": "尹洙",
        "content": "任贤伊何，昌言是庸。\n勉告尔猷，罔恤乃躬。\n岂无狷辞，怫于予衷。\n予不尔疵，尔无面从。",
        "dynasty": "宋",
        "collection_info": null
    },
    {
        "uuid": "af90d41cde1c669177055319941bdf99",
        "title": "皇雅十首  其二二",
        "author": "尹洙",
        "content": "始时从官，戎容扬扬。\n今帝左右，儒冠煌煌。\n朝廷以尊，文物典章。\n得人之盛，奕世重光。",
        "dynasty": "宋",
        "collection_info": null
    },
    {
        "uuid": "31b6bbc799d2649c057b131a87c7a47a",
        "title": "皇雅十首  其二三",
        "author": "尹洙",
        "content": "帝制万邦，罔有弗宾。\n蛮夷戎狄，羁而勿臣。\n威格三方，稽颡献珍。\n单于革心，愿交使人。",
        "dynasty": "宋",
        "collection_info": null
    },
    {
        "uuid": "3af0b7a70d519b1fedf74fc09df4c4b0",
        "title": "皇雅十首  其二四",
        "author": "尹洙",
        "content": "帝谋公卿，列侯庶校。\n咸曰彼心，暴戾阴狡。\n既扰我疆，復利吾宝。\n无若励兵，袭其还道。",
        "dynasty": "宋",
        "collection_info": null
    },
    {
        "uuid": "b14db3d183557c38d7885962ca728db2",
        "title": "皇雅十首  其二五",
        "author": "尹洙",
        "content": "皇曰有众，予实念兹。\n战无必胜，矧其归师。\n借曰大获，畴能尽之。\n益俾余丑，毒吾朔陲。\n乃愈其盟，北州以绥。",
        "dynasty": "宋",
        "collection_info": null
    },
    {
        "uuid": "67368e6ec5e83b5eb8b71969c4ef0356",
        "title": "皇雅十首  其二六",
        "author": "尹洙",
        "content": "在汉世宗，抗威北戎。\n暴农算商，经用弗充。\n中土震骚，汉南始空。\n降及后世，犹称厥功。",
        "dynasty": "宋",
        "collection_info": null
    },
    {
        "uuid": "7c07e865f6927169dc8a28fce5476fd9",
        "title": "皇雅十首  其二七",
        "author": "尹洙",
        "content": "于穆圣考，德无与偕。\n匪勤于兵，北人遂来。\n逮是三纪，远俗以怀。\n生民休息，呜呼仁哉。",
        "dynasty": "宋",
        "collection_info": null
    },
    {
        "uuid": "fd74eee95e268f71248d20f508e50e26",
        "title": "皇雅十首  其二八",
        "author": "尹洙",
        "content": "皇底其治，钦哉惟刑。\n在疑而宥，罔察为明。\n爱怒弗肆，孰为重轻。\n毋一弗辜，惟典之平。",
        "dynasty": "宋",
        "collection_info": null
    },
    {
        "uuid": "bdfcd1e1e697ce407a2724a7294c1b5b",
        "title": "皇雅十首  其二九",
        "author": "尹洙",
        "content": "前世理官，倚法以刻。\n匪彼为仇，盖曰任职。\n今之蔽狱，务正其辟。\n鉴于前人，繄我仁德。",
        "dynasty": "宋",
        "collection_info": null
    },
    {
        "uuid": "d337a9eaf62948371b40f47444e1d8e1",
        "title": "皇雅十首  其三○",
        "author": "尹洙",
        "content": "皇德在仁，寖而成风。\n公侯卿士，靡不率从。\n麛卵萌生，咸保厥终。\n不鄙不夭，乐哉融融。",
        "dynasty": "宋",
        "collection_info": null
    },
    {
        "uuid": "4cac84228fcc3fecbdd95de17adbf895",
        "title": "皇雅十首  其三一",
        "author": "尹洙",
        "content": "噫！太平无象兮世乌得而知，维盛德可迹兮其封祀之仪。\n东岱宗兮西汾脽，礼上帝兮宾地祇。\n皇有征兮吾民以嬉，皇有祈兮吾民是私。\n天敷佑兮俾皇之釐，永世亿宁兮无疆之基。",
        "dynasty": "宋",
        "collection_info": null
    },
    {
        "uuid": "23158356c1b0968f8234684f8a25b0dc",
        "title": "赠三乡浮图智聪一首",
        "author": "尹洙",
        "content": "伊昔相逢日，于今二十年。\n师随安乐住，我岂利名牵。\n自笑真徒尔，何如养浩然。\n西门女几路，未得赋归田。",
        "dynasty": "宋",
        "collection_info": null
    },
    {
        "uuid": "7858611db0826ae23d806a542a615480",
        "title": "和人过韩柱国庙一首",
        "author": "尹洙",
        "content": "隋氏一宇内，三将皆勇夫。\n贺公活以累，杨素死有诛。\n贤哉韩柱国，身与功名俱。\n庙食垂后世，祀典诚有诸。\n荒忽临终言，遂此惑庸愚。",
        "dynasty": "宋",
        "collection_info": null
    },
    {
        "uuid": "b0ddb18cbd3f594b022aaf9176201122",
        "title": "过兴平哭耿傅谏议丧呈经略韩密学",
        "author": "尹洙",
        "content": "去年使旆西征日，一见称君胆气豪。\n始信推心待国士，能令视死如鸿毛。\n从来投笔轻文吏，自此横尸贵尔曹。\n槐里今朝逢輤旐，依然旧馆一长号。",
        "dynasty": "宋",
        "collection_info": null
    },
    {
        "uuid": "109f33c5f6361ad2262022208c72b819",
        "title": "舟次寿州寄濠州江钧少卿",
        "author": "尹洙",
        "content": "雨涨滩头沙已空，一帆西上快清风。\n谁知去郡迟迟意，犹逐淮波日夜东。",
        "dynasty": "宋",
        "collection_info": null
    },
    {
        "uuid": "295a9672544d3e9a1866e62a6bcfce84",
        "title": "和河东施待制二首  其一",
        "author": "尹洙",
        "content": "已成沈约难并恨，且奉陶公有限杯。\n感事伤春多少意，星星渐入鬓中来。",
        "dynasty": "宋",
        "collection_info": null
    },
    {
        "uuid": "d8cc4090b250db1df0a33eb96f2a1d98",
        "title": "和河东施待制二首  其二",
        "author": "尹洙",
        "content": "千里观风使节来，百城舒惨繫行台。\n威严少霁犹知幸，谁信芳罇镇日开。",
        "dynasty": "宋",
        "collection_info": null
    },
    {
        "uuid": "50baa6aeab3cf82e804b2247d6f9acf6",
        "title": "随州闻刘易入终南山",
        "author": "尹洙",
        "content": "神骥渴死追无踪，离娄眩目迷虚空。\n九衢懽游尚故处，一日忽在终南峰。\n附势趋权徒扰扰，生歌死哭何匆匆。\n人间万事既能了，莫教声誉过关东。",
        "dynasty": "宋",
        "collection_info": null
    },
    {
        "uuid": "a668bf0a6e57ab4b7b2fe0e8da4b8b33",
        "title": "渌波亭",
        "author": "向传式",
        "content": "我爱东南郡，恩容守会稽。\n府当秦望北，园枕卧龙西。\n水为流觞引，亭因正俗题。\n松篁清有韵，桃李密成蹊。\n一沼开方鑑，双桥亘采霓。\n晓波平漾漾，春草碧萋萋。\n城上兴崇构，林端露半梯。\n登疑青汉近，坐与白云齐。\n山色回头是，湖光照眼迷。\n笙歌随分有，樽斝逐欢携。\n月夜宜飞盖，花时醉似泥。\n蓬莱风景异，此地好长栖。",
        "dynasty": "宋",
        "collection_info": null
    },
    {
        "uuid": "36901ab1a90e1989a2b4e8a85b2e1d73",
        "title": "寄成都蒋密学",
        "author": "向传式",
        "content": "钦闻宥密缀荣班，西顾分忧辍鉅贤。\n乍领蜀都新印绶，应怀越国旧风烟。\n流觞雅趣人多羡，正俗佳名世永传。\n圣主倚毗閒未得，重来游赏是何年。",
        "dynasty": "宋",
        "collection_info": null
    },
    {
        "uuid": "0265ea8bcf41705c5d31c9f391e45a9e",
        "title": "句",
        "author": "释允堪",
        "content": "始生岩谷畔，早有月中香。",
        "dynasty": "宋",
        "collection_info": null
    },
    {
        "uuid": "8337c72b5c0b21430326283770370ce3",
        "title": "赠刘讽",
        "author": "苏涣",
        "content": "林下人归少，君归不待年。\n能令两蜀士，叹甚二疏贤。",
        "dynasty": "宋",
        "collection_info": null
    },
    {
        "uuid": "8c77f7b43263c4972e4c3528e295dabf",
        "title": "句",
        "author": "苏涣",
        "content": "云台胜景压苍溪，东汉遗名冠蜀西。",
        "dynasty": "宋",
        "collection_info": null
    },
    {
        "uuid": "4dfff2edae1446c8a647286312aa571e",
        "title": "长乐台",
        "author": "曹颖叔",
        "content": "蓝挼水谷与秋辉，疑作危棱磴翠微。\n向晚山僧苦留我，层层寒牖乱云归。",
        "dynasty": "宋",
        "collection_info": null
    },
    {
        "uuid": "41e6bbac9b7750e70f5bd92ab31051a5",
        "title": "莱公泉",
        "author": "崔峄",
        "content": "二相南行至道初，记名留咏在精庐。\n甘泉不洗天崖恨，留与行人鉴覆车。",
        "dynasty": "宋",
        "collection_info": null
    },
    {
        "uuid": "e82a8f6d222ae744ff8dca87b8358111",
        "title": "自陈诗",
        "author": "刘三嘏",
        "content": "虽惭涔勺赴沧溟，仰诉丹衷不为名。\n寅分星辰将降祸，兑方疆宇即交兵。\n春秋大义惟观衅，王者雄师但有征。\n救得燕民归旧主，免于戎肤自称兄。",
        "dynasty": "宋",
        "collection_info": null
    },
    {
        "uuid": "97569ffbc2639144d4d9e0842bcc49d4",
        "title": "题兴龙寺老柏院",
        "author": "张在",
        "content": "南邻北舍牡丹开，年少寻芳日几回。\n惟有君家老柏树，春风来似不曾来。",
        "dynasty": "宋",
        "collection_info": null
    },
    {
        "uuid": "b08eeb444a784ddc97ba6dc50ce3cfae",
        "title": "紫微山",
        "author": "富临",
        "content": "凿石诛茅四十年，棱层宝构出诸天。\n更逢地胜惊游客，不负身披坏衲田。\n别郡坐看云散后，平湖下压鸟飞前。\n还知老令忘归否，为惜难移近县廛。",
        "dynasty": "宋",
        "collection_info": null
    },
    {
        "uuid": "ad9697f6b4c5d37d4eeff92e3dd65435",
        "title": "春集东园诗",
        "author": "李淑",
        "content": "东城桃李春，结客玩珍蘤。\n试过辟疆园，兼屈中郎屣。\n筠苞烟蔽亏，柳带风眠起。\n岸帻藉芳艿，衔杯嗅新蕊。\n留连鱼鸟适，放旷山林喜。\n意赏殊未阑，更作樱厨拟。",
        "dynasty": "宋",
        "collection_info": null
    },
    {
        "uuid": "5621e8210eb3e26ca32814bc977f8f42",
        "title": "题滑州廨",
        "author": "李淑",
        "content": "滑守如今是世官，阿戎出守自金銮。\n郡人莫讶留题别，孙息期同住此看。",
        "dynasty": "宋",
        "collection_info": null
    },
    {
        "uuid": "f1c42df96b713c19e13d019a08434e7f",
        "title": "题周恭帝陵",
        "author": "李淑",
        "content": "弄楯牵车挽鼓催，不知门外倒戈迴。\n荒坟断陇纔三尺，犹认房陵半仗来。",
        "dynasty": "宋",
        "collection_info": null
    },
    {
        "uuid": "c6055aca4d239dfce58aa422f7837881",
        "title": "岘山诗",
        "author": "李淑",
        "content": "岘山如闯襄庐南，鉅平跻赏留爱谈。\n官邪俗沦祭不屋，君来怀古茵凭惭。\n孤峰嵚岖汉之曲，云梁月皋万螺矗。\n轻裘四眺风物佳，宾客文章欢意促。\n酒酣嘅涕邀灵期，金碑揭然民哭遗。\n斧薪弗翦召棠树，箫鼓相传栾社祠。\n使君籍在华光省，秩废诹新剡章请。\n篆楹舄采神宴娭，比故镵坚诗播永。\n我尝学史称君伐，又感先贤祀无歇。\n德名信与苍崖俱，旷贵纷纷煨壤灭。",
        "dynasty": "宋",
        "collection_info": null
    },
    {
        "uuid": "f4749f4dd7b71783e7191b4309bcc74e",
        "title": "诗一首",
        "author": "李淑",
        "content": "多罗四十年，偶未识摩毡。\n近有王宣政，时时与纸钱。",
        "dynasty": "宋",
        "collection_info": null
    },
    {
        "uuid": "a3d37d329dec2e2ba6403b27129be2b8",
        "title": "句  其一",
        "author": "李淑",
        "content": "纔及春羔鼎祚移。",
        "dynasty": "宋",
        "collection_info": null
    },
    {
        "uuid": "9507b182236e2aca5ec2f6821b85afbb",
        "title": "句  其二",
        "author": "李淑",
        "content": "王貌闲知鹤，黄吟苦似猿。",
        "dynasty": "宋",
        "collection_info": null
    },
    {
        "uuid": "3f0acff11b6625c6eba68eed9dc296c7",
        "title": "和谢希深会圣宫",
        "author": "梅尧臣",
        "content": "三后威灵远，层峦栋宇兴。\n衣冠汉原庙，歌舞魏西陵。\n日月融光盛，山河王气增。\n丛楹琢文石，连网络朱绳。\n碧瓦寒铺玉，重栏莹镂冰。\n粹仪神雾拥，法衮绣龙升。\n星斗罗容卫，轩墀侍股肱。\n宸踪耀璇牓，瑞羽集觚棱。\n閟殿深珠箔，雕垣界绮縢。\n笙从缑岭咽，云傍帝乡凝。\n龟组恭来诣，貂珰肃奉承。\n欲知归厚意，孝德自烝烝。",
        "dynasty": "宋",
        "collection_info": null
    },
    {
        "uuid": "c72fd383faa4eb7cbc8d57bd9470ff72",
        "title": "右丞李相公自洛移镇河阳",
        "author": "梅尧臣",
        "content": "侯服齐三辅，天台耸百僚。\n新章刻铜虎，旧德冠金貂。\n已作歌襦化，方期执玉朝。\n双鞬辞洛宅，千骑向河桥。\n鼓角春城暮，鶑花故苑遥。\n瓜亭犹接轸，棠茇自敷条。\n夹道都人拥，迎风驷牡骄。\n莫随文学乘，空望旆旌飘。",
        "dynasty": "宋",
        "collection_info": null
    },
    {
        "uuid": "506ab91ac41b249ceaf2175a837385b9",
        "title": "上巳日午桥石濑中得双鳜鱼",
        "author": "梅尧臣",
        "content": "修禊洛之滨，湍流得素鳞。\n多惭折腰吏，来作食鱼人。\n水髮黏篙绿，溪毛映渚春。\n风沙暂时远，紫线忆江莼。",
        "dynasty": "宋",
        "collection_info": null
    },
    {
        "uuid": "9b6c49fff0259f1787acad11f7e1b015",
        "title": "寒食前一日陪希深远游大字院",
        "author": "梅尧臣",
        "content": "一百五将近，千门烟火微。\n闲过少傅宅，喜见老莱衣。\n晚雨竹间霁，春禽花上飞。\n禅庭清溜满，幽兴自忘归。",
        "dynasty": "宋",
        "collection_info": null
    },
    {
        "uuid": "8df14f0ca1d5ee8c08f4cc4bc316de65",
        "title": "游龙门自潜溪过宝应精舍",
        "author": "梅尧臣",
        "content": "遥爱夏景佳，行行清兴属。\n安知转迴溪，始觉来平谷。\n古殿藏竹间，香庵遍岩曲。\n云霞弄霁晖，草树含新绿。\n时鸟自绵蛮，山花竞纷缛。\n莫言归路赊，明月还相续。",
        "dynasty": "宋",
        "collection_info": null
    },
    {
        "uuid": "cb813db05b777eac2712357534fe9d23",
        "title": "依韵和希深游大字院",
        "author": "梅尧臣",
        "content": "夫君康乐裔，顾我子真派。\n湛然怀清机，越尔寻虚界。\n暂来香园中，共憩寒松大。\n先生醉復吟，长老言不坏。\n信与赏心符，宁同俗士爱。\n杖屦恣游遨，池塘仍感槩。\n焚香露莲泣，闻磬霜鸥迈。\n青板今已空，浊醪谁许载。\n软草当熊絪，低篁挂缨带。\n不觉月明归，候门僮仆怪。",
        "dynasty": "宋",
        "collection_info": null
    },
    {
        "uuid": "b301a9840ee77d0b0c2577d9e2fd7c15",
        "title": "伤白鸡",
        "author": "梅尧臣",
        "content": "我庭有素鸡，翎羽白如脂。\n日所虑狂犬，未尝忧孽貍。\n暝栖向檐隙，朝啄循阶基。\n每先乌鸟鸣，不失风雨时。\n虽吾囷廪薄，尚汝稻粱遗。\n昨宵天气黑，阴物恣所窥。\n潜来衔搏去，但觉声音悲。\n开门俾驰救，已过墙东陲。\n呵叱不敢食，夺然留在兹。\n涌血被其颈，嗋呷气甚危。\n皓臆变丹赤，霜翅两离披。\n悯心欲之活，碎脑安能治。\n委瘗从尔命，孰忍姜桂为。\n犹看零落毛，荡漾随风吹。\n念始託兹地，蒙幸信可知。\n充庖岂云患，度日无苦饥。\n如何遇凶兽，毒汝曾不疑。\n斯事义虽小，得以深理推。\n邓生赐山铸，未免终馁而。\n人道尚乃尔，怆焉聊俛眉。",
        "dynasty": "宋",
        "collection_info": null
    },
    {
        "uuid": "1a44072ca5cc4a261b397991a55b7e5a",
        "title": "尹师鲁治第伐樗",
        "author": "梅尧臣",
        "content": "伊人利营构，思欲新其居。\n匠筑经旧址，檐楹碍高樗。\n且云忍不伐，何以成吾庐。\n人言此树古，百怪所凭依。\n独秉一定议，自将羣俗违。\n乃俾执柯者，丁丁霜刃挥。\n歼殒条百尺，横朴株数围。\n从兹朝夕间，不闻鸟雀喧。\n既能考子室，而復高其门。\n周也昔骋辩，得以不材论。\n工今诚匪度，敬害安可存。\n舟檝且非藉，薪爨聊用燔。\n莫比沟中断，区区望牺樽。",
        "dynasty": "宋",
        "collection_info": null
    },
    {
        "uuid": "9a4b9f4ad0dffeda4185ccc1e4b16d73",
        "title": "尹阳尉耿传惠新栗",
        "author": "梅尧臣",
        "content": "金行气已劲，霜实繁林梢。\n尺素走下隶，一奁来远郊。\n中黄比玉质，外刺同芡苞。\n野人寒斋会，山炉夜火炮。\n梨惭小儿嗜，茗忆麤官抛。\n此焉真可贶，遽尔及衡茅。",
        "dynasty": "宋",
        "collection_info": null
    },
    {
        "uuid": "bf96a35c497fb2bc88bff508aa8d3905",
        "title": "和杨子聪会董尉家",
        "author": "梅尧臣",
        "content": "董生方好雅，兹日为扫扉。\n森尔延嘉宾，欢然去尘机。\n有客振双袂，敢言阳春晖。\n聊停玉麈尾，为歌金缕衣。\n古辞何稠迭，无乃惜芳菲。\n三闾不餔糟，二子自采薇。\n虽留千载清，未免当时饥。\n吾爱曹公诗，古来不敢非。\n人生若朝露，舍醉当何归。\n四座惊此语，未厌翠觞飞。\n胡能后天地，何可恃轻肥。\n沉酣且长咏，白首空歔欷。",
        "dynasty": "宋",
        "collection_info": null
    },
    {
        "uuid": "64e16f201c11c176c9576889f79f3f8e",
        "title": "岭云",
        "author": "梅尧臣",
        "content": "片雨过青天，山云归绝岭。\n林际隠微虹，溪中落行影。\n还看陇首飞，復爱山间静。",
        "dynasty": "宋",
        "collection_info": null
    },
    {
        "uuid": "2fd0fa75a50d09dfaa82e9b560e57e4f",
        "title": "垂涧藤",
        "author": "梅尧臣",
        "content": "寒松偃涧滨，弱蔓垂缨绿。\n波萦翠带长，水溅低花馥。\n终日采苹人，攀条映岩曲。",
        "dynasty": "宋",
        "collection_info": null
    },
    {
        "uuid": "a729f4ef469013ca6c7fe62dcdf3182e",
        "title": "林翠",
        "author": "梅尧臣",
        "content": "鬰鬰长条抽，林间翠堪翦。\n背岭山气浓，幽人趣不浅。",
        "dynasty": "宋",
        "collection_info": null
    },
    {
        "uuid": "cbfd722eb69054ce3ed9433baa4c70e7",
        "title": "舟中遇雪",
        "author": "梅尧臣",
        "content": "晓风鸣大泽，春雪下长河。\n沙草缘堤没，杨花拂水多。\n惊鸥不知远，候雁几闻过。\n欲问耶溪转，今朝奈兴何。",
        "dynasty": "宋",
        "collection_info": null
    },
    {
        "uuid": "d06f95fa1fb575b98545cd557e6bf6cb",
        "title": "田家  其一",
        "author": "梅尧臣",
        "content": "昨夜春雷作，荷锄理南陂。\n杏花将及候，农事不可迟。\n蚕女亦自念，牧童仍我随。\n田中逢老父，荷杖独熙熙。",
        "dynasty": "宋",
        "collection_info": null
    },
    {
        "uuid": "c226048dd1e7abd362b345e192880e73",
        "title": "田家  其二",
        "author": "梅尧臣",
        "content": "草木遶篱盛，田园向郭斜。\n去锄南山豆，归灌东园瓜。\n白水照茅屋，清风生稻花。\n前陂日已晚，聒聒竞鸣蛙。",
        "dynasty": "宋",
        "collection_info": null
    },
    {
        "uuid": "713be333ac838b0968b8a23681f00795",
        "title": "田家  其三",
        "author": "梅尧臣",
        "content": "荒村人自乐，颇足平生心。\n朝饭露葵熟，夜舂云谷深。\n采山持野斧，射鸟入烟林。\n谁见秋成事，愁蝉復怨碪。",
        "dynasty": "宋",
        "collection_info": null
    },
    {
        "uuid": "8dd83e64cee0217de41318dd3b1dbfaf",
        "title": "田家  其四",
        "author": "梅尧臣",
        "content": "今朝田事毕，野老立门前。\n拊颈望飞鸟，负暄话余年。\n自从备丁壮，及此常苦煎。\n卒岁岂堪念，鹑衣着更穿。",
        "dynasty": "宋",
        "collection_info": null
    },
    {
        "uuid": "ec0186502b69e4537abbf0c9a2aefa19",
        "title": "涂中遇雪寄希深",
        "author": "梅尧臣",
        "content": "方为郡邑吏，日与故人违。\n极目千山碧，驰心一鸟飞。\n岸傍村杳杳，波上雪霏霏。\n欲寄洛阳信，泝流行客稀。",
        "dynasty": "宋",
        "collection_info": null
    },
    {
        "uuid": "3ebd090b73b029cb473cf1c4136849b9",
        "title": "妾薄命",
        "author": "梅尧臣",
        "content": "昔是波底沙，今为陌上尘。\n曾闻清泠混金屑，谁谓飘扬逐路人。\n悠悠万物难自保，朝看秾华暮衰老。\n须知铅黛不足论，何必芳心竞春草。\n草有再三荣，颜无一定好。\n曩恩宁重持，徒能乱怀抱。",
        "dynasty": "宋",
        "collection_info": null
    },
    {
        "uuid": "a2668e956176fb1b091707f10554b231",
        "title": "秋日同希深昆仲游龙门香山晚泛伊川觞咏久之席上各赋古诗以极一时之娱",
        "author": "梅尧臣",
        "content": "落日川上好，徘徊弄孤舟。\n鸣桹进山口，清唱发渡头。\n浅濑不可泝，停桡信中流。\n山樽对苍翠，溪鸟自沉浮。\n濯足破岚影，采菱临芳洲。\n千龛晚烟寂，双壁红树秋。\n细细石涧泉，摇摇波际楼。\n澄潭若泻鑑，万象已盈眸。\n康乐足清尚，惠连仍此游。\n摘景固无遗，挥笔曾未休。\n醉来同渊明，兴尽殊子猷。\n归傍渔梁静，行看夜火幽。\n露华初滴滴，夜吹何飕飕。\n不犯严城漏，谁言怜近丘。",
        "dynasty": "宋",
        "collection_info": null
    },
    {
        "uuid": "816999b23d7e397db9ca40cb5873bcd6",
        "title": "依韵和希深雨后见过小池",
        "author": "梅尧臣",
        "content": "碧池新雨后，清兴一何赊。\n有客过颜巷，无贫似阮家。\n白醪聊泛蚁，黄菊未开花。\n既至休辞醉，君其奈岁华。",
        "dynasty": "宋",
        "collection_info": null
    },
    {
        "uuid": "ed8ef1eb5b5edf1f1c3b94381c8c4fcc",
        "title": "依韵和子聪夜雨",
        "author": "梅尧臣",
        "content": "窗灯光更迥，宿雾晦层檐。\n寒气微生席，轻风欲度帘。\n湿萤依草没，暗溜想池添。\n况值相如渴，无嫌鲁酒甜。",
        "dynasty": "宋",
        "collection_info": null
    },
    {
        "uuid": "64d78f572d38a9d355a4212e27006429",
        "title": "和赵员外良佐赵韩王故宅",
        "author": "梅尧臣",
        "content": "开国勋庸大，重城邸第宽。\n枯杨映楼角，蔓草被墙端。\n不见分香妾，空余斗鸭阑。\n谁来悲孔雀，金翠羽毛残。",
        "dynasty": "宋",
        "collection_info": null
    },
    {
        "uuid": "858401782a9b479023df9bd303a854c5",
        "title": "春日游龙门山寺",
        "author": "梅尧臣",
        "content": "还邀二三子，共到凿龙游。\n阴壑泉初动，春岩气欲浮。\n竹藏深崦寺，人渡晚川舟。\n始觉山风急，归鞍不自留。",
        "dynasty": "宋",
        "collection_info": null
    },
    {
        "uuid": "6678a59d616f1f6c9cff22ade8d695db",
        "title": "依韵和希深游府学",
        "author": "梅尧臣",
        "content": "东府尊儒日，中州进学初。\n牲牢奠商后，典籍讲秦余。\n大法存无外，羣英乐自如。\n时惭游圣末，来驾折辕车。",
        "dynasty": "宋",
        "collection_info": null
    },
    {
        "uuid": "74b2fb5505ebd7f5a21542e11312b738",
        "title": "伤桑",
        "author": "梅尧臣",
        "content": "柔条初变绿，春野忽飞霜。\n田妇搔蓬首，冰蚕绝茧肠。\n名翚依麦雊，戴胜绕枝翔。\n不见罗敷骑，金鈎自挂墙。",
        "dynasty": "宋",
        "collection_info": null
    },
    {
        "uuid": "b7a82a2ce17b958e9742d5133fe85e72",
        "title": "观理稼",
        "author": "梅尧臣",
        "content": "稂莠日已长，怱怱芟薙初。\n来时露霑屩，归去月侵锄。\n一腹馁犹甚，百骸勤有余。\n吾无力耕苦，谬读古人书。",
        "dynasty": "宋",
        "collection_info": null
    },
    {
        "uuid": "2648c6adcac1ae8f06c279bf5e649c1b",
        "title": "新茧",
        "author": "梅尧臣",
        "content": "露柘林初静，烟梯不復收。\n春蚕吐丝足，工女忌寒休。\n翠薄时方献，清泉绪未抽。\n闺中能自巧，绣作玉钗头。",
        "dynasty": "宋",
        "collection_info": null
    },
    {
        "uuid": "2df057c2b4681c2dfc242e9e2bfee3a5",
        "title": "依韵和希深游乐园怀主人登封令",
        "author": "梅尧臣",
        "content": "竹映红蕖水榭开，门闲乳雀下青苔。\n伊人何恋五斗粟，不作渊明归去来。",
        "dynasty": "宋",
        "collection_info": null
    },
    {
        "uuid": "d5b324873d779638d521f8fab448f075",
        "title": "锦竹",
        "author": "梅尧臣",
        "content": "虽作湘竹纹，还非楚筠质。\n化龙徒有期，待凤曾无实。\n本与凡草俱，偶亲君子室。",
        "dynasty": "宋",
        "collection_info": null
    },
    {
        "uuid": "9f25c62852ced642269731950c2b2d41",
        "title": "废井",
        "author": "梅尧臣",
        "content": "陻废不知年，石栏苍藓涩。\n渴心空自烦，长绠曾谁汲。\n无復语沧波，坎蛙奚所及。",
        "dynasty": "宋",
        "collection_info": null
    },
    {
        "uuid": "a630443ce2df315e4cdab0dd20b789e5",
        "title": "茶竈",
        "author": "梅尧臣",
        "content": "山寺碧溪头，幽人绿岩畔。\n夜火竹声干，春瓯茗花乱。\n兹无雅趣兼，薪桂烦燃爨。",
        "dynasty": "宋",
        "collection_info": null
    },
    {
        "uuid": "0c0e789db764552b8bae83a38ffffc7d",
        "title": "缑山子晋祠",
        "author": "梅尧臣",
        "content": "王子居玉京，故山空寂寞。\n犹闻遡月笙，尚想宾天鹤。\n翠柏深古坛，丹霞留迥壑。\n芝庭谁款扉，旌旗穿林薄。",
        "dynasty": "宋",
        "collection_info": null
    },
    {
        "uuid": "fea9e60989d0af9ff1c8619e68420c82",
        "title": "缑山子晋祠 少林寺",
        "author": "梅尧臣",
        "content": "红旌过翠岑，林际瞻莲宇。\n门对几千岩，花开第一祖。\n禅庭松色寒，石室苔痕古。\n寂寂不逢人，空檐燕方乳。",
        "dynasty": "宋",
        "collection_info": null
    },
    {
        "uuid": "e7210bb72033c63e3d45a2b6a11ca110",
        "title": "缑山子晋祠 少姨庙",
        "author": "梅尧臣",
        "content": "灵祠古殿深，少室羣峯碧。\n行雨欲随车，望岩非化石。\n常闻兰气蒸，谁奠椒香液。\n寄谢洛川妃，凌波定何益。",
        "dynasty": "宋",
        "collection_info": null
    },
    {
        "uuid": "c241ead1ff2c25c24443d7556d473253",
        "title": "缑山子晋祠 天封观",
        "author": "梅尧臣",
        "content": "车马云外来，衣霑半山雨。\n弭节扣真居，扪萝笑尘矩。\n迴溪响石丛，灵茹抽岩坞。\n玉槛刻年华，应无愧前古。",
        "dynasty": "宋",
        "collection_info": null
    },
    {
        "uuid": "4d0b610fbd1faff3d9d81d42b37897db",
        "title": "缑山子晋祠 会善寺",
        "author": "梅尧臣",
        "content": "杳蔼随龙节，萦纡历宝山。\n瑠璃开浄界，薜荔启禅关。\n煮茗石泉上，清吟云壑间。\n峯端生片雨，稍促画轮还。",
        "dynasty": "宋",
        "collection_info": null
    },
    {
        "uuid": "05bd8bdbdc97fb45e5293bde7f028653",
        "title": "缑山子晋祠 启母石",
        "author": "梅尧臣",
        "content": "旷哉嵩室阳，神怪所栖宅。\n苍石不知年，灵熊去无迹。\n烟岩想桂宫，苔壁疑椒掖。\n不学舜娥悲，潇湘竹枝碧。",
        "dynasty": "宋",
        "collection_info": null
    },
    {
        "uuid": "e859dbd7ef2780d81dd8a5b0a6d00946",
        "title": "缑山子晋祠 轘辕道",
        "author": "梅尧臣",
        "content": "险绝称汉关，晨跻瞻一室。\n盘纡石路回，迤逦云峰出。\n古壁挂青苍，天风起萧瑟。\n洛城西首时，望望平烟密。",
        "dynasty": "宋",
        "collection_info": null
    },
    {
        "uuid": "5658cd4667fd7f121f756f29c55e4a8a",
        "title": "中伏日陪二通判妙觉寺避暑",
        "author": "梅尧臣",
        "content": "绀宇迎凉日，方床御绤衣。\n清谈停玉麈，雅曲弄金徽。\n高树秋声早，长廊暑气微。\n不须河朔饮，煮茗自忘归。",
        "dynasty": "宋",
        "collection_info": null
    },
    {
        "uuid": "88fe3146acf519c761a40bbc01f3172e",
        "title": "元政上人游终南",
        "author": "梅尧臣",
        "content": "雉节居杜陵，南山常在目。\n今兹羡行游，因以谢岩谷。\n环锡恣探胜，椶綦方践陆。\n五门岚翠横，八水秋阴覆。\n云峰多隠见，林岭乍回復。\n若见采芝人，余非恋微禄。",
        "dynasty": "宋",
        "collection_info": null
    },
    {
        "uuid": "71309b3d5fd86163f9e82328c701b41c",
        "title": "寄河阳签判富彦国",
        "author": "梅尧臣",
        "content": "籍籍名方远，人知第一流。\n翻同贵公子，来事外诸侯。\n地险长河急，天高画角秋。\n仲宣应自乐，宁復赋登楼。",
        "dynasty": "宋",
        "collection_info": null
    },
    {
        "uuid": "10da9421dc688ac07d19337bbb4e7c91",
        "title": "河南受代前一日希深示诗",
        "author": "梅尧臣",
        "content": "我昔在桐乡，伊人颇欣戴。\n今来佐洛南，事事为时背。\n自愧居下流，无能谢前辈。\n固乏横草功，当蒙及瓜代。\n且遗牒诉还，何用吏民爱。\n洗眼看旧书，怡然忘宇内。",
        "dynasty": "宋",
        "collection_info": null
    },
    {
        "uuid": "79874076fbbcb7d8b07332afce69d036",
        "title": "秋雨",
        "author": "梅尧臣",
        "content": "雨后秋气早，凉归室庐清。\n既摧蚊蝇势，任壮蛩蝉声。\n石榴坠枝熟，苍藓缘阶生。\n闭门且高卧，畏向泥涂行。",
        "dynasty": "宋",
        "collection_info": null
    },
    {
        "uuid": "2478ebaa88d616f7f6cb5bc4174b8c45",
        "title": "白云和子聪",
        "author": "梅尧臣",
        "content": "长忆江海间，龙鸣向寒水。\n蔼蔼苍渚空，悠悠白云起。\n是时在渔舟，放溜看未已。\n今来居洛阳，埃壒生蹄轨。\n羡君兹日心，怊怅聊徙倚。",
        "dynasty": "宋",
        "collection_info": null
    },
    {
        "uuid": "6c5cc5597fd1451056c238aa22bbc391",
        "title": "同尹子渐王几道访郭生别墅不遇",
        "author": "梅尧臣",
        "content": "秋野已澄旷，偶来幽兴多。\n茨居隔寒水，柴户荫乔柯。\n看竹曾留凤，携朋不为鹅。\n人归碧苔径，应识履痕过。",
        "dynasty": "宋",
        "collection_info": null
    }
]