[
    {
        "uuid": "a32fd340e3b0c310e72615eceb25157b",
        "title": "梦种菜",
        "author": "杨万里",
        "content": "背秋新理小园荒，过雨畦丁破块忙。\n菜子已抽蝴蝶翅，菊花犹着鬰金裳。\n从教芦菔专车大，早觉蔓菁扑鼻香。\n宿酒未销羹糁熟，析酲不用柘为浆。",
        "dynasty": "宋",
        "collection_info": null
    },
    {
        "uuid": "ae04b846194d74756b689e017178ff56",
        "title": "谢曹宗臣惠双溪集",
        "author": "杨万里",
        "content": "君不见东阳沈隠侯，君不见宣城谢玄晖。\n两处双溪清彻底，二子诗句清于溪。\n千载却有曹夫子，天借古人作诗地。\n家在东阳宝婺边，官在宣城莲幕裏。\n溪光滴作两眼明，溪秀吐作五字清。\n开卷看来掩卷坐，词波跳作双溪声。\n无人写作双溪操，收拾新篇句中妙。\n莫将沈谢鸿雁行，便与猗那荐清庙。",
        "dynasty": "宋",
        "collection_info": null
    },
    {
        "uuid": "7c919d0ae1dd681a44ee0f8958773a5c",
        "title": "过霸东石桥桐花尽落",
        "author": "杨万里",
        "content": "老去能逢几箇春，今年春事不关人。\n红千紫百何曾梦，压尾桐花也作尘。",
        "dynasty": "宋",
        "collection_info": null
    },
    {
        "uuid": "c60392b8ab7fee9546dea163af912aa2",
        "title": "春雨呈袁起岩",
        "author": "杨万里",
        "content": "昨日晴暄尽十分，无端寒湿復今晨。\n苍颜华髮差排老，急雨颠风屏当春。\n只有观书堪遣日，从来病眼不如人。\n诗名满世真何用，更赚先生愿卜邻。",
        "dynasty": "宋",
        "collection_info": null
    },
    {
        "uuid": "d67262b5f84fb41f087b1d0ee926d906",
        "title": "再和",
        "author": "杨万里",
        "content": "三月阴晴顷刻分，晚来非午午非晨。\n闭门细草新蒲雨，过眼飞花落絮春。\n顾我江湖钓竿客，识君台阁步云人。\n柯山不患无人作，便合留中作近邻。",
        "dynasty": "宋",
        "collection_info": null
    },
    {
        "uuid": "2065003f7c3261c213a3b41bfff540f9",
        "title": "拟玉水记方流诗",
        "author": "杨万里",
        "content": "观水那无术，曾于往记求。\n是间还韫玉，其外必方流。\n缜栗渊潜久，英华气上浮。\n清波皆中矩，宝祲直横秋。\n金海芒相贯，璇源折以幽。\n端如君子德，不病暗中投。",
        "dynasty": "宋",
        "collection_info": null
    },
    {
        "uuid": "bd7d6d0a3f498960d57c304397339e7d",
        "title": "拟归院柳边迷诗",
        "author": "杨万里",
        "content": "玉殿朝初退，金门马不嘶。\n院深归有处，柳暗迹都迷。\n紫陌春无际，青丝舞正齐。\n风烟忘近远，楼阁问高低。\n残雪鶑声外，斜阳凤掖西。\n少陵花底路，物物献诗题。",
        "dynasty": "宋",
        "collection_info": null
    },
    {
        "uuid": "d2ba7f3673ef88a7462a27ecbead931f",
        "title": "拟汲古得修绠诗",
        "author": "杨万里",
        "content": "学子研终古，难将短浅求。\n汲深欣得得，操绠要修修。\n远酌源千载，长缫思万周。\n初如泉眼隔，忽若井花浮。\n意到言前达，词于笔下流。\n昌黎感秋句，圣处极冥搜。",
        "dynasty": "宋",
        "collection_info": null
    },
    {
        "uuid": "65f58db8325bc423394573e802eeb380",
        "title": "谢张功父送牡丹",
        "author": "杨万里",
        "content": "病眼看书痛不胜，洛花千朶唤双明。\n浅红酽紫各新样，雪白鹅黄非旧名。\n抬举精神微雨过，留连消息嫩寒生。\n蜡封水养松窗底，未似琱栏倚半酲。",
        "dynasty": "宋",
        "collection_info": null
    },
    {
        "uuid": "83c5d33caac821485968183f1469f359",
        "title": "张功父送牡丹续送酴醾且示酴醾长篇和以谢之",
        "author": "杨万里",
        "content": "溪桃红霞作红雨，海棠飘尽春无处。\n约斋锦幄一夜空，行李移归雪宫住。\n只道青蛟弱无力，飞上朱檐还有翼。\n贪看翡翠积成堆，忽吐琼瑶真作剧。\n素影与月相将迎，绿云和露相扶擎。\n南枝暗香久寂莫，此花与梅同一清。\n老夫最爱嚼香雪，不但解酲仍涤热。\n牡丹未要煎牛酥，酴醾相领入冰壶。\n约斋知我春愁重，併遣二友来相娱。\n惜无老盆一快举，淡日微风花自舞。\n约斋诗瘦浪作痴，君不见酒不到刘伶坟上土。",
        "dynasty": "宋",
        "collection_info": null
    },
    {
        "uuid": "db24ee4d0accfdbb89971bb16700eec2",
        "title": "和张功父送黄蔷薇并酒之韵",
        "author": "杨万里",
        "content": "海外蔷薇水，中州未得方。\n旋偷金掌露，浅染玉罗裳。\n已换桃花骨，何须贾氏香。\n更烦曲生辈，同访墨池杨。",
        "dynasty": "宋",
        "collection_info": null
    },
    {
        "uuid": "55f6fe5c2e1b901cf77b27cb55a72d64",
        "title": "和张功父闻子规",
        "author": "杨万里",
        "content": "久雨今朝忽作晴，老人怀抱不胜清。\n仲宣久作登楼赋，望帝更吟当殿声。\n春去春来浑是梦，花开花落若为情。\n归心不用渠催唤，自有江鸥与狎盟。",
        "dynasty": "宋",
        "collection_info": null
    },
    {
        "uuid": "1bbdf72286e91710e7a33a27a6099d8f",
        "title": "跋范文公与尹师鲁帖",
        "author": "杨万里",
        "content": "佳客千山得得来，主人双眼为渠开。\n逢人莫说当时事，且泊南亭把一杯。",
        "dynasty": "宋",
        "collection_info": null
    },
    {
        "uuid": "319c87f565749fb56592526efb410c6e",
        "title": "跋韩魏公与尹师鲁帖",
        "author": "杨万里",
        "content": "侍中尺棰挞羌酋，更得河南共运筹。\n到得降书来北阙，河南骑马去均州。",
        "dynasty": "宋",
        "collection_info": null
    },
    {
        "uuid": "07e85777633f4733d5ffd00edf8ee7ec",
        "title": "跋陈简斋奏草",
        "author": "杨万里",
        "content": "诗宗已上少陵坛，笔法仍抽逸少关。\n真蹟总归天上去，独留奏草在人间。",
        "dynasty": "宋",
        "collection_info": null
    },
    {
        "uuid": "4d9876aac4faefa2e0dce5d63817476f",
        "title": "又跋简斋与夫人帖",
        "author": "杨万里",
        "content": "家在钱塘身在苏，扊扅消息近来疎。\n极知薪水无钱买，且遣长鬚送乘壶。",
        "dynasty": "宋",
        "collection_info": null
    },
    {
        "uuid": "5c92945848195a0e1715edc97fded7f4",
        "title": "丘母太硕人臧氏挽诗二首  其一",
        "author": "杨万里",
        "content": "行乐潘慈母，荣封卫硕人。\n金花五色诰，雨叶六番春。\n白露凋萱惨，青山拱木新。\n九龄真上寿，一子更名臣。",
        "dynasty": "宋",
        "collection_info": null
    },
    {
        "uuid": "6d964d2bbc92dfbd1a2e5306a2d39d50",
        "title": "丘母太硕人臧氏挽诗二首  其二",
        "author": "杨万里",
        "content": "共伯松楸后，宗文玉雪初。\n吹灯躬夜绩，听子读残书。\n帅阃方兰膳，王畿又版舆。\n药成人不见，月裏踏蟾蜍。",
        "dynasty": "宋",
        "collection_info": null
    },
    {
        "uuid": "a71f24d4cd1cad2a1123355ba805f559",
        "title": "刘平甫挽诗二首  其一",
        "author": "杨万里",
        "content": "忠孝元家法，经纶岂懒心。\n日边迟信息，霞外且山林。\n风月诗天巧，干坤酒陆沉。\n一生欠半面，五字寄哀音。",
        "dynasty": "宋",
        "collection_info": null
    },
    {
        "uuid": "d201e6a1c6ed7f2f042aeed1bdb897f1",
        "title": "刘平甫挽诗二首  其二",
        "author": "杨万里",
        "content": "忠显肩双庙，屏山箓二程。\n岭寒松节苦，坛暖杏花明。\n君也孤传业，天乎独短生。\n子孙无一物，故纸付渠耕。",
        "dynasty": "宋",
        "collection_info": null
    },
    {
        "uuid": "7353b2ff47fccc5a5b5e2c1233ac4ea3",
        "title": "戊申四月九日得请补外初出国门宿释迦寺",
        "author": "杨万里",
        "content": "出却金宫入梵宫，翠微绿雾染衣浓。\n三年不识西湖月，一夜初闻南涧钟。\n藏室蓬山真昨戏，园翁溪友得今从。\n若非朝士相追送，何处冥鸿更有踪。",
        "dynasty": "宋",
        "collection_info": null
    },
    {
        "uuid": "aa1316a1d3a873c6ecea93246066d319",
        "title": "题南屏山兴教寺清旷楼赠择讷律师",
        "author": "杨万里",
        "content": "清旷楼中夕眺间，落晖残雨两生寒。\n楼中占尽南山了，更占西湖与北山。",
        "dynasty": "宋",
        "collection_info": null
    },
    {
        "uuid": "7733a9cd87f8f2a56e19bae9e17cf1b2",
        "title": "明发南屏",
        "author": "杨万里",
        "content": "新晴在在野花香，过雨迢迢沙路长。\n两度立朝今结局，一生行客老还乡。\n犹嫌数骑传书札，剩喜千山入肺肠。\n到得前头上船处，莫将白髮照沧浪。",
        "dynasty": "宋",
        "collection_info": null
    },
    {
        "uuid": "963eda9a7c94b3c7a45dd1e8a58169cf",
        "title": "过南荡三首  其一",
        "author": "杨万里",
        "content": "秧纔束髮幼相依，麦已掀髯喜可知。\n笑杀槿篱能耐事，东扶西倒野酴醾。",
        "dynasty": "宋",
        "collection_info": null
    },
    {
        "uuid": "a8b37456aadbb2aedc643073723dac8f",
        "title": "过南荡三首  其二",
        "author": "杨万里",
        "content": "近岫遥峰翠作围，平田小港碧行迟。\n垂杨一径深深去，阿那人家住得奇。",
        "dynasty": "宋",
        "collection_info": null
    },
    {
        "uuid": "7af8a4a2009ff079ae49e5937d65b43d",
        "title": "过南荡三首  其三",
        "author": "杨万里",
        "content": "政好行时莫懒行，犹寒未热雨初晴。\n江西休问何时到，已离南屏第一程。",
        "dynasty": "宋",
        "collection_info": null
    },
    {
        "uuid": "ce21e8e8853b17a735c192f7d4f9eb50",
        "title": "过杨村",
        "author": "杨万里",
        "content": "石桥两畔好人烟，匹似诸村别一川。\n杨柳阴中新酒店，蒲萄架底小渔船。\n红红白白花临水，碧碧黄黄麦际天。\n政尔清和还在道，为谁辛苦不归田。",
        "dynasty": "宋",
        "collection_info": null
    },
    {
        "uuid": "2062738605c91becd7ecdbcf7d1af4aa",
        "title": "侧溪解缆",
        "author": "杨万里",
        "content": "梦裏喧声定不凡，顺风解缆破晴岚。\n起来职事惟洗面，此外功名是挂帆。\n莫笑一蔬兼半菽，饱餐万壑与千岩。\n蓬莱云气君休望，且向严滩濯布衫。",
        "dynasty": "宋",
        "collection_info": null
    },
    {
        "uuid": "a3b3ae756b15e91e3a39139a04bfc1c9",
        "title": "洗面绝句",
        "author": "杨万里",
        "content": "浙山两岸送归艎，新捣春蓝浅染苍。\n自汲江波供盥漱，清晨满面落花香。",
        "dynasty": "宋",
        "collection_info": null
    },
    {
        "uuid": "4dfe5440486330d5014c0f54a6f978da",
        "title": "舟过桐庐三首  其一",
        "author": "杨万里",
        "content": "潇洒桐庐县，寒江缭一湾。\n朱楼隔绿柳，白塔映青山。\n稚子排窗出，舟人买菜还。\n峰头好亭子，不得一跻攀。",
        "dynasty": "宋",
        "collection_info": null
    },
    {
        "uuid": "da1ee1e0bc07c4e2c00cc4aab7cb55f3",
        "title": "舟过桐庐三首  其二",
        "author": "杨万里",
        "content": "近县人人喜，来船岸岸移。\n偶因小泊处，恰是早餐时。\n唤仆答相乱，看山寒不知。\n横洲犹半在，今岁水生迟。",
        "dynasty": "宋",
        "collection_info": null
    },
    {
        "uuid": "9b21e5478ff491fb419c0a98404a74fd",
        "title": "舟过桐庐三首  其三",
        "author": "杨万里",
        "content": "后面山无数，南头柳更多。\n人家逼江岸，屋柱入沧波。\n老去频经此，重来更几何。\n牛山动悲感，曾侍板舆过。",
        "dynasty": "宋",
        "collection_info": null
    },
    {
        "uuid": "1e8e71e77bf3d382b2a61cac26a6239d",
        "title": "溜港滩",
        "author": "杨万里",
        "content": "此去严州只半程，一江分作两江横。\n忽惊洲背青山下，却有帆樯地上行。",
        "dynasty": "宋",
        "collection_info": null
    },
    {
        "uuid": "d19b941ba17003670dfc1d158a2265c9",
        "title": "午睡闻子规",
        "author": "杨万里",
        "content": "睡眼䰒松未爽时，一声杜宇顿开眉。\n不须报道思归乐，今我真归不用思。",
        "dynasty": "宋",
        "collection_info": null
    },
    {
        "uuid": "c08cdbbf178d5cdb4aba8c49a08667c8",
        "title": "已过胥口将近钓台",
        "author": "杨万里",
        "content": "睡起衣襟乱，头巾百摺痕。\n帆端风色紧，船底水声喧。\n胥口冤余浪，严滩钓处村。\n因行还访古，故老莫能言。",
        "dynasty": "宋",
        "collection_info": null
    },
    {
        "uuid": "68ace1da56229c119784b3b81f920bc1",
        "title": "钓台",
        "author": "杨万里",
        "content": "钓石三千丈，将何作钓丝。\n肯离山水窟，去作帝王师。\n小范真同味，玄英也并祠。\n老夫归已晚，莫遣客星知。",
        "dynasty": "宋",
        "collection_info": null
    },
    {
        "uuid": "e15650f359c8608e4f4b12eed420b984",
        "title": "兰溪女儿浦晓寒",
        "author": "杨万里",
        "content": "前年寒早热亦早，去年寒迟热亦迟。\n何曾寒暑有迟速，通融三年那兑支。\n人生何必早得意，芍药荣时牡丹瘁。\n荣枯迟速一笑休，顺风今日好行舟。",
        "dynasty": "宋",
        "collection_info": null
    },
    {
        "uuid": "a1267a062b06388466cf7100620e31f9",
        "title": "横山塔",
        "author": "杨万里",
        "content": "相识横山塔，于今十五年。\n孤标立绝顶，秃影照清川。\n寂寞无香火，将迎几舫船。\n吾衰岂重过，珍重塔中仙。",
        "dynasty": "宋",
        "collection_info": null
    },
    {
        "uuid": "6bea58442bc69a7e890a77611abdee88",
        "title": "舟过兰溪",
        "author": "杨万里",
        "content": "驾雨颠风过即虚，杀风急雨有还无。\n云山奔走无停住，岸树欹斜不要扶。\n船底石声知浅水，沙头笠影倦牵夫。\n金台祇在横山背，便到金台也日晡。",
        "dynasty": "宋",
        "collection_info": null
    },
    {
        "uuid": "2f12ea778e2c13ba4e49df3e16be96f5",
        "title": "嘲穉子",
        "author": "杨万里",
        "content": "雨裏船中不自由，无愁穉子亦成愁。\n看渠坐睡何曾醒，及至教眠却掉头。",
        "dynasty": "宋",
        "collection_info": null
    },
    {
        "uuid": "ec9b5bd427e77440b442d33fad58ec61",
        "title": "雨中遣闷",
        "author": "杨万里",
        "content": "船篷深闭膝难安，四面千峰不得看。\n莫厌霏微闷人雨，插秧怕热爱轻寒。",
        "dynasty": "宋",
        "collection_info": null
    },
    {
        "uuid": "0b5aec8780ee156cbded0fefb29b9d26",
        "title": "横山江岸",
        "author": "杨万里",
        "content": "近船古岸不胜高，浪划涛剜似削刀。\n层石层砂层腻土，僧厨蒸出栗黄糕。",
        "dynasty": "宋",
        "collection_info": null
    },
    {
        "uuid": "908bc786d34acd609f2f9ef566467fc1",
        "title": "舟中午睡",
        "author": "杨万里",
        "content": "一叶摇无定，昏然妙思通。\n化为漆园蝶，飞入大槐宫。\n有酒相勾引，无茶作寇戎。\n平生眠不足，还债艣声中。",
        "dynasty": "宋",
        "collection_info": null
    },
    {
        "uuid": "66138b02a177def85f95f3630a456241",
        "title": "炙蒸餠",
        "author": "杨万里",
        "content": "圆莹僧何矮，清松絮尔轻。\n削成琼叶片，嚼作雪花声。\n炙手三家市，焦头五鼎烹。\n老夫饥欲死，汝辈且同行。",
        "dynasty": "宋",
        "collection_info": null
    },
    {
        "uuid": "d71c422f477a9c78fd6e33cee41cc074",
        "title": "睡起观山",
        "author": "杨万里",
        "content": "过雨前汀未可登，搴篷小散睡瞢腾。\n船头政好看山色，一点江风冷似冰。",
        "dynasty": "宋",
        "collection_info": null
    },
    {
        "uuid": "78b2165b8b54f5fafbff14ce974e7b01",
        "title": "柴步滩",
        "author": "杨万里",
        "content": "江阔水不聚，分为三五滩。\n遂令客子舟，上滩一一难。\n小沙已成洲，大洲已成山。\n山有树百尺，树围屋数间。\n水底復生洲，沙湿犹未干。\n从此洲愈多，安得水更宽。\n忆从严陵归，水落不能湍。\n拖以数童仆，折却十竹竿。\n今兹过吾舟，念昔犹胆寒。",
        "dynasty": "宋",
        "collection_info": null
    },
    {
        "uuid": "47052835e51ef14ae9e855c23b60bf44",
        "title": "东碛滩",
        "author": "杨万里",
        "content": "江船初上滩，滩水政勃怒。\n船工与水斗，水力拦船住。\n琉璃忽破碎，冰雪迸吞吐。\n竟令水柔伏，低头船底去。\n朝来发盈川，已过滩十许。\n但闻浪喧阗，未覩水态度。\n却缘看后船，偶尔见奇处。\n从此至三衢，犹有滩四五。",
        "dynasty": "宋",
        "collection_info": null
    },
    {
        "uuid": "0801a57c1bfc1f168f1731f80d3bad83",
        "title": "将至地黄滩",
        "author": "杨万里",
        "content": "未到地黄滩，十里先闻声。\n樯竿已震掉，未敢与渠争。\n舟人各整篙，有如大敌临。\n搴篷试一望，溅雪纷淙琤。\n乃是水硙港，为滩作先鸣。\n真滩定若何，老夫虚作惊。",
        "dynasty": "宋",
        "collection_info": null
    },
    {
        "uuid": "1ca49d41e519d11ec59099b7663d0587",
        "title": "苏木滩",
        "author": "杨万里",
        "content": "滩雪清溅眸，滩雷怒醒耳。\n落洪翠壁立，跳波碧山起。\n船进若战胜，船退亦游戏。\n若非篙师苦，进退皆可喜。\n忽逢下滩舟，掀舞快云駃。\n何曾费一棹，纔瞬已数里。\n会有上滩时，得意君勿恃。",
        "dynasty": "宋",
        "collection_info": null
    },
    {
        "uuid": "7ffb3b78d61bc60b02ddd8bce29b7336",
        "title": "辽车滩",
        "author": "杨万里",
        "content": "东岸上不得，西岸上更难。\n五船往復来，经纬滩两间。\n一船初径进，当流为众先。\n涛头打澎湃，退缩不敢干。\n一船作后殿，忽焉突而前。\n瞬息越湍险，回顾有矜颜。\n老夫与寓目，亦为一粲然。",
        "dynasty": "宋",
        "collection_info": null
    },
    {
        "uuid": "44e416366dbb4dfe5ddf18d010aade46",
        "title": "舟中新暑止酒",
        "author": "杨万里",
        "content": "新暑酒不宜，作热妨夜睡。\n不如看人饮，亦自有醉意。\n彼饮吾为嚥，所美过于味。\n同舟笑吾痴，吾不羡渠醉。\n安知醉与醒，谁似谁不似。",
        "dynasty": "宋",
        "collection_info": null
    },
    {
        "uuid": "c851c1b8d26a3bb4a01c733c3a295543",
        "title": "过查濑",
        "author": "杨万里",
        "content": "眼底常山一武中，上滩更得半帆风。\n青天以水为铜镜，白鹭前身是钓翁。\n旧日岸头浑改尽，数尖山觜忽搀空。\n老夫只费五六日，行尽浙山西復东。",
        "dynasty": "宋",
        "collection_info": null
    },
    {
        "uuid": "7cf709e1a323a1ae3f87b0e0b23bb67d",
        "title": "舟过大水旁罗滩渴甚小饮",
        "author": "杨万里",
        "content": "熟水无多吃，烹茶未要来。\n从教十分渴，连扫两三杯。\n岸树背船走，江波闪日开。\n灵山定能饮，分酹碧莲醅。",
        "dynasty": "宋",
        "collection_info": null
    },
    {
        "uuid": "e56dc442e9d1f2fc29230f91dad5387c",
        "title": "过铅山江口",
        "author": "杨万里",
        "content": "下却诸滩水渐平，舟行已远上饶城。\n酒家便有江乡景，绿柳梢头挂玉瓶。",
        "dynasty": "宋",
        "collection_info": null
    },
    {
        "uuid": "eae7378bf9c065941eb06db854b6a265",
        "title": "过弋阳观竞渡",
        "author": "杨万里",
        "content": "急鼓繁钲动地呼，碧瑠璃上两龙趋。\n一声翻倒冯夷国，千载凄凉楚大夫。\n银椀锦标夸胜捷，画桡绣臂照江湖。\n三年端年真虚过，奇观初逢慰道涂。",
        "dynasty": "宋",
        "collection_info": null
    },
    {
        "uuid": "1a4ce9de1ed530c3ba61974e41ee17dc",
        "title": "灵山",
        "author": "杨万里",
        "content": "饶水回回转，灵山面面逢。\n展成青步障，敛作碧芙蓉。\n变态百千样，尖新三两峰。\n远看方更好，还隔翠云重。",
        "dynasty": "宋",
        "collection_info": null
    },
    {
        "uuid": "3a0c9314a094688289cd169bc59376a9",
        "title": "龟峰",
        "author": "杨万里",
        "content": "明发大琛山，龟峰引颈来对面。\n亭午过弋阳，龟峰缩头不相见。\n绿毛蒙茸浄如染，紫殻轮囷有斑点。\n不知七十二钻神不神，桃花市裏看最真。",
        "dynasty": "宋",
        "collection_info": null
    },
    {
        "uuid": "2d0b3c0d181867ad59e15655766116e2",
        "title": "五月一日过贵溪舟中苦热",
        "author": "杨万里",
        "content": "半月阴凉天气佳，今朝新暑不饶些。\n一生怕热长逢热，千里还家未到家。\n入却船来那得出，恰方日午几时斜。\n劝君莫爱高官职，行路难时却怨嗟。",
        "dynasty": "宋",
        "collection_info": null
    },
    {
        "uuid": "03f9ea0efb8381d544a5403a80a7ef82",
        "title": "初二日苦热",
        "author": "杨万里",
        "content": "人言长江无六月，我言六月无长江。\n只今五月已如许，六月更来何可当。\n船仓周围各五尺，且道此中底宽窄。\n上下东西与南北，一面是水五面日。\n日光煮水復成汤，此外何处能清凉。\n掀篷更无风半点，挥扇只有汗如浆。\n吾曹避暑自无处，飞蝇投吾求避暑。\n吾不解飞且此住，飞蝇解飞不飞去。",
        "dynasty": "宋",
        "collection_info": null
    },
    {
        "uuid": "213444984ee9c487adef5ceb74620596",
        "title": "端午前一日阻风鄱阳湖观竞渡",
        "author": "杨万里",
        "content": "恶风夜半阻归船，端欲留人作胜缘。\n千里携家观竞渡，五湖新涨政黏天。\n棹翻波浪山如雪，醉杀儿郎喜欲颠。\n得去更佳留亦好，吾曹何处不欣然。",
        "dynasty": "宋",
        "collection_info": null
    },
    {
        "uuid": "f72bb72671e84a9b5f5d4f9c79d377de",
        "title": "初六日过鄱阳湖入相见湾",
        "author": "杨万里",
        "content": "阻风两日卸高桅，笑傲江妃纵酒杯。\n及至绝湖纔一瞬，翻令病眼不双开。\n芦洲荻港何时了，南浦西山不肯来。\n相见湾中闷人死，一湾九步十萦迴。",
        "dynasty": "宋",
        "collection_info": null
    },
    {
        "uuid": "c70d9d407cd65f1a0cc3417512b8bb1c",
        "title": "过赵家庄",
        "author": "杨万里",
        "content": "老子方孤闷，西山忽在旁。\n回头邬子砦，明眼赵家庄。\n试饮章江味，中涵吉水香。\n望乡侬已喜，而况到吾乡。",
        "dynasty": "宋",
        "collection_info": null
    },
    {
        "uuid": "b7a0828ac783d929be6aad3211a5736c",
        "title": "十五日明发石口遇顺风",
        "author": "杨万里",
        "content": "泝流浅水刺楼船，百棹千篙祇不前。\n一夜波声喧到晓，北风气力欲翻天。\n挂帆未了青泥过，转眼相将玉笥边。\n无数小舟俱在后，追侬不及指为仙。",
        "dynasty": "宋",
        "collection_info": null
    },
    {
        "uuid": "cf4c3a51bce35b0b8f320648cc56c9e5",
        "title": "山居午睡起弄花三首  其一",
        "author": "杨万里",
        "content": "五年出仕喜还家，双桂成阴不阙些。\n午睡起来无理会，银盆清水弄荷花。",
        "dynasty": "宋",
        "collection_info": null
    },
    {
        "uuid": "a8a4a9f7ae8bfdcdffbb646f2b25c6d7",
        "title": "山居午睡起弄花三首  其二",
        "author": "杨万里",
        "content": "数片荷花漾水盆，忽然相聚忽然分。\n从教压捺沉盆底，依旧浮来无水痕。",
        "dynasty": "宋",
        "collection_info": null
    },
    {
        "uuid": "42b4e414ba96dad3d6480bf10ab2fbf4",
        "title": "山居午睡起弄花三首  其三",
        "author": "杨万里",
        "content": "浸得荷花水一盆，将来洗面漱牙根。\n凉生鬚鬓香生颊，沉麝龙涎却是村。",
        "dynasty": "宋",
        "collection_info": null
    },
    {
        "uuid": "0ffdf02ce51707cc739a7b45bab50ab4",
        "title": "贺必远叔四月八日洗儿",
        "author": "杨万里",
        "content": "年年四月初八日，水沉汤浴黄金佛。\n今年大阮当此时，真珠水洗白玉儿。\n吾家英杰相间起，胄出关西老夫子。\n公家宣和中大夫，大江之西推名儒。\n六十年来谁继渠，愿儿长成读祖书，再起门户光乡闾。",
        "dynasty": "宋",
        "collection_info": null
    },
    {
        "uuid": "40e026a727be5eb62a2bd7d0a65e2366",
        "title": "七月二十三日南极老人星歌上叔父十三致政一杯千岁之寿",
        "author": "杨万里",
        "content": "淡溪居士登九龄，朱颜青鬓如后生。\n横拖仙人绿玉杖，倒诵上帝黄庭经。\n璇霄仙籍书姓名，丹霞染诰金花绫。\n近来更觉双眼明，夜抄蝇头窗下灯。\n登山临水两脚轻，御风骑气不用行。\n何人有笔笔无尘，鹅溪一幅为写真。\n乌纱白苎坐鼓琴，上有千岁长松青。\n令威旁舞玄夫听，箇是活底南极老人星。",
        "dynasty": "宋",
        "collection_info": null
    },
    {
        "uuid": "c0d22573b6f31c29d58ef66443b4b911",
        "title": "秋暑",
        "author": "杨万里",
        "content": "夏暑减未曾，秋暑增愈剧。\n老翁避无处，茅斋聊憩息。\n银盆满注水，银水同一色。\n中涵双桂影，倒卧一天碧。\n清光湛不动，欲弄还復惜。\n偶然一播洒，树影碎相激。\n洗面凉已滋，漱齿痛仍逼。\n平生畏秋暑，老去畏弥极。",
        "dynasty": "宋",
        "collection_info": null
    },
    {
        "uuid": "1057c65bff9a10e7266240b284428698",
        "title": "读汉书二首  其一",
        "author": "杨万里",
        "content": "猿臂生何晚，雕虫死较迟。\n晚生妨底事，迟死独堪悲。",
        "dynasty": "宋",
        "collection_info": null
    },
    {
        "uuid": "764eb1debfb6919eb555c1a203d1d52a",
        "title": "读汉书二首  其二",
        "author": "杨万里",
        "content": "乃祖宽仍豁，曾孙察作明。\n不将囊底智，分减及元成。",
        "dynasty": "宋",
        "collection_info": null
    },
    {
        "uuid": "9e919fb8ee0e704188ea35d9a45c1dc8",
        "title": "送吉州太守朱子渊造朝二首  其一",
        "author": "杨万里",
        "content": "庐陵难做定何如，请看黟川朱大夫。\n秋月满怀春满面，视民如子吏如奴。\n万艘白粲何曾欠，百雉金城旧更无。\n归侍玉皇香案了，甘棠便是瑞莲图。",
        "dynasty": "宋",
        "collection_info": null
    },
    {
        "uuid": "e2eb6806c4b2a2bc94fcefd11e6d8f4d",
        "title": "送吉州太守朱子渊造朝二首  其二",
        "author": "杨万里",
        "content": "公在乡邦我在京，百书终不慰生平。\n西归一见还倾盖，夜坐相看话短檠。\n老去可堪频送客，古来作恶是离情。\n云泥隔断从今始，肯倩征鸿访死生。",
        "dynasty": "宋",
        "collection_info": null
    },
    {
        "uuid": "214487fa1ed466a834afabbb6a8c7b85",
        "title": "感秋五首  其一",
        "author": "杨万里",
        "content": "昨扇犹午携，今裳觉晨单。\n起来且復卧，未敢窥柴关。\n不知病至此，为復老使然。\n平生性刚燥，畏热长喜寒。\n念昔忝乡赋，践雪诣春官。\n布褐背不纩，芒鞋茧且穿。\n长亭夜濯足，吹灯呻故编。\n买酒破孤闷，浩歌殷屋椽。\n何曾悲廪秋，山棱耸臞肩。\n秋风吹我髓，秋露滴我肝。\n我欲与秋敌，秋先令我酸。\n叹息復叹息，谁是长少年。",
        "dynasty": "宋",
        "collection_info": null
    },
    {
        "uuid": "249d5a87ed00d59a21c3d085e03ec832",
        "title": "感秋五首  其二",
        "author": "杨万里",
        "content": "盥漱已云毕，危坐正冠衣。\n揽镜忽见我，不识我为谁。\n自倚身尚强，不悟年已衰。\n举头视嘉木，向人惨无姿。\n我欲诉渠老，渠乃怀秋悲。\n木悲不解饮，瑟瑟声怨咨。\n我且呼曲生，细细斟酌之。\n我醉不知我，更知春秋为。",
        "dynasty": "宋",
        "collection_info": null
    },
    {
        "uuid": "d70240b204a528630a8a6c5a75f74355",
        "title": "感秋五首  其三",
        "author": "杨万里",
        "content": "隤照趣夕黯，孤灯启宵明。\n老夫倦欲睡，似醉復如醒。\n寸心无寸恨，坦如江海清。\n秋蛩何为者，四面作怨声。\n凄恻竟未已，抑扬殊不平。\n切切百千语，递递三四更。\n遶砌寻不得，静坐復争鸣。\n有口汝自苦，我醉不汝听。",
        "dynasty": "宋",
        "collection_info": null
    },
    {
        "uuid": "2978565aa9add5fc1ba669b28a907d70",
        "title": "感秋五首  其四",
        "author": "杨万里",
        "content": "秋晓寒可忍，秋夕永难度。\n青灯照书册，两眼如隔雾。\n掩卷却孤坐，块然与谁语。\n倒卧卧不得，起行行无处。\n屋角忽生明，山月到庭户。\n似怜幽独人，深夜约清晤。\n我吟月解听，月转我亦步。\n何必更读书，且与月联句。",
        "dynasty": "宋",
        "collection_info": null
    },
    {
        "uuid": "f6763044d488564f071ad8fbc3b18e85",
        "title": "感秋五首  其五",
        "author": "杨万里",
        "content": "平生畏长夏，一念愿清秋。\n如何遇秋至，不喜却成愁。\n书册秋可读，诗句秋可搜。\n永夜宜痛饮，旷野宜远游。\n江南万山川，一夕入寸眸。\n请办双行缠，何处无一丘。",
        "dynasty": "宋",
        "collection_info": null
    },
    {
        "uuid": "51fb0c8f2877ff19b182d754646501cb",
        "title": "寄题萧民望齐云楼",
        "author": "杨万里",
        "content": "下泳山尖碧云起，添得奇峰三四觜。\n老人登楼来看云，下瞰云端在平地。\n急呼云师令执鞭，我欲乘此追群仙。\n蓬莱阆风徧游览，归来落月满晴川。",
        "dynasty": "宋",
        "collection_info": null
    },
    {
        "uuid": "97df8c3f919b37946a7b2e4f6b9ec2d9",
        "title": "寄题李俊臣南楼",
        "author": "杨万里",
        "content": "庾家南楼天下无，李家南楼何似渠。\n玉篸碧山罗带水，眼界风烟且千里。\n何须横陈鹦鹉洲，月挂栏干西角头。\n谪仙子孙五凤手，安得长江化作一杯酒。",
        "dynasty": "宋",
        "collection_info": null
    },
    {
        "uuid": "8990281095209d81c5fa10f1093fde90",
        "title": "送刘子思往衡湘",
        "author": "杨万里",
        "content": "浩斋先生第一孙，秀峰后进第一人。\n向来着论三分国，唤起阿瞒戮姦魄。\n有司手持金粟尺，越罗蜀锦遗道侧。\n洞庭昨夜起霜风，翩然欲登石廪与祝融。\n归来定有惊人句，肯寄江西道院翁。",
        "dynasty": "宋",
        "collection_info": null
    },
    {
        "uuid": "38c90086b0ffcd39ad242051de11d012",
        "title": "梦作碾试馆中所送建茶绝句",
        "author": "杨万里",
        "content": "天上蓬山新水芽，羣仙远寄野人家。\n坐看宝带黄金銙，吹作春风白雪花。",
        "dynasty": "宋",
        "collection_info": null
    },
    {
        "uuid": "a4733079441c0d00113dee76054e5390",
        "title": "寄题安福彭文昌春风楼二首  其一",
        "author": "杨万里",
        "content": "沂水何人解问津，楼中蠹简拂蛛尘。\n杏花坛下朱絃瑟，十指风生别是春。",
        "dynasty": "宋",
        "collection_info": null
    },
    {
        "uuid": "6fa77272413ef626c769c2ec7ee51be4",
        "title": "寄题安福彭文昌春风楼二首  其二",
        "author": "杨万里",
        "content": "不到安成二十年，故人相忆两依然。\n彭家楼上春风裏，梦倚危栏俯百川。",
        "dynasty": "宋",
        "collection_info": null
    },
    {
        "uuid": "d9d8ebc42eb060238f2473f6c8981ce8",
        "title": "将赴高安出吉水报谒县官归涂宿五峰寺二首  其一",
        "author": "杨万里",
        "content": "风暄雨暖日和柔，道是秾春不道秋。\n楚楚江枫新结束，柿红衫子锦缠头。",
        "dynasty": "宋",
        "collection_info": null
    },
    {
        "uuid": "33cf63c0b119434ec3bfc6d49f4779fd",
        "title": "将赴高安出吉水报谒县官归涂宿五峰寺二首  其二",
        "author": "杨万里",
        "content": "野寺重来记昨游，一弹指顷几经秋。\n五峰绝顶双松树，相识儿时到白头。",
        "dynasty": "宋",
        "collection_info": null
    },
    {
        "uuid": "576f06fafe18a2bc4bc1742ac305dbf8",
        "title": "明发五峰寺",
        "author": "杨万里",
        "content": "归时路何近，去时路何远。\n山路无短长，人心有往返。\n每因赴官期，一出谒乡县。\n若非人事牵，无奈老身懒。\n初心作此行，夜雨醒醉眼。\n孤愁念群驺，尺泥滑双趼。\n首涂天全湿，回辙云半捲。\n投寺借松床，呼僧同野饭。\n颓然佳眠足，得此行役倦。\n暂劳新不堪，遐征旧所叹。\n松菊岂不怀，樊笼何时免。\n瘦藤要觅闲，到了古道院。",
        "dynasty": "宋",
        "collection_info": null
    },
    {
        "uuid": "efb1e17c6c1462d2d7d646773ce20034",
        "title": "初入筠州界高冈铺",
        "author": "杨万里",
        "content": "千尺霜松夹道周，国初凉伞至今留。\n筠州旧是朝天路，六十年来行信州。",
        "dynasty": "宋",
        "collection_info": null
    },
    {
        "uuid": "1e1fa1c377906ec5f67a20a755b9d919",
        "title": "赠别罗时清",
        "author": "杨万里",
        "content": "四岁相从亦快哉，东游兴尽却西回。\n诗中风月无疆界，圣处宫庭元洞开。\n握手论文两凄断，登山临水重徘徊。\n亦山亭下梅花径，明日先生独自来。",
        "dynasty": "宋",
        "collection_info": null
    },
    {
        "uuid": "d69ce5db9d515a3d3fbcd8914a8f4077",
        "title": "己酉上元后赠刘子才",
        "author": "杨万里",
        "content": "书台城西幽绝处，古木排霄草荒路。\n空斋深夜四无人，维予二人听春雨。\n我如病鹤子茁兰，长幼不同同少年。\n闻子诵书金应玉，看子落笔山飞泉。\n别来几何如昨日，我老过前子非昔。\n来年裹砚试集英，侧耳胪传第一声。",
        "dynasty": "宋",
        "collection_info": null
    },
    {
        "uuid": "875a92baa119eb8ac9e8e847b3b88e42",
        "title": "二月十一日夜梦作东都蚤春绝句",
        "author": "杨万里",
        "content": "道是春来早，如何未见春。\n小桃三四点，偏报有情人。",
        "dynasty": "宋",
        "collection_info": null
    },
    {
        "uuid": "732aebae78f909ed82c5fcba401b9242",
        "title": "和尤延之见戏触藩之韵以寄之",
        "author": "杨万里",
        "content": "侬爱山行君水游，尊前风味独宜秋。\n文戈却日玉无价，器宝罗胸金欲流。\n欬唾清圜谈者诎，诗章精悍古人羞。\n子房莫笑身三尺，会看功成自择留。",
        "dynasty": "宋",
        "collection_info": null
    },
    {
        "uuid": "043c4d9ad6da0bb6707b96766374bfc7",
        "title": "郡圃上巳二首  其一",
        "author": "杨万里",
        "content": "旋收雨夕放晴晨，禊日风光正可人。\n间白参红方是锦，疎桃散李不成春。",
        "dynasty": "宋",
        "collection_info": null
    },
    {
        "uuid": "780cc8517235c39ad6cb4f676e5971c6",
        "title": "郡圃上巳二首  其二",
        "author": "杨万里",
        "content": "寻春不见只思还，却在来僊小崦间。\n映出一川桃李好，只消外面矮青山。",
        "dynasty": "宋",
        "collection_info": null
    },
    {
        "uuid": "26e1001c497b62af792406bbb246ef90",
        "title": "看小舟除萍二首  其一",
        "author": "杨万里",
        "content": "花伴吟哦柳伴行，生憎庭外晚衙声。\n独携便面巡荷沼，自课兰舟掠水萍。",
        "dynasty": "宋",
        "collection_info": null
    },
    {
        "uuid": "88e169b80bcd560fa6c44c70a1da0644",
        "title": "看小舟除萍二首  其二",
        "author": "杨万里",
        "content": "岁岁荷花苦未多，绿萍盖水碍新荷。\n请君六月重来看，云锦千机不犯梭。",
        "dynasty": "宋",
        "collection_info": null
    },
    {
        "uuid": "f09bc3e6da04616702fead21a827b131",
        "title": "读退之李花诗",
        "author": "杨万里",
        "content": "近红暮看失燕支，远白宵明雪色奇。\n花不见桃惟见李，一生不晓退之诗。",
        "dynasty": "宋",
        "collection_info": null
    },
    {
        "uuid": "b4a343256944e9418f8ea006f5748d6e",
        "title": "郡圃晓步因登披僊阁四首  其一",
        "author": "杨万里",
        "content": "昨来风日较暄些，破晓来游特地佳。\n也自低头花下过，依前撞落一头花。",
        "dynasty": "宋",
        "collection_info": null
    },
    {
        "uuid": "cade1b637888c2d6b748f6122504becd",
        "title": "郡圃晓步因登披僊阁四首  其二",
        "author": "杨万里",
        "content": "李花半落雪成堆，末后桃花陆续开。\n白锦地衣红锦障，侵晨供张等侬来。",
        "dynasty": "宋",
        "collection_info": null
    },
    {
        "uuid": "254de394310a5ec890713b81a90ce6cf",
        "title": "郡圃晓步因登披僊阁四首  其三",
        "author": "杨万里",
        "content": "百五佳时更绝晨，园丁犹未放游人。\n瘦藤拄上披僊阁，四面花光照杀春。",
        "dynasty": "宋",
        "collection_info": null
    },
    {
        "uuid": "d9be0a6c3954e7aeea6aba392a16749e",
        "title": "郡圃晓步因登披僊阁四首  其四",
        "author": "杨万里",
        "content": "只道春来不见痕，风邀雨勒未忺人。\n暄云淑日消多少，花柳匆匆了却春。",
        "dynasty": "宋",
        "collection_info": null
    },
    {
        "uuid": "81b22cbf6bde49c575de0828fcec5c62",
        "title": "嘲报春花",
        "author": "杨万里",
        "content": "嫩黄老碧已多时，騃紫痴红略万枝。\n始有报春三两朶，春深犹自不曾知。",
        "dynasty": "宋",
        "collection_info": null
    },
    {
        "uuid": "b3a9d9f5c82c00771e9919b9330ccb2b",
        "title": "垂丝海棠盛开",
        "author": "杨万里",
        "content": "垂丝别得一风光，谁道全输蜀海棠。\n风搅玉皇红世界，日烘青帝紫衣裳。\n懒无气力仍春醉，睡起精神欲晓粧。\n举似老夫新句子，看渠桃杏敢承当。",
        "dynasty": "宋",
        "collection_info": null
    },
    {
        "uuid": "420cf92c1f8ca23e55fd916a683f5047",
        "title": "酴醾初发",
        "author": "杨万里",
        "content": "一春长是怨春迟，过却春光总不知。\n已负海棠桃李了，再三莫更负酴醾。",
        "dynasty": "宋",
        "collection_info": null
    },
    {
        "uuid": "602941d4ed003d216a4b39e3aa79d195",
        "title": "荷亭倚栏",
        "author": "杨万里",
        "content": "鱼跳龟戏不曾闲，萍尽荷生尚未繁。\n水面圜纹乱相入，玻瓈盆旋玉连环。",
        "dynasty": "宋",
        "collection_info": null
    },
    {
        "uuid": "d5fd71a85f3a98e52eae954142dda34f",
        "title": "披僊阁上观酴醾二首  其一",
        "author": "杨万里",
        "content": "仰架遥看时见些，登楼下瞰脱然佳。\n酴醾蝴蝶浑无辨，飞去方知不是花。",
        "dynasty": "宋",
        "collection_info": null
    },
    {
        "uuid": "3832add51aaf4159f6554d44b7600c03",
        "title": "披僊阁上观酴醾二首  其二",
        "author": "杨万里",
        "content": "酴醾约我早来看，及至来看花已残。\n动地寒风君莫怯，乱吹香雪洒栏干。",
        "dynasty": "宋",
        "collection_info": null
    },
    {
        "uuid": "44e6a9c979efb5f51c7b5f56c6d09507",
        "title": "亦山亭前梅子",
        "author": "杨万里",
        "content": "道傍小树復低枝，摘尽青梅肯更遗。\n偶尔叶间留一箇，且看漏眼几多时。",
        "dynasty": "宋",
        "collection_info": null
    },
    {
        "uuid": "74b165a93214896006bc766db765500b",
        "title": "堑荷池水",
        "author": "杨万里",
        "content": "雨中来看堑池塘，自与畦丁细校量。\n更放水痕高几许，浮荷犹剩若干长。",
        "dynasty": "宋",
        "collection_info": null
    },
    {
        "uuid": "55f36eea5419163629baafe9eb0e2da3",
        "title": "初夏玉井亭晚立",
        "author": "杨万里",
        "content": "冶蕊倡花一雨空，鲜晴新涨未亏侬。\n竹兼树影眠天底，人凭栏干立镜中。\n看尽水衣投北岸，方知今日是南风。\n黄鹂对语无寻处，忽见双飞入别丛。",
        "dynasty": "宋",
        "collection_info": null
    },
    {
        "uuid": "efe345e5ac3b1488406e4e01a9effc2c",
        "title": "送曾无逸入为掌故",
        "author": "杨万里",
        "content": "吉文江水走玉虹，我家水西君水东。\n有时相思即命驾，连床夜两听松风。\n中间薄宦各分散，南飞鴐鹅北飞雁。\n朝来驿骑打谯门，有客有客来相见。\n闻君携家入帝京，椎鼓发船天上行。\n也能枉辙九十里，来访江西道院僧。\n诗家两僊宿台省，红药苍苔紫薇影。\n若问山僧作么生，日晏鶑啼眠不醒。",
        "dynasty": "宋",
        "collection_info": null
    },
    {
        "uuid": "2538c71b809902768e119330587cdf33",
        "title": "观荷上雨",
        "author": "杨万里",
        "content": "细雨霑荷散玉尘，聚成颗颗小珠新。\n跳来跳去还收去，祇有琼柈弄水银。",
        "dynasty": "宋",
        "collection_info": null
    },
    {
        "uuid": "93ed6b04ef0c649a89ccd2090fbb9306",
        "title": "筠庵",
        "author": "杨万里",
        "content": "故老谈李僊，晋日上寥廓。\n随身无长物，止跨一隻鹤。\n鹤本非胎生，古卵尚遗殻。\n千年石似坚，覆在凤山脚。\n寒宵晦风雨，神光照岩壑。\n犬嘷鸡夜鸣，龙泣人寝愕。\n祇今筠庵是，因物非绳削。\n当时菢破处，作门不关钥。\n盖以一把茅，聊以护霜雹。\n遐瞻如钓翁，蓑衣逐层着。\n我来验幽讨，意尚疑谚谑。\n雾中披羽衣，砌下脱芒屩。\n入户环仰观，中空生响诺。\n不见朱顶雏，犹存雪色膜。\n松梢双老鹳，戛然下檐角。\n老夫忽心惊，不敢小盘礴。",
        "dynasty": "宋",
        "collection_info": null
    },
    {
        "uuid": "cde435253a9f916af1d6a5984fdcb762",
        "title": "晚步",
        "author": "杨万里",
        "content": "清水芙蓉未肯开，暑天花草底差排。\n鹿葱金凤何为者，也得园亭护两阶。",
        "dynasty": "宋",
        "collection_info": null
    },
    {
        "uuid": "4dcbd376c8152e8f45cbfd116ba0f8e1",
        "title": "翠樾亭前鶑巢",
        "author": "杨万里",
        "content": "仰听金衣语，偶窥鶑妇巢。\n深穿乔木裏，危挂弱枝稍。\n啄菢双双子，经营寸寸茅。\n何时雏脱殻，新咔响交交。",
        "dynasty": "宋",
        "collection_info": null
    },
    {
        "uuid": "de6f83b225bb935b58eb5d50f1345229",
        "title": "新暑追凉",
        "author": "杨万里",
        "content": "去岁衝炎横大江，今年度暑卧筠阳。\n满园无数好亭子，一夏不知何许凉。\n待等老夫亲勘当，更招幽鸟细商量。\n朝慵午倦谁相伴，猫枕桃笙苦竹床。",
        "dynasty": "宋",
        "collection_info": null
    },
    {
        "uuid": "09eb54b13990b8dde9e500fa1d5ad608",
        "title": "书孙公谈圃谈圃载子由为黄白术将举火一猫据炉而溺须臾不见",
        "author": "杨万里",
        "content": "少许丹砂和水银，炼成紫磨赚痴人。\n颍滨莫笑貍奴着，却恐貍奴笑颍滨。",
        "dynasty": "宋",
        "collection_info": null
    },
    {
        "uuid": "bdca1ba40373ff58255772b2c3f82576",
        "title": "无讼堂观檐间蛛丝",
        "author": "杨万里",
        "content": "蜘蛛作网祇愁疎，密了还遭小雨余。\n漏却飞虫浑细事，无妨网得万真珠。",
        "dynasty": "宋",
        "collection_info": null
    },
    {
        "uuid": "118d31652af692b84bb5e8e34c5a26e0",
        "title": "黄世成挽辞",
        "author": "杨万里",
        "content": "文行高无对，功名莫动渠。\n宁登逸民传，不着茂陵书。\n谁谓风流尽，犹疑信息疎。\n九京何所憾，玉树满庭除。",
        "dynasty": "宋",
        "collection_info": null
    },
    {
        "uuid": "de57db109bacfdbaf4f1b6805ceadb5b",
        "title": "筠庵午憩",
        "author": "杨万里",
        "content": "筠庵稍不至，一至一回好。\n风从林梢落，吹乱竹根草。\n巾屦上下凉，鶑鹊左右噪。\n市声元不近，静听远亦到。\n石磴坐来温，藓径浄如扫。\n书空作愁字，已忘偏旁了。\n犹自忘了愁，而况记得老。\n客来谈世事，欲笑还懒笑。",
        "dynasty": "宋",
        "collection_info": null
    },
    {
        "uuid": "574a55cb96d8109331155e9dbebc84c0",
        "title": "玉井亭观荷花",
        "author": "杨万里",
        "content": "蕖僊初出波，照日穉犹怯。\n密排碧罗盖，低护红玉颊。\n馆之水精宫，环以瑠璃堞。\n珠明浮盘戏，酒漾流杯晔。\n青笔尖欲试，绿笺皱还摺。\n老龟大于钱，辛勤上团叶。\n忽闻人履声，入水一何捷。",
        "dynasty": "宋",
        "collection_info": null
    },
    {
        "uuid": "9d925a216d9be1b77adfba145fbdaf75",
        "title": "碧落堂暮景辘轳体",
        "author": "杨万里",
        "content": "碧落堂中夕眺余，一声哀角裂晴虚。\n满城烟霭忽然合，隔水人家恰似无。\n坐看荷山沉半脊，急归道院了残书。\n意行花底寻灯处，失脚偏嗔小史扶。",
        "dynasty": "宋",
        "collection_info": null
    },
    {
        "uuid": "d147b6de8314669599df975e3b932dff",
        "title": "金凤花",
        "author": "杨万里",
        "content": "细看金凤小花丛，费尽司花染作工。\n雪色白边袍色紫，更饶深浅四般红。",
        "dynasty": "宋",
        "collection_info": null
    },
    {
        "uuid": "b5628a1551b5c83d912528daabae87f9",
        "title": "雨后郡圃行散",
        "author": "杨万里",
        "content": "剑池一日百週遭，雨后闲来照鬓毛。\n主管园林鶑称意，巡行荷芰鹭宣劳。\n不须见我还飞去，便与移文告汝曹。\n一事恼人无问处，南山高是北山高。",
        "dynasty": "宋",
        "collection_info": null
    },
    {
        "uuid": "97bac8085988c98f0088bc661884c873",
        "title": "闰五月十四日因哭小孙子蓬孙归志浩然",
        "author": "杨万里",
        "content": "宪孙哭了哭蓬孙，老眼元枯也湿巾。\n名宦何须深插脚，山林从此早抽身。\n祸无避处唯辞福，命不如渠强学人。\n吟了此诗还毁了，莫令一读一伤神。",
        "dynasty": "宋",
        "collection_info": null
    },
    {
        "uuid": "048441d83649fc62fc5673eaff58bc01",
        "title": "感兴",
        "author": "杨万里",
        "content": "去国还家一岁阴，凤山锦水更登临。\n别来蛮触几百战，险尽山川多少心。\n何似闲人无藉在，不妨冷眼看昇沉。\n荷花正闹莲蓬嫩，月下松醪且满斟。",
        "dynasty": "宋",
        "collection_info": null
    },
    {
        "uuid": "7e733b4ee412cf927acd043c8f743b2d",
        "title": "后圃散策",
        "author": "杨万里",
        "content": "花径雨后凉，树声风外战。\n杖屦顿轻松，儿女同行散。\n少者前已失，老者后仍倦。\n隔林吹笑语，相闻如对面。\n明明去人近，眇眇弥步远。\n松杉满地影，一瞬忽不见。\n仰观紫日轮，偶度白云片。\n佳处留再来，前山未须徧。",
        "dynasty": "宋",
        "collection_info": null
    },
    {
        "uuid": "8af4f2932203724ed51b41e353353240",
        "title": "筠庵晚睡三首  其一",
        "author": "杨万里",
        "content": "碧玉新篁翳洞天，绀珉方斛贮山泉。\n脱巾赤脚长松下，何处人间更有僊。",
        "dynasty": "宋",
        "collection_info": null
    },
    {
        "uuid": "f555d0828f34de7f9dd340a91d40f381",
        "title": "筠庵晚睡三首  其二",
        "author": "杨万里",
        "content": "一户元无白板遮，两窗新染藕丝纱。\n竹床品字排三隻，睡杀山风醉杀霞。",
        "dynasty": "宋",
        "collection_info": null
    },
    {
        "uuid": "471b35763d216096ccbdefebb59cc272",
        "title": "筠庵晚睡三首  其三",
        "author": "杨万里",
        "content": "享了荷花上番香，却穿竹径百弓长。\n满园亭榭都参遍，祇有筠庵第一凉。",
        "dynasty": "宋",
        "collection_info": null
    },
    {
        "uuid": "abf14d3c351dee858999ce5c6697025a",
        "title": "观迎神小儿社",
        "author": "杨万里",
        "content": "花帽铢来重，绡裳水样秋。\n强行终较懒，妍唱却成羞。\n鹦鹉栖葱指，芙蕖载锦舟。\n休看小儿社，只益老人愁。",
        "dynasty": "宋",
        "collection_info": null
    },
    {
        "uuid": "481616ce57890b057379251d0538fefd",
        "title": "寄奉新钟宰",
        "author": "杨万里",
        "content": "传语清心阁，欣逢诗主人。\n鶑花无恙否，风月一番新。\n旧日行吟处，今来迹已陈。\n应怜杨县尹，鬚鬓两如银。",
        "dynasty": "宋",
        "collection_info": null
    },
    {
        "uuid": "b61d5e3975ed6754860b619bd418b291",
        "title": "雨后晓登碧落堂",
        "author": "杨万里",
        "content": "清晨上碧落，亲手启后户。\n斜东见西山，粹碧无纤雾。\n须臾半崦间，冉冉动微絮。\n吹作千峰云，立变万姿度。\n正北寻米山，遥隔一片雨。\n亭亭如仙子，晓起澣月露。\n天衣异人世，一色制轻素。\n两山谁不奇，裴回未能去。",
        "dynasty": "宋",
        "collection_info": null
    },
    {
        "uuid": "00b4d4ddfeee64756dfe3bce6c1be09c",
        "title": "玉井亭观白莲二首  其一",
        "author": "杨万里",
        "content": "红芙蕖杂白芙蕖，红底终稠白底疎。\n速折当头一莲叶，莫令遮却雪肌肤。",
        "dynasty": "宋",
        "collection_info": null
    },
    {
        "uuid": "625d6369c22b61f104674eea4cf6881f",
        "title": "玉井亭观白莲二首  其二",
        "author": "杨万里",
        "content": "白莲出水是青莲，昨日微舒带酒颜。\n踏月来看开尽了，露华新洗玉杯寒。",
        "dynasty": "宋",
        "collection_info": null
    },
    {
        "uuid": "8c2b1a9b2494ea6f78ed7a31b255f5d6",
        "title": "新秋晚酌",
        "author": "杨万里",
        "content": "胡床东乡坐，秋风忽凄其。\n老夫衰病骨，急令闭东扉。\n西扉亦半掩，压风作东吹。\n何必风及我，风入凉自驰。\n晚蝉见谁说，我饮渠便知。\n飞从何方来，径集庭树枝。\n三叹復九咏，话尽新秋悲。\n我老悲已忘，汝语復为谁。\n老乌啼一声，不知蝉所之。",
        "dynasty": "宋",
        "collection_info": null
    },
    {
        "uuid": "8188c63ba59b1d1dfed4d10c0b6b0448",
        "title": "碧落堂晓望荷山",
        "author": "杨万里",
        "content": "荷山非不高，城裏自不见。\n一登碧落堂，山色正对面。\n如人卧平地，跃起立天半。\n指挥出伏兵，万骑横隔岸。\n后乘来未已，前驱瞻已远。\n晨光到岩壑，人物俱蒨绚。\n绿屏纷开阖，翠旗闪舒卷。\n安得垂天虹，桥虚度云巘。\n老铃偶报事，郡庭集宾赞。\n匆匆换山巾，默默下林坂。",
        "dynasty": "宋",
        "collection_info": null
    },
    {
        "uuid": "9615bc6a14a358e9cc61332a38dd7471",
        "title": "午憩筠庵",
        "author": "杨万里",
        "content": "筠庵偶坐处，适当树阙间。\n远山不见我，而我见远山。\n清风隔江来，宛转入松关。\n翠蕉自摇扇，白羽得暂闲。\n可怜三竹床，睡徧復循环。\n秋暑自秋暑，山寒自山寒。\n小吟聊适意，美恶不必删。",
        "dynasty": "宋",
        "collection_info": null
    },
    {
        "uuid": "fcdb7457389a007dd71a4bd695383ca7",
        "title": "题无讼堂屏上袁安卧雪图",
        "author": "杨万里",
        "content": "云窗避三伏，竹床横一丈。\n退食急袒跣，病身聊偃仰。\n有梦元无梦，似想亦非想。\n满堂变冥晦，寒阴起森爽。\n门外日如焚，屏间雪如掌。\n萧然耸毛髮，皎若照襟幌。\n拔地排瑶松，倚天立银嶂。\n遥见幽人庐，茅栋压欲响。\n有客叩柴门，高轩隘村巷。\n剥啄久不闻，徙倚觉深怅。\n幽人寐政熟，何知有令长。\n谁作卧雪图，我得洗炎瘴。",
        "dynasty": "宋",
        "collection_info": null
    },
    {
        "uuid": "e64f222209887dc95a10bba20f9e73b3",
        "title": "七月十日大雨晓霁登碧落堂",
        "author": "杨万里",
        "content": "青天送归云，整如劳还师。\n颜行有喜色，厮役争奔随。\n晨曦映疎雨，宝灯贯银丝。\n落面何曾湿，洒空不胜微。\n老夫锐登山，半岭惊欲归。\n仰视得奇观，徙倚为久之。\n谁言李成巧，此画天下稀。\n却登碧落堂，四面天风吹。\n葛制忍秋寒，前夕酷暑时。",
        "dynasty": "宋",
        "collection_info": null
    },
    {
        "uuid": "5f2ebbed049035eb1cc6655c2d8ba6f0",
        "title": "微雨玉井亭观荷",
        "author": "杨万里",
        "content": "猛雨打万荷，怒声战秋鼙。\n水银忽成泓，一写无復遗。\n不如微雨来，翠盘万珠玑。\n荷翻珠不落，细响密更稀。\n清如雪触窗，三更梦闻时。\n语君君不信，对境当自知。",
        "dynasty": "宋",
        "collection_info": null
    },
    {
        "uuid": "7abefab7bc48bde30415286aa62efb66",
        "title": "碧落堂晚望",
        "author": "杨万里",
        "content": "暮笳声裏暮云生，白白非烟覆一城。\n祇有青林遮不得，兜罗绵上绿琴横。",
        "dynasty": "宋",
        "collection_info": null
    },
    {
        "uuid": "1204f91a815208092c7e7abb25cc001a",
        "title": "观书",
        "author": "杨万里",
        "content": "书册不可逢，逢得放不得。\n看得眼昏花，放了还太息。\n掩卷味方深，岂问忘与忆。\n是身何曾动，忽然超八极。\n祇言半窗间，不是华胥国。",
        "dynasty": "宋",
        "collection_info": null
    },
    {
        "uuid": "3c999c14ab5c2b288c1345815a0fdc9e",
        "title": "中元日晓登碧落堂望南北山二首  其一",
        "author": "杨万里",
        "content": "节裏少公事，底忙起侵晨。\n望秋怯残暑，及此东未暾。\n登山俯平野，万壑皆白云。\n身在白云上，不知云绕身。",
        "dynasty": "宋",
        "collection_info": null
    },
    {
        "uuid": "850d8dde7704d9182f0e3e51fc2956c5",
        "title": "中元日晓登碧落堂望南北山二首  其二",
        "author": "杨万里",
        "content": "米山不知重，近见三两迭。\n远者淡不真，眇与天相接。\n晨光染红云，正向山外贴。\n映出青万层，还与云俱灭。",
        "dynasty": "宋",
        "collection_info": null
    },
    {
        "uuid": "0065fae75d27cb1728fa601ae8b693fc",
        "title": "答陆务观佛祖道院之戏",
        "author": "杨万里",
        "content": "老禅分得破丛林，薄供微斋也不曾。\n道院敕差权院事，筠庵身是住庵僧。\n人间赤日方如火，松下清风独似冰。\n别有暮春沂水在，为君一滴洒千灯。",
        "dynasty": "宋",
        "collection_info": null
    },
    {
        "uuid": "0f2d4172b21b8543e43997ff6066a6a3",
        "title": "寄中洲茶与尤延之延之有诗再寄黄檗茶仍和其韵",
        "author": "杨万里",
        "content": "诗人可笑信虚名，击节茶芽意不轻。\n尔许中洲真后辈，与君顾渚敢连衡。\n山中寄去无多子，天上归来太瘦生。\n更送玉尘浇锡水，为搜孔思搅周情。",
        "dynasty": "宋",
        "collection_info": null
    },
    {
        "uuid": "f76f0381b152d858612270ff58e8836f",
        "title": "延之寄诗觅道院集遣骑送呈和韵谢之",
        "author": "杨万里",
        "content": "与君鬓髮总星星，诗句输君老更成。\n别去多时频梦见，夜来一雨又秋生。\n故人金石情犹在，赠我琼琚雪似清。\n谁把尤杨语同日，不教李杜独齐名。",
        "dynasty": "宋",
        "collection_info": null
    },
    {
        "uuid": "0e58a384676bd2cb97c2cf5f23ccf23a",
        "title": "祗召还京题江西道院",
        "author": "杨万里",
        "content": "病身祇要早投闲，乞得高安政小安。\n山水秋来浑是画，楼台高处自生寒。\n登临未足还辞去，老大重来毕竟难。\n碧落翠微好将息，清风明月梦中看。",
        "dynasty": "宋",
        "collection_info": null
    },
    {
        "uuid": "90e58bd9cf59a8721a542bad7903caf6",
        "title": "问涂有日戏题郡圃",
        "author": "杨万里",
        "content": "今年郡圃放游人，懊恼游人作挞春。\n到得老夫来散策，乱吹花片总成尘。\n商量岁后牢关锁，拘管风光属病身。\n造物嗔侬先遣去，遣侬侬去不须嗔。",
        "dynasty": "宋",
        "collection_info": null
    },
    {
        "uuid": "175e8e89f5115eebee5e5d6b6483043f",
        "title": "辞栖真室盖晋僊人李八百故居之址中有遗像云",
        "author": "杨万里",
        "content": "李真宅子故依然，道院西偏古洞前。\n一日身游八百里，三番花落九千年。\n剑池丹井俱苍藓，绛节霓旌已碧天。\n借问飞僊那用步，步行犹是地行僊。",
        "dynasty": "宋",
        "collection_info": null
    },
    {
        "uuid": "90eff676103309847dead50e800436a4",
        "title": "留题筠庵以茅盖层出如蓑衣然",
        "author": "杨万里",
        "content": "茂林修竹翠光中，那得披蓑一老翁。\n白石砌成珠子径，黄茅裹却水晶宫。\n夏凉冬暖非人境，雪打霜封即钓篷。\n老子明朝便东去，更携瓦枕享松风。",
        "dynasty": "宋",
        "collection_info": null
    },
    {
        "uuid": "3ae5ab47298d71d92c38cc1644bef72f",
        "title": "留题碧落堂",
        "author": "杨万里",
        "content": "僊人白日上青冥，千载如闻月下笙。\n南北万山俱在下，中间一水独穿城。\n江西箇是绝奇处，天下几多虚得名。\n滕阁孤台非不好，祇缘犹带市朝声。",
        "dynasty": "宋",
        "collection_info": null
    },
    {
        "uuid": "40da996338f067604a22e4c48f15753b",
        "title": "明发生米市西林寺进退格",
        "author": "杨万里",
        "content": "贪睡能无起，挑灯强未残。\n舂声忙野店，月色澹柴门。\n又踏黄尘路，前追红叶村。\n秋衣那敢薄，病骨自难温。",
        "dynasty": "宋",
        "collection_info": null
    },
    {
        "uuid": "52928693778d033f073af31150da38ca",
        "title": "自生米小路出舞阳渡",
        "author": "杨万里",
        "content": "独径千盘绕水田，初逢官路一欣然。\n舞阳渡口新河水，白髮重来二十年。",
        "dynasty": "宋",
        "collection_info": null
    },
    {
        "uuid": "d6c1c83ca40fc4e7c4b8bd097832eea3",
        "title": "羲娥谣",
        "author": "杨万里",
        "content": "羲和梦破欲启行，紫金毕逋啼一声。\n声从天上落人世，千村万落鸡争鸣。\n素娥西征未归去，簸弄银盘浣风露。\n一丸玉弹东飞来，打落桂林雪毛兔。\n谁将红锦幕半天，赤光绛气贯山川。\n须臾却驾丹砂毂，推上寒空辗苍玉。\n诗翁已行十里强，羲和早起道无双。",
        "dynasty": "宋",
        "collection_info": null
    },
    {
        "uuid": "960c6619cc2471ff75d7e0be0f93c675",
        "title": "小憩土坊镇新店进退格",
        "author": "杨万里",
        "content": "下轿逢新店，排门得小轩。\n中间一棐几，相对两蒲团。\n椽竹青留节，檐茅白带根。\n明窗有遗恨，接处纸痕班。",
        "dynasty": "宋",
        "collection_info": null
    },
    {
        "uuid": "82c2746944fdadacff9c4f985cd9d4e2",
        "title": "过罗溪南望抚州泉岭",
        "author": "杨万里",
        "content": "泉岭诸峰太劣生，与侬争走学侬行。\n苍官总上山头去，一色前驱娖翠旌。",
        "dynasty": "宋",
        "collection_info": null
    },
    {
        "uuid": "668238cac20391616a32e1bbb985f3af",
        "title": "罗溪望夫岭二首  其一",
        "author": "杨万里",
        "content": "藁砧不寄大刀头，化作峰头石也愁。\n岂有心情管风雨，向人弹泪绕天流。",
        "dynasty": "宋",
        "collection_info": null
    },
    {
        "uuid": "2c8de51532f8f2c67a647df6ec33701a",
        "title": "罗溪望夫岭二首  其二",
        "author": "杨万里",
        "content": "行役家家寄刀尺，谁将枯骨带心头。\n惟有望夫心志苦，甘霖偏为七娘流。",
        "dynasty": "宋",
        "collection_info": null
    },
    {
        "uuid": "750f0147fc295cf3505dd5b375e55769",
        "title": "题罗溪李店  其一",
        "author": "杨万里",
        "content": "栋宇整齐窗户明，一峰对面一江横。\n下程长是无佳店，佳店偏当未下程。",
        "dynasty": "宋",
        "collection_info": null
    },
    {
        "uuid": "92e38316f2f10e2181118ec065988c6f",
        "title": "题罗溪李店  其二",
        "author": "杨万里",
        "content": "谁道村郊野味侵，柴扉竹榻草花清。\n行行且止成佳梦，不减崔张惊梦身。",
        "dynasty": "宋",
        "collection_info": null
    },
    {
        "uuid": "b45b90b7fe5b4076f14c5f83dae797eb",
        "title": "罗溪道中",
        "author": "杨万里",
        "content": "每岁秋犹热，今年闰故凉。\n松稀青有数，山远碧无常。\n阵阵金风细，家家玉粒香。\n祇言官路短，堠子暗添长。",
        "dynasty": "宋",
        "collection_info": null
    },
    {
        "uuid": "ce3d542114c94cc3f074893d4140f3a5",
        "title": "戏赠江干芦花",
        "author": "杨万里",
        "content": "避世水云国，卜邻鸥鹭家。\n风前挥玉麈，霜后幻杨花。\n骨相缘诗瘦，秋声诉月华。\n欲招卢处士，归共老生涯。",
        "dynasty": "宋",
        "collection_info": null
    },
    {
        "uuid": "725c92449ac0cee2f39c7c8050ef4f30",
        "title": "咏十里塘姜店水亭前竹林",
        "author": "杨万里",
        "content": "一见此君面，荒村不是村。\n斜阳与可笔，栖雀子猷魂。\n客思方无那，诗愁得共论。\n问渠能饮否，把酒酹霜根。",
        "dynasty": "宋",
        "collection_info": null
    },
    {
        "uuid": "8a4a0b81f3028023977ed30ec4e36b50",
        "title": "题姜店水亭子",
        "author": "杨万里",
        "content": "帘拂云间竹，窗摇水下天。\n栏干斜倚处，风物正凄然。\n送眼看群叟，收罾得小鲜。\n可怜碧玉沼，不种一枝莲。",
        "dynasty": "宋",
        "collection_info": null
    },
    {
        "uuid": "b7b89c0b8269ef569dacf08bfd310723",
        "title": "待家酿未至且买姜店村酒",
        "author": "杨万里",
        "content": "奔走人都倦，檐檠酒未来。\n那能待竹叶，随喜唤茅柴。\n芦菔仍多煮，庵摩带浅煨。\n深村市无肉，草草两三杯。",
        "dynasty": "宋",
        "collection_info": null
    },
    {
        "uuid": "9368a9460ffc3b10a39c89ebf0793838",
        "title": "十里塘观鱼",
        "author": "杨万里",
        "content": "银塘打尽万银梭，岸上笭箵来正多。\n船载月明犹有月，无船无月欲如何。",
        "dynasty": "宋",
        "collection_info": null
    },
    {
        "uuid": "6204a04fd0eedbc8a14e64be7224932c",
        "title": "再观十里塘捕鱼有叹",
        "author": "杨万里",
        "content": "渔者都星散，那知不是真。\n忽然重举网，何许有逃鳞。\n暗漉泥中玉，光跳日下银。\n江湖无避处，而况野塘滨。",
        "dynasty": "宋",
        "collection_info": null
    },
    {
        "uuid": "37f00e11493ca6131e6f46d1fd33c4b9",
        "title": "题十里塘夜景",
        "author": "杨万里",
        "content": "物色当秋半，登临更夜阑。\n山光倒眠水，水影上摇山。\n宿鹭都飞去，渔人独未还。\n老夫与明月，分割一清湾。",
        "dynasty": "宋",
        "collection_info": null
    },
    {
        "uuid": "8a5d955a4d588ab68f7c191723160b06",
        "title": "南望阁皂山",
        "author": "杨万里",
        "content": "惭愧多情阁皂山，去年迎我上西船。\n今来送我还东去，四日相随到进贤。",
        "dynasty": "宋",
        "collection_info": null
    },
    {
        "uuid": "3c985b0ac50d33629df6cba657dd51f0",
        "title": "晨炊熊家庄",
        "author": "杨万里",
        "content": "朝饥一眼望炊烟，绕尽长溪过尽山。\n承露丝囊世无样，蜘蛛偷得挂篱间。",
        "dynasty": "宋",
        "collection_info": null
    },
    {
        "uuid": "092df117a1b23840b69d65a17ea17127",
        "title": "道傍小松",
        "author": "杨万里",
        "content": "小松如小儿，能坐未能立。\n乱髮覆地皮，劲气排雪汁。\n谁将救暍手，种此青戢戢。\n秋阳暴行人，清荫何时及。",
        "dynasty": "宋",
        "collection_info": null
    },
    {
        "uuid": "21dbf9f81b232e619ee2a9b3919cd7d8",
        "title": "行役有叹  其一",
        "author": "杨万里",
        "content": "去年丐西归，谓可休余生。\n今年復东下，驾言入神京。\n卧治方小安，趋召岂不荣。\n何如还家乐，醉吟听溪声。",
        "dynasty": "宋",
        "collection_info": null
    },
    {
        "uuid": "778214999704af75b6467cdc7151803c",
        "title": "行役有叹  其二",
        "author": "杨万里",
        "content": "百年几暄凉，再岁三征行。\n却羡路旁叟，白首不到城。\n人生如风花，去来能与争。\n且随风吹起，会当风自停。",
        "dynasty": "宋",
        "collection_info": null
    },
    {
        "uuid": "1349c892f9522238dc3e707c7304f1af",
        "title": "山店松声二首  其一",
        "author": "杨万里",
        "content": "修涂残暑仆夫劳，午憩茅檐尺许高。\n忽有凉风飒然起，小松呼舞大松号。",
        "dynasty": "宋",
        "collection_info": null
    },
    {
        "uuid": "c0aea30d8938bc9bab025787a2faa45c",
        "title": "山店松声二首  其二",
        "author": "杨万里",
        "content": "松本无声风亦无，适然相值两相呼。\n非金非石非丝竹，万顷云涛殷五湖。",
        "dynasty": "宋",
        "collection_info": null
    },
    {
        "uuid": "f8008cd700befad38a718831ed7bab0a",
        "title": "池陂邓店松林",
        "author": "杨万里",
        "content": "破店谁相伴，疎松对作行。\n捲鳞干不脱，落子拆犹香。\n声搅三更梦，阴和片月凉。\n吾庐万株碧，回首暮苍苍。",
        "dynasty": "宋",
        "collection_info": null
    },
    {
        "uuid": "93b497cdbee497775e906dd7bbe5806f",
        "title": "尝诸店酒醉吟二首  其一",
        "author": "杨万里",
        "content": "饮酒定不醉，尝酒方有味。\n清浊与醇醨，杂酌注愁肺。\n偶尔遇真趣，颓然得佳寐。\n醒人作醉语，语好终不是。",
        "dynasty": "宋",
        "collection_info": null
    },
    {
        "uuid": "f308fbcf151c51773c131d138fa2cce2",
        "title": "尝诸店酒醉吟二首  其二",
        "author": "杨万里",
        "content": "我饮无定数，一杯復一杯。\n醉来我自止，不须问樽罍。\n白眼望青天，青天为我开。\n青天不开时，我醉眠苍苔。",
        "dynasty": "宋",
        "collection_info": null
    },
    {
        "uuid": "0891cc0fa33fc3c58925207b95f05792",
        "title": "烟林晓望二首  其一",
        "author": "杨万里",
        "content": "一迭青松一迭烟，横铺平野有无间。\n真成万丈鹅溪绢，画出江西秋晓山。",
        "dynasty": "宋",
        "collection_info": null
    },
    {
        "uuid": "d61f78d6c67f6244bb335a799671ef5d",
        "title": "烟林晓望二首  其二",
        "author": "杨万里",
        "content": "也没炊烟也没云，日光烘起楚山氛。\n却将重碧施轻素，不见天工一笔痕。",
        "dynasty": "宋",
        "collection_info": null
    },
    {
        "uuid": "7d9caf68d19edbd3e16fba3718bc6b53",
        "title": "过土笕冈",
        "author": "杨万里",
        "content": "木落初宜菜，亭荒不復茅。\n牛分叉路口，鹳立秃松梢。\n秋热方昇日，朝凉更迥郊。\n衰年走尘鞅，何计返云巢。",
        "dynasty": "宋",
        "collection_info": null
    },
    {
        "uuid": "1285bbb5ed51fdf6cf3c4cd05409b86a",
        "title": "晓风",
        "author": "杨万里",
        "content": "剩暑迟旋旆，新风急解纷。\n白翻荞处雪，黄摆稻中云。\n动地休多怒，披襟且一欣。\n长松十里径，树树供清闻。",
        "dynasty": "宋",
        "collection_info": null
    },
    {
        "uuid": "430ffb94a012df60ce69de0a839bc2a7",
        "title": "晨炊旱塘",
        "author": "杨万里",
        "content": "一岁官拘守一州，天将行役赐清游。\n青山绿水留连客，碧树丹枫点缀秋。\n夜梦昼思都是景，左来右去不胜酬。\n我无韦偃丹青手，只向囊中句裏收。",
        "dynasty": "宋",
        "collection_info": null
    },
    {
        "uuid": "c1c71f803cd098ca657c3d871b659f6c",
        "title": "进贤初食白菜因名之以水精菜云二首  其一",
        "author": "杨万里",
        "content": "新舂云子滑流匙，更嚼冰蔬与雪虀。\n灵隠山前水精菜，近来种子到江西。",
        "dynasty": "宋",
        "collection_info": null
    },
    {
        "uuid": "0a740006782825b59d057d3a04adedd8",
        "title": "进贤初食白菜因名之以水精菜云二首  其二",
        "author": "杨万里",
        "content": "江西菜甲要霜栽，逗到炎天总不佳。\n浪说水菘水芦菔，硬根瘦叶似生柴。",
        "dynasty": "宋",
        "collection_info": null
    },
    {
        "uuid": "d67ccc58bc2139348b82e8614f4711c8",
        "title": "田家乐",
        "author": "杨万里",
        "content": "稻穗堆场谷满车，家家鸡犬更桑麻。\n漫栽木槿成篱落，已得清阴又得花。",
        "dynasty": "宋",
        "collection_info": null
    },
    {
        "uuid": "31f300f2aa0bef0478121a9bccb8459f",
        "title": "道傍怪松",
        "author": "杨万里",
        "content": "夹道长松去去幽，一松奇怪独凌秋。\n两枝垂地却翻上，活走双龙戏翠毬。",
        "dynasty": "宋",
        "collection_info": null
    },
    {
        "uuid": "bbf69bd1fe68235b253620e7ace1b4a6",
        "title": "过润陂桥三首  其一",
        "author": "杨万里",
        "content": "润陂初上板桥时，欲入江东尚未知。\n忽见桥心界牌子，脚根一半出江西。",
        "dynasty": "宋",
        "collection_info": null
    },
    {
        "uuid": "fcd1ed932b65014ef9aea02238534236",
        "title": "过润陂桥三首  其二",
        "author": "杨万里",
        "content": "却忆庚寅侍板舆，过桥桥断费人扶。\n重来一见新桥了，泪湿秋风眼欲枯。",
        "dynasty": "宋",
        "collection_info": null
    },
    {
        "uuid": "fd45b69f4f2cb25b370f237cad40c667",
        "title": "过润陂桥三首  其三",
        "author": "杨万里",
        "content": "历览溪中有底鸣，萧然芦叶蓼花汀。\n元来轿顶呜呜响，将谓风声是雁声。",
        "dynasty": "宋",
        "collection_info": null
    },
    {
        "uuid": "4a2c43a0a71af467cf7333babba04d76",
        "title": "小憩揭家冈谛观桐阴",
        "author": "杨万里",
        "content": "仰看阳光只见空，不如影裏看梧桐。\n莫言日脚无行迹，偷转零分破寸中。",
        "dynasty": "宋",
        "collection_info": null
    },
    {
        "uuid": "45e0b2019a4c2db91e6bc90d3d0ec417",
        "title": "宿花斜桥见鸡冠花二首  其一",
        "author": "杨万里",
        "content": "出墙那得丈高鸡，只露红冠隔锦衣。\n却是吴儿工料事，会稽真箇不能啼。",
        "dynasty": "宋",
        "collection_info": null
    },
    {
        "uuid": "807f1d486ebb4021ebe0080a5333f378",
        "title": "宿花斜桥见鸡冠花二首  其二",
        "author": "杨万里",
        "content": "陈仓金碧夜双斜，一隻今栖纪渻家。\n别有飞来矮人国，化成玉树后庭花。",
        "dynasty": "宋",
        "collection_info": null
    },
    {
        "uuid": "845816a999ec63bd3b9545e500965958",
        "title": "小箬岭望见灵山",
        "author": "杨万里",
        "content": "青鞋紫陌倦黄埃，送眼灵山一快哉。\n碧玉熏炉天半立，青莲花萼雾中开。\n宿云准拟偷将去，晓日殷勤唤出来。\n欲琢新诗镵绝壁，梯空上去御风回。",
        "dynasty": "宋",
        "collection_info": null
    },
    {
        "uuid": "308b86ba68c87e2acc4cb1e471ad4f99",
        "title": "入玉山七里头",
        "author": "杨万里",
        "content": "诸村不雨数旬余，此地濒江万宝苏。\n晚紫豆花初总角，早黄稻穗已长鬚。\n回头金步野径远，当面玉山秋塔孤。\n偶见年时解船处，客愁依旧挂菰蒲。",
        "dynasty": "宋",
        "collection_info": null
    },
    {
        "uuid": "5c09116f76451a7aea1338f539fd334d",
        "title": "过玉山东三塘五首  其一",
        "author": "杨万里",
        "content": "笋舆拾得小凉天，旋与开窗急捲帘。\n十里轻云阁秋日，日光移在远峰尖。",
        "dynasty": "宋",
        "collection_info": null
    },
    {
        "uuid": "729e978c2e933ebaa46b952c54db675a",
        "title": "过玉山东三塘五首  其二",
        "author": "杨万里",
        "content": "远峰隔水醒人心，一半斜阳一半阴。\n僊子更衣晚粧束，紫茸领子翠毛衿。",
        "dynasty": "宋",
        "collection_info": null
    },
    {
        "uuid": "181fe8175235737a230d21bee918229b",
        "title": "过玉山东三塘五首  其三",
        "author": "杨万里",
        "content": "赤日中涂绿树阴，肯将碧伞借行人。\n片云忽在树头上，失却勋劳庇得身。",
        "dynasty": "宋",
        "collection_info": null
    },
    {
        "uuid": "da162f07a3d914604a6e25ad6be3a99a",
        "title": "过玉山东三塘五首  其四",
        "author": "杨万里",
        "content": "身行衢信两中间，夹路尖峰面面寒。\n只道秋山似春笋，不知春笋似秋山。",
        "dynasty": "宋",
        "collection_info": null
    },
    {
        "uuid": "a8a9a3b19282ce3a5e85c2055bfdf2cd",
        "title": "过玉山东三塘五首  其五",
        "author": "杨万里",
        "content": "缲车香裏过征衫，白茧黄丝两两三。\n不是秋风上饶路，一生不信有冰蚕。",
        "dynasty": "宋",
        "collection_info": null
    },
    {
        "uuid": "30156878dfd4f527c3aabc441a0c0c78",
        "title": "金鸡石在玉山东二首  其一",
        "author": "杨万里",
        "content": "相传石裏两金鸡，不记胡商凿取时。\n一隻遭擒一飞去，至今月落不曾啼。",
        "dynasty": "宋",
        "collection_info": null
    },
    {
        "uuid": "94baebfce0bbbfd0eb0b2710a43723df",
        "title": "金鸡石在玉山东二首  其二",
        "author": "杨万里",
        "content": "头高尾下翠毵毵，却恐相传是妄谈。\n十七里头徐老店，檐东道北北桥南。",
        "dynasty": "宋",
        "collection_info": null
    },
    {
        "uuid": "57404f1f711a7d1ae5213473af63ec2e",
        "title": "秋山二首  其一",
        "author": "杨万里",
        "content": "休道秋山索莫人，四时各自一番新。\n西风尽有东风手，柿叶枫林别样春。",
        "dynasty": "宋",
        "collection_info": null
    },
    {
        "uuid": "67ee4a19874c2acf3e472829c01c6666",
        "title": "秋山二首  其二",
        "author": "杨万里",
        "content": "乌臼平生老染工，错将铁皂作猩红。\n小枫一夜偷天酒，却倩孤松掩醉容。",
        "dynasty": "宋",
        "collection_info": null
    },
    {
        "uuid": "ae8283ae50331327f0ddcae63dbdda35",
        "title": "宿查濑",
        "author": "杨万里",
        "content": "寒流一带槛前横，落日诸峰霞外明。\n水断新洲添五里，客寻旧路却重行。\n江车自转非人踏，沙碓长舂彻夜鸣。\n畴昔穉桑今秃树，如何白髮不教生。",
        "dynasty": "宋",
        "collection_info": null
    },
    {
        "uuid": "4bb632745eff80aa304b20da8172d06c",
        "title": "栟楮江滨芙蓉一株发红白二色二首  其一",
        "author": "杨万里",
        "content": "芙蓉照水弄娇斜，白白红红各一家。\n近日司花出新巧，一枝能着两般花。",
        "dynasty": "宋",
        "collection_info": null
    },
    {
        "uuid": "72327edd8a6db4695a19b304863ee45f",
        "title": "栟楮江滨芙蓉一株发红白二色二首  其二",
        "author": "杨万里",
        "content": "司花手法我能知，说破当知未大奇。\n乱剪素罗装一树，略将数朶蘸燕支。",
        "dynasty": "宋",
        "collection_info": null
    },
    {
        "uuid": "88a365666ca75a77119f3f015ea4ed0b",
        "title": "过上湖岭望招贤江南北山四首  其一",
        "author": "杨万里",
        "content": "远山高绝近山低，未必低山肯下伊。\n定是远山矜狡狯，跳青涌碧角幽奇。",
        "dynasty": "宋",
        "collection_info": null
    },
    {
        "uuid": "54090b2007feeeb05d9de0647c4c4281",
        "title": "过上湖岭望招贤江南北山四首  其二",
        "author": "杨万里",
        "content": "岭下看山似伏涛，见人上岭旋争豪。\n一登一陟一回顾，我脚高时他更高。",
        "dynasty": "宋",
        "collection_info": null
    },
    {
        "uuid": "a5b4c5b2a91528703f0cdffc3535182a",
        "title": "过上湖岭望招贤江南北山四首  其三",
        "author": "杨万里",
        "content": "一水横拖两岸峰，千痕万摺碧重重。\n谁言老子经行处，身在江山障子中。",
        "dynasty": "宋",
        "collection_info": null
    },
    {
        "uuid": "5ee4f3e6bae919905d882fbd5ad1987c",
        "title": "过上湖岭望招贤江南北山四首  其四",
        "author": "杨万里",
        "content": "晓日秋山破格奇，青红明灭舞清漪。\n画工着色饶渠巧，便有此容无此姿。",
        "dynasty": "宋",
        "collection_info": null
    },
    {
        "uuid": "68a4169834219f0dc0873e0a0938115f",
        "title": "观田中鸜鹆啄粟因悟象耕鸟耘之说戏题二首  其一",
        "author": "杨万里",
        "content": "乌衣缁布外无华，白锦中单分外嘉。\n只么跳行人不觉，忽然飞起自成花。",
        "dynasty": "宋",
        "collection_info": null
    },
    {
        "uuid": "1b91018c68e92203892333addd5c918f",
        "title": "观田中鸜鹆啄粟因悟象耕鸟耘之说戏题二首  其二",
        "author": "杨万里",
        "content": "粟黄荞白未全秋，谁报乌衣早作偷。\n只在林梢筑仓廪，便知去处若为搜。",
        "dynasty": "宋",
        "collection_info": null
    },
    {
        "uuid": "f60f3b34e06ced58ee52c779592c0ab5",
        "title": "衢州近城果园",
        "author": "杨万里",
        "content": "未到衢州五里时，果林一望蔽江湄。\n黄柑绿橘深红柿，树树无风缒脱枝。",
        "dynasty": "宋",
        "collection_info": null
    },
    {
        "uuid": "cb855acf532505149185ac04a4f6a738",
        "title": "过三衢徐载叔采菊载酒夜酌走笔二首  其一",
        "author": "杨万里",
        "content": "征涂半月客尘黄，今夕初逢一雨凉。\n冷笑菊花堪计会，为君八月作重阳。",
        "dynasty": "宋",
        "collection_info": null
    },
    {
        "uuid": "ab01c6a6b88a5298a6688efb9c93384a",
        "title": "过三衢徐载叔采菊载酒夜酌走笔二首  其二",
        "author": "杨万里",
        "content": "疾风动地雨倾荷，一事商量君信么。\n试问糟床与檐溜，雨声何似酒声多。",
        "dynasty": "宋",
        "collection_info": null
    },
    {
        "uuid": "593929fd417a8c69a816dc5c48a163f8",
        "title": "浮石清晓放船遇雨",
        "author": "杨万里",
        "content": "破晓开船船正行，忽然头上片云生。\n秋江得雨茶鼎沸，怒点打篷荷叶鸣。\n远听滩喧心欲碎，近看浪战眼初明。\n夜来暗长前村水，绝喜舟人好语声。",
        "dynasty": "宋",
        "collection_info": null
    },
    {
        "uuid": "b2f2d891ed66f5e39028f86b9271ef31",
        "title": "船过砚石步",
        "author": "杨万里",
        "content": "雨中初厌篛篷遮，撑起篷来景更佳。\n岸上长松立如笔，波中寒影走成蛇。\n忽看云外吐银镜，一点晨光射玉沙。\n却出船头聊放目，远峰无数碧横斜。",
        "dynasty": "宋",
        "collection_info": null
    },
    {
        "uuid": "0d1f127a3aa7a27f51b994a737c99003",
        "title": "下鸡鸣山诸滩望柯山不见三首  其一",
        "author": "杨万里",
        "content": "地近莲花江渐深，一滩一过快人心。\n贪看下水船如箭，失却柯山无处寻。",
        "dynasty": "宋",
        "collection_info": null
    },
    {
        "uuid": "3aa04fee35b65bb1cbd61bc1d35597cf",
        "title": "下鸡鸣山诸滩望柯山不见三首  其二",
        "author": "杨万里",
        "content": "莫怯诸滩水怒号，下滩不似上滩劳。\n长年三老无多巧，稳送惊湍只一篙。",
        "dynasty": "宋",
        "collection_info": null
    },
    {
        "uuid": "2ac11e72a6c11d7b667cdfc661bd1443",
        "title": "下鸡鸣山诸滩望柯山不见三首  其三",
        "author": "杨万里",
        "content": "却忆归舟是去年，上滩浑似上青天。\n诸滩知我怀余怨，急送秋风下水船。",
        "dynasty": "宋",
        "collection_info": null
    },
    {
        "uuid": "f8a8741c2637a36d3ee2ae5750ac1413",
        "title": "过章戴岸二首  其一",
        "author": "杨万里",
        "content": "山水教无暑，牛羊报有村。\n近沙经雨凈，远树入烟昏。\n奔走何时了，升沉未要论。\n江鸥大自在，雪影正孤翻。",
        "dynasty": "宋",
        "collection_info": null
    },
    {
        "uuid": "4dab10008f93b9297f44befbc4d97923",
        "title": "过章戴岸二首  其二",
        "author": "杨万里",
        "content": "港汊村村出，江流节节添。\n可怜千嶂好，输与一峰尖。\n过雨日初软，顺风波更恬。\n旋褰篷作屋，更挂簟为帘。",
        "dynasty": "宋",
        "collection_info": null
    },
    {
        "uuid": "c112c4ee99c69af68a93275132c4e5bb",
        "title": "江水",
        "author": "杨万里",
        "content": "水色本正白，积深自成绿。\n江妃将底药，软此千里玉。\n诗人酒未醒，快吸一川渌。\n无物嚥清甘，和露嚼野菊。",
        "dynasty": "宋",
        "collection_info": null
    },
    {
        "uuid": "adef2e10d14730f667a570a2a7ba445d",
        "title": "晨炊泊杨村",
        "author": "杨万里",
        "content": "沙步未多远，里名还异原。\n对江穿野店，各路入深村。\n秋水乘新汲，春芽煮不浑。\n舟中争上岸，竹裏有清樽。",
        "dynasty": "宋",
        "collection_info": null
    },
    {
        "uuid": "ab4af611aa4303ef423862cf5e0c0391",
        "title": "观水叹二首  其一",
        "author": "杨万里",
        "content": "我方卧舟中，仰读渊明诗。\n忽闻滩声急，起视惟恐迟。\n八月溅飞雪，清览良独奇。\n好风从天来，翛然吹我衣。\n凉生固足乐，气变亦可悲。\n眷然慨此水，念我年少时。\n迄今四十年，往来九东西。\n此日顺流下，何日泝流归。\n出处未可必，一笑姑置之。",
        "dynasty": "宋",
        "collection_info": null
    },
    {
        "uuid": "0afa61e5c4722b0cec840514fb327d0f",
        "title": "观水叹二首  其二",
        "author": "杨万里",
        "content": "乱石厄江水，要使水无路。\n不知石愈密，激得水弥怒。\n回锋打别港，勇往遮不住。\n我舟历诸滩，阅尽水态度。\n一闻一喜观，屡过屡惊顾。\n不是见不多，观览不足故。\n舟人笑我痴，痴黠未易语。",
        "dynasty": "宋",
        "collection_info": null
    },
    {
        "uuid": "471cb56db326e412aa5871ab66ab9fc7",
        "title": "九月一日夜宿盈川市",
        "author": "杨万里",
        "content": "下滩一日抵三程，到得盈川也发更。\n两岸渔樵稍灯火，满江风露更波声。\n病身只合山间老，半世长怀客裏情。\n西畔大星如玉李，伴人不睡向人明。",
        "dynasty": "宋",
        "collection_info": null
    },
    {
        "uuid": "67beebec07a7f1dd517b855fb0e8a60e",
        "title": "舟过柴步寺",
        "author": "杨万里",
        "content": "野寺隔疎樾，远舟见深殿。\n独径通绝崖，长萦度微线。\n曩游携童弱，攀岸已震眩。\n前瞻足未到，下窥意先转。\n朝来经云根，尘思起清羡。\n野夫三二辈，走过疾于箭。\n俛仰二十年，今老怀昔健。",
        "dynasty": "宋",
        "collection_info": null
    },
    {
        "uuid": "adefd68463d2486d68d9a5c883433006",
        "title": "舟过青羊望横山塔二首  其一",
        "author": "杨万里",
        "content": "莫问兰溪双隻牌，青羊已见玉崔嵬。\n去年辞了横山塔，不谓今年却再来。",
        "dynasty": "宋",
        "collection_info": null
    },
    {
        "uuid": "c9cbe100064ccf5b0bd2e994df6d30e0",
        "title": "舟过青羊望横山塔二首  其二",
        "author": "杨万里",
        "content": "孤塔分明是故人，一回一见一情亲。\n朝来走上山头望，报道兰溪酒恰新。",
        "dynasty": "宋",
        "collection_info": null
    },
    {
        "uuid": "5f19e25ec695f10450abe5f45f621ae3",
        "title": "过金台望横山塔",
        "author": "杨万里",
        "content": "昨夜愁勤雨，今朝喜懒风。\n金台斜岸北，玉塔正船东。\n滩改呈新碛，山回隠暗峰。\n兰溪水亭子，作意定留侬。",
        "dynasty": "宋",
        "collection_info": null
    },
    {
        "uuid": "e3b3fbbbdc4a81cd6610ab88fef357d5",
        "title": "下横山滩头望金华山四首  其一",
        "author": "杨万里",
        "content": "篙师只管信船流，不作前滩水石谋。\n却被惊湍漩三转，倒将船尾作船头。",
        "dynasty": "宋",
        "collection_info": null
    },
    {
        "uuid": "5a2cf0a460591fa1f847a135dc0329fe",
        "title": "下横山滩头望金华山四首  其二",
        "author": "杨万里",
        "content": "山思江情不负伊，雨姿晴态总成奇。\n闭门觅句非诗法，只是征行自有诗。",
        "dynasty": "宋",
        "collection_info": null
    },
    {
        "uuid": "b89c960938ca76c0bf996e58032c1b19",
        "title": "下横山滩头望金华山四首  其三",
        "author": "杨万里",
        "content": "道是兰溪水较宽，兰溪欲到怪生难。\n后船只羡前船快，不觉前船阁在滩。",
        "dynasty": "宋",
        "collection_info": null
    },
    {
        "uuid": "2bfe5d535a2554b1d1c4e92f4f152dec",
        "title": "下横山滩头望金华山四首  其四",
        "author": "杨万里",
        "content": "玉立金华霄汉间，帝封天女锡仙山。\n被他走下严滩去，一水穷追竟不还。",
        "dynasty": "宋",
        "collection_info": null
    },
    {
        "uuid": "b70850d12b1303429a29be0c4d72099b",
        "title": "过横山塔下",
        "author": "杨万里",
        "content": "隔岸山迎我，沿江柳拜人。\n日摇秋水面，波闪白龙鳞。\n不遣船迷路，俱从塔问津。\n一生将玉镜，千古照金身。",
        "dynasty": "宋",
        "collection_info": null
    },
    {
        "uuid": "2033cadd63ff06ff47540892039e54ef",
        "title": "出横山江口",
        "author": "杨万里",
        "content": "白壁当江岸，青旗定酒家。\n断崖侵屋窄，细路入门斜。\n县近瞻双塔，洲横隔一沙。\n何须后来客，如信此诗嘉。",
        "dynasty": "宋",
        "collection_info": null
    },
    {
        "uuid": "d06f7f7c6b71e70f56101758c2dc5987",
        "title": "兰溪双塔",
        "author": "杨万里",
        "content": "高塔无尖低塔尖，一披锦衲一银衫。\n问渠何故终不语，却倩滩声替佛谈。",
        "dynasty": "宋",
        "collection_info": null
    },
    {
        "uuid": "942b5983ffa2595adec4c330a0e1e02b",
        "title": "宿兰溪水驿前三首  其一",
        "author": "杨万里",
        "content": "繫缆兰溪岸，开襟柳驿窗。\n人争趋夜市，月自浴秋江。\n灯火疎还密，帆樯隻更双。\n平生经此县，今夕驻孤幢。",
        "dynasty": "宋",
        "collection_info": null
    },
    {
        "uuid": "5c78c147c7bd1cc453128f4d6e02aef8",
        "title": "宿兰溪水驿前三首  其二",
        "author": "杨万里",
        "content": "合眼波吹枕，开篷月入船。\n奇哉一江水，写此二更天。\n剩欲酣清赏，翻愁败醉眠。\n今宵怀昨夕，雨卧万峰前。",
        "dynasty": "宋",
        "collection_info": null
    },
    {
        "uuid": "4863ea8a95c1d7a38221ae8804491e6f",
        "title": "宿兰溪水驿前三首  其三",
        "author": "杨万里",
        "content": "水色秋逾白，山光夜不青。\n一眉画天月，万粟种江星。\n小酌居然醉，当风不觉醒。\n谁家教儿子，清诵隔疎櫺。",
        "dynasty": "宋",
        "collection_info": null
    },
    {
        "uuid": "077272a3c3b70c6e7b7fafd50e303133",
        "title": "过石塘",
        "author": "杨万里",
        "content": "万石中通一线流，千盘百折过孤舟。\n滩头未下人犹笑，下了滩头始觉愁。",
        "dynasty": "宋",
        "collection_info": null
    },
    {
        "uuid": "b5a0f1d024d08b1adb66b7b4cd70bfea",
        "title": "乌祈酒二首  其一",
        "author": "杨万里",
        "content": "入到严州不识田，一江两岸万青山。\n乌祈酒味君休问，费尽江波卖尽钱。",
        "dynasty": "宋",
        "collection_info": null
    },
    {
        "uuid": "224aa5f5cfdb143dfba9608d4dd62619",
        "title": "乌祈酒二首  其二",
        "author": "杨万里",
        "content": "毛永乌祈山两崖，家家酒肆向江开。\n也知第一蒲萄色，只问米从何处来。",
        "dynasty": "宋",
        "collection_info": null
    },
    {
        "uuid": "9bb93a3e0e1d83fe61c3aab88982d988",
        "title": "过白沙竹枝歌六首  其一",
        "author": "杨万里",
        "content": "穹崖绝嶂入云天，乌鹊纔飞半壁间。\n远渚长汀草如积，牛羊须上最高山。",
        "dynasty": "宋",
        "collection_info": null
    },
    {
        "uuid": "3754159685175a80d56282bf2d97b560",
        "title": "过白沙竹枝歌六首  其二",
        "author": "杨万里",
        "content": "田亩浑无寸尺强，真成水国更山乡。\n夹江黄去堤堤粟，一望青来谷谷桑。",
        "dynasty": "宋",
        "collection_info": null
    },
    {
        "uuid": "0a6acd917dba563742e06be80d251a8c",
        "title": "过白沙竹枝歌六首  其三",
        "author": "杨万里",
        "content": "绝怜山崦两三家，不种香秔只种麻。\n耕徧沿堤锄徧岭，都来能得几生涯。",
        "dynasty": "宋",
        "collection_info": null
    },
    {
        "uuid": "dbed03d548bb61a303a03ac00f61a4b0",
        "title": "过白沙竹枝歌六首  其四",
        "author": "杨万里",
        "content": "东沿西泝浙江津，去去来来暮復晨。\n上岸牵樯推穉子，隔船招手认乡人。",
        "dynasty": "宋",
        "collection_info": null
    },
    {
        "uuid": "d6d83e18819d033e6dec4ee054f6e24c",
        "title": "过白沙竹枝歌六首  其五",
        "author": "杨万里",
        "content": "昨日下滩风打头，羡他上水似轻鸥。\n朝来上水帆都卸，真箇轻鸥也自愁。",
        "dynasty": "宋",
        "collection_info": null
    },
    {
        "uuid": "0925818bc83a705ad2ab599ae789cc1d",
        "title": "过白沙竹枝歌六首  其六",
        "author": "杨万里",
        "content": "绝壁临江千尺余，上头一径过肩舆。\n舟人仰看胆俱破，为问行人知得无。",
        "dynasty": "宋",
        "collection_info": null
    },
    {
        "uuid": "a1f2cab21d4064038ec242e17068beeb",
        "title": "过乌石大小二浪滩俗呼浪为郎因戏作竹枝歌二首  其一",
        "author": "杨万里",
        "content": "滩声十里响千鼙，跃雪跳霜入眼奇。\n记得年时上滩苦，如今也有下滩时。",
        "dynasty": "宋",
        "collection_info": null
    },
    {
        "uuid": "d37d082e8c96c2889c8bd616b7316ddd",
        "title": "过乌石大小二浪滩俗呼浪为郎因戏作竹枝歌二首  其二",
        "author": "杨万里",
        "content": "小郎滩下大郎滩，伯仲分司水府关。\n谁为行媒教作赘，大姑山与小姑山。",
        "dynasty": "宋",
        "collection_info": null
    },
    {
        "uuid": "79a1a98e42589dd490d75fb225782387",
        "title": "过严州章村放歌",
        "author": "杨万里",
        "content": "石崖削得瘦到筋，半点也无尘土痕。\n正如狻猊走得渴，下赴江水一口吞。\n严滩过却乌龙觜，两岸秋山夹秋水。\n舟中小酌亦不遑，眼底生愁失苍翠。\n尖峰已自刺太虚，峰头更立玉浮屠。\n好山千隻復万隻，家裏门前一隻无。",
        "dynasty": "宋",
        "collection_info": null
    },
    {
        "uuid": "4dbfb5c5369950f5f96a0849fbf57307",
        "title": "晚过侧溪山下",
        "author": "杨万里",
        "content": "看山妙处几曾知，落照斜明始觉奇。\n皱尽衣裳纹欲裂，争先头角远相追。\n松梢别放六峰出，江底倒将千嶂垂。\n一路诗篇浑漫与，侧溪端的不相亏。",
        "dynasty": "宋",
        "collection_info": null
    },
    {
        "uuid": "ae9d1e15bb631e3b935a36d7aec07fe1",
        "title": "自嘲白鬚三首  其一",
        "author": "杨万里",
        "content": "强惜数茎鬚，惟愁白却渠。\n朝来都白尽，愁惜两何如。",
        "dynasty": "宋",
        "collection_info": null
    },
    {
        "uuid": "4221e6262fac11be64e2df1c701d5c73",
        "title": "自嘲白鬚三首  其二",
        "author": "杨万里",
        "content": "客传涅鬚法，老子付一笑。\n借令白再玄，能令年再少。",
        "dynasty": "宋",
        "collection_info": null
    },
    {
        "uuid": "7b7e53ff2d4dc0234ac426e1492489d8",
        "title": "自嘲白鬚三首  其三",
        "author": "杨万里",
        "content": "涅髭只诳客，那可诳妻儿。\n诳得妻儿着，还能诳面皮。",
        "dynasty": "宋",
        "collection_info": null
    },
    {
        "uuid": "14bbb9fd4c15ace6e8080a2af368a081",
        "title": "夜宿东渚放歌三首  其一",
        "author": "杨万里",
        "content": "前山欺我船兀兀，结约江妃行小谲。\n乘我船摇忽远逃，见我船定还孤出。\n老夫敢与山争强，受侮不可更禁当。\n醉立船头看到夕，不知山于何许藏。",
        "dynasty": "宋",
        "collection_info": null
    },
    {
        "uuid": "dcccb54e1d6ff1a06b2c9ff90a25a1a7",
        "title": "夜宿东渚放歌三首  其二",
        "author": "杨万里",
        "content": "看山须看山表裏，不然看山还误事。\n平时只爱万峰青，落日惟存数尖紫。\n浙江船上多少人，往来看山谁识真。\n丁宁舟人莫浪语，却恐儿辈不肯去。",
        "dynasty": "宋",
        "collection_info": null
    },
    {
        "uuid": "afda4c07e319eaa68612a6b96f2ec730",
        "title": "夜宿东渚放歌三首  其三",
        "author": "杨万里",
        "content": "天公要饱诗人眼，生愁秋山太枯淡。\n旋裁蜀锦展吴霞，低低抹在秋山半。\n须臾红锦作翠纱，机头织出暮归鸦。\n暮鸦翠纱忽不见，只见澄江浄如练。",
        "dynasty": "宋",
        "collection_info": null
    },
    {
        "uuid": "24a0f0013aac7dc05691ff38c3a5bf51",
        "title": "舟中夜坐",
        "author": "杨万里",
        "content": "与月隔一簟，去天争半篷。\n若无篷与簟，身在大虚中。",
        "dynasty": "宋",
        "collection_info": null
    },
    {
        "uuid": "dc9631d2a0c37479fa06faf160c0f3f2",
        "title": "富阳晓望",
        "author": "杨万里",
        "content": "江氛海雾暗前村，四望秋空一白云。\n忽有数峰云上出，好山何故总无根。",
        "dynasty": "宋",
        "collection_info": null
    },
    {
        "uuid": "e8a8dfc1a5dece7a43cedd2f0134c476",
        "title": "杨村园户栽芙蓉为堑一路凡数万枝",
        "author": "杨万里",
        "content": "杨村江上绕江园，十里霜红烂欲燃。\n都种芙蓉作篱落，真将锦绣裹山川。\n晚粧照水密如积，春色入秋寒更鲜。\n客舍瓶中两三朶，可怜向客强婵娟。",
        "dynasty": "宋",
        "collection_info": null
    },
    {
        "uuid": "db2dbadd116091686eb78c03b5cc093c",
        "title": "赠法才师",
        "author": "杨万里",
        "content": "才公南华别，不见八年许。\n瓣香宗混融，隻眼半唐举。\n聊将笋蕨觜，戏作冠剑语。\n天还在壶中，云却归何处。",
        "dynasty": "宋",
        "collection_info": null
    },
    {
        "uuid": "2ef85505ae438a304bb6447e726e6fda",
        "title": "为崇辨法澐师作林野二大字",
        "author": "杨万里",
        "content": "天下何人不爱官，弃官出世古今难。\n向来一觉钧天梦，便作林居野处看。",
        "dynasty": "宋",
        "collection_info": null
    },
    {
        "uuid": "422aad98dfbac34b69e6193251682369",
        "title": "跋徐恭仲省干近诗三首  其一",
        "author": "杨万里",
        "content": "仰枕糟丘俯墨池，左提大剑右毛锥。\n朝兰夕菊都餐却，更斫生柴烂煮诗。",
        "dynasty": "宋",
        "collection_info": null
    },
    {
        "uuid": "ad1b72abba0df4180ba7e2cc4ef90b3f",
        "title": "跋徐恭仲省干近诗三首  其二",
        "author": "杨万里",
        "content": "君家诗伯老师川，解道芦花落钓船。\n莫笑东湖秋水冷，近来新吐一枝莲。",
        "dynasty": "宋",
        "collection_info": null
    },
    {
        "uuid": "12f6142d7af89743f6dcbb90ac7ce3ec",
        "title": "跋徐恭仲省干近诗三首  其三",
        "author": "杨万里",
        "content": "传派传宗我替羞，作家各自一风流。\n黄陈篱下休安脚，陶谢行前更出头。",
        "dynasty": "宋",
        "collection_info": null
    },
    {
        "uuid": "3643053dd969e6136710a7526fc1df64",
        "title": "送颜几圣龙学尚书出守泉州二首  其一",
        "author": "杨万里",
        "content": "听履星辰北斗寒，三能只隔寸云间。\n周家冢宰均四海，汉制尚书本百官。\n鹓鹭班齐瞻进步，凤凰池近却飞还。\n河图冠出西清上，莫作寻常五马看。",
        "dynasty": "宋",
        "collection_info": null
    },
    {
        "uuid": "b9d84953982e318533dca21d2e609f97",
        "title": "送颜几圣龙学尚书出守泉州二首  其二",
        "author": "杨万里",
        "content": "我昔绫衾下直时，公为璧水大宗师。\n清风明月行乐耳，布袜青鞋随所之。\n颠倒壶觞留落日，翻腾山水入新诗。\n我来公去如相避，送眼行尘不得追。",
        "dynasty": "宋",
        "collection_info": null
    },
    {
        "uuid": "e05a591f02a2955b9e1e779f56a043c0",
        "title": "寓仙林寺待班戏题",
        "author": "杨万里",
        "content": "听尽钟鱼半月声，浪传移住竟何曾。\n莫教少欠丛林债，更作今宵旦过僧。",
        "dynasty": "宋",
        "collection_info": null
    },
    {
        "uuid": "f3b0f2554acf219aafba771ffcb7ae46",
        "title": "送残秋",
        "author": "杨万里",
        "content": "梦游帝里送残秋，重九真为帝里游。\n十月初头方赐对，痴儿枉却一生愁。",
        "dynasty": "宋",
        "collection_info": null
    },
    {
        "uuid": "564092fb74a10c604d7fc4fef136da22",
        "title": "自跋江西道院集戏答客问  其一",
        "author": "杨万里",
        "content": "问我来朝南内南，便从花底趁朝参。\n新诗犹作江西集，为带筠州刺史衔。",
        "dynasty": "宋",
        "collection_info": null
    },
    {
        "uuid": "5d40ac41abda48dd05f2b7616ad4d68a",
        "title": "自跋江西道院集戏答客问  其二",
        "author": "杨万里",
        "content": "客从南渡向侬来，我马西征拜此台。\n若问箇中何所有，一腔热血和诗裁。",
        "dynasty": "宋",
        "collection_info": null
    },
    {
        "uuid": "23d249ffbbf6174b91ead77fc6add4f1",
        "title": "和陆务观见贺归馆之韵",
        "author": "杨万里",
        "content": "君诗如精金，入手知价重。\n铸作鼎及鼒，所向一一中。\n我如驽并骥，夷涂不应共。\n难追紫蛇电，徒掣青丝鞚。\n折胶偶投漆，异榻岂同梦。\n不知清庙茅，可望明堂栋。\n平生怜坡老，高眼薄萧统。\n渠若有猗那，心肯师晋宋。\n破琴聊再行，新笛正三弄。\n因君发狂言，湖山春已动。",
        "dynasty": "宋",
        "collection_info": null
    },
    {
        "uuid": "e7535bc07b546a89a5a85600765f754d",
        "title": "衔命郊劳使客船过崇德县三首  其一",
        "author": "杨万里",
        "content": "北关落日送船行，欲到嘉兴天已明。\n睡起一河冰片满，槌琼摐玉梦中声。",
        "dynasty": "宋",
        "collection_info": null
    },
    {
        "uuid": "ea0ecc56e4d4108b3eec90e91ce5a3bd",
        "title": "衔命郊劳使客船过崇德县三首  其二",
        "author": "杨万里",
        "content": "水面光浮赤玉盘，也应知我牵夫寒。\n满河圭璧无人要，吹入诗翁冻笔端。",
        "dynasty": "宋",
        "collection_info": null
    },
    {
        "uuid": "78278940859acb288921a201957a44e5",
        "title": "衔命郊劳使客船过崇德县三首  其三",
        "author": "杨万里",
        "content": "岸树低欹一雪余，枝头半叶已全无。\n油窗过尽千梢影，浓处还浓枯处枯。",
        "dynasty": "宋",
        "collection_info": null
    },
    {
        "uuid": "3fa1cf1f619770e755ee340930fe88c7",
        "title": "读笠泽丛书三首  其一",
        "author": "杨万里",
        "content": "笠泽诗名千载香，一回一读断人肠。\n晚唐异味同谁赏，近日诗人轻晚唐。",
        "dynasty": "宋",
        "collection_info": null
    },
    {
        "uuid": "fdf913c8baf33a16fe2e666f5169a7ad",
        "title": "读笠泽丛书三首  其二",
        "author": "杨万里",
        "content": "松江县尹送图经，中有唐诗喜不胜。\n看到灯青仍火冷，双眸如割脚如冰。",
        "dynasty": "宋",
        "collection_info": null
    },
    {
        "uuid": "d133a5b33efc8c2096318c490df2a0d6",
        "title": "读笠泽丛书三首  其三",
        "author": "杨万里",
        "content": "拈着唐诗废晚餐，傍人笑我病诗癫。\n世间尤物言西子，西子何曾直一钱。",
        "dynasty": "宋",
        "collection_info": null
    },
    {
        "uuid": "f0c3c3a4fc08b2e28216208919e7552d",
        "title": "船过苏州二首  其一",
        "author": "杨万里",
        "content": "垂近姑苏特转湾，盘门只隔柳行间。\n望来望去何时到，且倚船窗看远山。",
        "dynasty": "宋",
        "collection_info": null
    },
    {
        "uuid": "202983a5a9e996f7c0e29a0829067baa",
        "title": "船过苏州二首  其二",
        "author": "杨万里",
        "content": "暮风似箭復如刀，落照那能暖客袍。\n天远地平城更阔，千寻玉塔尺来高。",
        "dynasty": "宋",
        "collection_info": null
    },
    {
        "uuid": "83c04f473f8d4acee28c56197f8a67ee",
        "title": "五更过无锡县寄怀范参政尤侍郎",
        "author": "杨万里",
        "content": "苏州欲见石湖老，到得苏州发更了。\n锡山欲见尤梁溪，过却锡山元不知。\n起来灵岩在何许，回首惠山亦无处。\n人生万事不可期，怏然却向常州去。",
        "dynasty": "宋",
        "collection_info": null
    },
    {
        "uuid": "b56ee7c95412b01443d307d034fa4eef",
        "title": "午过横林回望惠山二首  其一",
        "author": "杨万里",
        "content": "道是冰销快水程，不知青女解藏冰。\n芦花多处竹阴底，砌作瑶堤不计层。",
        "dynasty": "宋",
        "collection_info": null
    },
    {
        "uuid": "f6f902ac3e88daafeec970bc9f1980fc",
        "title": "午过横林回望惠山二首  其二",
        "author": "杨万里",
        "content": "雪余官路已生尘，犹喜长河水稍深。\n恨杀惠山寻不见，忽然追我到横林。",
        "dynasty": "宋",
        "collection_info": null
    },
    {
        "uuid": "c369e87aa6a0f7cf00c0cb08887ab651",
        "title": "晚过常州",
        "author": "杨万里",
        "content": "常州曾作两年住，一别重来十年许。\n岸头杨柳记得无，总是行春繫船处。\n自笑恍如丁令威，老怀成喜亦成悲。\n人民城郭依然是，只有向来鬚鬓非。",
        "dynasty": "宋",
        "collection_info": null
    },
    {
        "uuid": "6c253a4ed7dd83761323349533a443a9",
        "title": "望多稼亭",
        "author": "杨万里",
        "content": "遥望城头多稼亭，亭边霜桧老更青。\n当年老守携穉子，芒鞋葵扇绕城行。\n腊前移梅春插柳，蹋雪衝泥不停手。\n柳未成阴梅穉花，着帽又迎新太守。\n后来新守復迎新，到今新旧知几人。\n向来手植今在否，寄与此诗聊问春。",
        "dynasty": "宋",
        "collection_info": null
    },
    {
        "uuid": "bf9a6de624891066b62a4ce57517acac",
        "title": "晚日二首  其一",
        "author": "杨万里",
        "content": "日影穿波跳碎银，波光弄日走寒星。\n一时飞入船窗裏，万草千花变未停。",
        "dynasty": "宋",
        "collection_info": null
    },
    {
        "uuid": "3e2adb9554936134cf4fac71aa1c74ba",
        "title": "晚日二首  其二",
        "author": "杨万里",
        "content": "贪看波日弄船窗，奇观人间不作双。\n忽被竹阴偷捲去，只余一面拨醅釭。",
        "dynasty": "宋",
        "collection_info": null
    },
    {
        "uuid": "f8c895eade830c10b60848494c79d801",
        "title": "舟中追和张功父贺赴召之句",
        "author": "杨万里",
        "content": "两岁千愁寡一欣，故人多问谢张君。\n又瞻东阙阙前月，只负南溪溪上云。\n宾日扶桑遭圣旦，客星钓濑愧天文。\n人生离合风前叶，聚首亡何復离羣。",
        "dynasty": "宋",
        "collection_info": null
    },
    {
        "uuid": "7190456916a1b2fbcb0a580e191dacf7",
        "title": "又追和功父病起寄谢之韵",
        "author": "杨万里",
        "content": "霜何曾傍绣帘寒，酒不能令客脸丹。\n勤向竹炉温手脚，懒寻铜镜正衣冠。\n无人孤坐月将落，拥鼻清吟夜向阑。\n忽忆约斋诗债在，自吹灯火起来看。",
        "dynasty": "宋",
        "collection_info": null
    },
    {
        "uuid": "2c5c107771c6df179893269ba0001026",
        "title": "晓过丹阳县五首  其一",
        "author": "杨万里",
        "content": "朝来稍敢出船门，霜熟依然冷逼人。\n刮地风来何处避，可怜岸篠猛回身。",
        "dynasty": "宋",
        "collection_info": null
    },
    {
        "uuid": "7be2fee991ff8a4bbbced576cbd57a3d",
        "title": "晓过丹阳县五首  其二",
        "author": "杨万里",
        "content": "风从船裏出船前，涨起帘帏紫拂天。\n点检风来无处觅，破窗一隙小于钱。",
        "dynasty": "宋",
        "collection_info": null
    },
    {
        "uuid": "2f774f1afaff53f398554e9106cbb4cd",
        "title": "晓过丹阳县五首  其三",
        "author": "杨万里",
        "content": "朱檐碧瓦照青澜，洁馆佳亭使往还。\n船上高桥三十尺，市人倚折石栏干。",
        "dynasty": "宋",
        "collection_info": null
    },
    {
        "uuid": "2d28dc44f50cf44842542ed79a2c7023",
        "title": "晓过丹阳县五首  其四",
        "author": "杨万里",
        "content": "鸡犬渔翁共一船，生涯都在篛篷间。\n小儿不耐初长日，自织筠篮胜打闲。",
        "dynasty": "宋",
        "collection_info": null
    },
    {
        "uuid": "9456c3fdfb8217dc9fe90e4266c43409",
        "title": "晓过丹阳县五首  其五",
        "author": "杨万里",
        "content": "水从常润路都迷，曲曲长河曲曲堤。\n不是两窗供日脚，更无南北与东西。",
        "dynasty": "宋",
        "collection_info": null
    },
    {
        "uuid": "95b9ed6483b2c34bcc5e00f6d9d50429",
        "title": "练湖放闸二首  其一",
        "author": "杨万里",
        "content": "满耳雷声动地来，窥窗银浪打船开。\n练湖纔放一寸水，跳作冰河万雪堆。",
        "dynasty": "宋",
        "collection_info": null
    },
    {
        "uuid": "2509056810f95a26568c0276254379d8",
        "title": "练湖放闸二首  其二",
        "author": "杨万里",
        "content": "水簟南舒去转虚，天檐北卸望来无。\n相传一万四千顷，老眼初惊见练湖。",
        "dynasty": "宋",
        "collection_info": null
    },
    {
        "uuid": "8e49dc2e643bf4c876c65c493271ab92",
        "title": "过张王庙",
        "author": "杨万里",
        "content": "地迥人烟寂，山盘水势回。\n怪松欹岸出，古庙背河开。\n晚色催征棹，斜阳恋去桅。\n丹徒谁道远，一眺正悠哉。",
        "dynasty": "宋",
        "collection_info": null
    },
    {
        "uuid": "d24e16994cb13651e7df4170663f29df",
        "title": "舟中晚望二首  其一",
        "author": "杨万里",
        "content": "河岸前头松树林，树林尽处见行人。\n行人又被山遮断，风飐酒家青布巾。",
        "dynasty": "宋",
        "collection_info": null
    },
    {
        "uuid": "f2e0efb28e4cdeb1292708504ef4ec7f",
        "title": "舟中晚望二首  其二",
        "author": "杨万里",
        "content": "晚浪翻风玉作鳞，夕阳捲玉药成金。\n忽然濯出西川锦，制就霞衣不用针。",
        "dynasty": "宋",
        "collection_info": null
    },
    {
        "uuid": "881a7b071b802f4c8da46bd369734efc",
        "title": "晚风二首  其一",
        "author": "杨万里",
        "content": "晚日暄温稍霁威，晚风豪横大相欺。\n做寒做冷何须怒，来早一霜谁不知。",
        "dynasty": "宋",
        "collection_info": null
    },
    {
        "uuid": "313a49237c7ea39f21f7d0c23f08a4d1",
        "title": "晚风二首  其二",
        "author": "杨万里",
        "content": "晚风不许鑑清漪，却许重帘到地垂。\n平野无山遮落日，西窗红到月来时。",
        "dynasty": "宋",
        "collection_info": null
    },
    {
        "uuid": "192d648cb759d9c4967ba6d3e6249ee4",
        "title": "未到丹徒二十里间见石翁石婆",
        "author": "杨万里",
        "content": "诏许诗人江海游，丹徒初到晋徐州。\n炉边旸谷日长昼，盏底醉乡天不秋。\n六代兴亡何处问，一生奔走几时休。\n石翁石媪霜前笑，管得南朝陵墓愁。",
        "dynasty": "宋",
        "collection_info": null
    },
    {
        "uuid": "1e74acfd1e7aab7ae707ccbfef0928b3",
        "title": "暮经新丰市望远山",
        "author": "杨万里",
        "content": "小市寒仍静，斜阳澹欲晡。\n偶看平野去，不是远山无。\n处处遮船住，家家有酒酤。\n朱楼临碧水，曾驻玉銮舆。",
        "dynasty": "宋",
        "collection_info": null
    },
    {
        "uuid": "e7be172594dac18d62c592e6bee1d943",
        "title": "小泊新丰市",
        "author": "杨万里",
        "content": "也知小倦泊楼船，何苦争先柳岸边。\n须把碧篙摇绿浄，舟人不惜水中天。",
        "dynasty": "宋",
        "collection_info": null
    },
    {
        "uuid": "637353f4dc0de33bdc7956dc5435e10c",
        "title": "晓泊丹阳馆",
        "author": "杨万里",
        "content": "夕冻朝还积，寒曦暖未多。\n霜轻犹着草，冰重亦浮河。\n山尽酣余势，潮归殿去波。\n六朝遗迹在，故老尚传么。",
        "dynasty": "宋",
        "collection_info": null
    },
    {
        "uuid": "829ad408cf7abb78a5d092a99e51df39",
        "title": "题连沧观呈太守张几仲",
        "author": "杨万里",
        "content": "开窗纳尽大江秋，天半飞楼不是楼。\n独立南徐鳌绝顶，下临北固虎回头。\n蒜山旧址空黄鹤，瓜步新城照白鸥。\n好事主人酌诗客，风烟一眼到扬州。",
        "dynasty": "宋",
        "collection_info": null
    },
    {
        "uuid": "3ea91aa701fc9493d9a364b521a5ca18",
        "title": "丹阳舍舟登车渡江",
        "author": "杨万里",
        "content": "小泊楼船铁瓮城，匆匆又作绝江行。\n看他蜡烛几回剪，听尽鸡声不肯明。\n水底霜寒还十倍，夜来月上恰三更。\n篙师好语君知否，江面侵晨镜样平。",
        "dynasty": "宋",
        "collection_info": null
    },
    {
        "uuid": "905b792a91074cd41d72b4c6a77057db",
        "title": "过杨子江二首  其一",
        "author": "杨万里",
        "content": "祇有清霜冻太空，更无半点荻花风。\n天开云雾东南碧，日射波涛上下红。\n千载英雄鸿去外，六朝形胜雪晴中。\n携瓶自汲江心水，要试煎茶第一功。",
        "dynasty": "宋",
        "collection_info": null
    },
    {
        "uuid": "9a3d3e3edbd1a1e5fc666c484026e511",
        "title": "过杨子江二首  其二",
        "author": "杨万里",
        "content": "天将天堑护吴天，不数殽函百二关。\n万里银河泻琼海，一双玉塔表金山。\n旌旗隔岸淮南近，鼓角吹霜塞北闲。\n多谢江神风色好，沧波千顷片时间。",
        "dynasty": "宋",
        "collection_info": null
    },
    {
        "uuid": "a2008fe0b50d461038110eb1a038c0d5",
        "title": "过瓜洲镇",
        "author": "杨万里",
        "content": "夜愁风浪不成眠，晓渡清平却晏然。\n数棒金钲到江步，一樯霜日上淮船。\n佛狸马死无遗骨，阿亮台倾只野田。\n南北休兵三十载，桑畴麦壠正连天。",
        "dynasty": "宋",
        "collection_info": null
    },
    {
        "uuid": "01a1be5cc9e5bf4dba35bd18bae98a4c",
        "title": "皂角林",
        "author": "杨万里",
        "content": "水漾霜风冷客襟，苔封战骨动人心。\n河边独树知何木，今古相传皂角林。",
        "dynasty": "宋",
        "collection_info": null
    },
    {
        "uuid": "0efaf8789e04b516848dc48ec5fef94f",
        "title": "舟过杨子桥远望",
        "author": "杨万里",
        "content": "此日淮堧号北边，旧时南服纪淮堧。\n平芜尽处浑无壁，远树梢头便是天。\n今古战场谁胜负，华夷险要岂山川。\n六朝未可轻嘲谤，王谢诸贤不偶然。",
        "dynasty": "宋",
        "collection_info": null
    },
    {
        "uuid": "ef5863a6e621d1260440b4975054a5c0",
        "title": "晚泊杨州",
        "author": "杨万里",
        "content": "杨子桥西转綵航，粉城如练是维杨。\n百年旧观兵戈后，近岁新开草木荒。\n杰阁高台云上出，野梅官柳雪中香。\n史君领客週遭看，走马归船欲夕阳。",
        "dynasty": "宋",
        "collection_info": null
    },
    {
        "uuid": "66b2a24708f1777ad52b29e35567652e",
        "title": "过高邮",
        "author": "杨万里",
        "content": "解缆维杨欲夕阳，过舟覆盎已晨光。\n夹河渔屋都编荻，背日船篷尚满霜。\n城外城中四通水，堤南堤北万垂杨。\n一州斗大君休笑，国士秦郎此故乡。",
        "dynasty": "宋",
        "collection_info": null
    },
    {
        "uuid": "aa3f749b7a19d4b707fcf625cfa18094",
        "title": "过甓社诸湖进退格东西长七十里南北阔五十里",
        "author": "杨万里",
        "content": "为爱淮中掌似平，忽逢巨浸却心惊。\n怪来万顷不生浪，冻合五湖都是冰。\n碧玉湖宽容我到，白银地滑没人行。\n兹游只道清无价，清杀诗翁老不胜。",
        "dynasty": "宋",
        "collection_info": null
    },
    {
        "uuid": "f2c0e753ffc9ea1fc3c4ae055d8d77e8",
        "title": "湖天暮景五首  其一",
        "author": "杨万里",
        "content": "湖面黏天不见堤，湖心茭葑水周围。\n暮鸿成阵鸦成队，已落还飞久未栖。",
        "dynasty": "宋",
        "collection_info": null
    },
    {
        "uuid": "3647823cb0a77ab4b25f21f8bb2cf9b7",
        "title": "湖天暮景五首  其二",
        "author": "杨万里",
        "content": "坐看西日落湖滨，不是山衔不是云。\n寸寸低来忽全没，分明入水只无痕。",
        "dynasty": "宋",
        "collection_info": null
    },
    {
        "uuid": "30b8197ebf5e5a6dfeabd43da36337fe",
        "title": "湖天暮景五首  其三",
        "author": "杨万里",
        "content": "抵暮渔郎初上船，一竿摇入水精天。\n忍寒不睡妨底事，来早卖鱼充酒钱。",
        "dynasty": "宋",
        "collection_info": null
    },
    {
        "uuid": "ed5680754bfd372f7a9842b2464925cb",
        "title": "湖天暮景五首  其四",
        "author": "杨万里",
        "content": "琱碎肝脾只坐诗，鬚髯成雪鬓成丝。\n暮云薄倖斜阳劣，合造清愁付阿谁。",
        "dynasty": "宋",
        "collection_info": null
    },
    {
        "uuid": "e79a8b37e1dfc7f8fc30455f78eb4ed0",
        "title": "湖天暮景五首  其五",
        "author": "杨万里",
        "content": "断肠浪说贺方回，未抵秦郎翦水才。\n欲向湖边问遗唱，鸳鸯鹦鹉两相推。",
        "dynasty": "宋",
        "collection_info": null
    },
    {
        "uuid": "d73f852f319136bb98ce0abe1f11c924",
        "title": "晓霜过宝应县三首  其一",
        "author": "杨万里",
        "content": "江南霜重莫嫌渠，草上还多树上无。\n淮甸晓来霜似雪，琼田千里玉平铺。",
        "dynasty": "宋",
        "collection_info": null
    },
    {
        "uuid": "b3cbf2c8f910e0ed9b65da6a353a6866",
        "title": "晓霜过宝应县三首  其二",
        "author": "杨万里",
        "content": "看来不信是霜华，白日青天散晓霞。\n只怪野田生玉树，更于腊月发琼花。",
        "dynasty": "宋",
        "collection_info": null
    },
    {
        "uuid": "4353881f74736ee41b41ea8a8ffc5831",
        "title": "晓霜过宝应县三首  其三",
        "author": "杨万里",
        "content": "落木枯林一夜苏，枝枝节节糁琼酥。\n看来忘却腊前景，一色李花三月初。",
        "dynasty": "宋",
        "collection_info": null
    },
    {
        "uuid": "03bf9a2f1e42a0a91fe60e5f75aa0a3e",
        "title": "登楚州城",
        "author": "杨万里",
        "content": "望中白处日争明，箇是淮河冻作冰。\n此去中原三里许，一条玉带界天横。",
        "dynasty": "宋",
        "collection_info": null
    },
    {
        "uuid": "bf47f29374248e4dc8e3b7edd79a9d9b",
        "title": "初食淮白",
        "author": "杨万里",
        "content": "淮白须将淮水煮，江南水煮正相违。\n霜吹柳叶落都尽，鱼吃雪花方解肥。\n醉卧糟丘名不恶，下来盐豉味全非。\n饔人且莫供羊酪，更买银刀二尺围。",
        "dynasty": "宋",
        "collection_info": null
    },
    {
        "uuid": "1be2661d32b82f0cb513822ea80d9e2e",
        "title": "清晓洪泽放闸四绝句  其一",
        "author": "杨万里",
        "content": "起来霜重满淮船，更觉今朝分外寒。\n放闸老兵殊耐冷，一丝不挂下冰滩。",
        "dynasty": "宋",
        "collection_info": null
    },
    {
        "uuid": "0f77c55307af0fbc716820c61c033557",
        "title": "清晓洪泽放闸四绝句  其二",
        "author": "杨万里",
        "content": "满闸浮河是断冰，等人放闸要前行。\n劣能开得两三板，争作摧琼裂玉声。",
        "dynasty": "宋",
        "collection_info": null
    },
    {
        "uuid": "6b678ffc1e788569659f06a1d512f672",
        "title": "清晓洪泽放闸四绝句  其三",
        "author": "杨万里",
        "content": "遮藏水面被残冰，流尽残冰水正明。\n幸自奔流总驩喜，落洪须做不平声。",
        "dynasty": "宋",
        "collection_info": null
    },
    {
        "uuid": "cca145e5e722480e5fbcdeffa2b45d7c",
        "title": "清晓洪泽放闸四绝句  其四",
        "author": "杨万里",
        "content": "沿河过闸梦中闻，奇观何曾似此晨。\n雪溅雷奔乍明眼，天跳地趠也惊人。",
        "dynasty": "宋",
        "collection_info": null
    },
    {
        "uuid": "27dea7cd58f341d013a182529b081063",
        "title": "初入淮河四绝句  其一",
        "author": "杨万里",
        "content": "船离洪泽岸头沙，入到淮河意不佳。\n何必桑干方是远，中流以北即天涯。",
        "dynasty": "宋",
        "collection_info": null
    },
    {
        "uuid": "2cfada9aa0a29a7007c3e0ed999860be",
        "title": "初入淮河四绝句  其二",
        "author": "杨万里",
        "content": "刘岳张韩宣国威，赵张二相筑皇基。\n长淮咫尺分南北，泪湿秋风欲怨谁。",
        "dynasty": "宋",
        "collection_info": null
    },
    {
        "uuid": "418caf075414054de0e1c07f42087238",
        "title": "初入淮河四绝句  其三",
        "author": "杨万里",
        "content": "两岸舟船各背驰，波痕交涉亦难为。\n只余鸥鹭无拘管，北去南来自在飞。",
        "dynasty": "宋",
        "collection_info": null
    },
    {
        "uuid": "4257fc225de47ac2d7a4ca9b2d2b9622",
        "title": "初入淮河四绝句  其四",
        "author": "杨万里",
        "content": "中原父老莫空谈，逢着王人诉不堪。\n却是归鸿不能语，一年一度到江南。",
        "dynasty": "宋",
        "collection_info": null
    },
    {
        "uuid": "8a95d38dfa1b2bfcacd318ac241852ef",
        "title": "题盱眙军东南第一山  其一",
        "author": "杨万里",
        "content": "第一山头第一亭，闻名未到负平生。\n不因王事略小出，那得高人同此行。\n万里中原青未了，半篙淮水碧无情。\n登临不觉风烟暮，肠断渔灯隔岸明。",
        "dynasty": "宋",
        "collection_info": null
    },
    {
        "uuid": "96cdcab269867b0e61162b9a7142a42a",
        "title": "题盱眙军东南第一山  其二",
        "author": "杨万里",
        "content": "建隆家业大于天，庆历春风一万年。\n廊庙谋谟出童蔡，笑谈京洛博幽燕。\n白沟旧在鸿沟外，易水今移淮水前。\n川后年来世情了，一波分护两涯船。",
        "dynasty": "宋",
        "collection_info": null
    },
    {
        "uuid": "382be6e09d96c4d491f8cd096e9380c9",
        "title": "题盱眙军玻瓈泉",
        "author": "杨万里",
        "content": "清如淮水未为佳，泉迸淮山好煮茶。\n镕出玻瓈开海眼，更和月露瀹春芽。\n仰看绝壁一千丈，削下青琼无点瑕。\n从事不浇愁肺渴，临泓带雪吸冰花。",
        "dynasty": "宋",
        "collection_info": null
    },
    {
        "uuid": "aa7648a041b842c1850fd9495927e7b3",
        "title": "盱眙军东山飞步亭和太守霍和卿韵",
        "author": "杨万里",
        "content": "杏花岩左斸东岩，驱使淮山指顾间。\n招信上流总奔赴，僧伽孤塔政弯环。\n今来古往空陈迹，远草斜阳祇惨颜。\n走马看山真懡㦬，忙中拾得片时閒。",
        "dynasty": "宋",
        "collection_info": null
    },
    {
        "uuid": "6bbe6b95367dfafbe0ad922846c1aa75",
        "title": "初食太原生蒲萄时十二月二日",
        "author": "杨万里",
        "content": "淮南蒲萄八月酸，只可生吃不可干。\n淮北蒲萄十月熟，纵可作羓也无肉。\n老夫腊裏来都梁，饤坐那得马乳香。\n分明犹带龙鬚在，径寸玄珠肥十倍。\n太原青霜熬绛饧，甘露冻作紫水精。\n隆冬压架无人摘，雪打冰封不曾拆。\n风吹日炙不曾腊，玉盘一朶直万钱。\n与渠倾盖真忘年，君不见道逢曲车口流涎。",
        "dynasty": "宋",
        "collection_info": null
    },
    {
        "uuid": "3044b27b520efc2558c3520fcf7eb6ee",
        "title": "檃括东坡瓶笙诗序",
        "author": "杨万里",
        "content": "饯饮东坡月三更，中觞忽闻笙箫声。\n杳杳若在云霄间，抑扬往返中八音。\n徐而察之出双瓶，水火相得自啸吟。\n食顷乃已不可寻，坐客惊叹得未曾。\n八月四七岁庚辰。",
        "dynasty": "宋",
        "collection_info": null
    },
    {
        "uuid": "64d3854048d4a20fb2b4b2ec350b3e7b",
        "title": "与长孺共读东坡诗前用唐律后用进退格  其一",
        "author": "杨万里",
        "content": "急性平生不少徐，读书不喜喜观书。\n十行俱下未心醒，两目顿昏还月余。\n偶与儿曹翻故纸，共看诗句煮春蔬。\n问来却是东坡集，久别相逢味胜初。",
        "dynasty": "宋",
        "collection_info": null
    },
    {
        "uuid": "7af2ce3f7cacf833923ac157c2ff0c6a",
        "title": "与长孺共读东坡诗前用唐律后用进退格  其二",
        "author": "杨万里",
        "content": "枉看平生多少书，分明便是蠹书鱼。\n万籤过眼还休去，一字经心恰似无。\n急读何如徐读妙，共看更胜独看渠。\n曲生冷笑仍相劝，惜取残零觅句鬚。",
        "dynasty": "宋",
        "collection_info": null
    },
    {
        "uuid": "e2b841bbab607f86d8b3b28c494e8b2f",
        "title": "嘲淮风进退格",
        "author": "杨万里",
        "content": "絮帽貂裘莫出船，北窗最紧且深关。\n颠风无頼知何故，做雪不成空自寒。\n不去扫清天北雾，只来捲起浪头山。\n便能吹倒僧伽塔，未直先生一笑看。",
        "dynasty": "宋",
        "collection_info": null
    },
    {
        "uuid": "ea2557ee164accb26acb409d9796049b",
        "title": "嘲淮浪",
        "author": "杨万里",
        "content": "碧瑠璃地展青罗，横作一波仍万波。\n突起银山倚空立，碎成雪阵掠人过。\n争先打岸终谁胜，淘尽浮沙奈汝何。\n借与楼船泄余怒，摇来兀去尽从佗。",
        "dynasty": "宋",
        "collection_info": null
    },
    {
        "uuid": "cb68312ee007d1336a7ff24c2722e363",
        "title": "舟中不寐",
        "author": "杨万里",
        "content": "醉去昏然卧绿窗，醒来一枕好凄凉。\n意中为许无佳况，梦裏分明到故乡。\n淮水打船千浪雪，燕鸿叫月满天霜。\n山城更点元无准，偏到鸡鸣分外长。",
        "dynasty": "宋",
        "collection_info": null
    },
    {
        "uuid": "e039d4ac7531fd4675c2bdf6dff145c7",
        "title": "檃括东坡观棋诗引并四言诗二首  其一",
        "author": "杨万里",
        "content": "老坡独往到庐山，白鹤观中俱昼眠。\n只有棋声人不见，寂然流水古松间。",
        "dynasty": "宋",
        "collection_info": null
    },
    {
        "uuid": "337fb45af10e5fc0e361c99c93f69044",
        "title": "檃括东坡观棋诗引并四言诗二首  其二",
        "author": "杨万里",
        "content": "五老峰前松荫庭，风光清美日华明。\n独游略不逢一士，时有纹枰落子声。",
        "dynasty": "宋",
        "collection_info": null
    },
    {
        "uuid": "e89457cb64773ad1386a293cf55bec52",
        "title": "雨作抵暮復晴五首  其一",
        "author": "杨万里",
        "content": "栖鹊无阴庇湿衣，行人仄伞避斜丝。\n船兵归后轿兵去，独立淮河暮雨时。",
        "dynasty": "宋",
        "collection_info": null
    },
    {
        "uuid": "ee2abdb4b86bb30dd17e6f3a7b261198",
        "title": "雨作抵暮復晴五首  其二",
        "author": "杨万里",
        "content": "细雨如尘復似烟，两淮渡口各收船。\n南商北贾俱星散，古庙无人烧纸钱。",
        "dynasty": "宋",
        "collection_info": null
    },
    {
        "uuid": "0cb6c49b73880645a3074ef0a78da5c7",
        "title": "雨作抵暮復晴五首  其三",
        "author": "杨万里",
        "content": "雨痕拂水有如无，雨点飞空密復疎。\n白鹭窥鱼浑欲下，被风吹起不由渠。",
        "dynasty": "宋",
        "collection_info": null
    },
    {
        "uuid": "bebf51ef0d29b690490f61cff8e640bf",
        "title": "雨作抵暮復晴五首  其四",
        "author": "杨万里",
        "content": "清平如席是淮流，风起雷奔怒不休。\n一浪飞来惊落胆，早知祇要打船头。",
        "dynasty": "宋",
        "collection_info": null
    },
    {
        "uuid": "1c8f69810091ee7caa49d3fb05c05981",
        "title": "雨作抵暮復晴五首  其五",
        "author": "杨万里",
        "content": "风伯颠狂太劣生，雨师懒困洒来轻。\n若言不被云君误，谁放斜阳作晚晴。",
        "dynasty": "宋",
        "collection_info": null
    },
    {
        "uuid": "a15ef7eeb642ece9c6f9042a4b30e21e",
        "title": "盱眙军无梅郡圃止有蜡梅两株二首  其一",
        "author": "杨万里",
        "content": "只道横枝春未回，又疑不肯犯寒开。\n逢人问讯花消息，不识江梅只蜡梅。",
        "dynasty": "宋",
        "collection_info": null
    },
    {
        "uuid": "c10ee22da3842dc38d4c1bee49e91d1e",
        "title": "盱眙军无梅郡圃止有蜡梅两株二首  其二",
        "author": "杨万里",
        "content": "腊裏花开已是迟，西湖十月见琼肌。\n岭头犹说南枝暖，却向淮南觅北枝。",
        "dynasty": "宋",
        "collection_info": null
    },
    {
        "uuid": "cc7089affa0e9fe8ba100a58cdd0a87f",
        "title": "前苦寒歌",
        "author": "杨万里",
        "content": "四大海潮打清淮，三万里风平地来。\n龟山横身拦不住，潮波怒飞风倒回。\n欲晴不晴雪不雪，併作苦寒冻人绝。\n古寺大钟十字裂，东山石崖一峰蹶。\n劝君莫出君须出，冰脱君髯折君骨。",
        "dynasty": "宋",
        "collection_info": null
    },
    {
        "uuid": "331daa1ff078e11cacf462343011d370",
        "title": "淮河舟中晓起看雪二首  其一",
        "author": "杨万里",
        "content": "三日颠风刮地来，不成一雪肯空回。\n何曾半点漏春信，只怪千花连夜开。\n顷刻装严银世界，中间徧满玉楼台。\n琼船撑入玻瓈国，琪树瑶林不用栽。",
        "dynasty": "宋",
        "collection_info": null
    },
    {
        "uuid": "95756227bec0376507622b2d49517e85",
        "title": "淮河舟中晓起看雪二首  其二",
        "author": "杨万里",
        "content": "梅花脑子撒成云，明月珠胎屑作尘。\n爱水舞来飞就影，怯风斜去却回身。\n真成一腊逢三白，併把三冬博一春。\n开放船窗尽渠入，天差滕六访诗人。",
        "dynasty": "宋",
        "collection_info": null
    },
    {
        "uuid": "ca8eb48f1d770da8325e038e93fff1ce",
        "title": "舟中雪作和沈虞卿寄雪诗韵",
        "author": "杨万里",
        "content": "霜风吹船着淮阴，淮山高高淮水深。\n津亭饮散浪如屋，篷窗晓起雪满林。\n两袖拂空捎舞片，数点落几撩孤吟。\n卷舒东阳琢冰句，不羡销金歌浅斟。",
        "dynasty": "宋",
        "collection_info": null
    },
    {
        "uuid": "5ee4bfae20fd5517823079bf4dbf34fc",
        "title": "暖热两生行",
        "author": "杨万里",
        "content": "秃颖冻得鬚作冰，老泓饮汤成水精。\n先生定交两书生，两生号寒语不能。\n先生自作饥虫鸣，夜檄祝融战玄冥。\n更遣红玉十麒麟，相与部领有脚春，暖热两生出精神。\n两生炙手泪纵横，彊和先生仄仄平。",
        "dynasty": "宋",
        "collection_info": null
    },
    {
        "uuid": "f10efeb197c1b799d38f08cf166d4c32",
        "title": "淮河再雪二首  其一",
        "author": "杨万里",
        "content": "风打波头波打船，併来枕底搅清眠。\n先生夜起篷窗看，月满长淮雪满天。",
        "dynasty": "宋",
        "collection_info": null
    },
    {
        "uuid": "1caa68a4916bb821783b70716f439a5f",
        "title": "淮河再雪二首  其二",
        "author": "杨万里",
        "content": "昨晡日脚荡波红，今早天花舞镜中。\n雪了又晴晴又雪，海神浑不惜神通。",
        "dynasty": "宋",
        "collection_info": null
    },
    {
        "uuid": "95207fce80ecd6b9d3de8b2a4096e647",
        "title": "淮河中流肃使客",
        "author": "杨万里",
        "content": "淮水中流各一波，南船小住北船过。\n生憎两岸旌旗脚，引得霜风分外多。",
        "dynasty": "宋",
        "collection_info": null
    },
    {
        "uuid": "0ee15b6e2b8dcbb55f0555098db78baf",
        "title": "归舟大雪中入运河过万家湖",
        "author": "杨万里",
        "content": "雪漫水面淡模糊，酿出羔儿酒一壶。\n已被羶腴翳醽醁，更添牛乳点春酥。\n销金帐下有此否，药玉船中不用酤。\n忽见琼缸清彻底，蒲萄一色万家湖。",
        "dynasty": "宋",
        "collection_info": null
    },
    {
        "uuid": "204ce413299a1adcbffd0fc146247f78",
        "title": "过淮阴县题韩信庙前用唐律后用进退格  其一",
        "author": "杨万里",
        "content": "来时月黑过淮阴，归路天花舞故城。\n一剑光寒千古泪，三家市出万人英。\n少年跨下安无忤，老父圯边愕不平。\n人物若非观岁暮，淮阴何必减宣成。",
        "dynasty": "宋",
        "collection_info": null
    },
    {
        "uuid": "91439e82df37af9588e7005be5031736",
        "title": "过淮阴县题韩信庙前用唐律后用进退格  其二",
        "author": "杨万里",
        "content": "鸿沟祗道万夫雄，云梦何销武士功。\n九死不分天下鼎，一生还负室前钟。\n古来犬毙愁无盖，此后禽空悔作弓。\n兵火荒余非旧庙，三间破屋两株松。",
        "dynasty": "宋",
        "collection_info": null
    },
    {
        "uuid": "6cd83b592b15377e96797e49656cf3bd",
        "title": "后苦寒歌",
        "author": "杨万里",
        "content": "白鸥立雪胫透冷，鸬鷀避风飞不正。\n一双野鸭欺晚寒，出没冰河底心性。\n绝怜红船黄帽郎，绿蓑青篛牵牙樯。\n生愁堕指脱两耳，芦花亦无何许藏。\n遣骑前头买干荻，速烘燄火与一炙。\n三足老鸦寒不出，看云诉天天不泣。",
        "dynasty": "宋",
        "collection_info": null
    },
    {
        "uuid": "00cf813164deeb0c7733295a649a0a85",
        "title": "晚寒炽炭",
        "author": "杨万里",
        "content": "老子平生不附炎，雪间炉炭晚间添。\n红光乱拆银花碎，翠燄双抽柳叶尖。\n爱惜麒麟牢禁手，驱除盐絮密垂帘。\n急分一炬牵船底，岸上霜风正似鎌。",
        "dynasty": "宋",
        "collection_info": null
    },
    {
        "uuid": "5d515fe4c500d49d99cfbb56614e5bee",
        "title": "雪小霁顺风过谢阳湖",
        "author": "杨万里",
        "content": "都梁三日雪没屋，小船行水如行陆。\n山阳一朝帆遇风，大船行水如行空。\n昨来牵夫冻得泣，买芦燎衣芦自湿。\n朝来牵夫皆上船，收缆脱巾篷底眠。\n楼船忽然生两翼，横飞直过阳侯国。\n千村一抹片子时，四岸人家眼中失。\n似闻咫尺是杨州，更数宝应兼高邮。\n青天万里当径度，不堪回首都梁路。",
        "dynasty": "宋",
        "collection_info": null
    },
    {
        "uuid": "40a03f521242cf86341e6e1f1a2366be",
        "title": "夜过高邮",
        "author": "杨万里",
        "content": "水鸟舟人两不栖，波声风响总堪悲。\n觉来枕上三更后，梦到江南一霎时。\n邵伯问来还渐近，高邮过了不曾知。\n满天星月银河湿，明早新晴也大奇。",
        "dynasty": "宋",
        "collection_info": null
    },
    {
        "uuid": "423d6193d0fb426061414301fdc81e57",
        "title": "雪晓舟中生火二首  其一",
        "author": "杨万里",
        "content": "乌银见火生绿雾，便当水沉一浓炷。\n却因断续更氤氲，散作霏微暖袍袴。\n须臾雾霁吐红光，炯如云表昇扶桑。\n阳春和日曛满室，苍颜渥丹疑醉乡。\n忽然火冷雾亦灭，只见红炉堆白雪。\n窗外雪深三尺强，窗裏雪深一寸香。",
        "dynasty": "宋",
        "collection_info": null
    },
    {
        "uuid": "55bd3abf8e7f765b296a838464a5f813",
        "title": "雪晓舟中生火二首  其二",
        "author": "杨万里",
        "content": "乌银玉质金石声，见火忽学爆竹鸣。\n腷腷膊膊久不停，白日坐上飞繁星。\n不知何怒泄不平，不知何喜唧唧吟。\n待渠自静勿与争，切莫借箸怒復生。\n到渠缄口两耳热，铜瓶在旁却饶舌。",
        "dynasty": "宋",
        "collection_info": null
    },
    {
        "uuid": "a303a2efbff52a00141a25786f32c3b9",
        "title": "雪晴",
        "author": "杨万里",
        "content": "天公有诏放朝晴，排遣云师懒未行。\n头上忽张青玉伞，海东涌出紫金钲。\n雪山冰谷居然暖，银屋瑶台分外明。\n二十四船人笑语，寒声一变作春声。",
        "dynasty": "宋",
        "collection_info": null
    },
    {
        "uuid": "f22a44fe69504c4f370df2e26a5a777a",
        "title": "晚晴",
        "author": "杨万里",
        "content": "日光射雪雪透红，雪光射日日吐虹。\n何人铸银作大地，万象都入银光中。\n诗翁两眼老病裏，爱看晚晴聊仰视。\n眼睛空花忽乱起，紫晕一轮三万里。",
        "dynasty": "宋",
        "collection_info": null
    },
    {
        "uuid": "89156921432b1ca11a01f2053f1d031c",
        "title": "甘露子一名地蚕",
        "author": "杨万里",
        "content": "甘露子，甘露子，唤作地蚕亦良似。\n不食柘叶不食桑，何须走入地底藏。\n不能作茧不上簇，如何也蒙赐汤沐。\n呼我果，谓之果，呼我蔌，谓之蔌。\n唐林晁错莫逢它，高阳酒徒咀尔不摇牙。",
        "dynasty": "宋",
        "collection_info": null
    },
    {
        "uuid": "2aa516ddb35e5616f222e69986209f0c",
        "title": "夜过杨州二首  其一",
        "author": "杨万里",
        "content": "祗今何许问迷楼，更有垂杨记御沟。\n除却琼花与红药，杨州不是古杨州。",
        "dynasty": "宋",
        "collection_info": null
    },
    {
        "uuid": "1ace7586f78080ba90ac26f6ee52f563",
        "title": "夜过杨州二首  其二",
        "author": "杨万里",
        "content": "新晴残冻未全销，月恋冰河雪恋桥。\n两岸红灯成白昼，杨州腊月看元宵。",
        "dynasty": "宋",
        "collection_info": null
    },
    {
        "uuid": "f5a253811df87a5adac0eab25f34a215",
        "title": "雪霁晓登金山",
        "author": "杨万里",
        "content": "焦山东，金山西，金山排霄南斗齐。\n天将三江五湖水，併作一江字杨子。\n来从九天上，泻入九地底。\n遇岳岳立摧，逢石石立碎。\n干坤气力聚此江，一波打来谁敢当。\n金山一何强，上流独立江中央。\n一尘不随海风舞，一砾不随海潮去。\n四旁无蔕下无根，浮空跃出江心住。\n金宫银阙起峰头，槌鼓撞钟闻九州。\n诗人踏雪来清游，天风吹侬上琼楼，不为浮玉饮玉舟。\n大江端的替人羞，金山端的替人愁。",
        "dynasty": "宋",
        "collection_info": null
    },
    {
        "uuid": "6ef3b949d3d2cbf430d7af4e3e2aebfc",
        "title": "题金山妙高台",
        "author": "杨万里",
        "content": "金山未到时，羡渠奄有万里之长江。\n金山既到了，长江不见只见千步廊。\n老夫平生不奈事，点检风光难可意。\n老僧觉我见睫眉，引入妙高台上嬉。\n不知老僧有妙手，卷舒江山在怀袖。\n挂上西窗方丈间，长江浮在炉烟端。\n长江南边千万山，一时飞入两眼寒。\n最爱檐前绝奇处，江心巉然景纯墓。\n僧言道许乃浪传，龙宫特书珠贝编。\n初云谢灵运，爱山如爱命。\n掇取天台雁荡怪石头，迭作假山立中流。\n又云王逸少，草圣入神妙。\n天赐瑠璃笔格玉砚屏，仍将大江作陶泓。\n老夫闻二说，沉吟未能决。\n长年抵死催上船，徘徊欲去空茫然。",
        "dynasty": "宋",
        "collection_info": null
    },
    {
        "uuid": "f2886ecb4da3a664c4821c551ab53034",
        "title": "竹枝歌七首  其一",
        "author": "杨万里",
        "content": "吴侬一队好儿郎，只要船行不要忙。\n着力大家齐一拽，前头管取到丹阳。",
        "dynasty": "宋",
        "collection_info": null
    },
    {
        "uuid": "013e0d3b98a297f8dac0b76e2b13e96f",
        "title": "竹枝歌七首  其二",
        "author": "杨万里",
        "content": "莫笑楼船不解行，识侬号令听侬声。\n一人唱了千人和，又得蹉前五里程。",
        "dynasty": "宋",
        "collection_info": null
    },
    {
        "uuid": "e0e51b389234492fc783c45f2957d019",
        "title": "竹枝歌七首  其三",
        "author": "杨万里",
        "content": "船头更鼓恰三槌，底事荒鸡早箇啼。\n戏学当年度关客，且图一笑过前溪。",
        "dynasty": "宋",
        "collection_info": null
    },
    {
        "uuid": "5276db922d7476f4e1266ac086a54f52",
        "title": "竹枝歌七首  其四",
        "author": "杨万里",
        "content": "积雪初融做晚晴，黄昏恬静到三更。\n小风不动还知么，且只牵船免打冰。",
        "dynasty": "宋",
        "collection_info": null
    },
    {
        "uuid": "45a58dba2e0af167c72f72f39a2603f0",
        "title": "竹枝歌七首  其五",
        "author": "杨万里",
        "content": "岸旁燎火莫阑残，须念儿郎手脚寒。\n更把绿荷包热饭，前头不怕上高滩。",
        "dynasty": "宋",
        "collection_info": null
    },
    {
        "uuid": "a0c9fa210cc6318175a59f470ba28921",
        "title": "竹枝歌七首  其六",
        "author": "杨万里",
        "content": "月子弯弯照几州，几家驩乐几家愁。\n愁杀人来关月事，得休休处且休休。",
        "dynasty": "宋",
        "collection_info": null
    },
    {
        "uuid": "69400011ef34c550919dcc672788bf6f",
        "title": "竹枝歌七首  其七",
        "author": "杨万里",
        "content": "幸自通宵暖更晴，何劳细雨送残更。\n知侬笠漏芒鞋破，须遣拖泥带水行。",
        "dynasty": "宋",
        "collection_info": null
    },
    {
        "uuid": "c133a8ec633630f2cf284bf60a249b37",
        "title": "过京口以南见竹林",
        "author": "杨万里",
        "content": "行从江北别梅兄，归到江南见竹君。\n却忆西湖湖上寺，梅花如雪竹如云。",
        "dynasty": "宋",
        "collection_info": null
    },
    {
        "uuid": "6162c1698b99bc22b7d87ff02ad05cd9",
        "title": "过吕城闸六首  其一",
        "author": "杨万里",
        "content": "闸头洲子许团栾，古庙萧条暮雨寒。\n榆柳千株无半叶，冬青一树碧琅玕。",
        "dynasty": "宋",
        "collection_info": null
    },
    {
        "uuid": "b444606c6151187aed5bbbb5c7e871fe",
        "title": "过吕城闸六首  其二",
        "author": "杨万里",
        "content": "泊船到得暮钟时，等待诸船不肯齐。\n等得船齐方过闸，又须五鼓到荆溪。",
        "dynasty": "宋",
        "collection_info": null
    },
    {
        "uuid": "3e19d4b5852e24d6206c5f96f99b83d6",
        "title": "过吕城闸六首  其三",
        "author": "杨万里",
        "content": "昨宵听尽棹讴声，愁裏无眠达五更。\n今夕雨寒泥又滑，作何计会速天明。",
        "dynasty": "宋",
        "collection_info": null
    },
    {
        "uuid": "c4ad68aa96186021d44237814453990d",
        "title": "过吕城闸六首  其四",
        "author": "杨万里",
        "content": "等到船齐闸欲开，船船捩柁整帆桅。\n一船最后知何故，日许时间独不来。",
        "dynasty": "宋",
        "collection_info": null
    },
    {
        "uuid": "33b4572b25ae4d436d041925c26494c8",
        "title": "过吕城闸六首  其五",
        "author": "杨万里",
        "content": "纔闻开闸总驩欣，第一牵夫有喜声。\n只得片时天未黑，后来天黑也甘行。",
        "dynasty": "宋",
        "collection_info": null
    },
    {
        "uuid": "024c024e3dcf162811b73c09e491427a",
        "title": "过吕城闸六首  其六",
        "author": "杨万里",
        "content": "道是行船也未行，老夫误喜可怜生。\n要知开闸真消息，记取金钲第二声。",
        "dynasty": "宋",
        "collection_info": null
    },
    {
        "uuid": "0540f4f2785c14a67363840c50131993",
        "title": "再过常州",
        "author": "杨万里",
        "content": "淮浦回春舫，荆溪又早炊。\n向来迎客处，还似迓侬时。\n父老今余几，山川别后奇。\n旧游休再至，再至只成悲。",
        "dynasty": "宋",
        "collection_info": null
    },
    {
        "uuid": "bc10243aee6280082c455188e2a8b6bb",
        "title": "昼睡闻雁",
        "author": "杨万里",
        "content": "梦裏霜鸿叫绝天，䰒松睡眼起来看。\n殷勤甓社湖中客，送我南归到惠山。",
        "dynasty": "宋",
        "collection_info": null
    },
    {
        "uuid": "394dde27ba94bc9f7097d2d8f15f3ecb",
        "title": "横林望见惠山寄怀尤延之三首  其一",
        "author": "杨万里",
        "content": "惠山一别十年强，雪后精神老更苍。\n白玉屏风三万丈，半天遮断太湖光。",
        "dynasty": "宋",
        "collection_info": null
    },
    {
        "uuid": "c294d5a9ceb1e72c38b5031813dd94bc",
        "title": "横林望见惠山寄怀尤延之三首  其二",
        "author": "杨万里",
        "content": "惠山孤绝未为孤，下有诗仙伴却渠。\n占断惠山妨底事，无端更占洞庭湖。",
        "dynasty": "宋",
        "collection_info": null
    },
    {
        "uuid": "e0a40f6a7f02441fb7322285151fb8e8",
        "title": "横林望见惠山寄怀尤延之三首  其三",
        "author": "杨万里",
        "content": "平生玉树伴蒹葭，晚岁春兰隔菊花。\n咫尺遂初堂下水，寄诗犹自怨人遐。",
        "dynasty": "宋",
        "collection_info": null
    },
    {
        "uuid": "8080654426b36c842e89eb14518d0153",
        "title": "遣骑迎家久稽来讯",
        "author": "杨万里",
        "content": "还家家尚缅，迎家家未来。\n去住两不知，安否更相猜。\n偶思十年事，谁谓今岁乖。\n始我离高安，述职朝天街。\n中外理难必，骨肉心与偕。\n同室忽分涂，老情非不怀。\n入京就一列，汲汲营尺榱。\n墙屋亟求完，妇子岂我催。\n前知来期杳，更用辛苦为。\n属以王事出，寒舲如江淮。\n风霜厉宵泳，山水荐晓瓌。\n六朝几宿草，事往空余哀。\n梦收儿女书，喜极睫为开。\n一欣虽非实，差慰肠九回。\n归帆拂惠山，良讯传荆涯。\n启缄復非真，旅思弥不佳。\n船门且看雪，呼僮涤荷杯。",
        "dynasty": "宋",
        "collection_info": null
    },
    {
        "uuid": "16b3280bcc2e9fab114d90daab9377f2",
        "title": "舟中奉怀三馆同舍",
        "author": "杨万里",
        "content": "岸树枝枝瘦，汀芜节节枯。\n云留雪且住，风与屋相呼。\n一老冻欲死，羣仙知也无。\n更缘诗作祟，病骨转清臞。",
        "dynasty": "宋",
        "collection_info": null
    },
    {
        "uuid": "3fa73b6fdada23785902b438e759e1f1",
        "title": "过望亭六首  其一",
        "author": "杨万里",
        "content": "望亭昔岁过归船，柳为蹁跹杏为妍。\n今日溪山浑似旧，雪芦风荻两萧然。",
        "dynasty": "宋",
        "collection_info": null
    },
    {
        "uuid": "af347c1c92c0e234365a3a0654dc1250",
        "title": "过望亭六首  其二",
        "author": "杨万里",
        "content": "窗间雨打泪新斑，破处风来叫得酸。\n若是诗人都富贵，遣谁忍饿遣谁寒。",
        "dynasty": "宋",
        "collection_info": null
    },
    {
        "uuid": "5ecf078a0000415f61eada76bc68ae82",
        "title": "过望亭六首  其三",
        "author": "杨万里",
        "content": "暮鸿作阵猛相追，风有何忙也急吹。\n恼杀诗人真枉却，云窗雾阁不曾知。",
        "dynasty": "宋",
        "collection_info": null
    },
    {
        "uuid": "6cb086a9535ee23588cc80edce70b10a",
        "title": "过望亭六首  其四",
        "author": "杨万里",
        "content": "两岸山林总解行，一层送了一层迎。\n天公收却春风面，拈出酸寒水墨屏。",
        "dynasty": "宋",
        "collection_info": null
    },
    {
        "uuid": "def425aeb35fe583f4dd549f36bf61d3",
        "title": "过望亭六首  其五",
        "author": "杨万里",
        "content": "朝朝暮暮见长河，见了长河只厌它。\n却爱画师能画水，不看死浪与生波。",
        "dynasty": "宋",
        "collection_info": null
    },
    {
        "uuid": "3460a746587caccea3324ecff133ad22",
        "title": "过望亭六首  其六",
        "author": "杨万里",
        "content": "晴河不似雨中看，晴裏波纹只簟斑。\n却是雨河新样巧，簟间织出小金镮。",
        "dynasty": "宋",
        "collection_info": null
    },
    {
        "uuid": "261c998650de2127b699f4ba987ffdc8",
        "title": "跋黄文若诗卷",
        "author": "杨万里",
        "content": "五字长城璧不如，鼠肝虫臂得关渠。\n竹坡集裏曾相识，惊见兰亭茧纸书。",
        "dynasty": "宋",
        "collection_info": null
    },
    {
        "uuid": "0e4e4b28a67c0b28dcdac2c7f4a853b2",
        "title": "垂虹亭观打鱼斫鲙四首  其一",
        "author": "杨万里",
        "content": "桥柱疎疎四寂然，亭前突出八鱼船。\n一声磔磔鸣榔起，惊出银刀跃玉泉。",
        "dynasty": "宋",
        "collection_info": null
    },
    {
        "uuid": "7500a4ba8ef5d11255eced64919abef5",
        "title": "垂虹亭观打鱼斫鲙四首  其二",
        "author": "杨万里",
        "content": "六隻轻舠搅四旁，两船不动水中央。\n网丝一撒还空举，笑得倚栏人断肠。",
        "dynasty": "宋",
        "collection_info": null
    },
    {
        "uuid": "bcde9d5fcc0209fde1a7a5799e5afe1a",
        "title": "垂虹亭观打鱼斫鲙四首  其三",
        "author": "杨万里",
        "content": "渔郎妙手绝多机，一网收鱼未足奇。\n刚向人前撰勋绩，不教速得只教迟。",
        "dynasty": "宋",
        "collection_info": null
    },
    {
        "uuid": "19c8ac13e2bd672dd24464bf74fc9fed",
        "title": "垂虹亭观打鱼斫鲙四首  其四",
        "author": "杨万里",
        "content": "鲈鱼小底最为佳，一白双腮是当家。\n旋看冰盘堆白雪，急风吹去片银花。",
        "dynasty": "宋",
        "collection_info": null
    },
    {
        "uuid": "11287ab532ec3b260e2e5f83724528f6",
        "title": "过太湖石塘三首  其一",
        "author": "杨万里",
        "content": "纔转船头特地寒，初无风色自生湍。\n堤横湖面平分白，水拓天围分外宽。\n一镜银涛三万顷，独龙玉脊百千蟠。\n若为结屋芦花裏，月笠云蓑把钓竿。",
        "dynasty": "宋",
        "collection_info": null
    },
    {
        "uuid": "5e800ec7949203117164add65cc3a5e7",
        "title": "过太湖石塘三首  其二",
        "author": "杨万里",
        "content": "每过松江得伟观，玻璃盆底饤干坤。\n天边岛屿空无际，烟外人家澹有痕。\n笠泽古今多浪士，包山近远在何村。\n季鹰鲁望何曾死，雪是衣裳月是魂。",
        "dynasty": "宋",
        "collection_info": null
    },
    {
        "uuid": "947558e01fa950eec3d3b3e88d632aa2",
        "title": "过太湖石塘三首  其三",
        "author": "杨万里",
        "content": "兀坐船中只欲眠，不如船外看山川。\n松江是物皆诗料，兰桨穿湖即水仙。\n将取垂虹亭上景，都归却月观中篇。\n正缘王事游方外，凿齿弥天未当贤。",
        "dynasty": "宋",
        "collection_info": null
    },
    {
        "uuid": "d5bc0b2ca30952dbd8657f00581042b3",
        "title": "过八尺遇雨三首  其一",
        "author": "杨万里",
        "content": "垂虹登了劣归船，又復毛空暗水天。\n节裏无多好天色，阑风长雨饯残年。",
        "dynasty": "宋",
        "collection_info": null
    },
    {
        "uuid": "7b1b58d5fc15b88a4e271f5ebeff4af0",
        "title": "过八尺遇雨三首  其二",
        "author": "杨万里",
        "content": "去年今日凤山头，儿女团栾争劝酬。\n不及松江烟雨裏，独搔华髮一扁舟。",
        "dynasty": "宋",
        "collection_info": null
    },
    {
        "uuid": "884dc046003aae6a5495ef5944802096",
        "title": "过八尺遇雨三首  其三",
        "author": "杨万里",
        "content": "细雨无声忽有声，乱珠跳作万银钉。\n呼僮速买庉村酒，更煮鲈鱼莼菜羹。",
        "dynasty": "宋",
        "collection_info": null
    },
    {
        "uuid": "4b6d2db28505920d5bab97c2b01c46c7",
        "title": "过上湖",
        "author": "杨万里",
        "content": "上湖名是实全非，只合松江雁鹜池。\n若与五湖通谱系，澹台湖弟太湖儿。",
        "dynasty": "宋",
        "collection_info": null
    },
    {
        "uuid": "7b4ce57efd806d6799a6e91290b708f8",
        "title": "过平望三首  其一",
        "author": "杨万里",
        "content": "岂但湖天好，诸村总可人。\n麦苗染不就，茅屋画来真。\n行止随缘着，江山到处新。\n十年三过此，赢得鬓如银。",
        "dynasty": "宋",
        "collection_info": null
    },
    {
        "uuid": "276a5d14b00a5a726950492e2490df42",
        "title": "过平望三首  其二",
        "author": "杨万里",
        "content": "行得三吴徧，清奇最是苏。\n树围平野合，水隔别村孤。\n震泽非尘世，松陵是画图。\n更添一诗老，载雪过重湖。",
        "dynasty": "宋",
        "collection_info": null
    },
    {
        "uuid": "84fbd72a7d9b9d530dd3afae7e8539e5",
        "title": "过平望三首  其三",
        "author": "杨万里",
        "content": "小麦田田种，垂杨岸岸栽。\n风从平望住，雨傍下塘来。\n乱港交穿市，高桥过得桅。\n谁言破书箧，担取太湖回。",
        "dynasty": "宋",
        "collection_info": null
    },
    {
        "uuid": "2dcd964748d0399f8e9c14d95159fee0",
        "title": "叶叔羽集同年九人于樱桃园钱袭明何同叔即席赋诗追和其韵二首 和钱袭明韵",
        "author": "杨万里",
        "content": "八座能分一日光，题名犹记榜间黄。\n看渠超出金闺彦，顾我曾为同舍郎。\n高会九人寻水石，纵谈一笑间宫商。\n越王孙子琼瑶句，细把重吟恐脱忘。",
        "dynasty": "宋",
        "collection_info": null
    },
    {
        "uuid": "510ed05e73d0ccddfce1e81689ca1fc6",
        "title": "叶叔羽集同年九人于樱桃园钱袭明何同叔即席赋诗追和其韵二首 和何同叔韵",
        "author": "杨万里",
        "content": "天门金榜出槐宸，四海同年骨肉亲。\n走马看花纔几日，晓星残月半无人。\n谈间平叔元如玉，句裏司勋别有春。\n欲把清新比梅雪，却愁梅雪未清新。",
        "dynasty": "宋",
        "collection_info": null
    },
    {
        "uuid": "15e43e14615e2c93efba49da96b246cd",
        "title": "秀州嘉兴馆拜赐春幡胜",
        "author": "杨万里",
        "content": "中使传宣下紫宸，镞头浓染御香云。\n綵幡耐夏宜春字，宝胜连环曲水纹。\n痴似土牛鞭不动，老登金马媿无闻。\n强簪华髮知难称，只有新诗颂万分。",
        "dynasty": "宋",
        "collection_info": null
    },
    {
        "uuid": "5306f55b089e053e229474105a21ac56",
        "title": "立春日舟前细雨",
        "author": "杨万里",
        "content": "急风阵阵吹白尘，着人怪底湿衣巾。\n隔溪平林横素练，起从山脚萦山面。\n近山如雾復如烟，远山失却只余天。\n今朝春日得春雨，润物无声非浪语。",
        "dynasty": "宋",
        "collection_info": null
    },
    {
        "uuid": "f8180b60896b8a32977ae34f37e6b504",
        "title": "渔舟",
        "author": "杨万里",
        "content": "绝小渔舟叶似轻，荻篷密盖不闻声。\n无人无钓无蓑笠，风自吹船船自行。",
        "dynasty": "宋",
        "collection_info": null
    },
    {
        "uuid": "46fb9ccf0e3009b2da2cb57908bdd335",
        "title": "入长安闸",
        "author": "杨万里",
        "content": "船入长安恰五更，归人都喜近临平。\n阴晴天色知何似，篷上惟闻扫雪声。",
        "dynasty": "宋",
        "collection_info": null
    },
    {
        "uuid": "b3235fa2ff04747157ae0257d9f6f4d9",
        "title": "记梦中红碧一联",
        "author": "杨万里",
        "content": "喜教儿联句，那知是梦中。\n天窥波底碧，日抹树梢红。\n觉后念何说，意间难强通。\n元来一夜雪，明晓散晴空。",
        "dynasty": "宋",
        "collection_info": null
    },
    {
        "uuid": "ddd163c4480afd45ef79522aa3631401",
        "title": "过临平二首  其一",
        "author": "杨万里",
        "content": "临平放目渺无涯，莲荡苹汀不钉牌。\n雪后轻船四捞漉，断芦残荻总成柴。",
        "dynasty": "宋",
        "collection_info": null
    },
    {
        "uuid": "fef5aa327d46b496201ac33233960ab7",
        "title": "过临平二首  其二",
        "author": "杨万里",
        "content": "人家点缀荻花林，水绕阶除雪湿衿。\n最是疎篱与修竹，脚根半入小河深。",
        "dynasty": "宋",
        "collection_info": null
    },
    {
        "uuid": "a691b9117f5e6c59332f91b342d51d7e",
        "title": "庚戌正月三日约同舍游西湖十首  其一",
        "author": "杨万里",
        "content": "不到西湖又两年，西湖风物故依然。\n道旁松桧俱无恙，笑我重来雪满颠。",
        "dynasty": "宋",
        "collection_info": null
    },
    {
        "uuid": "809ba3630d7120b53d3a0d879099ab28",
        "title": "庚戌正月三日约同舍游西湖十首  其二",
        "author": "杨万里",
        "content": "春光欲动意犹迟，未许游人浪见伊。\n只有梅花藏不得，隔篱穿竹出横枝。",
        "dynasty": "宋",
        "collection_info": null
    },
    {
        "uuid": "99249674b8a893e0f050bffbf0bd3a04",
        "title": "庚戌正月三日约同舍游西湖十首  其三",
        "author": "杨万里",
        "content": "黄金榜揭集芳园，只隔墙头便是天。\n西母云车寒未降，鶑花作意办新年。",
        "dynasty": "宋",
        "collection_info": null
    },
    {
        "uuid": "0152ce1e6feabaa6d7f9c858eb990e3c",
        "title": "庚戌正月三日约同舍游西湖十首  其四",
        "author": "杨万里",
        "content": "南北高峰巧避人，旋生云雾半腰横。\n纵然遮得青苍面，玉塔双尖分外明。",
        "dynasty": "宋",
        "collection_info": null
    },
    {
        "uuid": "29df5b348645b24fad0e5b8aa0062619",
        "title": "庚戌正月三日约同舍游西湖十首  其五",
        "author": "杨万里",
        "content": "下竺泉从上竺来，前波后浪紧相催。\n泉声似说西湖好，流到西湖不要回。",
        "dynasty": "宋",
        "collection_info": null
    },
    {
        "uuid": "272cbefef54c5ec566a8b4a3237c900d",
        "title": "庚戌正月三日约同舍游西湖十首  其六",
        "author": "杨万里",
        "content": "补种杉松径已成，泥干尘浄正堪行。\n草芽併作伤心碧，只欠先生屐子声。",
        "dynasty": "宋",
        "collection_info": null
    },
    {
        "uuid": "e8fc6587a50d4e4295aaa8cc0b8bd595",
        "title": "庚戌正月三日约同舍游西湖十首  其七",
        "author": "杨万里",
        "content": "上竺诸峰深復深，一重一掩翠云衿。\n只言人迹无来路，动地钟声与梵音。",
        "dynasty": "宋",
        "collection_info": null
    },
    {
        "uuid": "45b76e9f9c6c40f162ecb5db3ba2cd2d",
        "title": "庚戌正月三日约同舍游西湖十首  其八",
        "author": "杨万里",
        "content": "家家砌下过清泉，寺寺云边占碧山。\n走马来看已心醒，更教选胜住中间。",
        "dynasty": "宋",
        "collection_info": null
    },
    {
        "uuid": "4e18646829f71abc5476e758a7585985",
        "title": "庚戌正月三日约同舍游西湖十首  其九",
        "author": "杨万里",
        "content": "树生石上土全无，只见青葱不见枯。\n好在冷泉亭下水，为渠凭槛数游鱼。",
        "dynasty": "宋",
        "collection_info": null
    },
    {
        "uuid": "e35f56cb0ba4b9204e4db4901220f0a1",
        "title": "庚戌正月三日约同舍游西湖十首  其一○",
        "author": "杨万里",
        "content": "闸住清泉似镜平，闸开奔浪作潮声。\n放开一板还收去，依旧穿沙绕石行。",
        "dynasty": "宋",
        "collection_info": null
    },
    {
        "uuid": "fea4420114e6e85d7b8cafe507c2d869",
        "title": "题浩然李致政义概堂",
        "author": "杨万里",
        "content": "非侠非狂非逸民，读书谋国不谋身。\n一封北阙三千牍，再活西州六万人。\n雨露晚从天上落，芝兰亲见掌中新。\n仁心义概丝纶语，长挂巴山月半轮。",
        "dynasty": "宋",
        "collection_info": null
    },
    {
        "uuid": "0999ad36efc4849710adac675fffc6c1",
        "title": "谢李君亮赠陈中正墨",
        "author": "杨万里",
        "content": "麝烟熏透大夫松，胶国吹成赤鯶公。\n龙尾研磨碎苍璧，鼠鬚飞动出晴虹。\n谁言陈子草玄手，突过蒲家读墨功。\n老我久无椽样笔，为君小楷注鱼虫。",
        "dynasty": "宋",
        "collection_info": null
    },
    {
        "uuid": "7cf355b9f94477398c7916d8a1448d4b",
        "title": "赠倪正甫令子阿麟",
        "author": "杨万里",
        "content": "精神玉雪眼点漆，总角两髦锦缠碧。\n郎君未出客已惊，隔窗读书鸾鹤声。\n松烟兔颖小三昧，虿尾银鈎略无对。\n钟王笔法老始成，阿麟今纔十二龄。\n七十列传十二纪，白头书生不能记。\n乱抽架上聊试渠，横诵倒诵如流水。\n二雅三颂已作笺，要与毛郑争先鞭。\n吟诗作赋更余事，不论五言兼七字。\n奉常先生有阴功，翰苑仙人有家风。\n高科好官手可唾，更看声名塞天破。\n老夫还曾浪语么，老夫还曾浪语么。",
        "dynasty": "宋",
        "collection_info": null
    },
    {
        "uuid": "71bd531745f0b5c41ce661f2df1c4e0e",
        "title": "记张定叟煮笋经",
        "author": "杨万里",
        "content": "江西猫笋未出尖，雪中土膏养新甜。\n先生别得煮箦法，丁宁勿用酰与盐。\n岩下清泉须旋汲，熬出霜根生蜜汁。\n寒芽嚼作冰片声，余沥仍和月光吸。\n菘羔楮鸡浪得名，不如来参玉板僧。\n醉裏何须酒解酲，此羹一椀爽然醒。\n大都煮菜皆如此，淡处当知有真味。\n先生此法未要传，为公作经藏名山。",
        "dynasty": "宋",
        "collection_info": null
    },
    {
        "uuid": "dff0a5dd6ae6ab9c9b6fe52605f91a59",
        "title": "和丘宗卿赠长句之韵",
        "author": "杨万里",
        "content": "君入修门纔一见，我出修门风刮面。\n归来急问有新诗，句句举似君不疑。\n殿门握手冠缨绝，炯如云破瞻秋月。\n老怀勃鬰久不开，为君倾豁情既竭。\n君诗元自过黄初，古雅可敬丽可娱。\n诗坛端是一敌国，乃不自惜下取予。\n向来交游半生死，悼往喜今同彼此。\n老夫懒性不便书，毛颖为君浴清泚。\n圣贤何时同一中，纵谈社燕与秋鸿。\n芒鞋藤杖寻春风，天竺灵隠九里松。\n古来乐事天悭与，怪珍未必逢良贾。\n即今又欲驾官船，淮水中流送归虏。\n金山独上妙高台，再与海若相诙谐。\n归时藉手无一字，教君笑杀老诚斋。",
        "dynasty": "宋",
        "collection_info": null
    },
    {
        "uuid": "9a610e1eb59650195e1a256eeda6a958",
        "title": "大儿长孺赴零陵簿示以杂言",
        "author": "杨万里",
        "content": "好官易得忙不得，好人难做须着力。\n汝要作好官，令公书考不可钻。\n借令巧钻得，遗臭千载心为寒。\n汝要作好人，东家也是横目民。\n选官无选处，却与天地长青春。\n老夫今年六十四，大儿壮岁初筮仕。\n先人门户冷如冰，岂不愿汝取高位。\n高位莫爱渠，爱了高位失丈夫。\n老夫老则老，官职不要讨。\n白头官裏捉出来，生愁无面见草莱。\n老夫不足学，圣贤有前作。\n譬如着棋着到国手时，国手头上犹更尽有着。",
        "dynasty": "宋",
        "collection_info": null
    },
    {
        "uuid": "ea8445d26e86bc9a101e407bf6b9fa48",
        "title": "正月五日以送伴借官侍宴集英殿十口号  其一",
        "author": "杨万里",
        "content": "殿下鞭声再掣雷，玉皇徐下九天来。\n阴晴不定朝来定，五色祥云霍地开。",
        "dynasty": "宋",
        "collection_info": null
    },
    {
        "uuid": "cf8276b48d0ee516e6715310b9865e02",
        "title": "正月五日以送伴借官侍宴集英殿十口号  其二",
        "author": "杨万里",
        "content": "一点胡行朝汉天，英符来自玉门关。\n旧时千岁琵琶语，新学三声万岁山。",
        "dynasty": "宋",
        "collection_info": null
    },
    {
        "uuid": "8e08b0deb432965537f61854c55ecbe8",
        "title": "正月五日以送伴借官侍宴集英殿十口号  其三",
        "author": "杨万里",
        "content": "金鬣狻猊立玉台，双瞻御坐首都回。\n水沉山麝蔷薇露，漱作香云喷出来。",
        "dynasty": "宋",
        "collection_info": null
    },
    {
        "uuid": "537eab8498f6321b800fc148590e2365",
        "title": "正月五日以送伴借官侍宴集英殿十口号  其四",
        "author": "杨万里",
        "content": "千官拜舞仰虚皇，奉上瑶池万寿觞。\n殿上双传送御酒，槛前一曲绕虹梁。",
        "dynasty": "宋",
        "collection_info": null
    },
    {
        "uuid": "2ae568ec24267f687592a00125e33d2f",
        "title": "正月五日以送伴借官侍宴集英殿十口号  其五",
        "author": "杨万里",
        "content": "太极重开万物新，绍熙天子宴羣臣。\n梨园好语君须听，玉历初颁第一春。",
        "dynasty": "宋",
        "collection_info": null
    },
    {
        "uuid": "2698986d322b3270002d362ea0912dee",
        "title": "正月五日以送伴借官侍宴集英殿十口号  其六",
        "author": "杨万里",
        "content": "已赐仪鸾锦坐蒲，起来再立听传胪。\n君王欲劝羣臣酒，宣示天杯一滴无。",
        "dynasty": "宋",
        "collection_info": null
    },
    {
        "uuid": "2fc6a8967614ab55bab4cd60cd0b231d",
        "title": "正月五日以送伴借官侍宴集英殿十口号  其七",
        "author": "杨万里",
        "content": "猛士缘竿亦壮哉，踏空舞阔四裴回。\n一声白雨催花鼓，十二竿头总下来。",
        "dynasty": "宋",
        "collection_info": null
    },
    {
        "uuid": "6a53f356ac11a129f5a871b387efa21b",
        "title": "正月五日以送伴借官侍宴集英殿十口号  其八",
        "author": "杨万里",
        "content": "赐花新剪茜香罗，篸徧乌纱未觉多。\n花重纱轻人更老，抬头不起奈春何。",
        "dynasty": "宋",
        "collection_info": null
    },
    {
        "uuid": "4bbe99fb04a484c560d834eb542c556a",
        "title": "正月五日以送伴借官侍宴集英殿十口号  其九",
        "author": "杨万里",
        "content": "广场妙戏斗程材，未得天颜一笑开。\n角抵罢时还宴罢，卷班出殿戴花回。",
        "dynasty": "宋",
        "collection_info": null
    },
    {
        "uuid": "9f3f15d3933374fb113af0f5d1ee09ae",
        "title": "正月五日以送伴借官侍宴集英殿十口号  其一○",
        "author": "杨万里",
        "content": "贺老如何尾从班，真官也作借官看。\n君恩至重无真假，赐酒何曾味两般。",
        "dynasty": "宋",
        "collection_info": null
    },
    {
        "uuid": "22c3854bf8b19e9114dea6c18eb8a26e",
        "title": "三花斛三首 瑞香",
        "author": "杨万里",
        "content": "侵雪开花雪不侵，开时色浅未开深。\n碧团栾裏笋成束，紫蓓蕾中香满襟。\n别派近传庐阜顶，孤芳元自洞庭心。\n诗人自有熏笼锦，不用衣篝炷水沉。",
        "dynasty": "宋",
        "collection_info": null
    },
    {
        "uuid": "ca8901bd671e7bada6be9d7e947f9a43",
        "title": "三花斛三首 水仙",
        "author": "杨万里",
        "content": "生来体弱不禁风，匹似苹花较小丰。\n脑子醲熏众香国，江妃寒损水精宫。\n银台金盏谈何俗，矾弟梅兄品未公。\n寄语金华老仙伯，凌波仙子更凌空。",
        "dynasty": "宋",
        "collection_info": null
    },
    {
        "uuid": "699214b0364b1337f496a6548e700fa6",
        "title": "三花斛三首 兰花",
        "author": "杨万里",
        "content": "雪径偷开浅碧花，冰根乱吐小红芽。\n生无桃李春风面，名在山林处士家。\n政坐国香到朝市，不容霜节老云霞。\n江蓠圃蕙非吾耦，付与骚人定等差。",
        "dynasty": "宋",
        "collection_info": null
    },
    {
        "uuid": "2cceb6360c8993cd14e92d269386e91e",
        "title": "再併赋瑞香水仙兰三花",
        "author": "杨万里",
        "content": "水仙头重力纤弱，碧柳腰支黄玉萼。\n娉娉袅袅谁为扶，瑞香在旁扶着渠。\n春兰初芽嫩仍短，娇如穉子无人管。\n瑞香绿荫浓如云，风日不到况路尘。\n生时各在一山许，畦丁作媒得相聚。\n三花异种復异粧，三花同韵更同香。\n诗人喜渠伴幽独，不道被渠教断肠。",
        "dynasty": "宋",
        "collection_info": null
    },
    {
        "uuid": "7e371a9869781e274bc9ec4b23e2eaa7",
        "title": "寄题朱元晦武夷精舍十二咏 精舍",
        "author": "杨万里",
        "content": "忆我南溪北，千岩万壑亭。\n妬渠紫阳叟，诧杀一峰青。",
        "dynasty": "宋",
        "collection_info": null
    },
    {
        "uuid": "bd700d7aa6e20f874576938827469ab1",
        "title": "寄题朱元晦武夷精舍十二咏 仁智堂",
        "author": "杨万里",
        "content": "学子可怜生，远来参老子。\n仁智若为谈，指似秋山水。",
        "dynasty": "宋",
        "collection_info": null
    },
    {
        "uuid": "abe76cb7b57083191440f25ed91b802e",
        "title": "寄题朱元晦武夷精舍十二咏 隠求堂",
        "author": "杨万里",
        "content": "梦裏长逢孟，羹中亦见颜。\n痴儿入吾室，真作采薇看。",
        "dynasty": "宋",
        "collection_info": null
    },
    {
        "uuid": "f6a7203e11272776b988b78b717d15a7",
        "title": "寄题朱元晦武夷精舍十二咏 止宿寮",
        "author": "杨万里",
        "content": "一老说谈话，诸君未要眠。\n开窗放山月，把酒奏溪泉。",
        "dynasty": "宋",
        "collection_info": null
    },
    {
        "uuid": "4c3b9e04cd8b66962a7b40b4b6e85704",
        "title": "寄题朱元晦武夷精舍十二咏 石门坞",
        "author": "杨万里",
        "content": "乱石堆成玉，双峰便是门。\n莫将尘底脚，踏涴坞中云。",
        "dynasty": "宋",
        "collection_info": null
    },
    {
        "uuid": "1997359f6689169027ac635343cadacb",
        "title": "寄题朱元晦武夷精舍十二咏 观善斋",
        "author": "杨万里",
        "content": "观棋不作秋，观斲不作石。\n要知丽泽功，祇箇是消息。",
        "dynasty": "宋",
        "collection_info": null
    },
    {
        "uuid": "1d579e08566259fe41d6d671f00ac9db",
        "title": "寄题朱元晦武夷精舍十二咏 寒栖馆",
        "author": "杨万里",
        "content": "炼玉云粘杵，朝真露湿衣。\n一声半夜鹤，月裏羽人归。",
        "dynasty": "宋",
        "collection_info": null
    },
    {
        "uuid": "c57b0b9213b0b4f1299213ee93ca03ef",
        "title": "寄题朱元晦武夷精舍十二咏 晚对亭",
        "author": "杨万里",
        "content": "大隠翠屏孤，何许最正面。\n日落未落时，亭上来相见。",
        "dynasty": "宋",
        "collection_info": null
    },
    {
        "uuid": "5b06a6a6e777a972222efcf0c9b7c6f2",
        "title": "寄题朱元晦武夷精舍十二咏 铁笛亭",
        "author": "杨万里",
        "content": "谁将点漆金，铸作孤竹笛。\n林外吹一声，震落千峰石。",
        "dynasty": "宋",
        "collection_info": null
    },
    {
        "uuid": "3c1d89e37899bf213a5fcf329aa423da",
        "title": "寄题朱元晦武夷精舍十二咏 钓矶",
        "author": "杨万里",
        "content": "月夜乘醉来，垂竿曲溪曲。\n水清无寸鳞，钓得半轮玉。",
        "dynasty": "宋",
        "collection_info": null
    },
    {
        "uuid": "0ec89aae059842674d349a3eb79c74d4",
        "title": "寄题朱元晦武夷精舍十二咏 茶竈",
        "author": "杨万里",
        "content": "茶竈本笠泽，飞来摘茶国。\n堕在武夷山，溪心化为石。",
        "dynasty": "宋",
        "collection_info": null
    },
    {
        "uuid": "9ea5ca34b92975a52f6684536d0c1d9a",
        "title": "寄题朱元晦武夷精舍十二咏 渔艇",
        "author": "杨万里",
        "content": "精舍何曾远，祗在九曲北。\n渔艇若不来，弱水万里隔。",
        "dynasty": "宋",
        "collection_info": null
    },
    {
        "uuid": "6fd0880e5f80d0fd1c0f56cc30bb8d56",
        "title": "和刘德修用黄文叔韵赠行",
        "author": "杨万里",
        "content": "碧玉长篙黄篾篷，两淮烟月五湖风。\n金梭织锦烦诗匠，琼尺裁云补化工。\n去路江山随意绿，归时桃杏断肠红。\n岷峨二妙贻双璧，万丈光芒照病翁。",
        "dynasty": "宋",
        "collection_info": null
    },
    {
        "uuid": "de2920f07894a6557114bb3c5522a79a",
        "title": "泊舟临平二首  其一",
        "author": "杨万里",
        "content": "前窗向市下却帘，后窗临水开却门。\n岸头杨柳报春动，溪底云天随浪翻。\n隔溪数间黄草屋，绕屋千竿翠琼竹。\n三老鸣钲檥柂楼，今宵又向临平宿。",
        "dynasty": "宋",
        "collection_info": null
    },
    {
        "uuid": "9930701fa0fb83878921ca67272d4ca8",
        "title": "泊舟临平二首  其二",
        "author": "杨万里",
        "content": "拂溪十点五点雨，縠纹织出团花缕。\n花头细大虽不匀，一花销时一花吐。\n北风卷云如卷帘，忽然收尽玉廉纤。\n天光却在水光下，天水镕作镜一奁。\n好山隔市望不见，祗有清溪照人面。",
        "dynasty": "宋",
        "collection_info": null
    },
    {
        "uuid": "d8daaee874e442a25520d78384dad947",
        "title": "谢王恭父赠梁杲墨",
        "author": "杨万里",
        "content": "君不见蜀人文字天下工，前有相如后扬雄。\n君不见蜀人乌丸天下妙，前有蒲韶后梁杲。\n初得梁墨黐摹糊，老夫道渠不及蒲。\n蓬山藏室王校书，笑我未识真玄菟。\n两圭水苍笏，双团点漆璧。\n一併赠老夫，此意已金石。\n洮州绿玉试松花，星潭黑云走风沙。\n龙蛇起陆鹰入骨，却愁雷电夺神物。",
        "dynasty": "宋",
        "collection_info": null
    },
    {
        "uuid": "a179bcf23c0ce8ba87a0c0fdbfe888a7",
        "title": "蜂儿",
        "author": "杨万里",
        "content": "蜜蜂不食人间仓，玉露为酒花为粮。\n作蜜不忙采花忙，蜜成犹带百花香。\n蜜成万蜂不敢尝，要输蜜国供蜂王。\n蜂王未及享，人已割蜜房。\n老蜜已成蜡，嫩蜜方成蜜。\n蜜房蜡片割无余，老饕更来搜我室。\n老蜂无味祗有滓，幼蜂初化未成儿。\n老饕火攻不知止，既毁我室取我子。",
        "dynasty": "宋",
        "collection_info": null
    },
    {
        "uuid": "8765ec73f42384b5554b03dbb3ed0b61",
        "title": "千叶水仙花",
        "author": "杨万里",
        "content": "薤叶葱根两不差，重蕤风味独清嘉。\n薄揉肪玉围金钿，浅染鹅黄剩素纱。\n台盏元非千叶种，丰容要是小莲花。\n向来山谷相看日，知是它家是当家。",
        "dynasty": "宋",
        "collection_info": null
    },
    {
        "uuid": "aeca17a70669481ef2db1c97754d00d4",
        "title": "临平解舟",
        "author": "杨万里",
        "content": "竹篱短短门小小，少年独立春风晓。\n柳芽缩爪尚怯寒，金粟斑斑满枝了。\n过船桥下桥绝高，波清深见一截篙。\n市人夹水争出看，无数渔舟避东岸。",
        "dynasty": "宋",
        "collection_info": null
    },
    {
        "uuid": "5872d4d6fd4c25a88051e2ed49fa6ffa",
        "title": "过临平莲荡四首  其一",
        "author": "杨万里",
        "content": "莲荡层层镜样方，春来嫩玉斩新光。\n角头一一张芦箔，不遣鱼虾过别塘。",
        "dynasty": "宋",
        "collection_info": null
    },
    {
        "uuid": "c1b67d3bc23dfa25ed9191de4e0d889e",
        "title": "过临平莲荡四首  其二",
        "author": "杨万里",
        "content": "莲荡中央劣露沙，上头便着野人家。\n篱边随处插垂柳，檐下小船萦钓车。",
        "dynasty": "宋",
        "collection_info": null
    },
    {
        "uuid": "c1dad3c0714b4d99314652ad1da49d08",
        "title": "过临平莲荡四首  其三",
        "author": "杨万里",
        "content": "朝来采藕夕来渔，水种菱荷岸种芦。\n寒浪落时分作荡，新流涨后合成湖。",
        "dynasty": "宋",
        "collection_info": null
    },
    {
        "uuid": "39f5d9149cf6282a09dd0524f2fcc437",
        "title": "过临平莲荡四首  其四",
        "author": "杨万里",
        "content": "人家星散水中央，十里芹羹菰饭香。\n想得熏风端午后，荷花世界柳丝乡。",
        "dynasty": "宋",
        "collection_info": null
    },
    {
        "uuid": "fc3fb598a162fc8d4180644df6210ff2",
        "title": "藏船屋二首  其一",
        "author": "杨万里",
        "content": "望见官旗衔舳舻，渔船争入沼中芦。\n藏船芦底犹有雨，屋底藏船雨也无。",
        "dynasty": "宋",
        "collection_info": null
    },
    {
        "uuid": "978b4bb514ff9d245e6a3eaa6094f6b1",
        "title": "藏船屋二首  其二",
        "author": "杨万里",
        "content": "非港非沟别一涯，茅檐元不是人家。\n不居黔首居青雀，动地风涛不到它。",
        "dynasty": "宋",
        "collection_info": null
    },
    {
        "uuid": "d18149f1e195bd98e891c2f07f2943a8",
        "title": "岸树二首  其一",
        "author": "杨万里",
        "content": "岸头树子直如筠，谁遣相招住水滨。\n不合镜中贪照影，照来照去总斜身。",
        "dynasty": "宋",
        "collection_info": null
    },
    {
        "uuid": "cf8ebd3a2142f4780ea7abc6972e9aeb",
        "title": "岸树二首  其二",
        "author": "杨万里",
        "content": "岸树枝枝秃影中，雪风一半半春风。\n楝梢落尽黄金弹，犹有纷纷缀弹茸。",
        "dynasty": "宋",
        "collection_info": null
    },
    {
        "uuid": "7166f72ef8f8c41f3fbdade74c7d41bc",
        "title": "麦田",
        "author": "杨万里",
        "content": "无边绿锦织云机，全幅青罗作地衣。\n个是农家真富贵，雪花销尽麦苗肥。",
        "dynasty": "宋",
        "collection_info": null
    },
    {
        "uuid": "5d24b4d6b053b68dec4757ede4107400",
        "title": "桑畴",
        "author": "杨万里",
        "content": "夹岸濒河种穉桑，春风吹出万条长。\n船行老眼浑多忘，唤作西湖插拒霜。",
        "dynasty": "宋",
        "collection_info": null
    },
    {
        "uuid": "66d70ea07c32f9916a32a97b06a96025",
        "title": "竹林",
        "author": "杨万里",
        "content": "珍重人家爱竹林，织篱辛苦护寒青。\n那知竹性元薄相，须要穿来篱外生。",
        "dynasty": "宋",
        "collection_info": null
    },
    {
        "uuid": "4d782fda8075fc80f510d5d7a60f85f0",
        "title": "赋金盘露椒花雨",
        "author": "杨万里",
        "content": "金盘夜贮云表露，椒花晓滴山间雨。\n一涓不用鸭绿波，双清酿出鹅黄乳。\n老妻知我憎官壶，还家小槽压真珠。\n江西担取来西湖，遣我醉倒不要扶。\n更携数尊往淮上，要夸亲旧尝家酿。\n祗堪独酌不堪分，老夫犹要入修门。",
        "dynasty": "宋",
        "collection_info": null
    },
    {
        "uuid": "0c9a4c97833a0cbe88879eabe027836c",
        "title": "崇德道中望福严寺",
        "author": "杨万里",
        "content": "一径青松露，三门白水烟。\n殿横林外脊，塔漏隙中天。\n地旷迎先见，村移眺更妍。\n追程坐行役，不得泊春船。",
        "dynasty": "宋",
        "collection_info": null
    },
    {
        "uuid": "3eae6a45825760bc761dc260b6eb3b2a",
        "title": "岸柳",
        "author": "杨万里",
        "content": "柳梢拂入溪云阴，柳根插入溪水深。\n祗今立岸一弊帚，归时弄日千黄金。\n人生荣谢亦如此，谢何足怨荣何喜。\n秋霜春雨自四时，老夫问柳柳不知。",
        "dynasty": "宋",
        "collection_info": null
    },
    {
        "uuid": "2c56db48d1715458d1da439525e6a246",
        "title": "春菜",
        "author": "杨万里",
        "content": "雪白芦菔非芦菔，吃来自是辣底玉。\n花叶蔓菁非蔓菁，吃来自是甜底冰。\n三馆宰夫传食籍，野人蔬谱渠不识。\n用酰不用酸，用盐不用咸。\n盐酰之外别有味，姜牙枨子仍相参。\n不甑亦不釜，非蒸亦非煮。\n坏尽蔬中腴，乃以烟火故。\n霜根雪叶细缕来，瓷瓶夕羃朝即开。\n贵人我知不官样，肉食我知无骨相。\n祗合南溪嚼菜根，一尊径醉溪中云。\n此诗莫读恐嚥杀，要读此诗先捉舌。",
        "dynasty": "宋",
        "collection_info": null
    },
    {
        "uuid": "35ed81e2f93d01d347e9670943fe18f1",
        "title": "过平望",
        "author": "杨万里",
        "content": "望中不着一山遮，四顾平田接水涯。\n柳树行中分港汊，竹林多处聚人家。\n风将春色归沙草，天放晴光入浪花。\n午睡起来情绪恶，急呼蟹眼瀹龙牙。",
        "dynasty": "宋",
        "collection_info": null
    },
    {
        "uuid": "19ea628e94bc998611148d6703e59020",
        "title": "合路马坊年年四月殿前诸军牧马于此十月復归都下",
        "author": "杨万里",
        "content": "地迥湖宽春草酥，年年此地牧天驹。\n玉花骢裏龙归去，金粟堆前鸟自呼。\n苑厩尚虚三万柱，柳林集得许多乌。\n即今未有王良眼，山子飞黄岂是无。",
        "dynasty": "宋",
        "collection_info": null
    },
    {
        "uuid": "1fea486dc1b7adf8d5cd9669dd7f0701",
        "title": "过鶑鬬湖三首  其一",
        "author": "杨万里",
        "content": "画舫如山水上奔，小船似鸭避河滨。\n红旗青盖鸣钲处，都是迎来送往人。",
        "dynasty": "宋",
        "collection_info": null
    },
    {
        "uuid": "118283dcbf4b99e240faa25dc9d49f07",
        "title": "过鶑鬬湖三首  其二",
        "author": "杨万里",
        "content": "忽闻江上四驩呼，知近吴江鶑斗湖。\n火炬灯笼不须办，使家行住按程涂。",
        "dynasty": "宋",
        "collection_info": null
    },
    {
        "uuid": "6c4445c3fd50e097e0dad7a4fc142e83",
        "title": "过鶑鬬湖三首  其三",
        "author": "杨万里",
        "content": "春来已自两旬余，欲借春看未见渠。\n烟树隔湖三十里，寒梢依旧向人疎。",
        "dynasty": "宋",
        "collection_info": null
    },
    {
        "uuid": "c0322a749cf9759d0a4821157aa2a5f4",
        "title": "晚寒题水仙花并湖山三首  其一",
        "author": "杨万里",
        "content": "水仙怯暖爱清寒，两日微暄懒欲眠。\n料峭晚风人不会，留花且住伴诗仙。",
        "dynasty": "宋",
        "collection_info": null
    },
    {
        "uuid": "58196c44b125420dc85315eea0107f42",
        "title": "晚寒题水仙花并湖山三首  其二",
        "author": "杨万里",
        "content": "水面无风也自寒，船门已幕更深关。\n莫将若下三杯酒，博与湖边几点山。",
        "dynasty": "宋",
        "collection_info": null
    },
    {
        "uuid": "a06a5af3349f0bd4d58b3230f26caee1",
        "title": "晚寒题水仙花并湖山三首  其三",
        "author": "杨万里",
        "content": "炼句炉槌岂可无，句成未必尽缘渠。\n老夫不是寻诗句，诗句自来寻老夫。",
        "dynasty": "宋",
        "collection_info": null
    },
    {
        "uuid": "f76b42c32ac8d9795af4a9c8726e0192",
        "title": "月夜阻风泊舟太湖石塘南头四首  其一",
        "author": "杨万里",
        "content": "到得松江每不欣，何曾晴快遇清真。\n此行作意追胜境，入夜阻风还闷人。\n万里青天一轮月，三更雪浪太湖春。\n若教白日来经此，不见新镕万顷银。",
        "dynasty": "宋",
        "collection_info": null
    },
    {
        "uuid": "ffcb1d624760e986207e56652a016cef",
        "title": "月夜阻风泊舟太湖石塘南头四首  其二",
        "author": "杨万里",
        "content": "动地颠风政打头，吴江未到且维舟。\n五湖波起众山动，一片月明千里愁。\n且更放迟些子睡，看它盛怒几时休。\n阳侯要与诗人敌，未必诗人输一筹。",
        "dynasty": "宋",
        "collection_info": null
    },
    {
        "uuid": "9e3fb15c9f4399fd08da90c067ea3e1d",
        "title": "月夜阻风泊舟太湖石塘南头四首  其三",
        "author": "杨万里",
        "content": "过湖未得匹如闲，何幸湖心泊画船。\n宇宙中间都是月，波涛外面更无天。\n谁知造物将奇观，不与伧人付谪仙。\n管领渠侬无一物，镂冰剪雪作新篇。",
        "dynasty": "宋",
        "collection_info": null
    },
    {
        "uuid": "2b36d931115f6d133971d47a038c7f9c",
        "title": "月夜阻风泊舟太湖石塘南头四首  其四",
        "author": "杨万里",
        "content": "新年乘兴看春风，来过垂虹东復东。\n谁有工夫寒夜底，独寻水月五湖中。\n今宵顿觉干坤大，下笔惟愁造化穷。\n太白青山谢公海，可怜一笑偶然同。",
        "dynasty": "宋",
        "collection_info": null
    },
    {
        "uuid": "21b2695d4530147f221fe43d4f9fedae",
        "title": "题吴江三高堂 范蠡",
        "author": "杨万里",
        "content": "霸越亡吴未害仁，不妨报国併酬身。\n风云长颈无遗恨，雪月扁舟更绝尘。\n还了君王采香径，须饶老子苎罗人。\n鸱夷若是真高士，张陆何堪作近邻。",
        "dynasty": "宋",
        "collection_info": null
    },
    {
        "uuid": "ae0f19bea699ab640b3f8c651ae2f778",
        "title": "题吴江三高堂 张季鹰",
        "author": "杨万里",
        "content": "京洛缁尘点素衣，秋风日夕唤人归。\n鲈鱼不解疎张翰，羊酪偏能留陆机。\n二晋兴亡几春草，三吴人物尚渔矶。\n空令千古华亭鹤，犹为诸贤说是非。",
        "dynasty": "宋",
        "collection_info": null
    },
    {
        "uuid": "08d226d901673c22b22237e058ff7356",
        "title": "题吴江三高堂 陆鲁望",
        "author": "杨万里",
        "content": "读尽诗书不要官，饥寒欲死岂无田。\n生憎俗子慵开眼，逢着诗人便绝絃。\n笠泽弁山三益友，笔床茶竈一鱼船。\n羡渠赤脚弄明月，踏破五湖光底天。",
        "dynasty": "宋",
        "collection_info": null
    },
    {
        "uuid": "40dfa888a50e213b1de9d8d00099991a",
        "title": "松江晓晴",
        "author": "杨万里",
        "content": "昨夜何缘不峭寒，今晨端要放晴天。\n窗间波日如楼上，帘外霜风似腊前。\n近水人家随处好，上春物色不胜妍。\n归时二月三吴路，桃杏香中慢过船。",
        "dynasty": "宋",
        "collection_info": null
    },
    {
        "uuid": "905e684cff447e558c2f334cf287fdba",
        "title": "松江鲈鱼",
        "author": "杨万里",
        "content": "鲈出鲈乡芦叶前，垂虹亭上不论钱。\n买来玉尺如何短，铸出银梭直是圆。\n白质黑章三四点，细鳞巨口一双鲜。\n秋风想见真风味，祗是春风已迥然。",
        "dynasty": "宋",
        "collection_info": null
    },
    {
        "uuid": "8c2d7f4aeb4811e7f61c8cec66543d6a",
        "title": "松江莼菜",
        "author": "杨万里",
        "content": "鲛人直下白龙潭，割得龙公滑碧髯。\n晓起相传蕊珠阙，夜来失却水精帘。\n一杯淡煮宜醒酒，千里何须更下盐。\n可是士衡杀风景，却将羶腻比清纤。",
        "dynasty": "宋",
        "collection_info": null
    },
    {
        "uuid": "0f74239bbec04ef0502fe7bb0211201d",
        "title": "泊平江百花洲",
        "author": "杨万里",
        "content": "吴中好处是苏州，却为王程得胜游。\n半世三江五湖棹，十年四泊百花洲。\n岸傍杨柳都相识，眼底云山苦见留。\n莫怨孤舟无定处，此身自是一孤舟。",
        "dynasty": "宋",
        "collection_info": null
    },
    {
        "uuid": "d12f9a9384912de63ea84105c7cdae6b",
        "title": "姑苏馆夜雪",
        "author": "杨万里",
        "content": "昨朝晴色动春熙，入夜星河弄碧漪。\n谁信雪花能样巧，等它人睡不教知。\n起来红日恍开霁，照得玉花光陆离。\n归去中都说奇事，姑苏馆裏上元时。",
        "dynasty": "宋",
        "collection_info": null
    },
    {
        "uuid": "f1a968c32232efcec472a247d7c3ca93",
        "title": "姑苏馆上元前一夕观灯",
        "author": "杨万里",
        "content": "茂苑元宵亦盛哉，千红百紫雪中开。\n牡丹自是吴门有，莲莟移从都下来。\n光射瑠璃最精彩，吐成蝃蝀贯昭回。\n归船尚有残灯在，更与儿曹饮一杯。",
        "dynasty": "宋",
        "collection_info": null
    },
    {
        "uuid": "df1fd4ead0ed229bd24e9ae0b34b78ca",
        "title": "走笔和袁起岩元夕前一夜雪作",
        "author": "杨万里",
        "content": "天公极意办元宵，顷刻挼云作雪飘。\n茂苑长洲花剪玉，苏台香径砌成瑶。\n千灯剩喜开红药，两鬓还惊插素标。\n客子孤舟寒折骨，无端诗伯苦相撩。",
        "dynasty": "宋",
        "collection_info": null
    },
    {
        "uuid": "4c98f10ff4c9af440db2a3a4118ca072",
        "title": "再和袁起岩韵",
        "author": "杨万里",
        "content": "一岁驩声沸此宵，游人丽服正飘飘。\n病夫未暇砖引玉，恶语翻成李报瑶。\n天遣素娥提雪月，江涵公子更风标。\n君家道是关门卧，却有新诗来见撩。",
        "dynasty": "宋",
        "collection_info": null
    },
    {
        "uuid": "0badc5a6000484fd17a3dac6477035cb",
        "title": "雪中登姑苏台",
        "author": "杨万里",
        "content": "我亦闲来散病身，游人不用避车尘。\n插天四塔云中出，隔水诸峰雪后新。\n道是远瞻三百里，如何不见六千人。\n吴亡越霸今安在，台下年年花草春。",
        "dynasty": "宋",
        "collection_info": null
    },
    {
        "uuid": "65410bcef40c4cae3a80d1030d968491",
        "title": "姑苏馆上元前一夕陪使客观灯之集",
        "author": "杨万里",
        "content": "节物催人又一年，银花莲炬照金尊。\n麝䭔官样陪公讌，粉茧乡风忆故园。\n何似儿孙谈草草，不妨灯火半昏昏。\n人生行止谁能料，今夕苏州看上元。",
        "dynasty": "宋",
        "collection_info": null
    },
    {
        "uuid": "c9e893b9e66c16448481f0eeac51fbeb",
        "title": "雪后陪使客游惠山寄怀尤延之",
        "author": "杨万里",
        "content": "已到苏州未到常，惠山孤秀蔚苍苍。\n一峰飞下如奔马，万木深围古道场。\n锡骨中空都是乳，玉泉致远久偏香。\n眠云跂石梁溪叟，恨杀风烟隔草堂。",
        "dynasty": "宋",
        "collection_info": null
    },
    {
        "uuid": "ac6edb5d9f63f3f26578a2d20da503d6",
        "title": "惠泉分茶示正孚长老",
        "author": "杨万里",
        "content": "寒泓不到十余年，老眼重看意惘然。\n漱裂苍崖玉龙口，堕成清镜雪花天。\n须烦佛界三昧手，拈出茶经第二泉。\n珍重赞公惊久别，且谈诗句未谈禅。",
        "dynasty": "宋",
        "collection_info": null
    },
    {
        "uuid": "efc1e1e5087f4f82140cea2707b349bd",
        "title": "回望惠山",
        "author": "杨万里",
        "content": "惠山分明龙样活，玉脊琼腰百千折。\n锡泉泉上吐一珠，簸弄太湖波底月。\n苍石为角松为鬚，鬚裏黄金古佛庐。\n请君更向潘葑看，龙尾缴到珠南畔。",
        "dynasty": "宋",
        "collection_info": null
    },
    {
        "uuid": "e7b8d99d23462f965c4287e854baf91e",
        "title": "题陆子泉上祠堂",
        "author": "杨万里",
        "content": "先生吃茶不吃肉，先生饮泉不饮酒。\n饥寒祗忍七十年，万岁千秋名不朽。\n惠泉遂名陆子泉，泉与陆子名俱传。\n一瓣佛香炷遗像，几多衲子拜茶仙。\n麒麟图画冷似铁，凌烟冠剑消如雪。\n惠山成尘惠泉竭，陆子祠堂始应歇，山上泉中一轮月。",
        "dynasty": "宋",
        "collection_info": null
    },
    {
        "uuid": "3cc2247e11a6f34a4d6c58cd06f9d3c7",
        "title": "过洛社望南湖暮景三首  其一",
        "author": "杨万里",
        "content": "南湖隔水见渔灯，雁落芦汀八字横。\n对面双峰烟雨裏，双峰外面是宜兴。",
        "dynasty": "宋",
        "collection_info": null
    },
    {
        "uuid": "0a2edb8df9540ac4c7d79544c972bbac",
        "title": "过洛社望南湖暮景三首  其二",
        "author": "杨万里",
        "content": "暮烟如雨雨如烟，一把珠帘隔远山。\n帘影渐浓山渐淡，恍然移入画屏间。",
        "dynasty": "宋",
        "collection_info": null
    },
    {
        "uuid": "4d322f56769567f7a025074f4c06da69",
        "title": "过洛社望南湖暮景三首  其三",
        "author": "杨万里",
        "content": "一阵南风似箭来，蒲帆飞上最高桅。\n两边岸柳都奔走，不及追船各自回。",
        "dynasty": "宋",
        "collection_info": null
    },
    {
        "uuid": "e3ec90a67181cdeb1b3c3c73ecc2a926",
        "title": "舟中元夕雨作三首  其一",
        "author": "杨万里",
        "content": "道是今宵好上元，新晴白昼雨黄昏。\n红灯皎月侬无用，关上船门倒一尊。",
        "dynasty": "宋",
        "collection_info": null
    },
    {
        "uuid": "2864019c426980e977500d365b8b7f97",
        "title": "舟中元夕雨作三首  其二",
        "author": "杨万里",
        "content": "佳辰三五是今宵，恰则今宵细雨飘。\n天念孤舟人寂寞，不教月色故相撩。",
        "dynasty": "宋",
        "collection_info": null
    },
    {
        "uuid": "cb5fc1004fb86d135de90f0d7a137d99",
        "title": "舟中元夕雨作三首  其三",
        "author": "杨万里",
        "content": "此生万事有期程，多取抛饶竟不曾。\n谁遣夜来南馆裏，千花预借上元灯。",
        "dynasty": "宋",
        "collection_info": null
    },
    {
        "uuid": "c1c15de71ff6855b06c24cd9cdd3d358",
        "title": "夜过五牧",
        "author": "杨万里",
        "content": "船头更鼓打两声，如何未到常州城。\n道旁火炬如昼明，道上牵夫如蚁行。\n今宵到得荆溪馆，我欲眠时夜还短。\n明朝拥被窥船窗，百尺柳条垂两岸。",
        "dynasty": "宋",
        "collection_info": null
    },
    {
        "uuid": "3ba220f6a8287cf914afb3205d7183bf",
        "title": "明发荆溪馆下",
        "author": "杨万里",
        "content": "常州太守曾独弄，回首向来真一梦。\n五月炎天十月寒，东亭迎客西亭送。\n自从别却翟家园，岂谓三经金斗门。\n莫教物色有欠处，剩与新诗三五句。\n犹有归涂更一来，是时百花开未开。",
        "dynasty": "宋",
        "collection_info": null
    },
    {
        "uuid": "2238a634cdffea5bef1daec1091bcd43",
        "title": "戏题岸柳",
        "author": "杨万里",
        "content": "斫尽江边杨柳梢，要教新岁换新条。\n老夫也镊霜鬚鬓，镊却霜根出雪苗。",
        "dynasty": "宋",
        "collection_info": null
    },
    {
        "uuid": "57617f914982397120926eef6fbd5829",
        "title": "舟中即事",
        "author": "杨万里",
        "content": "阿翁阿囝自相随，赏徧江淮春盛时。\n熊白同尝腊前酒，雌黄自改晓间诗。\n醉来忽笑天地窄，老去那能儿女悲。\n身后昇沉各何有，到头谁黠復谁痴。",
        "dynasty": "宋",
        "collection_info": null
    },
    {
        "uuid": "f9784dad6115b7be476d9a82dc4c48f5",
        "title": "雨中过沙滩二首  其一",
        "author": "杨万里",
        "content": "常州草虫天下无，可怜枉却许工夫。\n蒙蒙拂拂沙滩艇，别是荆溪烟雨图。",
        "dynasty": "宋",
        "collection_info": null
    },
    {
        "uuid": "77ff70d2254a007d5ecc1b82fad53951",
        "title": "雨中过沙滩二首  其二",
        "author": "杨万里",
        "content": "烟雨新图学不成，烟能明晦雨能声。\n莫教一点春风起，卷尽空蒙写晚晴。",
        "dynasty": "宋",
        "collection_info": null
    },
    {
        "uuid": "cd712c830e0d4dcb6e625a6e8bd64bf3",
        "title": "小舟",
        "author": "杨万里",
        "content": "竖起青篙便是桅，片帆挂了即帆开。\n渔郎袖手船头坐，一叶如飞不用催。",
        "dynasty": "宋",
        "collection_info": null
    },
    {
        "uuid": "c0d9fbffafdc885eb7aeb958931d7db4",
        "title": "微雨",
        "author": "杨万里",
        "content": "要知微雨密还疎，空裏看来直是无。\n不被波间三两点，阿谁见破妙工夫。",
        "dynasty": "宋",
        "collection_info": null
    },
    {
        "uuid": "e550e81c08ba156a51c699ba87682c59",
        "title": "过奔牛闸",
        "author": "杨万里",
        "content": "春雨未多河未涨，闸官惜水如金样。\n聚船久住下河湾，等待船齐不教放。\n忽然三板两板开，惊雷一声飞雪堆。\n众船遏水水不去，船底怒涛跳出来。\n下河半篙水欲满，上河两平势差缓。\n一行二十四楼船，相随过闸如鱼贯。",
        "dynasty": "宋",
        "collection_info": null
    },
    {
        "uuid": "0f5dbe8a9a3f564e2ca8986b5f29d880",
        "title": "兰花五言",
        "author": "杨万里",
        "content": "护雨重重膜，凌霜早早春。\n三菲碧弹指，一笑紫翻唇。\n野竹元同操，官梅晚卜邻。\n花中不儿女，格外更幽芬。",
        "dynasty": "宋",
        "collection_info": null
    },
    {
        "uuid": "c8be253ec142abf4ad054a5084461aa2",
        "title": "次韵寄题马少张致政亦乐园",
        "author": "杨万里",
        "content": "亦乐园将独乐园，两园谁窄復谁宽。\n似闻闾里溪深处，下有蛟龙水底蟠。\n黄帽已捐苍玉佩，朱颜不借紫金丹。\n刺桐花发梅花落，安得乘风去一观。",
        "dynasty": "宋",
        "collection_info": null
    },
    {
        "uuid": "73bbf7e6bf5393b72839f503b28bc20e",
        "title": "高邮野望二首  其一",
        "author": "杨万里",
        "content": "望中四野掌般平，远树成行一带横。\n树外天容仍淡白，不愁树影不分明。",
        "dynasty": "宋",
        "collection_info": null
    },
    {
        "uuid": "5d1238809fc5fa7f2a533ed130be7f56",
        "title": "高邮野望二首  其二",
        "author": "杨万里",
        "content": "江南十里九青山，江北无山只野田。\n更遣野田无远树，郭熙尽巧若为传。",
        "dynasty": "宋",
        "collection_info": null
    },
    {
        "uuid": "45cf4b65171860af7631d08d3716f51e",
        "title": "过新开湖五首  其一",
        "author": "杨万里",
        "content": "奇哉万顷水精盆，一线青罗缘却唇。\n只有向南接天去，更和一线也无痕。",
        "dynasty": "宋",
        "collection_info": null
    },
    {
        "uuid": "aee67953bedff7614829bfb01185f7af",
        "title": "过新开湖五首  其二",
        "author": "杨万里",
        "content": "渔郎艇子入重湖，老眼殷勤看着渠。\n看去看来成怪事，化为独雁立横芦。",
        "dynasty": "宋",
        "collection_info": null
    },
    {
        "uuid": "51366796a85059948de486e7b6592b0e",
        "title": "过新开湖五首  其三",
        "author": "杨万里",
        "content": "白苇黄芦尚带秋，长风远水几时休。\n愁人对着君休问，不是愁人也作愁。",
        "dynasty": "宋",
        "collection_info": null
    },
    {
        "uuid": "7ad94a306deb0f0eb3dc5e0d9ed7c141",
        "title": "过新开湖五首  其四",
        "author": "杨万里",
        "content": "一鸥得得隔湖来，瞥见鱼儿眼顿开。\n只为水深难立脚，翩然飞下却飞回。",
        "dynasty": "宋",
        "collection_info": null
    },
    {
        "uuid": "358b77980c14124e933f91dbe57b8e04",
        "title": "过新开湖五首  其五",
        "author": "杨万里",
        "content": "远远人烟点树梢，船门一望一魂消。\n几行野鸭数声雁，来为湖天破寂寥。",
        "dynasty": "宋",
        "collection_info": null
    },
    {
        "uuid": "af335110d90c143bbd4f48600da6f931",
        "title": "瓦店雨作四首  其一",
        "author": "杨万里",
        "content": "斜风吹雨打船窗，一阵疎来一阵忙。\n听作山斋声点滴，不知作客在山阳。",
        "dynasty": "宋",
        "collection_info": null
    },
    {
        "uuid": "8e7756995fb7bc05322ce74fdd9fd2e7",
        "title": "瓦店雨作四首  其二",
        "author": "杨万里",
        "content": "天嫌平野树分明，便恐丹青画得成。\n收入晚风烟雨裏，自将水墨替丹青。",
        "dynasty": "宋",
        "collection_info": null
    },
    {
        "uuid": "9d65d0654437c36512d36331c66e0150",
        "title": "瓦店雨作四首  其三",
        "author": "杨万里",
        "content": "诗人长怨没诗材，天遣斜风细雨来。\n领了诗材还又怨，问天风雨几时开。",
        "dynasty": "宋",
        "collection_info": null
    },
    {
        "uuid": "a217d3af3da0ae2a7cf99f7df0174a5c",
        "title": "瓦店雨作四首  其四",
        "author": "杨万里",
        "content": "近岸人家欲闭门，远林烟树半昏昏。\n鸬鷀白鹭归何晚，今夜定投何处村。",
        "dynasty": "宋",
        "collection_info": null
    },
    {
        "uuid": "6f57a5eda44a2c8435e9bd788874c64d",
        "title": "晓出洪泽霜晴风顺",
        "author": "杨万里",
        "content": "又从洪泽泝清淮，积雨连宵晓顿开。\n霜冻水涯如雪厚，波摇日影入船来。\n辛勤送客了未了，珍重顺风催復催。\n明早都梁各分手，顺风便借一帆回。",
        "dynasty": "宋",
        "collection_info": null
    },
    {
        "uuid": "e501a68626600aa511cd02e803183b03",
        "title": "题龟山塔前一首唐律后一首进退格  其一",
        "author": "杨万里",
        "content": "龟山独出压淮流，宝塔仍居最上头。\n银笔书空天作纸，玉龙拔地海成湫。\n向来一厄遭羣犬，挽以六丁兼万牛。\n逆血腥羶化为碧，空余风雨鬼啾啾。",
        "dynasty": "宋",
        "collection_info": null
    },
    {
        "uuid": "6a50a73eaebcf7f6f625d3a8e5afa9d8",
        "title": "题龟山塔前一首唐律后一首进退格  其二",
        "author": "杨万里",
        "content": "旧岁新年来往频，孤标数面便多情。\n独将白髮三千丈，上到瑶台十二层。\n万里海风吹不动，半轮淮月为谁明。\n东坡旧迹无寻处，试问龛中锦帽僧。",
        "dynasty": "宋",
        "collection_info": null
    },
    {
        "uuid": "b5e4f4a2f63aee24251fb5b31a5dda58",
        "title": "芗林五十咏 芗林",
        "author": "杨万里",
        "content": "一代芗林老，吾生不并时。\n来寻白玉柄，祗见紫兰枝。",
        "dynasty": "宋",
        "collection_info": null
    },
    {
        "uuid": "72e598b3f3555e3d7487f6062a875ea2",
        "title": "芗林五十咏 虎川",
        "author": "杨万里",
        "content": "居士欹黄帽，曾来照晚晴。\n至今流㶁㶁，犹学咏诗声。",
        "dynasty": "宋",
        "collection_info": null
    },
    {
        "uuid": "0540bbfaa050895801ef40ffc2c681e2",
        "title": "芗林五十咏 归来桥",
        "author": "杨万里",
        "content": "已赓彭泽辞，更拟辋川诗。\n未老还山了，犹嫌归较迟。",
        "dynasty": "宋",
        "collection_info": null
    },
    {
        "uuid": "342c0bf3c593a88254593210f285b015",
        "title": "芗林五十咏 泛宅",
        "author": "杨万里",
        "content": "犹道山中浅，仍移水上居。\n俗人又剥啄，棹入白芙蕖。",
        "dynasty": "宋",
        "collection_info": null
    },
    {
        "uuid": "40f0c8293e21fa6a713faeed35eb47b6",
        "title": "芗林五十咏 北垞",
        "author": "杨万里",
        "content": "住处何曾远，林间别是凉。\n清风酣一枕，底许觅羲皇。",
        "dynasty": "宋",
        "collection_info": null
    },
    {
        "uuid": "112883828c41447f4d00977eeb2a0493",
        "title": "芗林五十咏 退斋",
        "author": "杨万里",
        "content": "争进千岐捷，辞荣一着难。\n生龟教脱殻，试作个般看。",
        "dynasty": "宋",
        "collection_info": null
    },
    {
        "uuid": "da963c7e6770dfad440cf1024362c3d8",
        "title": "芗林五十咏 寓斋",
        "author": "杨万里",
        "content": "宇宙一行店，谁为店主人。\n主人亦解去，而况爨余薪。",
        "dynasty": "宋",
        "collection_info": null
    },
    {
        "uuid": "b2e9cc9c51f360b10f64eea62256530e",
        "title": "芗林五十咏 丛桂",
        "author": "杨万里",
        "content": "不是人间种，移从月胁来。\n广寒香一点，吹得满山开。",
        "dynasty": "宋",
        "collection_info": null
    },
    {
        "uuid": "44154b20c2347e4a28c17905ad790ae6",
        "title": "芗林五十咏 山斋",
        "author": "杨万里",
        "content": "老子斋中宿，同来无一人。\n若非明月客，谁伴白云身。",
        "dynasty": "宋",
        "collection_info": null
    },
    {
        "uuid": "653038260d807a8cea0381d28a7ae9d0",
        "title": "芗林五十咏 醉石",
        "author": "杨万里",
        "content": "晚酌居然醉，昏昏不自持。\n奇哉苍玉枕，眠到月来时。",
        "dynasty": "宋",
        "collection_info": null
    },
    {
        "uuid": "a336b1ac14a53c3485855f35a17fa19e",
        "title": "芗林五十咏 兰畹",
        "author": "杨万里",
        "content": "健碧缤缤叶，斑红浅浅芳。\n幽香空自秘，风肯秘幽香。",
        "dynasty": "宋",
        "collection_info": null
    },
    {
        "uuid": "076a5bdc4af436cb737ef5b91d4bbeb2",
        "title": "芗林五十咏 驾月桥",
        "author": "杨万里",
        "content": "紫霓横天度，银盘涌水来。\n先生骑霓脊，盘上捲金杯。",
        "dynasty": "宋",
        "collection_info": null
    },
    {
        "uuid": "85a8208b440de94a61feb88c7c2565f4",
        "title": "芗林五十咏 墨坳",
        "author": "杨万里",
        "content": "坳中一池墨，腕中百斛力。\n洒作五十诗，千年照泉石。",
        "dynasty": "宋",
        "collection_info": null
    },
    {
        "uuid": "0da89cefcc3194691fff7d5138d266ad",
        "title": "芗林五十咏 竹斋",
        "author": "杨万里",
        "content": "凛凛冰霜节，修修玉雪身。\n便无文与可，不有月传神。",
        "dynasty": "宋",
        "collection_info": null
    },
    {
        "uuid": "a443addac18503e20bd0532776f5abc3",
        "title": "芗林五十咏 三老亭",
        "author": "杨万里",
        "content": "双树有古色，一几非今样。\n祗言此老亡，月夜闻屐响。",
        "dynasty": "宋",
        "collection_info": null
    },
    {
        "uuid": "d4e7ba762a6c0b8d4d938ac302553ded",
        "title": "芗林五十咏 通幽径",
        "author": "杨万里",
        "content": "点检苔花晕，微茫拄杖痕。\n酴醾几开落，山雨湿黄昏。",
        "dynasty": "宋",
        "collection_info": null
    },
    {
        "uuid": "85a5213d79477a34e0135cade9132c6e",
        "title": "芗林五十咏 读书堂",
        "author": "杨万里",
        "content": "老以书为命，眼将书作雠。\n芗林与诚叟，同贩短檠愁。",
        "dynasty": "宋",
        "collection_info": null
    },
    {
        "uuid": "e306df6b687a2abca3d04ac2d0bf23ec",
        "title": "芗林五十咏 碧芦潀",
        "author": "杨万里",
        "content": "春笋肥堪菜，秋花暖可毡。\n何须双野鸭，屏上五湖天。",
        "dynasty": "宋",
        "collection_info": null
    },
    {
        "uuid": "3217fcb530c1d32ff39df5bcd08051f0",
        "title": "芗林五十咏 无热轩",
        "author": "杨万里",
        "content": "南北与东西，溪光仍树色。\n人间无热轩，物外清凉国。",
        "dynasty": "宋",
        "collection_info": null
    },
    {
        "uuid": "fb14bf2c940f2c7e642f3dd413525510",
        "title": "芗林五十咏 柔桑陌",
        "author": "杨万里",
        "content": "茧馆三眠老，桑村独树春。\n坐看黄更陨，应有一寒人。",
        "dynasty": "宋",
        "collection_info": null
    },
    {
        "uuid": "4723f5a36879ab353c0f53ad4e9e8f49",
        "title": "芗林五十咏 柑子园",
        "author": "杨万里",
        "content": "秋颗酣天酒，春花噀国香。\n芗林亲手种，中有洞庭霜。",
        "dynasty": "宋",
        "collection_info": null
    },
    {
        "uuid": "fb09f317341b1259e9017fd486deb2f9",
        "title": "芗林五十咏 放鱼矶",
        "author": "杨万里",
        "content": "为惜丹砂尾，亲投碧草潭。\n前头有香饵，千万不须贪。",
        "dynasty": "宋",
        "collection_info": null
    },
    {
        "uuid": "8aae534d35947e9d5765378b96ae1f81",
        "title": "芗林五十咏 白鹤亭",
        "author": "杨万里",
        "content": "可怜林下鹤，独肯伴先生。\n犹有冲天志，君听叫月声。",
        "dynasty": "宋",
        "collection_info": null
    },
    {
        "uuid": "4edef94b85db4063030c45626d0788e3",
        "title": "芗林五十咏 羃翠庭",
        "author": "杨万里",
        "content": "软甃瑠璃地，生揉翡翠帏。\n莫教星月入，玉镜点金徽。",
        "dynasty": "宋",
        "collection_info": null
    },
    {
        "uuid": "dd817bf19ffdb4cff648a425bdb1e729",
        "title": "芗林五十咏 鹅篆滩",
        "author": "杨万里",
        "content": "不博右军字，且留房相池。\n新雏黄似酒，把酒看羣嬉。",
        "dynasty": "宋",
        "collection_info": null
    },
    {
        "uuid": "f0ba649c6f7b6330736022e08b0241af",
        "title": "芗林五十咏 南埭",
        "author": "杨万里",
        "content": "高谢三公府，来耕五亩园。\n园中有何好，老子笑无言。",
        "dynasty": "宋",
        "collection_info": null
    },
    {
        "uuid": "4d55573e52cd518281776afd550315bc",
        "title": "芗林五十咏 过花桥",
        "author": "杨万里",
        "content": "北垞通南埭，前花映后花。\n雨多桥板断，拆碎两涯霞。",
        "dynasty": "宋",
        "collection_info": null
    },
    {
        "uuid": "1c5d73a39d37fe7e4f5a04e5f0df2cd7",
        "title": "芗林五十咏 桃李蹊",
        "author": "杨万里",
        "content": "白雪堆秾李，红蓝染靓桃。\n晨粧须蚤看，莫待日华高。",
        "dynasty": "宋",
        "collection_info": null
    },
    {
        "uuid": "e66840c912fabcb9303641c8fa22a650",
        "title": "芗林五十咏 企疎堂",
        "author": "杨万里",
        "content": "堂上清如水，芗林对两疎。\n只今诗社裏，画作企疎图。",
        "dynasty": "宋",
        "collection_info": null
    },
    {
        "uuid": "bc05b10407affb674bd1a581d4f89ccc",
        "title": "芗林五十咏 梅坡",
        "author": "杨万里",
        "content": "自昔花如雪，而今叶入云。\n先生已仙去，谁与共天醇。",
        "dynasty": "宋",
        "collection_info": null
    },
    {
        "uuid": "fb9d538b73909311fc761a47635c6af7",
        "title": "芗林五十咏 梨花原",
        "author": "杨万里",
        "content": "禁火晓未暖，踏青昏恰归。\n何堪一原雪，将冷入春衣。",
        "dynasty": "宋",
        "collection_info": null
    },
    {
        "uuid": "5b4f7fb6ec80eec2b2f6c71e683d0f04",
        "title": "芗林五十咏 海棠洞",
        "author": "杨万里",
        "content": "艷翠春销骨，妖红醉入肌。\n花仙别无诀，一味服燕支。",
        "dynasty": "宋",
        "collection_info": null
    },
    {
        "uuid": "a757026f10859936e61231a083927e13",
        "title": "芗林五十咏 岁寒亭",
        "author": "杨万里",
        "content": "冷笑元无味，孤高别有心。\n谁将桃李眼，雪裏解相寻。",
        "dynasty": "宋",
        "collection_info": null
    },
    {
        "uuid": "5ed2d7137f28a981a9a423ce1dd1587c",
        "title": "芗林五十咏 菊坡",
        "author": "杨万里",
        "content": "西风破幽馥，东篱散清好。\n渊明不可作，邂逅芗林老。",
        "dynasty": "宋",
        "collection_info": null
    },
    {
        "uuid": "240dde11ee02e5ab783cf3f845e2e91c",
        "title": "芗林五十咏 文杏坞",
        "author": "杨万里",
        "content": "道白非真白，言红不苦红。\n请君红白外，别眼看天工。",
        "dynasty": "宋",
        "collection_info": null
    },
    {
        "uuid": "d646723feb25ff6d4aa868c0250234f9",
        "title": "芗林五十咏 药栏",
        "author": "杨万里",
        "content": "日出花药丽，风生芝朮香。\n枕中兼肘后，别有不传方。",
        "dynasty": "宋",
        "collection_info": null
    },
    {
        "uuid": "0192aab88d306cc7b6a9e87a6b2de867",
        "title": "芗林五十咏 玉井",
        "author": "杨万里",
        "content": "谁言玉井春，不作双井味。\n会有眠云客，领略两相似。",
        "dynasty": "宋",
        "collection_info": null
    },
    {
        "uuid": "5af93b9e448787db5772605899eb5131",
        "title": "芗林五十咏 芙蓉沜",
        "author": "杨万里",
        "content": "岸植木菡萏，池栽水拒霜。\n那知一家种，同艷不同香。",
        "dynasty": "宋",
        "collection_info": null
    },
    {
        "uuid": "6e4cbe79eb74fc45d060ca019fed6d67",
        "title": "芗林五十咏 槐阴墿",
        "author": "杨万里",
        "content": "阴作官街绿，花催举子黄。\n公家有三树，犹带凤池香。",
        "dynasty": "宋",
        "collection_info": null
    },
    {
        "uuid": "08faea9320633d80ef3d46585f813c8c",
        "title": "芗林五十咏 东皋",
        "author": "杨万里",
        "content": "避世无功酒，临流元亮诗。\n鹤鸣入天听，叶下报秋悲。",
        "dynasty": "宋",
        "collection_info": null
    },
    {
        "uuid": "1c47e751c684fcb52eb2374ef28953cf",
        "title": "芗林五十咏 听水亭",
        "author": "杨万里",
        "content": "泠泠无絃筝，汹汹自鸣鼓。\n最是醉梦中，唤作松风雨。",
        "dynasty": "宋",
        "collection_info": null
    },
    {
        "uuid": "cd01f9302b84e2f0689f098289691d4e",
        "title": "芗林五十咏 雪台",
        "author": "杨万里",
        "content": "玉树参差出，天花顷刻开。\n先生倚栏处，指点是瑶台。",
        "dynasty": "宋",
        "collection_info": null
    },
    {
        "uuid": "32097b5e3ae6392ae6cbccffda4d1d71",
        "title": "芗林五十咏 西崦",
        "author": "杨万里",
        "content": "坡垄端何似，波涛起復低。\n醉眠桂花雪，不觉月华西。",
        "dynasty": "宋",
        "collection_info": null
    },
    {
        "uuid": "2447972fc33c22737b366c4b2c2eb321",
        "title": "芗林五十咏 碧梧垷",
        "author": "杨万里",
        "content": "往往游西崦，时时憩午阴。\n凤来人不见，飞入碧枝深。",
        "dynasty": "宋",
        "collection_info": null
    },
    {
        "uuid": "c6ce264286c48eebade7ebdbe9ff9341",
        "title": "芗林五十咏 百花洲",
        "author": "杨万里",
        "content": "茂苑犹香名，南阳已荒草。\n更兼芗林中，三洲是三岛。",
        "dynasty": "宋",
        "collection_info": null
    },
    {
        "uuid": "9fa94e87f3d4752324694b84e53716ef",
        "title": "芗林五十咏 有山堂",
        "author": "杨万里",
        "content": "阁皂风烟外，江西小有天。\n兹山本无主，掇入笔床前。",
        "dynasty": "宋",
        "collection_info": null
    },
    {
        "uuid": "865fc0c7857a79a8cfcafb61a917455f",
        "title": "芗林五十咏 松湖",
        "author": "杨万里",
        "content": "已讶松生市，更将湖入城。\n如何造物者，百巧供先生。",
        "dynasty": "宋",
        "collection_info": null
    },
    {
        "uuid": "5e8e86827a053b87d1efff8d25b073bb",
        "title": "芗林五十咏 折蔬亭",
        "author": "杨万里",
        "content": "芦菔鼠尾大，蔓菁兔耳长。\n先生不忍摘，野客却同尝。",
        "dynasty": "宋",
        "collection_info": null
    },
    {
        "uuid": "5acb4a47ef9ff97690d7f7ac2b011a2b",
        "title": "芗林五十咏 瓜田",
        "author": "杨万里",
        "content": "独酌圣贤酒，新尝子母瓜。\n丁宁林下友，莫道故侯家。",
        "dynasty": "宋",
        "collection_info": null
    },
    {
        "uuid": "59a95f1f5d7b4752e3e924de94a8a404",
        "title": "芗林五十咏 连辉观",
        "author": "杨万里",
        "content": "极目斜阳树，乘风落月梁。\n更和山与水，併作一秋光。",
        "dynasty": "宋",
        "collection_info": null
    },
    {
        "uuid": "d1926e276fc8f0c22c43b434ddbfdc46",
        "title": "渎头阻风",
        "author": "杨万里",
        "content": "天寒春浅蛰未开，船头一声出地雷。\n老夫惊倒卷帘看，白浪飞从东海来。\n东海復东几万里，扶桑顷刻到长淮。\n琉璃地上玉山起，玉山自走非人推。\n似闻海若怒川后，雨师风伯同抽差。\n夜提横水明光甲，大呼一战龟山颓。\n老夫送客理归棹，适逢奇观亦壮哉。\n岂不怀归船不进，繫缆古柳依云堆。\n须臾惊定却成喜，分付客愁金缕杯。",
        "dynasty": "宋",
        "collection_info": null
    },
    {
        "uuid": "b30e06481a6cb70c32fb48d5a338a1f2",
        "title": "至洪泽",
        "author": "杨万里",
        "content": "今宵合过山阳驿，泊船问来是洪泽。\n都梁到此只一程，却费一宵兼两日。\n政缘夜来到渎头，打头风起浪不休。\n舟人相贺已入港，不怕淮河更风浪。\n老夫摇手且低声，惊心犹恐淮神听。\n急呼津吏催开闸，津吏叉手不敢答。\n早潮已落水入淮，晚潮未来闸不开。\n细问晚潮何时来，更待玉虫缀金钗。",
        "dynasty": "宋",
        "collection_info": null
    },
    {
        "uuid": "bd508fc163c2d3d29dd221a6064f600e",
        "title": "过淮阴县",
        "author": "杨万里",
        "content": "索寞淮阴县，人家草草中。\n荻篱纬春胜，茅屋学船篷。\n今日非昨日，南风转北风。\n霍然香雾散，放出一轮红。",
        "dynasty": "宋",
        "collection_info": null
    },
    {
        "uuid": "fafea3b487bd87f9f8f7be0878b67978",
        "title": "过磨盘得风挂帆",
        "author": "杨万里",
        "content": "两岸黄旗小队兵，新晴归路马蹄轻。\n全番长笛横腰鼓，一曲春风出塞声。\n鹊噪鸦啼俱喜色，船轻风顺更兼程。\n却思两日淮河浪，心悸魂惊尚未平。",
        "dynasty": "宋",
        "collection_info": null
    },
    {
        "uuid": "6e4d358c0d9c13094bcb7437baa9efb6",
        "title": "望楚州新城",
        "author": "杨万里",
        "content": "已近山阳望渐宽，湖光百里见千村。\n人家四面皆临水，柳树双垂便是门。\n全盛向来元孔道，杂耕今是一雄藩。\n金汤再葺真长策，此外犹须子细论。",
        "dynasty": "宋",
        "collection_info": null
    },
    {
        "uuid": "2f5c72484d0b049139fdf9e0535a123f",
        "title": "阻风泊黄浦",
        "author": "杨万里",
        "content": "回顾山阳北，前瞻宝应东。\n又逢翻手雨，更着打头风。\n不了行程债，从来赋命穷。\n客愁无诉处，摇指画船篷。",
        "dynasty": "宋",
        "collection_info": null
    },
    {
        "uuid": "6e891fc59695f7cca859eb6c1ce6d0c4",
        "title": "过宝应县新开湖十首  其一",
        "author": "杨万里",
        "content": "寒裏船门不可开，试开一望兴悠哉。\n空蒙烟雨微茫树，都向湖光外面来。",
        "dynasty": "宋",
        "collection_info": null
    },
    {
        "uuid": "28ffbabcac6def39f01ee0dda762e40a",
        "title": "过宝应县新开湖十首  其二",
        "author": "杨万里",
        "content": "细雨初如弄隙尘，须臾化作舞空蚊。\n作团面旋还分散，只见轻烟与薄云。",
        "dynasty": "宋",
        "collection_info": null
    },
    {
        "uuid": "f337bdde42262131e00b9a7bf91d717c",
        "title": "过宝应县新开湖十首  其三",
        "author": "杨万里",
        "content": "雨丝拂水不曾沉，一一如珠一一明。\n乱走不停跳不住，忽然跳入水精瓶。",
        "dynasty": "宋",
        "collection_info": null
    },
    {
        "uuid": "b22e173b27de5d2a5b9b4227de3e6cf4",
        "title": "过宝应县新开湖十首  其四",
        "author": "杨万里",
        "content": "渔家可是厌尘嚣，结屋圆沙最尽梢。\n外面更栽杨柳树，上头无数鹭鸶巢。",
        "dynasty": "宋",
        "collection_info": null
    },
    {
        "uuid": "1a5a40a1c2f1a7f32af68485526415c0",
        "title": "过宝应县新开湖十首  其五",
        "author": "杨万里",
        "content": "湖堤插柳早青葱，犹带隋家旧土风。\n莫笑千株尺来许，看渠揽尽夕阳红。",
        "dynasty": "宋",
        "collection_info": null
    },
    {
        "uuid": "acbffaa9124fffca2cb269a7cde5374b",
        "title": "过宝应县新开湖十首  其六",
        "author": "杨万里",
        "content": "雨裏楼船即钓矶，碧云便是绿蓑衣。\n沧波万顷平如镜，一隻鸬鷀贴水飞。",
        "dynasty": "宋",
        "collection_info": null
    },
    {
        "uuid": "bc093e95dd86ae6ec44feaccccf0deab",
        "title": "过宝应县新开湖十首  其七",
        "author": "杨万里",
        "content": "半浓黛汁点遥林，微淡铅膏抹暮云。\n似白如青都不是，淮南弄色五湖春。",
        "dynasty": "宋",
        "collection_info": null
    },
    {
        "uuid": "9103da2b51847bcbe394225d91ce1bbd",
        "title": "过宝应县新开湖十首  其八",
        "author": "杨万里",
        "content": "天上云烟压水来，湖中波浪打云回。\n中间不是平林树，水色天容拆不开。",
        "dynasty": "宋",
        "collection_info": null
    },
    {
        "uuid": "4fcfc451b2866038cda975364179e60e",
        "title": "过宝应县新开湖十首  其九",
        "author": "杨万里",
        "content": "两隻钓船相对行，钓车自转不须萦。\n车停不转船停处，特地萦车手不停。",
        "dynasty": "宋",
        "collection_info": null
    },
    {
        "uuid": "7bf0cbc1a98e59ec01ec873f4248abaf",
        "title": "过宝应县新开湖十首  其一○",
        "author": "杨万里",
        "content": "五湖佳处是荒寒，却为无山水更宽。\n归去江南无此景，未须吃饭且来看。",
        "dynasty": "宋",
        "collection_info": null
    },
    {
        "uuid": "59ac5af2dfb877ad9284e3eda949e0ba",
        "title": "过九里亭",
        "author": "杨万里",
        "content": "水渚纔容足，渔家便架椽。\n屋根些子地，檐外不胜天。\n岸岸皆垂柳，门门一钓船。\n五湖好风月，乞与不论钱。",
        "dynasty": "宋",
        "collection_info": null
    },
    {
        "uuid": "f888f9135083c3e91cac8835c0e574fb",
        "title": "过杨子桥二首  其一",
        "author": "杨万里",
        "content": "浪说春归已四旬，淮南元自不知春。\n明朝却是中和节，野次谁怜寂寞人。",
        "dynasty": "宋",
        "collection_info": null
    },
    {
        "uuid": "be8791068c72bae7bd91cab47b02939b",
        "title": "过杨子桥二首  其二",
        "author": "杨万里",
        "content": "客愁满目政无聊，忽报船经杨子桥。\n未到江南心已喜，隔江山色碧相招。",
        "dynasty": "宋",
        "collection_info": null
    },
    {
        "uuid": "165ebaed8985807a22f28e27a1fb83bd",
        "title": "瓜州遇风",
        "author": "杨万里",
        "content": "金钲三声船欲发，天地苍茫忽开阖。\n恶风吹倒多景楼，怒涛打碎金山塔。\n涛头抛船入半空，船从空中落水中。\n势如崩山同日二十九，声如推堕万石之簴千石钟。\n岸人惊呼船欲没，舟人绝叫船復出。\n平生所闻杨子江，无风已自波相撞。\n莫教风动一波起，三日奔腾收不止。\n君不见逆酋投鞭欲断流，藁街自送月氏头。",
        "dynasty": "宋",
        "collection_info": null
    },
    {
        "uuid": "2530dde557dda24d7ebbdec2c839b6b5",
        "title": "再赋石翁石婆",
        "author": "杨万里",
        "content": "石翁谁怒犹睅目，石婆多愁鬓先秃。\n荒山野水四无人，二老对立今几春。\n珠襦玉匣化为土，金雁银鳬亦飞去。\n知是六朝何帝陵，摩娑碧藓俱无语。",
        "dynasty": "宋",
        "collection_info": null
    },
    {
        "uuid": "2bfdc7c0b6c9d8afc60c1b38dd58f3d8",
        "title": "观张功父南湖海棠杖藜走笔三首  其一",
        "author": "杨万里",
        "content": "看尽都城种海棠，只将一径引教长。\n约斋妙出春风手，人在中央花四傍。",
        "dynasty": "宋",
        "collection_info": null
    },
    {
        "uuid": "9ca4bc2b3baa53d2e1ccbcb4161acaa7",
        "title": "观张功父南湖海棠杖藜走笔三首  其二",
        "author": "杨万里",
        "content": "百株都好却嫌渠，拣中东边第一株。\n开与未开相间着，浓红密密淡疎疎。",
        "dynasty": "宋",
        "collection_info": null
    },
    {
        "uuid": "8b67c9cdc26905d70f7939d52ea0f016",
        "title": "观张功父南湖海棠杖藜走笔三首  其三",
        "author": "杨万里",
        "content": "天工信手洒明霞，若遣停匀未必佳。\n却得数株多叶底，殷勤衬出密边花。",
        "dynasty": "宋",
        "collection_info": null
    },
    {
        "uuid": "5fcd6d3f492d46a232d757f8b175efd1",
        "title": "送薛子约下第归永嘉",
        "author": "杨万里",
        "content": "河东鸑鷟志青天，冀北麒麟受玉鞭。\n二十年前元脱颖，五千人裏又遗贤。\n请君更草凌云赋，老我重看斫桂仙。\n趁取春风双鬓绿，收科谁后復谁先。",
        "dynasty": "宋",
        "collection_info": null
    },
    {
        "uuid": "381fdd2f1daa9a72046b00693b12e56d",
        "title": "和张功父桤木巴榄花韵",
        "author": "杨万里",
        "content": "南湖窠木已交加，种榄栽桤更北涯。\n生眼错呼为夜合，新鶑知不是桃花。\n绿阴四合藏云屋，翠浪全机织素纱。\n桂隠主人臞见骨，不餐酥酪却餐茶。",
        "dynasty": "宋",
        "collection_info": null
    },
    {
        "uuid": "e8ba445d2bd5fcc3dcefff2b21c0d70b",
        "title": "走笔谢张功父送似酴醾",
        "author": "杨万里",
        "content": "西湖野僧夸藏冰，半年化作真水精。\n南湖诗人笑渠拙，不如侬家解干雪。\n藏冰窨子山之幽，镵透九地山鬼愁。\n侬家藏雪有妙手，分明晒在翡翠楼。\n向来巽二拉滕六，玉妃夜投玉川屋。\n剪水作花吹朔风，揉云为粉散寒空。\n醉挥两袖拂银汉，梢头万斛冷不融。\n琼田挈月拾翠羽，砌成重楼天半许。\n盘作青蛟吐绿雾，乱飘六出熏沉炷。\n人间雪脆那可藏，天上雪落何曾香。\n三月尽头四月首，南湖香雪今谁有，分似诚斋老诗叟。\n碎挼玉花泛春酒，一饮一石更五斗。",
        "dynasty": "宋",
        "collection_info": null
    },
    {
        "uuid": "7907a3441390f0f8b034d90a27ddf5ee",
        "title": "和祝汝玉作举子语之句",
        "author": "杨万里",
        "content": "玉奴何必减花奴，省识春风作画图。\n临水隔花看走马，翻身射雁落雕弧。\n词场君擅倾城色，诗社侬凋觅句鬚。\n摩垒致师仰余勇，政惭连叔答肩吾。",
        "dynasty": "宋",
        "collection_info": null
    },
    {
        "uuid": "f4e87a11e5ff2ed9fe5533dd6d3be632",
        "title": "和徐盈赠诗二首  其一",
        "author": "杨万里",
        "content": "不谒长安众富儿，不随举子脱麻衣。\n片云出岫元无事，催我诗成翻手归。",
        "dynasty": "宋",
        "collection_info": null
    },
    {
        "uuid": "6403b599351e24d4327bb370c4e01119",
        "title": "和徐盈赠诗二首  其二",
        "author": "杨万里",
        "content": "无鬼玄谈雕苦空，端能问字过杨雄。\n韩琮不生王驾死，乞君明月与清风。",
        "dynasty": "宋",
        "collection_info": null
    },
    {
        "uuid": "369a0e4974c1f7bfb90195185a989f6b",
        "title": "送刘德修殿院直阁将漕潼川二首  其一",
        "author": "杨万里",
        "content": "乌府何缘着佞臣，紫皇亲擢得斯人。\n金丹半粒回元气，玉宇崇朝作好春。\n不惜孤身轻一叶，坐令九鼎重千钧。\n万牛回首求梁栋，未要沱江理钓缗。",
        "dynasty": "宋",
        "collection_info": null
    },
    {
        "uuid": "5e060d6bcc15016df6889cf176752ccf",
        "title": "送刘德修殿院直阁将漕潼川二首  其二",
        "author": "杨万里",
        "content": "半世西风吹盛名，晚同朝路慰平生。\n一言半语到金石，四海九州成弟兄。\n雪岭锦城君理棹，青鞋黄帽我归耕。\n长江万里通吴蜀，逢着双鱼各寄声。",
        "dynasty": "宋",
        "collection_info": null
    },
    {
        "uuid": "c2d8e05974216e94195e2282d63edc88",
        "title": "送马庄父游金陵",
        "author": "杨万里",
        "content": "东华踏徧软红尘，却去秦淮钓月轮。\n朱雀乌衣王谢宅，黄旗紫盖晋梁春。\n江山拾得风光好，杖屦归来句子新。\n祗恐参卿署军事，醲熏荐墨到槐宸。",
        "dynasty": "宋",
        "collection_info": null
    },
    {
        "uuid": "2f72afaade5ffc683de7e94451be044d",
        "title": "跋吴箕秀才诗卷",
        "author": "杨万里",
        "content": "君家子华翰林老，解吟芳草夕阳愁。\n开红落翠天为泣，覆手作春翻手秋。\n晚唐异味今谁嗜，耳孙下笔参差是。\n一径芙蓉十万枝，唤作春风二月时。\n旁人笑渠眼花恐落井，渠方掉头得句呼不醒。\n老夫向来守荆溪，郡有诗人元不知。\n赠我连城杂照乘，一夜空斋横白蜺。",
        "dynasty": "宋",
        "collection_info": null
    },
    {
        "uuid": "9b3789555409ac5608bd1d40b5a1af9e",
        "title": "记丘宗卿语绍兴府学前景",
        "author": "杨万里",
        "content": "镜湖泮宫转街曲，纔隔清溪便无俗。\n竹桥斜度透竹门，墙根一竿半竿竹。\n恰思是间宜看梅，忽然一枝横出来。\n霜余皴裂臂来大，只着寒花三两箇。",
        "dynasty": "宋",
        "collection_info": null
    },
    {
        "uuid": "7a0ef8440032c7494141984a5a5211e3",
        "title": "和御制琼林宴赐进士余復等诗",
        "author": "杨万里",
        "content": "圣主临轩士褎然，曲江花底宴群贤。\n九天日月开清照，四海豪英看广延。\n祗合致君上尧舜，不应侔德止宗宣。\n草莱忧国从今始，记取云章第一篇。",
        "dynasty": "宋",
        "collection_info": null
    },
    {
        "uuid": "9e3f099f5c19eabb92ad952c746c209e",
        "title": "送徐宋臣监丞补外",
        "author": "杨万里",
        "content": "出处何心一似云，世间万事不关身。\n补天炼石无虚日，忧国如家有几人。\n千载芬香只忠孝，百年富贵竟埃尘。\n看君两鬓青青在，不晚归来侍玉宸。",
        "dynasty": "宋",
        "collection_info": null
    },
    {
        "uuid": "9ffd89ca2c704c00c29ddf9c8766415f",
        "title": "题浏阳县柳仲明致政云居山书院",
        "author": "杨万里",
        "content": "云居山高三万尺，下插浏江上撞日。\n柳下和风百世师，有孙避地来筑室。\n奕叶隠居三百年，栽桃种杏今满川。\n当家相传一破砚，此外文字九千卷。\n旄头毕方书散亡，维仲明父再耿光。\n木叶衣裳野蕨肠，牙籤玉轴还堆床。\n更于山下起高阁，竹户松窗照林壑。\n阁上诸郎夜诵声，太一真人降云鹤。\n向来有子中文科，泮宫弹琴咏菁莪。\n柳氏门闾人刮目，仲明依旧一渔蓑。",
        "dynasty": "宋",
        "collection_info": null
    },
    {
        "uuid": "24f3d023caff7a213c563d16c864181e",
        "title": "小楼晚眺云日",
        "author": "杨万里",
        "content": "小楼挂上绿窗櫺，落日孤云万态生。\n碧玉峰峦白银缘，峰峦暗处缘偏明。",
        "dynasty": "宋",
        "collection_info": null
    },
    {
        "uuid": "191f10538326e7dff68adf556412789c",
        "title": "记丘宗卿嚥冰语",
        "author": "杨万里",
        "content": "醉嚥冰丸不作难，不须碎嚼不须餐。\n听渠历历胸中过，一寸诗肠一寸寒。",
        "dynasty": "宋",
        "collection_info": null
    },
    {
        "uuid": "25a1037490778365a9a6119a59d6f98a",
        "title": "送李制干季允擢第归蜀",
        "author": "杨万里",
        "content": "玉立长身太史公，诸郎箇箇有家风。\n高文大册传书种，怨句愁吟恼化工。\n鸿雁双衔月宫桂，鹓雏独恋蜀山桐。\n何如天网笼云表，三凤都归上苑中。",
        "dynasty": "宋",
        "collection_info": null
    },
    {
        "uuid": "0ed0db7800fe8d74d3f592ec05ea21b2",
        "title": "林宏才秉义挽辞",
        "author": "杨万里",
        "content": "行尽江南北，于何隠去休。\n福清好云谷，老子得菟裘。\n风采今千古，英灵閟一丘。\n庭阶俱玉树，仲氏立鳌头。",
        "dynasty": "宋",
        "collection_info": null
    },
    {
        "uuid": "641c56f927bf8dc7d4cd4c11d7e24932",
        "title": "题沈子寿旁观录",
        "author": "杨万里",
        "content": "逢着诗人沈竹斋，丁宁有口不须开。\n被渠谱入旁观录，四马如何挽得回。",
        "dynasty": "宋",
        "collection_info": null
    },
    {
        "uuid": "6b69f36a837f42823d2524359a3a8c07",
        "title": "送吴敏叔待制侍郎",
        "author": "杨万里",
        "content": "脚踏鸡翘豹尾间，心飞碧岫白云端。\n人看疎傅如图画，帝念严光返钓滩。\n玉殿松班唐次对，竹宫茅立汉祠官。\n自怜病鹤樊笼底，万羡冥鸿片影寒。",
        "dynasty": "宋",
        "collection_info": null
    },
    {
        "uuid": "f5ecb96bce22de186bafa86bd0df603b",
        "title": "寄吴宜之",
        "author": "杨万里",
        "content": "罨画溪头老诗伯，夜榜仙槎鬰林石。\n要令南斗避文星，却归北辰捧天极。\n顷逢桂江双鲤鱼，殷勤两寄尺素书。\n山长水远到不到，未必韦郎迹也疎。\n书中只有相思字，更及融州一寒士。\n泮水曾参冷似冰，等待春风放桃李。",
        "dynasty": "宋",
        "collection_info": null
    },
    {
        "uuid": "1eb0291f0c269cea1b61acea82a998cf",
        "title": "和沈子寿还朝天集之韵",
        "author": "杨万里",
        "content": "愁城不着狂诗客，径超天外华胥国。\n苦海惟愁热恼人，别有月中水精域。\n浣花一老已九京，何人再筑五言城。\n竹斋衣钵传锦里，咄咄云烟飞落纸。\n胸中磊磈有余地，语下飘萧无俗气。\n诗坛笔阵制中权，势如常山看率然。\n观者堵墙颜色沮，惊闻柘弹金盘句。\n老夫性癖耽此趣，被渠夜半赤手取。\n重阳过了元不知，犹有黄花三两枝。",
        "dynasty": "宋",
        "collection_info": null
    },
    {
        "uuid": "725ea50caf01b8e143ae4cb81a7fee85",
        "title": "雨中出湖上送客",
        "author": "杨万里",
        "content": "细雨轻烟着地昏，湖波真箇解生尘。\n浄慈灵隠君休觅，失却诸峰不恼人。",
        "dynasty": "宋",
        "collection_info": null
    },
    {
        "uuid": "847cef17b2b6b6260f08d8c1355501a5",
        "title": "入北昭庆寺",
        "author": "杨万里",
        "content": "两岸芙蓉雨洗粧，愁将红泪照银塘。\n抬头不起珠玑重，柳外西风特地狂。",
        "dynasty": "宋",
        "collection_info": null
    },
    {
        "uuid": "1a899afabfec57456dd029e9cb75218d",
        "title": "张几仲侍郎挽词三首  其一",
        "author": "杨万里",
        "content": "半世金闺彦，中年碧落班。\n一般俱紫橐，千古忽青山。\n秋入篇章裏，春生岳牧间。\n汾阳旧部曲，白髮万人潸。",
        "dynasty": "宋",
        "collection_info": null
    },
    {
        "uuid": "636d588cec82205a864f59c897b49e54",
        "title": "张几仲侍郎挽词三首  其二",
        "author": "杨万里",
        "content": "烈考同心德，中兴异姓王。\n勋劳贯三极，文献在诸郎。\n公也山林味，天乎日月忙。\n一生非不达，晚达却堪伤。",
        "dynasty": "宋",
        "collection_info": null
    },
    {
        "uuid": "cfc9a65c89ee4c9c2114927d8fbdeaa9",
        "title": "张几仲侍郎挽词三首  其三",
        "author": "杨万里",
        "content": "京口连沧观，洪都孺子亭。\n飞觞回落月，洒笔湿寒星。\n别去长离索，归来遽杳冥。\n知公喜侬句，五字酹英灵。",
        "dynasty": "宋",
        "collection_info": null
    },
    {
        "uuid": "a3af9782cc9e11b8953613d48e1bd8c3",
        "title": "徐氏太淑人挽词二首  其一",
        "author": "杨万里",
        "content": "三子官期至，同时各致勤。\n争迎阿潘母，独就大冯君。\n喜入乌巢舍，惊传鹤弔坟。\n伤心是廷尉，目断太行云。",
        "dynasty": "宋",
        "collection_info": null
    },
    {
        "uuid": "3798a3ba4970e4c6c22d972088435def",
        "title": "徐氏太淑人挽词二首  其二",
        "author": "杨万里",
        "content": "赤矢生名族，乌衣媲德门。\n萱堂登九秩，兰砌颔重孙。\n乐饮占蛇日，翻随药兔魂。\n一生参贝叶，梦幻了无痕。",
        "dynasty": "宋",
        "collection_info": null
    },
    {
        "uuid": "7a2518a139d82bad7649c081460efbb3",
        "title": "跋眉山程仁万言书草",
        "author": "杨万里",
        "content": "峨眉山下三苏乡，至今草木文章香。\n近时英妙有程郎，数寸管底翻锦江。\n向来曾草三千牍，流涕太息仍痛哭。\n九虎当关北斗深，十年买桂炊白玉。\n荆溪溪上相识初，君犹少年我壮夫。\n帝城再见各白鬚，袖中一纸梁溪书。\n剡藤方策一万字，犹带权书衡论味。\n君不见古来富贵扫无痕，只有文章照天地。",
        "dynasty": "宋",
        "collection_info": null
    },
    {
        "uuid": "555c5449f0f291f27a528d62ea7aef68",
        "title": "题巩仲至修辞斋",
        "author": "杨万里",
        "content": "人道庄周梦蝴蝶，我言蝴蝶梦庄周。\n庄周解飞蝶解语，说向蝴蝶应点头。\n修辞斋中子巩子，年少诗狂狂到底。\n蹇馿破帽衝达官，白眼清谈对余子。\n东莱一翁印斯人，世人皆憎翁不嗔。\n为渠落笔三大字，政自不妨诗入神。",
        "dynasty": "宋",
        "collection_info": null
    },
    {
        "uuid": "d894b91d15469d76751e2e7882d1ee0a",
        "title": "秋夕不寐二首  其一",
        "author": "杨万里",
        "content": "每到炎天只愿秋，如何秋到却成愁。\n官居也有寒蛩语，不似山间听得幽。",
        "dynasty": "宋",
        "collection_info": null
    },
    {
        "uuid": "66cdfffc4ee18b028112d14cd029e917",
        "title": "秋夕不寐二首  其二",
        "author": "杨万里",
        "content": "夏热通宵睡不成，秋凉老眼又偏醒。\n窗虚月白清无梦，却为西风数漏声。",
        "dynasty": "宋",
        "collection_info": null
    },
    {
        "uuid": "d764035cf3b11369891fce653eae1eab",
        "title": "跋符发所录上蔡语二首  其一",
        "author": "杨万里",
        "content": "洙泗渊源一线寒，再从伊洛起涛澜。\n偶看上蔡先生语，满目淙淙八节滩。",
        "dynasty": "宋",
        "collection_info": null
    },
    {
        "uuid": "c1f5ea495c5edd4739d07b0561de7d82",
        "title": "跋符发所录上蔡语二首  其二",
        "author": "杨万里",
        "content": "符君天秀擢炎方，茧足担簦学北方。\n不是澹庵谪南海，姓名那得许芬香。",
        "dynasty": "宋",
        "collection_info": null
    },
    {
        "uuid": "a9b6462ff1f28e67ac7a035ec2f8e04d",
        "title": "赠墨工张公明",
        "author": "杨万里",
        "content": "庐陵旧墨说潘衡，庐陵新墨说张生。\n潘家衣钵嗣苏子，张家苗裔出易水。\n易水松花烟一螺，涨起倒流三峡波。\n人言天下无白墨，那知真有玄尚白。\n磨光漆几夺眼睛，试点一点倾人城。",
        "dynasty": "宋",
        "collection_info": null
    },
    {
        "uuid": "b229808174df4484a75c004a15588132",
        "title": "跋丘宗卿侍郎见赠使北诗一轴",
        "author": "杨万里",
        "content": "太行界天二千里，清晨跳入寒窗底。\n黄河动地万壑雷，却与太行相趁来。\n青崖颠狂白波怒，老夫惊倒立不住。\n乃是丘迟出塞归，赠我大轴出塞诗。\n手持汉节娖秋月，弓挂天山鸣积雪。\n过故东京到北京，泪滴禾黍枯不生。\n誓取胡头为饮器，尽与遗民解魋髻。\n诗中哀怨诉阿谁，河水呜咽山风悲。\n中原万象听驱使，总随诗句归行李。\n君不见晋人王右军，龙跳虎卧笔有神。\n何曾哦得一句子，自哦自写传世人。\n君不见唐人杜子美，万草千花句何绮。\n祗以诗传字不传，却羡别人云落纸。\n莫道丘迟一轴诗，此诗此字绝世奇。\n再三莫遣鬼神知，鬼神知了偷却伊。",
        "dynasty": "宋",
        "collection_info": null
    },
    {
        "uuid": "2aed1ee7d9aa887c19c162a87ce71d21",
        "title": "谢湖州太守王成之给事送百花春糟蟹",
        "author": "杨万里",
        "content": "乌衣巷裏批敕手，整顿干坤渠尽有。\n天风吹入水精宫，一夜阳和徧花柳。\n爱杀苕溪波底云，揉云酿出蒲萄春。\n更挼百花作香尘，小槽溅破真珠痕。\n一杯吸尽太湖月，郡斋忽念山中客。\n远浇白首草玄人，伯雅仲雅俱清绝。\n一介不肯遣长鬚，却遣郭索持尺书。\n二执戈者争走趋，登彼糟丘劝腹腴，可怜郭索与陆谞。\n不傍贵人热门户，却访诚斋老病翁，多谢苕溪贤地主。",
        "dynasty": "宋",
        "collection_info": null
    },
    {
        "uuid": "5e41ba535ac560cc7677d851800fbf89",
        "title": "赠写真水鑑处士王温叔",
        "author": "杨万里",
        "content": "我不如森森千丈松，我不如濯濯春月柳。\n髯疎鬓秃已雪霜，皮皱肉皴真老丑。\n叶生画时颜尚朱，王生画时骨更臞。\n一生爱山吟不就，两肩化作秋山瘦。\n君不见褒公鄂公图凌烟，腰间羽箭大如椽。\n君不见浣花醉图粉墨落，日斜泥滑馿失脚。\n贵人寒士两相嗤，画图犹在人已非。\n王生王生且停手，不如生前一杯酒。",
        "dynasty": "宋",
        "collection_info": null
    },
    {
        "uuid": "c65bac68ec37fb77f57f4afb09e8db49",
        "title": "题汪季路太丞魏野草堂图二首  其一",
        "author": "杨万里",
        "content": "汾阴西祀告昇平，四海无波镜样清。\n乞与幽人好风月，万山裏许听泉声。",
        "dynasty": "宋",
        "collection_info": null
    },
    {
        "uuid": "789d91ad8f3a8e4ba8881df46c94f985",
        "title": "题汪季路太丞魏野草堂图二首  其二",
        "author": "杨万里",
        "content": "奉常夫子半钱无，不问田园况室庐。\n闻道买来新宅子，借看却是草堂图。",
        "dynasty": "宋",
        "collection_info": null
    },
    {
        "uuid": "8c757b314555f48a28b4ddb55159e8e8",
        "title": "题汪季路所藏李伯时飞骑斫鬃射杨枝及绣毬图二首  其一",
        "author": "杨万里",
        "content": "虎夫驰射殿西偏，一箭穿毬不再弯。\n飞骑新图天上本，龙眠偷得到人间。",
        "dynasty": "宋",
        "collection_info": null
    },
    {
        "uuid": "f5ecda975eb15bc334370ae1232464d1",
        "title": "题汪季路所藏李伯时飞骑斫鬃射杨枝及绣毬图二首  其二",
        "author": "杨万里",
        "content": "君王将幸宝津园，刷洗天驹尚未干。\n禁地何缘有阑入，考官应奉得来看。",
        "dynasty": "宋",
        "collection_info": null
    },
    {
        "uuid": "f7acf5bd1ff14b65a3d53a916f775021",
        "title": "晓登小楼雾失南高峰塔",
        "author": "杨万里",
        "content": "日日南高峰，知我登小楼。\n笑回紫翠面，擎献新鲜秋。\n独将诗魂去，恣绕月胁游。\n得句寄与渠，月姊不敢搜。\n绝顶珥琼笔，仰空书银鈎。\n今晨招不来，开窗得孤愁。\n折简呼屏翳，能为追亡不。",
        "dynasty": "宋",
        "collection_info": null
    },
    {
        "uuid": "9b8c254926d45545dcf2585cb355e55f",
        "title": "跋罗春伯所藏高氏乐毅论",
        "author": "杨万里",
        "content": "右军乐毅论，大令洛神赋。\n王家小楷天取将，祗余惊鸾尚双翥。\n昭陵银海閟银鈎，秦王卧看偷儿偷。\n秣陵井苔剥山骨，祝融復遣山鬼搜。\n裂琼划玉各分散，遗下宝圭三五段。\n墨卿收拾骊颔珠，仅仅一百八十余。\n江西今代韩吏部，古心古道生好古。\n雷电勃兴急捉取，阿那精灵会飞去。",
        "dynasty": "宋",
        "collection_info": null
    },
    {
        "uuid": "a3b8dc4b8fbce40fa657f2fc135584a6",
        "title": "赠周敬伯",
        "author": "杨万里",
        "content": "万方英杰集桥门，作么吾州不数人。\n之子独携一方策，短檠以外四无邻。\n岁云暮矣犹为客，归去来兮未立身。\n待上六鳌头上立，还家藉手拜双亲。",
        "dynasty": "宋",
        "collection_info": null
    },
    {
        "uuid": "b5b10a9ffa48ce73a26ab0e8533039d2",
        "title": "赠翦字吴道人",
        "author": "杨万里",
        "content": "宝晋云烟杂海涛，玉溪花月写风骚。\n一生不倩毛锥子，只倩并州快翦刀。",
        "dynasty": "宋",
        "collection_info": null
    },
    {
        "uuid": "8117296f5265dbf31d5b2ae5a216d21b",
        "title": "题汪圣锡坟庵真如轩在玉山常山之间",
        "author": "杨万里",
        "content": "东吴南垂楚北际，中央不合大如砺。\n百滩千嶂自一川，清空不是人间世。\n玉山先生携老禅，把茅结庵开小轩。\n身前身后来醉眠，一醉不醒三千年。\n先生杖屦半宇宙，每到此轩去还又。\n为怜雪立孤竹君，月骨风筋如许瘦。\n向来种笋今排天，先生手痕故依然。\n骑龙帝旁为飞仙，玉棺寂寞空寒烟。",
        "dynasty": "宋",
        "collection_info": null
    },
    {
        "uuid": "ef0cb1da161bbd23c12185ae1db6e7f3",
        "title": "和陆务观用张季长吏部韵寄季长兼简老夫补外之行二首  其一",
        "author": "杨万里",
        "content": "今代老龟蒙，无书遗子公。\n也能将好句，特地寄西风。\n迟暮甘三已，飘零笑两穷。\n绝怜张与陆，百战角新功。",
        "dynasty": "宋",
        "collection_info": null
    },
    {
        "uuid": "4c911ec1d9a7f069d202ca41ab0fe388",
        "title": "和陆务观用张季长吏部韵寄季长兼简老夫补外之行二首  其二",
        "author": "杨万里",
        "content": "别去公怀我，诗来我梦公。\n半轮笠泽月，一信镜湖风。\n岂有诗名世，而无鬼作穷。\n管城言晓事，犹欲策元功。",
        "dynasty": "宋",
        "collection_info": null
    },
    {
        "uuid": "09d0cf720beee7344b25106e896d487d",
        "title": "之官江左舟中梳头",
        "author": "杨万里",
        "content": "耐痒呼僮理乱丝，一梳一快胜千篦。\n是中妙处无人会，合眼垂头到睡时。",
        "dynasty": "宋",
        "collection_info": null
    },
    {
        "uuid": "0f627cc23c493951fe7621a42c44065c",
        "title": "题张以道上舍寒绿轩",
        "author": "杨万里",
        "content": "菊芽伏土糁青粟，杞笋傍根埋紫玉。\n雷声一夜雨一朝，森然迸出如蕨苗。\n先生饥肠诗作梗，小摘珍芳汲冰井。\n风炉蟹眼候松声，笊篱亲捞微带生。\n烂炊凋胡淅青精，芼以天随寒绿萌。\n饥时作齑仍作羹，饱后龙凤同庖烹。\n太官蒸羔压花片，宰夫胹蹯削琼软。\n豹胎熬出祸胎来，贵人有眼何曾见。\n天随尚有愁作魔，愁杞作棘菊作莎。\n君不见黄金钱照红玉豆，秋高更觉风味多。\n先生酿金炼红玉，自莎自棘如予何。\n金空玉尽苗復出，吃苗吃花并吃实。\n天随白眼屠沽儿，不道有人头上立。",
        "dynasty": "宋",
        "collection_info": null
    },
    {
        "uuid": "5e9bb1e45203dd72ae9dffde936152e2",
        "title": "宿长安闸",
        "author": "杨万里",
        "content": "野次何销追水程，昏时即住晓时行。\n惊眠幸自无更点，犹有船头击柝声。",
        "dynasty": "宋",
        "collection_info": null
    },
    {
        "uuid": "3a08e9437b3a2625634d432fd9379b3f",
        "title": "读诗",
        "author": "杨万里",
        "content": "船中活计只诗编，读了唐诗读半山。\n不是老夫朝不食，半山绝句当朝餐。",
        "dynasty": "宋",
        "collection_info": null
    },
    {
        "uuid": "a569a7e64f3154b8b507c08747d79d14",
        "title": "夜泊平望二首  其一",
        "author": "杨万里",
        "content": "夜来微雪晓还晴，平望维舟嫩月生。\n道是烛花总无恨，为谁须暗为谁明。",
        "dynasty": "宋",
        "collection_info": null
    },
    {
        "uuid": "43cb871956868a73424e704a660548c8",
        "title": "夜泊平望二首  其二",
        "author": "杨万里",
        "content": "一色河边卖酒家，于中酒客一家多。\n青帘不饮能样醉，弄杀霜风舞杀它。",
        "dynasty": "宋",
        "collection_info": null
    },
    {
        "uuid": "5e96be421935d42b6d3b3f9fc1b73a06",
        "title": "平望夜景",
        "author": "杨万里",
        "content": "二冬冬，三当当。\n夜泊平望更点长，新月无光湖有光。\n昨宵一雪今宵霜，犬吠两岸归人忙。\n夜深人静无一事，画烛泣残人欲睡。\n忽有渔船外水来，一棹波声风雨至。\n半生堕在红尘中，浮家东吴东復东。\n楼船夜宿瑠璃国，谁言别有水精宫。",
        "dynasty": "宋",
        "collection_info": null
    },
    {
        "uuid": "d0dbc67894a4f17b73cdf36d3873ad46",
        "title": "远树",
        "author": "杨万里",
        "content": "行行远树惨无聊，脱尽清阴只有梢。\n霜干瘦来无可庇，更能庇得鹭鸶巢。",
        "dynasty": "宋",
        "collection_info": null
    },
    {
        "uuid": "cc138e8d8df4fa3e7975a62dacebe398",
        "title": "望姑苏",
        "author": "杨万里",
        "content": "旷野平中天四垂，冻云罅裏日平西。\n水村人远看来短，茅屋檐长反作低。\n最爱河堤能底巧，截他山脚不胜齐。\n喜闻借得姑苏馆，百尺高台入杖藜。",
        "dynasty": "宋",
        "collection_info": null
    },
    {
        "uuid": "fa4657b11ecf44b145d991b6baf23514",
        "title": "风定过垂虹亭",
        "author": "杨万里",
        "content": "松江未过不胜愁，过了垂虹百不忧。\n忽见石湖山上塔，定知塔背是苏州。",
        "dynasty": "宋",
        "collection_info": null
    },
    {
        "uuid": "302c72c6a41e338ae4752a708bb23c1f",
        "title": "鲈鱼",
        "author": "杨万里",
        "content": "两年三度过垂虹，每过垂虹每雪中。\n要与鲈鱼偿旧债，不应张翰独秋风。\n买来一尾那嫌少，尚有杯羹慰老穷。\n祗是莼丝无觅处，仰天大笑笑天公。",
        "dynasty": "宋",
        "collection_info": null
    },
    {
        "uuid": "3e4e36c29523b5bce3878352785027b6",
        "title": "泊姑苏城外大雪二首  其一",
        "author": "杨万里",
        "content": "夜烧银烛卷金巵，猛落天花醉未知。\n若怯一寒都不看，却教六出更投谁。\n开门片片洒人面，送眼山山呈玉肌。\n纔雪又晴晴又雪，吴中风物许清奇。",
        "dynasty": "宋",
        "collection_info": null
    },
    {
        "uuid": "56bb1d4a15c8bf29958159b7526bcf6a",
        "title": "泊姑苏城外大雪二首  其二",
        "author": "杨万里",
        "content": "今日晴光满碧空，也无雾雨也无风。\n寂然窗户黄昏后，霍地琼瑶一望中。\n千里湖山银作地，半篙舴艋玉为宫。\n丁宁浮蚁非常绿，计会祥麟分外红。",
        "dynasty": "宋",
        "collection_info": null
    },
    {
        "uuid": "ed409004fe7f854be32e60ddb73c09da",
        "title": "跋袁起岩所藏兰亭帖",
        "author": "杨万里",
        "content": "南朝千载有斯人，拈出兰亭花草春。\n俛仰之间已陈迹，至今此纸尚如新。",
        "dynasty": "宋",
        "collection_info": null
    },
    {
        "uuid": "0a61dbcaa200fc4d488c4da1269970f3",
        "title": "谒范参政并赴袁起岩郡会坐中炽炭周围遂中火毒得疾垂死乃悟贵人多病皆养之太过耳",
        "author": "杨万里",
        "content": "后炭前炉便是窑，饶君是铁也教销。\n不须泉下火山狱，新制人间法外条。\n今日晴明殊可喜，病夫意绪自无聊。\n看来只欠刀圭药，脚踏层冰雪没腰。",
        "dynasty": "宋",
        "collection_info": null
    },
    {
        "uuid": "afa9d3b69ed511761ed8b779eb396fcc",
        "title": "辛亥元日送章德茂自建康移帅江陵二首  其一",
        "author": "杨万里",
        "content": "极知借寇未多时，道是征黄有近期。\n不割半青江令宅，却飞大白习家池。\n湖山解语云来暮，淮水无情也去思。\n莫近乡关动归兴，轻黄一点上双眉。",
        "dynasty": "宋",
        "collection_info": null
    },
    {
        "uuid": "e94fe8e00eb55824bab3e75c94d4900b",
        "title": "辛亥元日送章德茂自建康移帅江陵二首  其二",
        "author": "杨万里",
        "content": "西湖一别忽三年，白首相从岂偶然。\n到得我来恰君去，政当腊后与春前。\n醉余犯雪追征帽，送了凭栏望去船。\n待把衣冠挂神武，看渠勋业上凌烟。",
        "dynasty": "宋",
        "collection_info": null
    },
    {
        "uuid": "4387cc192153fbe54642d40e5bc197dd",
        "title": "金陵官舍后圃散策二首  其一",
        "author": "杨万里",
        "content": "江梅未落杏先繁，萱草都齐柳半匀。\n却是浅寒花较耐，东风未要十分温。",
        "dynasty": "宋",
        "collection_info": null
    },
    {
        "uuid": "67facb60294efcd580e281e76f401d44",
        "title": "金陵官舍后圃散策二首  其二",
        "author": "杨万里",
        "content": "旋种花窠二百株，不知种了有花无。\n阿谁便向春工说，急捣红蓝染玉酥。",
        "dynasty": "宋",
        "collection_info": null
    },
    {
        "uuid": "107095297da16e27f0561e8668a7f111",
        "title": "过秦淮",
        "author": "杨万里",
        "content": "晓过新桥启轿窗，要看春水弄春光。\n东风作意惊诗眼，搅乱垂杨两岸黄。",
        "dynasty": "宋",
        "collection_info": null
    },
    {
        "uuid": "43ce52c61d610df1c135a2dcd9647d66",
        "title": "后圃杏花",
        "author": "杨万里",
        "content": "小树手初种，当年花便稠。\n拣枝那忍折，绕径祗成愁。\n淡了犹红在，留渠肯住不。\n无端万银竹，判却一春休。",
        "dynasty": "宋",
        "collection_info": null
    },
    {
        "uuid": "af1fbf0fbab1ed7c64cdb31c59a5552e",
        "title": "戏綵堂前海棠",
        "author": "杨万里",
        "content": "露揉雨渍柳方浓，日晒风曛杏政烘。\n祗有海棠非旋染，粟来大小便鲜红。",
        "dynasty": "宋",
        "collection_info": null
    },
    {
        "uuid": "2689619306e4ca1a13a3ec7ccc60afcf",
        "title": "樱桃花",
        "author": "杨万里",
        "content": "樱桃花发满晴柯，不赌娇饶只赌多。\n落尽江梅余半朶，依前风韵合还他。",
        "dynasty": "宋",
        "collection_info": null
    },
    {
        "uuid": "688e92bdfc0030c2438da66c79279a48",
        "title": "春寒",
        "author": "杨万里",
        "content": "阵阵风寒树树斜，不容老子出檐牙。\n绣帘半捲门偏启，深倚胡床远看花。",
        "dynasty": "宋",
        "collection_info": null
    },
    {
        "uuid": "2d69188a11d61f33ed2d8d2d3ac9b6bf",
        "title": "春阴忽霁",
        "author": "杨万里",
        "content": "云膜辛勤护日华，一重縠子一重纱。\n玉奁忽透菱花影，淡与油窗描杏花。",
        "dynasty": "宋",
        "collection_info": null
    },
    {
        "uuid": "2aae6827f2f07e7456b3ac4802c66181",
        "title": "过笪桥",
        "author": "杨万里",
        "content": "轻风欲动没人知，早被垂杨报酒旗。\n行到笪桥中半处，钟山飞入轿窗来。",
        "dynasty": "宋",
        "collection_info": null
    },
    {
        "uuid": "c85a36000a4aa0b75e0da4f676eff5e0",
        "title": "登凤凰台",
        "author": "杨万里",
        "content": "千年百尺凤凰台，送尽潮回凤不回。\n白鹭北头江草合，乌衣西面杏花开。\n龙蟠虎踞山川在，古往今来鼓角哀。\n只有谪仙留句处，春风掌管拂蛛煤。",
        "dynasty": "宋",
        "collection_info": null
    },
    {
        "uuid": "83f2558e3bfdc95c595d14f84ead84f0",
        "title": "上巳寒食同日后圃行散",
        "author": "杨万里",
        "content": "百五重三併一朝，风光不怕不娇饶。\n鹿葱引道心犹卷，杨柳应门手对招。\n筇未唤随非是强，扇聊作伴不须摇。\n先生道是无歌舞，花劝鶑酬酒自销。",
        "dynasty": "宋",
        "collection_info": null
    },
    {
        "uuid": "8d79c719f9b0ddc9ea59583c6035b522",
        "title": "代书呈张功父",
        "author": "杨万里",
        "content": "不见子张子，令人梦亦思。\n只应依旧瘦，近作几多诗。\n联句平生事，看花去岁时。\n海棠今好不，传语併酴醾。",
        "dynasty": "宋",
        "collection_info": null
    },
    {
        "uuid": "8e0e5bdd102793db2b660ad2ab8cd538",
        "title": "移瑞香花斛",
        "author": "杨万里",
        "content": "夜掇香窠沐露华，昼移翠斛馥窗纱。\n将身挨起帘帷着，生怕帘帷挨着花。",
        "dynasty": "宋",
        "collection_info": null
    },
    {
        "uuid": "2c617632c29aea623b9a4c44afc2364e",
        "title": "三月三日上忠襄坟因之行散得十绝句  其一",
        "author": "杨万里",
        "content": "暖轿行春底见春，遮栏春色不教亲。\n急呼青伞小凉轿，又被春光着莫人。",
        "dynasty": "宋",
        "collection_info": null
    },
    {
        "uuid": "8b2d4907677c2519bf7f0758241c384a",
        "title": "三月三日上忠襄坟因之行散得十绝句  其二",
        "author": "杨万里",
        "content": "草藉轮蹄翠织成，花围巷陌锦帏屏。\n早来指点游人处，今在游人行处行。",
        "dynasty": "宋",
        "collection_info": null
    },
    {
        "uuid": "ae6332661c106e11bc264bc33e807f5b",
        "title": "三月三日上忠襄坟因之行散得十绝句  其三",
        "author": "杨万里",
        "content": "淮山脚下大江横，御柳梢头绛阙明。\n览尽山川更城郭，雨花台上太奇生。",
        "dynasty": "宋",
        "collection_info": null
    },
    {
        "uuid": "bf08a651b6bae0ecda4e644b36e84215",
        "title": "三月三日上忠襄坟因之行散得十绝句  其四",
        "author": "杨万里",
        "content": "天公也自喜良辰，上巳风光忽斩新。\n点检一春好天色，更无两日似今晨。",
        "dynasty": "宋",
        "collection_info": null
    },
    {
        "uuid": "9688ced8710470f9fe422d84ea2174d4",
        "title": "三月三日上忠襄坟因之行散得十绝句  其五",
        "author": "杨万里",
        "content": "游人不是上坟回，便是清湍禊事来。\n最苦相逢无处避，天禧寺及雨花台。",
        "dynasty": "宋",
        "collection_info": null
    },
    {
        "uuid": "1bb1870ec33a66ab15ac06130a541010",
        "title": "三月三日上忠襄坟因之行散得十绝句  其六",
        "author": "杨万里",
        "content": "女唱儿歌去踏青，阿婆笑语伴渠行。\n只亏郎罢优轻杀，櫑子双担挈酒缾。",
        "dynasty": "宋",
        "collection_info": null
    },
    {
        "uuid": "cdcc45fefa6c9888b793f6470b354c5b",
        "title": "三月三日上忠襄坟因之行散得十绝句  其七",
        "author": "杨万里",
        "content": "粉捏孩儿活逼真，象生果子更时新。\n输赢一掷浑闲事，空手入城羞杀人。",
        "dynasty": "宋",
        "collection_info": null
    },
    {
        "uuid": "0d247a598a3a888f478e8a40dcd20e6e",
        "title": "三月三日上忠襄坟因之行散得十绝句  其八",
        "author": "杨万里",
        "content": "长干桥外即乌衣，今着屠沽卖菜儿。\n晋殿吴宫犹碧草，玉亭谢馆尽黄鹂。",
        "dynasty": "宋",
        "collection_info": null
    },
    {
        "uuid": "8f376717adbe9dd509cc764c419a13ec",
        "title": "三月三日上忠襄坟因之行散得十绝句  其九",
        "author": "杨万里",
        "content": "除却钟山与石城，六朝遗迹问难真。\n里名只道新名好，不道新名误后人。",
        "dynasty": "宋",
        "collection_info": null
    },
    {
        "uuid": "4acae9e937f454de05a923298c42e002",
        "title": "三月三日上忠襄坟因之行散得十绝句  其一○",
        "author": "杨万里",
        "content": "切忌寻春预作谋，教君行乐定成愁。\n老夫乘兴翩然出，不遣风知雨觉休。",
        "dynasty": "宋",
        "collection_info": null
    },
    {
        "uuid": "5b4a3869aea921242eb594500246ce2a",
        "title": "折花",
        "author": "杨万里",
        "content": "指似青童折海棠，繁枝仍要艳花房。\n痴眉騃眼生疎手，颤脱花房闷一场。",
        "dynasty": "宋",
        "collection_info": null
    },
    {
        "uuid": "11e7ed6f68953a08411865e63ac40b85",
        "title": "行阙养种园千叶杏花二首  其一",
        "author": "杨万里",
        "content": "不信东皇也有私，如何偏宠杏花枝。\n于中更出红千叶，且道此花奇不奇。",
        "dynasty": "宋",
        "collection_info": null
    },
    {
        "uuid": "77ea8ee7186f5b5ba3da2a666ca89bfc",
        "title": "行阙养种园千叶杏花二首  其二",
        "author": "杨万里",
        "content": "白白红红两不真，重重迭迭是精神。\n谁言跂石眠云客，也见长杨五柞春。",
        "dynasty": "宋",
        "collection_info": null
    },
    {
        "uuid": "c175d0b20698efce405575849cc228ef",
        "title": "清明日雨雪来早晴霁二首  其一",
        "author": "杨万里",
        "content": "清明一雨坏花时，梅杏樱桃总脱枝。\n挽住落英供细舞，东风犹自妬游丝。",
        "dynasty": "宋",
        "collection_info": null
    },
    {
        "uuid": "e4e7342a911e6457647fe98a96dec8a9",
        "title": "清明日雨雪来早晴霁二首  其二",
        "author": "杨万里",
        "content": "清明一雪怪生寒，逗晓新晴雪未残。\n要见海棠还傅粉，捲帘不彻急来看。",
        "dynasty": "宋",
        "collection_info": null
    },
    {
        "uuid": "16fe4e9c54a87b44be6a6a264a920f16",
        "title": "海棠四首  其一",
        "author": "杨万里",
        "content": "小园不到负今晨，晚唤娇红伴老身。\n落日争明那肯暮，艳粧一出更无春。\n树间露坐看摇影，酒底花光併入唇。\n银烛不烧渠不睡，梢头恰恰挂冰轮。",
        "dynasty": "宋",
        "collection_info": null
    },
    {
        "uuid": "0e60af816271707c4492ce89ea30b638",
        "title": "海棠四首  其二",
        "author": "杨万里",
        "content": "暖醉寒醒各自奇，千花谁是復谁非。\n燕支浓透春风面，翡翠新裁生色衣。\n破落东皇能许劣，庄严西子较些肥。\n痴儿犹恨无香在，紫蝶黄蜂政打围。",
        "dynasty": "宋",
        "collection_info": null
    },
    {
        "uuid": "0f3f34ebbb34f276155e29c9bf3c1577",
        "title": "海棠四首  其三",
        "author": "杨万里",
        "content": "竞艳争娇最是他，教人嫌少不嫌多。\n初酣晓日红千滴，晚笑东风淡一涡。\n自是花中无国色，非关格外占春窠。\n开时悭为渠侬醉，却恨飘零可若何。",
        "dynasty": "宋",
        "collection_info": null
    },
    {
        "uuid": "cb419a70d39b30c4c07fb60c410dd8cb",
        "title": "海棠四首  其四",
        "author": "杨万里",
        "content": "吾诗多为海棠哦，花意依前怨不多。\n已拆未开浑是韵，乍浓还淡总由它。\n留连春色能销底，请託东风定肯么。\n岂是少陵无句子，少陵未见欲如何。",
        "dynasty": "宋",
        "collection_info": null
    },
    {
        "uuid": "d6b8f90f4f5375d6d9d3a2c1a961cabc",
        "title": "花下夜饮",
        "author": "杨万里",
        "content": "夜深移入小杯盘，回首花枝不忍看。\n岂与海棠情分薄，老夫自是怯春寒。",
        "dynasty": "宋",
        "collection_info": null
    },
    {
        "uuid": "cf38944b41f0dea559bbffc4276c17e0",
        "title": "柳絮",
        "author": "杨万里",
        "content": "寒勒花迟却速残，暖将絮过忽吹还。\n雪翻霁日光风急，毬衮回廊曲榭闲。\n万里云天皆去处，羣飞踪迹恣中间。\n道渠催得春阑着，春不缘渠独不阑。",
        "dynasty": "宋",
        "collection_info": null
    },
    {
        "uuid": "615ef59d945d40ba6bfc3bd6ab3b2e9a",
        "title": "折杏子",
        "author": "杨万里",
        "content": "天暖酒易醺，春暮花难觅。\n意行到南园，杏子半红碧。\n轻风动高枝，可望不可摘。\n耸肩跂一足，偶尔攀翻得。\n攀条初亦喜，折条还復惜。\n小苦已自韵，未酸政堪吃。\n聊将插鬓归，空樽有余沥。",
        "dynasty": "宋",
        "collection_info": null
    },
    {
        "uuid": "060d4acee321fdd0ecffe479252834f0",
        "title": "红锦带花",
        "author": "杨万里",
        "content": "天女风梭织露机，碧丝地上茜栾枝。\n何曾繫住春归脚，只解萦长客恨眉。\n节节生花花点点，茸茸晒日日迟迟。\n后园初夏无题目，小树微芳也得诗。",
        "dynasty": "宋",
        "collection_info": null
    },
    {
        "uuid": "57737c7ad5fe70baf8c3c50869e2de57",
        "title": "送刘觉之归蜀",
        "author": "杨万里",
        "content": "大江东西湖南北，鹄袍学子森如竹。\n何人开口不伊川，阿谁初道此水源。\n清纯先生刘夫子，冷笑俗儒钻故纸。\n梦中亲见大小程，为渠刺船入洙泗。\n嗟我结髮从先生，日日看子趋鲤庭。\n先生命子却从我，小窗短檠共灯火。\n陋巷柴扉共寒饿，安知头上天几大。\n子今行李寄大宁，翩然束书游帝城。\n袖中一卷经济策，天关九虎叫不应。\n朝来忽见毛生刺，看来看去惊且喜。\n风花聚散三十年，何许飞堕老眼前。\n相逢几日又相别，珍重两字不忍说。\n我有故山江之西，祗遣思归不遣归。\n赠行聊借退之诗，石头城下一杯酒，便是此生长别离。",
        "dynasty": "宋",
        "collection_info": null
    },
    {
        "uuid": "2e4358063a92ccee2489210290b2449e",
        "title": "跋余伯益所藏张钦夫书西铭短纸二首  其一",
        "author": "杨万里",
        "content": "一高一下一中央，怙恃兼侬岂别房。\n撞过烟楼休劣相，祗如郎罢也无良。",
        "dynasty": "宋",
        "collection_info": null
    },
    {
        "uuid": "2eb57e1d4a2ef85b5cc94ca4b2415c72",
        "title": "跋余伯益所藏张钦夫书西铭短纸二首  其二",
        "author": "杨万里",
        "content": "横渠方寸着干坤，传到南轩更莫论。\n四海交朋霜叶落，半张翰墨雪涛翻。",
        "dynasty": "宋",
        "collection_info": null
    },
    {
        "uuid": "2968334b69c7eefe0820120908f9e853",
        "title": "游定林寺即荆公读书处四首  其一",
        "author": "杨万里",
        "content": "钟山已在万山深，更过钟山入定林。\n穿尽松杉行尽石，一庵犹隔白云岑。",
        "dynasty": "宋",
        "collection_info": null
    },
    {
        "uuid": "75a41c3b1cc906b863eb77dbecc2a534",
        "title": "游定林寺即荆公读书处四首  其二",
        "author": "杨万里",
        "content": "一箇青童一蹇馿，九年来往定林居。\n经纶枉被周公误，罢相归来始读书。",
        "dynasty": "宋",
        "collection_info": null
    },
    {
        "uuid": "f6e08b9ef0beaaa6a4a82204f7a6555d",
        "title": "游定林寺即荆公读书处四首  其三",
        "author": "杨万里",
        "content": "半破僧庵半补篱，旧题无復壁间诗。\n祗余手植双桐在，此外仍兼洗砚池。",
        "dynasty": "宋",
        "collection_info": null
    },
    {
        "uuid": "4fab8ae081ca6de23f517801f2391ebc",
        "title": "游定林寺即荆公读书处四首  其四",
        "author": "杨万里",
        "content": "踏月敲门访病夫，问来还是雪堂苏。\n不知把烛高谈许，曾举乌台诗帐无。",
        "dynasty": "宋",
        "collection_info": null
    },
    {
        "uuid": "445cb7d1301dcb8a1e8eaabf09f2d543",
        "title": "半山寺三首  其一",
        "author": "杨万里",
        "content": "霜松雪竹老重寻，南荡东陂水自深。\n凤去宅存谁与住，不如作寺免伤心。",
        "dynasty": "宋",
        "collection_info": null
    },
    {
        "uuid": "c63bb22bed00fea4865bdeeb3c2ec1f4",
        "title": "半山寺三首  其二",
        "author": "杨万里",
        "content": "老无穉子为应门，病有毗耶伴此身。\n相府梵宫均是幻，却须舍宅即离尘。",
        "dynasty": "宋",
        "collection_info": null
    },
    {
        "uuid": "ad4f0297b67996ff49ae7f5f18e71d07",
        "title": "半山寺三首  其三",
        "author": "杨万里",
        "content": "日边赐额寺名新，鸡犬犹迎旧主人。\n见说小儿齐拍手，半山寺主裹头巾。",
        "dynasty": "宋",
        "collection_info": null
    },
    {
        "uuid": "5fccd8586b8df6b3abfdb03b71579e3c",
        "title": "初夏即事",
        "author": "杨万里",
        "content": "今日风光定自佳，不寒不热恰清和。\n百年人世行乐耳，一岁春归奈老何。\n芍药晚花终是小，戎葵新莟许来多。\n俸钱自笑浑无用，祗合文江买钓蓑。",
        "dynasty": "宋",
        "collection_info": null
    },
    {
        "uuid": "cde814580b6dd2f10af56b0b06208864",
        "title": "贺建康帅余处恭迎宝公祷雨随应",
        "author": "杨万里",
        "content": "大士多时不入城，入城犹未炷炉熏。\n忽吹淮水千峰雨，不费钟山半朶云。\n桑叶秧苗俱起舞，葵花萱草亦欢欣。\n尚书款送公归去，留下丰年二十分。",
        "dynasty": "宋",
        "collection_info": null
    },
    {
        "uuid": "8449ef5e526a5a005513d9bdc6c04d0e",
        "title": "跋虞丞相与赵撙节使帖还其犹子济二首  其一",
        "author": "杨万里",
        "content": "虞丞相与赵将军，同策江淮第一勋。\n大羽进贤今寂寞，凌烟颂裏感风云。",
        "dynasty": "宋",
        "collection_info": null
    },
    {
        "uuid": "d14bc0f0e3d86c3789f0514a05ad95dd",
        "title": "跋虞丞相与赵撙节使帖还其犹子济二首  其二",
        "author": "杨万里",
        "content": "侧厘一幅落云烟，意豁神倾叹两贤。\n从古将门长出将，眼看小阮勒燕然。",
        "dynasty": "宋",
        "collection_info": null
    },
    {
        "uuid": "814035a4a0247ae472f8d75046e3d020",
        "title": "送李君亮大着出守眉州",
        "author": "杨万里",
        "content": "老夫丐外自缘老，復闻建邺江山好。\n不应夫子亦翩然，一柁江花更江草。\n黄金宫阙三神山，蓬莱五云霄汉间。\n仍将弱水三万里，隔断尘世无往还。\n西州名胜李太史，岂徒国士天下士。\n玉皇催入道山堂，知费台家几黄纸。\n似闻郎罢对熏风，忽思锦江荔枝红。\n人生奉亲行乐耳，金印斗大何关侬。\n峨眉山月却入手，影落庭闱一杯酒。\n蚤赋中和乐职宣布诗，会看夔龙集凤池。",
        "dynasty": "宋",
        "collection_info": null
    },
    {
        "uuid": "5a65dfe341d8ac3541e65e50b0be1508",
        "title": "昼倦",
        "author": "杨万里",
        "content": "睡眼䰒松倦日长，却抛诗卷步回廊。\n貍奴幸自双双戏，忽见人来走似獐。",
        "dynasty": "宋",
        "collection_info": null
    },
    {
        "uuid": "863e7cb9fd509c5fae90ff75519570cf",
        "title": "陪留守余处恭总领钱进思提刑傅景仁游清凉寺即古石头城三首  其一",
        "author": "杨万里",
        "content": "山自新亭走下来，化为一虎首重回。\n平吞雪浪三江水，卧对雨花千丈台。\n点检故城遗址在，凄凉浩叹宿云开。\n六朝踪迹登临徧，底事兹游独壮哉。",
        "dynasty": "宋",
        "collection_info": null
    },
    {
        "uuid": "854c62bf07d74ca891f5d5ec5a9c6be0",
        "title": "陪留守余处恭总领钱进思提刑傅景仁游清凉寺即古石头城三首  其二",
        "author": "杨万里",
        "content": "万里长江天上来，石头却欲打江回。\n青山外面周如削，紫府中间划洞开。\n苏峻战场今草树，仲谋庙貌古尘埃。\n多情白鹭洲前水，月落潮生声自哀。",
        "dynasty": "宋",
        "collection_info": null
    },
    {
        "uuid": "8341291ff3547c68fd7df048ed3ca19d",
        "title": "陪留守余处恭总领钱进思提刑傅景仁游清凉寺即古石头城三首  其三",
        "author": "杨万里",
        "content": "已守台城更石城，不知併力或分营。\n六师只遣环天阙，一垒真成借寇兵。\n向者王苏俱解此，冤哉隗协可怜生。\n若言虎踞浑堪倚，万岁千秋无战争。",
        "dynasty": "宋",
        "collection_info": null
    },
    {
        "uuid": "e6aa6945525f813306f1e8037be9aec0",
        "title": "和傅景仁游清凉寺",
        "author": "杨万里",
        "content": "旧时月过女墙头，风雨摧颓废不修。\n地老天荒无处问，松声滩响替人愁。\n祥刑使者来何暮，弔古诗篇清更幽。\n收拾江山入怀袖，却归讲席进鸿畴。",
        "dynasty": "宋",
        "collection_info": null
    },
    {
        "uuid": "bb6520bf9f064133a3c6270a2bb960b8",
        "title": "夏日杂兴",
        "author": "杨万里",
        "content": "金陵六月晓犹寒，近北天时较少暄。\n打尽来禽那待熟，半开萱草已先翻。\n独龙冈顶青千摺，十字河头碧一痕。\n九郡报来都雨足，插秧收麦喜村村。",
        "dynasty": "宋",
        "collection_info": null
    },
    {
        "uuid": "61c7f4ea941f18cd50300084455ee166",
        "title": "新亭送客",
        "author": "杨万里",
        "content": "六朝岂是乏勋贤，为底京师不晏然。\n柏壁置人天一笑，楚囚对泣后千年。\n钟山唤客长南望，江水留人懒北还。\n强管兴亡谈不尽，枉教吟杀夕阳蝉。",
        "dynasty": "宋",
        "collection_info": null
    },
    {
        "uuid": "571390be35da00fea9dddccf948477ba",
        "title": "戏咏陈氏女剪綵花二绝句 拒霜",
        "author": "杨万里",
        "content": "染露金风裏，宜霜玉水滨。\n莫嫌开最晚，元自不争春。",
        "dynasty": "宋",
        "collection_info": null
    },
    {
        "uuid": "34cddead15312fbdf5f8f613f621f588",
        "title": "戏咏陈氏女剪綵花二绝句 菊",
        "author": "杨万里",
        "content": "味苦谁能爱，香寒只自珍。\n长将潭底水，普供世间人。",
        "dynasty": "宋",
        "collection_info": null
    },
    {
        "uuid": "a988b7596cb3b86287008e6adb122c09",
        "title": "谢余处恭送七夕酒果蜜食化生儿二首  其一",
        "author": "杨万里",
        "content": "踉蹡儿孙忽满庭，折荷骑竹臂春鶑。\n巧楼后夜邀牛女，留钥今朝送化生。\n节物催人教老去，壶觞拜赐喜先倾。\n醉眠管得银河鹊，天上归来打六更。",
        "dynasty": "宋",
        "collection_info": null
    },
    {
        "uuid": "012fb8a1e97998b06cc4b3493e611fc1",
        "title": "谢余处恭送七夕酒果蜜食化生儿二首  其二",
        "author": "杨万里",
        "content": "新酿秦淮鸭绿坳，旋熬粔籹蜜蜂巢。\n来禽浓抹日半脸，水藕初凝雪一梢。\n岂有天孙千度嫁，枉同河鼓两相嘲。\n渠侬有巧真堪乞，不倩蛛丝罥果肴。",
        "dynasty": "宋",
        "collection_info": null
    },
    {
        "uuid": "fb02b2139d64e6887cab697efe4539fa",
        "title": "初秋行圃四首  其一",
        "author": "杨万里",
        "content": "今年六月不胜凉，七月炎蒸不可当。\n一阵秋风初过雨，箇般天气好烧香。",
        "dynasty": "宋",
        "collection_info": null
    },
    {
        "uuid": "ac84b18a98ac40b6de9bc69d85260a06",
        "title": "初秋行圃四首  其二",
        "author": "杨万里",
        "content": "小小园亭亦自佳，晚云过雨却成霞。\n烂开栀子浑如雪，已熟来禽尚带花。",
        "dynasty": "宋",
        "collection_info": null
    },
    {
        "uuid": "07ce28d2f41e74060f58009f4c3c5c05",
        "title": "初秋行圃四首  其三",
        "author": "杨万里",
        "content": "花梢飞下两鸣鸠，欲住还行行復留。\n拾得来禽吞不得，啄来啄去竟成休。",
        "dynasty": "宋",
        "collection_info": null
    },
    {
        "uuid": "57cf4eeec4489c5d23d7704a62b5ef69",
        "title": "初秋行圃四首  其四",
        "author": "杨万里",
        "content": "落日无情最有情，徧催万树暮蝉鸣。\n听来咫尺无寻处，寻到旁边却不声。",
        "dynasty": "宋",
        "collection_info": null
    },
    {
        "uuid": "877d1ec8596f6dd28e3dfddcad2e8ce5",
        "title": "跋澹庵先生辞工部侍郎答诏不允  其一",
        "author": "杨万里",
        "content": "高卧崖州二十年，黑头去国白头还。\n身居紫禁鶑花裏，心在青原水石间。",
        "dynasty": "宋",
        "collection_info": null
    },
    {
        "uuid": "77111da77849a59ada2aba3f238c40bb",
        "title": "跋澹庵先生辞工部侍郎答诏不允  其二",
        "author": "杨万里",
        "content": "愿挽天河洗北夷，老臣底用紫荷为。\n丹心一寸凌霜雪，祗有隆兴圣主知。",
        "dynasty": "宋",
        "collection_info": null
    },
    {
        "uuid": "903397d336f5eb8ec717154e0d4e8193",
        "title": "跋澹庵先生缴张钦夫赐章服答诏二首  其一",
        "author": "杨万里",
        "content": "平生师友两相知，苦为君王惜一衣。\n刺口争来争不得，青蝇犹傍太阳飞。",
        "dynasty": "宋",
        "collection_info": null
    },
    {
        "uuid": "cb15cc2064d9d309533313c0eb02d5b2",
        "title": "跋澹庵先生缴张钦夫赐章服答诏二首  其二",
        "author": "杨万里",
        "content": "紫绶当时赐两人，一为乳臭一名臣。\n老韩不要令同传，谁会先生此意真。",
        "dynasty": "宋",
        "collection_info": null
    },
    {
        "uuid": "b35ef45aa830841d472b29a6ec661e01",
        "title": "中元前贺余处恭尚书祷雨沛然霑足",
        "author": "杨万里",
        "content": "数点飘萧供晚清，二更倾泻到天明。\n雷驱云气如旋磨，雨徧山村却入城。\n簟面顿无秋后暑，檐牙最爱梦中声。\n尚书幸有为霖手，偏洒江东作么生。",
        "dynasty": "宋",
        "collection_info": null
    },
    {
        "uuid": "f909a65f739ba200d107f52aeb3e1a24",
        "title": "竹床",
        "author": "杨万里",
        "content": "已制青奴一壁寒，更搘绿玉两头安。\n谁言诗老眠云榻，不是渔郎钓月竿。\n醉梦那知蕉叶雨，小舟亲过蓼花滩。\n蹶然惊起天将晓，窗下书灯耿復残。",
        "dynasty": "宋",
        "collection_info": null
    },
    {
        "uuid": "bb7e9dfabd03b3534fb3b2d46579a383",
        "title": "中元日午",
        "author": "杨万里",
        "content": "雨余赤日尚如炊，亭午青阴不肯移。\n蜂过无花绝粮道，蚁行有水遏归师。\n今朝道是中元节，天气过于初伏时。\n小圃追凉还得热，焚香清坐读唐诗。",
        "dynasty": "宋",
        "collection_info": null
    },
    {
        "uuid": "adffc164e33e6fd7ea8d8582c89cbaf0",
        "title": "偶成",
        "author": "杨万里",
        "content": "珍禽饮盆池，将扇扑窗户。\n一声惊得飞，再声惊不去。",
        "dynasty": "宋",
        "collection_info": null
    },
    {
        "uuid": "6a66ff416b2763b3c2fee0db75178b33",
        "title": "秋日早起",
        "author": "杨万里",
        "content": "我眠亦甚安，梦中初无惊。\n如何作梦语，反侧意不平。\n起来不復寐，郡楼挝五更。\n窗纸尚昏昏，看到渐次明。\n卷帘启后户，披衣步中庭。\n汲井漱新泉，满面吹寒冰。\n仰看天宇旷，微白復淡青。\n犹挂烂银梳，未昇紫金钲。\n砌蛩余夜唧，树鹊作晓鸣。\n群动俱扰扰，竞若有所营。\n而人居其间，独欲免夙兴。\n出山三见秋，一年一征行。\n今兹秋又至，归心捺还生。\n会当挂其冠，高卧听松声。",
        "dynasty": "宋",
        "collection_info": null
    },
    {
        "uuid": "c4cbf67bba1562b345e7a0d8816f3e65",
        "title": "月台夜坐二首  其一",
        "author": "杨万里",
        "content": "秋日非无热，秋宵至竟清。\n老夫连数夕，露坐到三更。\n风急星明灭，云行月送迎。\n追驩追不得，驩却偶然成。",
        "dynasty": "宋",
        "collection_info": null
    },
    {
        "uuid": "a3284348fac66c0795e2c2375e88ee0c",
        "title": "月台夜坐二首  其二",
        "author": "杨万里",
        "content": "日落片时许，星纔数点明。\n须臾玉棋子，徧满碧瑶枰。\n向晚垂垂雨，通宵得得晴。\n秋蛩伴侬语，苦底是谁声。",
        "dynasty": "宋",
        "collection_info": null
    },
    {
        "uuid": "4882e700448dc2e30db12755c6c66cb0",
        "title": "初凉与次公子共读书册",
        "author": "杨万里",
        "content": "暑懒归投簟，凉醒打当书。\n罢吟唇欲裂，起坐膝难舒。\n汲古微澜动，悲秋小雨余。\n五言未针线，百过且阶除。",
        "dynasty": "宋",
        "collection_info": null
    },
    {
        "uuid": "526366ad960cbeb9f6b90144fc26f598",
        "title": "后圃秋步",
        "author": "杨万里",
        "content": "夏箑秋新妬，暄窗冷早侵。\n病葵萱未悟，落果草偏深。\n老矣曾荣望，归欤更懒心。\n此冠弹与挂，若箇不山林。",
        "dynasty": "宋",
        "collection_info": null
    },
    {
        "uuid": "85d3b976b1ec75909904c91b93f71a54",
        "title": "戏用禅观答曾无逸问山谷语",
        "author": "杨万里",
        "content": "前说人间无漏仙，后说世上无眼禅。\n衲子若全信佛语，生天定在灵运前。",
        "dynasty": "宋",
        "collection_info": null
    },
    {
        "uuid": "0bdfe499388219969f5b25b0a17e83f5",
        "title": "听蝉八绝句  其一",
        "author": "杨万里",
        "content": "披襟散髮晚风清，细细孤斟缓缓行。\n道是江东官事冗，绿杨阴裏听蝉声。",
        "dynasty": "宋",
        "collection_info": null
    },
    {
        "uuid": "12b0b3f231b87ecc8215e288ec8a34cc",
        "title": "听蝉八绝句  其二",
        "author": "杨万里",
        "content": "一隻初来报早秋，又添一隻说新愁。\n两蝉对语双垂柳，知斗先休斗后休。",
        "dynasty": "宋",
        "collection_info": null
    },
    {
        "uuid": "55535834c5bcb9452b9c23d1e45687f9",
        "title": "听蝉八绝句  其三",
        "author": "杨万里",
        "content": "渠与斜阳有底雠，千冤万恨诉清秋。\n更从谁子做头抵，只放斜阳不落休。",
        "dynasty": "宋",
        "collection_info": null
    },
    {
        "uuid": "6847f2d458adbd660e946e941b76597c",
        "title": "听蝉八绝句  其四",
        "author": "杨万里",
        "content": "一殻空空纸样轻，风前却有许多声。\n叫来叫去浑无事，叫到诗人白髮生。",
        "dynasty": "宋",
        "collection_info": null
    },
    {
        "uuid": "2e8364bb29b60cfd06c54437ee30d4b9",
        "title": "听蝉八绝句  其五",
        "author": "杨万里",
        "content": "说露谈风有典章，咏秋吟夏入宫商。\n蝉声无一些烦恼，自是愁人枉断肠。",
        "dynasty": "宋",
        "collection_info": null
    },
    {
        "uuid": "a37b0cb61c57d4ccd6e4734cb636c546",
        "title": "听蝉八绝句  其六",
        "author": "杨万里",
        "content": "乍来忽去为谁忙，短气抽教强作长。\n道是渠侬声不歇，一吟一续万低昂。",
        "dynasty": "宋",
        "collection_info": null
    },
    {
        "uuid": "69b40b86560a94c8da5724527cfb5788",
        "title": "听蝉八绝句  其七",
        "author": "杨万里",
        "content": "望帝啼春夜更多，不知蝉意却如何。\n还来入夜便无语，明日将诗理会它。",
        "dynasty": "宋",
        "collection_info": null
    },
    {
        "uuid": "4df5ecd1a70051ad1a81e3efb364a2b6",
        "title": "听蝉八绝句  其八",
        "author": "杨万里",
        "content": "罪过渠侬商略秋，从朝至暮不曾休。\n莫嫌入夜还休去，自有寒蛩替说愁。",
        "dynasty": "宋",
        "collection_info": null
    },
    {
        "uuid": "e291b59747be21d63d9141f1f4e2f1de",
        "title": "行部有日喜雨",
        "author": "杨万里",
        "content": "一雨天良苦，连宵酿不成。\n强摩昏睡眼，来看滴阶声。\n环细开来大，珠跳灭又生。\n稻花知我出，喷雪待相迎。",
        "dynasty": "宋",
        "collection_info": null
    },
    {
        "uuid": "40e0bd7c21dba80302982aee12d62fb6",
        "title": "八月朔晓起趣办行李",
        "author": "杨万里",
        "content": "雨后晨先起，花间湿也行。\n破除婪尾暑，领略打头清。\n蠹果无迟落，枯枝忽再荣。\n便须秣吾马，及此半阴晴。",
        "dynasty": "宋",
        "collection_info": null
    },
    {
        "uuid": "c795f8e37b8f641833332f592ecd0445",
        "title": "行部暂辞金陵同列有感",
        "author": "杨万里",
        "content": "爽气来江外，秋容上柳梢。\n生遭女嬃駡，老解子云嘲。\n衰病聊飞屐，行藏镇把包。\n君看社后燕，还忆社前巢。",
        "dynasty": "宋",
        "collection_info": null
    },
    {
        "uuid": "6a929044c8fa27259294054f17cfb30b",
        "title": "木犀初发",
        "author": "杨万里",
        "content": "可笑诗人山泽臞，平生枯淡不敷腴。\n已搜杞菊到诒厥，绝与木犀亲友于。\n挼入杯中金粟走，满浇天上桂华孤。\n醉眠绕枕两三朶，香冰肝脾酒更无。",
        "dynasty": "宋",
        "collection_info": null
    },
    {
        "uuid": "5edd3991abef91fd8e5f2bf2205debbd",
        "title": "明发金陵晨炊义井",
        "author": "杨万里",
        "content": "薄薄云收日，霏霏雨散池。\n平波光去远，疎点晕来迟。\n所部余千里，初程第一诗。\n先驱问行李，双堠且晨炊。",
        "dynasty": "宋",
        "collection_info": null
    },
    {
        "uuid": "7ed99db8308779bccc45520f46435c51",
        "title": "道旁槿篱",
        "author": "杨万里",
        "content": "夹路疎篱锦作堆，朝开暮落復朝开。\n抽心粔籹轻拖糁，近蔕燕支酽抹腮。\n占破半年犹道少，何曾一日不芳来。\n花中却是渠长命，换旧添新底用催。",
        "dynasty": "宋",
        "collection_info": null
    },
    {
        "uuid": "bf24f5c1f74191faeb73649563a0ebe8",
        "title": "圩田二首  其一",
        "author": "杨万里",
        "content": "週遭圩岸缭金城，一眼圩田翠不分。\n行到秋苗初熟处，翠茸锦上织黄云。",
        "dynasty": "宋",
        "collection_info": null
    },
    {
        "uuid": "925025c15d5ee264ecf160e228fac043",
        "title": "圩田二首  其二",
        "author": "杨万里",
        "content": "古来圩岸护堤防，岸岸行行种绿杨。\n岁久树根无寸土，绿杨走入水中央。",
        "dynasty": "宋",
        "collection_info": null
    },
    {
        "uuid": "712f731ca8cb1b85a5ab6bde2254e912",
        "title": "蚤起秣陵镇二首  其一",
        "author": "杨万里",
        "content": "人趁村中市，鸡鸣担上笼。\n忽看一天紫，未吐半轮红。\n谁撼扶桑露，吹来杨柳风。\n诗肩忍凉冷，已出两臞峰。",
        "dynasty": "宋",
        "collection_info": null
    },
    {
        "uuid": "dc85745ac23ec9d7b240cc2070598ce1",
        "title": "蚤起秣陵镇二首  其二",
        "author": "杨万里",
        "content": "山路祇言迥，农家俱夙兴。\n短长羣穉子，迴避一田塍。\n随犬能知路，骑牛底用绳。\n兹行有胜事，何处不丰登。",
        "dynasty": "宋",
        "collection_info": null
    },
    {
        "uuid": "fe3f2c80c7af907a085bc3bfa18d6b9e",
        "title": "观稼",
        "author": "杨万里",
        "content": "井字行都整，花香远已甜。\n穗肥黄俯首，芒劲紫掀髯。\n风搅平云阵，声松缺月镰。\n不愁禾把减，高廪却愁添。",
        "dynasty": "宋",
        "collection_info": null
    },
    {
        "uuid": "d6c6db942cbb675e0f0f718d79181ee6",
        "title": "路口回望方山",
        "author": "杨万里",
        "content": "钟阜回头失，方山恋眼寒。\n似巾檐短帽，如覆玉琱盘。\n每恨青苍远，因行反覆看。\n归时记面目，城裏指云端。",
        "dynasty": "宋",
        "collection_info": null
    },
    {
        "uuid": "524c9dd04eecffac414dcd9c05971a52",
        "title": "宁桥小渡",
        "author": "杨万里",
        "content": "桥坏仍泥滑，舟横隔水呼。\n岸头危径窄，轿子莫人扶。\n午漏相将裏，秋阳未肯无。\n明知近前店，暗觉展修途。",
        "dynasty": "宋",
        "collection_info": null
    },
    {
        "uuid": "d1b27aaccfdc9055459f47b7e3d135c6",
        "title": "横山",
        "author": "杨万里",
        "content": "已过方山了，横山更绝奇。\n争高一尖喜，妬逸众青追。\n万马头惊拶，千旗脚恣吹。\n娟峰恰三五，隔柳尚参差。",
        "dynasty": "宋",
        "collection_info": null
    },
    {
        "uuid": "a97f01a7ecd7fb42bcc24d7e9fc15e3a",
        "title": "入溧水界阅堠子",
        "author": "杨万里",
        "content": "纔入溧水界，休教勤吏民。\n是谁差堠子，久立待车尘。\n苔藓今仍古，风霜秋復春。\n不知双与隻，迎送几行人。",
        "dynasty": "宋",
        "collection_info": null
    },
    {
        "uuid": "67f10950d92f4cea9bdcd47c0e51b5ff",
        "title": "午憩方虚坐睡",
        "author": "杨万里",
        "content": "午暑残偏力，长亭歇未行。\n睡乡蝇俶扰，诗阵笔专征。\n今夕南吾枕，何时北我旌。\n不应菊花酒，儿女不同倾。",
        "dynasty": "宋",
        "collection_info": null
    },
    {
        "uuid": "13bc4cec36993658eea9a76ad73f5828",
        "title": "樊系",
        "author": "杨万里",
        "content": "册文不做也由伊，做了何须死不辞。\n可惜一杯金屑酒，饮来祗较早些时。",
        "dynasty": "宋",
        "collection_info": null
    },
    {
        "uuid": "49084992e6648db3364dc916aefd3fba",
        "title": "方虚日斜再行宿乌山二首  其一",
        "author": "杨万里",
        "content": "日已衰容去，风仍劈面来。\n征徒歇得醒，老子不须催。\n绿荫凉过伞，黄泥晒作埃。\n欣然片云起，半霎又吹开。",
        "dynasty": "宋",
        "collection_info": null
    },
    {
        "uuid": "edb38ce204b0cb3e2816c5bfe362159d",
        "title": "方虚日斜再行宿乌山二首  其二",
        "author": "杨万里",
        "content": "多稼村村过，垂杨店店迎。\n偶然逢客子，问得好山名。\n投宿欣犹早，斜阳落更明。\n仆人休进扇，得似晚风清。",
        "dynasty": "宋",
        "collection_info": null
    },
    {
        "uuid": "77b044da4fd3a596cba290732533246b",
        "title": "发乌山入溧水县中山驿",
        "author": "杨万里",
        "content": "雨脚依山见，风头触树回。\n泥深行不去，轿兀睡还来。\n栩栩情微适，喧喧眼竟开。\n梦残那可续，续得转悠哉。",
        "dynasty": "宋",
        "collection_info": null
    },
    {
        "uuid": "2e4aa2904cd7d73858b2c057c3607159",
        "title": "圩丁词十解  其一",
        "author": "杨万里",
        "content": "圩田元是一平湖，凭仗儿郎筑作圩。\n万雉长城倩谁守，两堤杨柳当防夫。",
        "dynasty": "宋",
        "collection_info": null
    },
    {
        "uuid": "ce309e9064e24ce786fafd5293897fcd",
        "title": "圩丁词十解  其二",
        "author": "杨万里",
        "content": "何代何人作此圩，石顽土腻铁难如。\n年年二月桃花水，如律流归石臼湖。",
        "dynasty": "宋",
        "collection_info": null
    },
    {
        "uuid": "ba8c95ad8dfb91a027a011bad7f997bc",
        "title": "圩丁词十解  其三",
        "author": "杨万里",
        "content": "上通建德下当涂，千里江湖缭一圩。\n本是阳侯水精国，天公敕赐上农夫。",
        "dynasty": "宋",
        "collection_info": null
    },
    {
        "uuid": "de5b791a5e63ff8a26b05542f2297c69",
        "title": "圩丁词十解  其四",
        "author": "杨万里",
        "content": "南望双峰抹绿明，一峰起立一峰横。\n不知圩裏田多少，直到峰根不见塍。",
        "dynasty": "宋",
        "collection_info": null
    },
    {
        "uuid": "ae652e11cbf27e80579e2542fe6493f8",
        "title": "圩丁词十解  其五",
        "author": "杨万里",
        "content": "两岸沿堤有水门，万波随吐復随吞。\n君看红蓼花边脚，补去修来无水痕。",
        "dynasty": "宋",
        "collection_info": null
    },
    {
        "uuid": "580159881aba35172c140f312b9ea303",
        "title": "圩丁词十解  其六",
        "author": "杨万里",
        "content": "年年圩长集圩丁，不要招呼自要行。\n万杵一鸣千畚土，大呼高唱总齐声。",
        "dynasty": "宋",
        "collection_info": null
    },
    {
        "uuid": "2b9872586171bc03430e8bb46d6038fe",
        "title": "圩丁词十解  其七",
        "author": "杨万里",
        "content": "儿郎辛苦莫呼天，一日修圩一岁眠。\n六七月头无点雨，试登高处望圩田。",
        "dynasty": "宋",
        "collection_info": null
    },
    {
        "uuid": "424b48bc8372672696aaccf591ce98dd",
        "title": "圩丁词十解  其八",
        "author": "杨万里",
        "content": "岸头石板紫纵横，不是修圩是筑城。\n传语赫连莫蒸土，霸图未必赛春耕。",
        "dynasty": "宋",
        "collection_info": null
    },
    {
        "uuid": "466087ebd5356efcf3df12473953dee9",
        "title": "圩丁词十解  其九",
        "author": "杨万里",
        "content": "河水还高港水低，千枝万派曲穿畦。\n斗门一闭君休笑，要看水从人指挥。",
        "dynasty": "宋",
        "collection_info": null
    },
    {
        "uuid": "0b18e3aa359eb14a0eb696eb78c55790",
        "title": "圩丁词十解  其一○",
        "author": "杨万里",
        "content": "圩上人牵水上航，从头点检万农桑。\n即非使者秋行部，乃是圩翁晓按庄。",
        "dynasty": "宋",
        "collection_info": null
    },
    {
        "uuid": "fb89e872cef8a9634164211e7a4f12a9",
        "title": "宿孔镇观雨中蛛丝五首  其一",
        "author": "杨万里",
        "content": "雨打蛛丝不打蛛，雨来蛛入画檐隅。\n网罗满腹输渠巧，也只蝇蚊命属渠。",
        "dynasty": "宋",
        "collection_info": null
    },
    {
        "uuid": "066a50f9fce9804bc4ea25ccc638de71",
        "title": "宿孔镇观雨中蛛丝五首  其二",
        "author": "杨万里",
        "content": "雨罢蜘蛛却出檐，网丝小减再新添。\n莫言辛苦无功业，便有飞虫密处粘。",
        "dynasty": "宋",
        "collection_info": null
    },
    {
        "uuid": "aed0427afe62f8ffaa0a8077dfcd325a",
        "title": "宿孔镇观雨中蛛丝五首  其三",
        "author": "杨万里",
        "content": "空中仰面却飞身，寂似毗耶不动尊。\n忽有一蚊来触网，手忙脚乱便星奔。",
        "dynasty": "宋",
        "collection_info": null
    },
    {
        "uuid": "20cfa5ec0929682791f9f96510298e18",
        "title": "宿孔镇观雨中蛛丝五首  其四",
        "author": "杨万里",
        "content": "走得团团织得窠，羣飞来往不逃它。\n网罗外面逃多少，枉了辛勤设网罗。",
        "dynasty": "宋",
        "collection_info": null
    },
    {
        "uuid": "e4601f6b9fbd0f24008f3ba5692f8eeb",
        "title": "宿孔镇观雨中蛛丝五首  其五",
        "author": "杨万里",
        "content": "网罗最密是蛛丝，却被秋蚊圣得知。\n粘着便飞来不再，蛛丝也解有疎时。",
        "dynasty": "宋",
        "collection_info": null
    },
    {
        "uuid": "d0eabc4b6be128244a482e26ded1d0fb",
        "title": "蛩声三首  其一",
        "author": "杨万里",
        "content": "山行我已厌征尘，夜语谁能伴老身。\n幸有暗蛩同店宿，被渠告诉却愁人。",
        "dynasty": "宋",
        "collection_info": null
    },
    {
        "uuid": "a0d5432bafcdd104087f22354728e54e",
        "title": "蛩声三首  其二",
        "author": "杨万里",
        "content": "床根吟夜句冥搜，莎底啼寒泣怨秋。\n人世如何无苦乐，一般蟋蟀两般愁。",
        "dynasty": "宋",
        "collection_info": null
    },
    {
        "uuid": "e8744c94c80aad9962a2f374362d8724",
        "title": "蛩声三首  其三",
        "author": "杨万里",
        "content": "莫憎苦调太酸辛，月思霜哀亦可人。\n村路小家无此客，溧阳少府是前身。",
        "dynasty": "宋",
        "collection_info": null
    },
    {
        "uuid": "6a94868b47ae10585f63c8a7516bf933",
        "title": "发孔镇晨炊漆桥道中纪行十首  其一",
        "author": "杨万里",
        "content": "梦中一夜雨浪浪，晓过田间尚雨香。\n塘水溉田能几许，雨余田水却归塘。",
        "dynasty": "宋",
        "collection_info": null
    },
    {
        "uuid": "2c63768fdb1535da8a4c6eae1f58f811",
        "title": "发孔镇晨炊漆桥道中纪行十首  其二",
        "author": "杨万里",
        "content": "可堪衰病两相缠，更苦悬车尚五年。\n羡杀雨中山上水，留它不住竟归田。",
        "dynasty": "宋",
        "collection_info": null
    },
    {
        "uuid": "9d1789df44bb2389169262c903ca5de4",
        "title": "发孔镇晨炊漆桥道中纪行十首  其三",
        "author": "杨万里",
        "content": "雨入秋田恰及时，禾头相枕卧相依。\n路南路北皆秋水，浄洗行人屦上泥。",
        "dynasty": "宋",
        "collection_info": null
    },
    {
        "uuid": "93805d8d8e44b8fb1cce6c0dccd0dd7a",
        "title": "发孔镇晨炊漆桥道中纪行十首  其四",
        "author": "杨万里",
        "content": "不但秋原雨冒田，坐看平地路成川。\n隔田山下青松外，不见人家只见烟。",
        "dynasty": "宋",
        "collection_info": null
    },
    {
        "uuid": "8d2cf76eede94a67e3490262c1488c1b",
        "title": "发孔镇晨炊漆桥道中纪行十首  其五",
        "author": "杨万里",
        "content": "斫地烧畬旋旋开，豆花麻荚更菘栽。\n荒山半寸无遗土，田父何曾一饱来。",
        "dynasty": "宋",
        "collection_info": null
    },
    {
        "uuid": "f3d575259bd5009fb18bc973c27224c7",
        "title": "发孔镇晨炊漆桥道中纪行十首  其六",
        "author": "杨万里",
        "content": "君看人迹蝶来轻，踏得林间路作坑。\n古路今人行不得，一时移上上头行。",
        "dynasty": "宋",
        "collection_info": null
    },
    {
        "uuid": "6cb731e0f1dc66b7089319105971ca18",
        "title": "发孔镇晨炊漆桥道中纪行十首  其七",
        "author": "杨万里",
        "content": "行穿诘曲更崔嵬，野店柴门半未开。\n皂荚树阴黄草屋，隔篱犬吠出头来。",
        "dynasty": "宋",
        "collection_info": null
    },
    {
        "uuid": "c9c51e7bc7d18ccc60e5c18f047b99e0",
        "title": "发孔镇晨炊漆桥道中纪行十首  其八",
        "author": "杨万里",
        "content": "雨入秋空细復轻，松梢积得太多生。\n忽然落点拳来大，偏作行人滴伞声。",
        "dynasty": "宋",
        "collection_info": null
    },
    {
        "uuid": "442fe49a0cd5a88818b60b27617a5d6c",
        "title": "发孔镇晨炊漆桥道中纪行十首  其九",
        "author": "杨万里",
        "content": "清晓新凉惬老怀，只愁傔从可怜哉。\n泥行寸步无由到，雨去前山却復回。",
        "dynasty": "宋",
        "collection_info": null
    },
    {
        "uuid": "03d2edfec35216451ac4fa98c6421d4f",
        "title": "发孔镇晨炊漆桥道中纪行十首  其一○",
        "author": "杨万里",
        "content": "水夹横堤柳万株，雨余新沐更新梳。\n柔条如线长而细，不贯双鱼只贯珠。",
        "dynasty": "宋",
        "collection_info": null
    },
    {
        "uuid": "aa515254d4235373cfff0e41729d7b8c",
        "title": "过平公桥",
        "author": "杨万里",
        "content": "高岸行成路，清渠淡不波。\n荇花深似菊，芡叶皱于荷。\n闻道新桥好，还成带雨过。\n如何平氏店，宿处不逢它。",
        "dynasty": "宋",
        "collection_info": null
    },
    {
        "uuid": "992753a32b1b702b54d750746a8c92dd",
        "title": "水沤二首  其一",
        "author": "杨万里",
        "content": "淡日轻云雨点疎，大沤随雨起清渠。\n跳来走去琼盘裏，创见龙宫径寸珠。",
        "dynasty": "宋",
        "collection_info": null
    },
    {
        "uuid": "1a2523309ce1b18ab381f9248147c434",
        "title": "水沤二首  其二",
        "author": "杨万里",
        "content": "至宝何缘识得全，骊珠浮没只俄然。\n金仙额上庄严底，只许凡人见半边。",
        "dynasty": "宋",
        "collection_info": null
    },
    {
        "uuid": "ff5274f2ad79f1924afa048aaa3b52cb",
        "title": "攸山望石臼湖",
        "author": "杨万里",
        "content": "雨中深闭轿窗纱，惊见孤光射眼花。\n一顾平湖山尽处，碧铜镜外走青蛇。",
        "dynasty": "宋",
        "collection_info": null
    },
    {
        "uuid": "6210e4568a1768fc434815ef6ab6298d",
        "title": "野店二绝句  其一",
        "author": "杨万里",
        "content": "不劳官吏出将迎，山店如何远有声。\n人报官来争出看，牛逢轿过忽然惊。",
        "dynasty": "宋",
        "collection_info": null
    },
    {
        "uuid": "05fc81fa3d491dff835493133999ca99",
        "title": "野店二绝句  其二",
        "author": "杨万里",
        "content": "山店茅柴强一杯，梨酸藕苦眼慵开。\n深红元子轻红鲊，难得江西乡味来。",
        "dynasty": "宋",
        "collection_info": null
    },
    {
        "uuid": "44b73cbc74087b2841c0402bec5395eb",
        "title": "菱沼",
        "author": "杨万里",
        "content": "柄似蟾蜍股样肥，叶如蝴蝶翼相差。\n蟾蜍翘立蝶飞起，便是菱花着子时。",
        "dynasty": "宋",
        "collection_info": null
    },
    {
        "uuid": "cb7b2c3cf0c236c138448001268de16e",
        "title": "山村二首  其一",
        "author": "杨万里",
        "content": "一搭山村一搭奇，不堪风物索新诗。\n稻花雪白糁柳絮，柘子猩红团荔枝。\n行者自愁居者乐，晴时即热雨时泥。\n问知桐汭多程在，未说宣城与贵池。",
        "dynasty": "宋",
        "collection_info": null
    },
    {
        "uuid": "36fd1fe8641df9eb35fb2dab385cf3d2",
        "title": "山村二首  其二",
        "author": "杨万里",
        "content": "歇处何防更歇些，宿头未到日头斜。\n风烟绿水青山国，篱落紫茄黄豆家。\n雨足一年生事了，我行三日去程赊。\n老夫不是如今错，初识陶泓计已差。",
        "dynasty": "宋",
        "collection_info": null
    },
    {
        "uuid": "2b4e3570f1d59e5a57dd7f7a4adfe1db",
        "title": "发银树林",
        "author": "杨万里",
        "content": "莫过溪桥银树林，溪深未抵路泥深。\n清风一阵掠人面，晴色半开关客心。\n远岭惹云秋裏雪，淡天刷墨晓来阴。\n几多好句争投我，柳夺花偷底处寻。",
        "dynasty": "宋",
        "collection_info": null
    },
    {
        "uuid": "884887ccdce867aa8f1b23dd2563dbdb",
        "title": "入建平界二首  其一",
        "author": "杨万里",
        "content": "溧水南头接建平，丫头儿子便勤耕。\n疎麻大豆已前辈，荞麦晚菘初后生。\n席卷千山为一囿，天怜春种赐秋成。\n不如老圃今真箇，樊子何曾透圣扃。",
        "dynasty": "宋",
        "collection_info": null
    },
    {
        "uuid": "18f66772ede5ff179fb9ce43ee6c6c7f",
        "title": "入建平界二首  其二",
        "author": "杨万里",
        "content": "一岁昇平在一收，今年田父又无愁。\n接天稻穗黄娇日，照水蓼花红滴秋。\n风有炎凉纔顷刻，雨无朝暮政滂流。\n浪言出却金陵界，入却庐陵界始休。",
        "dynasty": "宋",
        "collection_info": null
    },
    {
        "uuid": "7ecae826bc32567ac4445973a742dc57",
        "title": "早炊童家店",
        "author": "杨万里",
        "content": "长亭深处小亭奇，杂蘤粗蕤亦有姿。\n羊角豆缠松叶架，鸡冠花隔竹枪篱。\n不辞雨卧风餐裏，可惜橙黄橘绿时。\n行到前头杨柳径，平分红白两莲池。",
        "dynasty": "宋",
        "collection_info": null
    },
    {
        "uuid": "79f268ca0d76415d611b66d76ffda6de",
        "title": "过谢家湾",
        "author": "杨万里",
        "content": "行尽牛蹊兔径中，忽逢平野四连空。\n意随白鹭一双去，眼过青山千万重。\n近岭已看看远岭，连峰不爱爱孤峰。\n一丘一壑知何意，疎尽官人着牧童。",
        "dynasty": "宋",
        "collection_info": null
    },
    {
        "uuid": "3a2b4b3033011d84dfc1c1b1949d0f56",
        "title": "轿中看山",
        "author": "杨万里",
        "content": "买山安得钱，有钱价不贱。\n住山如冠玉，人见我不见。\n世言游山好，一峰足双茧。\n峰外復有峰，历尽独能徧。\n不如近看山，近看不如远。\n请山略退步，容我与对面。\n我行山欣随，我住山乐伴。\n有酒唤山饮，有蔌分山馔。\n隔水绝高寒，萦云偏蒨绚。\n雨滋青弥深，日炫紫还浅。\n端居忽飞动，遐逝即回转。\n孤秀呈復逃，层尖隠还显。\n掇入轿中来，置在几上玩。\n劣行三两驿，已阅百千变。\n非我去旁搜，皆渠来自献。\n寄言有山人，勿卖亦勿典。\n金多汝安用，价重山亦怨。\n估若为我低，伤廉又非愿。\n山已在胸中，岂復有余羡。\n羡心固无余，更借山一看。",
        "dynasty": "宋",
        "collection_info": null
    },
    {
        "uuid": "0aa0c230ed2165a00386903dfd740d54",
        "title": "嘲蜻蜓",
        "author": "杨万里",
        "content": "饵花春蝶即花仙，饮露秋蝉怕露寒。\n只道蜻蜓解餐水，元来照水不曾餐。",
        "dynasty": "宋",
        "collection_info": null
    },
    {
        "uuid": "7dcfd9fdf572135baf84f46d7b268c55",
        "title": "发中桥二首  其一",
        "author": "杨万里",
        "content": "湿轿乘凉入，斜灯借路明。\n柳欹元不倒，桥阔自多惊。\n宿溜停残滴，朝曦放快晴。\n溪流太无頼，不作一声声。",
        "dynasty": "宋",
        "collection_info": null
    },
    {
        "uuid": "3468cfc6a64e514fa4fea00651ed001a",
        "title": "发中桥二首  其二",
        "author": "杨万里",
        "content": "新雨丰今岁，初晴屏积阴。\n猛收千疋练，微露一棱金。\n天熨粉青嫩，山描愁黛深。\n谁言残剩暑，卓午不相寻。",
        "dynasty": "宋",
        "collection_info": null
    },
    {
        "uuid": "54b9af152138dbcc51d8d3e3b3000b57",
        "title": "早炊高店",
        "author": "杨万里",
        "content": "过雨溪山十倍明，乍晴风日一番清。\n白鸥池沼菰蒲影，红枣村虚鸡犬声。\n肉食坐曹良媿死，囊衣行部亦劳生。\n不堪有七今成九，伧父年来老更伧。",
        "dynasty": "宋",
        "collection_info": null
    },
    {
        "uuid": "110bd4719682b51a4384bfaa7e558b7e",
        "title": "午热憩忠义渡",
        "author": "杨万里",
        "content": "秋阳嗔我紧追程，急泊临流一短亭。\n摘索风巾些子倦，苍茫水枕霎时醒。\n单牌双堠头都白，万壑千岩眼强青。\n不及溪边老亭父，一生卧护竹窗櫺。",
        "dynasty": "宋",
        "collection_info": null
    },
    {
        "uuid": "32bb91d30ce247edd388841e99dd48e6",
        "title": "宿鸡林坊二首  其一",
        "author": "杨万里",
        "content": "路觉往而復，意迷东与西。\n元来八九渡，只是一条溪。\n亭午虽微暑，兹辰较少泥。\n诸峰云上出，不但与云齐。",
        "dynasty": "宋",
        "collection_info": null
    },
    {
        "uuid": "ccef170d0d3bda11259e7d8698f0d085",
        "title": "宿鸡林坊二首  其二",
        "author": "杨万里",
        "content": "草有清无俗，田生不用耘。\n菰花琱品字，荇叶缺钱文。\n出水浮难没，遥风浄更芬。\n物情岂难状，作么未前闻。",
        "dynasty": "宋",
        "collection_info": null
    },
    {
        "uuid": "e6d9b35934af14abbd62eeb4a3369eff",
        "title": "初九夜月二首  其一",
        "author": "杨万里",
        "content": "珍重姮娥住广寒，不餐火食不餐烟。\n秋空拾得一团餠，随手如何失半边。",
        "dynasty": "宋",
        "collection_info": null
    },
    {
        "uuid": "883ddd1e7251ee4441fac8c1678a6001",
        "title": "初九夜月二首  其二",
        "author": "杨万里",
        "content": "也知月姊是天姝，天上人间绝世无。\n雾刷云撩何不可，却须插一水精梳。",
        "dynasty": "宋",
        "collection_info": null
    },
    {
        "uuid": "0ebd95dbd2f16d887fd8e3562cd032ae",
        "title": "村店竹床",
        "author": "杨万里",
        "content": "村店事事无，秋热夜夜至。\n一双好竹床，无人将去睡。",
        "dynasty": "宋",
        "collection_info": null
    },
    {
        "uuid": "dd19157909c314baed05c002669a399f",
        "title": "问月二首  其一",
        "author": "杨万里",
        "content": "月色幸自好，元无半点云。\n移床来一看，云月两昏昏。",
        "dynasty": "宋",
        "collection_info": null
    },
    {
        "uuid": "d26348482a9c1a99c816065535d7b849",
        "title": "问月二首  其二",
        "author": "杨万里",
        "content": "月入云中去，呼他不出来。\n明宵教老子，何面更相陪。",
        "dynasty": "宋",
        "collection_info": null
    },
    {
        "uuid": "c1a1bc426bdb3c21e7c988d17f852ae5",
        "title": "将睡四首  其一",
        "author": "杨万里",
        "content": "老夫岂不眠，只是眠未得。\n若到睡思来，华胥是谁国。",
        "dynasty": "宋",
        "collection_info": null
    },
    {
        "uuid": "8ae511babd27818c175756d9e0e92fd8",
        "title": "将睡四首  其二",
        "author": "杨万里",
        "content": "一更打二点，夜夜此时睡。\n今夜当此时，不睡缘底事。",
        "dynasty": "宋",
        "collection_info": null
    },
    {
        "uuid": "29e44edc3076ab10d275564e09af5b11",
        "title": "将睡四首  其三",
        "author": "杨万里",
        "content": "已被诗为祟，更添茶作魔。\n端能去二者，一武到无何。",
        "dynasty": "宋",
        "collection_info": null
    },
    {
        "uuid": "f8622ae583ddf81e4fb780163cfc6bcd",
        "title": "将睡四首  其四",
        "author": "杨万里",
        "content": "睡去非不愿，热来无奈何。\n蒙渠致西爽，为汝守南柯。",
        "dynasty": "宋",
        "collection_info": null
    },
    {
        "uuid": "6b9eaae5c8aa7cdae33578d6d1b727ea",
        "title": "晓行望云山",
        "author": "杨万里",
        "content": "霁天欲晓未明间，满目奇峰总可观。\n却有一峰忽然长，方知不动是真山。",
        "dynasty": "宋",
        "collection_info": null
    },
    {
        "uuid": "c2c132e74e22839fd3fdc8856cca10a6",
        "title": "归云三首  其一",
        "author": "杨万里",
        "content": "可杀归云也爱山，夜来都宿好山间。\n偶看一絮翩然起，引得崩腾相趁还。",
        "dynasty": "宋",
        "collection_info": null
    },
    {
        "uuid": "4d1cabcf36a889f5f93435590990af50",
        "title": "归云三首  其二",
        "author": "杨万里",
        "content": "三足鸦儿出海东，飞光一朶染天红。\n只销半点归云动，立地蒙蒙暗太空。",
        "dynasty": "宋",
        "collection_info": null
    },
    {
        "uuid": "215582d562be803960194e7d592e130e",
        "title": "归云三首  其三",
        "author": "杨万里",
        "content": "坐看山头託宿云，一云纔动万云奔。\n霍然散作千村雾，远处昏来近处昏。",
        "dynasty": "宋",
        "collection_info": null
    },
    {
        "uuid": "b6b18a11890e61761b75e2ca6453dc87",
        "title": "日出",
        "author": "杨万里",
        "content": "散云作雾恰昏昏，收雾依前復作云。\n一面红金大圆镜，尽销云雾照干坤。",
        "dynasty": "宋",
        "collection_info": null
    },
    {
        "uuid": "d1ff536df20edbc02123d0101f9447ff",
        "title": "道旁店",
        "author": "杨万里",
        "content": "路旁野店两三家，清晓无汤况有茶。\n道是渠侬不好事，青瓷瓶插紫薇花。",
        "dynasty": "宋",
        "collection_info": null
    },
    {
        "uuid": "b67673b42e78c532df09659ae769327c",
        "title": "蛛网",
        "author": "杨万里",
        "content": "深山无水又无人，晒网摊罾夺日明。\n却是蜘蛛遭积雨，经纶家计趁新晴。",
        "dynasty": "宋",
        "collection_info": null
    },
    {
        "uuid": "05c575e06d5296aeb1fe56f2a3ad5aa2",
        "title": "加餐",
        "author": "杨万里",
        "content": "脱髮星星徧，加餐日日新。\n二升卧龙玉，一斗谪仙春。\n云子恐称屈，曲生能笑人。\n吾方有公事，公等不须嗔。",
        "dynasty": "宋",
        "collection_info": null
    },
    {
        "uuid": "2901c01cf74a81858a63978270eff168",
        "title": "道旁竹",
        "author": "杨万里",
        "content": "竹竿穿竹篱，却与篱为柱。\n大小且相依，荣枯何足顾。",
        "dynasty": "宋",
        "collection_info": null
    },
    {
        "uuid": "4f08534c8c0008fdf2c25860b8dc4003",
        "title": "晓行山烟",
        "author": "杨万里",
        "content": "晓烟横抹碧山隅，只在松梢疋练如。\n作意行前寻一看，远浓近淡忽都无。",
        "dynasty": "宋",
        "collection_info": null
    },
    {
        "uuid": "2e92b9f17413c6daf50634d919ac1aac",
        "title": "雨漱紫泥",
        "author": "杨万里",
        "content": "道旁雨漱紫浮泥，高底成山下底溪。\n谷转峰回云出岫，沙翻石走草缘堤。\n波生蟋蟀漂新宅，水落蚍蜉识旧蹊。\n大地山河亦如此，看来只是许高低。",
        "dynasty": "宋",
        "collection_info": null
    },
    {
        "uuid": "b14375d63fd6fadedea47525e95ac2fc",
        "title": "炬火发誓节渡勇家店二首  其一",
        "author": "杨万里",
        "content": "飘炉飞空落晓星，随风入草化秋萤。\n莎虫误认天明了，却变寒声作暖声。",
        "dynasty": "宋",
        "collection_info": null
    },
    {
        "uuid": "914ef7a1cf12091e6d958c3c93e2b0a1",
        "title": "炬火发誓节渡勇家店二首  其二",
        "author": "杨万里",
        "content": "昨午秋阳尚壮哉，今晨莫待日光催。\n麻蒸一照三十里，底用金莲花炬来。",
        "dynasty": "宋",
        "collection_info": null
    },
    {
        "uuid": "4e40bd04544c883e08efc9435a952d29",
        "title": "晓过花桥入宣州界四首  其一",
        "author": "杨万里",
        "content": "路入宣城山便奇，苍虬活走绿鸾飞。\n诗人眼毒已先见，却旋褰云作翠帏。",
        "dynasty": "宋",
        "collection_info": null
    },
    {
        "uuid": "6a089fbab2e39dcb6c75474679145afd",
        "title": "晓过花桥入宣州界四首  其二",
        "author": "杨万里",
        "content": "敬亭宛水故依然，迭嶂双溪阿那边。\n谢守不生梅老死，倩谁海内掌风烟。",
        "dynasty": "宋",
        "collection_info": null
    },
    {
        "uuid": "615430aecf083d98267284d18f3391d1",
        "title": "晓过花桥入宣州界四首  其三",
        "author": "杨万里",
        "content": "近山浅绿远深青，两样风姿一样清。\n似怨朝阳卷云雾，被侬看着太分明。",
        "dynasty": "宋",
        "collection_info": null
    },
    {
        "uuid": "89159a827a54c5be85781450f40bad8d",
        "title": "晓过花桥入宣州界四首  其四",
        "author": "杨万里",
        "content": "不是青山是画图，南山瘦削北敷腴。\n两山名姓君知么，一字玄晖一圣俞。",
        "dynasty": "宋",
        "collection_info": null
    },
    {
        "uuid": "1df8917812ec935cb96f33cece0e06c6",
        "title": "野店多卖花木瓜",
        "author": "杨万里",
        "content": "天下宣城花木瓜，日华露液绣成花。\n何须堠子强呈界，自有琼琚先报衙。",
        "dynasty": "宋",
        "collection_info": null
    },
    {
        "uuid": "e5a6bd29851090e67d2b88bcf7e8bc03",
        "title": "花果",
        "author": "杨万里",
        "content": "野花山果绝芳馨，借问行人不识名。\n蜂蝶行粮猿鹤饭，一生口分两无争。",
        "dynasty": "宋",
        "collection_info": null
    },
    {
        "uuid": "1fc29273ec05e4d54e48aa8667e33dc9",
        "title": "午热",
        "author": "杨万里",
        "content": "也无半点爽风吹，坐轿分明是甑炊。\n宿处问来犹五里，火轮煽得正炎时。",
        "dynasty": "宋",
        "collection_info": null
    },
    {
        "uuid": "c425fed38dbfbb7165015b4716d52795",
        "title": "月中炬火发仙山驿小睡射亭五首  其一",
        "author": "杨万里",
        "content": "道是宵征即晓光，若言明发未朝阳。\n月华露气山兼水，享尽人间第一凉。",
        "dynasty": "宋",
        "collection_info": null
    },
    {
        "uuid": "2f81982fe244145aa3fa5a4a0b6a1297",
        "title": "月中炬火发仙山驿小睡射亭五首  其二",
        "author": "杨万里",
        "content": "踏月何销秉炬行，也防月落未天明。\n果然留下长庚去，更赚行人作晓星。",
        "dynasty": "宋",
        "collection_info": null
    },
    {
        "uuid": "8c604a337084cad92ed0d2df80ec435b",
        "title": "月中炬火发仙山驿小睡射亭五首  其三",
        "author": "杨万里",
        "content": "月轮已落尚残光，一似西山没夕阳。\n次第长庚都落去，日华犹未出扶桑。",
        "dynasty": "宋",
        "collection_info": null
    },
    {
        "uuid": "91d8e783faf56c5f6029d3795a6477bd",
        "title": "月中炬火发仙山驿小睡射亭五首  其四",
        "author": "杨万里",
        "content": "长庚初让月先行，不料姮娥也世情。\n趣驾冰轮渡银浦，乱抛玉李掷长庚。",
        "dynasty": "宋",
        "collection_info": null
    },
    {
        "uuid": "937410e9062c40881e62af7b428333ec",
        "title": "月中炬火发仙山驿小睡射亭五首  其五",
        "author": "杨万里",
        "content": "轿中兀得软如痴，逢店投床片子时。\n睡觉不知天晓未，半窗花影木犀枝。",
        "dynasty": "宋",
        "collection_info": null
    },
    {
        "uuid": "bca9830dd84f1fe672a630be36ebd35d",
        "title": "甘瓠",
        "author": "杨万里",
        "content": "笑杀桑根甘瓠苗，乱它桑叶上它条。\n向人更逞廋藏巧，怪道桑梢挂一瓢。",
        "dynasty": "宋",
        "collection_info": null
    },
    {
        "uuid": "3c9da6fa270e36f238c3c9afeb54d160",
        "title": "五更入宣城诣天庆观朝谒",
        "author": "杨万里",
        "content": "晓雾双溪水，秋风百舫桥。\n行穿子城过，却望女墙遥。\n落月能相伴，疎钟似见招。\n小亭憩山半，换马上岧峣。",
        "dynasty": "宋",
        "collection_info": null
    },
    {
        "uuid": "b3746389ef4cc208dd60da37ec4eb6d1",
        "title": "中秋前一夕雨中登双溪迭嶂已而月出二首  其一",
        "author": "杨万里",
        "content": "州在三峰最上头，上头高处更高楼。\n都将万壑千岩景，堆作双溪迭嶂秋。\n晚雨纔收山尽出，暮天似水月如流。\n敬亭堪喜还堪恨，领得风光揽得愁。",
        "dynasty": "宋",
        "collection_info": null
    },
    {
        "uuid": "af6463f717383dc43ee11b80b5d1bfd6",
        "title": "中秋前一夕雨中登双溪迭嶂已而月出二首  其二",
        "author": "杨万里",
        "content": "双溪迭嶂旧知名，投老初登眼不醒。\n一雨飞来四天黑，乱云遮断万峰青。\n急呼月色开秋色，夺得昭亭与敬亭。\n自笑诗翁犹狡狯，不饶山鬼弄精灵。",
        "dynasty": "宋",
        "collection_info": null
    },
    {
        "uuid": "4ec7cfddb3665e65ff7f25c1586e874f",
        "title": "新凉",
        "author": "杨万里",
        "content": "毛空两日散霏微，勒住阴云且四垂。\n一路新凉君会否，晴无日色雨无泥。",
        "dynasty": "宋",
        "collection_info": null
    },
    {
        "uuid": "3d0b89f885dd50cc6eddb0116c26c0a8",
        "title": "中秋无月宿青弋江晓行新寒",
        "author": "杨万里",
        "content": "新寒催我索衣裘，凉雨凄云总是愁。\n耐冷素娥今老去，夜来桂殿罢中秋。",
        "dynasty": "宋",
        "collection_info": null
    },
    {
        "uuid": "69782adc92ec4322e3aeb466a901b36e",
        "title": "秋花",
        "author": "杨万里",
        "content": "顦顇牵牛病雨些，凋零木槿怯风斜。\n道边篱落聊遮眼，白白红红匾豆花。",
        "dynasty": "宋",
        "collection_info": null
    },
    {
        "uuid": "b3b75bcbdcd443d7f164fb6cec71fe45",
        "title": "过青阳县望九华山云中不真来早大雾竟不见其全三首  其一",
        "author": "杨万里",
        "content": "山长百里玉孱颜，百里何缘尽好山。\n只是县前青一簇，九芙蓉出五云间。",
        "dynasty": "宋",
        "collection_info": null
    },
    {
        "uuid": "c55f2b4b91d9cae9173a9d2e2f349f9f",
        "title": "过青阳县望九华山云中不真来早大雾竟不见其全三首  其二",
        "author": "杨万里",
        "content": "肩舆过了九华西，恨杀秋云故故低。\n遮尽奇峰时放出，逐峰放出不教齐。",
        "dynasty": "宋",
        "collection_info": null
    },
    {
        "uuid": "ab97892c18881ac85ad5ac12699b3021",
        "title": "过青阳县望九华山云中不真来早大雾竟不见其全三首  其三",
        "author": "杨万里",
        "content": "懊恼西来不见山，五更指准月中看。\n却将香雾宽裁幕，性燥和天总一漫。",
        "dynasty": "宋",
        "collection_info": null
    },
    {
        "uuid": "72b10bf31e4c4664ed440401f6918c50",
        "title": "四更发青阳县西五里柯家店",
        "author": "杨万里",
        "content": "轿中万兀路千萦，死尽村鸡无一鸣。\n落月正明知未晓，暗泉甚远只闻声。\n自缘客子行来早，岂是秋天不肯明。\n午热未来先下店，却将昼睡补宵征。",
        "dynasty": "宋",
        "collection_info": null
    },
    {
        "uuid": "2bebf28daf27c7259f2deeb59fd6c6bf",
        "title": "宿池州齐山寺即杜牧之九日登高处",
        "author": "杨万里",
        "content": "我来秋浦政逢秋，梦裏曾来似旧游。\n风月不供诗酒债，江山长管古今愁。\n谪仙狂饮颠吟寺，小杜倡情冶思楼。\n问着州民浑不识，齐山依旧俯寒流。",
        "dynasty": "宋",
        "collection_info": null
    },
    {
        "uuid": "d78428f9607f7b2d7012afc1d216f324",
        "title": "从提举黄元章登齐山寺后上清岩翠微亭望郡城左清溪右大江盖绝境云",
        "author": "杨万里",
        "content": "西山落日浴长江，併贯清溪作一光。\n千嶂围来天四合，孤城涌出水中央。\n楼台玉塔云间见，杨柳金堤镜裏长。\n客子要穷秋浦眼，翠微亭上上清旁。",
        "dynasty": "宋",
        "collection_info": null
    },
    {
        "uuid": "264297816c3eecefc2d6ae566930f558",
        "title": "秋浦登舟阻风泊池口",
        "author": "杨万里",
        "content": "午眠化蝶化未成，梦中澒洞发大声。\n军鼙雷鼓百千面，援桴齐下作一鸣。\n起来推窗无一物，海潮打入齐山窟。\n数洲翻覆相荡摩，四山动摇皆突兀。\n钱塘潮来声惊天，金陵潮来声寂然。\n此去金陵一千里，那得潮声来到此。\n长年三老笑復嘲，云是波声不是潮。\n清溪波头高过屋，大江波头泼日毂。\n清溪去江一步地，大江可望不可至。\n北风向晚动地来，跳出银峰万万堆。\n侬船莫管行不得，且看银峰永今夕。",
        "dynasty": "宋",
        "collection_info": null
    },
    {
        "uuid": "7850700a9c465d3cdfe67af8638f0857",
        "title": "池口移舟入江再泊十里头潘家湾阻风不止",
        "author": "杨万里",
        "content": "北风五日吹江练，江底吹翻作江面。\n大波一跳入天半，粉碎银山成雪片。\n五日五夜无停时，长江倒流都上西。\n计程一日二千里，今踰滟滪到峨眉。\n更吹两日江必竭，却将海水来相接。\n老夫蚤知当陆行，错料一帆超十程。\n如今判却十程住，何策更与阳侯争。\n水到峨眉无去处，下梢不到忘归路。\n我到金陵水自东，只恐从此无南风。",
        "dynasty": "宋",
        "collection_info": null
    },
    {
        "uuid": "97cc6c900074f0d0d0e1a5706caec23c",
        "title": "舟中买双鳜鱼",
        "author": "杨万里",
        "content": "金陵城中无纤鳞，一鱼往往重六钧。\n脊梁专车尾梢云，肉如大武千秋筋。\n小港阻风泊乌舫，舫前渔艇晨收网。\n一双白锦跳银刀，玉质黑章大如掌。\n洞庭枨子青欲黄，香肤作线酰作浆。\n供侬朝吃復晚吃，秃尾槎头俱避席。\n可怜秋浦好秋山，侬眼未饱即北还。\n江神挈月作团扇，一夜挥风卷波面。\n留侬看山仍看江，更荐鲜鱼庖玉霜。\n江神好意那可忘，江神恶剧那可当。",
        "dynasty": "宋",
        "collection_info": null
    },
    {
        "uuid": "95e40f8e6982356861d809aa9003b2a0",
        "title": "舟中排闷",
        "author": "杨万里",
        "content": "江流一直还一曲，淮山一起还一伏。\n江流不肯放人行，淮山只管留人宿。\n老夫一出缘秋凉，半涂秋热难禁当。\n却借楼船顺流下，逆风五日殊未央。\n老夫平生行此世，不自为政听天地。\n只今未肯放归程，安知天意非奇事。\n平生爱诵谪仙诗，百诵不熟良独痴。\n舟中一日诵一首，诵得徧时应得归。",
        "dynasty": "宋",
        "collection_info": null
    },
    {
        "uuid": "272f3ebf13bc612f9320a85d0d69a394",
        "title": "舟过大通镇",
        "author": "杨万里",
        "content": "淮上云垂岸，江中浪拍天。\n顺风那敢望，下水更劳牵。\n芦荻偏留缆，渔罾最碍船。\n何曾怨川后，鱼蟹不论钱。",
        "dynasty": "宋",
        "collection_info": null
    },
    {
        "uuid": "559c1de61193c7c917e2a5b11748a103",
        "title": "从丁家洲避风行小港出荻港大江三首  其一",
        "author": "杨万里",
        "content": "蓼岸藤湾隔尽人，大江小汊绕成轮。\n围蔬放荻不争地，种柳坚堤非买春。\n匏瓠放教俱上屋，渔樵相倚自成邻。\n夜来更下西风雪，荞麦梢头万玉尘。",
        "dynasty": "宋",
        "collection_info": null
    },
    {
        "uuid": "e82e1a922fe2dff18ffcc59d14694204",
        "title": "从丁家洲避风行小港出荻港大江三首  其二",
        "author": "杨万里",
        "content": "荻篱萧洒织来新，茅屋横斜画不真。\n干地种禾那用水，湿芦经火自成薪。\n岛居莫笑三百里，菜把活它千万人。\n白浪打天风动地，何曾惊着一微尘。",
        "dynasty": "宋",
        "collection_info": null
    },
    {
        "uuid": "9e757097a26838b0bde1e69978b6aee9",
        "title": "从丁家洲避风行小港出荻港大江三首  其三",
        "author": "杨万里",
        "content": "芦挥麈尾话清秋，柳弄腰支舞绿洲。\n引得江风颠入骨，戏抛波浪过于楼。\n十程拟作一程快，一日翻成十日留。\n未到大江愁未到，大江到了更添愁。",
        "dynasty": "宋",
        "collection_info": null
    },
    {
        "uuid": "a5fb9a837c8d823286b36b81ccca9896",
        "title": "江天暮景有叹二首  其一",
        "author": "杨万里",
        "content": "只争一水是江淮，日暮风高云不开。\n白鹭倦飞波政阔，都从淮上过江来。",
        "dynasty": "宋",
        "collection_info": null
    },
    {
        "uuid": "524e51d87ad91dda71353b1f9f0df8a6",
        "title": "江天暮景有叹二首  其二",
        "author": "杨万里",
        "content": "一鹭南飞道偶然，忽然百百復千千。\n江淮总属天家管，不肯营巢向北边。",
        "dynasty": "宋",
        "collection_info": null
    },
    {
        "uuid": "4b31281cd1566d81f658e96611219ccc",
        "title": "江行七日阻风至繁昌舍舟出陆二首  其一",
        "author": "杨万里",
        "content": "日日江行怖杀侬，逆风恶浪打船篷。\n只今判却肩舆去，遮莫掀天浪与风。",
        "dynasty": "宋",
        "collection_info": null
    },
    {
        "uuid": "b1f226c2b7b92d34c77906036bf7d93e",
        "title": "江行七日阻风至繁昌舍舟出陆二首  其二",
        "author": "杨万里",
        "content": "山行辛苦水行愁，只是诗人薄命休。\n管取如今遵陆了，云开风顺水东流。",
        "dynasty": "宋",
        "collection_info": null
    },
    {
        "uuid": "b0f263df88890405566301598b4f194e",
        "title": "过宜福桥",
        "author": "杨万里",
        "content": "水乡泽国最输农，无旱无干只有丰。\n碧豆密争桑荫底，绿荷杂出稻花中。\n是田是沼浑难辨，何地何村不一同。\n若遣明年无种子，却愁闲杀雨和风。",
        "dynasty": "宋",
        "collection_info": null
    },
    {
        "uuid": "048435455b1a4b1e3ae5b22d67278bb7",
        "title": "过若山坊进退格",
        "author": "杨万里",
        "content": "绿涨空中幄，黄铺地上云。\n风条鈎过轿，雨穟没行人。\n夹路桑千树，平田稻十分。\n泥行殊不恶，物色逐村新。",
        "dynasty": "宋",
        "collection_info": null
    },
    {
        "uuid": "b89fd203ae9c6dd10697506465d294e3",
        "title": "宿峨桥化城寺二首  其一",
        "author": "杨万里",
        "content": "一溪秋水一横桥，近路人家却作遥。\n柳遶溪桥荷遶屋，何须更着酒旗招。",
        "dynasty": "宋",
        "collection_info": null
    },
    {
        "uuid": "6376af9d84f7cbfa38ad6b266b2c2899",
        "title": "宿峨桥化城寺二首  其二",
        "author": "杨万里",
        "content": "忽从平地上高城，乃是圩塘堤上行。\n厚赛柳神销底物，长腰云子阔腰菱。",
        "dynasty": "宋",
        "collection_info": null
    },
    {
        "uuid": "4ad5ed6cb030086dfb6b78b39cd4c434",
        "title": "过石硊渡",
        "author": "杨万里",
        "content": "峨桥小渡十里长，石硊小渡五里强。\n斜风细雨寒芦裏，下有深潭黑无底。\n渡船劣似纸半张，五里却成一千里。\n中流风作浪如山，前进不得后退难。\n隔溪市井只咫尺，安得飞堕于其间。\n大江风涛堪着力，小渡风涛更无格。\n咫尺性命轻于毛，只恐一毛犹不直。",
        "dynasty": "宋",
        "collection_info": null
    },
    {
        "uuid": "6289e80da9c22b05a20d91cfb5814045",
        "title": "天丝行",
        "author": "杨万里",
        "content": "天孙懒困抛云机，却倩月姊看残丝。\n玉兔偷将乞风伯，和机失却天未知。\n风伯得丝那解织，未尝躬桑那解惜。\n掀髯一笑戏一吹，散入寒空收不得。\n晓来翠岭莹无痕，片云忽裂落岭根。\n须臾吹作万缕银，乃是天丝不是云。\n远山成练不曾捲，近林成纱未经翦。\n坐看斜飞拂面来，分明是丝寻不见。\n元来着面化成水，是水是丝问谁子。",
        "dynasty": "宋",
        "collection_info": null
    },
    {
        "uuid": "43202fecd5985fe17eab926835c21f8f",
        "title": "怪菌歌",
        "author": "杨万里",
        "content": "雨前无物撩眼界，雨裏道边出奇怪。\n数茎枯菌破土膏，即时便与人般高。\n撒开圆顶丈来大，一菌可藏人一箇。\n黑如点漆黄如金，第一不怕骤雨淋。\n得雨声如打荷叶，脚如紫玉排粉节。\n行人一箇掇一枚，无雨即阖有雨开。\n与风最巧能向背，忘却头上天倚盖。\n此菌破来还可补，只不堪餐不堪煮。",
        "dynasty": "宋",
        "collection_info": null
    },
    {
        "uuid": "276caf1fcef13169b6e3c4d3fc37d5d8",
        "title": "晓晴发芜湖县吴波亭二首  其一",
        "author": "杨万里",
        "content": "八日川涂九雨风，船中出得入泥中。\n老夫强项谁能那，雨止风休伎自穷。",
        "dynasty": "宋",
        "collection_info": null
    },
    {
        "uuid": "cc4c2b4ef9cf97f831253bb30bdd6453",
        "title": "晓晴发芜湖县吴波亭二首  其二",
        "author": "杨万里",
        "content": "雨来初做养禾天，雨久还成害稼年。\n今日一晴无准在，金鸦飞出卯牌前。",
        "dynasty": "宋",
        "collection_info": null
    },
    {
        "uuid": "d79d63ea3251b36c4b6fd7d9872ddae0",
        "title": "晨炊翫鞭亭二首  其一",
        "author": "杨万里",
        "content": "老贼平欺晋鼎轻，一轮五色梦中惊。\n宝鞭脱急非无策，何似休将日遶营。",
        "dynasty": "宋",
        "collection_info": null
    },
    {
        "uuid": "7964441b7279f870c7ab55892b53d12a",
        "title": "晨炊翫鞭亭二首  其二",
        "author": "杨万里",
        "content": "问着无声是阿兄，坐看家贼只吞声。\n戮尸大放经纶手，长柄判将锡茂弘。",
        "dynasty": "宋",
        "collection_info": null
    },
    {
        "uuid": "b6e04c1ab1de139d30416087ef592f4e",
        "title": "过獭桥湖",
        "author": "杨万里",
        "content": "圩路抨絃白，圩沟夹柳青。\n藻明潜拨剌，日暖冻蜻蜓。\n只箇新茅店，分明是水亭。\n行来惟恐尽，览处不容停。",
        "dynasty": "宋",
        "collection_info": null
    },
    {
        "uuid": "07aca47baaa35b97a3e2918feea9dcff",
        "title": "望谢家青山太白墓二首  其一",
        "author": "杨万里",
        "content": "阿朓青山自一村，州民岁岁与招魂。\n六朝陵墓今安在，只有诗仙月下坟。",
        "dynasty": "宋",
        "collection_info": null
    },
    {
        "uuid": "6411fa23aa8dc539e43cb12d95de11aa",
        "title": "望谢家青山太白墓二首  其二",
        "author": "杨万里",
        "content": "玄晖旧宅略无存，太白来游爱是间。\n占作醉眠床一隻，谢家山是李家山。",
        "dynasty": "宋",
        "collection_info": null
    },
    {
        "uuid": "f6ef7920cf893032e47945074110c32b",
        "title": "登牛渚蛾眉亭二首  其一",
        "author": "杨万里",
        "content": "谪仙携妓戏人寰，也被千花妬玉颜。\n半点闲情千古恨，一波秋水两春山。\n锦袍宫烛云霄上，白苎乌纱江海间。\n欲寄双鱼招醉魄，月轮捉了蚤言还。",
        "dynasty": "宋",
        "collection_info": null
    },
    {
        "uuid": "bb21d5a561ed725838dc2653d8498566",
        "title": "登牛渚蛾眉亭二首  其二",
        "author": "杨万里",
        "content": "山拆江通万里流，菱花双照茧眉头。\n扫除却月横云样，别有颦风蹙雨愁。\n明月入波那可捉，长庚伴月本同游。\n君看夜夜青天上，渠与姮家分管秋。",
        "dynasty": "宋",
        "collection_info": null
    },
    {
        "uuid": "01fed43cabb5a8c6ef428b3bc73091fc",
        "title": "宿牧牛亭秦太师坟庵",
        "author": "杨万里",
        "content": "函关只有一穰侯，瀛馆宁无再帝丘。\n天极八重心未死，台星三点坼方休。\n只看壁后新亭策，恐作栘中属国羞。\n今日牛羊上丘壠，不知丞相更嗔不。",
        "dynasty": "宋",
        "collection_info": null
    },
    {
        "uuid": "a95ea46c215caff977f63d7737713765",
        "title": "雁来红",
        "author": "杨万里",
        "content": "开了元无雁，看来不是花。\n若为黄更紫，乃借叶为葩。\n藜苋真何择，鸡冠却较差。\n未应犀菊辈，赤脚也容它。",
        "dynasty": "宋",
        "collection_info": null
    },
    {
        "uuid": "5171e16488991be75990cc63397d8673",
        "title": "早炊新林望见钟山",
        "author": "杨万里",
        "content": "辞俸钟山一月前，如何知我北归轩。\n不通姓字殷勤甚，忽到新林野店边。",
        "dynasty": "宋",
        "collection_info": null
    },
    {
        "uuid": "b06c0ce025b3ef5cae8ff4e66d18b46c",
        "title": "儿侄新亭相迎",
        "author": "杨万里",
        "content": "送客新亭恰放灯，儿曹迎我復新亭。\n百年事业何为者，送往迎来过一生。",
        "dynasty": "宋",
        "collection_info": null
    },
    {
        "uuid": "6936815fe7c588525a38a43e122239c8",
        "title": "送孙从之司业持节湖南二首  其一",
        "author": "杨万里",
        "content": "全家先遯却谁知，匹马西归也大奇。\n出昼莫嫌三宿恋，坏麻不待七年迟。\n风生折槛人无古，水遶圜桥士有师。\n六一澹庵乔木在，今秋新长雪霜枝。",
        "dynasty": "宋",
        "collection_info": null
    },
    {
        "uuid": "4e6cc1077f4b860b96dfa2803e0b4f3d",
        "title": "送孙从之司业持节湖南二首  其二",
        "author": "杨万里",
        "content": "白头灯火共书林，自少论交老慰心。\n官职坏人饧裏鸩，忠贤到骨锻中金。\n朝阳鸣凤祗今见，夜雨对床何日寻。\n回雁峰前雁回后，紫薇红药待渠吟。",
        "dynasty": "宋",
        "collection_info": null
    },
    {
        "uuid": "fa24066317480f23cadcb2a1c31c3fc5",
        "title": "跋天台王仲言乞米诗",
        "author": "杨万里",
        "content": "改言缩项更长腰，黄独青精也绝苗。\n尚有囊中餐玉法，蓝田山裏过明朝。",
        "dynasty": "宋",
        "collection_info": null
    },
    {
        "uuid": "22cf0ef83863cd376c63b3b781f670af",
        "title": "十月朝补种杏花",
        "author": "杨万里",
        "content": "百株种杏自今春，度夏荣枯不解匀。\n要看补栽新树子，荼糜红刺絓头巾。",
        "dynasty": "宋",
        "collection_info": null
    },
    {
        "uuid": "0db94af6c35dda6e23df153a27bbe331",
        "title": "下元日诣会庆节所道场呈余处恭尚书",
        "author": "杨万里",
        "content": "琳宫朝谒早追趋，漏尽铜壶杀点初。\n半缕碧云横界月，一规银镜裂成梳。\n自拈沉水祈天寿，散作非烟满玉虚。\n已被新寒欺病骨，柳阴偏隔日光疎。",
        "dynasty": "宋",
        "collection_info": null
    },
    {
        "uuid": "fbe8d4e43cf55de2d75818820ec6a5b4",
        "title": "和余处恭赠方士阎都干",
        "author": "杨万里",
        "content": "河出昆崙江出岷，风吹不断浪花春。\n但看此水源无竭，底用玄谈谷有神。\n老健便为仙放杖，斧斤祗在袜生尘。\n东家自有仁山诀，方士何曾悟一真。",
        "dynasty": "宋",
        "collection_info": null
    },
    {
        "uuid": "fa6f4f220723ccba8ae02bec6784df57",
        "title": "题榠查红叶",
        "author": "杨万里",
        "content": "榠查将叶学丹枫，戏与攀条撼晚风。\n一片飞来最奇绝，碧罗袖尾滴猩红。",
        "dynasty": "宋",
        "collection_info": null
    },
    {
        "uuid": "d83cf750470d834263b7f7b0a4321b81",
        "title": "拾柏子",
        "author": "杨万里",
        "content": "皱殻倾来紫麦新，中藏琼米不胜珍。\n胡桃松实何曾吃，却嚼秋风柏子仁。",
        "dynasty": "宋",
        "collection_info": null
    },
    {
        "uuid": "37d5df6d4570c6bb08966a77102020b2",
        "title": "新酒歌",
        "author": "杨万里",
        "content": "酸酒齑汤犹可尝，甜酒蜜汁不可当。\n老夫出奇酿二缸，生民以来无杜康。\n桂子香，清无底。\n此米不是云安米，此水祗是建邺水。\n瓮头一日遶数巡，自候酒熟不倩人。\n松槽葛囊纔上榨，老夫脱帽先尝新。\n初愁酒带官壶味，一杯径到天地外。\n忽然玉山倒瓮边，只觉剑铓割肠裏。\n度撰酒法不是侬，此法来自太虚中。\n酒经一卷偶拾得，一洗万古甜酒空。\n酒徒若要尝侬酒，先挽天河濯渠手。\n却来举杯一中之，换君仙骨君不知。",
        "dynasty": "宋",
        "collection_info": null
    },
    {
        "uuid": "7deaffd4d19d9b0b3d3de6d854a704a1",
        "title": "睡觉",
        "author": "杨万里",
        "content": "小醉如无酒，寒宵似度年。\n觉来因记梦，醒去不成眠。\n万事从心下，三更到眼前。\n清愁政无那，一雁叫霜天。",
        "dynasty": "宋",
        "collection_info": null
    },
    {
        "uuid": "bc60d51d0f5ea5d172dca8b9fdc9d1d7",
        "title": "菜圃",
        "author": "杨万里",
        "content": "此圃何其窄，于侬已自华。\n看人浇白菜，分水及黄花。\n霜熟天殊暖，风微旆亦斜。\n笑摩桃竹杖，何日拄还家。",
        "dynasty": "宋",
        "collection_info": null
    },
    {
        "uuid": "0b74a2d94c316cc662a6b2616baae0bf",
        "title": "观化",
        "author": "杨万里",
        "content": "道是东风巧，西风未减东。\n菊黄霜换紫，树碧露揉红。\n须把乖张眼，偷窥造化工。\n只愁失天巧，不悔得诗穷。",
        "dynasty": "宋",
        "collection_info": null
    },
    {
        "uuid": "0f6bbc3c092f3c9e16a62af231276cff",
        "title": "冬暖",
        "author": "杨万里",
        "content": "小春活脱是春时，霜熟风酣日上迟。\n晚蝶频移猎残蕊，惊禽衝过倒垂枝。\n暂闲何似长闲好，无事非关了事痴。\n三径一筇人不见，假山以外菊花知。",
        "dynasty": "宋",
        "collection_info": null
    },
    {
        "uuid": "5ce922ae3ed184564207172326e1c2a6",
        "title": "至后睡觉",
        "author": "杨万里",
        "content": "匆匆又过一阳生，睡恰浓时梦忽惊。\n帘幕深沉人四寂，阶除点滴雨三更。\n灯摇芒角开成晕，风吸窗櫺过后声。\n不是寒鸡寒似我，如何不肯唤天明。",
        "dynasty": "宋",
        "collection_info": null
    },
    {
        "uuid": "e08ae11f6e5a31485561281feef3064b",
        "title": "寄题王亚夫检正不啻足斋",
        "author": "杨万里",
        "content": "既得陇，復望蜀，未求宝剑先求玉。\n秦相后车一千毂，唐相胡椒八百斛。\n黄金肘印驾黄鹄，身前佞佛身后福。\n九潦泻入无底谷，匹似人心犹易足。\n九州四海王同年，三江五湖春水船。\n便应犯斗入月边，余事犹堪济巨川。\n天风吹来堕人寰，水精宫裏作诗仙。\n寄笺排云叫穹昊，愿赐江湖散人号。\n玉皇留渠作丰年，早晚唤归香案前。\n诗仙掉头不肯住，田园将芜梦归去。\n括苍山胜道场山，向来结茅非雾间。\n斋房恰则斗来大，中藏世界三千箇。\n门前蛮触战方酣，鼻息如雷政高卧。",
        "dynasty": "宋",
        "collection_info": null
    },
    {
        "uuid": "7a095643c5967420122702673bbee7ad",
        "title": "题王亚夫检正岘湖堂",
        "author": "杨万里",
        "content": "西岘山光照旧庐，北湖水色漾新居。\n翠鬟夜欲凌波去，玉镜晨当扫黛初。\n万壑千岩双不借，轻风细浪一夫须。\n来书便当催诗雨，雪后灯前卷復舒。",
        "dynasty": "宋",
        "collection_info": null
    },
    {
        "uuid": "c5c44000d827a55493dec7b877f0fc54",
        "title": "壬子正月四日后圃行散四首  其一",
        "author": "杨万里",
        "content": "淡日微舒又急收，兜罗绵隔紫灯毬。\n更将数点无声雨，不湿人衣却湿头。",
        "dynasty": "宋",
        "collection_info": null
    },
    {
        "uuid": "acf9b9d9cef651dabc55851590cc9a02",
        "title": "壬子正月四日后圃行散四首  其二",
        "author": "杨万里",
        "content": "勃姑偶下小梅枝，要看渠侬褐锦衣。\n柱后藏身教不见，却因不见转惊飞。",
        "dynasty": "宋",
        "collection_info": null
    },
    {
        "uuid": "435ab9fa660f1a642c985d43ef5a1ab8",
        "title": "壬子正月四日后圃行散四首  其三",
        "author": "杨万里",
        "content": "双鹊营巢浪苦辛，拣条衔折不辞频。\n旧条老硬新条韧，却向篱根拾落薪。",
        "dynasty": "宋",
        "collection_info": null
    },
    {
        "uuid": "31a57216d6357404c08a8a814f3eb33d",
        "title": "壬子正月四日后圃行散四首  其四",
        "author": "杨万里",
        "content": "传语春光恰好秾，太秾恐怕恼衰翁。\n日华五色无寻处，只在蛛丝来去中。",
        "dynasty": "宋",
        "collection_info": null
    },
    {
        "uuid": "eb755107d4e56ed99d3469b1dd692406",
        "title": "雪后霜晴元宵月色特奇",
        "author": "杨万里",
        "content": "玻璃盆泻瑠璃水，素娥晚粧欲梳洗。\n报道虚皇筑雪宫，一架半间三万里。\n却嫌广寒未苦宽，要借新宫作上元。\n先烦玉妃整羽卫，次遣青女褰云关。\n渠侬旧有七宝藏，封在琼楼楼顶上。\n中藏脑子万斛强，轻明片片梅花样。\n急呼滕六取将来，更和端叶挼作埃。\n狂抛乱撒不停手，满空碎下真珠胎。\n干坤立变水精阙，云衢透冷天街滑。\n姮家催索水霜袍，肌粟衣铢添不彻。\n银轮冻作一团冰，望舒堕指推不行。\n兔啼蟾泣滴成露，海东飞上金鸦精。",
        "dynasty": "宋",
        "collection_info": null
    },
    {
        "uuid": "23d21fb5ba3b9b04b22975229db6c470",
        "title": "清晓出郭迓客七里庄二首  其一",
        "author": "杨万里",
        "content": "却为迎宾得探春，白门官柳早尖新。\n如何霜瓦纔逢日，半作青瑶半作银。",
        "dynasty": "宋",
        "collection_info": null
    },
    {
        "uuid": "5fce1b737e82a6374fb9a25ff2def2cc",
        "title": "清晓出郭迓客七里庄二首  其二",
        "author": "杨万里",
        "content": "偏得春怜是柳条，腰支别作一般娇。\n微风不动渠犹舞，刚道东风转舞腰。",
        "dynasty": "宋",
        "collection_info": null
    },
    {
        "uuid": "7029bcbb40ae3e55fcaee32c03c166c3",
        "title": "探杏二首  其一",
        "author": "杨万里",
        "content": "红蓝细细糁晴包，紫玉森森走腻条。\n枯梗折教无一寸，併驱春力奔花梢。",
        "dynasty": "宋",
        "collection_info": null
    },
    {
        "uuid": "fe38f3d5b4eb562fc9486d285f8bd588",
        "title": "探杏二首  其二",
        "author": "杨万里",
        "content": "曾见干条撼雪飞，一暄爆出万萸枝。\n从今日日须来看，看到红红白白时。",
        "dynasty": "宋",
        "collection_info": null
    },
    {
        "uuid": "5e257106660d83c8dfb2cb4dd8c0a16d",
        "title": "梅花二首  其一",
        "author": "杨万里",
        "content": "东风微破野梅心，着骨清香已不禁。\n绿刺一尖双莟子，错书小字带悬针。",
        "dynasty": "宋",
        "collection_info": null
    },
    {
        "uuid": "02423e83607ec7c91cdf5330338b2723",
        "title": "梅花二首  其二",
        "author": "杨万里",
        "content": "带雪虽奇祗粉粧，酣晴别是好风光。\n却缘白日青天裏，照得花明暖得香。",
        "dynasty": "宋",
        "collection_info": null
    },
    {
        "uuid": "de0540602e427aa8ecf46708cea0b697",
        "title": "跋汪省干诗卷二首  其一",
        "author": "杨万里",
        "content": "向来刘翰有诗声，近日汪经更得名。\n月在梅花冰在月，与君句子各争清。",
        "dynasty": "宋",
        "collection_info": null
    },
    {
        "uuid": "9a7f4db1ab4cb05722299a3eb69096ea",
        "title": "跋汪省干诗卷二首  其二",
        "author": "杨万里",
        "content": "自古诗人太瘦生，可怜辛苦选虚名。\n诗家杂压君知么，压尽三公况九卿。",
        "dynasty": "宋",
        "collection_info": null
    },
    {
        "uuid": "a5f5288196fd212ef6969e366965dab6",
        "title": "和谢石湖先生寄二诗韵  其一",
        "author": "杨万里",
        "content": "一张五色石湖云，天上吹来堕小轩。\n化作虹桥倚钟阜，渡将老子到吴门。\n黄钟路鼓鸣清庙，玉戚金支舞泰尊。\n乃是寄侬诗数纸，却拈瓌怪向谁论。",
        "dynasty": "宋",
        "collection_info": null
    },
    {
        "uuid": "8f48c367e45645d4e7bd51de90784f99",
        "title": "和谢石湖先生寄二诗韵  其二",
        "author": "杨万里",
        "content": "康鼎才来顿解颐，卢能自笑未经师。\n分无枫落吴江句，博得池生春草诗。\n木李抛将引琼玖，诗筒从此走符移。\n蛤蜊龟殻非难办，只问先生汗漫期。",
        "dynasty": "宋",
        "collection_info": null
    },
    {
        "uuid": "8b35b2165dc677c7bcdc856632dc15d2",
        "title": "领客南园二首  其一",
        "author": "杨万里",
        "content": "南园多日不曾来，领客闲行始此回。\n独树小梅开一朶，被它栏住劝三杯。",
        "dynasty": "宋",
        "collection_info": null
    },
    {
        "uuid": "75cc76c71a7a83d0e0d3af246f26e034",
        "title": "领客南园二首  其二",
        "author": "杨万里",
        "content": "人间俗杀是公筵，最苦沉烟杂烛烟。\n何似大家行几步，逢花即饮醉还眠。",
        "dynasty": "宋",
        "collection_info": null
    },
    {
        "uuid": "7e070cbfcd7f76db7ecda245619f01f1",
        "title": "和余处恭尚书清凉寺劝农",
        "author": "杨万里",
        "content": "石城诸峰入天半，曾随骑吹经行遍。\n梅花换岁初不惊，惊报行春再出城。\n官甑晨炊云子玉，兵厨夜压秦淮绿。\n尚书亲饷老农夫，塞道夫须兼独速。\n劝农文字不怪奇，知道尚书愁我饥。\n有如山农出南溪，老穉随观韩退之。\n叟携羣穉穉扶叟，一生祗识茅柴酒。\n尚书赐酒谁得尝，瓦盆满引无升斗。\n今年好风来自东，五风十雨尧日同。\n尚书归去作相公，当寄丰年书一封。",
        "dynasty": "宋",
        "collection_info": null
    },
    {
        "uuid": "ed71fdc777faf41563902c810a4c0dba",
        "title": "与次公幼舆二子登伏龟楼",
        "author": "杨万里",
        "content": "周遭故国是山围，对境方知此句奇。\n偶上伏龟楼上望，一环碧玉缺城西。",
        "dynasty": "宋",
        "collection_info": null
    },
    {
        "uuid": "1a0bcf1ed03a6ca1cc9183196e526ff4",
        "title": "寒食前一日行部过牛首山七首  其一",
        "author": "杨万里",
        "content": "岭花袍紫不知名，涧草茸青取次生。\n便是常州草虫本，只无蚱蜢与蜻蜓。",
        "dynasty": "宋",
        "collection_info": null
    },
    {
        "uuid": "e3a7a56797d69668d9a004296003fa17",
        "title": "寒食前一日行部过牛首山七首  其二",
        "author": "杨万里",
        "content": "头上高垂碧玉盆，谁将漂絮尚残痕。\n青天幸自秋江样，须惹三丝两缕云。",
        "dynasty": "宋",
        "collection_info": null
    },
    {
        "uuid": "88d9f5072e06586611b10237e04ae0d8",
        "title": "寒食前一日行部过牛首山七首  其三",
        "author": "杨万里",
        "content": "绵山恨骨已寒灰，尽禁厨烟肯更回。\n老病不禁馊食冷，杏花饧粥汤将来。",
        "dynasty": "宋",
        "collection_info": null
    },
    {
        "uuid": "70abdf87ab2f7c7670ae11311a21f5d9",
        "title": "寒食前一日行部过牛首山七首  其四",
        "author": "杨万里",
        "content": "出了长干过了桥，纸钱风裏树萧骚。\n若无六代英雄骨，牛首诸山肯尔高。",
        "dynasty": "宋",
        "collection_info": null
    },
    {
        "uuid": "bba617b2ffd7195b2668952f4f9484ed",
        "title": "寒食前一日行部过牛首山七首  其五",
        "author": "杨万里",
        "content": "单车一节又行春，敢为观风惜病身。\n只是担头无櫑子，枉教唤作踏青人。",
        "dynasty": "宋",
        "collection_info": null
    },
    {
        "uuid": "aa243681e7141f6f0b6e7cb2ec639f06",
        "title": "寒食前一日行部过牛首山七首  其六",
        "author": "杨万里",
        "content": "捣蓝作雨两宵倾，生怕难干急放晴。\n一路东皇新晒染，桑黄麦绿小枫青。",
        "dynasty": "宋",
        "collection_info": null
    },
    {
        "uuid": "760c3885346e7d2a10acedfc5967717b",
        "title": "寒食前一日行部过牛首山七首  其七",
        "author": "杨万里",
        "content": "一春今岁两中和，信道韶华定较多。\n二月半头花已尽，脱空日月退还他。",
        "dynasty": "宋",
        "collection_info": null
    },
    {
        "uuid": "a3468789f6700dda0d85a13295d643b2",
        "title": "宿金陵镇栖隠寺望横山",
        "author": "杨万里",
        "content": "再见横山滴眼新，山曾劝我脱官身。\n灯笼箫鼓年年社，酒盏鶑花处处人。\n忽忆诸公牡丹会，转头五柞去年春。\n野云墟月空荒寺，两袖寒风一帽尘。",
        "dynasty": "宋",
        "collection_info": null
    },
    {
        "uuid": "9415d2894cbb93f4d21978281bc0f654",
        "title": "明发栖隠寺",
        "author": "杨万里",
        "content": "木鱼一呼众僧聚，老夫登车欲前去。\n仰头见天俯见路，明明是昼不是暮。\n如何今晨天地间，咄咄怪事满眼前。\n将为是夜着，月轮已没星都落。\n将谓是昼休，银河到晓烂不收。\n皎如江练横天流，中流点缀金沙洲。\n元来海底蚤浴日，云师闭关不教出。\n羲和挥斧斫云关，取将一道天光还。\n天光淡青日光白，道是银汉也则得。\n云师强很赶不奔，堆作沙洲是碎云。",
        "dynasty": "宋",
        "collection_info": null
    },
    {
        "uuid": "4af7cf9664d454c677a01633813c77d8",
        "title": "寒食日晨炊姜家林初程之次日也",
        "author": "杨万里",
        "content": "百五佳辰匹似无，合教追节却离居。\n万家寒食初归燕，一老春衫政蹇馿。\n耄柳已僧何再髮，孺槐纔爪可迟蔬。\n儿书早问归程日，不用嗔渠只笑渠。",
        "dynasty": "宋",
        "collection_info": null
    },
    {
        "uuid": "70dd8521649c4614eb0cb8cfa4a64d6f",
        "title": "午憩褚家方清风亭二首  其一",
        "author": "杨万里",
        "content": "此老忒疎放，与春无怨私。\n何须寒食日，恰是别家时。\n荒店两三隻，野花千万枝。\n前山有底恨，也学客间眉。",
        "dynasty": "宋",
        "collection_info": null
    },
    {
        "uuid": "cfd7a40efc693fc895632f0af7ea5792",
        "title": "午憩褚家方清风亭二首  其二",
        "author": "杨万里",
        "content": "莫道迎春好，迎春是送春。\n可怜一条路，知老几多人。\n坦绿偏宜袜，飘红併可絪。\n青帘好消息，今日榨头新。",
        "dynasty": "宋",
        "collection_info": null
    },
    {
        "uuid": "89ac4b95554252be78e0c68727113846",
        "title": "宿新市徐公店二首  其一",
        "author": "杨万里",
        "content": "篱落疎疎一径深，树头新绿未成阴。\n儿童急走追黄蝶，飞入菜花无处寻。",
        "dynasty": "宋",
        "collection_info": null
    },
    {
        "uuid": "0831c4343427d8ff3ba29ad98ada9f8b",
        "title": "宿新市徐公店二首  其二",
        "author": "杨万里",
        "content": "春光都在柳梢头，拣折长条插酒楼。\n便作在家寒食看，村歌社舞更风流。",
        "dynasty": "宋",
        "collection_info": null
    },
    {
        "uuid": "262051316e511bb8bf7d39b6823da6d9",
        "title": "风花",
        "author": "杨万里",
        "content": "海棠桃李雨中空，更着清明两日风。\n风似病癫无藉在，花如中酒不惺松。\n身行楚峤远更远，家寄秦淮东復东。\n道是残红何足惜，后来併恐没残红。",
        "dynasty": "宋",
        "collection_info": null
    },
    {
        "uuid": "534b487ae3530e3d9d721a77392a8718",
        "title": "晓过叶家桥二首  其一",
        "author": "杨万里",
        "content": "鸡唱嗔人睡，鸦啼唁客劳。\n近山烟外远，矮竹苣边高。\n老矣犹长铗，悠哉未大刀。\n绕圩无杂树，一色柳新缫。",
        "dynasty": "宋",
        "collection_info": null
    },
    {
        "uuid": "52efef8f40a67dd3f788a234a6c9f77a",
        "title": "晓过叶家桥二首  其二",
        "author": "杨万里",
        "content": "圩峻愁今路，山行羡昨朝。\n闭窗深坐轿，合眼过危桥。\n岸近何由到，魂惊半欲销。\n寄言薛丞相，最稳是轻舠。",
        "dynasty": "宋",
        "collection_info": null
    },
    {
        "uuid": "cf5993f98906445bfdda3454bef62b7f",
        "title": "过杨二渡三首  其一",
        "author": "杨万里",
        "content": "春迹无痕可得寻，不将诗眼看春心。\n鶑边杨柳鸥边草，一日青来一日深。",
        "dynasty": "宋",
        "collection_info": null
    },
    {
        "uuid": "ca80dc220575ada403b2c1533b60dab2",
        "title": "过杨二渡三首  其二",
        "author": "杨万里",
        "content": "两日山寻尽野花，今晨水眺始桑麻。\n春风娇得千垂柳，恰限身才箇箇斜。",
        "dynasty": "宋",
        "collection_info": null
    },
    {
        "uuid": "ebfdd49810aabb00ccc5acabdce83c77",
        "title": "过杨二渡三首  其三",
        "author": "杨万里",
        "content": "柳见风时舞便轻，解将衮遍趁鶑声。\n道它夸逞腰肢着，风罢元来倦不胜。",
        "dynasty": "宋",
        "collection_info": null
    },
    {
        "uuid": "6465b9db4701fc86620b74a590fa5476",
        "title": "宿青山市四首  其一",
        "author": "杨万里",
        "content": "青山业主是玄晖，太白无钱典得伊。\n总是诗仙休更讼，两蓑分钓一鱼矶。",
        "dynasty": "宋",
        "collection_info": null
    },
    {
        "uuid": "dadfccdc2c4b2f7e1be97437a85ad29a",
        "title": "宿青山市四首  其二",
        "author": "杨万里",
        "content": "云涂雾抹澹葱昽，万匹霜绡罩玉龙。\n中有双峰不争长，诸峰情愿长双峰。",
        "dynasty": "宋",
        "collection_info": null
    },
    {
        "uuid": "2c91c17f61122592e0c7325d83af6882",
        "title": "宿青山市四首  其三",
        "author": "杨万里",
        "content": "近看青山却朗然，更无半点雾和烟。\n一峰是石高多少，到得峰头即到天。",
        "dynasty": "宋",
        "collection_info": null
    },
    {
        "uuid": "c9f3a8f6dbc710677c35be87cc771ac4",
        "title": "宿青山市四首  其四",
        "author": "杨万里",
        "content": "市心酒店客来尝，且酹仙家十二郎。\n鹦鹉鸬鷀何处觅，只将老瓦当瑶觞。",
        "dynasty": "宋",
        "collection_info": null
    },
    {
        "uuid": "60f8227c4c332a638575c68f2a281132",
        "title": "题青山市汪家店",
        "author": "杨万里",
        "content": "小小楼临短短墙，长春半架动红香。\n杨花知得人孤寂，故故飞来入竹窗。",
        "dynasty": "宋",
        "collection_info": null
    },
    {
        "uuid": "cd6939e9b831ceaac4b6e445c28908bd",
        "title": "过广济圩三首  其一",
        "author": "杨万里",
        "content": "圩田岁岁镇逢秋，圩户家家不识愁。\n夹路垂杨一千里，风流国是太平州。",
        "dynasty": "宋",
        "collection_info": null
    },
    {
        "uuid": "2c5dea67578ed706952161d3eec9ff9d",
        "title": "过广济圩三首  其二",
        "author": "杨万里",
        "content": "两渠水夹一堤宽，箇是东皇大御园。\n旋插绿杨能几日，新枝已自不胜繁。",
        "dynasty": "宋",
        "collection_info": null
    },
    {
        "uuid": "1c8e3aa9416665338c6ab971e27c70ba",
        "title": "过广济圩三首  其三",
        "author": "杨万里",
        "content": "桑畴一眼鬰金黄，麦壠千机绿锦坊。\n诗卷且留灯下看，轿中只好看春光。",
        "dynasty": "宋",
        "collection_info": null
    },
    {
        "uuid": "eb23b426e13faaf87fd3ed7ed940e30c",
        "title": "清明日午憩黄池镇",
        "author": "杨万里",
        "content": "莫笑孤村小市头，花边人出浦边游。\n绿杨拂水双浮鸭，碧草粘天一落鸥。\n懒困风光酣午睡，阴沉天气嫁春愁。\n阿谁道是清明节，我对清明唤作秋。",
        "dynasty": "宋",
        "collection_info": null
    }
]