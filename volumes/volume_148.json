[
    {
        "uuid": "0e31d06d4066563ce940123c1bbfde4a",
        "title": "秋思十首  其五",
        "author": "陆游",
        "content": "牙齿漂浮欲半空，此生已付有无中。\n一杯藜粥枫林下，时与邻翁说岁丰。",
        "dynasty": "宋",
        "collection_info": null
    },
    {
        "uuid": "49aa2ae31a2f584809f571a297ab69f8",
        "title": "秋思十首  其六",
        "author": "陆游",
        "content": "疏泉洗石夸身健，试墨烧香破日长。\n若得三山安乐法，不须更觅玉函方。",
        "dynasty": "宋",
        "collection_info": null
    },
    {
        "uuid": "454837b716a5d67ffd100681f11134b6",
        "title": "秋思十首  其七",
        "author": "陆游",
        "content": "傍县人来涕泗翻，蝗灾暴虎不堪言。\n天心似为衰翁地，饱食安眠独北村。",
        "dynasty": "宋",
        "collection_info": null
    },
    {
        "uuid": "4652d6c27009358e4745709f4e0bf336",
        "title": "秋思十首  其八",
        "author": "陆游",
        "content": "闲愁正可资诗酒，小疾安能减食眠。\n一亩旋租畦菜地，千钱新买钓鱼船。",
        "dynasty": "宋",
        "collection_info": null
    },
    {
        "uuid": "2b94d653fdae854c03efb45b9c8596e6",
        "title": "秋思十首  其九",
        "author": "陆游",
        "content": "眼明尚见蝇头字，暑退初亲雁足灯。\n历历胸中千载事，莫将轻比住庵僧。",
        "dynasty": "宋",
        "collection_info": null
    },
    {
        "uuid": "8124729279be8ac0ac4f783dc36d7256",
        "title": "秋思十首  其一○",
        "author": "陆游",
        "content": "虚极静笃道乃见，仁至义尽余何忧。\n名山采药恐未免，策蹇孰能从我游。",
        "dynasty": "宋",
        "collection_info": null
    },
    {
        "uuid": "32e033eb0e6e50672165e3cee189658f",
        "title": "鷄犬二首  其一",
        "author": "陆游",
        "content": "乡村年久竞农务，秋敛春耕恐失时。\n我老元无夙兴事，懒鷄啼晓恰相宜。",
        "dynasty": "宋",
        "collection_info": null
    },
    {
        "uuid": "cdc51cea3050e139ad3a3e860b5fc50d",
        "title": "鷄犬二首  其二",
        "author": "陆游",
        "content": "贫家也復谨朝昏，小犬今年乞近村。\n糠秕无多深愧汝，狺狺终夜护篱门。",
        "dynasty": "宋",
        "collection_info": null
    },
    {
        "uuid": "31f512ec7cf66c77fc3d520081c576c5",
        "title": "秋来瘦甚而益健戏作",
        "author": "陆游",
        "content": "莫笑形羸不自支，清虚正与老人宜。\n矛头淅米谁能食，甑裏生尘却自奇。\n独钓又逢秋晚后，安眠常到日高时。\n迩来久雨墙垣坏，砟竹东冈自作篱。",
        "dynasty": "宋",
        "collection_info": null
    },
    {
        "uuid": "c73a204d86b65a3f6b73fad8375d177a",
        "title": "秋夜",
        "author": "陆游",
        "content": "岸帻萧然病体轻，雨余郊馆已凉生。\n微风掠面酒无力，明月满窗眠不成。\n叶底涓涓秋露滴，草根咽咽暗蛩鸣。\n屏居未免伤孤寂，頼有邻翁约耦耕。",
        "dynasty": "宋",
        "collection_info": null
    },
    {
        "uuid": "d83ee14391a2b3cf8e05b58815db864a",
        "title": "秋兴",
        "author": "陆游",
        "content": "巢燕无情不更回，门庭日日落楸槐。\n新凉渐喜偿碑债，多病还忧欠药材。\n社近家方篘浊酒，客来身自扫苍苔。\n道心已熟机心尽，寄语鸬鷀莫苦猜。",
        "dynasty": "宋",
        "collection_info": null
    },
    {
        "uuid": "741ca75fa63f819464109847caa39eb0",
        "title": "闲咏",
        "author": "陆游",
        "content": "莫笑结庐鱼稻乡，风流殊未减华堂。\n茶分正焙新开箬，水挹中𤃩自候汤。\n小几研朱晨点易，重帘扫地昼焚香。\n个中富贵君知否，不必金貂侍紫皇。",
        "dynasty": "宋",
        "collection_info": null
    },
    {
        "uuid": "327a4c68039318b7f3a86a6a1b6905fb",
        "title": "人寿至耄期",
        "author": "陆游",
        "content": "人寿至耄期，如位至王公。\n非以德将之，往往不克终。\n非必皆大恶，过取固多凶。\n吾今垂九十，追逐群众中。\n筋骸胜拜起，耳目未盲聋。\n强健天所借，正与富贵同。\n一念愧屋漏，一言诳孩童。\n老无朋友规，日夜勤自攻。",
        "dynasty": "宋",
        "collection_info": null
    },
    {
        "uuid": "67c834958118d5b7dba1c709e8ca9da1",
        "title": "访野人",
        "author": "陆游",
        "content": "我行城西南，适兹素秋时。\n风露虽已高，草木鬰未衰。\n敲门寻野人，一笑万事非。\n拂榻意何勤，酒酽雁鹜肥。\n新凉天所赐，尽醉不足辞。\n击壤歌尧年，瞑目以为期。",
        "dynasty": "宋",
        "collection_info": null
    },
    {
        "uuid": "7c407df883a6317f2ae9097228986a86",
        "title": "熏蚊效宛陵先生体",
        "author": "陆游",
        "content": "泽国故多蚊，乘夜吁可怪。\n举扇不能却，燔艾取一快。\n不如小忍之，驱逐吾已隘。\n宁闻大度士，变色为蜂虿。",
        "dynasty": "宋",
        "collection_info": null
    },
    {
        "uuid": "8624cb8342f9a10c0a5da16aefe93bef",
        "title": "吹笛",
        "author": "陆游",
        "content": "吴江楚泽闲游遍，未豁平生万里心。\n醉裏独携苍玉笋，岳阳楼上作龙吟。",
        "dynasty": "宋",
        "collection_info": null
    },
    {
        "uuid": "4360e26a178788af5584083f6bde4c2b",
        "title": "书幸",
        "author": "陆游",
        "content": "破屋颓垣鬼笑穷，暗中调护頼天公。\n频年得疾身犹健，百种无营饭不空。",
        "dynasty": "宋",
        "collection_info": null
    },
    {
        "uuid": "cc1bec9afaf01113ad6d4a965ffd44e4",
        "title": "感事",
        "author": "陆游",
        "content": "已醉猩猩犹爱屐，入秋燕燕尚争巢。\n老夫看尽人间事，欲向山僧学打包。",
        "dynasty": "宋",
        "collection_info": null
    },
    {
        "uuid": "a738c0f5293ed075ecac92f9a11db483",
        "title": "晚晴",
        "author": "陆游",
        "content": "雨如尘点送新凉，云作鱼鳞衬夕阳。\n蓬户清闲贫亦好，笋舆安稳病何伤。",
        "dynasty": "宋",
        "collection_info": null
    },
    {
        "uuid": "71e3607240bfa1b53d6665b89e762fa9",
        "title": "农家",
        "author": "陆游",
        "content": "寂寂江村数掩篱，吾庐又及素秋时。\n横林未脱色已尽，孤鸟欲栖鸣更悲。\n小釜莼羹初下豉，矮瓶豆粉正燃萁。\n为农幸有家风在，百世相传更勿疑。",
        "dynasty": "宋",
        "collection_info": null
    },
    {
        "uuid": "ab4bbf560bc7618e1b18870e58bae5b5",
        "title": "寓嘆二首  其一",
        "author": "陆游",
        "content": "白首还乡厌蕨薇，伥伥自嘆欲畴依。\n门庭不扫稀迎客，碪杵无声未赎衣。\n达士共知生是赘，古人尝谓死为归。\n耕畴幸可期中熟，又报残蝗接翅飞。",
        "dynasty": "宋",
        "collection_info": null
    },
    {
        "uuid": "648e712778fc2923ae2d2637968ddade",
        "title": "寓嘆二首  其二",
        "author": "陆游",
        "content": "忆昔建炎南渡时，兵间脱死命如丝。\n奉亲百口一身在，许国寸心孤剑知。\n坐有客瘖堪共醉，身今病忘莫求医。\n出门但畏从人事，临水登山却未衰。",
        "dynasty": "宋",
        "collection_info": null
    },
    {
        "uuid": "62272a835d3b09cd03725e15c5d67d26",
        "title": "雨夜",
        "author": "陆游",
        "content": "病多渐减灯前课，老甚都忘枕上愁。\n一段高情谁会得，卧听檐雨泻清秋。",
        "dynasty": "宋",
        "collection_info": null
    },
    {
        "uuid": "45fb866294f01f809e34b955a491355a",
        "title": "秋怀四首  其一",
        "author": "陆游",
        "content": "火食非初志，衣尘每自哀。\n危途触滟滪，归兴薄蓬莱。\n逋客传琴调，高僧乞药栽。\n人间岂不好，病眼自慵开。",
        "dynasty": "宋",
        "collection_info": null
    },
    {
        "uuid": "e82d2405bea5a923669e2002d1c9121c",
        "title": "秋怀四首  其二",
        "author": "陆游",
        "content": "苦雨无时止，幽人空復情。\n少眠知夜永，久病喜秋清。\n萤傍疏帘度，蛩依坏甃鸣。\n流年那可挽，又见晓窗明。",
        "dynasty": "宋",
        "collection_info": null
    },
    {
        "uuid": "e25ce7154160e4788fc8a4ec8bca2afa",
        "title": "秋怀四首  其三",
        "author": "陆游",
        "content": "独立离人境，幽居察物情。\n蚁知军阵法，虫作纬车声。\n身老惟贪睡，儿痴亦惰耕。\n腾腾復兀兀，何以报时平。",
        "dynasty": "宋",
        "collection_info": null
    },
    {
        "uuid": "c9bd372db26259bf0c0ee65fe1cdca20",
        "title": "秋怀四首  其四",
        "author": "陆游",
        "content": "寓世久成赘，忘家生若浮。\n安能三太息，惟有四宜休。\n屋坏无全堵，船轻每信流。\n鸱夷幸无恙，頼尔可消忧。",
        "dynasty": "宋",
        "collection_info": null
    },
    {
        "uuid": "3764649a33786af04b985ea6b722aa3d",
        "title": "小室",
        "author": "陆游",
        "content": "窗几穷幽致，图书发古香。\n尺池鱼鱍鱍，拳石树苍苍。\n老去身犹健，秋来日自长。\n养生吾岂解，懒或似嵇康。",
        "dynasty": "宋",
        "collection_info": null
    },
    {
        "uuid": "dc6ecaf304cc375a5958f55d4c4ad80c",
        "title": "赠道侣",
        "author": "陆游",
        "content": "蕊笈人多有，惟君独造微。\n丹成河自塞，吟罢剑俱飞。\n酒市寻差易，云山觅更非。\n何时醉携手，为我发玄机。",
        "dynasty": "宋",
        "collection_info": null
    },
    {
        "uuid": "d7fa0e23eded46e65485122ee4e35957",
        "title": "舟中醉题二首  其一",
        "author": "陆游",
        "content": "风吹芦荻声飕飕，晚潮入港浮孤舟。\n老民已扫市朝迹，造物全付江湖秋。\n项里庙前是鱼市，禹会桥边多酒楼。\n醉来且復过此日，莫为碪杵悲无裘。",
        "dynasty": "宋",
        "collection_info": null
    },
    {
        "uuid": "b9d9b844494bde3b97681e463f6705cf",
        "title": "舟中醉题二首  其二",
        "author": "陆游",
        "content": "鲍郎山前烟雨昏，疏灯小市愁偏门。\n上船初发十字港，鼓棹忽过三家村。\n孤鸾对镜空自感，老龟搘床何足论。\n但愿诸公各戮力，上助明主忧元元。",
        "dynasty": "宋",
        "collection_info": null
    },
    {
        "uuid": "e90b896ce6af871e5f866797a3da328d",
        "title": "出游暮归",
        "author": "陆游",
        "content": "东行西行日暮归，川云漠漠雨霏霏。\n蝗余场上禾收薄，酒贵街头客醉稀。\n买犊躬耕空自力，灼龟占岁又成非。\n稚孙索饭殊关抱，怜汝何时得瓠肥。",
        "dynasty": "宋",
        "collection_info": null
    },
    {
        "uuid": "1c5d4a75a85788ec0ee480abee3f1890",
        "title": "园中作",
        "author": "陆游",
        "content": "纱巾一幅立斜阳，本尚无闲况有忙。\n鷄犬往来空自得，禽鱼翔泳各相忘。\n欲衰莎草无多绿，未落梧桐已半黄。\n徂岁匆匆成绝嘆，瓦沟行復见新霜。",
        "dynasty": "宋",
        "collection_info": null
    },
    {
        "uuid": "0b7c19f1f124f5679c2b49cf11f4ad0d",
        "title": "感旧",
        "author": "陆游",
        "content": "莫笑山翁老欲僵，壮年曾及事高皇。\n雕戈北出戍穷塞，华表东归悲故乡。\n万事固难轻忖度，百年犹有未更尝。\n纷纷谤誉何劳问，但觉邯郸一梦长。",
        "dynasty": "宋",
        "collection_info": null
    },
    {
        "uuid": "8489ee6c55d1c8104ace9071d27d7704",
        "title": "东园",
        "author": "陆游",
        "content": "车马无声客到稀，荷锄终日在园扉。\n断残地脉疏泉过，穿透天心得句归。\n对镜每悲鸾独舞，绕枝谁见鹊南飞。\n悠然自适君无怪，文史如山暂解围。",
        "dynasty": "宋",
        "collection_info": null
    },
    {
        "uuid": "226020b207f27b3de6520f97c052fd29",
        "title": "秋夜",
        "author": "陆游",
        "content": "局促人间每鲜欢，秋来病骨愈酸寒。\n夹衣尚典雁声过，断简未收鷄唱残。\n退士鬓毛纷似雪，老臣心事炳如丹。\n灯前握臂无交旧，聊唤清尊少自宽。",
        "dynasty": "宋",
        "collection_info": null
    },
    {
        "uuid": "2526dcf0e7d675736d65469f84e211e7",
        "title": "驿壁偶题三首  其一",
        "author": "陆游",
        "content": "纍纍驿门堠，杳杳寺楼钟。\n叶落树阴薄，云生山崦重。\n交亲穷未弃，父子老相从。\n惟待新粳熟，高眠听夜舂。",
        "dynasty": "宋",
        "collection_info": null
    },
    {
        "uuid": "3d71aa851ab1e032faeee2af1ffb8a3b",
        "title": "驿壁偶题三首  其二",
        "author": "陆游",
        "content": "去去投山驿，悠悠解橐装。\n斜阳穿破厩，落叶满空廊。\n舞简村巫醉，涂朱野女粧。\n近行吾亦倦，假寝据胡床。",
        "dynasty": "宋",
        "collection_info": null
    },
    {
        "uuid": "8b3e3126df4e98c030d6daf0202ead98",
        "title": "驿壁偶题三首  其三",
        "author": "陆游",
        "content": "过市未十里，入山知几重。\n幽林闻格磔，浅濑见噞喁。\n小瓮家家酒，衡门世世农。\n班生定痴绝，辛苦觅侯封。",
        "dynasty": "宋",
        "collection_info": null
    },
    {
        "uuid": "373465284021b9ed3719f79b7e6796ae",
        "title": "夜起思子虡",
        "author": "陆游",
        "content": "我久依耕垄，儿方吊战场。\n卧闻风浩荡，起视月苍茫。\n老境绨袍暖，贫家菜粥香。\n惟愁杀风景，无酒作重阳。",
        "dynasty": "宋",
        "collection_info": null
    },
    {
        "uuid": "1c05ee1ef5e50373621badaf2b6d1229",
        "title": "秋日次前辈新年韵五首  其一",
        "author": "陆游",
        "content": "孤生虽永弃，要亦是黎元。\n渺渺烟中路，冥冥海上村。\n小滩看鹭立，平野送鸦翻。\n即欲掩关卧，南山犹未昏。",
        "dynasty": "宋",
        "collection_info": null
    },
    {
        "uuid": "543fd6e5bcd1ea95f526985c5a3d2a29",
        "title": "秋日次前辈新年韵五首  其二",
        "author": "陆游",
        "content": "旧交多隽杰，离散各何之。\n骐骥志千里，鹪鹩巢一枝。\n青云迷故步，白首负明时。\n幸有残书卷，犹堪付小儿。",
        "dynasty": "宋",
        "collection_info": null
    },
    {
        "uuid": "cbab34706dfa64ebd693d5847e387215",
        "title": "秋日次前辈新年韵五首  其三",
        "author": "陆游",
        "content": "老人常独处，一笑比河清。\n终日无来客，三年不入城。\n高眠听酒滴，危坐对云生。\n矫首羲皇世，吾其享大羹。",
        "dynasty": "宋",
        "collection_info": null
    },
    {
        "uuid": "8f2f4a71eafa568a9ee5828789ae0ae3",
        "title": "秋日次前辈新年韵五首  其四",
        "author": "陆游",
        "content": "浮家久居蜀，下峡晚还东。\n天际孤帆远，花前百榼空。\n旅游浑似梦，年运遂成翁。\n欲话峨眉月，无人可与同。",
        "dynasty": "宋",
        "collection_info": null
    },
    {
        "uuid": "758acb6e1c4e707d9bc27e39b819412a",
        "title": "秋日次前辈新年韵五首  其五",
        "author": "陆游",
        "content": "残年垂九十，雪鬓不胜繁。\n卖屦籴炊米，典衣租废园。\n山深云满屋，夜静月当门。\n邻曲时相过，扶行頼稚孙。",
        "dynasty": "宋",
        "collection_info": null
    },
    {
        "uuid": "21955bdf49a14c136a2b413183915380",
        "title": "仲秋书事十首  其一",
        "author": "陆游",
        "content": "秋风社散日平西，余胙残壶手自提。\n赐食敢思烹细项，家庖仍禁擘团脐。",
        "dynasty": "宋",
        "collection_info": null
    },
    {
        "uuid": "369ff8e81154af77fce6373a55e0a40b",
        "title": "仲秋书事十首  其二",
        "author": "陆游",
        "content": "天心那得与人同，牲社家家祷岁丰。\n料理蝗余犹十五，残年亦未委沟中。",
        "dynasty": "宋",
        "collection_info": null
    },
    {
        "uuid": "87cc44e0e1bbec83e9e226558d4bbc3d",
        "title": "仲秋书事十首  其三",
        "author": "陆游",
        "content": "断云归岫雨初收，茅舍萧条古渡头。\n短褐老人垂九十，松枯石瘦不禁秋。",
        "dynasty": "宋",
        "collection_info": null
    },
    {
        "uuid": "c71f6daf7bd5e8dddffcf2eb13161f50",
        "title": "仲秋书事十首  其四",
        "author": "陆游",
        "content": "客来深愧里闾情，近为衰残罢送迎。\n旋置风炉煎顾渚，剧谈犹得慰平生。",
        "dynasty": "宋",
        "collection_info": null
    },
    {
        "uuid": "d491b72a4d5b6fe27494d4896dada76d",
        "title": "仲秋书事十首  其五",
        "author": "陆游",
        "content": "举家食粥颜平原，坐客无毡郑广文。\n不是有心轻富贵，偶然看破是浮云。",
        "dynasty": "宋",
        "collection_info": null
    },
    {
        "uuid": "c5d985d37079f2b0b27430401fc39650",
        "title": "仲秋书事十首  其六",
        "author": "陆游",
        "content": "书生习气尽驱除，酒兴诗情亦已无。\n底怪今朝亲笔砚，村乡来请辟蝗符。",
        "dynasty": "宋",
        "collection_info": null
    },
    {
        "uuid": "14cf852075b4cd5e3de05bd927c4fb1d",
        "title": "仲秋书事十首  其七",
        "author": "陆游",
        "content": "灵府不摇神泰定，病根已去脉和平。\n金丹妙处无多子，只要先生两眼明。",
        "dynasty": "宋",
        "collection_info": null
    },
    {
        "uuid": "86b7dbadcd300bb78b77023e81009a02",
        "title": "仲秋书事十首  其八",
        "author": "陆游",
        "content": "省身要似晨通髮，止杀先从暮拍蚊。\n老负明时无补报，惟将忠敬事心君。",
        "dynasty": "宋",
        "collection_info": null
    },
    {
        "uuid": "6310374a45a9b77728fd47c7801039e4",
        "title": "仲秋书事十首  其九",
        "author": "陆游",
        "content": "杖得轻坚余可略，酒能醇劲更何求。\n二君最是平生旧，白首相从万事休。",
        "dynasty": "宋",
        "collection_info": null
    },
    {
        "uuid": "5448f5e5040a58b8359dbf4b9eff7ffc",
        "title": "仲秋书事十首  其一○",
        "author": "陆游",
        "content": "心明始信元无佛，气住何曾别有仙。\n领取三山安乐法，蒲团纸帐过年年。",
        "dynasty": "宋",
        "collection_info": null
    },
    {
        "uuid": "f1fc03684eeb4b73079fe8cc49954ce5",
        "title": "步屧",
        "author": "陆游",
        "content": "名山有志未能酬，步屧东冈当出游。\n小阁捲帘惊鹭起，清池投饵看鱼浮。\n西风吹叶空多感，落日衔山尚小留。\n儿老戍边归未得，淮南新雁又经秋。",
        "dynasty": "宋",
        "collection_info": null
    },
    {
        "uuid": "778b6b11b5048dd68b344aef10a6c182",
        "title": "后死",
        "author": "陆游",
        "content": "后死非初望，余生只自悲。\n旧交孤剑在，壮志短檠知。\n行步虽依杖，光阴未付棋。\n为农自当力，不为学豳诗。",
        "dynasty": "宋",
        "collection_info": null
    },
    {
        "uuid": "9ff0d53964a3e31ad68707cc360737b7",
        "title": "思剡",
        "author": "陆游",
        "content": "羸疾无休日，清秋适此时。\n节存旄尽落，带剩眼频移。\n吾兴復不浅，俗人那得知。\n会当游剡去，支许有深期。",
        "dynasty": "宋",
        "collection_info": null
    },
    {
        "uuid": "dadd0852510c3863b13b2c28b45e57e7",
        "title": "故里",
        "author": "陆游",
        "content": "漏尽钟鸣有夜行，几人故里得归耕。\n摧伤自喜消前业，疾恙天教学养生。\n邻曲新传秧马式，房栊静听纬车声。\n芋魁菰首君无笑，老子看来是大烹。",
        "dynasty": "宋",
        "collection_info": null
    },
    {
        "uuid": "5ee9ddf94d5236a394d899c3ebe9e365",
        "title": "野意",
        "author": "陆游",
        "content": "久忝明恩返故乡，全家衣食出耕桑。\n诗纔适意宁求好，醉即成眠不暇狂。\n小雨荷鉏分药品，乍凉扶杖看优场。\n此身已作农夫死，却愧时贤独未忘。",
        "dynasty": "宋",
        "collection_info": null
    },
    {
        "uuid": "306c670c4a739415f8e246bf9fea904c",
        "title": "意行至神祠酒坊而归",
        "author": "陆游",
        "content": "雨收霁色满川原，独曳枯藤出里门。\n陌上微风摇稗穟，沟中残水出篱根。\n繫牲庙柱悲刀几，酾酒村场满盎盆。\n兴尽还家殊不远，渔灯绩火闹黄昏。",
        "dynasty": "宋",
        "collection_info": null
    },
    {
        "uuid": "25bf27e1a0aecb4db5130428b36ea64e",
        "title": "访村老",
        "author": "陆游",
        "content": "强健如翁举世稀，夜深容我叩门扉。\n大儿叱犊戴星出，稚子捕鱼乘月归。\n骨肉团栾无远别，比邻假贷不相违。\n人间可羡惟农亩，又见秋灯照捣衣。",
        "dynasty": "宋",
        "collection_info": null
    },
    {
        "uuid": "63d5764b240f2f94c3a2cd8ddd98a970",
        "title": "戏题僧庵",
        "author": "陆游",
        "content": "致虚守静气常全，家付儿孙命委天。\n梦事只堪高卧看，危途谁较疾行先。\n独辕短棹聊乘兴，野草幽花自斗妍。\n数字漫留僧壁去，与身闲作后身缘。",
        "dynasty": "宋",
        "collection_info": null
    },
    {
        "uuid": "a4da0c43213548765e4ef015b7d9a1dc",
        "title": "书意二首  其一",
        "author": "陆游",
        "content": "秋江菰菜喜新尝，盐酪亲调匕箸香。\n但有长腰吴下米，岂须细肋大官羊。\n青衫昔悔尘中老，白髮今宜静处藏。\n一事尚须深自咎，街头儿女识韩康。",
        "dynasty": "宋",
        "collection_info": null
    },
    {
        "uuid": "b6befa64a1949126bf73f2ba9c448a0b",
        "title": "书意二首  其二",
        "author": "陆游",
        "content": "物我年来已两忘，萧然湖曲一茆堂。\n身闲自与俗子远，睡美不知秋夜长。\n余禄正应齑瓮在，宿酲时卧酒垆傍。\n老人肘后长生药，检尽千金无此方。",
        "dynasty": "宋",
        "collection_info": null
    },
    {
        "uuid": "83e1d4fcb6b6d0845f4ca54ade03485e",
        "title": "南塘晚步记邻里语",
        "author": "陆游",
        "content": "唤舟欲泛湖，出门日已暮。\n顾景遂辍行，老病畏风露。\n不如上南塘，萧然散予步。\n季子挟书卷，仲孙奉杖屦。\n夏秋多杜门，一出惊行路。\n邻里相与言，穑事凛可惧。\n群蝗飞蔽日，残嚙到竹树。\n惟兹数里间，若有神物护。\n天菑幸独薄，岂以此老故。\n老人亦自笑，病骨日欲仆。\n鬼神彼何为，与世殊好恶。\n相期勤自修，此幸岂可屡。",
        "dynasty": "宋",
        "collection_info": null
    },
    {
        "uuid": "3b7371bb899dce0a3b83b8aeb073aa59",
        "title": "稽山道中二首  其一",
        "author": "陆游",
        "content": "文章事业初何有，钟鼎山林本自同。\n昨暮钓鱼天镜北，今朝采药石帆东。",
        "dynasty": "宋",
        "collection_info": null
    },
    {
        "uuid": "862542d929a7fb12b7897e58eb68c65c",
        "title": "稽山道中二首  其二",
        "author": "陆游",
        "content": "禹陵草木初霑露，谢墅人家已闭门。\n八十年间几来往，痴顽不料至今存。",
        "dynasty": "宋",
        "collection_info": null
    },
    {
        "uuid": "e053281ef56ddf5dc27f834a5b3b61b5",
        "title": "读近人诗",
        "author": "陆游",
        "content": "琢琱自是文章病，奇险尤伤气骨多。\n君看大羹玄酒味，蟹螯蛤柱岂同科。",
        "dynasty": "宋",
        "collection_info": null
    },
    {
        "uuid": "a0da57d9b90f0a00a78753b421ce3dad",
        "title": "琴剑",
        "author": "陆游",
        "content": "流尘冉冉琴谁鼓，渍血斑斑剑不磨。\n俱是人间感怀事，岂无壮士为悲歌。",
        "dynasty": "宋",
        "collection_info": null
    },
    {
        "uuid": "3f2a557d91bc11167a3391b25a23f131",
        "title": "戏题",
        "author": "陆游",
        "content": "莫轻凡骨未飞腾，要胜人间粥饭僧。\n山路近行犹百里，酒杯一举必三升。",
        "dynasty": "宋",
        "collection_info": null
    },
    {
        "uuid": "bf47561318e678c80616c8ac24ef47b0",
        "title": "溪上小雨",
        "author": "陆游",
        "content": "我是人间自在人，江湖处处可垂纶。\n扫空紫陌红尘梦，收得烟蓑雨笠身。",
        "dynasty": "宋",
        "collection_info": null
    },
    {
        "uuid": "d5fde9166a537c9f545f2872acb690c6",
        "title": "晚闻庭树鸦鸣有感",
        "author": "陆游",
        "content": "乌鹊栖我庭，将旦辄散去。\n此岂厌所栖，亦以饮啄故。\n一饥能驱人，扰扰无晨暮。\n不然亦已矣，岂乐尘土污。\n我有茆三间，自少鲜外慕。\n力耕自足食，鷄豚亦可具。\n晚虽误收召，疾走如脱兔。\n六年枫林下，不知岁月度。\n残骸幸强健，沽酒遍山步。\n醉归每自笑，不负此芒屦。\n平生爱方外，虽老冀有遇。\n秋风送片帆，更上剡溪路。",
        "dynasty": "宋",
        "collection_info": null
    },
    {
        "uuid": "af3d0ab4391510d080797daf3951a8c9",
        "title": "秋夜斋中二首  其一",
        "author": "陆游",
        "content": "木落烟深江上村，暮秋萧瑟不堪论。\n雁如着意频惊枕，月似知愁故入门。\n营道数峰新石友，广陵一曲古桐孙。\n亦知长物终安取，聊与儿曹洗睡昏。",
        "dynasty": "宋",
        "collection_info": null
    },
    {
        "uuid": "d0fc787e6dd02610beb671a896f27d59",
        "title": "秋夜斋中二首  其二",
        "author": "陆游",
        "content": "残年冉冉返丘园，败屋萧萧长子孙。\n久悔文辞妨大学，偶因忧患得玄门。\n扶持后死知天幸，容养无能荷国恩。\n急雨打窗秋又晚，旋挑野菜助盘飧。",
        "dynasty": "宋",
        "collection_info": null
    },
    {
        "uuid": "135b6ed73e384ae155b14c70d7ff5a00",
        "title": "识愧",
        "author": "陆游",
        "content": "几年羸疾卧家山，牧竖樵夫日往还。\n至论本求编简上，忠言乃在里闾间。\n私忧骄虏心常折，念报明时涕每潸。\n寸禄不沾能及此，细听只益厚吾颜。",
        "dynasty": "宋",
        "collection_info": null
    },
    {
        "uuid": "18f5a92711793c5b36b170984d30ff7c",
        "title": "秋雨",
        "author": "陆游",
        "content": "暮秋木叶已微丹，小雨萧萧又作寒。\n目送断云归谷口，身随新雁寄江干。\n浊醪易负寻常债，退士难叨本分官。\n谢尽浮名更无事，灯前儿女话团栾。",
        "dynasty": "宋",
        "collection_info": null
    },
    {
        "uuid": "44e26b8ec4dec5945ff97ad50a1a125d",
        "title": "秋来益觉顽健时一出游意中甚适杂赋五字十首  其一",
        "author": "陆游",
        "content": "旬日雨频作，一年秋又残。\n光阴不少贷，怀抱若为宽。\n小瓮聊寻醉，疏砧已戒寒。\n定知清夜梦，又过石阑干。",
        "dynasty": "宋",
        "collection_info": null
    },
    {
        "uuid": "b8232933b00e3b296d6b4a65de51186a",
        "title": "秋来益觉顽健时一出游意中甚适杂赋五字十首  其二",
        "author": "陆游",
        "content": "何许是吾庐，南临古镜湖。\n园林垂橘柚，门巷落楸梧。\n床稳龟无息，巢新鹤有雏。\n邻翁殊耐久，有酒即相呼。",
        "dynasty": "宋",
        "collection_info": null
    },
    {
        "uuid": "67332730df23746534e57c756a35f970",
        "title": "秋来益觉顽健时一出游意中甚适杂赋五字十首  其三",
        "author": "陆游",
        "content": "原野无闲土，乡闾有老人。\n疾平行已健，秋晚醉差频。\n啄黍黄鷄嫩，迎霜紫蟹新。\n百年元任运，一笑却关身。",
        "dynasty": "宋",
        "collection_info": null
    },
    {
        "uuid": "0a340bde7424d24ce685791e56aeab8c",
        "title": "秋来益觉顽健时一出游意中甚适杂赋五字十首  其四",
        "author": "陆游",
        "content": "藿食筋骸惫，林庐岁月侵。\n道穷思故友，力尽悔初心。\n浩浩天知我，悠悠后视今。\n飘零君勿嘆，古瑟有遗音。",
        "dynasty": "宋",
        "collection_info": null
    },
    {
        "uuid": "fd7385a5f1e093f7921a37d27eb92631",
        "title": "秋来益觉顽健时一出游意中甚适杂赋五字十首  其五",
        "author": "陆游",
        "content": "轻装两衣笈，假寝一胡床。\n唤渡江楼下，逢僧县驿傍。\n横林生夕霭，孤蝶弄秋光。\n老惯人间事，无诗寄断肠。",
        "dynasty": "宋",
        "collection_info": null
    },
    {
        "uuid": "0052f5c5bbcf12231c9a3a9fb0b355e1",
        "title": "秋来益觉顽健时一出游意中甚适杂赋五字十首  其六",
        "author": "陆游",
        "content": "渡水得鱼舍，乞浆敲竹扉。\n地偏花带恨，林暖鸟忘归。\n独往非违世，幽居自息机。\n晚来清兴极，更喜雨霏霏。",
        "dynasty": "宋",
        "collection_info": null
    },
    {
        "uuid": "ed008ff03b54930e601d4e0d4cbdc183",
        "title": "秋来益觉顽健时一出游意中甚适杂赋五字十首  其七",
        "author": "陆游",
        "content": "穷阨非由命，从来作计疏。\n妄营资鬼笑，多爱夺狐书。\n何事能陶写，惟当尽破除。\n霜晴宜着屐，不敢笑无馿。",
        "dynasty": "宋",
        "collection_info": null
    },
    {
        "uuid": "37b482ae8076d956b48215968a565638",
        "title": "秋来益觉顽健时一出游意中甚适杂赋五字十首  其八",
        "author": "陆游",
        "content": "寓世年虽往，安心疾已平。\n每思丹竈冷，宜觉世缘轻。\n布被鷄催晓，蓬窗鹊噪晴。\n呼儿凈洗砚，书帖寄青城。",
        "dynasty": "宋",
        "collection_info": null
    },
    {
        "uuid": "6e58a80e5bbf8bf09007393431f6ea1f",
        "title": "秋来益觉顽健时一出游意中甚适杂赋五字十首  其九",
        "author": "陆游",
        "content": "万古无穷梦，余年欲散云。\n身虽迫衰谢，学未废鉏耘。\n开卷多新得，逢人有旧闻。\n伏生虽九十，犹冀与斯文。",
        "dynasty": "宋",
        "collection_info": null
    },
    {
        "uuid": "cbdce0d7967a4a3741805eae7c45e59f",
        "title": "秋来益觉顽健时一出游意中甚适杂赋五字十首  其一○",
        "author": "陆游",
        "content": "斯世本无事，古人谁与归。\n屏除闲麈尾，收拾旧蓑衣。\n浩浩观空劫，拳拳讼昨非。\n云开天万里，辽鹤正孤飞。",
        "dynasty": "宋",
        "collection_info": null
    },
    {
        "uuid": "9fd876643a80653ebf4c2f5b787cf058",
        "title": "游近山僧庵",
        "author": "陆游",
        "content": "卧看香穗嘆吾衰，起着芒鞋信所之。\n十里溪山最佳处，一年寒暖适中时。\n眼明竹院如曾到，心许沙鸥卜后期。\n不是诗人託高兴，日长真付一枰棋。",
        "dynasty": "宋",
        "collection_info": null
    },
    {
        "uuid": "3e09bed0c4f7041d33de120967b92ca4",
        "title": "喜晴",
        "author": "陆游",
        "content": "三日雨不止，意谓无復晴。\n泥深不可出，卧听空阶声。\n事有未易料，南风起三更。\n阵阵浮云归，杲杲初日明。\n穑事既竭作，机杼比屋鸣。\n天公真老手，谈笑功皆成。\n家家有新酿，欢言相送迎。\n蝗孽幸扫空，努力谋春耕。",
        "dynasty": "宋",
        "collection_info": null
    },
    {
        "uuid": "0ea781f9d7bf9b990442a60064d6f5d8",
        "title": "阿通自闽中归甫九岁颇有老成之风作此诗示之",
        "author": "陆游",
        "content": "通子还家已九龄，从师衿佩两青青。\n长成勉作功名计，勿学衰翁老一经。",
        "dynasty": "宋",
        "collection_info": null
    },
    {
        "uuid": "665a2d4652aa99173d93d3370dba6973",
        "title": "农家六首  其一",
        "author": "陆游",
        "content": "大布缝袍稳，干薪起火红。\n薄才施畎亩，朴学教儿童。\n羊要高为栈，鷄当细织笼。\n农家自堪乐，不是傲王公。",
        "dynasty": "宋",
        "collection_info": null
    },
    {
        "uuid": "b6e944788d80a4f9a714499a72507883",
        "title": "农家六首  其二",
        "author": "陆游",
        "content": "盗息无排甲，兵消不取丁。\n频过斗鷄舍，闲学相牛经。\n江浦渔歌远，人家绩火青。\n遨游无定处，随意宿丘亭。",
        "dynasty": "宋",
        "collection_info": null
    },
    {
        "uuid": "0fa076133ac0495a8161f07d05f2ff6e",
        "title": "农家六首  其三",
        "author": "陆游",
        "content": "东舍女乘龙，西家妇梦熊。\n翁夸酒重碧，孙爱果初红。\n栗烈三冬近，团栾一笑同。\n营生无缪巧，百事仰天公。",
        "dynasty": "宋",
        "collection_info": null
    },
    {
        "uuid": "5ab821ff08c303e6d750adb9ef0e0ce2",
        "title": "农家六首  其四",
        "author": "陆游",
        "content": "租犊耕荞地，呼船取荻薪。\n苍头供井臼，赤脚解缝纫。\n僧乞铭师塔，巫邀赛土神。\n心常厌多事，谢病又经旬。",
        "dynasty": "宋",
        "collection_info": null
    },
    {
        "uuid": "302155adc6863ffcb414dc40d7bfdd8f",
        "title": "农家六首  其五",
        "author": "陆游",
        "content": "新作地炉成，蓬窗亦自明。\n油香荞饵脆，人静布机鸣。\n县吏催科简，豪家督债轻。\n小康何敢望，生计且支撑。",
        "dynasty": "宋",
        "collection_info": null
    },
    {
        "uuid": "dfd94e8e60a98b4793f9bff692526a4a",
        "title": "农家六首  其六",
        "author": "陆游",
        "content": "诸孙晚下学，髻脱绕园行。\n互笑藏鈎拙，争言斗草赢。\n爷严责程课，翁爱哺饴饧。\n富贵宁期汝，它年且力耕。",
        "dynasty": "宋",
        "collection_info": null
    },
    {
        "uuid": "b201be2eac93b22a26dc9d6a11848c89",
        "title": "读老子有感",
        "author": "陆游",
        "content": "左史倚相读皇坟，学者尚得窥全浑。\n孰为武成二三策，宁取道德五千言。\n巢居结绳事益远，浇淳散朴忍復论。\n安得深山老不死，坐待古俗还羲轩。",
        "dynasty": "宋",
        "collection_info": null
    },
    {
        "uuid": "6e2886e4fa896a8be463fba2a6e74467",
        "title": "邻人送菰菜",
        "author": "陆游",
        "content": "张苍饮乳元难学，绮季餐芝未免饥。\n稻饭似珠菰似玉，老农此味有谁知。",
        "dynasty": "宋",
        "collection_info": null
    },
    {
        "uuid": "a6dd4872a2facc99462afc2afa5e8ef0",
        "title": "书喜",
        "author": "陆游",
        "content": "莫谓家贫厌旧醅，一尊聊对桂花开。\n天菑已过无蝗孽，海舶初通有药材。\n剩借凉风吹醉颊，况逢急雨洗浮埃。\n入秋腰脚增强健，山麓从今日日来。",
        "dynasty": "宋",
        "collection_info": null
    },
    {
        "uuid": "b28a43668f5cc6e1c92dfecdd71dd6aa",
        "title": "秋日徙倚门外久之",
        "author": "陆游",
        "content": "舍前烟水似潇湘，白首归来爱故乡。\n五亩山园鬰桑柘，数椽茅屋映菰蒋。\n翻翻小伞船归郭，渺渺长歌月满塘。\n却掩柴荆了无事，篆盘重点已残香。",
        "dynasty": "宋",
        "collection_info": null
    },
    {
        "uuid": "d4bc45afba5364f3da1785bf28133261",
        "title": "双蝶",
        "author": "陆游",
        "content": "庭草何离离，清晨露犹湿。\n草头两黄蝶，为我小伫立。\n秋光亦已晚，行见霜霰集。\n方春不尽狂，汝悔尚何及。\n吾生更堪笑，去日如电急。\n功名竟何在，惆怅剑锋涩。",
        "dynasty": "宋",
        "collection_info": null
    },
    {
        "uuid": "5eb4b9e50966722f273be07bbce02eaf",
        "title": "法云孚上座求诗",
        "author": "陆游",
        "content": "老人痴钝避嫌猜，终日柴门闭不开。\n堪笑山僧能好事，乞碑纔去觅诗来。",
        "dynasty": "宋",
        "collection_info": null
    },
    {
        "uuid": "bd99fad1774fa228b76b5551a61ab303",
        "title": "詹仲信出示卜居诗佳甚作二绝句谢之  其一",
        "author": "陆游",
        "content": "十里相望亦未遥，何由频得慰无聊。\n老来万事慵开眼，独喜诗盟不寂寥。",
        "dynasty": "宋",
        "collection_info": null
    },
    {
        "uuid": "8e60c686f87c6282504a64ae9550df6c",
        "title": "詹仲信出示卜居诗佳甚作二绝句谢之  其二",
        "author": "陆游",
        "content": "年来阻阔动经时，忽见新篇乃尔奇。\n安得齐纨翦团扇，为君小草卜居诗。",
        "dynasty": "宋",
        "collection_info": null
    },
    {
        "uuid": "66da6c94487c007d1bd532733ad458d3",
        "title": "夜雨",
        "author": "陆游",
        "content": "夜雨有残滴，秋碪无绝声。\n得诗旋已忘，觅睡固难成。\n壮志悲垂老，归耕愿太平。\n发春纔属尔，岁事又峥嵘。",
        "dynasty": "宋",
        "collection_info": null
    },
    {
        "uuid": "f4e64609409b934a70946abd54f70804",
        "title": "晚秋出门戏作二首  其一",
        "author": "陆游",
        "content": "病叟倘徉古泽边，横林摇落暮秋天。\n鸣鸠雨后却呼妇，飞雀霜前先着绵。\n抱被每投僧榻宿，卷书时当酒家钱。\n秋风想像芝房熟，北望商山一怅然。",
        "dynasty": "宋",
        "collection_info": null
    },
    {
        "uuid": "c1bc5fac217996e290f69ee070db9a76",
        "title": "晚秋出门戏作二首  其二",
        "author": "陆游",
        "content": "闲愁那到野人边，万事元知合付天。\n尽醉仅能三龠酒，新寒未办一铢绵。\n邻僧每欲分斋钵，庙史犹来索社钱。\n无地置锥真细事，不妨胸次日超然。",
        "dynasty": "宋",
        "collection_info": null
    },
    {
        "uuid": "6b42ed9ec772526e4837c3b73da56c87",
        "title": "消摇",
        "author": "陆游",
        "content": "莫笑茆檐陋，消摇遂野情。\n遇魔增道力，因病悟浮生。\n谋食凭长镵，论交得短檠。\n不知从此去，几见雁南征。",
        "dynasty": "宋",
        "collection_info": null
    },
    {
        "uuid": "48fb30a8b0f178578f4ef46129c26a1e",
        "title": "坚顽",
        "author": "陆游",
        "content": "小市朝行药，明灯夜读书。\n虽殊带箭鹤，要是脱鈎鱼。\n有饭已多矣，无衣亦晏如。\n坚顽君勿怪，岂失遂吾初。",
        "dynasty": "宋",
        "collection_info": null
    },
    {
        "uuid": "9d768840e3c08ee26d5ad34b793c80f4",
        "title": "遣怀四首  其一",
        "author": "陆游",
        "content": "息倦登耕陇，乘闲弄钓舟。\n安能书咄咄，且復送悠悠。\n穷巷谁来往，村醪自献酬。\n何妨晏平仲，岁晚一狐裘。",
        "dynasty": "宋",
        "collection_info": null
    },
    {
        "uuid": "90ad72a10028d681ec8e2c3d628c7301",
        "title": "遣怀四首  其二",
        "author": "陆游",
        "content": "穷每占周易，闲惟读楚骚。\n病随灾渐退，懒与拙相遭。\n投枕灯初上，披衣日已高。\n清愁亦可剪，无处买并刀。",
        "dynasty": "宋",
        "collection_info": null
    },
    {
        "uuid": "9da59574e4ed84f03ec3bee2740dd9b8",
        "title": "遣怀四首  其三",
        "author": "陆游",
        "content": "有志师千载，无方起九原。\n山园菜常瘦，村店酒多浑。\n衰疾形诗句，穷愁入梦魂。\n傍观任嘲笑，吾道始应尊。",
        "dynasty": "宋",
        "collection_info": null
    },
    {
        "uuid": "7dc2448ca8808213021dbd7d877c37a0",
        "title": "遣怀四首  其四",
        "author": "陆游",
        "content": "云族初疑雨，风生忽快晴。\n半窗松竹影，绕舍鸟乌声。\n看剑心犹壮，开书眼渐明。\n余年真已矣，不復问君平。",
        "dynasty": "宋",
        "collection_info": null
    },
    {
        "uuid": "5bb51a8ee8366e77eafe36f01db951a5",
        "title": "初寒",
        "author": "陆游",
        "content": "日月谁能驻，风霜忽已高。\n公孙分布被，范叔共绨袍。\n䆉䅉炊香甑，蒲萄压小槽。\n所惭才已尽，孤咏不能豪。",
        "dynasty": "宋",
        "collection_info": null
    },
    {
        "uuid": "cbed9698fa41f73971334bd88f638ce3",
        "title": "闲行至西山民家",
        "author": "陆游",
        "content": "秋林半丹叶，秋草多碧花。\n隔山五六里，临水两三家。\n罾鱼与伐荻，各自有生涯。\n平池散雁鹜，绕舍栽桑麻。\n客至但举手，土釜煎秋茶。\n城中不如汝，切莫慕浮夸。",
        "dynasty": "宋",
        "collection_info": null
    },
    {
        "uuid": "e17edd08167e805343519cdad765cf63",
        "title": "夜与子遹说蜀道因作长句示之",
        "author": "陆游",
        "content": "忆自梁州入剑门，关山无处不消魂。\n亚松託宿逢秋雨，小柏经行听晓猿。\n当日只知悲客路，归来终亦老江村。\n吾儿生晚那知此，聊对青灯与细论。",
        "dynasty": "宋",
        "collection_info": null
    },
    {
        "uuid": "c63c44988f139e27ac8267f2f8eafa97",
        "title": "村舍七首  其一",
        "author": "陆游",
        "content": "无怀葛天古遗民，种畬归来束涧薪。\n亭长闻名不识面，岂知明府是何人。",
        "dynasty": "宋",
        "collection_info": null
    },
    {
        "uuid": "df92b7d1d56538242c3290666d539ea0",
        "title": "村舍七首  其二",
        "author": "陆游",
        "content": "鷄鸣犬吠相闻地，穴处巢居上古风。\n饱饭不为明日虑，酣歌便过百年中。",
        "dynasty": "宋",
        "collection_info": null
    },
    {
        "uuid": "a928577e072d718258c321d1a77246a9",
        "title": "村舍七首  其三",
        "author": "陆游",
        "content": "露草干时儿牧羊，朝日出时女采桑。\n一床絮被千万足，不解城中有许忙。",
        "dynasty": "宋",
        "collection_info": null
    },
    {
        "uuid": "d73227c3310e2a5a52cf3dadcc6d6b79",
        "title": "村舍七首  其四",
        "author": "陆游",
        "content": "山高正对烧畬火，溪近时闻戽水声。\n破屋已斜犹可住，老牛虽瘠尚能耕。",
        "dynasty": "宋",
        "collection_info": null
    },
    {
        "uuid": "9156051ff8b7c33a2de207e490047bf2",
        "title": "村舍七首  其五",
        "author": "陆游",
        "content": "莫笑山家拙治生，正缘亦足得身轻。\n满炉葑火浑家暖，一碗松肪彻夜明。",
        "dynasty": "宋",
        "collection_info": null
    },
    {
        "uuid": "1ad7b877ba8b276493f5955d444bb130",
        "title": "村舍七首  其六",
        "author": "陆游",
        "content": "故絮五更偏觉冷，薄糜未午已先饥。\n谁知人不堪忧处，正是降魔奏凯时。",
        "dynasty": "宋",
        "collection_info": null
    },
    {
        "uuid": "153a27914e7c610e30b896cadca514e3",
        "title": "村舍七首  其七",
        "author": "陆游",
        "content": "气全自可忘忧患，心动安能敌死生。\n若论老人真受用，已多稗饭与藜羹。",
        "dynasty": "宋",
        "collection_info": null
    },
    {
        "uuid": "5e2845d2714135c46c69d168f99564ce",
        "title": "登山西望有怀季长",
        "author": "陆游",
        "content": "行年垂九十，举世少辈行。\n敢言贫非病，要是老益壮。\n平时懒书疏，有答未始倡。\n张卿独所敬，夙昔推直谅。\n迹虽隔吴蜀，相忆每惨怆。\n使者交道中，万里问亡恙。\n忽焉奉赴告，斯文岂将丧。\n腰绖不抚棺，执绋不会葬。\n送子岷山下，想见车百两。\n我徒哭寝门，泪尽气塞吭。\n年虽不耄期，仕谁不将相。\n神明司祸福，于职岂亦旷。\n霜风九月初，凭高极西望。\n江原在何许，安得铲迭嶂。",
        "dynasty": "宋",
        "collection_info": null
    },
    {
        "uuid": "ad2b721211ad68314a88b63970fabf3b",
        "title": "山行",
        "author": "陆游",
        "content": "五尺桄榔杖，二寸栟榈冠。\n往来山谷中，髮白面渥丹。\n初非乳石力，所得怀抱宽。\n入寺不寻僧，自爱松风寒。\n松风晚少静，我意殊未阑。\n却寻归村路，白石明青滩。",
        "dynasty": "宋",
        "collection_info": null
    },
    {
        "uuid": "eec25c7d1489e9b148be29bbb9e79c03",
        "title": "二乐",
        "author": "陆游",
        "content": "游山恨不远，读书恨不博。\n天下多名山，何处无芒屩。\n束书饱蠹鱼，于汝宁不怍。\n日月如过烧，老病将何若。\n眼犹急开卷，足尚供寻壑。\n少劳君勿辞，是中有真乐。",
        "dynasty": "宋",
        "collection_info": null
    },
    {
        "uuid": "5cae924b1e719c6d97d2e23b8ce3b83b",
        "title": "村女",
        "author": "陆游",
        "content": "白襦女儿繫青裙，东家西家世通婚。\n采桑饷饭无百步，至老何曾识别村。",
        "dynasty": "宋",
        "collection_info": null
    },
    {
        "uuid": "e3fc6c2d70136354f878284da1cd1e1a",
        "title": "示子遹",
        "author": "陆游",
        "content": "我初学诗日，但欲工藻绘。\n中年始少悟，渐若窥宏大。\n怪奇亦间出，如石漱湍濑。\n数仞李杜墙，常恨欠领会。\n元白纔倚门，温李真自郐。\n正令笔扛鼎，亦未造三昧。\n诗为六艺一，岂用资狡狯。\n汝果欲学诗，工夫在诗外。",
        "dynasty": "宋",
        "collection_info": null
    },
    {
        "uuid": "8a1ab9e37dfd0531af1c5125fdb6f241",
        "title": "闻新雁有感二首  其一",
        "author": "陆游",
        "content": "才本无多老更疏，功名已负此心初。\n镜湖夜半闻新雁，自起吹灯读汉书。",
        "dynasty": "宋",
        "collection_info": null
    },
    {
        "uuid": "666aa19ca4fdc59f4a95cf03b43fc761",
        "title": "闻新雁有感二首  其二",
        "author": "陆游",
        "content": "新雁南来片影孤，冷云深处宿菰芦。\n不知湘水巴陵路，曾记渔阳上谷无。",
        "dynasty": "宋",
        "collection_info": null
    },
    {
        "uuid": "2fe27761c054638104568a94853078a9",
        "title": "山村独酌",
        "author": "陆游",
        "content": "腰剑如今不换牛，固应万事一时休。\n孤舟惯作潇湘梦，骏马宁思鄠杜游。\n毁誉要须千载定，功名已向隔生求。\n石帆山下秋风晚，买酒看云自献酬。",
        "dynasty": "宋",
        "collection_info": null
    },
    {
        "uuid": "1f5aa2efa6ce8be2f1788e2bc8020193",
        "title": "小园独酌",
        "author": "陆游",
        "content": "横林摇落弄微丹，深院萧条作小寒。\n秋气已高殊可喜，老怀多感自无欢。\n鹿初离母斑犹浅，橘乍经霜味尚酸。\n小酌一卮幽兴足，岂须落佩与颓冠。",
        "dynasty": "宋",
        "collection_info": null
    },
    {
        "uuid": "57228bdafa5701017cb4b88346cfb18d",
        "title": "秋思四首  其一",
        "author": "陆游",
        "content": "湖边一夜霜，庭树无秋声。\n懒不近笔砚，何以纾幽情。\n但有一睡耳，展转无由成。\n起拥地炉暖，坐待天窗明。",
        "dynasty": "宋",
        "collection_info": null
    },
    {
        "uuid": "054bd17a14f81e832ed8b3aae03a5443",
        "title": "秋思四首  其二",
        "author": "陆游",
        "content": "弊衣但故絮，粝食惟黄齑。\n余年如登山，步步勤攀跻。\n从子念寂寞，千里致鹿麑。\n秋风石帆下，伴我扶青藜。",
        "dynasty": "宋",
        "collection_info": null
    },
    {
        "uuid": "f6f412b9e3220037ae3007a1266bf738",
        "title": "秋思四首  其三",
        "author": "陆游",
        "content": "稽山九十翁，病起无气力。\n拥杖牧鷄豚，乃是老人职。\n一杯芋糁羹，孙子唤翁食。\n既饱负朝阳，自愧尔何德。",
        "dynasty": "宋",
        "collection_info": null
    },
    {
        "uuid": "ccaad425c8bb081c5141b2256223dd21",
        "title": "秋思四首  其四",
        "author": "陆游",
        "content": "今日鹊噪檐，邢赵别我西。\n老怀易感慨，近别亦惨凄。\n自我卧孤村，海内无轮蹄。\n垂虹秋愈佳，不得同装赍。",
        "dynasty": "宋",
        "collection_info": null
    },
    {
        "uuid": "7c4b728b5d42f06fafb9f55713e5b460",
        "title": "览镜",
        "author": "陆游",
        "content": "镜中老翁谁，非復少年我。\n诵书如布谷，拈出无一可。\n又非富贵逼，弃去自不果。\n无功博一饱，有罪当万坐。\n老境最堪笑，作计日益左。\n正似鸠拙巢，不及蚕自裹。\n霜寒衣未赎，瑟缩附残火。\n作诗数十年，所得良琐琐。\n弱松困蔓缠，何日见磊砢。\n洞庭可远游，秋风思捩柁。",
        "dynasty": "宋",
        "collection_info": null
    },
    {
        "uuid": "4a8236239dd20313fedabce459767609",
        "title": "雨晴",
        "author": "陆游",
        "content": "小雨初增气惨凄，新晴差解病沉迷。\n虚廊静院听松籁，细草甘泉养鹿麛。\n寒霭细分山远近，野歌相应路高低。\n孰知倦客萧然意，水品茶经手自携。",
        "dynasty": "宋",
        "collection_info": null
    },
    {
        "uuid": "16735022abbc8c545ea702b89b87e885",
        "title": "秋尽自遣二首  其一",
        "author": "陆游",
        "content": "息驾江湖上，推移岁又残。\n雨添苔晕紫，霜染桕林丹。\n贫嘆耕畴薄，狂依禁网宽。\n游山携一钵，到寺即开单。",
        "dynasty": "宋",
        "collection_info": null
    },
    {
        "uuid": "f03adb35a8512aee4eee2417cf62b9d0",
        "title": "秋尽自遣二首  其二",
        "author": "陆游",
        "content": "老健非颐摄，羁穷为折除。\n人情看已惯，身在不论余。\n席下钱虽尽，瓶中粟有储。\n行歌混樵牧，吾计未全疏。",
        "dynasty": "宋",
        "collection_info": null
    },
    {
        "uuid": "732e336eca491e3c4d353d89b30154fc",
        "title": "昼卧",
        "author": "陆游",
        "content": "我意殊昏然，一日三就枕。\n目前幸未病，病势亦凛凛。\n偶拈一卷读，美若鸠食葚。\n虽云嗜好笃，自计亦已审。\n圣门未能窥，讵敢希在寝。\n所求养根原，常恐躐阶品。\n死期诚已迫，尚可支数稔。\n藨蔉不废功，吾其享高廪。",
        "dynasty": "宋",
        "collection_info": null
    },
    {
        "uuid": "6943d4229bc08b253d5b87e77f444e4c",
        "title": "独坐",
        "author": "陆游",
        "content": "博山香雾散馡馡，袖手何妨静掩扉。\n六十年前故人尽，八千里外寄书稀。\n昨朝送客桐江去，今日逢僧剡县归。\n欲作小诗还復懒，海鸥与我两忘机。",
        "dynasty": "宋",
        "collection_info": null
    },
    {
        "uuid": "9009fc8f831262613e6d7c8e2b7c0e1d",
        "title": "书感",
        "author": "陆游",
        "content": "衰颜非復昔年朱，几过黄公旧酒垆。\n成败只堪三太息，是非终付一胡卢。\n连天烟草迷归梦，动地风波历畏途。\n辛苦一生成底事，躬耕犹得补东隅。",
        "dynasty": "宋",
        "collection_info": null
    },
    {
        "uuid": "31cbc92677b490c929882d1a939da6f8",
        "title": "舟中夜赋",
        "author": "陆游",
        "content": "问天乞得不赀身，常作东阡北陌人。\n买酒不浇胸礌磈，忧时空觉胆轮囷。\n寓居尚復能栽竹，羁宦悬知正忆莼。\n那似石帆山下客，钓船载月泊烟津。",
        "dynasty": "宋",
        "collection_info": null
    },
    {
        "uuid": "eb84a9042a92ea849eb1ee4c0bb15399",
        "title": "舍傍晚步二首  其一",
        "author": "陆游",
        "content": "蒲团初起定，藤杖偶闲行。\n鸟语如相命，鱼浮忽自惊。\n麦苗经雨绿，枫叶得霜頳。\n野老淳风在，悠然不送迎。",
        "dynasty": "宋",
        "collection_info": null
    },
    {
        "uuid": "f2299eb24bb4eb22d9a179019847f906",
        "title": "舍傍晚步二首  其二",
        "author": "陆游",
        "content": "养疾便居僻，寻幽喜雨晴。\n偶因将鹿出，遂作放鱼行。\n木落塔初见，潦收滩自生。\n霜清念游衍，渐拟问山程。",
        "dynasty": "宋",
        "collection_info": null
    },
    {
        "uuid": "38f3ad761ebc2bc1613877f76bb40e2c",
        "title": "自咏二首  其一",
        "author": "陆游",
        "content": "纷纷世态但堪悲，一念萧然我亦奇。\n醉裏猖狂醒自笑，梦中虚幻觉方知。\n江湖重复风波恶，齿髮凋零岁月驰。\n安得中原路如砥，渭川钓伴待多时。",
        "dynasty": "宋",
        "collection_info": null
    },
    {
        "uuid": "c9a0bdd49f1627ccbdfb30b32e448c11",
        "title": "自咏二首  其二",
        "author": "陆游",
        "content": "茅舍萧条似宝坊，老人终日对炉香。\n学荒自笑身空在，禄尽谁知寿更长。\n陂水蘸堤常滟滟，麦苗覆块已苍苍。\n经行更有欣然处，四野鉏耰满夕阳。",
        "dynasty": "宋",
        "collection_info": null
    },
    {
        "uuid": "3e1f53d147a4c2f4058677d7acff83d0",
        "title": "初冬",
        "author": "陆游",
        "content": "初冬常忆宴梁州，百炬如椽满画楼。\n三十七年犹未死，茅檐霜冷一灯幽。",
        "dynasty": "宋",
        "collection_info": null
    },
    {
        "uuid": "ba3b4a76789a52e7bdd52dc6163ad8fb",
        "title": "霜晴",
        "author": "陆游",
        "content": "万瓦新霜白，一窗朝日晴。\n破裘身亦暖，细字眼犹明。\n耄喜谵谆语，衰常踸踔行。\n登封书不草，力穑报时平。",
        "dynasty": "宋",
        "collection_info": null
    },
    {
        "uuid": "769dbc4f5a1a94e09ee32c600d31c5d0",
        "title": "初寒",
        "author": "陆游",
        "content": "新雁来时岁又残，丹枫数树照江干。\n前山云起忽成暝，陋屋雨来初变寒。\n身退已收清禁梦，里居终出上恩宽。\n作诗老恨无奇思，时取囊中断稿看。",
        "dynasty": "宋",
        "collection_info": null
    },
    {
        "uuid": "67f94d0bd99ca0a37e72e5e8e82d509e",
        "title": "题传神",
        "author": "陆游",
        "content": "湿云生两屦，细雨暗孤篷。\n悔不桐江上，从初作钓翁。",
        "dynasty": "宋",
        "collection_info": null
    },
    {
        "uuid": "ad1c3b23e82dee92d9026e0e0a601086",
        "title": "书感",
        "author": "陆游",
        "content": "伐性戕生岂一端，暮年赢得是衰残。\n齿牙零落畏大胾，毛髮萧疏便小冠。\n惜日每惊新历换，怯寒尚觉弊庐宽。\n华山阻绝岷山远，安得冥鸿借羽翰。",
        "dynasty": "宋",
        "collection_info": null
    },
    {
        "uuid": "4bf9f3fe7cdead4570664001dcb1f104",
        "title": "宋都曹屡寄诗且督和答作此示之",
        "author": "陆游",
        "content": "古诗三千篇，删取财十一。\n每读先再拜，若听清庙瑟。\n诗降为楚骚，犹足中六律。\n天未丧斯文，杜老乃独出。\n陵迟至元白，固已可愤疾。\n及观晚唐作，令人欲焚笔。\n此风近復炽，隙穴始难窒。\n淫哇解移人，往往丧妙质。\n苦言告学者，切勿为所怵。\n杭川必至海，为道当择术。",
        "dynasty": "宋",
        "collection_info": null
    },
    {
        "uuid": "7bdf1d881aec350920fe0c0e69869041",
        "title": "独饮",
        "author": "陆游",
        "content": "肃肃霜风劲，萧萧木叶声。\n残年如寄尔，冷坐太憎生。\n就市沽新酿，呼儿洗破觥。\n独斟还独醉，无月配长庚。",
        "dynasty": "宋",
        "collection_info": null
    },
    {
        "uuid": "392f1c80f8ce49f1f5ac80de05b9d6c0",
        "title": "简湖中隠者",
        "author": "陆游",
        "content": "十里隔天镜，一庵依翠屏。\n甘泉胜牛乳，灵药似人形。\n处处筇枝健，年年鬓色青。\n客星犹不作，肯应少微星。",
        "dynasty": "宋",
        "collection_info": null
    },
    {
        "uuid": "900901b18ce8c847575dcf7c15399187",
        "title": "初冬杂咏八首  其一",
        "author": "陆游",
        "content": "重阳已过二十日，残菊纔存三四枝。\n对酒插花君勿笑，从来不解入时宜。",
        "dynasty": "宋",
        "collection_info": null
    },
    {
        "uuid": "18edd3b7ae04641a47bab6c0d70a7c48",
        "title": "初冬杂咏八首  其二",
        "author": "陆游",
        "content": "古寿书来言得婿，东阳人到报生孙。\n一家三处俱强健，且拨闲愁近酒尊。",
        "dynasty": "宋",
        "collection_info": null
    },
    {
        "uuid": "8a55478ce0bdd99bceb94e33a82a50ae",
        "title": "初冬杂咏八首  其三",
        "author": "陆游",
        "content": "儿时爱书百事废，饭冷胾干呼不来。\n一生被误终未醒，老作蠹鱼吁可哀。",
        "dynasty": "宋",
        "collection_info": null
    },
    {
        "uuid": "ae39b67fbe044f42a88805ba3f91f40f",
        "title": "初冬杂咏八首  其四",
        "author": "陆游",
        "content": "微风蹙水靴文浪，薄日烘云卵色天。\n但恨世间闲客少，江湖底处欠渔船。",
        "dynasty": "宋",
        "collection_info": null
    },
    {
        "uuid": "60c724eb0a550a112e01c9c78da92e59",
        "title": "初冬杂咏八首  其五",
        "author": "陆游",
        "content": "书生本欲辈莘渭，蹭蹬乃去为诗人。\n囊中略有七千首，不负百年风月身。",
        "dynasty": "宋",
        "collection_info": null
    },
    {
        "uuid": "6543253918cf1268d42695a356e580b0",
        "title": "初冬杂咏八首  其六",
        "author": "陆游",
        "content": "俗缘已断宁容续，幽事虽多不厌增。\n折简迎医看病鹿，舂粳炊饭供游僧。",
        "dynasty": "宋",
        "collection_info": null
    },
    {
        "uuid": "279c6cddf09be7a73fca68ea21169b3c",
        "title": "初冬杂咏八首  其七",
        "author": "陆游",
        "content": "夜窗父子共煎茶，一点青灯冷结花。\n村落盗清无犬吠，园林月上有啼鸦。",
        "dynasty": "宋",
        "collection_info": null
    },
    {
        "uuid": "e0486ded3a909ca4e967068ca3403436",
        "title": "初冬杂咏八首  其八",
        "author": "陆游",
        "content": "老去胸中百事真，同游无復白头新。\n鹊从熟后频分食，鹿渐驯来不避人。",
        "dynasty": "宋",
        "collection_info": null
    },
    {
        "uuid": "264be7c0041dbccc0fe586d94ed19fe4",
        "title": "老嘆",
        "author": "陆游",
        "content": "齿髮衰残久退休，衡茅荒寂更禁秋。\n一无用力身犹倦，百不关心梦亦愁。\n远浦卧看鳬泛泛，深林时听鹿呦呦。\n天台日有游僧过，白朮黄精不待求。",
        "dynasty": "宋",
        "collection_info": null
    },
    {
        "uuid": "9bb6923de7dcf1452100b7f5482a69d5",
        "title": "小园",
        "author": "陆游",
        "content": "谁为闲愁拨不开，小园也復有池台。\n清泉白石皆吾友，绿李黄梅尽手栽。\n衝雨茭鷄时上下，近人栗鼠不惊猜。\n自怜两屦犹轻捷，不待儿扶日日来。",
        "dynasty": "宋",
        "collection_info": null
    },
    {
        "uuid": "aa62fa5e9277c1c20622f199124afca9",
        "title": "冬夜思里中多不济者怆然有感",
        "author": "陆游",
        "content": "大耋年光病日侵，久辞微禄卧山林。\n虽无嘆老嗟卑语，犹有哀穷悼屈心。\n力薄不能推一饭，义深常愿散千金。\n夜阑感慨残灯下，皎皎孤怀帝所临。",
        "dynasty": "宋",
        "collection_info": null
    },
    {
        "uuid": "cc6269365014cd12057b5b86a0e8e929",
        "title": "宿近村",
        "author": "陆游",
        "content": "病齿漂浮短髮稀，此身犹堕乱书围。\n邯郸倦枕晨炊熟，昌谷空囊晚醉归。\n久困厌从人乞贷，力耕频遇岁凶饥。\n行年九十穷弥甚，旅舍灯前自绽衣。",
        "dynasty": "宋",
        "collection_info": null
    },
    {
        "uuid": "a07027fb91ebb94924fa3f9e7af883a0",
        "title": "梅村野人家小憩",
        "author": "陆游",
        "content": "正遣清诗觅菊栽，穿云涉水又寻梅。\n万牛不挽新愁去，一鸟还惊午梦回。\n老愧逢人说幽愤，穷能随事学低摧。\n江边漂母何为者，无食王孙未易哀。",
        "dynasty": "宋",
        "collection_info": null
    },
    {
        "uuid": "fd9f9152febeb3e1dd4cfc2d32c8131e",
        "title": "寄陈伯予主簿",
        "author": "陆游",
        "content": "今年闰余时令早，十月霜风吹客倒。\n老夫畏寒不出门，数步邻家迹如扫。\n此时陈子独何勇，饥僮瘦马长安道。\n绝知涵养与人别，吐气如虹失衰老。\n孟轲浩然正应尔，岂比区区养梨枣。\n万钟于子本何加，一官未免从人讨。\n世谁不达子独穷，熟念令人恶怀抱。\n石渠天禄正须才，往乞扬雄太玄草。",
        "dynasty": "宋",
        "collection_info": null
    },
    {
        "uuid": "3790ef35f4953c28d5eb5723721bc4e5",
        "title": "夜坐忆剡溪",
        "author": "陆游",
        "content": "早睡苦夜长，晚睡意復倦。\n敛膝傍残灯，拭眦展书卷。\n时时搔短髮，稍稍磨冻砚。\n更阑月入户，皎若舒白练。\n便思泛樵风，次第入剡县。\n名山如高人，岂可久不见。",
        "dynasty": "宋",
        "collection_info": null
    },
    {
        "uuid": "93a92f3f98cac89aa87637a2bd905ba5",
        "title": "道上见村民聚饮",
        "author": "陆游",
        "content": "霜风利如割，霜叶凈如扫。\n正当十月时，我行山阴道。\n场功俱已毕，欢乐无壮老。\n野歌相和答，村鼓更击考。\n市垆酒虽薄，群饮必醉倒。\n鷄豚治羹胾，鱼鳖杂鲜薧。\n但愿时太平，邻里常相保。\n家家了租税，春酒寿翁媪。",
        "dynasty": "宋",
        "collection_info": null
    },
    {
        "uuid": "ecd52713deb95f4a3c8bc886f512cf1b",
        "title": "小江",
        "author": "陆游",
        "content": "出郭四十里，孟冬天尚和。\n风生帆力健，木落月明多。\n小市人声散，长桥炬火过。\n吾生几来往，抚枕独悲歌。",
        "dynasty": "宋",
        "collection_info": null
    },
    {
        "uuid": "557f3994ca7dec4a393f5c713da1767b",
        "title": "短歌行",
        "author": "陆游",
        "content": "富贵得意如登天，自计一跌理不全。\n昼食忘味夜费眠，渠过一日如一年。\n春蚕得衣耕得食，农功初成各休息。\n卖酒垆边纷鼓笛，我过一年如一日。\n二者求兼势安可，与我周旋宁作我。\n春城桃李岂不妍，雪涧未妨松磊砢。\n人生祸福难遽论，庙牺乌得为孤豚。\n君不见猎徒父子牵黄犬，岁岁秋风下蔡门。",
        "dynasty": "宋",
        "collection_info": null
    },
    {
        "uuid": "e061899702f18897c0e6eadf8e62e8fb",
        "title": "初寒",
        "author": "陆游",
        "content": "重云蔽白日，陂港日夜涸。\n秋风纔几时，已见霜雪作。\n人生各有分，岂必衣狐狢。\n吴中冬蔬茂，盘筯不寂寞。\n抟泥治墙屋，伐篠补篱落。\n薄酒亦醉人，问子胡不乐。",
        "dynasty": "宋",
        "collection_info": null
    },
    {
        "uuid": "d60113ec0e1dafc59df8a0fae27598e6",
        "title": "对镜",
        "author": "陆游",
        "content": "镜中衰颜失敷腴，绿鬓已作霜蓬枯。\n两肩耸耸似山字，曳杖更有蛮童扶。\n自惊何以致此老，亟欲修敬问起居。\n徐徐熟视乃大笑，但记昔我忘今吾。\n今吾虽惫颇神王，飞仙正可折简呼。\n远游纵未从溪父，醉眼犹能隘具区。",
        "dynasty": "宋",
        "collection_info": null
    },
    {
        "uuid": "5050d6a0895708575eab888b4179e561",
        "title": "书剑",
        "author": "陆游",
        "content": "书剑当年遍两川，归来垂钓镜湖边。\n老皆有死岂独我，士固多贫宁怨天。\n物外胜游携鹤去，琴中绝谱就僧传。\n莫言白首诗才尽，读罢犹能意爽然。",
        "dynasty": "宋",
        "collection_info": null
    },
    {
        "uuid": "f9c9e7f60e17007d67740f8bd0e0a76b",
        "title": "城南道中有感",
        "author": "陆游",
        "content": "行李萧然一束书，城南触目更愁予。\n市门乞食僧持钵，关路哦诗客跨馿。\n残髮无多真已矣，名山未去独何欤。\n芒鞋可买身犹健，红树青霜十月初。",
        "dynasty": "宋",
        "collection_info": null
    },
    {
        "uuid": "73d751ac5d3b2b7c595597188791c5a3",
        "title": "寄子虡兼示子遹",
        "author": "陆游",
        "content": "书生赋命艰，举步得忧患。\n敢论得意事，一笑亦有限。\n南征度闽岭，西戍历蜀栈。\n吴江听唳鹤，淮浦送归雁。\n归来耕故山，暮雨泥没骭。\n群鸦下空陂，黄犊鸣绝岸。\n索饭闵儿啼，乞墦虞妾覸。\n一裘三十年，破裂不受绽。\n欲添一把茅，百计亦未办。\n大儿急亲养，辛苦就远宦。\n间出冒虏尘，短甲中夜擐。\n小儿奉亲欢，野果采溪涧。\n勉使就微禄，未对涕先潸。\n观汝兄弟意，岂復厌藜苋。\n兄归弟不出，定省同夜旦。",
        "dynasty": "宋",
        "collection_info": null
    },
    {
        "uuid": "db575aa29d6524fef533a1f6a0e6c03e",
        "title": "一年老一年",
        "author": "陆游",
        "content": "一年老一年，一日衰一日。\n譬如东周亡，岂復须大疾。\n懒惰已废书册久，病来亦復疏杯酒。\n轫车小住固自佳，拂袖便行亦何有。\n下床拥火暖有余，咸豆数粒粥一盂。\n平生常笑愚公愚，欲栽堕齿染白鬚。",
        "dynasty": "宋",
        "collection_info": null
    },
    {
        "uuid": "beb20d750b91349247447c1db4947aa0",
        "title": "自东冈缭出舍北",
        "author": "陆游",
        "content": "年光岂不好，老境独无欢。\n百步未为远，一尊聊自宽。\n泽枯波尚绿，霜薄叶初丹。\n矫首问来雁，中原应苦寒。",
        "dynasty": "宋",
        "collection_info": null
    },
    {
        "uuid": "addac8d97de0186c9e2062954ab6577b",
        "title": "有客",
        "author": "陆游",
        "content": "有客南山至，相携饭野亭。\n倾篮鱼白白，出笼菜青青。\n米滑溪舂碓，醅浑草塞瓶。\n从今同保社，日醉不须醒。",
        "dynasty": "宋",
        "collection_info": null
    },
    {
        "uuid": "5a23c560135a095088cffc5a1715775d",
        "title": "陈伯予见过喜予强健戏作",
        "author": "陆游",
        "content": "寒无毡坐甑生尘，此老年来乃尔贫。\n两颊如丹君会否，胸中原自有阳春。",
        "dynasty": "宋",
        "collection_info": null
    },
    {
        "uuid": "d40a11d64be5b5c13a59fcd6bb7a0644",
        "title": "东阳郭希吕吕子益送酒",
        "author": "陆游",
        "content": "山崦寻香得早梅，园丁又报水仙开。\n独醒坐看儿孙醉，虚负东阳酒担来。",
        "dynasty": "宋",
        "collection_info": null
    },
    {
        "uuid": "a2d15a8d91939f71d2a8b3836d71fb19",
        "title": "夜坐",
        "author": "陆游",
        "content": "家家绩火夜深明，处处新畬雨后耕。\n常愧老身无一事，地炉坚坐听风声。",
        "dynasty": "宋",
        "collection_info": null
    },
    {
        "uuid": "ab06ebb3bc51ed86c2a2bcbfa68c8e61",
        "title": "两日意殊不怿作短歌自遣",
        "author": "陆游",
        "content": "一月得笑纔四五，十事败意常八九。\n国中谩说无双士，天下元无第一手。\n平生爱酒恨小户，半世为文真弊帚。\n劫灰处处吊兴亡，宿草年年哭交友。\n君看丈夫得意时，大冠如箕印如斗。\n一朝弃去岂復论，衣破何妨露双肘。\n有时采药二室间，亦或钓鱼五湖口。\n死来万古一熟眠，安用虚名传不朽。",
        "dynasty": "宋",
        "collection_info": null
    },
    {
        "uuid": "6f7a4b4a55de03a20a7081542a4ce6a8",
        "title": "戏书日用事",
        "author": "陆游",
        "content": "衰病时时作，闲愁日日生。\n寒添沽酒兴，困喜硙茶声。\n琴废还重理，诗成更细评。\n残年那望进，且復畅幽情。",
        "dynasty": "宋",
        "collection_info": null
    },
    {
        "uuid": "f9024f1a6d924ca1bb2891e89857c97d",
        "title": "独立",
        "author": "陆游",
        "content": "上书不上登封书，乘车但乘下泽车。\n夕阳独立衡门外，闲看村童学钓鱼。",
        "dynasty": "宋",
        "collection_info": null
    },
    {
        "uuid": "de3d7c49946b698d29336b5fb4122700",
        "title": "梦中江行过乡豪家赋诗二首既觉犹历历能记也  其一",
        "author": "陆游",
        "content": "筑屋傍江皋，墙垣缔结牢。\n深门荫杨柳，高架引蒲萄。\n黍酒欢迎客，麻衫旋束绛。\n儿孙勿游惰，常念起家劳。",
        "dynasty": "宋",
        "collection_info": null
    },
    {
        "uuid": "df67a85eed613660b78bb4eaa2c78dcc",
        "title": "梦中江行过乡豪家赋诗二首既觉犹历历能记也  其二",
        "author": "陆游",
        "content": "蒲席乘风健，江潮带雨浑。\n树余梢缆迹，崖有刺篙痕。\n酒酹湘君庙，歌招屈子魂。\n客途嗟草草，无处采芳荪。",
        "dynasty": "宋",
        "collection_info": null
    },
    {
        "uuid": "b558856edee6a0123803d54b45e30726",
        "title": "病中夜思",
        "author": "陆游",
        "content": "一病辄兼旬，百忧集双鬓。\n药裹堆床满，生意垂欲尽。\n时闻雀翻更，频看灯落烬。\n平生学六经，白首颇自信。\n拳拳服仁义，念念去骄吝。\n所觊未死间，犹有分寸进。",
        "dynasty": "宋",
        "collection_info": null
    },
    {
        "uuid": "686f16bd25a389fe533e515f5a966db1",
        "title": "得子虡书言明春可归",
        "author": "陆游",
        "content": "白首相依饱蕨薇，吾家父子古来稀。\n春秧出水柔桑绿，正是农时望汝归。",
        "dynasty": "宋",
        "collection_info": null
    },
    {
        "uuid": "faea9f7d305b8222b86e7f3cf232e4ef",
        "title": "杂赋十二首  其一",
        "author": "陆游",
        "content": "地炉夜热麻䕸暖，瓦鬴晨烹豆粥香。\n不是有心轻富贵，从来吾亦爱吾乡。",
        "dynasty": "宋",
        "collection_info": null
    },
    {
        "uuid": "af7dd257dfeef3871022d054d21ae714",
        "title": "杂赋十二首  其二",
        "author": "陆游",
        "content": "病叟胸中一物无，梦游信脚到华胥。\n觉来忽见天窗白，短髮萧萧起自梳。",
        "dynasty": "宋",
        "collection_info": null
    },
    {
        "uuid": "8a3dc9ad145a897fd2d112cdbd54f04e",
        "title": "杂赋十二首  其三",
        "author": "陆游",
        "content": "终日纔堪米一升，生涯略似草庵僧。\n湿薪不管晨炊晚，留得松肪代夜灯。",
        "dynasty": "宋",
        "collection_info": null
    },
    {
        "uuid": "b0e09408cd350c0724e23043886f6586",
        "title": "杂赋十二首  其四",
        "author": "陆游",
        "content": "出门信步作闲游，野庙村坊到处留。\n每伴樵夫尝半舍，更随牧竖采沿沟。",
        "dynasty": "宋",
        "collection_info": null
    },
    {
        "uuid": "46935fe4980e4e303eca83700bb15023",
        "title": "杂赋十二首  其五",
        "author": "陆游",
        "content": "体不佳时看周易，酒痛饮后读离骚。\n骑馿太华三峰雪，鼓棹钱塘八月涛。",
        "dynasty": "宋",
        "collection_info": null
    },
    {
        "uuid": "16804f38dc72e8f189f03bbcb22ded52",
        "title": "杂赋十二首  其六",
        "author": "陆游",
        "content": "昔人莽莽荒丘裏，陈迹纷纷朽简中。\n毕竟是非谁辨得，举杯吾欲问虚空。",
        "dynasty": "宋",
        "collection_info": null
    },
    {
        "uuid": "8be7017cae7bf48714a02297f75acc0e",
        "title": "杂赋十二首  其七",
        "author": "陆游",
        "content": "百亿须弥理固有，八九云梦何足吞。\n天下广居君识否，一间茆屋寄孤村。",
        "dynasty": "宋",
        "collection_info": null
    },
    {
        "uuid": "381b89ebea5fb1b5adb1be6cf0516738",
        "title": "杂赋十二首  其八",
        "author": "陆游",
        "content": "梦裏曾作南柯守，少时元是东陵侯。\n今朝半醉归草市，指点青帘上酒楼。",
        "dynasty": "宋",
        "collection_info": null
    },
    {
        "uuid": "6f887f16583d46a4b37f035948e3b6c0",
        "title": "杂赋十二首  其九",
        "author": "陆游",
        "content": "七十八十古来稀，行年九十固应衰。\n已兴工部耳聋嘆，更和文公齿落诗。",
        "dynasty": "宋",
        "collection_info": null
    },
    {
        "uuid": "b82a58063dc8139d2747ff5cc8768f9c",
        "title": "杂赋十二首  其一○",
        "author": "陆游",
        "content": "中年畏病杯行浅，晚岁修真食禁多。\n谢客杜门殊省事，一盂香饭养天和。",
        "dynasty": "宋",
        "collection_info": null
    },
    {
        "uuid": "ae16581e56b71629e955474f0cbb3710",
        "title": "杂赋十二首  其一一",
        "author": "陆游",
        "content": "齐民让畔不争桑，和气横流岁自穰。\n君看三山百家聚，更无一垄有遗蝗。",
        "dynasty": "宋",
        "collection_info": null
    },
    {
        "uuid": "57efc548edcad4aa3ab3bf4d1aab1836",
        "title": "杂赋十二首  其一二",
        "author": "陆游",
        "content": "得雨郊原已遍耕，东家西舍多逢迎。\n前山云起树无影，别浦潮生船有声。",
        "dynasty": "宋",
        "collection_info": null
    },
    {
        "uuid": "100ce90fea36664dc066ffa32f555840",
        "title": "散怀",
        "author": "陆游",
        "content": "小疾便幽翳，孤怀抱鬰陶。\n遗文诵史汉，奇思探庄骚。\n谈笑宽吟苦，经行慰作劳。\n东冈聊一往，突兀古台高。",
        "dynasty": "宋",
        "collection_info": null
    },
    {
        "uuid": "f0762eae682da090ea251e8eb3cc46ce",
        "title": "书壁二首  其一",
        "author": "陆游",
        "content": "稻草高茨屋，绳枢窄作门。\n渔樵皆结友，邻曲自通婚。\n留客秋茶苦，醺人社酒浑。\n余年尚有嘆，一饭亦君恩。",
        "dynasty": "宋",
        "collection_info": null
    },
    {
        "uuid": "c26700cb10410899be0d4d6b5ba5ed82",
        "title": "书壁二首  其二",
        "author": "陆游",
        "content": "故里还初服，明恩念老农。\n方蒙镜湖赐，又忝渭川封。\n炊粟犹支日，藏蔬可御冬。\n霜天病益减，高枕听邻钟。",
        "dynasty": "宋",
        "collection_info": null
    },
    {
        "uuid": "7040db853e098648d8bedbd16152dee6",
        "title": "冬日斋中即事六首  其一",
        "author": "陆游",
        "content": "读书虽所乐，置之固亦佳。\n烧香袖手坐，自足纾幽怀。\n我生本从人，岂愿终不谐。\n其如定命何，生死一茆斋。",
        "dynasty": "宋",
        "collection_info": null
    },
    {
        "uuid": "2a2ca9aab2d005a6cd375266fc41a8c1",
        "title": "冬日斋中即事六首  其二",
        "author": "陆游",
        "content": "一帚常在傍，有暇即扫地。\n既省课童奴，亦以平血气。\n按摩与导引，虽善亦多事。\n不如扫地法，延年直差易。",
        "dynasty": "宋",
        "collection_info": null
    },
    {
        "uuid": "00aedb3dd90d232869a9cbfebfa7c394",
        "title": "冬日斋中即事六首  其三",
        "author": "陆游",
        "content": "夙兴人尚默，众鸟相语言。\n小语岂不可，何至尔啾喧。\n吾独拥燎炉，宿火有余温。\n澹然以自适，喧寂何足论。",
        "dynasty": "宋",
        "collection_info": null
    },
    {
        "uuid": "8bffefce49831880b418d3b9c929741b",
        "title": "冬日斋中即事六首  其四",
        "author": "陆游",
        "content": "诘朝澹无营，百事付童子。\n拂我架上书，注我砚中水。\n觅睡不復成，取衣乃徐起。\n卒岁如一朝，底处着愠喜。",
        "dynasty": "宋",
        "collection_info": null
    },
    {
        "uuid": "4c7c3f3f199a2cd4d336915c0a0f9f63",
        "title": "冬日斋中即事六首  其五",
        "author": "陆游",
        "content": "我老苦寂寥，谁与娱晨暮。\n狸奴共茵席，鹿麑随杖屦。\n岁薄食无余，恨使鸟雀去。\n安得粟满囷，作粥馈行路。",
        "dynasty": "宋",
        "collection_info": null
    },
    {
        "uuid": "276070fa7d03d3abaa7a1d60624e96db",
        "title": "冬日斋中即事六首  其六",
        "author": "陆游",
        "content": "东园二亩地，重重作藩篱。\n我岂妇女哉，避客门不窥。\n要当尽彻去，来往无它歧。\n饭罢忌久坐，时须曳筇枝。",
        "dynasty": "宋",
        "collection_info": null
    },
    {
        "uuid": "2f2fef0244899e1f48675d9a15b0805b",
        "title": "冬日排闷二首  其一",
        "author": "陆游",
        "content": "老欲躬耕力弗强，但应卖药似韩康。\n陈编时见古成败，旧友不知今在亡。\n已返山林遗世事，尚凭诗酒答年光。\n此身自笑如稊米，加损宁能繫太仓。",
        "dynasty": "宋",
        "collection_info": null
    },
    {
        "uuid": "05a304eb78bce2477d27e7df92392f26",
        "title": "冬日排闷二首  其二",
        "author": "陆游",
        "content": "地炉微火伴寒灰，垂野江云暝不开。\n欲睡手中书自堕，半酣窗外雪初来。\n渡头照影闻征雁，篱角吹香得早梅。\n佛粥春盘俱不远，离离斗柄欲东回。",
        "dynasty": "宋",
        "collection_info": null
    },
    {
        "uuid": "35126d2e083ca2278271cffd3fb9787a",
        "title": "法云寺",
        "author": "陆游",
        "content": "勾践旧国古会稽，南山拥郭分东西。\n城门大路引绳直，西走百里皆平堤。\n客行欲晓到梅市，喔喔尚听城中鷄。\n法云古寺临大泽，风皱百顷青玻璃。\n迎来送往此其地，素壁时见前人题。\n乖离会合浩莫计，历观名氏空含凄。\n山僧惯见为客嘆，荣悴从来如夜旦。\n明年吾楼插天半，世事君须倚阑看。",
        "dynasty": "宋",
        "collection_info": null
    },
    {
        "uuid": "aae56533d184ad714e3792ebebd9988b",
        "title": "自法云归",
        "author": "陆游",
        "content": "落日疏林数点鸦，青山阙处是吾家。\n归来何事添幽致，小竈灯前自煮茶。",
        "dynasty": "宋",
        "collection_info": null
    },
    {
        "uuid": "90dd044d7b17ec338113ed3f2f397b47",
        "title": "枯菊",
        "author": "陆游",
        "content": "龙山落帽未多时，陈迹依然使我悲。\n粲粲菊花何似好，阶前惟见束枯枝。",
        "dynasty": "宋",
        "collection_info": null
    },
    {
        "uuid": "06b9c8aae2e4093dd23fdbbadd46b7be",
        "title": "闻吴中米价甚贵二十韵",
        "author": "陆游",
        "content": "千钱得斗米，一斛当万钱。\n嗟汝蚩蚩民，何恃以自全。\n我欲告父老，食为汝之天。\n勿结迎神社，勿饰杭湖船。\n筑室勿斲削，但取垣屋坚。\n妇女省钗泽，野粧何用妍。\n趋利常处薄，众役常在前。\n岁时相劳苦，盛馔一豚肩。\n近市可致酒，虽薄亦醺然。\n切勿慕公卿，早朝妨熟眠。\n亦勿谋高赀，贪吏不汝怜。\n有负固吹毛，无罪亦株连。\n岂暇论曲直，梃繫如登僊。\n短褐与饭豆，温饱可终年。\n草庐挂苇箔，乃可数世传。\n朱门虽赫赫，变化如飞烟。\n为农最得策，本无禄与权。\n时平自逸乐，奉牲祭其先。\n不幸有散徙，均为寓民编。\n吾诗不足征，请读七月篇。",
        "dynasty": "宋",
        "collection_info": null
    },
    {
        "uuid": "3c65110405c5a52d17275bee3733eff1",
        "title": "寒夜偶怀壮游书感",
        "author": "陆游",
        "content": "畴昔西游万里还，狂吟散落满人间。\n买空绿水桥边酒，看徧青城县裏山。\n梅蕊疏疏春欲动，川云漠漠雪犹悭。\n偶思五十年来事，顾影灯前自笑顽。",
        "dynasty": "宋",
        "collection_info": null
    },
    {
        "uuid": "2c7849c5a8e18a0e61a753767ffbe37a",
        "title": "梦曾文清公",
        "author": "陆游",
        "content": "有道真为万物宗，巉然使我嘆犹龙。\n晨鷄底事惊残梦，一夕清谈恨未终。",
        "dynasty": "宋",
        "collection_info": null
    },
    {
        "uuid": "c852e4481fc0deba926f28e68e7df40e",
        "title": "睡觉",
        "author": "陆游",
        "content": "白日悠悠喜意平，梦中历历觉魂清。\n觉时不落晨鷄后，静待天窗一点明。",
        "dynasty": "宋",
        "collection_info": null
    },
    {
        "uuid": "544faf283f59cdb1f7ab27ec71befe26",
        "title": "湖边小聚",
        "author": "陆游",
        "content": "小聚远尘嚣，淳风独未浇。\n鸣机灯煜煜，饮犊雨萧萧。\n异味常交致，新醪亦苦邀。\n人间交道绝，令我慕渔樵。",
        "dynasty": "宋",
        "collection_info": null
    },
    {
        "uuid": "d3ba5bb5ca553aa4ec958ac6c6e6cd48",
        "title": "雨二首  其一",
        "author": "陆游",
        "content": "秋冬久不雨，气浊喜云生。\n麦垄崇朝润，茆檐彻夜声。\n初来断幽径，渐密杂疏更。\n頼有墙阴荠，离离已可烹。",
        "dynasty": "宋",
        "collection_info": null
    },
    {
        "uuid": "5d0ca42084099d2926e9073259536bb1",
        "title": "雨二首  其二",
        "author": "陆游",
        "content": "薄晚初沾洒，清晨更惨凄。\n鱼寒抛饵去，鸦湿就檐栖。\n幽涧溅溅溜，长堤浅浅泥。\n一杯持自贺，吾事在锄犁。",
        "dynasty": "宋",
        "collection_info": null
    },
    {
        "uuid": "f91ac9fcb66e22de6ba4e5cc3da1c2aa",
        "title": "雨后快晴步至湖塘",
        "author": "陆游",
        "content": "齿豁从教道字讹，负薪陌上且行歌。\n古人亦自逢时少，吾辈何疑忤俗多。\n山扫黛痕如尚湿，湖开镜面似新磨。\n亦知大有掀髯处，无奈西流白日何。",
        "dynasty": "宋",
        "collection_info": null
    },
    {
        "uuid": "2b5fc4d3a1520c7dd726fd427b536a40",
        "title": "两日寒雨作雪不成夜忽大雨遂晴",
        "author": "陆游",
        "content": "折木翻涛一夜风，浮云吹尽日行空。\n天公岂是真悭雪，三白留来付腊中。",
        "dynasty": "宋",
        "collection_info": null
    },
    {
        "uuid": "d309ea00a1221900128b6957c4b870a2",
        "title": "岁穷",
        "author": "陆游",
        "content": "困阨身如寄，推迁岁忽穷。\n百年均昨梦，万古一飞鸿。\n夜瓮鸣春酒，晨畦撷晚菘。\n属餍童子笑，便腹负吾翁。",
        "dynasty": "宋",
        "collection_info": null
    },
    {
        "uuid": "af65c344ee7116e3e7e02d2740b4c02e",
        "title": "冻坐",
        "author": "陆游",
        "content": "湖海凄凉地，风霜惨淡天。\n吾其去道近，无酒亦陶然。",
        "dynasty": "宋",
        "collection_info": null
    },
    {
        "uuid": "50a44470f3f1f03f3462058804c4f765",
        "title": "古意二首  其一",
        "author": "陆游",
        "content": "千金募战士，万里筑长城。\n何时青冢月，却照汉家营。",
        "dynasty": "宋",
        "collection_info": null
    },
    {
        "uuid": "e7e659263d6306f053b5f9dfad05a7a6",
        "title": "古意二首  其二",
        "author": "陆游",
        "content": "夜泊武昌城，江流千丈清。\n宁为雁奴死，不作鹤谋生。",
        "dynasty": "宋",
        "collection_info": null
    },
    {
        "uuid": "832436880049f457d735ddb63355ae3b",
        "title": "雪意復作",
        "author": "陆游",
        "content": "前日作雪风败之，今日浓云雪復作。\n一寒未暇自为计，宿麦悬知天已诺。\n灞桥策馿愁露手，新丰买酒聊软脚。\n胸中正着九云梦，廊庙何加一丘壑。\n上书陈事固可笑，服药求仙亦成错。\n不如醉踏一剑腾风云，跨海东谒青童君。",
        "dynasty": "宋",
        "collection_info": null
    },
    {
        "uuid": "f42f7f7831fa7e39358dff587e604766",
        "title": "醉书",
        "author": "陆游",
        "content": "天公赋与五湖秋，风月云烟处处留。\n损食一年犹可健，无诗三日却堪忧。",
        "dynasty": "宋",
        "collection_info": null
    },
    {
        "uuid": "f046a0704fe88cbd69ddd3b74d7c70ea",
        "title": "排闷",
        "author": "陆游",
        "content": "造物冥冥中，与我无一面。\n不知获罪由，动辄被诃谴。\n又若哀其愚，救以药瞑眩。\n我亦揣此心，安受不敢怨。\n中间戍蜀汉，十载困邮传。\n骑壒蒙陇干，阵云暗秦甸。\n赍粮杂沙墋，掬水以三咽。\n传烽东骆谷，倏忽若流电。\n归吴获小休，余喘仅一綫。\n意言在故乡，终胜客异县。\n夫何命大谬，魔事每交战。\n友雠同一波，平地肆蹈践。\n么然性命微，日畏谗口煽。\n旧书不暇视，鼠迹上几砚。\n负疴不即死，遂作诸老殿。\n却观所更历，殆是金百炼。\n人谁不爱身，悔作青紫楦。\n短筇入空翠，小艇破江练。\n渔歌隔浦闻，绩火傍林见。\n苦贫虽至骨，未肯受客唁。\n君看投林猿，终异巢幕燕。\n有山皆可耕，焉往失贫贱。",
        "dynasty": "宋",
        "collection_info": null
    },
    {
        "uuid": "09bc62a6a07b37888a0c2f626fa4d397",
        "title": "湖山寻梅二首  其一",
        "author": "陆游",
        "content": "镜湖渺渺烟波白，不与人间通地脉。\n骑龙古仙绝火食，惯住空山嚙冰雪。\n东皇高之置度外，正似人中巢许辈。\n万木僵死我独存，本来长生非返魂。",
        "dynasty": "宋",
        "collection_info": null
    },
    {
        "uuid": "55b8796f7a15e63419783160511de52c",
        "title": "湖山寻梅二首  其二",
        "author": "陆游",
        "content": "小雪湖上寻梅时，短帽乱插皆繁枝。\n路人看者窃相语，此老胸中常有诗。\n归来青灯耿窗扉，心镜忽入造化机。\n墨池水浅笔锋燥，笑拂吴笺作飞草。",
        "dynasty": "宋",
        "collection_info": null
    },
    {
        "uuid": "60244708e15e12c4208fe3984150dbb6",
        "title": "作雪寒甚有赋",
        "author": "陆游",
        "content": "云暝风号得我惊，砚池转盼已生冰。\n窗间顿失疏梅影，枕上空闻断雁声。\n公子皂貂方痛饮，农家黄犊正深耕。\n老人别有超然处，一首清诗信笔成。",
        "dynasty": "宋",
        "collection_info": null
    },
    {
        "uuid": "2881fd1811ed5104673cb8d5d5109a64",
        "title": "书懒",
        "author": "陆游",
        "content": "我性本迂疏，养生又无术。\n忧患自外至，疾病由中出。\n屏居绝造请，冀补东隅失。\n今观世间事，如僧视沐栉。\n闲身岭上云，睡味蜂房蜜。\n惟思茅檐下，一席卧朝日。",
        "dynasty": "宋",
        "collection_info": null
    },
    {
        "uuid": "076b9499ad745a2e1a00bc41d049b733",
        "title": "读唐人愁诗戏作五首  其一",
        "author": "陆游",
        "content": "少时唤愁作底物，老境方知世有愁。\n忘尽世间愁故在，和身忘却始应休。",
        "dynasty": "宋",
        "collection_info": null
    },
    {
        "uuid": "0cf0b496517aa1317ee933cd935b3384",
        "title": "读唐人愁诗戏作五首  其二",
        "author": "陆游",
        "content": "清愁自是诗中料，向使无愁可得诗。\n不属僧窗孤宿夜，即还山驿旅游时。",
        "dynasty": "宋",
        "collection_info": null
    },
    {
        "uuid": "55c9d024a6516705aa070292bf3bef43",
        "title": "读唐人愁诗戏作五首  其三",
        "author": "陆游",
        "content": "天恐文人未尽才，常教零落在蒿莱。\n不为千载离骚计，屈子何由泽畔来。",
        "dynasty": "宋",
        "collection_info": null
    },
    {
        "uuid": "4660772743687c76deb32d2571d5aebb",
        "title": "读唐人愁诗戏作五首  其四",
        "author": "陆游",
        "content": "我辈情钟不自由，等闲白却九分头。\n此怀岂独骚人事，三百篇中半是愁。",
        "dynasty": "宋",
        "collection_info": null
    },
    {
        "uuid": "8c12b39f1a45849f474633e712240c6a",
        "title": "读唐人愁诗戏作五首  其五",
        "author": "陆游",
        "content": "飞雪安能住酒中，闲愁见酒亦消融。\n山家有力参天地，不放清尊一日空。",
        "dynasty": "宋",
        "collection_info": null
    },
    {
        "uuid": "b43bd459ea9ca3d559e8ac70eaf337bf",
        "title": "读书至夜分感嘆有赋",
        "author": "陆游",
        "content": "老人世间百念衰，惟好古书心未移。\n断碑残刻亦在椟，时时取玩忘朝饥。\n推寻点画到曲折，想见落笔纵横时。\n岂惟鸾凤九霄上，景钟大鼎森陆离。\n虽然欲学则曷敢，驽马仰看骅骝驰。\n正如志士才不称，心慕伊傅终何施。\n尔来亦復强点染，手不随意徒嗟咨。\n悬知明日天将雨，中夜云蒸紫玉池。",
        "dynasty": "宋",
        "collection_info": null
    },
    {
        "uuid": "7aa9fba0aeeb4ee201c0a00c0f233bcb",
        "title": "拥炉",
        "author": "陆游",
        "content": "急雨狂风暮不收，燎炉薪暖復何忧。\n如倾潋滟鹅黄酒，似拥蒙茸狐白裘。\n大泽羁鸿来万里，高城传漏过三筹。\n明朝会看稽山雪，莫为衝寒怯上楼。",
        "dynasty": "宋",
        "collection_info": null
    },
    {
        "uuid": "827de0931abfeb886bcdeb874cce9e85",
        "title": "隠趣",
        "author": "陆游",
        "content": "归老家山一幅巾，俗间那可与知闻。\n举杯每属江头月，赠客时缄谷口云。\n行采菖蒲缘藓磴，卧浮舴艋入鸥群。\n力营隠趣君无怪，作得闲人要十分。",
        "dynasty": "宋",
        "collection_info": null
    },
    {
        "uuid": "b0ed96f6626694599c94dbc4e422f689",
        "title": "冬夜舟中作",
        "author": "陆游",
        "content": "夜榜孤舟掠岸行，村墟频过不知名。\n绕枝倦鹊寒无影，脱网奔鱼远有声。\n两纸忽惊残历尽，一杯聊慰旅怀情。\n还家自笑身犹健，又付生涯与短檠。",
        "dynasty": "宋",
        "collection_info": null
    },
    {
        "uuid": "da52e0dc17062d7eb1908ad5db3ba3df",
        "title": "湖山九首  其一",
        "author": "陆游",
        "content": "逐鹿心虽壮，乘骓势已穷。\n终全盖世气，绝意走江东。",
        "dynasty": "宋",
        "collection_info": null
    },
    {
        "uuid": "2640261b2e315fd7041ba87ef87c34be",
        "title": "湖山九首  其二",
        "author": "陆游",
        "content": "湖上多甘井，硙泉尤得名。\n何时枕白石，静听辘轳声。",
        "dynasty": "宋",
        "collection_info": null
    },
    {
        "uuid": "0112bf8c31026484eeed2b573c75086c",
        "title": "湖山九首  其三",
        "author": "陆游",
        "content": "山崦桑麻路，柴门鸟雀声。\n老巫祈社雨，小妇饷春耕。",
        "dynasty": "宋",
        "collection_info": null
    },
    {
        "uuid": "319294109866f5d1dbb32850675935ea",
        "title": "湖山九首  其四",
        "author": "陆游",
        "content": "坡陀度小岭，轩豁见平湖。\n但醉梅花下，民家酒可沽。",
        "dynasty": "宋",
        "collection_info": null
    },
    {
        "uuid": "863549a03ab80ab76be93079b1554e45",
        "title": "湖山九首  其五",
        "author": "陆游",
        "content": "浅井供茶竈，分流浣布沙。\n此泉吾所爱，百用给山家。",
        "dynasty": "宋",
        "collection_info": null
    },
    {
        "uuid": "da7822c3a6d5cf1ae1bb55dd08fd2e49",
        "title": "湖山九首  其六",
        "author": "陆游",
        "content": "故堞无遗迹，萧然数十家。\n茶烟映山起，酒帘傍堤斜。",
        "dynasty": "宋",
        "collection_info": null
    },
    {
        "uuid": "cb637e72678df41f76f1b9d2862311d3",
        "title": "湖山九首  其七",
        "author": "陆游",
        "content": "汀月生眉黛，溪梅试额妆。\n幽闺元不出，莫道嫁彭郎。",
        "dynasty": "宋",
        "collection_info": null
    },
    {
        "uuid": "fc79b0fe64148a8f28dfc7ac68d08f13",
        "title": "湖山九首  其八",
        "author": "陆游",
        "content": "城边小市聚，烟水淡秋容。\n南走兰亭路，迢迢云外钟。",
        "dynasty": "宋",
        "collection_info": null
    },
    {
        "uuid": "19008b83198fc296fe8f5d1614a980bc",
        "title": "湖山九首  其九",
        "author": "陆游",
        "content": "东西二十里，相望两平桥。\n傍水多投钓，穿云有负樵。",
        "dynasty": "宋",
        "collection_info": null
    },
    {
        "uuid": "8d9b8b5b47aea818aa5bdf64724831ff",
        "title": "齿髮",
        "author": "陆游",
        "content": "暮境侵寻岁月遒，齿摇髮脱又经秋。\n此身要是归衰谢，外物何须更固留。\n皂白从来憎了了，登临且復送悠悠。\n嗣宗痛饮图南睡，万事输君此一筹。",
        "dynasty": "宋",
        "collection_info": null
    },
    {
        "uuid": "b6df1d29dc699c6348ae77dcb51d548f",
        "title": "古谓不如意事十常八九虽出于好功名者之言闲中亦未免此嘆戏作七字一首",
        "author": "陆游",
        "content": "归志初谐老遽催，良辰常与病俱来。\n酒虽已熟恨无菊，雪苦不成空见梅。\n朋旧乖离心每折，山川悠邈首频回。\n人生败意无穷达，莫厌相逢笑口开。",
        "dynasty": "宋",
        "collection_info": null
    },
    {
        "uuid": "0b6da36859be1e8193cf57bb7ae6e153",
        "title": "幽居岁暮五首  其一",
        "author": "陆游",
        "content": "冉冉忘年往，纷纷厌事来。\n庭除多草莽，几砚亦尘埃。\n园为畦蔬到，门因汲水开。\n偶闻林鸟语，太息又春回。",
        "dynasty": "宋",
        "collection_info": null
    },
    {
        "uuid": "13ca99e6671c35df97c252c0ddaf24ae",
        "title": "幽居岁暮五首  其二",
        "author": "陆游",
        "content": "却医翻少疾，辞禄不加贫。\n嘉木移俱活，村醪酿辄醇。\n悠悠还过日，盎盎又逢春。\n狂舞君毋笑，梅花插满巾。",
        "dynasty": "宋",
        "collection_info": null
    },
    {
        "uuid": "2d0966055955b9a6d893f317c6e3637a",
        "title": "幽居岁暮五首  其三",
        "author": "陆游",
        "content": "老去转无事，室空惟一床。\n卧时幽鸟语，行处野花香。\n巷北观神社，村东看戏场。\n谁知屏居意，不独为耕桑。",
        "dynasty": "宋",
        "collection_info": null
    },
    {
        "uuid": "95ce88d74fb5f5101b879a9b8e94bcaa",
        "title": "幽居岁暮五首  其四",
        "author": "陆游",
        "content": "燃薪代秉烛，煮茗当传杯。\n但恨朋侪少，那知日月催。\n衣裳任穿穴，芋栗且燔煨。\n不为残年迫，吾心久矣灰。",
        "dynasty": "宋",
        "collection_info": null
    },
    {
        "uuid": "5f914a80dbfb265ed4eb6e9944cadb27",
        "title": "幽居岁暮五首  其五",
        "author": "陆游",
        "content": "古井年年浚，荒畴日日犁。\n刈茅苫鹿屋，插棘护鷄栖。\n闲頼书遮眼，愁须酒到脐。\n斜阳有常课，缓步上湖堤。",
        "dynasty": "宋",
        "collection_info": null
    },
    {
        "uuid": "c059676cb582669764d8bfb5dcdb883a",
        "title": "过湖上僧庵",
        "author": "陆游",
        "content": "西庵每过未尝开，邂逅清言始此回。\n陶令巾车寻壑去，巳公茅屋赋诗来。\n奇香炷罢云生岫，瑞茗分成乳泛杯。\n便恐从今往还熟，入门猿鸟不惊猜。",
        "dynasty": "宋",
        "collection_info": null
    },
    {
        "uuid": "62c01d8d327b1cc0e8d1864951f1258a",
        "title": "夜坐戏作短歌",
        "author": "陆游",
        "content": "畏事如畏虎，避人如避寇。\n结庐三家村，百事喜寒陋。\n身闲自为贵，饭足岂非富。\n素心憎狐妖，老愈恶铜臭。\n视之若寒气，可使客肤腠。\n即今知免矣，终岁塞门窦。\n始知松倒壑，殊胜云出岫。\n聊持不动心，更养未尽寿。\n夜读南华篇，欣然发吾覆。",
        "dynasty": "宋",
        "collection_info": null
    },
    {
        "uuid": "df9d5544cba4cb70af1860ebb12c9e6e",
        "title": "书嘆二首  其一",
        "author": "陆游",
        "content": "世事纷纭汝所知，欣然领略尚何疑。\n穷居自是长年术，魔境常为定力资。\n人但与游无德怨，酒皆可醉略醇醨。\n兰亭宾主今何在，修竹依然似曩时。",
        "dynasty": "宋",
        "collection_info": null
    },
    {
        "uuid": "b1a3420255eca6eadff67deeb88ff41e",
        "title": "书嘆二首  其二",
        "author": "陆游",
        "content": "尺椽不改结茅初，薄粥犹艰卒岁储。\n猧子解迎门外客，狸奴知护案间书。\n深林闲数新添笋，小沼时观旧放鱼。\n自笑从来徒步惯，归休枉道是悬车。",
        "dynasty": "宋",
        "collection_info": null
    },
    {
        "uuid": "112d9306fec38cf14c351d621d6f61b9",
        "title": "日暮自湖上归",
        "author": "陆游",
        "content": "我生本亦与人同，缘薄才疏剩得穷。\n细水自鸣沙渚外，乱山时出雪云中。\n僧归独趁残钟去，人散遥怜晚渡空。\n造物陈诗信奇绝，匆匆摹写不能工。",
        "dynasty": "宋",
        "collection_info": null
    },
    {
        "uuid": "0f4b088371102d0efe88a1030ec42596",
        "title": "晚步湖堤",
        "author": "陆游",
        "content": "絁裘桐帽野人装，又上湖堤步夕阳。\n贫甚不为明日计，兴来犹作少年狂。\n残樽倒酒无余沥，幽圃寻梅认暗香。\n时有行人嘆顽健，黑丝点破颔间霜。",
        "dynasty": "宋",
        "collection_info": null
    },
    {
        "uuid": "1dfd735d43c0f1b1adfc290c8a19cce2",
        "title": "夜寒",
        "author": "陆游",
        "content": "江云作雪暗郊原，竟夜风声万马奔。\n槁面暂朱知酒酽，曲身成直頼炉温。\n幼舆正復宜岩石，倚相犹能读典坟。\n米贵仅供糜粥用，自伤无力济元元。",
        "dynasty": "宋",
        "collection_info": null
    },
    {
        "uuid": "461788caef2e7bb5202de9f960894919",
        "title": "感旧",
        "author": "陆游",
        "content": "早参太史笔，晚典石渠书。\n孤立如羁雁，微生等蠹鱼。\n虚名真忝窃，定理有乘除。\n九十稽山下，荒畦日荷锄。",
        "dynasty": "宋",
        "collection_info": null
    },
    {
        "uuid": "6b9cfc371e77c5f0a5dd69b088ca8580",
        "title": "小雪",
        "author": "陆游",
        "content": "夜卧风号野，晨兴雪拥篱。\n未言能压瘴，要是欲催诗。\n跨蹇虽堪喜，呼舟似更奇。\n元知剡溪路，不减灞桥时。",
        "dynasty": "宋",
        "collection_info": null
    },
    {
        "uuid": "f22281ff175b8bcd315d30e4ab52d01d",
        "title": "十二月十日暮小雪即止二首  其一",
        "author": "陆游",
        "content": "夜来急雪打船窗，今夜推窗月满江。\n堪恨无情一枝橹，水禽惊起不成双。",
        "dynasty": "宋",
        "collection_info": null
    },
    {
        "uuid": "90d07bd8ad67ac22ca8d4220c4914205",
        "title": "十二月十日暮小雪即止二首  其二",
        "author": "陆游",
        "content": "夜来一雪苦匆匆，千里浓云忽扫空。\n换得月明良不恶，未须过计虑蝗虫。",
        "dynasty": "宋",
        "collection_info": null
    },
    {
        "uuid": "c8d8a8d6900041004ad33a5de0fe37f7",
        "title": "遣兴",
        "author": "陆游",
        "content": "翳翳鱼盐市，迢迢桑麦村。\n山家薪炭足，野叟袴襦温。\n罝兔残芜尽，叉鱼积水浑。\n诗书老无效，犹拟付儿孙。",
        "dynasty": "宋",
        "collection_info": null
    },
    {
        "uuid": "6e97e8fe50294c15237c7449e2897ab2",
        "title": "贫居时一肉食尔戏作",
        "author": "陆游",
        "content": "身老便居僻，山寒喜屋低。\n时犹頼僧米，那惜贷邻酰。\n汤餠挑春荠，盘餐设冻齑。\n怪来食指动，异味得豚蹄。",
        "dynasty": "宋",
        "collection_info": null
    },
    {
        "uuid": "54bf693cf4c09b4c111dd58fead221a5",
        "title": "腊月十四日雨",
        "author": "陆游",
        "content": "岁晚深居懒出游，小窗终日寄悠悠。\n雨声到枕助诗律，花气袭衣生客愁。\n残齿不堪添臲卼，瘦肩转復觉飕飗。\n春前一雪犹关念，安得琼瑶积瓦沟。",
        "dynasty": "宋",
        "collection_info": null
    },
    {
        "uuid": "93d3bc4e1515cc1f8a6ee703b429d001",
        "title": "节物",
        "author": "陆游",
        "content": "节物犹关老病身，乡傩佛粥一年新。\n檐间百舌还多事，探借园林十日春。",
        "dynasty": "宋",
        "collection_info": null
    },
    {
        "uuid": "72dae6de93f30db29b5181d24e888bb5",
        "title": "读书",
        "author": "陆游",
        "content": "力不扶微学，心犹守旧闻。\n壁间科斗字，秦火岂能焚。",
        "dynasty": "宋",
        "collection_info": null
    },
    {
        "uuid": "e6dad6a69cb410599d77fe61d38e5fc5",
        "title": "春近",
        "author": "陆游",
        "content": "历授人时后，天回斗柄初。\n农畴兴耒耜，家塾盛诗书。\n缥缈双鳬舄，咿哑一鹿车。\n山翁喜春近，随处狎樵渔。",
        "dynasty": "宋",
        "collection_info": null
    },
    {
        "uuid": "8ca94cd9f596cd902659392f396f7a26",
        "title": "读陶诗",
        "author": "陆游",
        "content": "陶谢文章造化侔，篇成能使鬼神愁。\n君看夏木扶疏句，还许诗家更道不。",
        "dynasty": "宋",
        "collection_info": null
    },
    {
        "uuid": "0b16f1f4a9f1f5daf762a8c1c4038672",
        "title": "夜雨寒甚",
        "author": "陆游",
        "content": "万籁号风如战鼓，雪意垂垂先作雨。\n庭中栖鸟惊屡起，窗下残灯翳还吐。\n老翁耸膊高过顶，童子触屏低不语。\n时闻邻舍起饭牛，亦有归樵说逢虎。\n去年雪薄蝗害稼，今年望雪如望赦。\n行当三白兆丰年，牲酒如山作秋社。",
        "dynasty": "宋",
        "collection_info": null
    },
    {
        "uuid": "8af14f4edfc6faa22039230777f450e7",
        "title": "寄赵昌甫",
        "author": "陆游",
        "content": "杳杳双鹊鸣庭除，东阳吏传昌甫书。\n纸穷乃復得杰作，字字如刮造化炉。\n尔来此道苦寂寞，千里一士如邻居。\n小儿得禄在傍邑，我贫初办一鹿车。\n过门剥啄亦奇事，拜起幸未须人扶。\n君看幼安气如虎，一病遽已归荒墟。\n吾曹虽健固难恃，相觅宁待折简呼。\n余寒更祝勤自爱，时寄新诗来起予。",
        "dynasty": "宋",
        "collection_info": null
    },
    {
        "uuid": "71141514b8391f0ae71af22cb5c15bc7",
        "title": "稽山雪",
        "author": "陆游",
        "content": "高人采药来禹穴，骨瘦巉然鬓眉白。\n结茅分得野鹿场，一夜北风三尺雪。\n明朝过午势愈恶，虎兕交迹人声绝。\n虚窗纵横丛竹入，幽磵荒寂孤松折。\n冻吟孰窥袁安户，僵卧秃尽苏武节。\n人生饥寒固亦有，养气不动真豪杰。\n希名后世吾所耻，姓字宁与身俱灭。\n班马復生无自书，我作此歌空激烈。",
        "dynasty": "宋",
        "collection_info": null
    },
    {
        "uuid": "090d6095cfd7523692496c82483c30c6",
        "title": "招邻父啜菜羹",
        "author": "陆游",
        "content": "老境遗人事，穷居砭世肓。\n茅檐听云滴，瓦鼎爇松肪。\n不愿封侯印，惟求煮菜方。\n杯羹须及热，剩欲唤君尝。",
        "dynasty": "宋",
        "collection_info": null
    },
    {
        "uuid": "20890041e242f32a029a51dafdb16bc4",
        "title": "读论语",
        "author": "陆游",
        "content": "壮岁贪求未见书，归常充栋出连车。\n晚窥阙里亲传妙，数简方知已有余。",
        "dynasty": "宋",
        "collection_info": null
    },
    {
        "uuid": "0ff7b402c054c10e1141d3568ee31d18",
        "title": "晨起",
        "author": "陆游",
        "content": "残梦悠扬不復成，鎗然已有百禽鸣。\n山童来报溪流长，幽事从今日日生。",
        "dynasty": "宋",
        "collection_info": null
    },
    {
        "uuid": "49f811def0a6224a5c3fbe983355fd34",
        "title": "雪后",
        "author": "陆游",
        "content": "雪消已断虚檐溜，日暖初催百草生。\n射的山前春水绿，笙歌又满会稽城。",
        "dynasty": "宋",
        "collection_info": null
    },
    {
        "uuid": "576f135c097b9e151b5637b3453bfb83",
        "title": "示福孙并示喜曾",
        "author": "陆游",
        "content": "北商久不通，梨枣罕登盘。\n山舍惟有橘，琐细如弹丸。\n此外则柿栗，收拾猿鸟残。\n虽无庞翁话，儿孙亦团栾。\n今岁雨雪晚，岁暮始大寒。\n二稚乃可怜，不诉衣襦单。\n地炉有微火，诵书到更阑。\n我老多感慨，頼汝差自宽。",
        "dynasty": "宋",
        "collection_info": null
    },
    {
        "uuid": "4ece5cf433ee6b8c18bdf3bcc75e7c85",
        "title": "微疾",
        "author": "陆游",
        "content": "微疾经旬近药囊，往来巷陌未全妨。\n时时小雨知春近，处处闲身觉日长。\n林外鼓歌闻赛庙，怀中茶餠议租桑。\n两京梅发今何似，送老流年只自伤。",
        "dynasty": "宋",
        "collection_info": null
    },
    {
        "uuid": "8e20c9b9bbef41b24e8c163731bd4a4b",
        "title": "简僧求秦望山拄杖",
        "author": "陆游",
        "content": "老病龙钟不自持，饱知藤杖可扶衰。\n明朝欲入天台去，试就高人乞一枝。",
        "dynasty": "宋",
        "collection_info": null
    },
    {
        "uuid": "df232e6466e6cb0d76cd14a1d3112ac2",
        "title": "游山步二首  其一",
        "author": "陆游",
        "content": "蹇馿渺渺过云边，旋了三生物外缘。\n平日视家真逆旅，此行出户若登仙。\n饥从野店烹葵饭，困就僧床借枕眠。\n所恨暮年交旧尽，佳时无与共联翩。",
        "dynasty": "宋",
        "collection_info": null
    },
    {
        "uuid": "2a74631e23079fef7ee14f1decfc567a",
        "title": "游山步二首  其二",
        "author": "陆游",
        "content": "南出平桥十里余，湖山处处可成图。\n水边更觉梅花瘦，云外谁怜雁影孤。\n时唤行僧同煮茗，亦逢樵叟问迷途。\n破裘不怕春寒峭，小市疏灯有酒垆。",
        "dynasty": "宋",
        "collection_info": null
    },
    {
        "uuid": "1fff24149c78bf041304740650c51f2a",
        "title": "雪晴欲出而路泞未通戏作二首  其一",
        "author": "陆游",
        "content": "欲觅溪头路，春泥不可行。\n归来小窗下，袖手看新晴。",
        "dynasty": "宋",
        "collection_info": null
    },
    {
        "uuid": "283e7926fa02719fe49ee5fc25691aef",
        "title": "雪晴欲出而路泞未通戏作二首  其二",
        "author": "陆游",
        "content": "雪消重作雨，冰释又成泥。\n已败筇枝兴，高眠听午鷄。",
        "dynasty": "宋",
        "collection_info": null
    },
    {
        "uuid": "756fd8d56ccdf84181e651e7cf412604",
        "title": "春日",
        "author": "陆游",
        "content": "冷餠细生菜，老翁殊未衰。\n仍寻旧旛胜，一笑伴诸儿。",
        "dynasty": "宋",
        "collection_info": null
    },
    {
        "uuid": "0f58e90c062907e6fd05ba4fd0bf6f9c",
        "title": "示儿辈",
        "author": "陆游",
        "content": "穷居怀抱久无欢，犹頼吾儿得少宽。\n谨视鷄豚供老疾，力营薪炭备春寒。\n旧书缀缉编无绝，小瓮调停味不酸。\n坐使乃翁无一事，高眠常到日三竿。",
        "dynasty": "宋",
        "collection_info": null
    },
    {
        "uuid": "f685facd9f3dafce7ab1735129d79968",
        "title": "雪后煎茶",
        "author": "陆游",
        "content": "雪液清甘涨井泉，自携茶竈就烹煎。\n一毫无復关心事，不枉人间住百年。",
        "dynasty": "宋",
        "collection_info": null
    },
    {
        "uuid": "aa55d9dc21319ba68304a4236ee134b6",
        "title": "梦中作",
        "author": "陆游",
        "content": "久向人间隠姓名，看花几到武昌城。\n一壶春色常供醉，万里烟波懒问程。\n斜日挂帆堤外影，便风击鼓驿前声。\n丈夫入手皆勋业，廊庙江湖未易评。",
        "dynasty": "宋",
        "collection_info": null
    },
    {
        "uuid": "2fc53ee185525af702650d78596b9011",
        "title": "破屋嘆",
        "author": "陆游",
        "content": "我年四十时，筑舍受一廛。\n岁月不贷人，殆将五十年。\n初非楩柟材，既久理岂全。\n惨淡窘风雨，亦復补破穿。\n竹椽与绳枢，岂敢求牢坚。\n今朝忽自顾，衰疾方沉绵。\n不知此残躯，与屋谁先颠。\n粥药幸粗给，儿稚满目前。\n敛藏虽甚薄，犹胜死道边。\n一笑推枕起，无酒亦陶然。",
        "dynasty": "宋",
        "collection_info": null
    },
    {
        "uuid": "9cb83a10bd9278e74030b763138ebe9a",
        "title": "戊辰岁除前五日作新岁八十有五矣",
        "author": "陆游",
        "content": "灰深火可宿，炷小灯耐久。\n长流故不腐，易成必速朽。\n我昔游青城，闻道巢居叟。\n躬行虽不力，年少过九九。\n固知适天幸，自养亦差厚。\n传家六儿子，其四今皓首。\n宁闻涧底松，鬰鬰慕蒲柳。",
        "dynasty": "宋",
        "collection_info": null
    },
    {
        "uuid": "07d04c728abe2cb4b95ee240981b5c1b",
        "title": "晨起復睡",
        "author": "陆游",
        "content": "衰翁卯饮易上面，泽国春寒偏着人。\n下榻一杯还就枕，不嫌鼾睡聒比邻。",
        "dynasty": "宋",
        "collection_info": null
    },
    {
        "uuid": "ffc72ca07d3980fe023ff5820b359c4e",
        "title": "梅二首  其一",
        "author": "陆游",
        "content": "三十三年举眼非，锦江乐事祇成悲。\n溪头忽见梅花发，恰是青羊宫裏时。",
        "dynasty": "宋",
        "collection_info": null
    },
    {
        "uuid": "348ce45628ac1ef51a9012242a176f56",
        "title": "梅二首  其二",
        "author": "陆游",
        "content": "俗事常妨把一杯，等闲开过小园梅。\n自伤惟有寻春梦，百舌无情又唤回。",
        "dynasty": "宋",
        "collection_info": null
    },
    {
        "uuid": "c38a1d6bb903b0a7a2e265b095ef57d2",
        "title": "小疾治药偶书二首  其一",
        "author": "陆游",
        "content": "御戎虚上策，治疾阙全功。\n安得如神禹，常行无事中。",
        "dynasty": "宋",
        "collection_info": null
    },
    {
        "uuid": "f76312a88802d2ab57180d0aa327c5c1",
        "title": "小疾治药偶书二首  其二",
        "author": "陆游",
        "content": "揠苗农害稼，过剂药伤人。\n此理君能造，无为万物春。",
        "dynasty": "宋",
        "collection_info": null
    },
    {
        "uuid": "09ffb5d20689d6f9fcc47e5fda8ba5af",
        "title": "子遹读书常至夜分作此示之",
        "author": "陆游",
        "content": "我为无才老把鉏，汝穷亦復坐迂疏。\n夜灯咏史虫吟草，朝几陈书獭祭鱼。\n未至苦饥依马磨，不妨相守卧蜗庐。\n业成自有能知赏，家世从来典石渠。",
        "dynasty": "宋",
        "collection_info": null
    },
    {
        "uuid": "3a7a39be5e4927ac741359b20acbf4d5",
        "title": "岁暮作",
        "author": "陆游",
        "content": "鱼贯长条兔卧盘，往来聊续里闾欢。\n旧符又拟新年换，残历都无半纸看。\n梅影横斜春尚浅，角声悲壮夜将阑。\n坚顽敢望今如许，戏说期颐强自宽。",
        "dynasty": "宋",
        "collection_info": null
    },
    {
        "uuid": "2aada425eff749ff3e3e29287446e136",
        "title": "除夕",
        "author": "陆游",
        "content": "炽炭炉中百药香，屠苏煎酒代椒觞。\n明朝頼是无来客，雪后泥深一尺强。",
        "dynasty": "宋",
        "collection_info": null
    },
    {
        "uuid": "0a0bd48dd48aec1c53542f81d3656b0b",
        "title": "己巳元日",
        "author": "陆游",
        "content": "曾孙新长奉椒觞，儿女冠笄各缀行。\n身作太翁垂九十，醉来堪喜亦堪伤。",
        "dynasty": "宋",
        "collection_info": null
    },
    {
        "uuid": "fc74840208b18bccde15afb4c35308c3",
        "title": "初春",
        "author": "陆游",
        "content": "装罢桃符又剪灯，新年光景捷飞腾。\n老翁扫尽儿童事，却学禅床入定僧。",
        "dynasty": "宋",
        "collection_info": null
    },
    {
        "uuid": "2bb312abcb7f382214bb62c0b338eed0",
        "title": "新年书感",
        "author": "陆游",
        "content": "早岁西游赋子虚，暮年负耒返乡闾。\n残躯未死敢忘国，病眼欲盲犹爱书。\n朋旧何劳记车笠，子孙幸不废菑畬。\n新年冷落如常日，白髮萧萧闷自梳。",
        "dynasty": "宋",
        "collection_info": null
    },
    {
        "uuid": "ee424fab1e8b8683d2027778f39022b2",
        "title": "开岁连日大雪",
        "author": "陆游",
        "content": "开岁大雪如飞鸥，转盼已见平檐沟。\n村深出门风裂面，况復取醉湖边楼。\n从来春雪不耐久，卧听点滴无时休。\n去年久旱绵千里，犁不入土蝗虫稠。\n今年冬春足膏泽，天意似欲滋农畴。\n岂惟养猪大作社，更卖宝剑添耕牛。",
        "dynasty": "宋",
        "collection_info": null
    },
    {
        "uuid": "f070055c1bc1917b396a84a1dbbe5dce",
        "title": "饮酒",
        "author": "陆游",
        "content": "我酒本小户，痛饮乃有时。\n意气不相值，终日持空卮。\n醉或能斋庄，不醉或狂逸。\n乃知老子狂，非自曲糵出。\n今日雪始晴，行歌官道傍。\n超然醒醉间，非庄亦非狂。",
        "dynasty": "宋",
        "collection_info": null
    },
    {
        "uuid": "e685eb86ef2ab4dd1cf111da6e399db4",
        "title": "诗酒",
        "author": "陆游",
        "content": "我生寓诗酒，本以全吾真。\n酒既工作病，诗亦能穷人。\n每欲两忘之，永为耕樵民。\n周旋日已久，弃去终无因。\n齿髮益衰谢，肝胆犹轮囷。\n吟哦撼四壁，嵬峨颓乌巾。\n江上处处好，风月年年新。\n正尔岂不乐，浩歌终此身。",
        "dynasty": "宋",
        "collection_info": null
    },
    {
        "uuid": "7cee99c5aaff585f0a0e313627a56fe9",
        "title": "人日雪",
        "author": "陆游",
        "content": "病卧江村不厌深，貂裘无奈晓寒侵。\n非贤那畏蛇年至，多难却愁人日阴。\n袅袅孤云生翠壁，霏霏急雪洒青林。\n一盂饭罢无余事，坐看生台下冻禽。",
        "dynasty": "宋",
        "collection_info": null
    },
    {
        "uuid": "543ed8cdf5b4504ab20cac7e3c3cfd6a",
        "title": "春寒二首  其一",
        "author": "陆游",
        "content": "滔天来洚水，震瓦战昆阳。\n此敌犹能御，春寒不可当。",
        "dynasty": "宋",
        "collection_info": null
    },
    {
        "uuid": "b8234a1aa294a6f34589879eb4aa9af3",
        "title": "春寒二首  其二",
        "author": "陆游",
        "content": "高楼坠绿珠，恶客醉珊瑚。\n未抵春寒夜，贫翁丧故襦。",
        "dynasty": "宋",
        "collection_info": null
    },
    {
        "uuid": "8a37bf5873aef575a0e9cc8ee443ffcd",
        "title": "雨雪久无来客亦不能出作长句排闷",
        "author": "陆游",
        "content": "造物无情岂我私，从来不使堕危机。\n青云路近常排去，白浪堆高亦脱归。\n残稿尚存空自许，故人略尽欲谁依。\n新春雪暗山村路，且復焚香独掩扉。",
        "dynasty": "宋",
        "collection_info": null
    },
    {
        "uuid": "8a852a9e791f2f22078921af59f28b8d",
        "title": "书耄",
        "author": "陆游",
        "content": "我老耄已及，终日惟冥行。\n邻里少间阔，便若昧平生。\n家人每过前，亦或忘其名。\n昏昏等作梦，兀兀如病酲。\n不知张睢阳，何以记一城。\n愚知各自适，得失未易评。",
        "dynasty": "宋",
        "collection_info": null
    },
    {
        "uuid": "6a31f183f41718c543e4588e34c7f70b",
        "title": "初春遣兴",
        "author": "陆游",
        "content": "闲愁长与病相依，晨起梳头感髮稀。\n春事鼎来风更恶，晨光已满雪犹飞。\n江梅有恨论年别，旅雁无情计日归。\n剩欲湖边踏青去，凭谁为解乱书围。",
        "dynasty": "宋",
        "collection_info": null
    },
    {
        "uuid": "968b24f4bfbaeef9330c0fd9c5b559e5",
        "title": "读书",
        "author": "陆游",
        "content": "少从师友讲唐虞，白首襟怀不少舒。\n旧谓皆当付之酒，今知莫若信吾书。\n朱黄参错鷄鸣后，籤帙从横月堕初。\n抚几欣然时有得，此翁作计未全疏。",
        "dynasty": "宋",
        "collection_info": null
    },
    {
        "uuid": "e51532da9ee0e285b48b619b8ed55606",
        "title": "杂兴四首  其一",
        "author": "陆游",
        "content": "灰中火如萤，燎原从此始。\n元气一点存，危疾亦不死。",
        "dynasty": "宋",
        "collection_info": null
    },
    {
        "uuid": "b3408f02b7c8607da8930126b57ae90a",
        "title": "杂兴四首  其二",
        "author": "陆游",
        "content": "炷香火要深，作墨手当缓。\n浅士务成速，所以多后患。",
        "dynasty": "宋",
        "collection_info": null
    },
    {
        "uuid": "ff77a98dc09029ecdb6cd825649cadde",
        "title": "杂兴四首  其三",
        "author": "陆游",
        "content": "庖丁悟养生，轮扁议读书。\n彼特一技尔，圣智有不如。",
        "dynasty": "宋",
        "collection_info": null
    },
    {
        "uuid": "3cc81ad0425c754f538f320261a37eae",
        "title": "杂兴四首  其四",
        "author": "陆游",
        "content": "铿尔舍瑟作，嚗然放杖笑。\n浩浩太古音，与俗不同调。",
        "dynasty": "宋",
        "collection_info": null
    },
    {
        "uuid": "866b8b14672e15e5aeee7cb841f2ef2e",
        "title": "后杂兴四首  其一",
        "author": "陆游",
        "content": "腊雪瑞我麦，春雨嘉我谷。\n老农无他求，一饱万事足。",
        "dynasty": "宋",
        "collection_info": null
    },
    {
        "uuid": "8e3a073642f067010028879a2dbee0af",
        "title": "后杂兴四首  其二",
        "author": "陆游",
        "content": "日上明我窗，月出缟我庭。\n朝暮得嘉时，一榼醉復醒。",
        "dynasty": "宋",
        "collection_info": null
    },
    {
        "uuid": "0a247385d952c32a86a3839407b8ede5",
        "title": "后杂兴四首  其三",
        "author": "陆游",
        "content": "会合惜日短，别离愁夜长。\n人老爱吾庐，客归悲故乡。",
        "dynasty": "宋",
        "collection_info": null
    },
    {
        "uuid": "5175dba207222c01d225c7164334bf65",
        "title": "后杂兴四首  其四",
        "author": "陆游",
        "content": "俚医刀匕药，老巫半榼酒。\n拜况不敢忘，淡薄最耐久。",
        "dynasty": "宋",
        "collection_info": null
    },
    {
        "uuid": "6778fff83411d9ca24ea8b84d6141628",
        "title": "自咏二首  其一",
        "author": "陆游",
        "content": "道本治吾身，绪余方及人。\n神清缘食少，事简为家贫。\n薄酒如重醖，寒蔬抵八珍。\n村村花柳动，且復岸纶巾。",
        "dynasty": "宋",
        "collection_info": null
    },
    {
        "uuid": "cb6beab577f91f4a177f0fd21a3963a4",
        "title": "自咏二首  其二",
        "author": "陆游",
        "content": "谢事客谁过，闲游吏不诃。\n家人争稗粥，邻叟和畬歌。\n静夜诗成祟，新春睡有魔。\n年光本无尽，未用嘆蹉跎。",
        "dynasty": "宋",
        "collection_info": null
    },
    {
        "uuid": "9eae8c5a53a4991ae45429e9bb611a95",
        "title": "晚窗",
        "author": "陆游",
        "content": "一坞梅花已尽空，数瓴春雪未全融。\n晚窗忽有题诗兴，落笔纵横半醉中。",
        "dynasty": "宋",
        "collection_info": null
    },
    {
        "uuid": "5e5d873d3fcf599ee929734aee018e9e",
        "title": "远游二十韵",
        "author": "陆游",
        "content": "早岁志远游，万里携孤剑。\n所至必吊古，如疾得针砭。\n荒寒过吴宫，摧剥观禹窆。\n及仕扬润间，挂席度天堑。\n梁宋不可游，北望每怀歉。\n会有蜀汉役，奇崄日窥觇。\n筑坛访遗址，烧栈想烈焰。\n辕门俯清渭，彻底绿可染。\n旧史所登载，一一尝考验。\n胡羊美无敌，黍酒实醇酽。\n枕戈南山下，驰猎久不厌。\n比参剑南幕，壮志就收敛。\n卜邻扬雄宅，遂欲老铅椠。\n但爱古柏青，肯顾海棠艷。\n人生不易料，白首东归剡。\n稽山秋峨峨，镜水春潋潋。\n余俸买扁舟，月下采菱芡。\n湖山最奇处，容我钓石占。\n婚嫁幸已毕，百事不关念。\n但当勤醉歌，一死不汝欠。",
        "dynasty": "宋",
        "collection_info": null
    },
    {
        "uuid": "ba22b54fea68dbf96e29a9c932fdad31",
        "title": "对酒",
        "author": "陆游",
        "content": "社醅又借醉颜酡，手挽邻翁作浩歌。\n江月偏能照蓬户，京尘终不污渔蓑。\n苦吟且復欹吾帽，对弈真当烂汝柯。\n回首纷纷俱梦耳，人间何处有天魔。",
        "dynasty": "宋",
        "collection_info": null
    },
    {
        "uuid": "58ccd84b68beb34be815202efbe6b3c9",
        "title": "夜雨",
        "author": "陆游",
        "content": "正看飞雪暗江天，不觉新春已粲然。\n花气袭人娱独夜，雨声绕舍送丰年。\n樵风未改山川旧，禊事空悲岁月迁。\n一榼可营身尚健，故应先治下湖船。",
        "dynasty": "宋",
        "collection_info": null
    },
    {
        "uuid": "32a7bbf3023dbdb97d0637fe4e5fa018",
        "title": "己巳正月十八九间雪復大作不止",
        "author": "陆游",
        "content": "早衰常畏雪，况復在江干。\n三日不能出，数年无此寒。\n捲帘惊滉漾，下榻觉蹒跚。\n稚子应怜我，孤吟兴未阑。",
        "dynasty": "宋",
        "collection_info": null
    },
    {
        "uuid": "bc19b333f8351a43c7c337d245d4110d",
        "title": "寄子虡",
        "author": "陆游",
        "content": "汝官南寿春，我居东会稽。\n疋马护秋塞，两犊翻春泥。\n淮天沙雁过，江村雪云低。\n书来动半年，相望常怆凄。\n父子不共耕，此悔真噬脐。\n明年城西社，烂醉相扶携。",
        "dynasty": "宋",
        "collection_info": null
    },
    {
        "uuid": "15daf2b6c754f7dc975f8722efab7a97",
        "title": "书梦",
        "author": "陆游",
        "content": "我梦举有司，鷄唱起裹饭。\n又梦趁早朝，漏舍坐待旦。\n既寤两无有，抚枕徒浩嘆。\n今虽去为农，饭牛亦夜半。\n何曾得放慵，美睡到日旰。\n一笑俱置之，浮生固多难。",
        "dynasty": "宋",
        "collection_info": null
    },
    {
        "uuid": "11c19515e75a9a696d43661240c3c401",
        "title": "示子遹",
        "author": "陆游",
        "content": "家贫不学俭，物理有固然。\n要是善用短，足以终其年。\n我家稽山下，禀赋良奇偏。\n敢言中人产，日或无炊烟。\n有儿更耐穷，伴翁理遗编。\n短檠幸能继，竟夜可忘眠。",
        "dynasty": "宋",
        "collection_info": null
    },
    {
        "uuid": "e8800ed6848a5564e5db325518229455",
        "title": "对食有感二首  其一",
        "author": "陆游",
        "content": "杯酌以助气，匕筯以充腹。\n沾醉与属餍，其害等嗜慾。\n啜醨有余欢，食淡百味足。\n养生所甚恶，旨酒及大肉。\n老翁虽无能，更事嗟已熟。\n勿嘆茆三间，养汝山林福。",
        "dynasty": "宋",
        "collection_info": null
    },
    {
        "uuid": "55382c05d982dc2dbdf9317a8e00f65c",
        "title": "对食有感二首  其二",
        "author": "陆游",
        "content": "我老虽无家，其实如客耳。\n食至举匕箸，饱则舍而起。\n厨人有勤惰，我岂形愠喜。\n园畦摘青蔬，地碓舂赤米。\n劳人固已多，坐享颡常泚。\n作诗本自规，亦以告闾里。",
        "dynasty": "宋",
        "collection_info": null
    },
    {
        "uuid": "272b073b9000e81c4cecd5415d96902d",
        "title": "雪夜三首  其一",
        "author": "陆游",
        "content": "荒郊贸贸行，断垄俋俋耕。\n常情所藉躏，岂復怀不平。\n归来卧破屋，中惟一床横。\n且烧生柴火，静听湿雪声。",
        "dynasty": "宋",
        "collection_info": null
    },
    {
        "uuid": "65cc44af533e1ac49bb8f16af77073cd",
        "title": "雪夜三首  其二",
        "author": "陆游",
        "content": "今年春苦寒，风雪塞户牖。\n况我穷阎士，袴敝衣见肘。\n正须小忍之，此事岂得久。\n努力办一壶，西村看花柳。",
        "dynasty": "宋",
        "collection_info": null
    },
    {
        "uuid": "a3123349d62e157face6fad8f607849e",
        "title": "雪夜三首  其三",
        "author": "陆游",
        "content": "瓦疏雪堕檐，窗破风吹烛。\n短裘不及骭，手脚尽皲瘃。\n犹胜南邻叟，一褐竟未赎。\n薄酒城中来，清夜聊相属。",
        "dynasty": "宋",
        "collection_info": null
    },
    {
        "uuid": "6dcc6517df1d110544e4f610388c8e53",
        "title": "初春",
        "author": "陆游",
        "content": "柳拂朱桥湖水生，园林处处听新鶑。\n亦知人世当行乐，无奈春阴不肯晴。\n走马章台身纵老，看花杜曲眼犹明。\n只应诗思年来减，预怯同游议罚觥。",
        "dynasty": "宋",
        "collection_info": null
    },
    {
        "uuid": "736668cb3ab612440aa02081a08b2d1b",
        "title": "春日杂兴十二首  其一",
        "author": "陆游",
        "content": "方塘盎盎带泥浑，远草青青没烧痕。\n只道雨晴春昼永，归时不觉已黄昏。",
        "dynasty": "宋",
        "collection_info": null
    },
    {
        "uuid": "982462fb530b7cf5369e3c1e93aa8b27",
        "title": "春日杂兴十二首  其二",
        "author": "陆游",
        "content": "南村北村鼓冬冬，刲羊刺豕祭潭龙。\n一生衣食财取足，百世何妨常作农。",
        "dynasty": "宋",
        "collection_info": null
    },
    {
        "uuid": "a120904220432498ad562976e0764be2",
        "title": "春日杂兴十二首  其三",
        "author": "陆游",
        "content": "小甔有米可续炊，纸鸢竹马看儿嬉。\n但得官清吏不横，即是村中歌舞时。",
        "dynasty": "宋",
        "collection_info": null
    },
    {
        "uuid": "6448b58283df79b870797b8ee979d918",
        "title": "春日杂兴十二首  其四",
        "author": "陆游",
        "content": "夜夜燃薪暖絮衾，禺中一饭直千金。\n身为野老已无责，路有流民终动心。",
        "dynasty": "宋",
        "collection_info": null
    },
    {
        "uuid": "44270263e81d53d6b6e8a86d99ae8a9e",
        "title": "春日杂兴十二首  其五",
        "author": "陆游",
        "content": "出仕常骑秃尾馿，归休自驾折辕车。\n今朝偶遇林夫子，借得齐民一卷书。",
        "dynasty": "宋",
        "collection_info": null
    },
    {
        "uuid": "07ef3a0b4bb301b0d6a7e26910281058",
        "title": "春日杂兴十二首  其六",
        "author": "陆游",
        "content": "更事多来见物情，世间常恨太忙生。\n花开款款宁为晚，日出迟迟却是晴。",
        "dynasty": "宋",
        "collection_info": null
    },
    {
        "uuid": "e249cfacee2c521476f6af36da2405ea",
        "title": "春日杂兴十二首  其七",
        "author": "陆游",
        "content": "一枝筇杖一山童，买酒行歌小市中。\n莫笑摧颓今至此，当年万里看春风。",
        "dynasty": "宋",
        "collection_info": null
    },
    {
        "uuid": "7459d7e2ae971791433f2c1bb8f62398",
        "title": "春日杂兴十二首  其八",
        "author": "陆游",
        "content": "四十余年学养生，谁知所得亦平平。\n体孱不犯寒时出，路湿常寻干处行。",
        "dynasty": "宋",
        "collection_info": null
    },
    {
        "uuid": "d9ebdfb72aeee1a05837716d666aa769",
        "title": "春日杂兴十二首  其九",
        "author": "陆游",
        "content": "搅睡禽声晓傍檐，泥人花气午穿帘。\n欢情老去年年薄，困思春来日日添。",
        "dynasty": "宋",
        "collection_info": null
    },
    {
        "uuid": "48e8302814e7ab9f2e83468d8f8fc79d",
        "title": "春日杂兴十二首  其一○",
        "author": "陆游",
        "content": "阴晴不定春犹浅，困健相兼病未苏。\n见说市楼新酒美，杖头今日一钱无。",
        "dynasty": "宋",
        "collection_info": null
    },
    {
        "uuid": "ebc21763243aefb6fd05e5fe8b2bc333",
        "title": "春日杂兴十二首  其一一",
        "author": "陆游",
        "content": "乍晴乍雨忽经旬，半醉半醒还过春。\n春卧不知庵外事，闲吟聊适梦中身。",
        "dynasty": "宋",
        "collection_info": null
    },
    {
        "uuid": "e2e306ab636548ecfd9cb6622e3126ff",
        "title": "春日杂兴十二首  其一二",
        "author": "陆游",
        "content": "行人陌上思悠悠，十里斜阳古渡头。\n一片落花无觅处，只教芳草管闲愁。",
        "dynasty": "宋",
        "collection_info": null
    },
    {
        "uuid": "57f6d3957cd7c4988e22b944b5657316",
        "title": "小霁乘竹舆至柳姑庙而归",
        "author": "陆游",
        "content": "残云断处漏斜阳，草满平堤柳着行。\n飐飐画船来北港，翻翻青伞度南塘。\n行人相贺新年健，逃户虽穷旧业荒。\n感物兴怀空绝嘆，才衰无语付诗囊。",
        "dynasty": "宋",
        "collection_info": null
    },
    {
        "uuid": "ede2cc36d4c907030b6ce01adaa948f6",
        "title": "春晓",
        "author": "陆游",
        "content": "初见天窗一点明，旋看晓色到檐楹。\n衾裯温暖留残梦，鸟雀呼鸣报快晴。\n虽喜心随年愈老，却愁事与日俱生。\n平川漫漫烟芜绿，筋力犹堪给耦耕。",
        "dynasty": "宋",
        "collection_info": null
    },
    {
        "uuid": "4ebbc08987114c7380a09076157aee14",
        "title": "肩舆历湖桑堰东西过陈湾至陈让堰小市抵暮乃归二首  其一",
        "author": "陆游",
        "content": "堤远沙平草色匀，新晴喜得自由身。\n芋羹豆饭家家乐，桑眼榆条物物春。\n野店茶香迎倦客，市街犬熟傍行人。\n墙头妇女更相语，认到先生折角巾。",
        "dynasty": "宋",
        "collection_info": null
    },
    {
        "uuid": "ef2d243aa950f077bc60eb2a232a3e65",
        "title": "肩舆历湖桑堰东西过陈湾至陈让堰小市抵暮乃归二首  其二",
        "author": "陆游",
        "content": "贪看西南一面山，不知信步到陈湾。\n未言散释经旬病，且要消磨半日闲。\n蔬垄过寒常鬰鬰，鸟声迎暖已关关。\n斜阳不为行人驻，十里钟来翠霭间。",
        "dynasty": "宋",
        "collection_info": null
    },
    {
        "uuid": "df60f5b5827880ab48109f177c9e2222",
        "title": "书适",
        "author": "陆游",
        "content": "畴昔花前醉放颠，即今不饮亦陶然。\n太平固自多遗老，独往何妨是斥仙。\n扶杖每观南亩馌，解衣时作北窗眠。\n人间贤俊方云集，我遇龙蛇岂厄年。",
        "dynasty": "宋",
        "collection_info": null
    },
    {
        "uuid": "384e368d7fa15be997c6324b18642b68",
        "title": "陈让堰市中遇吴氏老自言七十六岁与语久之及归送予过市犹恋恋不忍去",
        "author": "陆游",
        "content": "就店煮茶古堰边，偶逢父老便忘年。\n磋予空忝十年长，闻道惭无一日先。\n壮子当门能碌碌，诸孙承业亦翩翩。\n熟思游宦终何得，悔不从公曝背眠。",
        "dynasty": "宋",
        "collection_info": null
    },
    {
        "uuid": "96178f604f7e2930e081900428a93c63",
        "title": "午炊",
        "author": "陆游",
        "content": "江路初晴日，烟芜古废城。\n青鍼秧稻出，黑螘稚蚕生。\n山际牛羊路，林间鸡犬声。\n午炊聊小憩，野老解逢迎。",
        "dynasty": "宋",
        "collection_info": null
    },
    {
        "uuid": "e057b924c50856b2e4b040a551663d69",
        "title": "古风二首  其一",
        "author": "陆游",
        "content": "牺象荐清庙，余材弃沟中。\n二者虽甚远，残生其实同。\n人当贵其身，岂復论穷通。\n宁为原上草，一寸摇春风。",
        "dynasty": "宋",
        "collection_info": null
    },
    {
        "uuid": "93a9627a03fc8697bdb83c8751917661",
        "title": "古风二首  其二",
        "author": "陆游",
        "content": "木生虽拱把，鲜不困斧斤。\n枯朽亦可全，又以芗故焚。\n嘉禾终铚艾，岂独草见耘。\n此理讲已熟，要当尊所闻。",
        "dynasty": "宋",
        "collection_info": null
    },
    {
        "uuid": "547457c152c9e584aff99ef20458e799",
        "title": "肩舆至石堰村",
        "author": "陆游",
        "content": "偶上篮舆踏夕阳，醉魂困思两伥伥。\n涧薪旋拾供茶竈，诗稿初成寄药囊。\n村舍艺麻驱鸟雀，牧童随草放牛羊。\n归来徙倚衡门久，始觉中春已日长。",
        "dynasty": "宋",
        "collection_info": null
    },
    {
        "uuid": "26974d214fdead56b29b8e5842974b02",
        "title": "睡起遣怀",
        "author": "陆游",
        "content": "百事不能能荷锄，不锄菜畦锄芋区。\n身存那用十年相，陂坏且为凶岁储。\n百事不学学作诗，不作白纻作竹枝。\n黄陵庙前风浪恶，青衣渡口行人悲。\n老病闭门常愦愦，芋不復锄诗亦废。\n客来剥啄唤不譍，一味人间占闲退。\n今朝一日三倒床，叹息春昼如年长。\n摩挲困睫喜汤熟，小瓶自拆山茶香。",
        "dynasty": "宋",
        "collection_info": null
    },
    {
        "uuid": "a0b933cd0414e791c8e89576b05e7ebc",
        "title": "春晴",
        "author": "陆游",
        "content": "柳未吹绵笋未抽，春郊风日正清柔。\n疏疏帘影供高卧，袅袅舆竿懒出游。\n无客共谋良夜醉，有花空动故年愁。\n云生祇恐还成雨，自向园头听鹁鸠。",
        "dynasty": "宋",
        "collection_info": null
    },
    {
        "uuid": "7c0ac48d3b7d8ce0ad26b2f6a931bf6c",
        "title": "书感",
        "author": "陆游",
        "content": "鸭子陂头看水生，蜂儿园裏按歌声。\n天公用意谁能测，未许吾曹醉太平。",
        "dynasty": "宋",
        "collection_info": null
    },
    {
        "uuid": "4eea2b4c3ce88f1f2c689bb54f8e7482",
        "title": "野兴",
        "author": "陆游",
        "content": "莽莽宽野间，悠悠旷达身。\n气从林下吐，言向醉中真。\n社栎元当寿，江鸥岂易驯。\n兴来无远近，随处岸纶巾。",
        "dynasty": "宋",
        "collection_info": null
    },
    {
        "uuid": "5e5f105f8184baf846778d2775576626",
        "title": "野步二首  其一",
        "author": "陆游",
        "content": "堤上淡黄柳，水中花白鹅。\n诗情随处有，此地得偏多。",
        "dynasty": "宋",
        "collection_info": null
    },
    {
        "uuid": "fe34eb9ed029b244ff33ca50f6bd8051",
        "title": "野步二首  其二",
        "author": "陆游",
        "content": "水生已抹堤，草长復侵路。\n小蝶仍可怜，欲下却飞去。",
        "dynasty": "宋",
        "collection_info": null
    },
    {
        "uuid": "2f2eab00e9383ba3d0f303916e6e5065",
        "title": "稽山",
        "author": "陆游",
        "content": "我识康庐面，亦抚终南背。\n平生爱山心，于此可无悔。\n晚归古会稽，开门与山对。\n奇峰绾髻鬟，横岭扫眉黛。\n岂亦念孤愁，一日变万态。\n风月娱朝夕，云烟阅明晦。\n一洗故乡悲，更益吾庐爱。\n东偏得山多，寝食鲜不在。\n宁无度世人，谈笑见英概。\n御风倘可留，为我倾玉瀣。",
        "dynasty": "宋",
        "collection_info": null
    },
    {
        "uuid": "5c036b096b53e4883a7748c7f379805c",
        "title": "绯桃开小酌",
        "author": "陆游",
        "content": "我庐城南村，家无十金产。\n种花虽历岁，名品终有限。\n颇欲及暇时，着谱书之简。\n今朝绯桃开，欢喜洗酒醆。\n邻翁亦喜事，为我一笑莞。\n但恨苜蓿盘，蔬薄欠佳馔。\n往来见已熟，劝揖忘愧赧。\n一事粗可言，似具识花眼。",
        "dynasty": "宋",
        "collection_info": null
    },
    {
        "uuid": "0cc333fdac873ec59ca5705c178f9dac",
        "title": "夜中独步",
        "author": "陆游",
        "content": "春半寒初退，更阑睡不成。\n褰裳偶独起，曳履得徐行。\n月上鸟未宿，水深蛙乱鸣。\n踟蹰忽已久，残漏下高城。",
        "dynasty": "宋",
        "collection_info": null
    },
    {
        "uuid": "9cfdc35d77a9370b5aa148dc8566059d",
        "title": "春寒復作",
        "author": "陆游",
        "content": "春寒已解忽復作，病思不堪当语谁。\n青灯荧荧耿欲灭，残雨滴滴休无期。\n故人已死梦中见，壮志未忘心自知。\n青丝玉井声轣辘，又是窗白鸦鸣时。",
        "dynasty": "宋",
        "collection_info": null
    },
    {
        "uuid": "26637ecc20431e75db01b8ad8dd47571",
        "title": "大雨排闷二首  其一",
        "author": "陆游",
        "content": "地润础流水，气蒸人脱裘。\n前知暴雨至，孰解老农忧。",
        "dynasty": "宋",
        "collection_info": null
    },
    {
        "uuid": "ea172309e2fe6236680cddbdcdf66420",
        "title": "大雨排闷二首  其二",
        "author": "陆游",
        "content": "三日断行路，束薪无处求。\n床头周易在，且復送悠悠。",
        "dynasty": "宋",
        "collection_info": null
    },
    {
        "uuid": "5514577fd49739cd62959e41a65c2b95",
        "title": "室中屏去长物戏作",
        "author": "陆游",
        "content": "久从昭代乞残骸，荷锸随行偶未薶。\n四壁尽空君勿怪，纔留一物即关怀。",
        "dynasty": "宋",
        "collection_info": null
    },
    {
        "uuid": "2f8119f46ceb940c0cbb7beac3d755d8",
        "title": "对酒",
        "author": "陆游",
        "content": "酒非攻愁具，本頼以适意。\n如接名胜游，所挹在风味。\n庸子堕世纷，但欲蕲一醉。\n曲生绝俗人，笑汝非真契。",
        "dynasty": "宋",
        "collection_info": null
    },
    {
        "uuid": "edffa65cbd85115fa19d82d426b4118f",
        "title": "曝旧画",
        "author": "陆游",
        "content": "故箧开缄一怆情，断缣残幅尚知名。\n翩翩戏鹊如相语，汹汹惊涛觉有声。\n柳暗正当烟未敛，花秾仍值雨初晴。\n百年手泽存无几，虫蠹尘侵祇涕横。",
        "dynasty": "宋",
        "collection_info": null
    },
    {
        "uuid": "d55f387c713909a49f71f223d4f84045",
        "title": "予以淳熙戊戌岁自蜀归时年五十四今三十有二年矣犹復强健得小诗自贺",
        "author": "陆游",
        "content": "入玉门关到酒泉，昔人想望若登天。\n岂知万里西征客，归卧家山三十年。",
        "dynasty": "宋",
        "collection_info": null
    },
    {
        "uuid": "f39798b4c1354adfeebeff4420f217cb",
        "title": "花下小酌二首  其一",
        "author": "陆游",
        "content": "柳色初深燕子回，猩红千点海棠开。\n鮆鱼莼菜随宜具，也是花前一醉来。",
        "dynasty": "宋",
        "collection_info": null
    },
    {
        "uuid": "20321afedfda03a4c40e2eb1f7d3c49b",
        "title": "花下小酌二首  其二",
        "author": "陆游",
        "content": "云开太华插遥空，我是山中采药翁。\n何日胡尘扫除尽，敷溪道上醉春风。",
        "dynasty": "宋",
        "collection_info": null
    },
    {
        "uuid": "eee3cb86885c1a2835748144d54fd5e9",
        "title": "夜酌",
        "author": "陆游",
        "content": "我有一瓢酒，与君今夕同。\n鸣檐社公雨，捲野沛歌风。\n阅世花开落，观身劫坏空。\n北邙丘壠尽，太息几英雄。",
        "dynasty": "宋",
        "collection_info": null
    },
    {
        "uuid": "e3b8bf4c30e8f901abb22a9cddb53b66",
        "title": "数日不作诗",
        "author": "陆游",
        "content": "吾诗鬰不发，孤寂奈愁何。\n偶尔得一语，快如疏九河。\n黄流舞浩荡，白雨助滂沱。\n门外无来客，花前自浩歌。",
        "dynasty": "宋",
        "collection_info": null
    },
    {
        "uuid": "bbe011ddba49bddc5cad5372883b4332",
        "title": "幽居示客二首  其一",
        "author": "陆游",
        "content": "嗜睡疏茶碗，逢春爱曲车。\n聊将枕流耳，静听属私蛙。\n林下闲成癖，人间懒莫加。\n孙登欲长啸，四座且无譁。",
        "dynasty": "宋",
        "collection_info": null
    },
    {
        "uuid": "c9c011cfac202f0ee7b93cc802372be3",
        "title": "幽居示客二首  其二",
        "author": "陆游",
        "content": "齿髮虽俱弊，神明尚有余。\n幽扉炼奇药，细字录仙书。\n野水鸣苔径，长松荫草庐。\n客来多谢病，深愧问何如。",
        "dynasty": "宋",
        "collection_info": null
    },
    {
        "uuid": "a3f6a9062efe06730f3702a0fac8282d",
        "title": "春日登小台西望",
        "author": "陆游",
        "content": "九十衰翁身尚健，流年过眼如奔电。\n忆昔初来对行在，衫鬓青青接英彦。\n中间亦尝走梁益，万里凭高望乡县。\n散关驿近柳迎马，骆谷雪深风裂面。\n东归却寻书生事，误长诸儒集贤院。\n乞身七年罪未除，君恩尚许宽严谴。\n痴顽亦復病不死，春到故园家酿美。\n雨余草长四野青，日落烟生半山紫。",
        "dynasty": "宋",
        "collection_info": null
    },
    {
        "uuid": "bd3f308096fdaf7809dcbb79a486b97a",
        "title": "醉赋",
        "author": "陆游",
        "content": "我疾多自愈，初非遇奇方。\n我生固多难，欲虑忽已忘。\n颓然乱书中，不知岁月忙。\n有时或得意，炙冷不暇尝。\n乃今又大悟，万事付一觞。\n书中友王绩，堂上祠杜康。",
        "dynasty": "宋",
        "collection_info": null
    },
    {
        "uuid": "232202896767952763f94c870dc647c2",
        "title": "即事",
        "author": "陆游",
        "content": "我本区中士，偶来湖上居。\n时寻一枕梦，闲展数行书。\n得醉常欢甚，无炊亦晏如。\n今朝好天气，一笑命柴车。",
        "dynasty": "宋",
        "collection_info": null
    },
    {
        "uuid": "ca922ca1b704d31fd01625d7dd7e3d93",
        "title": "落花",
        "author": "陆游",
        "content": "山杏溪桃次第开，狂风正用此时来。\n未妨老子凭栏兴，满地残红点绿苔。",
        "dynasty": "宋",
        "collection_info": null
    },
    {
        "uuid": "028312852103970d22d4008233f7c59a",
        "title": "春日",
        "author": "陆游",
        "content": "春来日日困春酲，徂岁如驰得我惊。\n山寺馈茶知谷雨，人家插柳记清明。\n登阶勃窣晨鷄老，侵路纵横野草生。\n堪嘆筋骸犹健在，强随丁壮事深耕。",
        "dynasty": "宋",
        "collection_info": null
    },
    {
        "uuid": "fa1e22a791741c698d48ba83b98c9d0e",
        "title": "戏咏园中春草二首  其一",
        "author": "陆游",
        "content": "离离幽草自成丛，过眼儿童采撷空。\n不知马兰入晨俎，何似燕麦摇春风。",
        "dynasty": "宋",
        "collection_info": null
    },
    {
        "uuid": "5d859ced142210b2d898a55bd1e1c7cc",
        "title": "戏咏园中春草二首  其二",
        "author": "陆游",
        "content": "童子争寻鹁鸽饭，医翁日曝虾蟆衣。\n欲赓楚客咏餐菊，却愧周人歌采薇。",
        "dynasty": "宋",
        "collection_info": null
    },
    {
        "uuid": "5942e835c6448d3152dfc743e7058b08",
        "title": "二月二十四日夜大风异常",
        "author": "陆游",
        "content": "天青无云星错落，大风忽自西南作。\n寿藤老木不自全，门外岂容存略彴。\n翁媪惊呼儿女泣，屋瓦飞空吁可愕。\n巢倾共闵乌鹊死，空黑还疑鬼神恶。\n南邻仅有瓜牛庐，转盼卷去无遗余。\n腐儒自笑独耐事，一灯荧荧犹读书。",
        "dynasty": "宋",
        "collection_info": null
    },
    {
        "uuid": "4e759d427d7023d898c4d1a74698447f",
        "title": "雨夜与邻翁饮用前辈韵",
        "author": "陆游",
        "content": "老人阅世真悠哉，八十已过九十来。\n茆檐参差映烟树，萧条鷄犬三家聚。\n一樽邻翁迭宾主，醉语岂忧多谬误。\n我作吴歌君起舞，夜雨莫辞泥没屦。",
        "dynasty": "宋",
        "collection_info": null
    },
    {
        "uuid": "3ea8bbf2a5513f927ca2fb6ab2ad9eb2",
        "title": "杂感四首  其一",
        "author": "陆游",
        "content": "壮游回首海茫茫，默数方惊岁月长。\n旧事莫论齐柏寝，残躯方似鲁灵光。",
        "dynasty": "宋",
        "collection_info": null
    },
    {
        "uuid": "95c1ee4e05a1499659f250ea45e55dea",
        "title": "杂感四首  其二",
        "author": "陆游",
        "content": "天际晴云舒復卷，庭中风絮去还来。\n人生自在常如此，何事能妨笑口开。",
        "dynasty": "宋",
        "collection_info": null
    },
    {
        "uuid": "2043b119cb1e7fa0fcf6e80b0b8ea5e7",
        "title": "杂感四首  其三",
        "author": "陆游",
        "content": "射的山前花柳新，典衣买酒过残春。\n但甘身作哙等伍，莫信人间髯绝伦。",
        "dynasty": "宋",
        "collection_info": null
    },
    {
        "uuid": "600c1c1fed95e38a1555b4138f901035",
        "title": "杂感四首  其四",
        "author": "陆游",
        "content": "祸福虽云不可猜，人生要岂愿为才。\n髑髅正使非王乐，牺象何疑是木灾。",
        "dynasty": "宋",
        "collection_info": null
    },
    {
        "uuid": "36c397affb8dfed6c8ec875a9564deab",
        "title": "读史二首  其一",
        "author": "陆游",
        "content": "萧相守关成汉业，穆之一死宋班师。\n赫连拓跋非难取，天意从来未易知。",
        "dynasty": "宋",
        "collection_info": null
    },
    {
        "uuid": "b657b3bee82aee36580bfb0c8d3243bc",
        "title": "读史二首  其二",
        "author": "陆游",
        "content": "颜良文丑知何益，关羽张飞死可伤。\n等是人间号骁将，太山宁比一毫芒。",
        "dynasty": "宋",
        "collection_info": null
    },
    {
        "uuid": "be976c6d1dad2bc1ac47c7d270b1dbea",
        "title": "出游二首  其一",
        "author": "陆游",
        "content": "社近频逢雨，春深却喜晴。\n畬烟傍山起，神鼓隔林鸣。\n客驻观农馌，儿归遗母羹。\n丰年多乐事，何以报时平。",
        "dynasty": "宋",
        "collection_info": null
    },
    {
        "uuid": "213f03dfe626db1e3ce6f50e511323f6",
        "title": "出游二首  其二",
        "author": "陆游",
        "content": "绿树鱼盐市，青芜雉兔场。\n采桑村女集，入学幼童忙。\n户赛祈蚕愿，家藏问孝章。\n村坊多美酒，烂醉答年光。",
        "dynasty": "宋",
        "collection_info": null
    },
    {
        "uuid": "d0dbe151dad40bac1e7ccaeeb56cb388",
        "title": "夜兴戏作",
        "author": "陆游",
        "content": "遥夜寂无譁，江城鼓屡挝。\n傍墙行踸踔，脱帽髮鬖髿。\n诗和玲珑韵，灯开顷刻花。\n会心有佳处，不寐到啼鸦。",
        "dynasty": "宋",
        "collection_info": null
    },
    {
        "uuid": "92476d46550b87d499aa8b5157fd99d8",
        "title": "酒熟书喜",
        "author": "陆游",
        "content": "小槽春夜压春醪，天与龟堂慰作劳。\n喜似繫囚闻纵释，快如苛痒得爬搔。\n未陈尊杓心先醉，傍睨江山气已豪。\n久厌膻荤愁下筯，眼明湖上得双螯。",
        "dynasty": "宋",
        "collection_info": null
    },
    {
        "uuid": "248d713fa8dc0eea27f9cf3be42d074c",
        "title": "湖上",
        "author": "陆游",
        "content": "寒食初过谷雨前，轻衫短帽影翩翩。\n独辕碾破新堤路，双耜犁残古庙壖。\n万事不禁刘毅掷，诸人谁着祖生鞭。\n市垆处处夸新酿，且就花阴一醉眠。",
        "dynasty": "宋",
        "collection_info": null
    },
    {
        "uuid": "6532e48ec5ac272a356445fb936733fb",
        "title": "春晚",
        "author": "陆游",
        "content": "落絮飞花又满城，年光大半付春酲。\n蹇馿闲后诗情减，阵马抛来髀肉生。\n少日雕虫真小技，暮年画餠更虚名。\n囊中幸有黄庭在，安得高人与细评。",
        "dynasty": "宋",
        "collection_info": null
    },
    {
        "uuid": "093e848febcaf17875555acde4afd9f7",
        "title": "食酪",
        "author": "陆游",
        "content": "南烹北馔妄相高，常笑纷纷儿女曹。\n未必鲈鱼芼菰菜，便胜羊酪荐樱桃。",
        "dynasty": "宋",
        "collection_info": null
    },
    {
        "uuid": "5856636225860ee2d1438cee6ed43613",
        "title": "六言六首  其一",
        "author": "陆游",
        "content": "爱马能成一癖，结髦可忘百忧。\n我亦时时自笑，开编万事俱休。",
        "dynasty": "宋",
        "collection_info": null
    },
    {
        "uuid": "8183f6015c4a05a60b3cd661c30c4d4b",
        "title": "六言六首  其二",
        "author": "陆游",
        "content": "遇合生封万户，阨穷不直一钱。\n此是由来事尔，正须到处欣然。",
        "dynasty": "宋",
        "collection_info": null
    },
    {
        "uuid": "7fd76662a5354e2a50c023579f767a8c",
        "title": "六言六首  其三",
        "author": "陆游",
        "content": "豪士以妾换马，耕农卖剑买牛。\n我看浮名似梦，却贪山水闲游。",
        "dynasty": "宋",
        "collection_info": null
    },
    {
        "uuid": "b89ee138cd8a12aa39789177951561de",
        "title": "六言六首  其四",
        "author": "陆游",
        "content": "风细飞花相逐，林深啼鸟移时。\n客至旋开新茗，僧归未拾残棋。",
        "dynasty": "宋",
        "collection_info": null
    },
    {
        "uuid": "ef1e5501b90a6ed5a1748e18b1ef14bc",
        "title": "六言六首  其五",
        "author": "陆游",
        "content": "觅饱如筹大事，拥书似堕重围。\n误喜敲门客至，出看啄木惊飞。",
        "dynasty": "宋",
        "collection_info": null
    },
    {
        "uuid": "5a8467baf216d222822d1deba365f70e",
        "title": "六言六首  其六",
        "author": "陆游",
        "content": "香烟触帘不散，灯焰无风自摇。\n独倚蒲团寂寂，忽闻山雨萧萧。",
        "dynasty": "宋",
        "collection_info": null
    },
    {
        "uuid": "a2a64e4e4ff4ddfd641710c82aa0c5f2",
        "title": "书意示子孙",
        "author": "陆游",
        "content": "我阅人间久，深知理恶盈。\n孳孳训来裔，堇堇作儒生。\n仕勿卑曹掾，书纔记姓名。\n茆茨不啻足，此外尽浮荣。",
        "dynasty": "宋",
        "collection_info": null
    },
    {
        "uuid": "03057d87ac95783b10fe9b94b600b2e0",
        "title": "暮春龟堂即事四首  其一",
        "author": "陆游",
        "content": "风日初和昼漏长，萧然巾屦集茆堂。\n雨余千迭暮山绿，花落一溪春水香。\n断简椟中尘委积，故人墓上草荒凉。\n尔来幸有宽怀处，病退床头减药囊。",
        "dynasty": "宋",
        "collection_info": null
    },
    {
        "uuid": "60a3cf58bbd3cd8c9b4dbc6e4a97eabc",
        "title": "暮春龟堂即事四首  其二",
        "author": "陆游",
        "content": "踯躅花开照眼明，缓扶藤杖绕廊行。\n流年又见一春过，苦雨略无三日晴。\n觅句未应妨熟睡，漱泉聊足解余酲。\n鹿麛稚子常追逐，谁识山翁及物情。",
        "dynasty": "宋",
        "collection_info": null
    },
    {
        "uuid": "e42ff1e5647c2a6ff78b6be938dbb8e7",
        "title": "暮春龟堂即事四首  其三",
        "author": "陆游",
        "content": "日月无根去若驰，故园又见落花时。\n杯中绿酒不肯饮，镜裏苍颜应自知。\n千丈新堤湖水满，五更残漏角声悲。\n暮年父子难乖隔，淮浦书来苦觉迟。",
        "dynasty": "宋",
        "collection_info": null
    },
    {
        "uuid": "1ebe1d5171396dea028af7c8e757d536",
        "title": "暮春龟堂即事四首  其四",
        "author": "陆游",
        "content": "东皇促驾又天涯，一片难寻堕地花。\n瘦策穿林数新笋，素屏围枕听鸣蛙。\n蚕房已裏清明种，茶户初收谷雨芽。\n欲把一杯壶已罄，谩搜诗句答年华。",
        "dynasty": "宋",
        "collection_info": null
    },
    {
        "uuid": "49ef76133422bb3abf892765f20153af",
        "title": "莫辞酒",
        "author": "陆游",
        "content": "劝君莫辞酒，酒能解君愁。\n劝君勤采药，药可使疾瘳。\n此外莫废书，书亦岂君悞。\n古来败人事，正以不学故。\n愁去疾亦平，便腹如瓠壶。\n努力贮万卷，无此令君愚。",
        "dynasty": "宋",
        "collection_info": null
    },
    {
        "uuid": "b59e89d038eaf976843cbc4a3ec378b5",
        "title": "怀友",
        "author": "陆游",
        "content": "酒家旗下分携久，山驿灯前感慨频。\n人事已随双鬓改，柳条又见一年新。",
        "dynasty": "宋",
        "collection_info": null
    },
    {
        "uuid": "ae152e8c817717417e5199ac365d507f",
        "title": "兰亭道上四首  其一",
        "author": "陆游",
        "content": "湖上青山古会稽，断云漠漠雨凄凄。\n篮舆晚过偏门市，满路春泥闻竹鷄。",
        "dynasty": "宋",
        "collection_info": null
    },
    {
        "uuid": "e5516eb7d8124fef0e492ab8d58496e4",
        "title": "兰亭道上四首  其二",
        "author": "陆游",
        "content": "兰亭步口水如天，茶市纷纷趁雨前。\n乌笠游僧云际去，白衣醉叟道傍眠。",
        "dynasty": "宋",
        "collection_info": null
    },
    {
        "uuid": "870044c88f0447eaf87fd883517d1aea",
        "title": "兰亭道上四首  其三",
        "author": "陆游",
        "content": "陌上行歌日正长，吴蚕捉绩麦登场。\n兰亭酒美逢人醉，花坞茶新满市香。",
        "dynasty": "宋",
        "collection_info": null
    },
    {
        "uuid": "cfd581beb69ed707f9807a7f2ab3b52b",
        "title": "兰亭道上四首  其四",
        "author": "陆游",
        "content": "箭箙弓弢小猎回，壮心自笑未低摧。\n前身家近盘阊路，曾看吴王射雉来。",
        "dynasty": "宋",
        "collection_info": null
    },
    {
        "uuid": "de338688b2987fee1f95cbd10ca17c32",
        "title": "残年",
        "author": "陆游",
        "content": "残年光景易骎骎，屏迹江村不厌深。\n新麦熟时蚕上簇，晚鶑啼处柳成阴。\n短檠已负观书眼，孤剑空怀许国心。\n惟有云山差可乐，杖藜谁与伴幽寻。",
        "dynasty": "宋",
        "collection_info": null
    },
    {
        "uuid": "dc23da10c43e06afa9258cc6100ef05e",
        "title": "春老",
        "author": "陆游",
        "content": "春色垂垂老，山家处处忙。\n园丁卖菰白，蚕妾采桑黄。\n候雨占秧信，催儿筑麦场。\n醉眠官道上，人为护牛羊。",
        "dynasty": "宋",
        "collection_info": null
    },
    {
        "uuid": "1c2f8546b3d18c3917e6f30a40c31e80",
        "title": "睡起",
        "author": "陆游",
        "content": "睡起披衣弄素琴，房栊槐柳绿成阴。\n春残鹎鵊如多恨，雨恶酴醿欲不禁。\n羸病强行常踸踔，戆愚多虑每噫喑。\n行年九十犹赊死，谁测高高厚厚心。",
        "dynasty": "宋",
        "collection_info": null
    },
    {
        "uuid": "38adfd983189fb80baeb66dbd81aeebc",
        "title": "自规",
        "author": "陆游",
        "content": "立志当如塞决河，犀编铁砚未为过。\n文难称意古所恨，学不尽才今亦多。\n四海交朋常隔阔，一生光景易蹉跎。\n耄年尚欲鞭吾后，太息无人为诋诃。",
        "dynasty": "宋",
        "collection_info": null
    },
    {
        "uuid": "e55060dc3aead0484ef75c2701518855",
        "title": "夜闻雷雨大作",
        "author": "陆游",
        "content": "暗空雾雨无时已，卷地风雷却是晴。\n九十老翁更事久，寄言儿女不须惊。",
        "dynasty": "宋",
        "collection_info": null
    },
    {
        "uuid": "7981a3598f6e58898c4265d68ec50655",
        "title": "赏小园牡丹有感",
        "author": "陆游",
        "content": "雒阳牡丹面径尺，鄜畤牡丹高丈余。\n世间尤物有如此，恨我总角东吴居。\n俗人用意苦局促，目所未见辄谓无。\n周汉故都亦岂远，安得尺棰驱群胡。",
        "dynasty": "宋",
        "collection_info": null
    },
    {
        "uuid": "eb3eb0683e0a8b27ca47eef62bb0a6b7",
        "title": "山居",
        "author": "陆游",
        "content": "平生绝爱山居乐，老去初心亦渐偿。\n直道本知天可恃，旷怀真与世相忘。\n径穿修竹衣巾爽，盘设灵苗匕箸香。\n但恨相逢无鲁叟，浩歌小试接舆狂。",
        "dynasty": "宋",
        "collection_info": null
    },
    {
        "uuid": "e8420146d55041a0a3894784cdac4c55",
        "title": "闲咏五首  其一",
        "author": "陆游",
        "content": "萧萧华髮映乌巾，五十年前故史臣。\n正使老来无老伴，未妨闲处作闲人。\n按行池水知增耗，点检庭花见故新。\n更有庵中策勋事，投床鼻息聒比邻。",
        "dynasty": "宋",
        "collection_info": null
    },
    {
        "uuid": "4ac35007dcfb754d879d43262cde0fbd",
        "title": "闲咏五首  其二",
        "author": "陆游",
        "content": "事业无闻负圣时，沧波自照角巾欹。\n养成林下无穷懒，占尽人间彻底痴。\n小麦绕村苗鬰鬰，柔桑满陌椹纍纍。\n医翁筮叟真堪友，搜索残尊与共持。",
        "dynasty": "宋",
        "collection_info": null
    },
    {
        "uuid": "7c7d1e0a6b10ec06587246a1728256cc",
        "title": "闲咏五首  其三",
        "author": "陆游",
        "content": "谢事归来一把茅，村深樵牧日论交。\n未言客路尘衣化，最恨书窗铁砚凹。\n恋恋故袍谁復念，便便痴腹敢辞嘲。\n卜居虽僻吾犹悟，失却岷山理鹤巢。",
        "dynasty": "宋",
        "collection_info": null
    },
    {
        "uuid": "259d7853ce80aa240b3128784a9cf991",
        "title": "闲咏五首  其四",
        "author": "陆游",
        "content": "白头羁客更堪论，身寄城南桑竹村。\n一榻琴书春寂寂，四山雾雨昼昏昏。\n常情共笑门庭冷，好事虚推辈行尊。\n烧笋炊粳真过足，儿曹不用致鱼餐。",
        "dynasty": "宋",
        "collection_info": null
    },
    {
        "uuid": "d9281e39f640437dc931e571874da78f",
        "title": "闲咏五首  其五",
        "author": "陆游",
        "content": "危途九折浩无津，晚幸收身作散人。\n俸禄既空忧患少，酒殽虽薄笑歌频。\n多添布褐方知老，凈扫茆衡不觉贫。\n南陌东阡元在望，柴车懒驾动经旬。",
        "dynasty": "宋",
        "collection_info": null
    },
    {
        "uuid": "ffa3f986c8c4b0d11d6734e15f410d22",
        "title": "读乐天诗",
        "author": "陆游",
        "content": "放姬鬻骆初何有，常笑香山恨不摅。\n输与此翁容易死，一身之外更无余。",
        "dynasty": "宋",
        "collection_info": null
    },
    {
        "uuid": "9b10013172f478ae4e5de3615ba2c65e",
        "title": "读许浑诗",
        "author": "陆游",
        "content": "裴相功名冠四朝，许浑身世落渔樵。\n若论风月江山主，丁卯桥应胜午桥。",
        "dynasty": "宋",
        "collection_info": null
    },
    {
        "uuid": "86a3be3f75aeb8a079e501c7cd05d2b4",
        "title": "时鸟",
        "author": "陆游",
        "content": "日出鸣布谷，月落鸣子规。\n一气之所感，彼亦不自知。\n架犁最晚至，适当农事时。\n丁壮戴星出，力作孰敢迟。\n鸣者既有警，闻者得以思。\n乃知失时辈，强聒终何为。\n百舌亦能言，今默乃其宜。\n我作时鸟篇，用继豳人诗。",
        "dynasty": "宋",
        "collection_info": null
    },
    {
        "uuid": "8f31737fcfaf4de4a2763afaf4a0eab3",
        "title": "齿髮嘆",
        "author": "陆游",
        "content": "乐天悲脱髮，退之嘆堕齿。\n吾年垂九十，此事已晚矣。\n髮脱妨危冠，齿堕废大嚼。\n晨兴对清镜，何以慰寂寞。\n造物本无心，岂欲使汝衰。\n曷不望长空，两曜无停时。",
        "dynasty": "宋",
        "collection_info": null
    },
    {
        "uuid": "d2e13531dffb36b4e69f4540838cdde1",
        "title": "送春",
        "author": "陆游",
        "content": "新叶张翠幄，落花作红茵。\n山蔬旨且柔，家酿清而淳。\n以我垂老境，送此将归春。\n我固惜流年，春亦记陈人。\n江山处处佳，风月日日新。\n蹇馿度松冈，短檝横烟津。\n兰亭人已远，遗韵犹清真。\n却下木栅市，天风吹角巾。",
        "dynasty": "宋",
        "collection_info": null
    },
    {
        "uuid": "004e8c90843ffb01847873f06c9b5245",
        "title": "初夏二首  其一",
        "author": "陆游",
        "content": "新绿阴中燕子飞，数家烟火自相依。\n童夸犊健浮溪过，妇闵蚕饥负叶归。\n地暖小畦花汞长，泥融幽径药苗肥。\n却居乐事何堪数，一醉旗亭又典衣。",
        "dynasty": "宋",
        "collection_info": null
    },
    {
        "uuid": "4c3efc6e813b0294acd54f33ec34f981",
        "title": "初夏二首  其二",
        "author": "陆游",
        "content": "江乡初夏暑犹轻，霁日园林有晚鶑。\n聊置尊罍师北海，尽除屏障学东平。\n绿槐露湿单衣爽，红药风翻病眼明。\n每感流年成绝嘆，白头自笑未忘情。",
        "dynasty": "宋",
        "collection_info": null
    },
    {
        "uuid": "c3d18473d0584c879f5888a18d7f872f",
        "title": "初夏即事",
        "author": "陆游",
        "content": "夏景遽如许，先从草木知。\n朱樱连蒂剪，红药带花移。\n病起单衣怯，身闲昼漏迟。\n空斋无长事，帘影看参差。",
        "dynasty": "宋",
        "collection_info": null
    },
    {
        "uuid": "051a98bd38267b6fb4ec8c5f1cc14d18",
        "title": "古寿人至闻五郎颇有老态作长句自遣",
        "author": "陆游",
        "content": "齿落髮斑儿亦老，志衰力惰我宁悲。\n埋盆便可为池看，折竹何妨作马骑。\n点诵内篇庄叟语，长歌半格白公诗。\n此身未死须安顿，除却山村百不宜。",
        "dynasty": "宋",
        "collection_info": null
    },
    {
        "uuid": "cddc4582bf66d5af34d522814f2fbb89",
        "title": "郊行",
        "author": "陆游",
        "content": "春郊无处不堪行，满路人家笑语声。\n卖剑买牛知盗息，乞浆得酒喜时平。\n西村日落川云暝，东岭虹收海气清。\n农事方兴戒游惰，为君来往主齐盟。",
        "dynasty": "宋",
        "collection_info": null
    },
    {
        "uuid": "966d1011dc666665bd70d36acb70953c",
        "title": "小园",
        "author": "陆游",
        "content": "小园草木手栽培，袤丈清池数尺台。\n拄杖倦时闲倚壁，芳醪熟后喜传杯。\n春芜满地鹿忘去，夏木成阴鶑自来。\n堪笑山童惭饱食，时时走报一花开。",
        "dynasty": "宋",
        "collection_info": null
    },
    {
        "uuid": "f94e825c5894096058c4e86cb40a9f8f",
        "title": "初夏杂兴五首  其一",
        "author": "陆游",
        "content": "隠趣与谁论，深居湖上村。\n避兰宁改路，惜笋不开园。\n庭草饶生意，溪沙记涨痕。\n愁来时浅酌，随事有鷄豚。",
        "dynasty": "宋",
        "collection_info": null
    },
    {
        "uuid": "4677884198b99dac69cbc1ecea3cd07d",
        "title": "初夏杂兴五首  其二",
        "author": "陆游",
        "content": "避寂诸缘息，安贫百虑宽。\n懒如常抱疾，退似本无官。\n皎洁鹤翎扇，嵯峨龟屋冠。\n何劳问唐举，彻屋是清寒。",
        "dynasty": "宋",
        "collection_info": null
    },
    {
        "uuid": "c2dc1cf0118db5086acba9e8723ca453",
        "title": "初夏杂兴五首  其三",
        "author": "陆游",
        "content": "咄咄无穷事，腾腾暂寓身。\n月生知改朔，花尽觉经春。\n市鬨朝沽酒，巫歌夜乐神。\n兴来随众出，一笑不妨新。",
        "dynasty": "宋",
        "collection_info": null
    },
    {
        "uuid": "43f316ce7ebfea58f015394f7f5c37bf",
        "title": "初夏杂兴五首  其四",
        "author": "陆游",
        "content": "移花得微雨，晒药遇新晴。\n闷裏家书到，贫时籴价平。\n身方抱沉疾，天乃相余生。\n莫恨村醪薄，灯前与细倾。",
        "dynasty": "宋",
        "collection_info": null
    },
    {
        "uuid": "c44bbe1a44d38a6e5031193ba00ef5a3",
        "title": "初夏杂兴五首  其五",
        "author": "陆游",
        "content": "倦甚惟思睡，闲来却要行。\n疏泉入幽圃，映树觇流鶑。\n药品从僧问，琴材就客评。\n转头还一日，正尔送余生。",
        "dynasty": "宋",
        "collection_info": null
    },
    {
        "uuid": "d724a60b095bbe051e5947ea1afc1f84",
        "title": "思子虡",
        "author": "陆游",
        "content": "里堠迢迢阻问津，年光冉冉苦催人。\n未能免俗予嗟老，岂不怀归汝念亲。\n家酿湖莼谁共醉，江云淮月又经春。\n新诗题罢无从寄，独倚危阑一怆神。",
        "dynasty": "宋",
        "collection_info": null
    },
    {
        "uuid": "649cff4442068ffabeda7cc1226a6ff1",
        "title": "偶思蜀道有赋",
        "author": "陆游",
        "content": "天回驿畔江如染，凤集城边柳似搓。\n万事已随流水去，一尊将奈夕阳何。\n是非无定言何益，穷达徐观得孰多。\n幸有渔蓑归故里，不妨高枕且酣歌。",
        "dynasty": "宋",
        "collection_info": null
    },
    {
        "uuid": "3a80f1c976284bace77c21ec2f257fee",
        "title": "书意",
        "author": "陆游",
        "content": "养得山林气粗全，此怀无处不超然。\n日长琴弈茆檐下，岁晚江湖箬帽前。\n天上本令星主酒，俗间妄谓世无仙。\n今年茶比常年早，笑试西峰一掬泉。",
        "dynasty": "宋",
        "collection_info": null
    },
    {
        "uuid": "c927293cdfd5d228e4307157376426a6",
        "title": "赠倪道士二首  其一",
        "author": "陆游",
        "content": "羽衣暂脱着戎衣，坐定方惊语入微。\n归隠玉霄应不出，他年容我扣岩扉。",
        "dynasty": "宋",
        "collection_info": null
    },
    {
        "uuid": "eae3b1b7ac0bcb4999b130fa7d6d33cd",
        "title": "赠倪道士二首  其二",
        "author": "陆游",
        "content": "我坐虚名剩得穷，百年身堕畏途中。\n看君一棹烟波乐，悔不常为采药翁。",
        "dynasty": "宋",
        "collection_info": null
    },
    {
        "uuid": "3a576587b1a585c1478150726f3d9f4f",
        "title": "哭李孟达",
        "author": "陆游",
        "content": "旧交多已谢明时，孟达奇才最所思。\n晚岁立朝虽小试，平生苦学竟谁知。\n尊前一笑终无日，地下相从却有期。\n恸绝寝门霜日暮，短篇聊为写余悲。",
        "dynasty": "宋",
        "collection_info": null
    },
    {
        "uuid": "41f64ea89d4e1840a9097fe39056984b",
        "title": "送黄文叔守福州",
        "author": "陆游",
        "content": "黄公天下士，遇主绍熙年。\n议论前修似，声名九牧传。\n巨舟夷险济，拱璧始终全。\n勇退先诸老，荣归总十连。\n旌旄照关路，冠盖盛离筵。\n内阁恩光重，宸毫墨色鲜。\n任方分斧钺，归即珥貂蝉。\n病叟难为别，临期一怅然。",
        "dynasty": "宋",
        "collection_info": null
    },
    {
        "uuid": "6a0a95d8c12d5657561a8fb9a82402a0",
        "title": "初夏杂咏五首  其一",
        "author": "陆游",
        "content": "挥袖谢人间，一窗如海宽。\n鹿麛为老伴，松屑当朝餐。\n自悟达生理，尽容非意干。\n却嫌孤寂甚，支竈学烧丹。",
        "dynasty": "宋",
        "collection_info": null
    },
    {
        "uuid": "4d34e8494fd3fc090e84cee2f0e283b2",
        "title": "初夏杂咏五首  其二",
        "author": "陆游",
        "content": "病退身仍健，年侵趣更高。\n芳醪溢蛮榼，短褐束郿縚。\n本不营三窟，何由挫一毫。\n烟帆几时挂，长啸破秋涛。",
        "dynasty": "宋",
        "collection_info": null
    },
    {
        "uuid": "5f4b2f87ed1e1c3da27824871c05ae65",
        "title": "初夏杂咏五首  其三",
        "author": "陆游",
        "content": "屐路缘虚壁，棋轩枕小滩。\n玄言不愧籍，熟睡却输抟。\n咄咄书常懒，便便腹本宽。\n山园时节好，杏子已微丹。",
        "dynasty": "宋",
        "collection_info": null
    },
    {
        "uuid": "9dd52ed1314b5c77368edb89673aa8ae",
        "title": "初夏杂咏五首  其四",
        "author": "陆游",
        "content": "去日惊钻燧，穷途困负薪。\n故人天末远，薄俗眼边新。\n踽踽飘零客，悠悠剩长身。\n寸心知已矣，端欲为谁陈。",
        "dynasty": "宋",
        "collection_info": null
    },
    {
        "uuid": "12c9aa905b1638590a354a8d63a13679",
        "title": "初夏杂咏五首  其五",
        "author": "陆游",
        "content": "昔日江湖上，飘然无定居。\n频倾京口酒，亦食武昌鱼。\n北首心空壮，东归愤不摅。\n岂知牙齿落，送老一茆庐。",
        "dynasty": "宋",
        "collection_info": null
    },
    {
        "uuid": "1d7a0e90494f00d613498875e11f562f",
        "title": "即事",
        "author": "陆游",
        "content": "万里山河拱至尊，羽林铁骑若云屯。\n群公先正不復作，故国世臣谁尚存。\n河洛可令终左衽，蒭荛何自达修门。\n王师一日临榆塞，小丑黄头岂足吞。",
        "dynasty": "宋",
        "collection_info": null
    },
    {
        "uuid": "369b5b2529936edef223dfed1abf2f2e",
        "title": "渔扉",
        "author": "陆游",
        "content": "蜻蜓浦上一渔扉，回首人间万事非。\n卖药山城携鹤去，看碑野寺策馿归。\n偶因束带悲腰减，常为梳头感髮稀。\n午睡定知无客搅，曲肱闲看雨霏霏。",
        "dynasty": "宋",
        "collection_info": null
    },
    {
        "uuid": "ad14311825a2fbb78618e73aa81b8e0e",
        "title": "山行见三十年前题名怅然有赋",
        "author": "陆游",
        "content": "百年村落半丘墟，垂老经过一柅车。\n金石阙讹秦汉旧，山川胜绝晋唐余。\n醉题墨淡尘昏壁，诗社人亡泪溅裾。\n名宦半生成底事，早时恨不学犁鉏。",
        "dynasty": "宋",
        "collection_info": null
    },
    {
        "uuid": "f1f2c78dc829d8b38b718aee228e2923",
        "title": "山房",
        "author": "陆游",
        "content": "柴门不掩俗人稀，成就山房一段奇。\n木叶最宜新雨后，鸟声更胜暮春时。\n家赀屡罄缘耽酒，宿习犹存为爱诗。\n别有一条差自慰，朮苗芎茁正离离。",
        "dynasty": "宋",
        "collection_info": null
    },
    {
        "uuid": "30835c8ee8db517242d74277027f60a0",
        "title": "纵笔四首  其一",
        "author": "陆游",
        "content": "兀兀一无为，冥冥百不知。\n倦多惟嗜睡，食晚遂忘饥。\n开卷浑如梦，逢人不省谁。\n何须觅知识，木石即吾师。",
        "dynasty": "宋",
        "collection_info": null
    },
    {
        "uuid": "73459afc4a7b2f19ac313ad73b54d856",
        "title": "纵笔四首  其二",
        "author": "陆游",
        "content": "一点湛空明，居然万事轻。\n菜元胜肉食，车岂异徒行。\n幻境终何在，金丹本自成。\n信能如是解，土苴亦长生。",
        "dynasty": "宋",
        "collection_info": null
    },
    {
        "uuid": "9749bcaa9c92250853c42abf55771b22",
        "title": "纵笔四首  其三",
        "author": "陆游",
        "content": "薙草除枯叶，劳人亦动心。\n无愁疏把酒，习懒罢弹琴。\n濯垢临溪水，追凉就木阴。\n常寻省力处，外物孰能侵。",
        "dynasty": "宋",
        "collection_info": null
    },
    {
        "uuid": "0dc88a839e028dbcd67805cdfbd0e1db",
        "title": "纵笔四首  其四",
        "author": "陆游",
        "content": "梦事饱曾经，灵台了不惊。\n冤亲同一妄，魔佛两皆平。\n应物如风过，投床即鼾声。\n晨兴拂几砚，犹恨太劳生。",
        "dynasty": "宋",
        "collection_info": null
    },
    {
        "uuid": "0373ecd18bb1712cecf574eed5a936ae",
        "title": "窗下戏咏三首  其一",
        "author": "陆游",
        "content": "飞来山鸟语惺惚，却是幽人半睡中。\n新竹成阴无弹射，不妨同享北窗风。",
        "dynasty": "宋",
        "collection_info": null
    },
    {
        "uuid": "73dd75bf84424ecc2708be7a9357eb41",
        "title": "窗下戏咏三首  其二",
        "author": "陆游",
        "content": "三尺清池镜面平，剪刀叶底戏鱼行。\n吾曹安得如渠乐，傍渚跳波过此生。",
        "dynasty": "宋",
        "collection_info": null
    },
    {
        "uuid": "30142d3f7a3118d153934009f24face3",
        "title": "窗下戏咏三首  其三",
        "author": "陆游",
        "content": "何处轻黄双小蝶，翩翩与我共徘徊。\n绿阴芳草佳风月，不是花时也解来。",
        "dynasty": "宋",
        "collection_info": null
    },
    {
        "uuid": "9bfb3284e85044e89ce1a20fe5125ecb",
        "title": "埭西小聚",
        "author": "陆游",
        "content": "瓦盎盛蚕蛹，沙𩰮煮麦人。\n三家小聚落，两姓世婚姻。\n父老衣冠古，闾阎风俗淳。\n不应陶靖节，独号葛天民。",
        "dynasty": "宋",
        "collection_info": null
    },
    {
        "uuid": "d1e8ddc8f59155f2517c8ccf2d6634c1",
        "title": "老嘆",
        "author": "陆游",
        "content": "步迟腰伛偻，面瘦骨峥嵘。\n贫病消前业，耕樵乐太平。\n有歌悲易水，无酒醉湖城。\n何许容身得，门前钓艇横。",
        "dynasty": "宋",
        "collection_info": null
    },
    {
        "uuid": "e99f34b48621e6421203186bb8e8c232",
        "title": "衰甚书感",
        "author": "陆游",
        "content": "髮残不胜冠，齿堕欲废嚼。\n譬如亭皋木，秋至叶自落。\n岂惟形骸变，意气已非昨。\n床隅倚拄杖，壁上挂双屩。\n经旬不出户，薄饭羹藜藿。\n居然远霜露，因得养腰脚。\n年衰固应死，延促未可度。\n人之生实难，寿终固为乐。\n开卷思千载，阅世等六博。\n志士有蹈海，儒生亦投阁。\n何如酿浊醪，遇兴时独酌。\n半酣望青天，万事付一噱。",
        "dynasty": "宋",
        "collection_info": null
    },
    {
        "uuid": "b876a7984cd22f25db5fd4ff1e078e25",
        "title": "山行过僧庵不入",
        "author": "陆游",
        "content": "垣屋参差竹坞深，旧题名处懒重寻。\n茶炉烟起知高兴，棋子声疏识苦心。\n淡日晖晖孤市散，残云漠漠半川阴。\n长吟未断清愁起，已见横林宿暮禽。",
        "dynasty": "宋",
        "collection_info": null
    },
    {
        "uuid": "827735f35d32d6faa799d2672ccbb244",
        "title": "山行",
        "author": "陆游",
        "content": "闲人日日得闲行，况值今朝小雨晴。\n水浅游鱼浑可数，山深药草半无名。\n临溪旋唤罾船渡，过寺初闻浴鼓声。\n小醉未应风味减，满盘青杏伴朱樱。",
        "dynasty": "宋",
        "collection_info": null
    },
    {
        "uuid": "060c9b0dddfffb78c33b079771861c21",
        "title": "夜窗",
        "author": "陆游",
        "content": "性中汝本具光明，蔽障除时道自成。\n手刈茆苫数椽屋，身鉏菜煮一杯羹。\n天人迭胜谁能测，祸福无常不待评。\n惟有吾心终可恃，夜窗袖手听松声。",
        "dynasty": "宋",
        "collection_info": null
    },
    {
        "uuid": "f29f84d93d7f9ac752f396b198389387",
        "title": "送邢刍甫入闽二首  其一",
        "author": "陆游",
        "content": "两穷相值每相怜，闻子南游一怆然。\n莫道此行非久别，衰翁何敢望明年。",
        "dynasty": "宋",
        "collection_info": null
    },
    {
        "uuid": "7f224e3caa3d66f493d6b444ea207113",
        "title": "送邢刍甫入闽二首  其二",
        "author": "陆游",
        "content": "君行正及荔枝丹，想见临觞为破颜。\n此外但宜烹茗雪，伤生不用擘蚝山。",
        "dynasty": "宋",
        "collection_info": null
    },
    {
        "uuid": "8edf750a646843654da0abd02f05399f",
        "title": "从邢刍甫求桃竹拄杖",
        "author": "陆游",
        "content": "拄杖当年盛得名，一枝尚觉百金轻。\n老人不復须春草，只要携渠处处行。",
        "dynasty": "宋",
        "collection_info": null
    },
    {
        "uuid": "52cf6537b9e81c9c2d2e98130aeeded2",
        "title": "老鷄",
        "author": "陆游",
        "content": "老鷄拥肿不良行，将旦犹能效一鸣。\n碓下糠粞幸不乏，何妨相倚过余生。",
        "dynasty": "宋",
        "collection_info": null
    },
    {
        "uuid": "e02874df2e8f9567e4bfa1f36b315c69",
        "title": "还东",
        "author": "陆游",
        "content": "还东寒暑几推移，渐近黄梅细雨时。\n窗下兴阑初掩卷，花前技痒又成诗。\n囊钱不贮还成癖，官事都捐未免痴。\n頼是病躯差胜旧，一杯藜粥且扶衰。",
        "dynasty": "宋",
        "collection_info": null
    },
    {
        "uuid": "365c24f44427f58573c3ff6d92468bbd",
        "title": "行东山下至南岩",
        "author": "陆游",
        "content": "穿林了不厌崎岖，邂逅幽怀得少摅。\n昔愧出山成小草，今知临水羡游鱼。\n呦呦驯鹿随轻策，决决流泉入野渠。\n坐觉尘襟真一洗，正如头垢得爬梳。",
        "dynasty": "宋",
        "collection_info": null
    },
    {
        "uuid": "059ae4a6802435c15c53609d12c1e9c1",
        "title": "书幸",
        "author": "陆游",
        "content": "谋身从昔本迂疏，岂料余年却晏如。\n盘箸无时阙鲑菜，道途随事有舟车。\n故衣已敝月三浣，短髮虽残日一梳。\n里巷浮沉亦何憾，见贤犹及渡江初。",
        "dynasty": "宋",
        "collection_info": null
    },
    {
        "uuid": "dd35aa144cc3b29f371a03c7fd5cf566",
        "title": "放言",
        "author": "陆游",
        "content": "酒熟固可喜，酒尽亦陶然。\n有客则剧谈，无客枕书眠。\n饥啜羹不糁，闲玩琴无弦。\n摘嗅砌下花，掬弄涧底泉。\n啄木抱蠹卉，搏黍鸣桑颠。\n欣然为一笑，世故何足捐。\n无人駡郑虔，亦无嘲孝先。\n回顾三角童，吾与汝忘年。",
        "dynasty": "宋",
        "collection_info": null
    },
    {
        "uuid": "76f3ee8f5d5ade00c9429881ad642259",
        "title": "晚步门外",
        "author": "陆游",
        "content": "槐叶已成阴，楸花亦离离。\n日暮门无人，迨我消摇时。\n左持漆园书，右挟栗里诗。\n风从湖面来，成此一段奇。\n石路虽甚狭，雅称拖筇枝。\n少顷山月明，照我角巾欹。",
        "dynasty": "宋",
        "collection_info": null
    },
    {
        "uuid": "c767c30693072784486df272a4de00d5",
        "title": "夏夜",
        "author": "陆游",
        "content": "风便更漏明，室虚蚊蚋静。\n筋骸日益衰，厌事乐幽屏。\n清灯北窗下，突兀写孤影。\n进学无新功，赋诗聊自警。",
        "dynasty": "宋",
        "collection_info": null
    },
    {
        "uuid": "201bdaf627d1c8f73d2901f439c76565",
        "title": "瓮池",
        "author": "陆游",
        "content": "薶瓮东阶下，滟滟一石水。\n买鱼畜其间，鱍鱍三十尾。\n力微思及物，为惠止于此。\n无风水不摇，得志鱼自喜。\n涵泳藻与蒲，永不畏刀几。\n饭罢时来观，相娱从此始。",
        "dynasty": "宋",
        "collection_info": null
    },
    {
        "uuid": "27842284deb2d2b88ef180a919b7a20a",
        "title": "种菜四首  其一",
        "author": "陆游",
        "content": "菜把青青间药苗，豉香盐白自烹调。\n须臾彻案呼茶碗，盘箸何曾觉寂寥。",
        "dynasty": "宋",
        "collection_info": null
    },
    {
        "uuid": "18dfd5f63df8963a20527e1c71720ae7",
        "title": "种菜四首  其二",
        "author": "陆游",
        "content": "老农饭粟出躬耕，扪腹何殊享大烹。\n吴地四时常足菜，一番过后一番生。",
        "dynasty": "宋",
        "collection_info": null
    },
    {
        "uuid": "60dbfa27a461b1798676e6bacb2ef2b1",
        "title": "种菜四首  其三",
        "author": "陆游",
        "content": "白苣黄瓜上市稀，盘中顿觉有光辉。\n时清闾里俱安业，殊胜周人咏采薇。",
        "dynasty": "宋",
        "collection_info": null
    },
    {
        "uuid": "510e6c166df15e1106cbec5930b51765",
        "title": "种菜四首  其四",
        "author": "陆游",
        "content": "引水何妨艺芥菘，圃功自古补三农。\n恨君不见岷山芋，藏蓄犹堪过岁凶。",
        "dynasty": "宋",
        "collection_info": null
    },
    {
        "uuid": "1f27930da3d1be764765752c50c3cd8a",
        "title": "白首",
        "author": "陆游",
        "content": "白首归来老故园，索居情味更堪论。\n关河悠邈梦魂到，亲旧凋零书札存。\n身病自怜诗思退，家贫客笑酒醅浑。\n昏昏只欲投床睡，儿劝孙扶强出门。",
        "dynasty": "宋",
        "collection_info": null
    },
    {
        "uuid": "250ccfbc16a8b4c83670811ee6a8660d",
        "title": "东窗遣兴三首  其一",
        "author": "陆游",
        "content": "巷陌过从少，园林景物新。\n群鱼时戏藻，驯雉每依人。\n映户槐阴密，堆盘麦饵珍。\n残春又陈迹，抚事一伤神。",
        "dynasty": "宋",
        "collection_info": null
    },
    {
        "uuid": "aee3302367449b2cba5d7b872fabd581",
        "title": "东窗遣兴三首  其二",
        "author": "陆游",
        "content": "巾屦长闲客，帘栊薄暑天。\n巢空重乳燕，叶密未鸣蝉。\n壶箭看多算，图书理断编。\n悠然已日夕，却上采菱船。",
        "dynasty": "宋",
        "collection_info": null
    },
    {
        "uuid": "1476304d284d0734bb3465390793a005",
        "title": "东窗遣兴三首  其三",
        "author": "陆游",
        "content": "夏浅清阴满，村深白日长。\n言多思寂默，酒醒悔猖狂。\n老马漫知路，钝锥宁出囊。\n此翁真耄矣，懒放亦何伤。",
        "dynasty": "宋",
        "collection_info": null
    },
    {
        "uuid": "1e5ede7a7b90e6bc2db2a7a9992de8d4",
        "title": "北窗",
        "author": "陆游",
        "content": "晏婴长不满五尺，淳于饮能至一石。\n老无功名未足嘆，滑稽玩世亦非昔。\n当年交友倾一时，谁料蓬门今寂寂。\n陈山李石千载士，早死当为天下惜。\n斯文显晦端有命，道悠运促非人力。\n我今稽山一老农，百岁不死知何益。\n后生可畏要有人，谁能隠若一敌国。\n狂言勿发心自惊，归卧北窗还默默。",
        "dynasty": "宋",
        "collection_info": null
    },
    {
        "uuid": "abc6c1ee76f07503ac5409a0fc3d8d44",
        "title": "小酌",
        "author": "陆游",
        "content": "偶向东园把一杯，不辞团坐扫苍苔。\n野花经雨自开落，山鸟穿林时去来。\n皂白正非天欲辨，青黄要与木为灾。\n今年秋后犹能健，剩乞梅栽与李栽。",
        "dynasty": "宋",
        "collection_info": null
    },
    {
        "uuid": "00d5be577b8c1cceef0b672597b4c504",
        "title": "夏日十二首  其一",
        "author": "陆游",
        "content": "暑雨初晴昼漏迟，江乡乐事有谁知。\n村村垄麦登场后，户户吴蚕坼簇时。",
        "dynasty": "宋",
        "collection_info": null
    },
    {
        "uuid": "4eeb7e827a0281b5a549dacc081e0e83",
        "title": "夏日十二首  其二",
        "author": "陆游",
        "content": "齿髮凋零奈尔何，年光暗裏易消磨。\n街槐正喜清阴密，巷柳还惊蠹叶多。",
        "dynasty": "宋",
        "collection_info": null
    },
    {
        "uuid": "dcd58a8669058c68a6e37f9877b36757",
        "title": "夏日十二首  其三",
        "author": "陆游",
        "content": "竹根断作眠云枕，木瘿刳成贮酒尊。\n怪怪奇奇非着意，自无俗物到山村。",
        "dynasty": "宋",
        "collection_info": null
    },
    {
        "uuid": "d745d94a936b7be32661099b0d228697",
        "title": "夏日十二首  其四",
        "author": "陆游",
        "content": "动身尚懒那堪事，学古无成罢读书。\n枕上侧眠听语燕，池边小立看游鱼。",
        "dynasty": "宋",
        "collection_info": null
    },
    {
        "uuid": "fad77189de01e2ba5119accdc7a65560",
        "title": "夏日十二首  其五",
        "author": "陆游",
        "content": "闷欲远游身苦懒，病思闲话客谁过。\n北窗一枕差堪乐，无奈茶杯作祟何。",
        "dynasty": "宋",
        "collection_info": null
    },
    {
        "uuid": "2f4dca14bf49dbf3a429434127cb3ead",
        "title": "夏日十二首  其六",
        "author": "陆游",
        "content": "黄葛蚊厨睡欲成，高槐阴转暑风清。\n倚床奴子垂头坐，摇手孙儿小步行。",
        "dynasty": "宋",
        "collection_info": null
    },
    {
        "uuid": "e1c097d6aea0e658790621a933fa1eb5",
        "title": "夏日十二首  其七",
        "author": "陆游",
        "content": "斮取溪藤便作香，炼成崖蜜旋煎汤。\n萧然巾履茅堂上，不畏人间夏日长。",
        "dynasty": "宋",
        "collection_info": null
    },
    {
        "uuid": "95104b7e054d8fa9f9b87dfd8f870909",
        "title": "夏日十二首  其八",
        "author": "陆游",
        "content": "谢客捐书日日闲，行穿密竹卧看山。\n岩前恨欠煎茶地，安得茆茨一小间。",
        "dynasty": "宋",
        "collection_info": null
    },
    {
        "uuid": "5d4243e358c4b20c2ddcd45b54c708e6",
        "title": "夏日十二首  其九",
        "author": "陆游",
        "content": "苹生洲渚微风起，梅熟园林细雨来。\n咫尺柴门常懒出，不教拄杖损苍苔。",
        "dynasty": "宋",
        "collection_info": null
    },
    {
        "uuid": "96addefef24f93b5b92ba6998010d8f7",
        "title": "夏日十二首  其一○",
        "author": "陆游",
        "content": "侧卧横眠百不知，轩窗寂寂雨丝丝。\n岂无布袜青鞋兴，过却梅天出未迟。",
        "dynasty": "宋",
        "collection_info": null
    },
    {
        "uuid": "8a28efb777e14c7d5c4e9ecba2917826",
        "title": "夏日十二首  其一一",
        "author": "陆游",
        "content": "幽花娅姹开还敛，小蝶翩翾去復留。\n贪睡畸翁俱不领，被人错唤作闲愁。",
        "dynasty": "宋",
        "collection_info": null
    },
    {
        "uuid": "19578c543c0cea787449e9716843e577",
        "title": "夏日十二首  其一二",
        "author": "陆游",
        "content": "山下柴荆昼不开，苔生古井暗楸槐。\n新诗哦罢闲无事，移取藤床睡去来。",
        "dynasty": "宋",
        "collection_info": null
    },
    {
        "uuid": "d48e42eb133922e34d6e2de49248a7af",
        "title": "睡起",
        "author": "陆游",
        "content": "不恨无人到野堂，惟将美睡答年光。\n风经荷叶翻翻绿，雨湿松枝细细香。\n薄俗空成士龙笑，长歌未尽接舆狂。\n掬泉弄石翛然晚，又得今年一夏凉。",
        "dynasty": "宋",
        "collection_info": null
    },
    {
        "uuid": "bcee26dbc2736d98f568941cb087fb66",
        "title": "雨中作",
        "author": "陆游",
        "content": "湖曲雨凄凄，茆檐触额低。\n衡门元少客，穷巷况多泥。\n解渴黄粱粥，尝新白苣齑。\n吾生真自足，不恨老鉏犁。",
        "dynasty": "宋",
        "collection_info": null
    },
    {
        "uuid": "5f13454d3cb0bc97aeb70d4854d25f60",
        "title": "感物二首  其一",
        "author": "陆游",
        "content": "物情岂愿岁时遒，一气潜移不自由。\n日出鹁鸪还唤雨，夏初蟋蟀已吟秋。",
        "dynasty": "宋",
        "collection_info": null
    },
    {
        "uuid": "7c82caefd0ba7bf7d12113b358871918",
        "title": "感物二首  其二",
        "author": "陆游",
        "content": "小园清晓岸纶巾，物态年光日日新。\n绿叶自生黄自落，不应秋至始愁人。",
        "dynasty": "宋",
        "collection_info": null
    },
    {
        "uuid": "43b57ac47f4ce2bc26817400e3b0742e",
        "title": "舟中有赋",
        "author": "陆游",
        "content": "一枝柔橹听咿哑，炊稻来依野老家。\n山寺日中斋鼓动，江楼风急酒旗斜。\n绿梢袅袅摇新竹，翠蔓离离熟早瓜。\n闲客去留随所遇，不知何处送栖鸦。",
        "dynasty": "宋",
        "collection_info": null
    },
    {
        "uuid": "ff8b48731339129e25c8a3ff7385b55b",
        "title": "晨起独行绿阴间",
        "author": "陆游",
        "content": "楸槐阴裏漏朝晖，芳草离离露渐稀。\n不恨过时尝煮酒，且欣平旦着生衣。\n病逢鍼药如差减，贫比箪瓢尚庶几。\n惟是未能忘习气，乱书随日又成围。",
        "dynasty": "宋",
        "collection_info": null
    },
    {
        "uuid": "e703e93d6047ba489dd0ecf47665bdd5",
        "title": "独至遯庵避暑庵在大竹林中二首  其一",
        "author": "陆游",
        "content": "赤日黄尘厌垢纷，竹林深处寄幽欣。\n如听嵩雒风前笛，似看潇湘雨后云。\n园鹿知时新解角，池鱼得意自成群。\n悠然一笑谁能识，坐胜天魔百万军。",
        "dynasty": "宋",
        "collection_info": null
    },
    {
        "uuid": "1d1fe48d1e7ea4fb69e2d4806b345cbf",
        "title": "独至遯庵避暑庵在大竹林中二首  其二",
        "author": "陆游",
        "content": "世俗元非不汝忘，汝归安取醉为乡。\n药苗野蔌山家味，柏子松房道室香。\n一卷隠书为日课，数声啼鸟谢年光。\n客来莫笑茆茨陋，占尽炎天一味凉。",
        "dynasty": "宋",
        "collection_info": null
    },
    {
        "uuid": "f6fe1be2aa38eefc85e745c24a0f3bfc",
        "title": "短歌行",
        "author": "陆游",
        "content": "上樽不解散牢愁，灵药安能扶死病。\n千钧强弩无自射虚空，六出奇计终难逃定命。\n人生斯世无别巧，要在遇物心不竞。\n忧忘寝食怒裂眦，孰若凭高寄孤咏。\n炎天一葛冬一裘，藜羹饭糗勿豫谋。\n耳边闲事有何极，正可付之风马牛。",
        "dynasty": "宋",
        "collection_info": null
    },
    {
        "uuid": "e06e77a761853dddaccee5cd8cd12356",
        "title": "山寺",
        "author": "陆游",
        "content": "路尽初逢寺，行行独叩扉。\n民贫稀送供，僧老少完衣。\n日正楼钟动，溪深药草肥。\n吾衰亦久矣，舍此欲畴依。",
        "dynasty": "宋",
        "collection_info": null
    },
    {
        "uuid": "d2c26d80a2941499d554b35184b508bf",
        "title": "明日復欲出游而雨再用前韵",
        "author": "陆游",
        "content": "小艇争浮浦，幽人独倚扉。\n新泥添燕垒，细雨湿鶑衣。\n葚紫桑新暗，秧青水正肥。\n欣然语邻父，投老得相依。",
        "dynasty": "宋",
        "collection_info": null
    },
    {
        "uuid": "f38a321d8fa9f777300e6be1b18605f4",
        "title": "暇日登东冈",
        "author": "陆游",
        "content": "双屦青芒滑，轻衫白苎凉。\n云生半岩润，麝过一林香。\n童子持棋局，厨人馈粟浆。\n归来更清绝，淡月满林塘。",
        "dynasty": "宋",
        "collection_info": null
    },
    {
        "uuid": "5d4a8b45d015f6f39434d30f7c05eabc",
        "title": "暴雨",
        "author": "陆游",
        "content": "黑云如龙爪，白雨如博棋。\n老屋处处漏，此夕将何之。\n岂惟移床避，殆欲悬釜炊。\n扰扰舍中人，具食不以时。\n儿女乃可怜，赤脚啼午饥。\n语儿姑少忍，开霁会有期。",
        "dynasty": "宋",
        "collection_info": null
    },
    {
        "uuid": "f1c616aef384de34139a563fa9710dc8",
        "title": "幽事二首  其一",
        "author": "陆游",
        "content": "衰翁喜幽事，闯户不升堂。\n酒仅三蕉叶，琴纔一履霜。\n好游力不给，爱客病相妨。\n独有诗情在，年来亦渐忘。",
        "dynasty": "宋",
        "collection_info": null
    },
    {
        "uuid": "e1175d83de7a598bbaf90367d423cfb0",
        "title": "幽事二首  其二",
        "author": "陆游",
        "content": "野馆多幽事，畸人无俗情。\n静分书句读，戏习酒章程。\n药褚藏难见，棋枰算未成。\n悠然寄孤啸，吾岂固逃名。",
        "dynasty": "宋",
        "collection_info": null
    },
    {
        "uuid": "28e7c6764f51b71763126c2e59b68f1b",
        "title": "病起杂言",
        "author": "陆游",
        "content": "国不可以无菑眚，身不可以无疢疾。\n无菑之国乱或更速，无疾之身死或无日。\n昆夷玁狁无害于周之王，闢土富国无救于隋之亡。\n壮夫一卧多不起，速死未必皆羸尪。\n古来恶疾弃空谷，往往更得度世方。\n我年九十理不长，况復三日病在床。\n天公念之亦已至，儆戒不使须臾忘。\n起居饮食每自省，常若严师畏友在我傍。\n跻民仁寿则非职，且为老惫鍼膏肓。",
        "dynasty": "宋",
        "collection_info": null
    },
    {
        "uuid": "a85ca30bba1d13e57b706c0830282f86",
        "title": "雨后二首  其一",
        "author": "陆游",
        "content": "小筑涛江外，微凉暑雨余。\n倾囊致欢伯，信脚到华胥。\n芳草翩翩蝶，清池泼泼鱼。\n此翁虽耄矣，作计未全疏。",
        "dynasty": "宋",
        "collection_info": null
    },
    {
        "uuid": "038f4030d28b94a209a17a0bf0ab39ca",
        "title": "雨后二首  其二",
        "author": "陆游",
        "content": "一夜茅檐雨，晨兴乃尔凉。\n禽鱼皆遂性，草木自吹香。\n微润生琴荐，纤尘避笔床。\n悠然北窗兴，真欲傲羲皇。",
        "dynasty": "宋",
        "collection_info": null
    },
    {
        "uuid": "d4b3b7df480aef1f5f33d9a6a1af6fdc",
        "title": "示客",
        "author": "陆游",
        "content": "久泛烟波不问津，腾腾且復养吾真。\n每持杯酒呼江月，殊胜征衣化路尘。\n半枕何人游蚁垤，立谈为汝脱狐身。\n挂帆莫恨潇湘远，是处相逢一笑新。",
        "dynasty": "宋",
        "collection_info": null
    },
    {
        "uuid": "c04c0d0d229cdcfec9d2d0aa4b73d095",
        "title": "蒸溽作雨排闷",
        "author": "陆游",
        "content": "柱础生微润，帘栊转薄阴。\n蚁迁都邑改，鸠逐怨恩深。\n菡萏新离水，芭蕉半展心。\n掩屏惟熟睡，谁与续愁吟。",
        "dynasty": "宋",
        "collection_info": null
    },
    {
        "uuid": "dbef7aef41ec4086ed4798080aeaf608",
        "title": "夏中杂兴六首  其一",
        "author": "陆游",
        "content": "梳髮高舂后，投床甲夜初。\n语艰愁对客，手倦怕催书。\n美睡那思觉，甘餐不愿余。\n更应惭造化，无事到幽居。",
        "dynasty": "宋",
        "collection_info": null
    },
    {
        "uuid": "d03e8aa1decce507c52a7dd9d793e18b",
        "title": "夏中杂兴六首  其二",
        "author": "陆游",
        "content": "小响风吹叶，微痕雨点池。\n兴来闲弄笛，客散自收棋。\n忽忽寻残梦，时时足小诗。\n出门俄已暮，忘却野人期。",
        "dynasty": "宋",
        "collection_info": null
    },
    {
        "uuid": "86c2fb42612f967bcd9bda155bfbfbcb",
        "title": "夏中杂兴六首  其三",
        "author": "陆游",
        "content": "出赴盟鸥社，归寻梦蝶床。\n愚为度世术，闲是养生方。\n休歇书中癖，消磨酒后狂。\n远游亦已矣，不復解轻装。",
        "dynasty": "宋",
        "collection_info": null
    },
    {
        "uuid": "1a229d06960d1c1c0a98f5eab56fe440",
        "title": "夏中杂兴六首  其四",
        "author": "陆游",
        "content": "处世如灰冷，持心似砥平。\n盘餐无宿戒，香火有常程。\n樵父供藜杖，陶人售瓦檠。\n经旬常苦雨，啸傲送余生。",
        "dynasty": "宋",
        "collection_info": null
    },
    {
        "uuid": "72963a21d760ef0e925456870ac7fb98",
        "title": "夏中杂兴六首  其五",
        "author": "陆游",
        "content": "心慕羲农世，躬行黄老言。\n采椽聊筑舍，横木即为门。\n短髮冠龟屋，空床枕竹根。\n从来薄世味，染指肯尝鼋。",
        "dynasty": "宋",
        "collection_info": null
    },
    {
        "uuid": "2e77988292faace4e4b266ecaff8dc4e",
        "title": "夏中杂兴六首  其六",
        "author": "陆游",
        "content": "遣信邀邻父，随宜具小餐。\n草燔豚肉美，瓮压酒醅浑。\n易致商山皓，难招楚泽魂。\n嗟予亦衰矣，心事与谁论。",
        "dynasty": "宋",
        "collection_info": null
    },
    {
        "uuid": "ec1f0f0e24c864ffcedfa0ba3167b5d1",
        "title": "即事八首  其一",
        "author": "陆游",
        "content": "翁自析薪儿负薪，一生不似此年贫。\n折除却得常强健，天定方知果胜人。",
        "dynasty": "宋",
        "collection_info": null
    },
    {
        "uuid": "9567f1bdbabad3c0a0f2611387f59dd3",
        "title": "即事八首  其二",
        "author": "陆游",
        "content": "楸垂落索槐吐花，溪女采莲童抱瓜。\n一年光景又将半，愈老愈知生有涯。",
        "dynasty": "宋",
        "collection_info": null
    },
    {
        "uuid": "f4bcabbed7318d2b72126e517bded688",
        "title": "即事八首  其三",
        "author": "陆游",
        "content": "烟雨凄迷晚不收，疏帘曲几寄悠悠。\n一双蛱蝶来何许，点尽青青百草头。",
        "dynasty": "宋",
        "collection_info": null
    },
    {
        "uuid": "e3073194d0bf19b5a132d791539a556c",
        "title": "即事八首  其四",
        "author": "陆游",
        "content": "生来骨相本酸寒，天遣沙头把钓竿。\n但称山人擫耳帽，敢希楚客切云冠。",
        "dynasty": "宋",
        "collection_info": null
    },
    {
        "uuid": "ebc27726d54e3ac551af105a19a7792b",
        "title": "即事八首  其五",
        "author": "陆游",
        "content": "鱼鰌群出天将雨，蛙黾争鸣草满庭。\n莫道归休便无事，时时袯襫伴园丁。",
        "dynasty": "宋",
        "collection_info": null
    },
    {
        "uuid": "12719efce31f6ce53de6bb0ca56a13a2",
        "title": "即事八首  其六",
        "author": "陆游",
        "content": "幽鸟飞鸣翠木阴，小鱼游泳绿波心。\n满前好句无人领，堪笑寒窗费苦吟。",
        "dynasty": "宋",
        "collection_info": null
    },
    {
        "uuid": "d2ba710a326b6178fabc9eba61cfb059",
        "title": "即事八首  其七",
        "author": "陆游",
        "content": "小阁凭栏望远空，天河横贯斗牛中。\n他年鼓角榆关路，马上遥看与此同。",
        "dynasty": "宋",
        "collection_info": null
    },
    {
        "uuid": "5ba05602d92940e13b75fa3ca086bf7d",
        "title": "即事八首  其八",
        "author": "陆游",
        "content": "幽鸟呼人出睡乡，层层露叶漏朝阳。\n临池只欲消残醉，无奈鹅儿似酒黄。",
        "dynasty": "宋",
        "collection_info": null
    },
    {
        "uuid": "0d185802eb1f6904a0d6f900e5da9041",
        "title": "夏日幽居",
        "author": "陆游",
        "content": "赤日黄尘一点无，负山临水是幽居。\n爽如瑞露零仙掌，清似寒冰贮玉壶。\n孤艇过时惊宿鹭，湿烟深处乱风蒲。\n翛然欲弃人间去，天际联翩谁与俱。",
        "dynasty": "宋",
        "collection_info": null
    },
    {
        "uuid": "511de36a76954f6a379c90321db790e1",
        "title": "枕上",
        "author": "陆游",
        "content": "小疾知闲乐，微凉与睡宜。\n瞢腾如欲觉，展转復多时。\n四壁人声寂，疏帘日影移。\n诗囊与药裹，一步不相离。",
        "dynasty": "宋",
        "collection_info": null
    },
    {
        "uuid": "94e58451dfc18b3625aa8fa4b59e685e",
        "title": "题望海亭亭在卧龙绝顶",
        "author": "陆游",
        "content": "瑞龙千丈何蜿蜒，苍鳞翠鬣翔江边。\n路逢镜湖乃下驻，玩珠不去知何年。\n七州元帅拥画戟，全家终日楼居仙。\n霜笳一曲入银汉，碧瓦万迭浮岚烟。\n其间望海最杰观，疏豁坐占蓬莱先。\n风云变化几席上，蛟鼍出没阑干前。\n手扪心房倚北斗，眼中万象俱森然。\n尚书唤客共领略，远坊十里闻管弦。\n从容赋诗出妙思，超绝欲拍微之肩。\n坐中有客垂九十，追逐无路空自怜。\n夜阑客散公归院，笙歌隠隠在半天。\n向来老客今何处，菱唱三更起钓船。",
        "dynasty": "宋",
        "collection_info": null
    },
    {
        "uuid": "ba63cbe8d8d53c83353eae7141a29e4e",
        "title": "露坐小饮",
        "author": "陆游",
        "content": "寂寂柴门闭嫩苔，门前有路走天台。\n近秋河汉西南落，欲雨风云东北来。\n旋摘甘瓜青带蔓，新篘玉醴冷传杯。\n亦知野外无供给，且復相逢笑口开。",
        "dynasty": "宋",
        "collection_info": null
    },
    {
        "uuid": "a407e669ec89215cee011175f2689093",
        "title": "小憩卧龙山亭",
        "author": "陆游",
        "content": "山高风浩浩，堂豁海冥冥。\n绿李分猿嗛，苍苔堕鹤翎。\n松寒诗思健，茶爽醉魂醒。\n安得丹青手，传摹入素屏。",
        "dynasty": "宋",
        "collection_info": null
    },
    {
        "uuid": "95401bdb9f2c9aea92155060ff04fdfe",
        "title": "晚凉",
        "author": "陆游",
        "content": "笛簟平铺八尺床，脱巾高卧对疏篁。\n近村得雨知何处，此地无风亦自凉。",
        "dynasty": "宋",
        "collection_info": null
    },
    {
        "uuid": "903028dd8eb30e45da3cc42429370a57",
        "title": "夏日六言四首  其一",
        "author": "陆游",
        "content": "退士自应客少，幽居不厌椽低。\n未说盘堆玉脍，且看臼捣金齑。",
        "dynasty": "宋",
        "collection_info": null
    },
    {
        "uuid": "5c94288815fff01d2c2c5c99bc7a2f62",
        "title": "夏日六言四首  其二",
        "author": "陆游",
        "content": "醉面贪承夕露，钓竿喜近秋风。\n借问孤舟何处，深入芙蕖浦中。",
        "dynasty": "宋",
        "collection_info": null
    },
    {
        "uuid": "3df7353de8a26a2746ec19fd43767de7",
        "title": "夏日六言四首  其三",
        "author": "陆游",
        "content": "溪涨清风拂面，月落繁星满天。\n数隻船横浦口，一声笛起山前。",
        "dynasty": "宋",
        "collection_info": null
    },
    {
        "uuid": "bf927fcab6682f53885de77dd721dbac",
        "title": "夏日六言四首  其四",
        "author": "陆游",
        "content": "我是百年遗老，扫空一梦浮名。\n未到终南二华，且入天台四明。",
        "dynasty": "宋",
        "collection_info": null
    },
    {
        "uuid": "073d8fcdeaa268673a1ceba095ea00a6",
        "title": "招客看山",
        "author": "陆游",
        "content": "今日清明宜看山，约君来上钓鱼船。\n微云点破尚堪恨，何况城中尘涨天。",
        "dynasty": "宋",
        "collection_info": null
    },
    {
        "uuid": "6a8691820276b01e514c0aab499b042e",
        "title": "舟中作",
        "author": "陆游",
        "content": "平生剩有烟波兴，钓濑时时小艇横。\n欲暮山光先惨淡，未秋河汉已分明。\n捕鱼时见连江网，迎荻遥闻过埭声。\n想得今宵清绝梦，又携猿鹤上青城。",
        "dynasty": "宋",
        "collection_info": null
    },
    {
        "uuid": "4fc7437c63626d8abbe5c1fcfe3830e2",
        "title": "清暑",
        "author": "陆游",
        "content": "穿竹清我魂，散髮吹我顶。\n虚窗听鸣蝉，小槛看汲井。\n扫地长物空，漱泉齿颊冷。\n厨人具浆粉，童子煮山茗。\n微云未必雨，且喜收树影。\n残书置不视，乐此清昼永。\n既夕即榜舟，门外绿千顷。\n世事何足论，平生慕箕颍。",
        "dynasty": "宋",
        "collection_info": null
    },
    {
        "uuid": "ed0f8cd139a14be43df0e555171e8daa",
        "title": "五月下旬大热晦日夜得雨明旦凉甚",
        "author": "陆游",
        "content": "一雨萧然洗睡昏，清晨屣履自开门。\n岂惟爽气生山袂，坐觉凉飔入髮根。\n浦口鱼多来野鹤，林梢果熟下山猿。\n吾庐清绝君知否，钓雪寒江不足言。",
        "dynasty": "宋",
        "collection_info": null
    },
    {
        "uuid": "e734090aa05c98b4fa293f2922d95d16",
        "title": "黄氏冲和堂",
        "author": "陆游",
        "content": "冲和堂中和气袭，堆笏满床群从集。\n宜州太史一纸书，百年笔墨犹山立。\n使君所学何超然，要是胸中不负天。\n王畿奉使纔廿日，忠厚风流天下传。\n国家多事民力困，正要设施先百郡。\n但令一念与天通，河南南阳亦可问。",
        "dynasty": "宋",
        "collection_info": null
    },
    {
        "uuid": "c8b908f36dfa8c26f56b0183287b1c4d",
        "title": "暴雨",
        "author": "陆游",
        "content": "苍龙挂东南，夭矫拏万仞。\n虽然杂云气，爪尾略可认。\n明日暴雨来，继以雷大震。\n平地成江河，吞卷纔一瞬。\n吾庐久倾坏，不压真堇堇。\n所欣憔悴中，一饱天不吝。\n余功到场圃，草木皆绿润。\n萧然岸角巾，三嘆抚庭楯。",
        "dynasty": "宋",
        "collection_info": null
    },
    {
        "uuid": "389aa102be2f6c5d01ab9f05e4dc5c47",
        "title": "书意三首  其一",
        "author": "陆游",
        "content": "策蹇若华驷，啜漓如上尊。\n人皆可尧舜，身自有干坤。\n逢客亦共语，无人还闭门。\n千年道术裂，谁復见全浑。",
        "dynasty": "宋",
        "collection_info": null
    },
    {
        "uuid": "700cf9568dff7fa5f7c34826547219f2",
        "title": "书意三首  其二",
        "author": "陆游",
        "content": "养生慕黄老，为治法唐虞。\n耆寿缘忧惧，危亡坐燕娱。\n大川宜利涉，蔓草戒难图。\n退士惟身虑，铭膺岂敢无。",
        "dynasty": "宋",
        "collection_info": null
    },
    {
        "uuid": "56a6bebc538767469f14cc7863282ae2",
        "title": "书意三首  其三",
        "author": "陆游",
        "content": "委顺天知我，经营鬼笑人。\n定知穷至死，敢恨病经旬。\n爱酒陶元亮，还乡贺季真。\n扁舟吾事毕，遗世亦遗身。",
        "dynasty": "宋",
        "collection_info": null
    },
    {
        "uuid": "6f838f94900a3e005fe52fcfacda4964",
        "title": "浴罢",
        "author": "陆游",
        "content": "浴罢淡无事，出门随意行。\n相如知渴减，叔宝觉神清。\n新月参差影，残蝉断续声。\n踌蹰遂忘去，风露欲三更。",
        "dynasty": "宋",
        "collection_info": null
    },
    {
        "uuid": "15da6990f1e5b1cc928c27937d6355f0",
        "title": "水乡泛舟二首  其一",
        "author": "陆游",
        "content": "终朝流汗浃衣褠，怅望何时枕簟秋。\n作雨未成徒益热，举杯不醉更添愁。\n悲歌易水轻燕侠，对泣新亭笑楚囚。\n别有生涯君会否，烟波无际弄孤舟。",
        "dynasty": "宋",
        "collection_info": null
    },
    {
        "uuid": "78ac9e041f9d18c28db63d12ab000ac2",
        "title": "水乡泛舟二首  其二",
        "author": "陆游",
        "content": "赤日黄尘不自聊，泛溪且用沃枯焦。\n隔林犬吠村墟近，掠面风来酒力消。\n远火微茫知夜绩，长歌断续认归樵。\n扁舟不尽凌风兴，却着青鞋踏野桥。",
        "dynasty": "宋",
        "collection_info": null
    },
    {
        "uuid": "1f0be381a025d770c3e5787424a4d61f",
        "title": "闲咏",
        "author": "陆游",
        "content": "平生到处足间关，天遣残年乐故山。\n社日连村餍酒肉，丰年无盗伏茆菅。\n秋来梁燕将雏去，雨过林鸠唤妇还。\n我亦葛衣新浴罢，为君满意说清闲。",
        "dynasty": "宋",
        "collection_info": null
    },
    {
        "uuid": "d9c360450774c4404e621e7157f22b5c",
        "title": "江楼夜望",
        "author": "陆游",
        "content": "江楼百尺倚高寒，上尽危梯宇宙宽。\n秋近渐看河落角，天回更觉斗阑干。\n茫茫浦口烟帆远，坎坎城头漏鼓残。\n要得故人同蹑屐，一尊相属话悲欢。",
        "dynasty": "宋",
        "collection_info": null
    },
    {
        "uuid": "4567e795b442be5a1d136790e0ecda97",
        "title": "连日作雨苦热",
        "author": "陆游",
        "content": "天地一气尔，阴阳司阖开。\n鬰蒸以为雨，回薄以为雷。\n久鬰无所泄，造化安在哉。\n方其欲雨时，虽天不能回。\n此岂降自天，其实有自来。\n所以屈宋辈，千载有余哀。",
        "dynasty": "宋",
        "collection_info": null
    },
    {
        "uuid": "798ffc73a5ab58ed81d0027e32f9adf7",
        "title": "门外追凉",
        "author": "陆游",
        "content": "羽扇纶巾一味凉，旷怀非醉亦非狂。\n横林点点暮鸦集，平垄离离新稻香。\n山月出时闲弄影，水风清处旋移床。\n学仙到此无余说，更觉金丹堕粃糠。",
        "dynasty": "宋",
        "collection_info": null
    },
    {
        "uuid": "77a6c6492f5852dbef8e7a6f09d511f5",
        "title": "夏夜泛溪至南庄復回湖桑归",
        "author": "陆游",
        "content": "不求奇骨可封侯，但喜枯肠不贮愁。\n数点残灯沽酒市，一声柔橹采菱舟。\n元知泽国偏宜夜，已就天公探借秋。\n归过三更风露重，纱巾剩觉髮飕飗。",
        "dynasty": "宋",
        "collection_info": null
    },
    {
        "uuid": "5434823cae820dd91ef59aad28717c0e",
        "title": "雨后殊有秋意",
        "author": "陆游",
        "content": "天地新秋入苦吟，诗书万古付孤斟。\n爱君忧国孤臣泪，临水登山节士心。\n只嘆鼻端无妙斲，岂知弦外有遗音。\n剡中胜践今犹昔，安得高人支道林。",
        "dynasty": "宋",
        "collection_info": null
    },
    {
        "uuid": "bf563f4c5c9bd4231ff86c8bbe107672",
        "title": "寓规三首  其一",
        "author": "陆游",
        "content": "百疾皆有源，虽愚犹自知。\n惟其忽不念，所以悔莫追。\n微隙为无伤，一坏谁能支。\n宴安比鸩毒，先民不吾欺。",
        "dynasty": "宋",
        "collection_info": null
    },
    {
        "uuid": "8e6374bde761fdd05ad47404ae84ebf0",
        "title": "寓规三首  其二",
        "author": "陆游",
        "content": "分量各有穷，升龠不受斗。\n满盈靡怀惧，覆败乃自取。\n衣笥无復裈，食案有三韭。\n贫狭虽可嗤，比汝差耐久。",
        "dynasty": "宋",
        "collection_info": null
    },
    {
        "uuid": "0e39c4b84cefd3fe28355b35f65516d7",
        "title": "寓规三首  其三",
        "author": "陆游",
        "content": "人生孰无疾，治疾惟欲瘳。\n疾瘳药不止，乃有过剂忧。\n节食戒属餍，养气常致柔。\n金丹无此功，往哉勤自修。",
        "dynasty": "宋",
        "collection_info": null
    },
    {
        "uuid": "468b6f1780939faf9493f250c37d3cef",
        "title": "新凉二首  其一",
        "author": "陆游",
        "content": "尽道新凉好，无如昼漏长。\n奇文窥楚屈，妙理玩蒙庄。\n静卧贫犹乐，高歌醒亦狂。\n翩翩双蝶子，也似惜年光。",
        "dynasty": "宋",
        "collection_info": null
    },
    {
        "uuid": "abc5191f72012f4fbd994e2ee49c06f8",
        "title": "新凉二首  其二",
        "author": "陆游",
        "content": "月入楸梧径，风生芦荻林。\n脱巾凉入髮，临水爽披襟。\n寒暑推移久，江湖感慨深。\n功名虽已矣，犹得寓孤吟。",
        "dynasty": "宋",
        "collection_info": null
    },
    {
        "uuid": "853f7c945db8b8339fdcc8d50697964a",
        "title": "追凉至安隠寺前",
        "author": "陆游",
        "content": "枕石何妨更漱流，一凉之外岂他求。\n寺楼无影月卓午，桥树有声风变秋。\n残历半空心悄怆，岸巾徐步髮飕飗。\n定知从此清宵梦，常在沙边伴白鸥。",
        "dynasty": "宋",
        "collection_info": null
    },
    {
        "uuid": "67ee18ef3c642788a613d3f004ba3238",
        "title": "湖上夜赋二首  其一",
        "author": "陆游",
        "content": "冉冉秋将至，沉沉夜向晨。\n河随天渐转，露洗月如新。\n瘦竹过眉杖，轻纱折角巾。\n渔歌四面起，烟水浩无津。",
        "dynasty": "宋",
        "collection_info": null
    },
    {
        "uuid": "bea0030424a194f4b4ade12fc319adce",
        "title": "湖上夜赋二首  其二",
        "author": "陆游",
        "content": "清绝追凉地，平生得未曾。\n似尝仙掌露，如嚼玉壶冰。\n狂学菱舟曲，闲寻竹院僧。\n更思生羽翼，散髮醉巴陵。",
        "dynasty": "宋",
        "collection_info": null
    },
    {
        "uuid": "e882d560779a76659aba12090f8387ca",
        "title": "书适",
        "author": "陆游",
        "content": "万事罢经营，悠然心太平。\n甘餐随日足，美睡等闲成。\n处处佳风月，人人好弟兄。\n神仙不须学，券内有长生。",
        "dynasty": "宋",
        "collection_info": null
    },
    {
        "uuid": "5581c12b34f3d8439168c5592241a0c9",
        "title": "羸老",
        "author": "陆游",
        "content": "羸老幸未死，敢嗟生理微。\n牛闲牧童卧，犬吠市船归。\n月落见收网，灯青闻踏机。\n时时语邻里，井臼幸相依。",
        "dynasty": "宋",
        "collection_info": null
    },
    {
        "uuid": "4f060ffafb463fab3909b4d4bc1c9725",
        "title": "即事",
        "author": "陆游",
        "content": "皋夔无近用，芝朮少奇功。\n上寿当徐致，沉疴忌力攻。\n医传三世久，事历百年中。\n畏与庸人说，终身托病聋。",
        "dynasty": "宋",
        "collection_info": null
    },
    {
        "uuid": "d29f20baee110e1d9ec8986578dffcc6",
        "title": "晚兴",
        "author": "陆游",
        "content": "并檐幽鸟语璁珑，一榻萧然四面风。\n客散茶甘留舌本，睡余书味在胸中。\n浮云变态吾何与，腐骨成尘论自公。\n剩欲与君谈此事，少须明月出溪东。",
        "dynasty": "宋",
        "collection_info": null
    },
    {
        "uuid": "5da40e5391d7ff79b6a1631ed1656493",
        "title": "郊行",
        "author": "陆游",
        "content": "凄风吹雨过江城，缓策羸骖并水行。\n古路初惊秋叶堕，荒郊已放候虫鸣。\n壮心耿耿人谁识，往事悠悠恨未平。\n斜日半竿羌笛怨，西陵寂寞又潮生。",
        "dynasty": "宋",
        "collection_info": null
    },
    {
        "uuid": "93d484108f6162b2d4de52e7f9cf3d78",
        "title": "喜雨",
        "author": "陆游",
        "content": "雨气侵人暮不休，雨声逼枕冷飕飕。\n方欣草木有生意，已报沟池无涸流。\n避湿入檐怜病鹤，争巢逐妇嘆鸣鸠。\n老农自喜知时节，夜半呼儿起饭牛。",
        "dynasty": "宋",
        "collection_info": null
    },
    {
        "uuid": "36f55591d1d9ccd8bdc3edf8409f7aeb",
        "title": "刘道士赠小葫芦四首  其一",
        "author": "陆游",
        "content": "葫芦虽小藏天地，伴我云山万里身。\n收起鬼神窥不见，用时能与物为春。",
        "dynasty": "宋",
        "collection_info": null
    },
    {
        "uuid": "bec10a24f202f6f4f61751bb6d1c2348",
        "title": "刘道士赠小葫芦四首  其二",
        "author": "陆游",
        "content": "贵人玉带佩金鱼，忧畏何曾顷刻无。\n色似栗黄形似茧，恨渠不识小葫芦。",
        "dynasty": "宋",
        "collection_info": null
    },
    {
        "uuid": "0f9d168c60ec5834047878ba95ba758b",
        "title": "刘道士赠小葫芦四首  其三",
        "author": "陆游",
        "content": "短袍楚制未为非，况得药瓢相发挥。\n行过山村倾社看，绝胜小剑压戎衣。",
        "dynasty": "宋",
        "collection_info": null
    },
    {
        "uuid": "336af48ee1da4581214e29f53838a375",
        "title": "刘道士赠小葫芦四首  其四",
        "author": "陆游",
        "content": "箇中一物着不得，建立森然却有余。\n尽底语君君岂信，试来跳入看何如。",
        "dynasty": "宋",
        "collection_info": null
    },
    {
        "uuid": "7a140e02ab0c5ece71b2dbd7127893eb",
        "title": "自儆",
        "author": "陆游",
        "content": "学当尽力去浮华，从事文辞但可嗟。\n造道浅深看应物，修身勤惰验齐家。",
        "dynasty": "宋",
        "collection_info": null
    },
    {
        "uuid": "8d94fef823c244b5f10c7f393cc00d91",
        "title": "雨中",
        "author": "陆游",
        "content": "孤村风雨连三日，秋暑如焚一洗空。\n睡觉房栊灯渐暗，却寻残梦雨声中。",
        "dynasty": "宋",
        "collection_info": null
    },
    {
        "uuid": "56cebfdfafc0a3ed1100ea8d7c5d3887",
        "title": "书嘆二首  其一",
        "author": "陆游",
        "content": "遗蝗出境乐秋成，多稼登场喜雨晴。\n暗笑衰翁不解事，犹怀万里玉关情。",
        "dynasty": "宋",
        "collection_info": null
    },
    {
        "uuid": "1c7b8fd4ea246a19e9381ab4d7e55d82",
        "title": "书嘆二首  其二",
        "author": "陆游",
        "content": "雨夜孤舟宿镜湖，秋声萧瑟满菰蒲。\n书生有泪无挥处，寻见祥符九域图。",
        "dynasty": "宋",
        "collection_info": null
    },
    {
        "uuid": "acfe7cd73d097176bc9d2a3e1272d35e",
        "title": "题画薄荷扇二首  其一",
        "author": "陆游",
        "content": "薄荷花开蝶翅翻，风枝露叶弄秋妍。\n自怜不及狸奴黠，烂醉篱边不用钱。",
        "dynasty": "宋",
        "collection_info": null
    },
    {
        "uuid": "7878c94689a105c82e2d48c86f18248d",
        "title": "题画薄荷扇二首  其二",
        "author": "陆游",
        "content": "一枝香草出幽丛，双蝶飞飞戏晚风。\n莫恨村居相识晚，知名元向楚辞中。",
        "dynasty": "宋",
        "collection_info": null
    },
    {
        "uuid": "36d651151fb4567fc626f073d6ac2863",
        "title": "秋兴四首  其一",
        "author": "陆游",
        "content": "谁敢轻他万户侯，一生赋分在沧洲。\n屋穿况值雨骑月，路恶更堪风打头。\n此世极知同逆旅，吾身亦自是悬疣。\n乞钱买取青芒屦，烂醉三条二华秋。",
        "dynasty": "宋",
        "collection_info": null
    },
    {
        "uuid": "4d3b012dbc9001a9b568972bebc2b4d3",
        "title": "秋兴四首  其二",
        "author": "陆游",
        "content": "敛尽残云见夕阳，门前䆉䅉渐登场。\n经年都得几回醉，一雨顿惊如许凉。\n耐事尚能心似铁，放歌仍忘髮成霜。\n颐生底用从人问，此是山翁肘后方。",
        "dynasty": "宋",
        "collection_info": null
    },
    {
        "uuid": "a4a002f12f0844a26801873830e2e9c3",
        "title": "秋兴四首  其三",
        "author": "陆游",
        "content": "五十年来住镜湖，白头仍是一臞儒。\n朝眠每恨妨书课，秋穫先令入酒逋。\n江路伶俜形吊影，草庵寂默我忘吾。\n雨窗忽有高谈兴，筮叟医翁亦可呼。",
        "dynasty": "宋",
        "collection_info": null
    },
    {
        "uuid": "3cd5ae16369a30d7d91e5cc79e73302a",
        "title": "秋兴四首  其四",
        "author": "陆游",
        "content": "世事何曾挂齿牙，只将放浪作生涯。\n有时掬米引驯鹿，到处入林求野花。\n邻父筑场收早稼，溪姑负笼卖秋茶。\n等闲一日还过却，又倚柴扉数暮鸦。",
        "dynasty": "宋",
        "collection_info": null
    },
    {
        "uuid": "0f1413bdec949a8419d4261cb79d3068",
        "title": "昼睡",
        "author": "陆游",
        "content": "体中小不佳，惟睡可以休。\n睡美自成梦，去为万里游。\n万里游尚可，乃復有得丧。\n漂摇一叶舟，掀舞千重浪。\n午鷄忽惊起，向梦安在哉。\n童子解原梦，篝火具茶杯。",
        "dynasty": "宋",
        "collection_info": null
    },
    {
        "uuid": "a5204014c90938c66e6717ba52ad288e",
        "title": "得子虡濠上书",
        "author": "陆游",
        "content": "日暮坐柴门，怀抱方烦纡。\n铃声从西来，忽得濠州书。\n开缄读未半，喜极涕泗俱。\n父子老惜别，况经患难余。\n羁旅易生疾，霜露行载涂。\n思归虽甚苦，且復忍须臾。",
        "dynasty": "宋",
        "collection_info": null
    },
    {
        "uuid": "40a81150183d3d195e628a6c2383b6f3",
        "title": "庭草",
        "author": "陆游",
        "content": "阶前西风摇百草，鬰鬰逢秋殊未槁。\n雪霜要当次第来，恰似人生怕衰老。\n百草荣悴则有时，人于养生当自知。\n金丹九转傥未办，简敛冲默真吾师。\n摄调小失岂遽死，二竖眉端先溢喜。\n但令神气常守形，莫畏梦中呼起起。",
        "dynasty": "宋",
        "collection_info": null
    },
    {
        "uuid": "b4162267c2aae7784890eee8414a072b",
        "title": "文章",
        "author": "陆游",
        "content": "文章本天成，妙手偶得之。\n粹然无疵瑕，岂復须人为。\n君看古彝器，巧拙两无施。\n汉最近先秦，固已殊淳漓。\n胡部何为者，豪竹杂哀丝。\n后夔不復作，千载谁与期。",
        "dynasty": "宋",
        "collection_info": null
    },
    {
        "uuid": "079336ce68fa1d854aba08d097263c97",
        "title": "秋日遣怀八首  其一",
        "author": "陆游",
        "content": "离离上药苗，鬰鬰灵芝荣。\n我昔逢异人，琐细皆能名。\n击石以取火，薪桂持煎烹。\n五云夜覆鼎，谈笑得长生。",
        "dynasty": "宋",
        "collection_info": null
    },
    {
        "uuid": "93442bf4b1909426e76d9ef81710b18c",
        "title": "秋日遣怀八首  其二",
        "author": "陆游",
        "content": "胸中何所有，世界如河沙。\n区区吞云梦，何至为客夸。\n初见卖苑冰，青门已无瓜。\n天河正不远，秋风乘客槎。",
        "dynasty": "宋",
        "collection_info": null
    },
    {
        "uuid": "dd2840d5f9eba5ea47f1d51075d1fd4a",
        "title": "秋日遣怀八首  其三",
        "author": "陆游",
        "content": "西来浮涛江，东眺俯镜湖。\n其中绵千里，鬰鬰桑麻区。\n禹葬有遗窆，粤亡无故墟。\n秋风吹短褐，望古空踌躇。",
        "dynasty": "宋",
        "collection_info": null
    },
    {
        "uuid": "724b4cbc500cf4ba73d81c9935ff5eca",
        "title": "秋日遣怀八首  其四",
        "author": "陆游",
        "content": "野风声如潮，溪水色可染。\n浮云时翳日，亦作雨数点。\n行歌虽放浪，未至越绳检。\n萧然茅三间，送老此山崦。",
        "dynasty": "宋",
        "collection_info": null
    },
    {
        "uuid": "c73123270a9bbb2352de8e007d0c3353",
        "title": "秋日遣怀八首  其五",
        "author": "陆游",
        "content": "秋夜坐东窗，残雨时一滴。\n四壁无人声，心境两虚寂。\n吾方游物初，超然谢形役。\n一毫傥未尽，何往非勍敌。",
        "dynasty": "宋",
        "collection_info": null
    },
    {
        "uuid": "41b91bac919bbd91a1a65e244f52dd95",
        "title": "秋日遣怀八首  其六",
        "author": "陆游",
        "content": "自我归故山，不知岁月徂。\n念虽迫霜露，忧国犹区区。\n老不能上疏，泰阶陈六符。\n安得子元子，同歌于蒍于。",
        "dynasty": "宋",
        "collection_info": null
    },
    {
        "uuid": "4dd5ae2d3beb950bdab835592203e830",
        "title": "秋日遣怀八首  其七",
        "author": "陆游",
        "content": "今年秋气早，风露应时令。\n晨起换熟衣，残暑已退听。\n松声满庭户，萧然失衰病。\n人众何足言，天固不可胜。",
        "dynasty": "宋",
        "collection_info": null
    },
    {
        "uuid": "14ce7cebf3eee32fd932eda3c4f74c92",
        "title": "秋日遣怀八首  其八",
        "author": "陆游",
        "content": "晨几手作墨，午窗身硙茶。\n岂惟要小劳，亦以御百邪。\n儿童不解此，倾心逐纷华。\n君看如山祸，萌在一念差。",
        "dynasty": "宋",
        "collection_info": null
    },
    {
        "uuid": "08d2c571fe1bcc465db50d59a2380db9",
        "title": "自儆二首  其一",
        "author": "陆游",
        "content": "恶石从来岂汝仇，安居无患却堪忧。\n不须更守庚申夜，留取三彭儆惰偷。",
        "dynasty": "宋",
        "collection_info": null
    },
    {
        "uuid": "2910dc5c869da143ebb3a2023c68b5d6",
        "title": "自儆二首  其二",
        "author": "陆游",
        "content": "世事如云日日新，瓦盆黍酒却关身。\n细思只有穷居好，寄语玄翁莫逐贫。",
        "dynasty": "宋",
        "collection_info": null
    },
    {
        "uuid": "a6b420c09fb336cf3b0951af838a4d96",
        "title": "生世",
        "author": "陆游",
        "content": "干坤成毁由来事，生世真同黍一炊。\n嗟我已过三万日，余年有几自应知。",
        "dynasty": "宋",
        "collection_info": null
    },
    {
        "uuid": "b51c4b2dc55bd39cf7726000a598381d",
        "title": "秋雨",
        "author": "陆游",
        "content": "山深草木久已荒，昼昏风雨殊未止。\n看书不觉向壁卧，煎茶欲罢推枕起。\n清心正付竹垆香，漱齿每挹岩泉水。\n与世不谐元有命，闭门自适差可喜。\n少年痴绝晚乃悟，束缚珠襦均一死。\n悠然袖手倚蒲团，洗尽玉关心万里。",
        "dynasty": "宋",
        "collection_info": null
    },
    {
        "uuid": "58246fc2205dcc52d211c18cf4ee136e",
        "title": "思蜀",
        "author": "陆游",
        "content": "西游陈迹浩无穷，回首真同一梦中。\n柳拂驿墙思凤集，鼓喧市裏忆蚕丛。\n故人丘垄秋芜碧，旧隠园林夕照红。\n自闵未能忘感慨，浩歌弹剑送飞鸿。",
        "dynasty": "宋",
        "collection_info": null
    },
    {
        "uuid": "e57ecee924109938d081cbbe3b0892f6",
        "title": "病思",
        "author": "陆游",
        "content": "短髮萧萧不满簪，更堪衰疾日侵寻。\n数匙淡饭支残息，一篆清香印本心。\n小径古苔遗鹤毳，空堂坏甃有虫吟。\n悠然更起扁舟兴，秋水门前五尺深。",
        "dynasty": "宋",
        "collection_info": null
    },
    {
        "uuid": "2a92440f8c6ee2b267f6063583fc1dbc",
        "title": "术家言予今岁畏四孟月而秋尤甚自初秋小疾屡作戏题长句",
        "author": "陆游",
        "content": "一生强半卧穷阎，粝饭藜羹似蜜甜。\n耄齿觉衰嗟已晚，孟秋属疾信如占。\n危途本自难安步，恶石何妨更痛砭。\n坚忍莫为秋雨嘆，牵萝犹足补茅苫。",
        "dynasty": "宋",
        "collection_info": null
    },
    {
        "uuid": "70ab28bb0e941c2c16a05522af8b9b29",
        "title": "秋夕书事二首  其一",
        "author": "陆游",
        "content": "垂老虽堪嘆，为谋亦未疏。\n闷赊邻巷酒，闲读后身书。\n大嚼宁须肉，徐行可当车。\n秋来欢喜事，菽粟有新储。",
        "dynasty": "宋",
        "collection_info": null
    },
    {
        "uuid": "b2d741a6dee98f64d5cf04bf5e2a22d7",
        "title": "秋夕书事二首  其二",
        "author": "陆游",
        "content": "点点秋灯晚，翻翻宿鸟还。\n雨添羁枕睡，书伴小窗闲。\n僧阁荒寒外，渔村缥缈间。\n画工今代少，谁为写家山。",
        "dynasty": "宋",
        "collection_info": null
    },
    {
        "uuid": "31add60632b0de703bee2201c441e3b5",
        "title": "小疾三首  其一",
        "author": "陆游",
        "content": "小疾有根柢，忽之当日深。\n养苗先去草，省事在清心。\n蚁梦能看破，狐妖可坐擒。\n一杯藜粥罢，听雨拥秋衾。",
        "dynasty": "宋",
        "collection_info": null
    },
    {
        "uuid": "ed233e532529aca58f69357cb66e0419",
        "title": "小疾三首  其二",
        "author": "陆游",
        "content": "老不禁当病，经旬卧一床。\n亦知非疥癣，幸未至膏肓。\n水落滩初出，秋深草渐黄。\n非关畏人事，晚岁合深藏。",
        "dynasty": "宋",
        "collection_info": null
    },
    {
        "uuid": "0a3b4de0ad843fadaca39fc522b479e2",
        "title": "小疾三首  其三",
        "author": "陆游",
        "content": "避人便小疾，省事喜闲身。\n并海鱼盐聚，入秋风雨频。\n元知器苦窳，空有胆轮囷。\n轑饭聊同饱，知君不笑贫。",
        "dynasty": "宋",
        "collection_info": null
    },
    {
        "uuid": "d3e362ea9b11ee3aad1a18e5723b7a02",
        "title": "病中作",
        "author": "陆游",
        "content": "此事明明在默存，一身元有一干坤。\n不忧竖子居肓上，已见真人出面门。\n力守谁能发底火，深潜自足美灵根。\n用功若到无功处，千载乘云不足言。",
        "dynasty": "宋",
        "collection_info": null
    },
    {
        "uuid": "6c1004030e23e6de180f9061826e60b2",
        "title": "纵笔二首  其一",
        "author": "陆游",
        "content": "天下本无事，吾生行且休。\n关心惟酒盏，入眼独渔舟。\n雁过三湘晓，云开二华秋。\n殷勤驿楼柱，小草记曾游。",
        "dynasty": "宋",
        "collection_info": null
    },
    {
        "uuid": "5cf9192bfa7572ffeba76d219feda99d",
        "title": "纵笔二首  其二",
        "author": "陆游",
        "content": "相马失之瘦，知人良独难。\n虽居环堵室，未废切云冠。\n暮雨潼关暗，秋风渭水寒。\n深芜埋壮士，千古为悲欢。",
        "dynasty": "宋",
        "collection_info": null
    },
    {
        "uuid": "f3ae871777ab3427805e206081d70228",
        "title": "自立秋前病过白露犹未平遣怀二首  其一",
        "author": "陆游",
        "content": "门冷荒车辙，囊空别醉乡。\n懒行眠亦好，倦话默何伤。\n野叟占幽梦，山僧送秘方。\n病怀虽忽忽，随事答年光。",
        "dynasty": "宋",
        "collection_info": null
    },
    {
        "uuid": "c80f92e18a8f48193f303fb34d606505",
        "title": "自立秋前病过白露犹未平遣怀二首  其二",
        "author": "陆游",
        "content": "饥能坚志节，病可养精神。\n不动成罴卧，微劳学鸟伸。\n功名知幻境，忧患笑前身。\n药裹吾何厌，秋灯作梦新。",
        "dynasty": "宋",
        "collection_info": null
    },
    {
        "uuid": "df965033ed3fd6aff10c28ecfa901240",
        "title": "圣门",
        "author": "陆游",
        "content": "圣门妙处不容思，千古茫茫欲语谁。\n晞髮庭中新沐后，舞雩沂上咏归时。\n研求岂足窥微指，博约何由遇硕师。\n小疾扫空身尚健，蓬窗更作数年期。",
        "dynasty": "宋",
        "collection_info": null
    },
    {
        "uuid": "dfcda894d24c722ee6ea07e3d7b85fc7",
        "title": "书斋壁",
        "author": "陆游",
        "content": "幅巾短褐野人装，洗尽黄尘早暮忙。\n地僻渔扉常隠翳，身闲灵府自清凉。\n雨中鬰鬰垣衣绿，涧底纤纤石髮长。\n老惫只思眠蹋壁，一尊到手又成狂。",
        "dynasty": "宋",
        "collection_info": null
    },
    {
        "uuid": "dfe0b87ee21b8cbcd5b072746fc967ff",
        "title": "病后小健戏题",
        "author": "陆游",
        "content": "行年九十未龙钟，惭愧天公久见容。\n醉解病人诗解瘦，不如世世作春农。",
        "dynasty": "宋",
        "collection_info": null
    },
    {
        "uuid": "fd5cef70fc0528650311d4dab0d22340",
        "title": "新晴",
        "author": "陆游",
        "content": "雨叶玲珑晓日明，经旬风雨得初晴。\n欹眠歇尽人间念，时听幽禽一两声。",
        "dynasty": "宋",
        "collection_info": null
    },
    {
        "uuid": "4551a5ac1d0f761ad328765622e05a75",
        "title": "梦中作二首  其一",
        "author": "陆游",
        "content": "征途遇秋雨，数士集邮亭。\n酒拆官壶绿，山围草市青。\n剧谈犹激烈，瘦影各伶俜。\n四海皆兄弟，悠然共醉醒。",
        "dynasty": "宋",
        "collection_info": null
    },
    {
        "uuid": "ea1093735bdc18b81e9be70730030936",
        "title": "梦中作二首  其二",
        "author": "陆游",
        "content": "一客若蜀士，相逢意气豪。\n偶谈唐夹寨，遂及楚成皋。\n顿洗风尘恶，都忘棰辔劳。\n蝉嘶笑余子，辛苦学离骚。",
        "dynasty": "宋",
        "collection_info": null
    },
    {
        "uuid": "cc96381b0c0c2eb15d8b26ceaac45a98",
        "title": "疾小愈纵笔作短章",
        "author": "陆游",
        "content": "治疾如治盗，要使復其常。\n藉曰用戈矛，全之宁欲伤。\n彼盗皆吾民，初非若胡羌。\n奈何一朝忿，直欲事欧攘。\n欧攘虽快心，少忍理则长。\n华佗古神医，煎浣到肺肠。\n取效虽卓荦，去死真毫芒。\n君审欲除盗，惟当法龚黄。\n抚摩倘有道，四境皆耕桑。\n我亦以治疾，不减玉函方。",
        "dynasty": "宋",
        "collection_info": null
    },
    {
        "uuid": "a3ffa4d6b606314f1feac5f0e876f0d6",
        "title": "病少愈偶作二首  其一",
        "author": "陆游",
        "content": "萧条白髮卧蓬庐，虚读人间万卷书。\n遇事始知闻道晚，抱疴方悔养生疏。\n高门赫赫何关我，薄俗纷纷莫问渠。\n羸疾少苏思一出，夕阳门巷驾柴车。",
        "dynasty": "宋",
        "collection_info": null
    },
    {
        "uuid": "cd6918902834c7933c49da4d12e07334",
        "title": "病少愈偶作二首  其二",
        "author": "陆游",
        "content": "病入秋来不可当，便从此逝亦何伤。\n百钱布被敛首足，三寸桐棺埋涧岗。\n但恨着书终草草，不嫌徂岁去堂堂。\n今朝生意纔丝髮，便拟街头醉放狂。",
        "dynasty": "宋",
        "collection_info": null
    },
    {
        "uuid": "4ce803adca3cb6c369b4d602348611e9",
        "title": "书生",
        "author": "陆游",
        "content": "书生事业苦难成，点检常忧害至诚。\n梦寐未能除小忿，文辞犹欲事虚名。\n圣言甚远当深考，古义虽闻要力行。\n汉世陋儒吾所斥，若为青紫胜归耕。",
        "dynasty": "宋",
        "collection_info": null
    },
    {
        "uuid": "e500658c180e7e84296ad36ac7a34533",
        "title": "古驿",
        "author": "陆游",
        "content": "古驿桥边艇子横，每因羁旅惬幽情。\n窗间月落无花影，枕上潮来有橹声。\n旧友凋零归梦想，新诗邂逅得天成。\n今朝有喜君知否，秋雨晴时小疾平。",
        "dynasty": "宋",
        "collection_info": null
    },
    {
        "uuid": "e48c20ba15bd72c96b49a5d9b5bd0729",
        "title": "夜读刘伯伦传戏作",
        "author": "陆游",
        "content": "生本无心死可知，徐徐掩骨未为迟。\n一奴仅可供薪水，那得闲人荷锸随。",
        "dynasty": "宋",
        "collection_info": null
    },
    {
        "uuid": "2af1c3b416985e4b7fba2ead0c0bf1f2",
        "title": "湖上晚望",
        "author": "陆游",
        "content": "闲人无处破除闲，待得渔舟一一还。\n峰顶夕阳烟际水，分明六幅巨然山。",
        "dynasty": "宋",
        "collection_info": null
    },
    {
        "uuid": "412aab3c09becc10d3f6a2e9d9fe980b",
        "title": "村居即事三首  其一",
        "author": "陆游",
        "content": "西成东作常无事，妇馌夫耕万里同。\n但愿清平好官府，眼中历历见豳风。",
        "dynasty": "宋",
        "collection_info": null
    },
    {
        "uuid": "36fb741fd0b2d0928fb2b565b3fb05ee",
        "title": "村居即事三首  其二",
        "author": "陆游",
        "content": "炊甑生尘榻长苔，柴门日晏未曾开。\n载醪问字今牢落，犹有邻翁裹饭来。",
        "dynasty": "宋",
        "collection_info": null
    },
    {
        "uuid": "e9f2959b631a187e577d66749e04d289",
        "title": "村居即事三首  其三",
        "author": "陆游",
        "content": "长笛圜鼙曲调新，东家西舍送迎神。\n不因丰岁人情乐，淡杀溪头老病人。",
        "dynasty": "宋",
        "collection_info": null
    },
    {
        "uuid": "6c6b72ab92a999951a36dfc1bdf44f36",
        "title": "夜兴",
        "author": "陆游",
        "content": "夜阑扶策绕中庭，云罅三三两两星。\n安得南风卷云尽，烂然河白映天青。",
        "dynasty": "宋",
        "collection_info": null
    },
    {
        "uuid": "1f8731214d5884f2964abf244dd2270c",
        "title": "梦华山",
        "author": "陆游",
        "content": "路入河潼喜着鞭，华山忽到帽裙边。\n洗头盆上云生壁，腰带鞓前月满川。\n丹竈故基谁復识，白馿遗迹但相传。\n梦魂妄想君无笑，尚拟今生得地仙。",
        "dynasty": "宋",
        "collection_info": null
    },
    {
        "uuid": "3e41f2efc5e8e5a8260550da3cba94fc",
        "title": "寓嘆四首  其一",
        "author": "陆游",
        "content": "穷居谙世故，了了不如昏。\n万事慵挂眼，终年思杜门。\n云闲忘出岫，叶落喜归根。\n熟计惟当醉，宁论社瓮浑。",
        "dynasty": "宋",
        "collection_info": null
    },
    {
        "uuid": "c6db4a57d7b42186367def69596b57d3",
        "title": "寓嘆四首  其二",
        "author": "陆游",
        "content": "小隠终非隠，休官尚是官。\n早知农圃乐，不见道途难。\n故国鷄豚社，贫家菽水欢。\n至今清夜梦，犹觉畏涛澜。",
        "dynasty": "宋",
        "collection_info": null
    },
    {
        "uuid": "e5e8450012664fb239ccef42b94a620f",
        "title": "寓嘆四首  其三",
        "author": "陆游",
        "content": "事外痴顽老，人中剩长身。\n开颜时頼酒，闭口不言贫。\n淡话常终夕，闲游动历旬。\n渔翁偶相遇，疑是武陵人。",
        "dynasty": "宋",
        "collection_info": null
    },
    {
        "uuid": "81d85328762bbd470741c4c82b8ba4ce",
        "title": "寓嘆四首  其四",
        "author": "陆游",
        "content": "老阅市朝久，纷纷常厌看。\n人纡绶紫艾，家拥毂朱丹。\n不羡官曹热，惟怜眼境寒。\n东涂与西抹，感旧一长嘆。",
        "dynasty": "宋",
        "collection_info": null
    },
    {
        "uuid": "8af475b83995d9d0e618cd60f1a68ab9",
        "title": "嘉定己巳立秋得膈上疾近寒露乃小愈十二首  其一",
        "author": "陆游",
        "content": "独立溪桥看落晖，残芜漠漠蝶飞飞。\n从来泽国秋常晚，嘆息衰翁已衲衣。",
        "dynasty": "宋",
        "collection_info": null
    },
    {
        "uuid": "72e8d44626a43d63359e5bbb190f770c",
        "title": "嘉定己巳立秋得膈上疾近寒露乃小愈十二首  其二",
        "author": "陆游",
        "content": "今年病老遂难禁，二竖奔逃岂易寻。\n风雨三更僮仆睡，自持残烛检千金。",
        "dynasty": "宋",
        "collection_info": null
    },
    {
        "uuid": "6e369c2a53b5d0ef93522588c44cee3f",
        "title": "嘉定己巳立秋得膈上疾近寒露乃小愈十二首  其三",
        "author": "陆游",
        "content": "穷销壮岁功名志，病过新秋赏咏时。\n自古世间如意少，天公宁肯为君私。",
        "dynasty": "宋",
        "collection_info": null
    },
    {
        "uuid": "5ee9f9b89c55b052b7f524d535bd725b",
        "title": "嘉定己巳立秋得膈上疾近寒露乃小愈十二首  其四",
        "author": "陆游",
        "content": "小诗苦思凭谁赏，绿酒盈尊每独倾。\n老境情悰例如此，不须惆怅感余生。",
        "dynasty": "宋",
        "collection_info": null
    },
    {
        "uuid": "f89ae004e45b15e03ad21b9c90c9e7fa",
        "title": "嘉定己巳立秋得膈上疾近寒露乃小愈十二首  其五",
        "author": "陆游",
        "content": "一枕鸟声残晓梦，半窗竹影弄新晴。\n屏深室暖秋垂老，粥美蔬香疾渐平。",
        "dynasty": "宋",
        "collection_info": null
    },
    {
        "uuid": "24425cd5595c8038b4e7d66ae1335b23",
        "title": "嘉定己巳立秋得膈上疾近寒露乃小愈十二首  其六",
        "author": "陆游",
        "content": "半饥半饱随时过，无客无书尽日闲。\n童子贪眠呼不省，狸奴恋暖去仍还。",
        "dynasty": "宋",
        "collection_info": null
    },
    {
        "uuid": "8f65bf6dc268d19d611a3f26dac7cdca",
        "title": "嘉定己巳立秋得膈上疾近寒露乃小愈十二首  其七",
        "author": "陆游",
        "content": "粥香可爱贫方觉，睡味无穷老始知。\n要识放翁真受用，大冠长剑只成痴。",
        "dynasty": "宋",
        "collection_info": null
    },
    {
        "uuid": "b684b10c896e444a2b7aaa3c7556defd",
        "title": "嘉定己巳立秋得膈上疾近寒露乃小愈十二首  其八",
        "author": "陆游",
        "content": "小诗闲淡如秋水，病后殊胜未病时。\n自翦矮笺誊断稿，不嫌墨浅字倾欹。",
        "dynasty": "宋",
        "collection_info": null
    },
    {
        "uuid": "01a2add24f4093f3f9ee350beb2c23e4",
        "title": "嘉定己巳立秋得膈上疾近寒露乃小愈十二首  其九",
        "author": "陆游",
        "content": "八月吴中风露秋，子鹅可炙酒新篘。\n老人病愈乡闾喜，处处邀迎共献酬。",
        "dynasty": "宋",
        "collection_info": null
    },
    {
        "uuid": "b46ace11370854952e1c076691e09df3",
        "title": "嘉定己巳立秋得膈上疾近寒露乃小愈十二首  其一○",
        "author": "陆游",
        "content": "清泉白米山家有，盐酪犹从小市求。\n寸步须扶本常事，细书妨读却闲愁。",
        "dynasty": "宋",
        "collection_info": null
    },
    {
        "uuid": "72021f28be626fe85d9356b1952edf00",
        "title": "嘉定己巳立秋得膈上疾近寒露乃小愈十二首  其一一",
        "author": "陆游",
        "content": "束书不观万事休，谁令识字惹闲愁。\n胸中作祟知何物，不是当年老督邮。",
        "dynasty": "宋",
        "collection_info": null
    },
    {
        "uuid": "05c340bf8cb9cb568ddeb007b0ea142e",
        "title": "嘉定己巳立秋得膈上疾近寒露乃小愈十二首  其一二",
        "author": "陆游",
        "content": "客疾无根莫浪忧，今朝扫尽不容留。\n饭囊酒瓮非吾事，只贮千岩万壑秋。",
        "dynasty": "宋",
        "collection_info": null
    },
    {
        "uuid": "61f77c1b416472a8d6c125d9b6a4d4b0",
        "title": "病中卧闻舂声二首  其一",
        "author": "陆游",
        "content": "丘嫂羹存先戛釜，山僧斋竟始鸣钟。\n孰知造物独怜我，一日未尝无夕舂。",
        "dynasty": "宋",
        "collection_info": null
    },
    {
        "uuid": "b327ddc94e579522de9665e39fcf18d0",
        "title": "病中卧闻舂声二首  其二",
        "author": "陆游",
        "content": "妄想说梅犹止渴，真闻舂米固忘饥。\n未论炊熟香生甑，已觉抄来雪满匙。",
        "dynasty": "宋",
        "collection_info": null
    },
    {
        "uuid": "07adeb351d6d14172e6f42873039e4ec",
        "title": "病小减復作三首  其一",
        "author": "陆游",
        "content": "一身真剩长，两月抱沉绵。\n吟作楚人语，耸成山字肩。\n灾从季主卜，药欠宋清钱。\n弥老弥堪笑，藜羹且信缘。",
        "dynasty": "宋",
        "collection_info": null
    },
    {
        "uuid": "1227b342fd163f71ff61d2ea22fce4f6",
        "title": "病小减復作三首  其二",
        "author": "陆游",
        "content": "卫养元无术，衰残只自悲。\n扶行十步地，强坐一炊时。\n枕藉漆园语，呻吟栗里诗。\n灾年未易过，那敢望期颐。",
        "dynasty": "宋",
        "collection_info": null
    },
    {
        "uuid": "a7758a5f6dc3090be30f08fc714833cc",
        "title": "病小减復作三首  其三",
        "author": "陆游",
        "content": "晨粥半茶碗，秋衣一布裘。\n酒惟诗裏见，山向梦中游。\n卜繇儿能测，药方僧为求。\n重阳无半月，尚泥菊花不。",
        "dynasty": "宋",
        "collection_info": null
    },
    {
        "uuid": "69fee56c0ae19b706cb49551e82004f5",
        "title": "病思六首  其一",
        "author": "陆游",
        "content": "水碓舂粳滑胜珠，地炉燔芋软如酥。\n老来自爱盘餐美，安得高人共破除。",
        "dynasty": "宋",
        "collection_info": null
    },
    {
        "uuid": "a85f3f9bf4e53ea2888906a3b6b87721",
        "title": "病思六首  其二",
        "author": "陆游",
        "content": "杀物求君舌本肥，是非岂復待深思。\n即今不足何时足，小甑香粳日两炊。",
        "dynasty": "宋",
        "collection_info": null
    },
    {
        "uuid": "0b773c0e92b591678ae0d41a17d45805",
        "title": "病思六首  其三",
        "author": "陆游",
        "content": "江上秋风芦荻声，鱼虾日日厌煎烹。\n病来作意停鲜食，留得青钱买放生。",
        "dynasty": "宋",
        "collection_info": null
    },
    {
        "uuid": "564756ec67ecb8c8948058d2179110c5",
        "title": "病思六首  其四",
        "author": "陆游",
        "content": "行携驯鹿寄消摇，共饱山蔬与药苗。\n本自入山缘服玉，不应忘味待闻韶。",
        "dynasty": "宋",
        "collection_info": null
    },
    {
        "uuid": "1c1553eb056b852d554e65b516c92ea8",
        "title": "病思六首  其五",
        "author": "陆游",
        "content": "西山雪外巢松客，南岳岩前洗钵僧。\n平日寄怀常在此，秋风剩欲办行縢。",
        "dynasty": "宋",
        "collection_info": null
    },
    {
        "uuid": "dde84b561b6b72bca5c7a2dda36ba87c",
        "title": "病思六首  其六",
        "author": "陆游",
        "content": "窗扉寂寂秋将晚，灯火昏昏夜向阑。\n不是暮年能耐病，道人心地本来宽。",
        "dynasty": "宋",
        "collection_info": null
    },
    {
        "uuid": "4d86e0b47f7b8048dc5fcb0ca19a54e4",
        "title": "病中自遣三首  其一",
        "author": "陆游",
        "content": "孤灯如露萤，熠熠北窗下。\n我亦气仅属，厌厌迫衰谢。\n平生更事熟，生死等昼夜。\n行年八十五，八十九已化。\n虽云病恼侵，处此亦闲暇。\n人扶时出门，清溪带茆舍。",
        "dynasty": "宋",
        "collection_info": null
    },
    {
        "uuid": "f3dfe5b41d347c9f47df384dc8f03b8d",
        "title": "病中自遣三首  其二",
        "author": "陆游",
        "content": "一鸦振羽鸣，窗色忽已缟。\n众鸟次第来，各矜语言好。\n病夫正拥被，宛若儿在褓。\n跣婢职衣襦，丫童谨除扫。\n红日已入帘，吾岂尚恨早。\n悠然一杯粥，顽钝聊自保。",
        "dynasty": "宋",
        "collection_info": null
    },
    {
        "uuid": "63ff68eaea4568f42775a20caedba010",
        "title": "病中自遣三首  其三",
        "author": "陆游",
        "content": "少时揣无才，一意守贫贱。\n穷阎依马磨，小石写馿券。\n中年更可笑，憔悴客异县。\n何曾得一饱，尘土空满面。\n即今况已病，百衰相俱见。\n虽然亦自重，未忍悲秋扇。",
        "dynasty": "宋",
        "collection_info": null
    },
    {
        "uuid": "e9d7d10b0ac63f5368af0a69388fae04",
        "title": "八月二十三夜梦中作",
        "author": "陆游",
        "content": "道士上天鹤一隻，老僧住庵云半间。\n去来尽向无心得，痴黠相除到处闲。\n江山千里互明晦，鱼鸟十年相往还。\n高岩缥缈人不到，醉中为子题其颜。",
        "dynasty": "宋",
        "collection_info": null
    },
    {
        "uuid": "bc71cfe765727ae5de9fb2b66f3a9c45",
        "title": "病少间作",
        "author": "陆游",
        "content": "身如水有沤，病如云无根。\n方其未散间，妄谓有我存。\n沤坏水渺然，云灭宁遗痕。\n回首乃可笑，妄想生怨恩。\n念我曩昔时，一笏朝帝阍。\n既老復何为，钓鱼石帆村。\n今年病卧久，惨痛不可言。\n一念忽超诣，二竖皆忙奔。\n吾居本广大，谈笑决其藩。\n还持一尊酒，往酹湘水魂。",
        "dynasty": "宋",
        "collection_info": null
    },
    {
        "uuid": "bf30a150d54b1b6ad2a1b6aecfa1d97e",
        "title": "秋晚幽居",
        "author": "陆游",
        "content": "吴中秋晚气犹和，疾竖其如此老何。\n鸟语渐稀人睡美，木阴初薄夕阳多。\n扫园日日成幽趣，抚枕时时亦浩歌。\n车辙久空君勿嘆，文殊自解问维摩。",
        "dynasty": "宋",
        "collection_info": null
    },
    {
        "uuid": "344059b30b57f2e0a36ce6f97e72a093",
        "title": "病中思出游",
        "author": "陆游",
        "content": "病境虽犹在，秋天已自清。\n闲思寻酒伴，懒畏主诗盟。\n烟艇桐江去，篮舆剡县行。\n会心随处住，便足了余生。",
        "dynasty": "宋",
        "collection_info": null
    },
    {
        "uuid": "77bd8abf3beb4d2f67d8c2c547e98c2c",
        "title": "九月初作",
        "author": "陆游",
        "content": "莫笑衡茆陋，幽情得细论。\n客疏惭啜醢，僧熟认敲门。\n杳杳烟中剎，昏昏雨外村。\n登高负今岁，老病易消魂。",
        "dynasty": "宋",
        "collection_info": null
    },
    {
        "uuid": "d0352a1ad7eca5ddd10013a2f84b3da5",
        "title": "四日夜鷄未鸣起作",
        "author": "陆游",
        "content": "放翁病过秋，忽起作醉墨。\n正如久蛰龙，青天飞霹雳。\n虽云堕怪奇，要胜常悯默。\n一朝此翁死，千金求不得。",
        "dynasty": "宋",
        "collection_info": null
    },
    {
        "uuid": "e6b613f9a934aba7cca1d3db962f296a",
        "title": "卧病杂题五首  其一",
        "author": "陆游",
        "content": "㕮咀初成药，咿哑半掩扉。\n病知身健乐，闲觉宦游非。\n小涧看猿饮，枯筇拥鹤归。\n今朝更堪喜，书札得淮淝。",
        "dynasty": "宋",
        "collection_info": null
    },
    {
        "uuid": "4420e9dc5f54f3e0a2d27926de3cd7a1",
        "title": "卧病杂题五首  其二",
        "author": "陆游",
        "content": "鸥鹭驯亭沼，琴书悦性灵。\n身叨乡祭酒，孙为国添丁。\n烟浦收菰菜，秋山斸茯苓。\n虚名吾所薄，未应少微星。",
        "dynasty": "宋",
        "collection_info": null
    },
    {
        "uuid": "0a26b766ee356dfaa337e8fe27805813",
        "title": "卧病杂题五首  其三",
        "author": "陆游",
        "content": "陋室施床迮，穷阎问疾疏。\n加餐惟是粥，弄笔不成书。\n盎盎新篘酒，青青小摘蔬。\n客来邀褫带，聊示小勤渠。",
        "dynasty": "宋",
        "collection_info": null
    },
    {
        "uuid": "ee37b1c6f3b2955578976ec643684f20",
        "title": "卧病杂题五首  其四",
        "author": "陆游",
        "content": "终日常辞客，经秋半在床。\n爱穷留作伴，谙病与相忘。\n竈婢工烹粥，园丁习写方。\n今朝有奇事，久雨得窗光。",
        "dynasty": "宋",
        "collection_info": null
    },
    {
        "uuid": "fea745c108517d1b1660d4531b839124",
        "title": "卧病杂题五首  其五",
        "author": "陆游",
        "content": "人间跛男子，物外病维摩。\n但可妨趋拜，何因废啸歌。\n菜羹酰醤薄，村巷棘茨多。\n举手谢邻父，非君谁肯过。",
        "dynasty": "宋",
        "collection_info": null
    },
    {
        "uuid": "81f0e9436bb335de48ab643c5d5644b9",
        "title": "读华佗传",
        "author": "陆游",
        "content": "六籍虽残圣道醇，中更秦火不成尘。\n华佗老黠徒惊俗，吾岂无书可活人。",
        "dynasty": "宋",
        "collection_info": null
    },
    {
        "uuid": "7e270c2dbefaa63d5acee378c67011a7",
        "title": "家山",
        "author": "陆游",
        "content": "鹿食苹时犹命侣，鹤冲霄后尚思归。\n家山不忍何山隠，稽首虚空忏昨非。",
        "dynasty": "宋",
        "collection_info": null
    },
    {
        "uuid": "97f5c36bda008436ba89150d45d55152",
        "title": "九月十一日疾小间夜赋二首  其一",
        "author": "陆游",
        "content": "清夜房栊灯火微，此心病起更依依。\n空惊床下莎虫语，不见梁间巢燕归。\n苍砚有池残墨在，白头不栉乱书围。\n可怜未遽忘风月，犹梦华觞插羽飞。",
        "dynasty": "宋",
        "collection_info": null
    },
    {
        "uuid": "94071feda997bd8a697e8510683f2bb4",
        "title": "九月十一日疾小间夜赋二首  其二",
        "author": "陆游",
        "content": "病后衣巾尽觉宽，挈提裘领喟然嘆。\n孤灯不焰荧荧碧，小雨无声惨惨寒。\n只道清心灾自退，岂知非意病相干。\n平生最爱秋摇落，惆怅今年怯倚栏。",
        "dynasty": "宋",
        "collection_info": null
    },
    {
        "uuid": "d0e5b8355c10e754ca3c307ec3b31c1e",
        "title": "一病七十日",
        "author": "陆游",
        "content": "一病七十日，共疑无復生。\n堤全河渐復，师济寇将平。\n缥缈香云散，飕飗药鼎鸣。\n庭前有残菊，自笑尚关情。",
        "dynasty": "宋",
        "collection_info": null
    },
    {
        "uuid": "3f50d7701fb9fdc5d345a291c0d47c2d",
        "title": "西郊",
        "author": "陆游",
        "content": "七十辞北阙，五亩寄西郊。\n泳水鱼依藻，摩云鹤结巢。\n丐僧时问疾，卜叟或论交。\n社栎天全汝，宁当嘆繫匏。",
        "dynasty": "宋",
        "collection_info": null
    },
    {
        "uuid": "85538e5d75fd4be36042393dd1e88f99",
        "title": "蔬食",
        "author": "陆游",
        "content": "肉食从来意自疑，斋盂况与病相宜。\n老羝昔作春蔬祟，断稿今无晚钓诗。\n陌上烟苕谁采采，墙阴风叶正离离。\n人生饥饱初何校，一斛槟榔笑汝痴。",
        "dynasty": "宋",
        "collection_info": null
    },
    {
        "uuid": "c73ee7aa7b8f0d9c5d75c4bd79c47490",
        "title": "乙巳秋暮独酌四首  其一",
        "author": "陆游",
        "content": "孤云繫不定，野鹤笼难驯。\n卖药句曲秋，沽酒天台春。\n中原几流血，四海一闲人。\n邀月对我影，折花插我巾。\n花月成三友，江海为四邻。\n何敢忘吾君，巢由称外臣。",
        "dynasty": "宋",
        "collection_info": null
    },
    {
        "uuid": "f06bcfa6a2975d7cb48ff22b834510c3",
        "title": "乙巳秋暮独酌四首  其二",
        "author": "陆游",
        "content": "安期与羡门，秦汉迹已陈。\n不如东平公，一剑隠红尘。\n醉歌题市楼，墨色粲如新。\n叱咤兴风云，约束山川神。\n从我者谁欤，夜渡黄鹤津。",
        "dynasty": "宋",
        "collection_info": null
    },
    {
        "uuid": "afab6d62a1bcbe5dcf32866f2c71167f",
        "title": "乙巳秋暮独酌四首  其三",
        "author": "陆游",
        "content": "山阴老道士，寄情鱼鸟中。\n幽户绿萝月，孤舟白苹风。\n岂无小瓮熟，尊杓谁与同。\n邂逅得知心，一见嘆犹龙。",
        "dynasty": "宋",
        "collection_info": null
    },
    {
        "uuid": "78ece7148af4ebe4058b234df7fa7b68",
        "title": "乙巳秋暮独酌四首  其四",
        "author": "陆游",
        "content": "湖中有隠士，或谓千岁人。\n大儿严子陵，小儿贺季真。\n姓名莫能知，况可得疏亲。\n有竿不钓鱼，秋晚香粳新。",
        "dynasty": "宋",
        "collection_info": null
    },
    {
        "uuid": "0ecdd012d823acdf57d79d4e88c9eb13",
        "title": "秋晚",
        "author": "陆游",
        "content": "春将愁并至，秋与病相终。\n过望犹赊死，扶衰又入冬。\n拨香开社瓮，带睡听晨钟。\n懒放君无诮，天公尽见容。",
        "dynasty": "宋",
        "collection_info": null
    },
    {
        "uuid": "7b7d825a77166fba1b423c0deac64b8f",
        "title": "病中遣怀六首  其一",
        "author": "陆游",
        "content": "人生长短无百岁，八十五年行九分。\n堪笑痴翁作黠计，欲将绳子繫浮云。",
        "dynasty": "宋",
        "collection_info": null
    },
    {
        "uuid": "e03d013eb0657807ef73367937e2c4fc",
        "title": "病中遣怀六首  其二",
        "author": "陆游",
        "content": "放生何足为爱物，施药因行聊结缘。\n山舍老翁无事业，只将闲事占流年。",
        "dynasty": "宋",
        "collection_info": null
    },
    {
        "uuid": "9d8bdb7dc0c98162157e8ea98d1f2a36",
        "title": "病中遣怀六首  其三",
        "author": "陆游",
        "content": "鲜肥莫事肤寸舌，萧散何辜七尺躯。\n山路岂无孤店宿，渡头亦有小舟呼。",
        "dynasty": "宋",
        "collection_info": null
    },
    {
        "uuid": "f733e61f8ac3a004f037607391e2552f",
        "title": "病中遣怀六首  其四",
        "author": "陆游",
        "content": "家贫不与身添业，病久宁非天儆予。\n扫尽世间闲忿慾，小园烟雨种春蔬。",
        "dynasty": "宋",
        "collection_info": null
    },
    {
        "uuid": "e565cb6e870ea7eaff577d63584d71c5",
        "title": "病中遣怀六首  其五",
        "author": "陆游",
        "content": "菘芥煮羹甘胜蜜，稻粱炊饭滑如珠。\n上方香积宁过此，惭愧天公养病夫。",
        "dynasty": "宋",
        "collection_info": null
    },
    {
        "uuid": "b9701e40e04b838d7efbef757bbb2f42",
        "title": "病中遣怀六首  其六",
        "author": "陆游",
        "content": "开皱紫栗如拳大，带叶黄柑染袖香。\n天与山家讲邻好，江天昨夜有新霜。",
        "dynasty": "宋",
        "collection_info": null
    },
    {
        "uuid": "df6662f6d1fcbcb13957a6527293ffd8",
        "title": "六言二首  其一",
        "author": "陆游",
        "content": "满帽秋风入剡，半帆寒日游吴。\n问子行装何在，带间笑指葫芦。",
        "dynasty": "宋",
        "collection_info": null
    },
    {
        "uuid": "621cd00f20e7b8a2b4f9573856a65f20",
        "title": "六言二首  其二",
        "author": "陆游",
        "content": "不慕生为柱国，何须死向扬州。\n但愿此身无病，天台剡县闲游。",
        "dynasty": "宋",
        "collection_info": null
    },
    {
        "uuid": "4b30e3aa2a322ec028d658a80aa4289a",
        "title": "野兴",
        "author": "陆游",
        "content": "蓍草晨占大易爻，松肪夜借隠书抄。\n饥时每就猿分果，宿处时从鹤寄巢。\n旋卖荆薪持取醉，偶逢野叟即论交。\n颓然坐阅人间事，耐辱禁愁却自嘲。",
        "dynasty": "宋",
        "collection_info": null
    },
    {
        "uuid": "5574bcbdb0a6fe40d84fc9beec059e69",
        "title": "远游",
        "author": "陆游",
        "content": "壮年不作故山归，老去方知浪走非。\n挂日片帆吴赤壁，嘶风疋马蜀青衣。\n交游虽广知心少，香火徒勤愿力微。\n堪笑只今成底事，青灯无恙且相依。",
        "dynasty": "宋",
        "collection_info": null
    },
    {
        "uuid": "cbef232f037b5892a127d0f2c1933c2c",
        "title": "反远游",
        "author": "陆游",
        "content": "卖却貂裘买钓舟，久将身世付悠悠。\n行歌西郭红桥路，烂醉东关白塔秋。\n夜泊驿亭观月上，晓登僧阁听猿愁。\n一生身属官仓米，剩喜残年得自由。",
        "dynasty": "宋",
        "collection_info": null
    },
    {
        "uuid": "65478386227db68466a35f6674857e02",
        "title": "病着",
        "author": "陆游",
        "content": "病着今年剧，衰来次第新。\n茅茨安久处，刍豢罢前陈。\n零落闲边句，逍遥事外身。\n村东褚草蕈，一笑得常珍。",
        "dynasty": "宋",
        "collection_info": null
    },
    {
        "uuid": "cce158cc339c62b63070546cc037eb87",
        "title": "梅市",
        "author": "陆游",
        "content": "小雨长堤古寺西，不容羸马惜障泥。\n时平道路铃声少，岁乐坊场酒价低。\n烟树浅深山驿近，野歌断续客魂迷。\n残躯不料重来此，一首清诗手自题。",
        "dynasty": "宋",
        "collection_info": null
    },
    {
        "uuid": "41f35d3d74740fa0d83771c7cc8704c6",
        "title": "梅市书事",
        "author": "陆游",
        "content": "羸马孤愁不可胜，小诗未忍付瞢腾。\n一声客枕江头雁，数点商船雨外灯。",
        "dynasty": "宋",
        "collection_info": null
    },
    {
        "uuid": "5d6aec55b65c2dfd6f3766b93e47952b",
        "title": "病减",
        "author": "陆游",
        "content": "病减停汤熨，身衰頼按摩。\n书亏平日课，睡比故年多。\n龟卜占休泰，医方校阙讹。\n有时还一笑，隔浦起渔歌。",
        "dynasty": "宋",
        "collection_info": null
    },
    {
        "uuid": "bad6b92b94577fd15ee3f6e1aac46ed1",
        "title": "幽居即事二首  其一",
        "author": "陆游",
        "content": "山崦可伐薪，稻陇可负耒。\n但令二事集，一饱已有在。\n霜林两株橘，春圃数畦菜。\n仁哉造物心，乞我曾不爱。\n炊烹付樵青，鉏灌頼阿对。\n乃翁亦自为，高枕听晨碓。",
        "dynasty": "宋",
        "collection_info": null
    },
    {
        "uuid": "c45f4415f69c56a2bd0c2e16159e364c",
        "title": "幽居即事二首  其二",
        "author": "陆游",
        "content": "书几积流尘，砚池渍浅墨。\n老夫自省事，童子岂不力。\n人生适可尔，过计亦何得。\n胡为弃梨枣，日夜长荆棘。\n洗汝侈汰心，去汝骄吝色。\n一菜饱有余，奚取万钱食。",
        "dynasty": "宋",
        "collection_info": null
    },
    {
        "uuid": "d1c144e1e5daba25bb26d94cf18f1942",
        "title": "羸疾",
        "author": "陆游",
        "content": "羸疾止还作，已过秋暮时。\n但当名百药，那更谒三医。\n强饭幸如昨，清游元有期。\n新霜宜野店，行矣不须疑。",
        "dynasty": "宋",
        "collection_info": null
    },
    {
        "uuid": "01869b3c68581a9ebfd83352856f71f5",
        "title": "九月二十五日鷄鸣前起待旦",
        "author": "陆游",
        "content": "堪笑枯肠渐畏茶，夜阑坐起听城笳。\n炉温自拨深培火，灯暗犹垂半结花。\n断梦不妨寻枕上，孤愁还似客天涯。\n扫尘拾得残诗稿，满纸风鸦字半斜。",
        "dynasty": "宋",
        "collection_info": null
    },
    {
        "uuid": "cb2bbc55d0869bff855215884b96b1dd",
        "title": "秋夕排闷十韵",
        "author": "陆游",
        "content": "湖海双归棹，蓬蒿一病翁。\n幽居天镜北，别墅石帆东。\n云岫翩孤鹤，烟汀渺断鸿。\n一从生白髮，几见落丹枫。\n独立中庭月，欹眠满院蛩。\n藜羹晨糁白，葑火夜炉红。\n物外缘虽薄，尘中念已空。\n放鱼从长者，累塔伴群童。\n野寺观冬忏，丛祠祷岁丰。\n行歌与坐睡，处处现神通。",
        "dynasty": "宋",
        "collection_info": null
    },
    {
        "uuid": "20c326b20c01e7ca22b093e59b03899f",
        "title": "宴坐二首  其一",
        "author": "陆游",
        "content": "气住即存神，心安自保身。\n谁欤二竖子，卓尔一真人。\n气泝如潮上，津流若酒醇。\n幽居幸无事，莫玩物华新。",
        "dynasty": "宋",
        "collection_info": null
    },
    {
        "uuid": "22b4166458e8bca0f0817625d3dbaf8f",
        "title": "宴坐二首  其二",
        "author": "陆游",
        "content": "周流惟一气，天地与人同。\n天道故不息，人为斯有穷。\n蛟龙上云雨，鱼鸟困池笼。\n宴坐观兹理，吾其若发蒙。",
        "dynasty": "宋",
        "collection_info": null
    },
    {
        "uuid": "7e9809f37a0818b18931f8a7fc622c69",
        "title": "小室",
        "author": "陆游",
        "content": "术浅难医忘，文疏不送穷。\n诗囊逢厄运，药裹少新功。\n小室香凝碧，明窗日射红。\n邻翁来问疾，少话莫匆匆。",
        "dynasty": "宋",
        "collection_info": null
    },
    {
        "uuid": "25afc98ad2057d049460b8eeba3439bc",
        "title": "舟次浦口",
        "author": "陆游",
        "content": "吾孽本自作，此生元有涯。\n三江去浩荡，一橹任呕哑。\n卖药村村市，炊粳处处家。\n相逢喜亡恙，不敢厌喧譁。",
        "dynasty": "宋",
        "collection_info": null
    },
    {
        "uuid": "1aadfd77c46cac1814a336d64ebb0bb2",
        "title": "开炉",
        "author": "陆游",
        "content": "余疾三分在，闲愁一点无。\n书能伴孙读，身欲却人扶。\n霁日鸦鸣乐，清霜草蔓枯。\n南山送僧炭，随事且开炉。",
        "dynasty": "宋",
        "collection_info": null
    },
    {
        "uuid": "fcd9967d293f9329d1822470ce5524e1",
        "title": "散怀二首  其一",
        "author": "陆游",
        "content": "东行西行一日过，深酌浅酌万事休。\n亦知衣食将不继，老甚安能怀百忧。",
        "dynasty": "宋",
        "collection_info": null
    },
    {
        "uuid": "f8521f052e66be21f73deb9ddd94889e",
        "title": "散怀二首  其二",
        "author": "陆游",
        "content": "中年绝慾不復念，今日肉食夫何难。\n天公赋与本来薄，一概扫空方少安。",
        "dynasty": "宋",
        "collection_info": null
    },
    {
        "uuid": "ebf5cb374acac4b8074a4d1325cdbb4e",
        "title": "子虡当以十月离淝上喜而有作",
        "author": "陆游",
        "content": "十月霜侵客子衣，片帆计已发淮淝。\n山林独往我何敢，州县徒劳儿未非。\n传舍方寒索调护，里门终日待来归。\n解装且共灯前语，万事真当付一欷。",
        "dynasty": "宋",
        "collection_info": null
    },
    {
        "uuid": "41d006d06dcaae9dd39a86e143439d67",
        "title": "病来",
        "author": "陆游",
        "content": "抱疴虽可验，应接每安徐。\n正使须弹塞，宁当快扫除。\n寡言方祸始，省事养灾余。\n一饱吾何欠，香粳荐美蔬。",
        "dynasty": "宋",
        "collection_info": null
    },
    {
        "uuid": "4edf283566e13584d169a42744697797",
        "title": "舟中晨起",
        "author": "陆游",
        "content": "天宇清寒病体轻，烟波聊復事宵征。\n橹横舟尾霜如抹，犬走篱根叶有声。\n萧尹威名空赫赫，班侯智略本平平。\n不如归结迎神社，长笛圜鼙送此生。",
        "dynasty": "宋",
        "collection_info": null
    },
    {
        "uuid": "9f9b58f34e44a6d7cb5fe42416041e16",
        "title": "江村",
        "author": "陆游",
        "content": "江村连夜有飞霜，柿正丹时橘半黄。\n转枕却寻惊断梦，拨炉偶见爇残香。\n医无绝艺空三易，死与浮生已两忘。\n拈得一书还懒看，卧听孙子诵琅琅。",
        "dynasty": "宋",
        "collection_info": null
    },
    {
        "uuid": "9e15527b76568c8ae74e02b0e0413b48",
        "title": "兀兀",
        "author": "陆游",
        "content": "兀兀心非睡，惺惺口不言。\n齿津生颊舌，鼻息撼墙垣。\n书愧儿童问，年叨里巷尊。\n贫家有喜事，黍酒带醅浑。",
        "dynasty": "宋",
        "collection_info": null
    },
    {
        "uuid": "cdbe6be4c565df819fee4fca47d762d3",
        "title": "道怀",
        "author": "陆游",
        "content": "织罢化吾梭，棋终烂汝柯。\n药灵刀匕足，语妙立谈多。\n楂浦吹横笛，桐江买短蓑。\n白鸥真可友，万里渺烟波。",
        "dynasty": "宋",
        "collection_info": null
    },
    {
        "uuid": "4e1fd347c83b1415bac400f94de98021",
        "title": "柯山道上作",
        "author": "陆游",
        "content": "道路如绳直，郊园似砥平。\n山为翠螺踊，桥作彩虹明。\n午酌金丸橘，晨炊玉粒粇。\n江村好时节，及我疾初平。",
        "dynasty": "宋",
        "collection_info": null
    },
    {
        "uuid": "d18ad41588310c1a676198642ab9c61e",
        "title": "病后自咏",
        "author": "陆游",
        "content": "狂豪扫去得衰残，数啜芳醪兴亦阑。\n闭户交朋疏索尽，捐书日月破除难。\n盘除鲜食生蔬美，衣耸吟肩束带宽。\n頼有一条差自慰，高眠常到日三竿。",
        "dynasty": "宋",
        "collection_info": null
    },
    {
        "uuid": "65b8ffe1b7ee9b400c449b160042f3ee",
        "title": "十月九日",
        "author": "陆游",
        "content": "酒开瓮面扑人香，菊折霜余满把黄。\n我是化工君信否，放迟一月作重阳。",
        "dynasty": "宋",
        "collection_info": null
    },
    {
        "uuid": "7fa6a30dc609bd4b8333e22513e6e252",
        "title": "三三孙十月九日生日翁翁为赋诗为寿",
        "author": "陆游",
        "content": "正过重阳一月时，龟堂欢喜抱孙枝。\n弃襦已足惊关吏，堆笏宁惟取世资。\n落笔千言犹细事，读书万卷要深期。\n汝翁豪杰非今士，不用担簦更觅师。",
        "dynasty": "宋",
        "collection_info": null
    },
    {
        "uuid": "e80d20860efc4e9ea0e0a799a7e7d3d1",
        "title": "江路",
        "author": "陆游",
        "content": "江路最初程，飘然两屦轻。\n少留云际宿，徐待月明行。\n雁起平沙影，泉轻断岸声。\n谁知游剡兴，不减上青城。",
        "dynasty": "宋",
        "collection_info": null
    },
    {
        "uuid": "eca904af7ccb4dfd615dab20ea69f58c",
        "title": "初冬二首  其一",
        "author": "陆游",
        "content": "落叶纷纷十月时，今年霜比去年迟。\n山猿引子饮幽涧，野鹊结巢争堕枝。\n岭北片云生峭绝，桥东残水漾沦漪。\n病衰自怪诗情尽，造物撩人乃尔奇。",
        "dynasty": "宋",
        "collection_info": null
    },
    {
        "uuid": "df0e8735c6e9fcec7fbd00afd0b09ed7",
        "title": "初冬二首  其二",
        "author": "陆游",
        "content": "落叶窗前已作堆，地炉微火拨残灰。\n梦中无祟败蔬圃，饭后有歌夸芋魁。\n袅袅清笳催日晚，萧萧新雁带寒来。\n更宽十日可闲出，会挈一壶寻早梅。",
        "dynasty": "宋",
        "collection_info": null
    },
    {
        "uuid": "75945e89fa5718a127041ec85149989a",
        "title": "夜坐二首  其一",
        "author": "陆游",
        "content": "餠饵支遥夜，薪烝御早寒。\n卧闻风浩荡，起视斗阑干。\n鷄怯飞霜重，鸦惊出月残。\n挑灯搔短髮，顾影发吾嘆。",
        "dynasty": "宋",
        "collection_info": null
    },
    {
        "uuid": "8998ed0b9fe709b8c9584eb1d2c44ae1",
        "title": "夜坐二首  其二",
        "author": "陆游",
        "content": "药裹关心处，篝灯照影时。\n文书用遮眼，枣栗可无饥。\n素业存农圃，颓龄迫耄期。\n盖棺万事已，唯负国恩私。",
        "dynasty": "宋",
        "collection_info": null
    },
    {
        "uuid": "6190e8113c61fddb10beb7b03d26ffc1",
        "title": "残菊",
        "author": "陆游",
        "content": "残菊一枝香未残，夜窗拈起百回看。\n过时只恐难相笑，我是三朝旧史官。",
        "dynasty": "宋",
        "collection_info": null
    },
    {
        "uuid": "0d299e1f6d53e9b672678811b692d80b",
        "title": "久病",
        "author": "陆游",
        "content": "卧疾阅三时，冥冥不自持。\n婢谙曾制药，犬识旧迎医。\n质贷交亲厌，呻吟里巷知。\n有时推枕起，清啸尚能奇。",
        "dynasty": "宋",
        "collection_info": null
    },
    {
        "uuid": "df8f690babd38ff88c0922d92552755f",
        "title": "病小愈喜晴",
        "author": "陆游",
        "content": "云边采药喜身轻，灯下观书觉眼明。\n扰扰已空浮世事，依依还作苦吟声。\n又为天地几年客，顿觉轩窗三日晴。\n深愧山童怜寂寞，风炉传法煮芜菁。",
        "dynasty": "宋",
        "collection_info": null
    },
    {
        "uuid": "d7833c0bb2fd5c0ae30596074dab8ef1",
        "title": "租税",
        "author": "陆游",
        "content": "占星起饭犊，待月出输租。\n遇崄频呼侣，扶辕数戒奴。\n畏饥怀餠饵，愁雪备薪樗。\n意象今谁识，当年赋两都。",
        "dynasty": "宋",
        "collection_info": null
    },
    {
        "uuid": "bf615dc78b42f76fc0354bb83521b505",
        "title": "初寒",
        "author": "陆游",
        "content": "雨霁林犹滴，泥新路易干。\n萧条山步晚，憔悴客衣单。\n小女收鱼笱，童儿放鸭栏。\n初寒岂不好，衰病自无欢。",
        "dynasty": "宋",
        "collection_info": null
    },
    {
        "uuid": "392eefcc4f0238a79333770374605a25",
        "title": "呻吟",
        "author": "陆游",
        "content": "呻吟半岁掩柴扉，性命惟存气力微。\n夙业岂能逃马麦，穷居頼是惯牛衣。\n浊清且復分贤圣，今昨谁能论是非。\n一段光明君记取，要知无念是真归。",
        "dynasty": "宋",
        "collection_info": null
    },
    {
        "uuid": "b5d5883dcc099fe4110a691f7adcd59b",
        "title": "山墅",
        "author": "陆游",
        "content": "烟水烟林老结庐，人间用短更谁如。\n软蒲稳背供危坐，小帜障灯便细书。\n莫欺衰病归山墅，曾领诸儒上石渠。\n贞观开元嗟已远，为君试说绍兴初。",
        "dynasty": "宋",
        "collection_info": null
    },
    {
        "uuid": "4e3a00f9ea57f67280d81dfe5faafc8d",
        "title": "十月二十四日夜梦中送庐山道人归山",
        "author": "陆游",
        "content": "平生不到三公府，晚岁归来五老庵。\n夙士极知成殿后，吾曹所頼作司南。\n孤舟夜泊滩声恶，小瓮晨香雪意酣。\n笑语床隅拄杖子，即今惟汝是同参。",
        "dynasty": "宋",
        "collection_info": null
    },
    {
        "uuid": "0f5d21fdbfb2f00231b9ced59e64de86",
        "title": "病后晨兴食粥戏书",
        "author": "陆游",
        "content": "蝴蝶庄周安在哉，达人聊借作嘲诙。\n不知此自随缘住，更把晨窗粥几杯。",
        "dynasty": "宋",
        "collection_info": null
    },
    {
        "uuid": "614a971eb0540ea68d56270daafeaaf8",
        "title": "赠僧二首  其一",
        "author": "陆游",
        "content": "松间数语淡交成，不喜将身世上行。\n安得北窗风雪夜，地炉相对煮芜菁。",
        "dynasty": "宋",
        "collection_info": null
    },
    {
        "uuid": "259cf838ec5d0df185126fe31d1a924b",
        "title": "赠僧二首  其二",
        "author": "陆游",
        "content": "长明灯下三更雨，旦过寮前万里身。\n正使未能超佛祖，也应小胜市朝人。",
        "dynasty": "宋",
        "collection_info": null
    },
    {
        "uuid": "7a2ade2d33da839766a763de1fa51b7a",
        "title": "游山三首  其一",
        "author": "陆游",
        "content": "一生万里着行縢，抖擞尘埃尚未能。\n不怕语音时带剡，敢辞生计略如僧。\n疏梅渐动清溪曲，霁雪遥看古塔层。\n唤起故年清绝梦，数声柔橹下巴陵。",
        "dynasty": "宋",
        "collection_info": null
    },
    {
        "uuid": "8dd0b29f0f993a717844e1a69b4e387e",
        "title": "游山三首  其二",
        "author": "陆游",
        "content": "萧然破帽伴枯藤，逢着青山不厌憎。\n家似江淮归业户，身如湖岭罢参僧。\n煨柴夜宿寒炉火，洗釜晨敲古涧冰。\n果向此中能得趣，宦途捷径不须曾。",
        "dynasty": "宋",
        "collection_info": null
    },
    {
        "uuid": "e6dc9680b50eb38f0b2cfc083d49a69e",
        "title": "游山三首  其三",
        "author": "陆游",
        "content": "九十衰翁心尚孩，幅巾随处一悠哉。\n偶扶拄杖登山去，却唤孤舟过渡来。\n酒市拥途观嵬峨，僧庐借榻寄咍台。\n吾生清绝烦君看，不枉人间梦一回。",
        "dynasty": "宋",
        "collection_info": null
    },
    {
        "uuid": "423b3f7372da4b95a044e4f0fc06144c",
        "title": "农圃歌",
        "author": "陆游",
        "content": "我不如老农，占地亩一钟。\n东作虽有时，力耕在兹冬。\n张灯观夜织，高枕听晨舂。\n时时唤邻里，旨蓄亦可供。\n我不如老圃，父子日相从。\n一鉏万事足，不求定远封。\n春泥剪绿韭，秋雨畦青菘。\n放筯有余味，岂不烹噞喁。\n乃者半年病，清镜满衰容。\n尘生一䩫屐，壁倚一枝筇。\n惟有呻吟声，和合床下蛩。\n青灯照兀兀，布衲聊自缝。",
        "dynasty": "宋",
        "collection_info": null
    },
    {
        "uuid": "f3f866fc522f8c7c3b8cf8c5d14c253d",
        "title": "赠拄杖",
        "author": "陆游",
        "content": "历险横空捷有神，得来元自剡溪滨。\n同为万里江湖客，共见三生风月身。\n不怕云中伴鳬舄，只愁雨后长龙鳞。\n何妨更悟无生理，露柱灯笼一话新。",
        "dynasty": "宋",
        "collection_info": null
    },
    {
        "uuid": "f656dd8ae6a50c0b423188bc6be8e08c",
        "title": "赠猫",
        "author": "陆游",
        "content": "执鼠无功元不劾，一箪鱼饭以时来。\n看君终日常安卧，何事纷纷去又回。",
        "dynasty": "宋",
        "collection_info": null
    },
    {
        "uuid": "48b4d940078bd1286b785be7f6c19025",
        "title": "宫词",
        "author": "陆游",
        "content": "秋露萧萧洗秋月，梦断陈宫白银阙。\n临春结绮底处所，回首已成狐兔穴。",
        "dynasty": "宋",
        "collection_info": null
    },
    {
        "uuid": "0a0e77f16e7f6e05b3e03180c94614b7",
        "title": "病中杂咏十首  其一",
        "author": "陆游",
        "content": "半年不读书，顾影疑非我。\n乃知百年中，如此过亦可。\n书能作汝祟，识字果非福。\n明年倘未死，乐哉驾黄犊。",
        "dynasty": "宋",
        "collection_info": null
    },
    {
        "uuid": "0dea455f79022a497dd6def2bd2b5301",
        "title": "病中杂咏十首  其二",
        "author": "陆游",
        "content": "伐性无蛾眉，腐肠无旨酒。\n斋居亦得疾，果无第一手。\n才不如嵇康，疏懒则过之。\n虽有绝交书，不作幽愤诗。",
        "dynasty": "宋",
        "collection_info": null
    },
    {
        "uuid": "661fe2028057228a3e364b123299c48c",
        "title": "病中杂咏十首  其三",
        "author": "陆游",
        "content": "华佗囊书久已焚，思邈玉函秘不闻。\n从医火攻固下策，遣化饭香方普熏。\n触人正自坐愚直，学道今当输拙勤。\n勿言将智耄已及，后死或可与斯文。",
        "dynasty": "宋",
        "collection_info": null
    },
    {
        "uuid": "1bf0503e1d21a12fa05e510167051019",
        "title": "病中杂咏十首  其四",
        "author": "陆游",
        "content": "击壤林间送此生，欣欣东作到西成。\n泥深宿麦苗初长，叶落柔桑眼已生。\n枹鼓无声盗衰息，文书简出吏清平。\n西游携得蹲鸱种，且共山家玉糁羹。",
        "dynasty": "宋",
        "collection_info": null
    },
    {
        "uuid": "70a2603a95cfc58d2d3ef4dc572acfaf",
        "title": "病中杂咏十首  其五",
        "author": "陆游",
        "content": "身是人间一老樵，城南烟水寄迢迢。\n寻人偶到金家畯，取米时经杜浦桥。\n小市孤村鷄喔喔，断山幽谷雨萧萧。\n吾曹自养无能尔，楚客应无隠可招。",
        "dynasty": "宋",
        "collection_info": null
    },
    {
        "uuid": "c49f2d96ada0ce308edcceef30eb26ec",
        "title": "病中杂咏十首  其六",
        "author": "陆游",
        "content": "身似头陀不出家，杜陵归老有桑麻。\n茶煎小鼎初翻浪，灯映寒窗自结花。\n残药渐离愁境界，乱书重理淡生涯。\n等闲一事还超俗，断纸题诗字乱斜。",
        "dynasty": "宋",
        "collection_info": null
    },
    {
        "uuid": "23bc903d627496dc0c892c71397ab4a7",
        "title": "病中杂咏十首  其七",
        "author": "陆游",
        "content": "天远不可问，将如此老何。\n老惊诗思退，贫欠药钱多。\n剡县寻僧宿，桐江买酒歌。\n市桥新柳色，又是一年过。",
        "dynasty": "宋",
        "collection_info": null
    },
    {
        "uuid": "dac0940c232953d94736da2408eef4ea",
        "title": "病中杂咏十首  其八",
        "author": "陆游",
        "content": "半黄半绿柳满城，欲开未开梅有情。\n放翁一病又百日，回视新春如隔生。",
        "dynasty": "宋",
        "collection_info": null
    },
    {
        "uuid": "fc0e668be49bc76f38437e0a504db875",
        "title": "病中杂咏十首  其九",
        "author": "陆游",
        "content": "久病身犹困，闲游性已成。\n未停汤熨事，即理水云程。\n投宿忘街陌，论交失姓名。\n醉怜花坞好，恐是牡丹坪。",
        "dynasty": "宋",
        "collection_info": null
    },
    {
        "uuid": "bdd92a083eb67ee910f3538624469e7e",
        "title": "病中杂咏十首  其一○",
        "author": "陆游",
        "content": "自我居湖曲，渔樵日往来。\n只知年屡改，不觉老相催。\n小浦潮痕长，长堤草色回。\n逢春心自在，莫道已成灰。",
        "dynasty": "宋",
        "collection_info": null
    },
    {
        "uuid": "37a35e8d651f4aab0e7f2135010137b2",
        "title": "雪",
        "author": "陆游",
        "content": "一夕山阴道，真成白玉京。\n衰残失壮观，拥被听窗声。",
        "dynasty": "宋",
        "collection_info": null
    },
    {
        "uuid": "b8b7cb1dc30d960faaa3fd72d9b70843",
        "title": "自笑",
        "author": "陆游",
        "content": "左车第二牙辞去，团坐无生话又新。\n堪笑按摩并洗沐，未忘贪爱梦中身。",
        "dynasty": "宋",
        "collection_info": null
    },
    {
        "uuid": "1a732b3793e48c2c8613a350e9995150",
        "title": "绝句",
        "author": "陆游",
        "content": "山遮水隔重重堠，雨练风柔处处花。\n一病半年能不死，又将此恨醉天涯。",
        "dynasty": "宋",
        "collection_info": null
    },
    {
        "uuid": "e8d84c764c336a21d878443335a35ac1",
        "title": "题药囊",
        "author": "陆游",
        "content": "残暑纔属尔，新春还及兹。\n真当名百药，何止谒三医。\n半夜暾朝日，晨兴饮上池。\n金丹有门户，草木尔何知。",
        "dynasty": "宋",
        "collection_info": null
    },
    {
        "uuid": "f2bb0038d23d8afcb3e1bf4ee86b4b49",
        "title": "末题二首  其一",
        "author": "陆游",
        "content": "平日尤闲老更闲，一毫世事岂相关。\n孤云不散来归岫，细水无声自出山。\n支径过僧纔百步，小楼藏药可三间。\n客来不肯通名姓，熟视吾庐为破颜。",
        "dynasty": "宋",
        "collection_info": null
    },
    {
        "uuid": "f13bfa9554681e5e1c555494e47e1554",
        "title": "末题二首  其二",
        "author": "陆游",
        "content": "一身只付鷄栖上，万卷真藏椰子中。\n嘉定三年正月后，不知几度醉春风。",
        "dynasty": "宋",
        "collection_info": null
    },
    {
        "uuid": "c85a4b5b17682e655fdad6eb467182e6",
        "title": "病中示儿辈",
        "author": "陆游",
        "content": "去去生方远，冥冥死即休。\n狂思攘鬼手，危至服丹头。\n有剑知谁与，无香可得留。\n惟应勤学谨，事事鉴恬侯。",
        "dynasty": "宋",
        "collection_info": null
    },
    {
        "uuid": "ba81d5df6bff5410eda609ce34ce27f1",
        "title": "梦中行荷花万顷中",
        "author": "陆游",
        "content": "天风无际路茫茫，老作月王风露郎。\n只把千尊为月俸，为嫌铜臭杂花香。",
        "dynasty": "宋",
        "collection_info": null
    },
    {
        "uuid": "68c79966e9efe274bbf6cc2b1844cff1",
        "title": "示儿",
        "author": "陆游",
        "content": "死去元知万事空，但悲不见九州同。\n王师北定中原日，家祭无忘告乃翁。",
        "dynasty": "宋",
        "collection_info": null
    },
    {
        "uuid": "e27417bd4747846734dada6e9d2dd136",
        "title": "送李舍人赴阙",
        "author": "陆游",
        "content": "执简曾闻侍玉螭，谪仙才调尽推奇。\n能将苦语康时病，更遣丹诚动主思。\n北阙亲朋瞻旧德，东吴山水入新诗。\n知公自有经纶术，会见飞翔集凤池。",
        "dynasty": "宋",
        "collection_info": null
    },
    {
        "uuid": "923fc30c21b7c77effad4876a69d348a",
        "title": "大溪滩折柁  其一",
        "author": "陆游",
        "content": "溪流乱石似牛毛，雨过狂澜势转豪。\n寄语河公莫作戏，从来忠信任风涛。",
        "dynasty": "宋",
        "collection_info": null
    },
    {
        "uuid": "62aa451781ffa5ad12623586e64fbf42",
        "title": "大溪滩折柁  其二",
        "author": "陆游",
        "content": "暮江初涨浪翻狂，一叶轻舟泛渺茫。\n我愧人非跛男子，安能与世作津梁。",
        "dynasty": "宋",
        "collection_info": null
    },
    {
        "uuid": "b06fd0ae2e2479af1b89442e80322723",
        "title": "罗山平云阁",
        "author": "陆游",
        "content": "上方高阁与云齐，蜡屐穿云步步跻。\n却恐此身生羽翼，不从平地作阶梯。\n九门路接青霄近，四望山连碧海低。\n徙倚阑干重回首，疏林烟暝野猿啼。",
        "dynasty": "宋",
        "collection_info": null
    },
    {
        "uuid": "6fad3d5ccc061269acfc9bf2cf688908",
        "title": "中阁",
        "author": "陆游",
        "content": "万仞仙山插太空，山腰依约见莲宫。\n人寰隔绝无人到，洞府深沉有路通。\n石隙生云埋柱础，海光浮日映帘栊。\n野僧斋罢凭阑久，千里秋毫入望中。",
        "dynasty": "宋",
        "collection_info": null
    },
    {
        "uuid": "72785823bf562d7f8dc8c2466b4bed30",
        "title": "冲虚宫",
        "author": "陆游",
        "content": "林馆松门白昼扃，参鸾人去已千龄。\n基存旧宅楼台古，地有遗丹草木灵。\n满洞晓云春酿雨，一池秋水夜涵星。\n麻姑仙驭今何在，槛外孤峰晚更青。",
        "dynasty": "宋",
        "collection_info": null
    },
    {
        "uuid": "a4a83417a18ff4558c69056b7a6dbd3e",
        "title": "罗浮山",
        "author": "陆游",
        "content": "十里山光翠障开，重游何事意徘徊。\n石楼自向云中见，仙岛谁知海上来。\n丹竈尚能含日月，龙潭还解起风雷。\n天涯为郡空华髮，十二年间到两回。",
        "dynasty": "宋",
        "collection_info": null
    },
    {
        "uuid": "ce1d1fa2364b1f0b453fcb149ad6e68f",
        "title": "宝积寺",
        "author": "陆游",
        "content": "偶来游古寺，景逐眼前生。\n岩上高僧坐，林间野客行。\n望穷沧海远，吟久暮云平。\n此境真难到，登临暂适情。",
        "dynasty": "宋",
        "collection_info": null
    },
    {
        "uuid": "00577b73c87c6922f1b26b4b8270c3e8",
        "title": "祈雨二首  其一",
        "author": "陆游",
        "content": "折腰为米颜常腼，负耒躬耕意自甘。\n积谷千牛多骨相，年年祷雨到云庵。",
        "dynasty": "宋",
        "collection_info": null
    },
    {
        "uuid": "4459080c3da7abdd8c789a7d6d6c7ebc",
        "title": "祈雨二首  其二",
        "author": "陆游",
        "content": "至德无私不我欺，精祈未效莫轻疑。\n但令葵藿勤倾向，会有风云感会时。",
        "dynasty": "宋",
        "collection_info": null
    },
    {
        "uuid": "fe2018f63a1358c4b9259276ffe6b227",
        "title": "秋日山居 晏起",
        "author": "陆游",
        "content": "年年睡债苦相关，好梦长随苦角残。\n作意归来偿宿负，透窗遮莫已三竿。",
        "dynasty": "宋",
        "collection_info": null
    },
    {
        "uuid": "b14018a3cddf3b21d363ef1646a74fcd",
        "title": "秋日山居 野步",
        "author": "陆游",
        "content": "漠漠秋园暮景孤，纶巾羽服从奚奴。\n风流画手无摩诘，写作龙山野步图。",
        "dynasty": "宋",
        "collection_info": null
    },
    {
        "uuid": "8adae0eff36449de34216ae9e5c361e1",
        "title": "秋日山居 午枕",
        "author": "陆游",
        "content": "茗碗兵休戒老兵，客来剥啄急须应。\n为言余正理公事，半落乌纱枕曲肱。",
        "dynasty": "宋",
        "collection_info": null
    },
    {
        "uuid": "a4e3139058bed0d4ff608688c99fbca6",
        "title": "秋日山居 夜坐",
        "author": "陆游",
        "content": "老懒开编早欠伸，强搔短髮照青荧。\n齑盐二十年前梦，尚想长廊撼夜铃。",
        "dynasty": "宋",
        "collection_info": null
    },
    {
        "uuid": "16627bc9f14881d2a7d38822e22188f2",
        "title": "戏作三首  其一",
        "author": "陆游",
        "content": "飕飕松韵生鱼眼，汹汹云涛涌兔毫。\n促膝细论同此味，绝胜痛饮读离骚。",
        "dynasty": "宋",
        "collection_info": null
    },
    {
        "uuid": "a866b1961799a2b60581a6a9f37f1c0f",
        "title": "戏作三首  其二",
        "author": "陆游",
        "content": "束书旧隠棋岩下，惯碾春风傲北窗。\n唤起□生尘土梦，頼君圭璧一双双。",
        "dynasty": "宋",
        "collection_info": null
    },
    {
        "uuid": "28a8423b6ee7626b058f4f697c60edc1",
        "title": "戏作三首  其三",
        "author": "陆游",
        "content": "建苑夸豪如贵胄，棋岩晦迹类臞仙。\n倘凭阀阅定人物，耕野钓溪难自贤。",
        "dynasty": "宋",
        "collection_info": null
    },
    {
        "uuid": "6911438c43199ba718985b1baea1d548",
        "title": "余邦英惠小山新芽作小诗三首以谢  其一",
        "author": "陆游",
        "content": "家园破社得鹰爪，舌本初参便到眉。\n忽喜云腴来建苑，坐令渴肺生华滋。",
        "dynasty": "宋",
        "collection_info": null
    },
    {
        "uuid": "cc9b234b3be325b8a3480c28fb89131d",
        "title": "余邦英惠小山新芽作小诗三首以谢  其二",
        "author": "陆游",
        "content": "正焙如观诗大雅，小山当似变风论。\n脱今风格不类古，终有先王礼义存。",
        "dynasty": "宋",
        "collection_info": null
    },
    {
        "uuid": "1235f8e36251d3362fc617e0172107c3",
        "title": "余邦英惠小山新芽作小诗三首以谢  其三",
        "author": "陆游",
        "content": "平时共语不成些，痴坐空雕藜苋肠。\n谁遣春风入牙颊，诗成忽带小山香。",
        "dynasty": "宋",
        "collection_info": null
    },
    {
        "uuid": "2a3a63068a35ae16e5e87a786ad671e8",
        "title": "寄彦成",
        "author": "陆游",
        "content": "交旧天涯晓宿稀，年来独子付心期。\n满床文史对谈处，万里风霜并辔时。\n雨滴空阶怜夜榻，吟牵芳草梦春池。\n合沙桥下东流水，双鲤何时上钓丝。",
        "dynasty": "宋",
        "collection_info": null
    },
    {
        "uuid": "9885a4f2e8af42d4b12848367beefede",
        "title": "荣归",
        "author": "陆游",
        "content": "车马填门拨不开，吾宗得隽凯歌回。\n折将蟾苑一枝桂，泛入萱堂百岁杯。\n雅望素钦山竦岳，芳名中占斗中魁。\n先登頼子光邦族，继踵行看衮衮来。",
        "dynasty": "宋",
        "collection_info": null
    },
    {
        "uuid": "dd0a362f05a7ba23595dfa53d73e2cb3",
        "title": "翠微堂",
        "author": "陆游",
        "content": "万顷青山只一溪，此中聊欲效真栖。\n寻深巧被闲云到，破静时闻幽鸟啼。\n羞有卑功追管晏，惭无高节比夷齐。\n困眠饥食真吾事，宝篆香残日又西。",
        "dynasty": "宋",
        "collection_info": null
    },
    {
        "uuid": "e899c8026aec79c466596254afc73d2a",
        "title": "闲居七首  其一",
        "author": "陆游",
        "content": "小隠轻华屋，深山自结茅。\n乱苔侵石磴，疏竹映花梢。\n泉濑含清韵，风来慰淡交。\n闭门烧柏子，好把道书抄。",
        "dynasty": "宋",
        "collection_info": null
    },
    {
        "uuid": "0cb227d3aaef79e3f8bbc3c04c3033e9",
        "title": "闲居七首  其二",
        "author": "陆游",
        "content": "溪透桃源路，门连小华峰。\n虹霓横水槛，羽盖偃岩松。\n日月诗魂迥，烟霞道气浓。\n欲寻钟吕去，世外说从容。",
        "dynasty": "宋",
        "collection_info": null
    },
    {
        "uuid": "1f0250bdbff5baa0a6918f18cf034642",
        "title": "闲居七首  其三",
        "author": "陆游",
        "content": "厨给胡麻粒，山供鹿脯盘。\n扫门迟客至，入郭借书看。\n种竹添风韵，留松老岁寒。\n一生无别事，鷄犬恋刘安。",
        "dynasty": "宋",
        "collection_info": null
    },
    {
        "uuid": "40d5a34822135546bdf1f7fd2e448719",
        "title": "闲居七首  其四",
        "author": "陆游",
        "content": "自得穷通乐，而无宠辱惊。\n韬光聊混俗，去知默陶情。\n毛竹苍龙瘦，云衣白鹤轻。\n时敲朝斗磬，林外玉声清。",
        "dynasty": "宋",
        "collection_info": null
    },
    {
        "uuid": "1ba9eb28cfce9d87137bd3f27eb95efa",
        "title": "闲居七首  其五",
        "author": "陆游",
        "content": "野水明窗几，通渠绕屋流。\n鹭衝烟织素，鱼避月沉鈎。\n草闹蚊虻市，林昏蝙蝠秋。\n开怀觉清旷，万象入冥搜。",
        "dynasty": "宋",
        "collection_info": null
    },
    {
        "uuid": "b22ff3d604cb6fa0f851e6c62844fe26",
        "title": "闲居七首  其六",
        "author": "陆游",
        "content": "生计淡无味，终焉乐有余。\n灌畦亲抱瓮，种秫学拈锄。\n择木翔归鸟，临渊聚戏鱼。\n地偏心更远，靖节爱吾庐。",
        "dynasty": "宋",
        "collection_info": null
    },
    {
        "uuid": "3f93272825bf2182c42845328cd8a40b",
        "title": "闲居七首  其七",
        "author": "陆游",
        "content": "剪叶霜风劲，关门谢远游。\n深村梅映雪，前浦水明楼。\n蜜熟蜂衙放，羶残蚁阵收。\n地炉无兽炭，炙背补衣裘。",
        "dynasty": "宋",
        "collection_info": null
    },
    {
        "uuid": "cb9dc4b7244bf036736d6c9d7d3992dd",
        "title": "夜坐",
        "author": "陆游",
        "content": "怀抱何萧爽，凉风扫鬰蒸。\n寒蛩喧败草，饥鼠囓枯藤。\n蝶入谁家梦，花残半夜灯。\n无人论道德，长啸愧孙登。",
        "dynasty": "宋",
        "collection_info": null
    },
    {
        "uuid": "49794f7422a5d6225f05e6c9d7a78907",
        "title": "新秋晚归",
        "author": "陆游",
        "content": "玉粒尝新稻，金风作好秋。\n雁回沙漠信，蝉噪夕阳愁。\n立久云生岫，归迟月满楼。\n吟余露华冷，砧杵起江头。",
        "dynasty": "宋",
        "collection_info": null
    },
    {
        "uuid": "33c2172040edb7f88f914f21ca128b00",
        "title": "怀王美",
        "author": "陆游",
        "content": "理髮侵霜白，酡颜借酒红。\n故人千里别，何日一樽同。\n魂梦徒劳蝶，音书不见鸿。\n抱琴虽有意，无语倚西风。",
        "dynasty": "宋",
        "collection_info": null
    },
    {
        "uuid": "cb866e2dacdc83486dbc07e5f2c532c5",
        "title": "感事",
        "author": "陆游",
        "content": "今古成何事，兴亡迹已陈。\n干时无上策，避世且全真。\n就日思明主，看云忆老亲。\n到头垂白早，径醉曲生春。",
        "dynasty": "宋",
        "collection_info": null
    },
    {
        "uuid": "9dee5e9acb3413df928790b9431775ef",
        "title": "客舍对梅",
        "author": "陆游",
        "content": "野迥林寒一水傍，密如疏蕊正商量。\n半霜半雪相仍白，无蝶无蜂自在香。\n月过晓窗移影瘦，风传残角引声长。\n还怜客路龙山下，未折一枝先断肠。",
        "dynasty": "宋",
        "collection_info": null
    },
    {
        "uuid": "a44d9fbc5108dda19fa757fd984ce2b2",
        "title": "春日",
        "author": "陆游",
        "content": "平生过眼万芳菲，晚景收心与世违。\n枯槁形骸元自瘦，膏腴田土为谁肥。",
        "dynasty": "宋",
        "collection_info": null
    },
    {
        "uuid": "a5acef42fb3d2c5f103220b16708f6a7",
        "title": "闻婆餠焦",
        "author": "陆游",
        "content": "黄泥岭，松森森，幽鸟穿枝时一吟。\n汝声一何悲，汝语恻我心。\n连村麦熟餠饵香，我母九泉那得尝。",
        "dynasty": "宋",
        "collection_info": null
    },
    {
        "uuid": "96f20de923f84d55a799b025842a085c",
        "title": "种桑",
        "author": "陆游",
        "content": "孔明百亩桑，景略十具牛。\n岂无子孙念，饱暖自可休。\n种桑吾庐西，微径出南陌。\n三月叶暗园，四月葚可摘。\n戴胜枝上鸣，仓庚叶间飞。\n飞鸣各自得，人生胡不归。\n归家力农桑，慎莫愁贫贱。\n婚嫁就比邻，死生长相见。",
        "dynasty": "宋",
        "collection_info": null
    },
    {
        "uuid": "d49998abebb9b2247403e186a105dfa0",
        "title": "夜闻橹声",
        "author": "陆游",
        "content": "咿哑双橹声，凄切游子情。\n岂无一杯酒，孤舟谁与倾。\n清愁不可耐，霜月照潮平。",
        "dynasty": "宋",
        "collection_info": null
    },
    {
        "uuid": "60a5380b6e7695aa2da44cfe9245bd26",
        "title": "离家示妻子",
        "author": "陆游",
        "content": "明日当北征，竟夕起復眠。\n悲虫号我傍，青灯照我前。\n妇忧衣裳薄，纫綫重敷绵。\n儿为检药笼，桂姜手炮煎。\n墩堠默可数，一念已酸然。\n使忧能伤人，我得復长年。\n同生天壤间，人谁无一廛。\n伤哉独何辜，皇皇长可怜。\n破屋不得住，风雨走道边。\n呼天得闻否，赋与何其偏。",
        "dynasty": "宋",
        "collection_info": null
    },
    {
        "uuid": "9821194884280b957505f1bb1e73a991",
        "title": "黄山塔",
        "author": "陆游",
        "content": "风吹旗脚西南开，挂帆槌鼓何快哉。\n转头已失望夫石，黄山孤塔迎人来。\n黄山劝汝一杯酒，送往迎来殊耐久。\n明年我作故乡归，还对黄山一搔首。",
        "dynasty": "宋",
        "collection_info": null
    },
    {
        "uuid": "968d116440975da03601d905f83ac1e1",
        "title": "送三兄赴奏邸",
        "author": "陆游",
        "content": "兄年十七弟始生，弟今白髮森千茎。\n所期相就毕此世，一尊浊酒得共倾。\n往年虽穷犹半菽，两年糠覈苦不足。\n书生志欲及天下，贫贱不得收骨肉。\n过悲復恐兄意伤，忍涕不觉涕已滂。\n早朝霜露戒衣薄，愿书此语欢或忘。\n闭门病衰百无用，日望兄归有余俸。\n早从丞相乞湖州，莫待异时思少游。",
        "dynasty": "宋",
        "collection_info": null
    },
    {
        "uuid": "7cf8bf5d348f74c8afc8b6c3378d9096",
        "title": "闻角",
        "author": "陆游",
        "content": "小阁柴门近，黄昏画角声。\n时时逐风散，袅袅伴愁生。\n天地清秋暮，关河残月明。\n湖南贼未破，独立久含情。",
        "dynasty": "宋",
        "collection_info": null
    },
    {
        "uuid": "7fa82fc521a840747b9796d98b1bc2e5",
        "title": "寄杨济伯",
        "author": "陆游",
        "content": "闻道皇华使，来从万里回。\n五溪春荠老，三峡暮猿哀。\n昔日文昌省，频年滟滪堆。\n问君何地险，斟酌寄声来。",
        "dynasty": "宋",
        "collection_info": null
    },
    {
        "uuid": "6f6244559047c4985b4345c3672050a2",
        "title": "幽事",
        "author": "陆游",
        "content": "日日营幽事，时时有好怀。\n雨园残竹粉，风砌落松钗。\n伴蝶行花径，听蛙傍水涯。\n穷通了无谓，不必更安排。",
        "dynasty": "宋",
        "collection_info": null
    },
    {
        "uuid": "c73d7e2e864680aff38c2f65ab038566",
        "title": "幽事",
        "author": "陆游",
        "content": "幽事春来早，晨兴即启阍。\n扫梁迎燕子，插楥护龙孙。\n数日招宾友，先期办酒尊。\n淋漓衣袖湿，不管渍春痕。",
        "dynasty": "宋",
        "collection_info": null
    },
    {
        "uuid": "ac733e836d64f11f32095fb6ef0928f7",
        "title": "寄姜梅山雷字诗",
        "author": "陆游",
        "content": "章台官柳应宫槐，宝马蹄轻不动埃。\n只怪好诗无与敌，谁知古学有从来。\n江山常逐客帆远，岁月不禁衙鼓催。\n剩约东林投凈社，高情千载有宗雷。",
        "dynasty": "宋",
        "collection_info": null
    },
    {
        "uuid": "be87d3866f7c87fe91a88d9be131deee",
        "title": "采菊",
        "author": "陆游",
        "content": "秋花莫插鬓，虽好亦凄凉。\n采菊还挼却，空余满袖香。",
        "dynasty": "宋",
        "collection_info": null
    },
    {
        "uuid": "da140ef0bdffc87aa8dc632cfde7c149",
        "title": "吴娃曲  其一",
        "author": "陆游",
        "content": "满地花阴不闭门，琵琶抱恨立黄昏。\n妾身不似天边月，此夜此时重见君。",
        "dynasty": "宋",
        "collection_info": null
    },
    {
        "uuid": "3a3d17c8b87442cec45dad2bca39b088",
        "title": "吴娃曲  其二",
        "author": "陆游",
        "content": "忘忧石榴深浅红，草花红紫亦成丛。\n明年开时不望见，只望郎君忆着侬。",
        "dynasty": "宋",
        "collection_info": null
    },
    {
        "uuid": "6b9ccf7f0d1c3b50018fb757be087d60",
        "title": "吴娃曲  其三",
        "author": "陆游",
        "content": "二月镜湖水拍天，禹王庙下斗龙船。\n龙船相似年年好，人自今年异去年。",
        "dynasty": "宋",
        "collection_info": null
    },
    {
        "uuid": "a9100f24a3422f6eb5729aaf7bd35cb4",
        "title": "吴娃曲  其四",
        "author": "陆游",
        "content": "臂上烧香拜佛前，愿郎安稳过新年。\n多情已是长多病，莫要留心在妾边。",
        "dynasty": "宋",
        "collection_info": null
    },
    {
        "uuid": "b798f2177b9c4dc7552df6c93a2eb8ca",
        "title": "过江至萧山县驿东轩海棠已谢",
        "author": "陆游",
        "content": "星星两鬓怯年华，幽馆无人江月斜。\n惆怅过江留一夕，晓风吹尽海棠花。",
        "dynasty": "宋",
        "collection_info": null
    },
    {
        "uuid": "5e355b83d7e7ee6ec47c47a185896a05",
        "title": "崔伯易画像赞",
        "author": "陆游",
        "content": "古之君子，学以为己。\n可行则行，可止则止。\n仕以行义，止以远耻。\n世衰道微，岂復知此。\n蚩蚩始学，青紫思拾。\n万马并驰，孰能独立。\n始虽弗急，后亦汲汲。\n我思崔公，涕泗横集。",
        "dynasty": "宋",
        "collection_info": null
    },
    {
        "uuid": "623705170ccf427a101d93e918513ba5",
        "title": "东坡像赞",
        "author": "陆游",
        "content": "我游钧天，帝之所都。\n是老先生，玉色敷腴。\n顾我而叹，闵世垢浊。\n笑谓侍僊，畀以灵药。\n稽首径归，万里天风。\n碧山巉然，月堕江空。",
        "dynasty": "宋",
        "collection_info": null
    },
    {
        "uuid": "1e594a41729c344804e21d8c76e79c37",
        "title": "钟离真人赞",
        "author": "陆游",
        "content": "五季之乱，方酣于兵。\n叱嗟风云，卓乎人英。\n功虽不成，气则莫夺。\n煌煌金丹，粃糠陶葛。",
        "dynasty": "宋",
        "collection_info": null
    },
    {
        "uuid": "9b52bba6fd918e99d3d6c46fd1f3978a",
        "title": "吕真人赞二首",
        "author": "陆游",
        "content": "一粒之粟，有国有民。\n二升之釜，浩渺嶙峋。\n我游巴陵，始识公面。\n青蛇鑑然，求之不见。\n天下家家画吕公，衣冠颜鬓了无同。\n劝君莫被丹青误，那有长绳可繫风。",
        "dynasty": "宋",
        "collection_info": null
    },
    {
        "uuid": "d1e6ddaaedfd366465411451114f19bc",
        "title": "僧师源画观音赞",
        "author": "陆游",
        "content": "三世如来同一鬨，大士亦作补陀梦。\n佛子无财可修供，尺纸寸毫俱妙用。\n宝缨天冠俨四众，长年造极笔愈纵。\n唯师鲁公为作颂，十方世界俱震动。",
        "dynasty": "宋",
        "collection_info": null
    },
    {
        "uuid": "9608c0de4d40ceb5616a67d5cb12a8ac",
        "title": "宏智禅师真赞",
        "author": "陆游",
        "content": "死诸葛走生仲达，死姚崇卖生张说。\n看渠临了一着子，诸方倒退三十里。",
        "dynasty": "宋",
        "collection_info": null
    },
    {
        "uuid": "73b5ea515e7851189489967e5b31ec41",
        "title": "大慧禅师真赞",
        "author": "陆游",
        "content": "平生嫌遮老子，说法口巴巴地。\n若是灵利阿师，参取画底妙喜。",
        "dynasty": "宋",
        "collection_info": null
    },
    {
        "uuid": "d6f7d285464afcce0ecba6ee647a739e",
        "title": "万庵禅师真赞",
        "author": "陆游",
        "content": "洒洒落落五十年，一句不说祖师禅。\n妙喜堂中正法眼，等闲灭在瞎馿边。",
        "dynasty": "宋",
        "collection_info": null
    },
    {
        "uuid": "69e85848412aa73a1f9006a343099482",
        "title": "涂毒策禅师真赞二首  其一",
        "author": "陆游",
        "content": "骨相瓌奇，风神萧散。\n貌肃而和，语尽而简。\n画得者英气逼人，画不得者顶门上一隻眼。",
        "dynasty": "宋",
        "collection_info": null
    },
    {
        "uuid": "7811c1a98ec5351f821aff9b29d2c954",
        "title": "涂毒策禅师真赞二首  其二",
        "author": "陆游",
        "content": "涂毒不自讚，留待三山老。\n试问卿上人，讚好莫讚好。\n海中忽起劫初风，北斗柄折须弥倒。",
        "dynasty": "宋",
        "collection_info": null
    },
    {
        "uuid": "3ae58ab6f22b1ff7454991caee8706ac",
        "title": "佛照禅师真赞",
        "author": "陆游",
        "content": "名动三朝，话行四海。\n撒手归来，云山不改。\n人言大觉同龛，师云老僧掩彩。",
        "dynasty": "宋",
        "collection_info": null
    },
    {
        "uuid": "09783f9eb621794f1e3d3a72330528bd",
        "title": "大洪禅师赞",
        "author": "陆游",
        "content": "髮长无心剃，衣破无心补。\n大洪山上有贼，大洪山下有虎。\n非但白刃杀尽儿孙，更能一口吞却佛祖。",
        "dynasty": "宋",
        "collection_info": null
    },
    {
        "uuid": "3fa06b692c635f953488cdbf8f73c0fb",
        "title": "中岩圜老像赞",
        "author": "陆游",
        "content": "我游中岩，拜师于床。\n巍巍堂堂，凤举龙骧。\n公住无为，访我成都。\n雄辩纵横，玉色敷腴。\n别未十日，梁木告摧。\n我如飞蓬，万里南来。\n孰谓穷山，乃瞻仪形。\n墙壁说法，况此丹青。",
        "dynasty": "宋",
        "collection_info": null
    },
    {
        "uuid": "a9f9f28a86602062df84e29bbc3d6184",
        "title": "奉圣淳山主年八十有四放翁为作真赞",
        "author": "陆游",
        "content": "两住名山一老禅，目光如电照人天。\n行藏不用占蓍草，卦气全来二十年。",
        "dynasty": "宋",
        "collection_info": null
    },
    {
        "uuid": "6eda13194e179e0f886c110c6cdc99e7",
        "title": "芋庵宗慧禅师真赞",
        "author": "陆游",
        "content": "煨懒残芋，打涂毒鼓。\n舌本雷霆，毫端风雨。",
        "dynasty": "宋",
        "collection_info": null
    },
    {
        "uuid": "2a9a4b5db2228962fc25e6361544f529",
        "title": "广慧法师赞",
        "author": "陆游",
        "content": "东土震旦，西方极乐。\n一緉草鞋，到处行脚。",
        "dynasty": "宋",
        "collection_info": null
    },
    {
        "uuid": "0bcca764340d19b127bc6bae49fe6f23",
        "title": "敷凈人求僧赞",
        "author": "陆游",
        "content": "光薙头，凈洗钵，头头拈起头头活。\n有时与，有时夺，受用现前活鱍鱍。\n敷道者，一短褐，欠箇什么更要恶水泼。\n将错就错也不妨，只在檀那轻手拨。",
        "dynasty": "宋",
        "collection_info": null
    },
    {
        "uuid": "5c8d57fbbb2dce52f711968eae845911",
        "title": "钱道人赞",
        "author": "陆游",
        "content": "栟榈冠，青芒屩，上天下天不骑鹤。\n唤作神仙渠不肯，道是凡人我又错，会稽城中且卖药。",
        "dynasty": "宋",
        "collection_info": null
    },
    {
        "uuid": "0f331b448903ddd0c9728d5dcee221e6",
        "title": "放翁自赞四首  其一",
        "author": "陆游",
        "content": "遗物以贵吾身，弃智以全吾真。\n剑外江南，飘然幅巾。\n野鹤驾九天之风，涧松傲万木之春。\n或以为跌宕湖海之士，或以为枯槁陇亩之民。\n二者之论虽不同，而不我知则均也。",
        "dynasty": "宋",
        "collection_info": null
    },
    {
        "uuid": "5ded12761501f2e5fad62b8343c8e97d",
        "title": "放翁自赞四首  其二",
        "author": "陆游",
        "content": "名动高皇，语触秦桧。\n身老空山，文传海外。\n五十年间，死尽流辈。\n老子无才，山僧不会。",
        "dynasty": "宋",
        "collection_info": null
    },
    {
        "uuid": "b633fc926523d93fa1cf68a1fec3142b",
        "title": "放翁自赞四首  其三",
        "author": "陆游",
        "content": "皮葛其衣，巢穴其居。\n烹不糁之藜羹，驾秃尾之草馿。\n闻鸡而起，则和宁戚之牛歌。\n戴星而耕，则稽氾胜之农书。\n谓之瘁则若腴，谓之泽则若癯。\n虽不能草泥金之检以纪治功，其亦可挟兔园之册以教乡闾者乎。",
        "dynasty": "宋",
        "collection_info": null
    },
    {
        "uuid": "6606acc142435121009f9429bce00037",
        "title": "放翁自赞四首  其四",
        "author": "陆游",
        "content": "进无以显于时，退不能隠于酒。\n事刀笔不如小吏，把锄犁不如健妇。\n或问陈子何取而肖其像，曰是翁也。\n腹容王导辈数百，胸吞云梦者八九也。",
        "dynasty": "宋",
        "collection_info": null
    },
    {
        "uuid": "6fa8f4af82d0f9dadfeefe75860642b8",
        "title": "天申节致语口号三首  其一",
        "author": "陆游",
        "content": "宫殿红云捧紫皇，河清电绕拥休祥。\n壶中常占青春在，物外方知浩劫长。\n昼立龙旗风不动，晓开琼笈远飘香。\n尧年岂特封人祝，动地驩声遍万方。",
        "dynasty": "宋",
        "collection_info": null
    },
    {
        "uuid": "55bff2ad9d1763a5096798de4d9a83d2",
        "title": "天申节致语口号三首  其二",
        "author": "陆游",
        "content": "广殿遥闻警跸音，觚棱晓色尚沈沈。\n半空瑞霭炉香馥，一点红云黼座深。\n夷夏驩声归羽舞，干坤和气入熏琴。\n欲知圣德齐尧舜，遡阙争倾万国心。",
        "dynasty": "宋",
        "collection_info": null
    },
    {
        "uuid": "09da7812be328523d1e1e2aa39e47eea",
        "title": "天申节致语口号三首  其三",
        "author": "陆游",
        "content": "嘉会千龄岂易逢，佩声俱集未央宫。\n九重凤阙曈昽日，百尺龙旗掩苒风。\n奇瑞屡书图牒上，太平长在咏歌中。\n区区击壤虽无取，意与生民既醉同。",
        "dynasty": "宋",
        "collection_info": null
    },
    {
        "uuid": "4abbf79d3c81fbf63f236a0b3486f5b4",
        "title": "徐稚山给事庆八十乐语口号",
        "author": "陆游",
        "content": "欲知主圣本臣忠，倾尽嘉谟沃舜聪。\n同载方如周吕尚，安车不数汉申公。\n日烘盎盎花光暖，烛映鳞鳞酒浪红。\n白首同朝各强健，莫辞烂醉答春风。",
        "dynasty": "宋",
        "collection_info": null
    },
    {
        "uuid": "5bac852628e5cd37d612d5f3bb9036f4",
        "title": "致语口号二首  其一",
        "author": "陆游",
        "content": "曾立蛾眉禁省班，至今风采照金銮。\n纵横笔阵千人废，浩荡辞源万顷宽。\n落纸烟云纷态度，照人冰玉峙高寒。\n从容坐啸香凝寝，说与宾僚拭目观。",
        "dynasty": "宋",
        "collection_info": null
    },
    {
        "uuid": "b81eaa12c592fa67c8fc41fc95ac2dd1",
        "title": "致语口号二首  其二",
        "author": "陆游",
        "content": "凉月参差白露漙，请看宾主罄清欢。\n麟符玉节交相映，凤竹鸾丝殊未阑。\n百谷方登仓庚足，七州无事里闾安。\n樽前莫惜山颓玉，四者能兼自古难。",
        "dynasty": "宋",
        "collection_info": null
    },
    {
        "uuid": "cc826434cb23ee59551b8b57a1303001",
        "title": "奉送姜邦杰出关二首  其一",
        "author": "陆游",
        "content": "君似襄阳孟浩然，蹇馿风帽一癯仙。\n清秋客路知无恨，满箸鲈鱼不值钱。",
        "dynasty": "宋",
        "collection_info": null
    },
    {
        "uuid": "259880dd288ba371cd3e9ccb1580e678",
        "title": "奉送姜邦杰出关二首  其二",
        "author": "陆游",
        "content": "十年好句满人间，不欠诗名只欠闲。\n剩欲贺君君领否，新衔两字是梅山。",
        "dynasty": "宋",
        "collection_info": null
    },
    {
        "uuid": "a87c2c666f5016a9fede8fa17d320c4d",
        "title": "周洪道招食江西笋归为绝句",
        "author": "陆游",
        "content": "色如玉版猫头笋，味抵驼峰牛尾貍。\n归向妻孥夸至夕，书生寒乞定难医。",
        "dynasty": "宋",
        "collection_info": null
    },
    {
        "uuid": "58fd008458267006f35e5c2a01b6b986",
        "title": "社日",
        "author": "陆游",
        "content": "坎坎迎神鼓，儿童喜欲颠。\n放翁无社酒，闭户课残编。",
        "dynasty": "宋",
        "collection_info": null
    },
    {
        "uuid": "8eaec265abaf1a3a3e8e03fd5e5b3733",
        "title": "樵夫",
        "author": "陆游",
        "content": "酸涩涧边果，青红岩际花。\n贪随狙狖去，风雨未还家。",
        "dynasty": "宋",
        "collection_info": null
    },
    {
        "uuid": "137bbf02d39916f8ac792249a628b71c",
        "title": "致爽轩",
        "author": "陆游",
        "content": "黄尘赤日汗沾裾，竹裏煎茶喜有余。\n堪笑放翁穷意巧，就君池馆读君书。",
        "dynasty": "宋",
        "collection_info": null
    },
    {
        "uuid": "e89f0dd9f531c37f642b5e2481ad99d1",
        "title": "夺锦轩",
        "author": "陆游",
        "content": "夺锦轩中醉倚栏，锦屏紫翠插云端。\n平生不喜言争夺，付与游人自在看。",
        "dynasty": "宋",
        "collection_info": null
    },
    {
        "uuid": "2aed2f6587d81edeba9fdf454b03be8e",
        "title": "海棠",
        "author": "陆游",
        "content": "月下看荼䕷，烛下看海棠。\n此是看花法，不可轻传扬。\n荼䕷暗处看，纷纷满架雪。\n海棠明处看，滴滴万点血。",
        "dynasty": "宋",
        "collection_info": null
    },
    {
        "uuid": "b8396d3f638c645d11d5c69822bad25a",
        "title": "香炉",
        "author": "陆游",
        "content": "四座且莫喧，愿听歌一言。\n请说铜香炉，崔巍象南山。\n上枝似松柏，下根据铜盘。\n雕文各异类，离娄自相连。\n谁能为此器，公输与鲁般。\n朱火然其中，青烟扬其间。\n顺入君怀裏，四座莫不欢。\n香风难久居，空令蕙草残。",
        "dynasty": "宋",
        "collection_info": null
    },
    {
        "uuid": "6f68e8544b025eba74b22d59101229bc",
        "title": "赠王伯长主簿",
        "author": "陆游",
        "content": "学诗大略似参禅，且下功夫二十年。\n君要亲尝狮子吼，法须尽吐野狐涎。\n几人错会先师话，吾辈元齐古佛肩。\n天遣放翁穷不死，茶山钵袋未曾传。",
        "dynasty": "宋",
        "collection_info": null
    },
    {
        "uuid": "6c93246464d996a8d9726dcf4a9bb018",
        "title": "诗一首",
        "author": "陆游",
        "content": "上重支三枕，趺寒踏两裘。\n悠悠煎药水，常照夜深愁。",
        "dynasty": "宋",
        "collection_info": null
    },
    {
        "uuid": "fc3cd180781ea0fde830e796648aedc9",
        "title": "出游",
        "author": "陆游",
        "content": "尽道衰翁懒，乘闲亦出门。\n修琴来竹院，采药宿山村。\n雪路鸣长耳，烟堤驾独辕。\n残年常自在，何以报君恩。",
        "dynasty": "宋",
        "collection_info": null
    },
    {
        "uuid": "1e5d339d5bd643912cf8ebe83cf6aab2",
        "title": "出越城游",
        "author": "陆游",
        "content": "出郊聊旷目，小艇受樵风。\n烟柳浅深绿，水花颠倒红。\n秋光无远近，晚兴信西东。\n欲访幽人宿，高旛古木中。",
        "dynasty": "宋",
        "collection_info": null
    },
    {
        "uuid": "4d531ea33c24fd3341998a4612249994",
        "title": "石门",
        "author": "陆游",
        "content": "昔读康乐诗，梦到石门山。\n中有醉道士，倒佩落其冠。\n来游一一是，嵌岩如屋宽。\n喷薄三百尺，万珠落珊珊。\n峭壁天削成，盘石容投竿。\n摩挲苍藓字，喟发千载嘆。\n老洪梦中旧，两脸依然丹。\n语我君小留，山瓢勿嫌酸。\n涧果四时有，收拾苦不难。\n旋炊胡麻饭，荐以枸杞槃。\n手摘石上茶，风炉煮甘寒。\n扰扰尘土中，未易得此欢。\n濯足山下潭，戏惊蛟龙蟠。\n醉面索吹醒，坐待风雷翻。",
        "dynasty": "宋",
        "collection_info": null
    },
    {
        "uuid": "1508a3a5867dcd9042ed12ebd69a6e73",
        "title": "鶑花亭",
        "author": "陆游",
        "content": "沙外春风柳十围，绿阴依旧语黄鹂。\n故应留与行人恨，不见秦郎半醉时。",
        "dynasty": "宋",
        "collection_info": null
    },
    {
        "uuid": "1505e1adb8fb893e5c5999af0d9c8a37",
        "title": "郭氏山林十六咏 清旷亭",
        "author": "陆游",
        "content": "胜游谢车马，从此始青鞵。\n俗士洗褊心，达人增旷怀。",
        "dynasty": "宋",
        "collection_info": null
    },
    {
        "uuid": "ed2bc6b88397159751228641ace0c382",
        "title": "郭氏山林十六咏 桂壑",
        "author": "陆游",
        "content": "小山有桂枝，名自骚人传。\n我欲辨其族，衰病空慨然。",
        "dynasty": "宋",
        "collection_info": null
    },
    {
        "uuid": "1d9cf7ab5b884b1770e528231f45ddab",
        "title": "郭氏山林十六咏 月峡",
        "author": "陆游",
        "content": "我昔泝三峡，仰天如匹练。\n安得中天月，正用此时见。",
        "dynasty": "宋",
        "collection_info": null
    },
    {
        "uuid": "d621cba06889e9d3675be6a96ac5ffad",
        "title": "郭氏山林十六咏 小烂柯",
        "author": "陆游",
        "content": "山中一枰棋，尘世底事无。\n若復计胜负，与彼亦何殊。",
        "dynasty": "宋",
        "collection_info": null
    },
    {
        "uuid": "5315021815a29bb778f15acde9ebd3f6",
        "title": "郭氏山林十六咏 倾月",
        "author": "陆游",
        "content": "种梧待凤雏，此计乃可笑。\n不如看月堕，与子舒清啸。",
        "dynasty": "宋",
        "collection_info": null
    },
    {
        "uuid": "a28f5b803af117addea959f8365fd105",
        "title": "郭氏山林十六咏 高碧岩",
        "author": "陆游",
        "content": "我诵明逸诗，豹林不可到。\n斯山幸不远，何日欹纱帽。",
        "dynasty": "宋",
        "collection_info": null
    },
    {
        "uuid": "3edb29ef04fa33fcfd053b48bc80f745",
        "title": "郭氏山林十六咏 閟云关",
        "author": "陆游",
        "content": "白云如高人，择友尚傲世。\n朱门客三千，一点不可致。",
        "dynasty": "宋",
        "collection_info": null
    },
    {
        "uuid": "a60814575a355d9be4d2af68f499c689",
        "title": "郭氏山林十六咏 壶天阁",
        "author": "陆游",
        "content": "吾庐在目中，日可理轻策。\n乃知壶中天，端胜缩地脉。",
        "dynasty": "宋",
        "collection_info": null
    },
    {
        "uuid": "a4c25d297ddce72ac117f7c02391d77a",
        "title": "郭氏山林十六咏 石井",
        "author": "陆游",
        "content": "酌泉咽冰玉，肺腑生惨凛。\n老夫桑苎家，颇欲续水品。",
        "dynasty": "宋",
        "collection_info": null
    },
    {
        "uuid": "3ee0bf36fa996458d08e176692593a10",
        "title": "郭氏山林十六咏 玉泉",
        "author": "陆游",
        "content": "摘玉毁珠玑，蒙庄有深旨。\n向郭不能传，千载付吾子。",
        "dynasty": "宋",
        "collection_info": null
    },
    {
        "uuid": "4b4b5088518b36ca77b5ec280e1fb7ce",
        "title": "郭氏山林十六咏 飞雪",
        "author": "陆游",
        "content": "我昔游青城，六月对雪山。\n吴蜀渺万里，安得在此间。",
        "dynasty": "宋",
        "collection_info": null
    },
    {
        "uuid": "226e23d75c3aced2e41360ec3787fb8b",
        "title": "郭氏山林十六咏 玉佩",
        "author": "陆游",
        "content": "羣仙停鹤驭，玉佩摇空山。\n金丹定分子，往缀通明班。",
        "dynasty": "宋",
        "collection_info": null
    },
    {
        "uuid": "86239105a860fdbbd0f492a027646234",
        "title": "郭氏山林十六咏 韫玉岩",
        "author": "陆游",
        "content": "苍崖韫白璧，欲上渺无路。\n但照太史占，虹气贯宝婺。",
        "dynasty": "宋",
        "collection_info": null
    },
    {
        "uuid": "998adefa907216edf8ba74d0300ddc1b",
        "title": "郭氏山林十六咏 笙鹤亭",
        "author": "陆游",
        "content": "兹山多异域，飞仙亦税驾。\n勿遣俗客来，恐妨笙鹤下。",
        "dynasty": "宋",
        "collection_info": null
    },
    {
        "uuid": "dbe59146dd7072aea0b5b5b943870b56",
        "title": "郭氏山林十六咏 倚剑",
        "author": "陆游",
        "content": "悬瀑若剑立，空潭如镜平。\n未能照魑魅，且用斩长鲸。",
        "dynasty": "宋",
        "collection_info": null
    },
    {
        "uuid": "3402928dc0a6501ba12503464459033f",
        "title": "郭氏山林十六咏 药圃",
        "author": "陆游",
        "content": "采芝夏黄公，卖药韩伯休。\n吾友子郭子，高趣可与侔。",
        "dynasty": "宋",
        "collection_info": null
    },
    {
        "uuid": "a0e33e3a7834ddeaeb86e0b1b4ccbdf7",
        "title": "题卧龙山",
        "author": "陆游",
        "content": "涪翁几日客，遗墨徧苍崖。\n作吏今三月，偷闲始一来。\n云归就檐宿，江怒触山迴。\n更欲穷幽赏，城头迭鼓催。",
        "dynasty": "宋",
        "collection_info": null
    },
    {
        "uuid": "097c4ebfc7e8fe5b22caa4ee74262ade",
        "title": "韩干马图",
        "author": "陆游",
        "content": "唐人画马如相马，□□不在骊与黄。\n天机入神即挥洒，气脱毫素先腾骧。\n昔年曾画穆王游八极，八龙之骏云五色。\n后来又写越影超光脱丹碧，后来又写汉武穷渥洼。\n復见神驹来汉家，势走灭没开风沙。\n壮哉此马健且雄，玉花徧身云满鬉。\n首如渴乌眼如电，皎如疋练横晴空。\n使之陷阵当破敌，万马不敢先秋风。\n如何解鞍脱其馽，纵尔俶傥如游龙。\n君不见四海罢征战，九夷尽梯航。\n方将却尔宛水之西，归尔华山之阳。\n幸逢韩供奉写尔神，杜拾遗歌尔良。\n赠尔支道林，爱尔神骏悬高堂。",
        "dynasty": "宋",
        "collection_info": null
    },
    {
        "uuid": "310896033dc114e2e78b79e1f11e0f99",
        "title": "访僧支提寺",
        "author": "陆游",
        "content": "高名每惯习凿齿，巨眼忽逢支道林。\n共夜不知红烛短，对床空嘆白云深。\n满前钟鼓何曾忍，匝地毫光不用寻。\n欲识天冠真面目，鸟啼猿啸总知音。",
        "dynasty": "宋",
        "collection_info": null
    },
    {
        "uuid": "28d18eb6bc7e3c790dd6eda3d14c3a5d",
        "title": "南园四首  其一",
        "author": "陆游",
        "content": "晓鶑催繫柳边舟，老陌东风拂面柔。\n客裏又惊春事晚，梦中重续括苍游。\n欢情饮量年年减，古寺名园处处留。\n却羡少年轻岁月，角声如此不知愁。",
        "dynasty": "宋",
        "collection_info": null
    },
    {
        "uuid": "2a08890f049e49c2d097df1259dc5739",
        "title": "南园四首  其二",
        "author": "陆游",
        "content": "南游云海嘆茫茫，又泛归舟到括苍。\n城郭凄凉嘆辽鹤，鬓毛萧飒点吴霜。\n酴醿可把春无几，弦索初陈燕未央。\n楼下清溪三百里，溪流不似客愁长。",
        "dynasty": "宋",
        "collection_info": null
    },
    {
        "uuid": "6a25e857a53a15786d000bd8c920ccaa",
        "title": "南园四首  其三",
        "author": "陆游",
        "content": "安用移封向酒泉，醉乡只拟乞南园。\n更添小阁临滩石，一洗人间歌吹喧。",
        "dynasty": "宋",
        "collection_info": null
    },
    {
        "uuid": "157b634e4a913afd373bb62b13391a28",
        "title": "南园四首  其四",
        "author": "陆游",
        "content": "春来归路阅三州，是处跏趺懒出游。\n一到南园便忘返，亭边绿浸琵琶洲。",
        "dynasty": "宋",
        "collection_info": null
    },
    {
        "uuid": "8682681e062558059c2e9d5fe30b050f",
        "title": "虎洞",
        "author": "陆游",
        "content": "空山秋高木叶黄，茫茫百草凋秋霜。\n逶迤深谷白昼静，群鸦竞噪众鸟翔。\n洞中有虎何猛烈，牙如利刀爪如铁。\n奋髯掉尾初出穴，昂头四顾吐其舌。\n双睛忽动飞电迴，层崖长啸阴风来。\n山中藜藿谁敢采，野外狐兔皆悲哀。\n嗟虎之猛有如此，自是贪残日无已。\n岂无壮士裴将军，弯弓射之殄其类。\n方今上有明圣君，广爱民物怀深仁。\n推诚不但祝罗网，登用牧守需贤人。\n四郊无事民安静，有若刘昆多善政。\n嗟虎虽猛当如何，胡为饮泉卷之阿，明当负子东渡河。",
        "dynasty": "宋",
        "collection_info": null
    },
    {
        "uuid": "5bf4670ae91203ef1fff5a284e7b7673",
        "title": "古诗",
        "author": "陆游",
        "content": "能自得我心，无入不自得。\n灵府长优闲，蕉鹿乌能惑。\n浊醪吞数升，浩气漫漫塞。\n醉来隠几酣，屡到华胥国。\n人生贵适情，何当调语默。",
        "dynasty": "宋",
        "collection_info": null
    },
    {
        "uuid": "5b29ca0462279ac2c468331bd657501b",
        "title": "句  其一",
        "author": "陆游",
        "content": "南酒应怜未归客。",
        "dynasty": "宋",
        "collection_info": null
    },
    {
        "uuid": "9d71d828d46ac9089656ce9404d7257a",
        "title": "句  其二",
        "author": "陆游",
        "content": "更就高僧学白羹。",
        "dynasty": "宋",
        "collection_info": null
    },
    {
        "uuid": "8efbad43fdd32de8fdf3aa5f9b8a5a67",
        "title": "句  其三",
        "author": "陆游",
        "content": "厚味无人设佞汤，微芬时自炷廉香。",
        "dynasty": "宋",
        "collection_info": null
    },
    {
        "uuid": "b72a2be5741786c24af5ec6ba7b436f5",
        "title": "句  其四",
        "author": "陆游",
        "content": "穷达得非吾有命，吉凶谁谓汝前知。",
        "dynasty": "宋",
        "collection_info": null
    },
    {
        "uuid": "010cdf01762fa4cbe468a76e463bdc87",
        "title": "句  其五",
        "author": "陆游",
        "content": "使君何所乐，乐在南湖滨。",
        "dynasty": "宋",
        "collection_info": null
    },
    {
        "uuid": "c1245ca290dcc1629d2127c75fbdf830",
        "title": "句  其六",
        "author": "陆游",
        "content": "歌呼宛转连渔市，灯火青荧拥郡楼。",
        "dynasty": "宋",
        "collection_info": null
    },
    {
        "uuid": "6c6bc9cbc56c0ddd8c87a29f6d07d082",
        "title": "句  其七",
        "author": "陆游",
        "content": "我老诗不工，非復薛与岑。",
        "dynasty": "宋",
        "collection_info": null
    },
    {
        "uuid": "ea56c737206ec858efea58db3eca40fb",
        "title": "句  其八",
        "author": "陆游",
        "content": "是邦山水窟，领会得佳处。\n山回如可招，水集若来赴。\n竹叶溯江船，春荠隔烟树。",
        "dynasty": "宋",
        "collection_info": null
    },
    {
        "uuid": "e587bc8f30824066c19ce0151f2cabc3",
        "title": "句  其九",
        "author": "陆游",
        "content": "秃老本儒冠，荆公使为僧。",
        "dynasty": "宋",
        "collection_info": null
    },
    {
        "uuid": "435ae70f85853a7a8b00cfdffcafb101",
        "title": "句  其一○",
        "author": "陆游",
        "content": "但见古河东，荞麦铺如雪。",
        "dynasty": "宋",
        "collection_info": null
    },
    {
        "uuid": "24cfb750134419f2474d23dea2e789b2",
        "title": "存目  其一",
        "author": "陆游",
        "content": "诗题：成材将还旴江幕以诗四章为贶次韵其二以识别，首句：漂泊干戈到粤山文场妙誉古推高。",
        "dynasty": "宋",
        "collection_info": null
    },
    {
        "uuid": "32382e367506c34387c8ba46b41eb8e6",
        "title": "存目  其二",
        "author": "陆游",
        "content": "诗题：寄邓志宏五首首句：三径从来半草莱彭泽思归意未成厌从薄宦思莲幕笔下文章信有神中原回首涕沾裳。",
        "dynasty": "宋",
        "collection_info": null
    },
    {
        "uuid": "910566af5bd353a40d3d213a84e61cec",
        "title": "存目  其三",
        "author": "陆游",
        "content": "诗题：赠徐相师首句：许负遗书果是非。",
        "dynasty": "宋",
        "collection_info": null
    },
    {
        "uuid": "0329762453ec57f81a582632939bed38",
        "title": "题壁",
        "author": "陆放翁妾",
        "content": "玉阶蟋蟀闹清夜，金井梧桐辞故枝。\n一枕凄凉眠不得，呼灯起作感秋时。",
        "dynasty": "宋",
        "collection_info": null
    },
    {
        "uuid": "df3ef6e051797d777d037eaf48a1b37e",
        "title": "行路难",
        "author": "范成大",
        "content": "赠君以丹棘忘忧之草，青棠合欢之花。\n马脑游仙之梦枕，龙综辟寒之宝纱。\n天河未翻月未落，夜长如年引春酌。\n昔人安在空城郭，今夕不饮何时乐。",
        "dynasty": "宋",
        "collection_info": null
    },
    {
        "uuid": "52462166ef5c253d9febe9c5b20adc30",
        "title": "西江有单鹄行",
        "author": "范成大",
        "content": "西江有单鹄，託身万里云。\n猥为稻粱谋，堕此鸥鹭羣。\n朝游枫叶杪，暮宿芦花根。\n怀安浦溆暖，忘记云海宽。\n忽有孤征鸿，惊飞落江滨。\n眼明见黄鹄，邂逅倾情真。\n羽毛虽不同，意气颇相亲。\n言鹄有六翮，何不高飞翾。\n水鸟不足羣，朝暮徒嘲喧。\n相将乘风去，一上盘秋旻。\n渴饮颢露滋，饥吸晴霞暾。\n方知翅翎俊，可以凌埃尘。\n东风昨解冻，春光暖如熏。\n阳鸟当北乡，行止倏已分。\n傥欲相逐去，关山隔吴秦。\n两鸟竟分飞，鸣声动行人。\n岂不有岁晚，鸿当復来宾。\n但愁山海阔，岐路多纠纷。\n復来失故道，那得相知闻。\n鸿归有俦侣，鹄住长悲辛。",
        "dynasty": "宋",
        "collection_info": null
    },
    {
        "uuid": "076ca3adb47933b3670243fa5baee385",
        "title": "车遥遥篇",
        "author": "范成大",
        "content": "车遥遥，马憧憧。\n君游东山东復东，安得奋飞逐西风。\n愿我如星君如月，夜夜流光相皎洁。\n月暂晦，星常明。\n留明待月復，三五共盈盈。",
        "dynasty": "宋",
        "collection_info": null
    },
    {
        "uuid": "eaec23e34ed6946c25bc834a682eca7f",
        "title": "放鱼行",
        "author": "范成大",
        "content": "水落塘枯鱼卧陆，小儿抱取不濡足。\n昂藏赤鯶亦垂头，背负玄鳞三十六。\n家人涤砧不辞劳，云有素书金错刀。\n嗟予赎放岂徼福，忍把汝命供吾饕。\n如今已脱张胡子，好上龙门饮湖水。\n不然崛起载飞仙，切莫颠狂称长史。",
        "dynasty": "宋",
        "collection_info": null
    },
    {
        "uuid": "846e928956e22909f4b12ac07b2d6a31",
        "title": "晚步东郊",
        "author": "范成大",
        "content": "水墨依林寺，青黄负郭田。\n斜阳犹满地，片月早中天。\n策策鸦飞急，冥冥树影圆。\n西山元自好，那更着云烟。",
        "dynasty": "宋",
        "collection_info": null
    },
    {
        "uuid": "199040147170866cae608303def1dec1",
        "title": "元夜忆羣从",
        "author": "范成大",
        "content": "愁裏仍蒿径，閒中更荜门。\n青灯聊自照，浊酒为谁温。\n隙月知无梦，窗梅寄断魂。\n遥怜好兄弟，飘泊两江村。",
        "dynasty": "宋",
        "collection_info": null
    },
    {
        "uuid": "8699ce1398fe648add247796625bad1d",
        "title": "登西楼",
        "author": "范成大",
        "content": "少年豪气合摧锋，青鬓朱颜万事慵。\n畴昔四愁无梦到，及时一笑有谁供。\n诗情饮兴如云薄，草色花光似酒醲。\n千里春心吟不尽，下楼分付晚烟钟。",
        "dynasty": "宋",
        "collection_info": null
    },
    {
        "uuid": "b87ce366a9e30b0d0e0c3adb5a1fe6d9",
        "title": "不寐",
        "author": "范成大",
        "content": "南风酿卑湿，滑滑病履舄。\n竟日隠几坐，拳局不得适。\n丹田恍澒洞，银海眩眵黑。\n髀弱类跨鞍，臂强如运甓。\n合体竞酸嘶，莫夜辄增极。\n奏床不得眠，耿耿到明发。\n黄妳共住久，来梦乃其职。\n睡魔吾故人，曩是不速客。\n招呼各偃蹇，莫效尺寸力。\n周公无由来，咫尺今古隔。\n彭尸不得去，罡骑无行色。\n主客两愁绪，虚室浪生白。\n人言老禅师，两胁不到席。\n兹事恐未暇，但愿了今夕。\n平生北窗眠，栩栩即圣域。\n睡僊吾所慕，行步亦鼾息。",
        "dynasty": "宋",
        "collection_info": null
    },
    {
        "uuid": "a7dc86be657b1f60905a8e277f6f8c66",
        "title": "河豚叹",
        "author": "范成大",
        "content": "鲰生藜苋肠，食事一饱足。\n腥腐色所难，况乃衷酖毒。\n彭亨强名鱼，杀气孕惨黩。\n既非养生具，宜谢砧几酷。\n吴侬真差事，网索不遗育。\n捐生决下箸，缩手汗童仆。\n朝来里中子，馋吻不待熟。\n浓睡唤不譍，已落新鬼录。\n百年三寸咽，水陆富肴䔩。\n一物不登俎，未负将军腹。\n为口忘计身，饕死何足哭。\n作俑者谁欤，至今走末俗。\n或云先王意，除恶如艺菽。\n逆枭与毒獍，岁岁参币玉。\n芟夷入荐羞，盖欲歼种族。\n生死有定数，断命乌可续。\n适丁是时者，未易一理局。\n鼋鼎子公怒，羊羹华元衄。\n异味古所珍，无事苦畏缩。\n骈头讧此语，戒谕袛取渎。\n聋盲死不悟，明知谅已烛。",
        "dynasty": "宋",
        "collection_info": null
    },
    {
        "uuid": "c77a1f59c2fe9fe5760ba0dfb58b74e1",
        "title": "续长恨歌七首  其一",
        "author": "范成大",
        "content": "金杯潋滟晓粧寒，国色天香胜牡丹。\n白凤诏书来已暮，六宫铅粉半春阑。",
        "dynasty": "宋",
        "collection_info": null
    },
    {
        "uuid": "579a04d6016ee5215024a5e90ed6b2b5",
        "title": "续长恨歌七首  其二",
        "author": "范成大",
        "content": "紫薇金屋闭春阳，石竹山花却自芳。\n莫道故情无觅处，领巾犹有隔生香。",
        "dynasty": "宋",
        "collection_info": null
    },
    {
        "uuid": "4c24d136c31a3ee80fbb52ec963944c1",
        "title": "续长恨歌七首  其三",
        "author": "范成大",
        "content": "闻道蓬壶重见时，瘦来全不耐风吹。\n无端却作尘间念，已被仙官圣得知。",
        "dynasty": "宋",
        "collection_info": null
    },
    {
        "uuid": "7ea9869e95e33d7e8b5dbdff405db388",
        "title": "续长恨歌七首  其四",
        "author": "范成大",
        "content": "别后相思梦亦难，东虚云路海漫漫。\n仙凡顿隔银屏影，不似当时取次看。",
        "dynasty": "宋",
        "collection_info": null
    },
    {
        "uuid": "b68233d13fd196900cb9f83007a7f43e",
        "title": "续长恨歌七首  其五",
        "author": "范成大",
        "content": "人似飞花去不归，兰昌宫殿几斜晖。\n百年只有云容姊，留得当时旧舞衣。",
        "dynasty": "宋",
        "collection_info": null
    },
    {
        "uuid": "b9469736aaec7cdc843632755e60475b",
        "title": "续长恨歌七首  其六",
        "author": "范成大",
        "content": "骊山六十二高楼，突兀华清最上头。\n玉羽川长湘浦暗，三郎无事更神游。",
        "dynasty": "宋",
        "collection_info": null
    },
    {
        "uuid": "187d7af53419153afb887174855a970d",
        "title": "续长恨歌七首  其七",
        "author": "范成大",
        "content": "帝乡云驭若为留，八景三清好在不。\n玉笛不随双鹤去，人间犹得听梁州。",
        "dynasty": "宋",
        "collection_info": null
    },
    {
        "uuid": "fb81a399ece57b683848a8966adf0659",
        "title": "雷雨邻舍起龙",
        "author": "范成大",
        "content": "雨工避事欲蟠泥，帝遣丰隆执以归。\n连鼓一声人失箸，不知挂壁几梭飞。",
        "dynasty": "宋",
        "collection_info": null
    },
    {
        "uuid": "eebc3822c50f60ea0ce47cbf975efbac",
        "title": "次韵唐致远雨后喜凉",
        "author": "范成大",
        "content": "老阳作气再三衰，鼓竭之余不支雨。\n搴旗拔帜埽迹空，一点新凉破残暑。\n飞蚊薨薨已无奇，蜻蜓翅浄摩天嬉。\n竹窗日暮转萧瑟，喜有促织鸣声悲。",
        "dynasty": "宋",
        "collection_info": null
    },
    {
        "uuid": "084b42e2fbfe96701f7faf5e48e2cb80",
        "title": "秋日二绝  其一",
        "author": "范成大",
        "content": "碧芦青柳不宜霜，染作沧洲一带黄。\n莫把江山夸北客，冷云寒水更荒凉。",
        "dynasty": "宋",
        "collection_info": null
    },
    {
        "uuid": "f810e723f6a04763f107d3572a2a5c9d",
        "title": "秋日二绝  其二",
        "author": "范成大",
        "content": "新秋病骨顿成衰，不度溪桥半月来。\n无事闭门非左计，饶渠屐齿上青苔。",
        "dynasty": "宋",
        "collection_info": null
    },
    {
        "uuid": "be390af8b0d0108b9115869d7f0c3ce9",
        "title": "窗前木芙蓉",
        "author": "范成大",
        "content": "辛苦孤花破小寒，花心应似客心酸。\n更凭青女留连得，未作愁红怨绿看。",
        "dynasty": "宋",
        "collection_info": null
    },
    {
        "uuid": "bbde13f3e612e95cf13858c50577824f",
        "title": "嘲里人新婚",
        "author": "范成大",
        "content": "冷艷頩容一笑开，休将鸾扇更徘徊。\n箜篌细写归舟字，彷佛游仙梦裏来。",
        "dynasty": "宋",
        "collection_info": null
    },
    {
        "uuid": "573d8379f13617b6112a13390baf1e4c",
        "title": "过松江",
        "author": "范成大",
        "content": "长虹斗起蛟龙穴，朱碧烂干夜明灭。\n太湖三万六千顷，多少清风与明月。\n青鹢惊飞白鹭閒，丹枫未老黄芦折。\n谁将横笛叫苍烟，无限惊波翻白雪。\n洞庭林屋旧游处，玉柱金庭路巉绝。\n水仙逢迎掺修袂，问我归计何当决。\n去年匹马兀春寒，今此孤篷窘秋热。\n人生意气得失间，轻重剑头吹一吷。\n莫将尘土涴朱颜，却待丹砂回白髮。",
        "dynasty": "宋",
        "collection_info": null
    },
    {
        "uuid": "10d4fab137a7ff6639be0251f208b882",
        "title": "过平望",
        "author": "范成大",
        "content": "寸碧闯高浪，孤墟明夕阳。\n水柳摇病绿，霜蒲蘸新黄。\n孤屿乍举网，苍烟忽鸣榔。\n波明荇叶颤，风熟苹花香。\n鸡犬各村落，莼鲈近江乡。\n野寺对客起，楼阴濯沧浪。\n古来离别地，清诗断人肠。\n亭前旧时水，还照两鸳鸯。",
        "dynasty": "宋",
        "collection_info": null
    },
    {
        "uuid": "41e1d15811d535b81ba4ba2007cb8330",
        "title": "长安闸",
        "author": "范成大",
        "content": "斗门贮浄练，悬板淙惊雷。\n黄沙古岸转，白屋飞檐开。\n是间袤丈许，舳舻蔽川来。\n千车拥孤隧，万马盘一坏。\n篙尾乱若雨，樯竿束如堆。\n摧摧势排轧，汹汹声喧豗。\n偪仄復偪仄，谁肯少徘徊。\n传呼津吏至，弊盖凌高埃。\n嗫嚅议讥征，叫怒不可裁。\n吾观舟中子，一一皆可哀。\n大为声利驱，小者饥寒催。\n古今共来往，所得随飞灰。\n我乃畸于人，胡为乎来哉。",
        "dynasty": "宋",
        "collection_info": null
    },
    {
        "uuid": "b158f47f80185c85c73ab9c4cb450d9f",
        "title": "荣木",
        "author": "范成大",
        "content": "熏风南来，木荣于兹。\n木荣几时，黄落从之。\n逝其须臾，坐成四时。\n今我不学，殆其已而。\n天旋地游，日月其根。\n形息气徂，不亡者存。\n去乡离家，莫肯过门。\n猗欤先师，不我疵陋。\n褰衣示珠，俾我復旧。\n自我来归，十年不富。\n孰蠹孰蛊，惟汝自疚。\n冉冉荣木，霜华将坠。\n天黑路长，屹蹶可畏。\n隶也不力，奚取六骥。\n脂车着鞭，一息而至。",
        "dynasty": "宋",
        "collection_info": null
    },
    {
        "uuid": "7275f8c150dc0d08fbbc67bcbdc90eaf",
        "title": "两木  其一",
        "author": "范成大",
        "content": "枇杷昔所嗜，不问甘与酸。\n黄泥裹余核，散掷篱落间。\n春风拆勾萌，朴𣙙如榛菅。\n一株独成长，苍然齐屋山。\n去年小试花，珑珑犯冰寒。\n化成黄金弹，同登桃李盘。\n大钧播羣物，斡旋不作难。\n树老人何堪，挽镜觅朱颜。\n颔髭尔许长，大笑欹巾冠。",
        "dynasty": "宋",
        "collection_info": null
    },
    {
        "uuid": "1d56e85ecf6e0c9414caa3b24748059b",
        "title": "两木  其二",
        "author": "范成大",
        "content": "绿橘生西山，得自髯翁家。\n云此接活根，是岁当着花。\n俛仰乃十霜，垂蠹纷相遮。\n芳意竟寂莫，枯枝谩槎牙。\n风土谅非宜，翁言岂予夸。\n会令返故山，高深谢污邪。\n石液滋旧根，山英擢新葩。\n黄团挂霜实，大如崆峒瓜。\n当有四老人，来驻七香车。",
        "dynasty": "宋",
        "collection_info": null
    },
    {
        "uuid": "0ced2ebca54dd7dfc95945def155e595",
        "title": "道中",
        "author": "范成大",
        "content": "月冷吟蛩草，湖平宿鹭沙。\n客愁无锦字，乡信有灯花。\n踪迹随风叶，程途犯斗槎。\n君看枝上鹊，薄暮亦还家。",
        "dynasty": "宋",
        "collection_info": null
    },
    {
        "uuid": "68702f274a8801661841df8ff99ad77c",
        "title": "落鸿",
        "author": "范成大",
        "content": "落鸿声裏怨关山，泪湿秋衣不肯干。\n只道一番新雨过，谁知双袖倚楼寒。",
        "dynasty": "宋",
        "collection_info": null
    },
    {
        "uuid": "839274e9a06019a55b29da28c8f490e0",
        "title": "题山水横看二首  其一",
        "author": "范成大",
        "content": "烟山漠漠水漫漫，老柳知秋渡口寒。\n尽是西溪肠断处，凭君将与故人看。",
        "dynasty": "宋",
        "collection_info": null
    },
    {
        "uuid": "af094b09008c4cb97d8997cd2e834de6",
        "title": "题山水横看二首  其二",
        "author": "范成大",
        "content": "霜入丹枫白苇林，横烟平远暮江深。\n君看鴈落帆飞处，知我秋风故国心。",
        "dynasty": "宋",
        "collection_info": null
    },
    {
        "uuid": "32dc8624c415176c27ea0490aeb1c77e",
        "title": "瑞香花",
        "author": "范成大",
        "content": "万粒丛芳破雪残，曲房深院闭春寒。\n紫紫青青云锦被，百迭熏笼晚不翻。\n酒恶休拈花蘂嗅，花气醉人醲胜酒。\n大将香供恼幽禅，恰在兰枯梅落后。",
        "dynasty": "宋",
        "collection_info": null
    },
    {
        "uuid": "55401ada7abafa12d5ddf994a7c70a14",
        "title": "读史",
        "author": "范成大",
        "content": "登坛策刘项，卧庐料曹孙。\n探怀取事业，一一如印圈。\n英豪盖天资，八极入控抟。\n由来事成毁，只繫手覆翻。\n玉虹朝贯日，剑气夜烛天。\n虽欲避功名，何处蛰龙鸾。\n我生后千载，愚暗难具言。\n长大但食粟，闵凶不能文。\n麦豆已难辨，楣梲固不分。\n抱瓮灌圃畦，截竿避城门。\n智略类如此，何以超篱籓。\n龟刳始神筴，木断方犠尊。\n朝市有机穽，冠裳或钳髠。\n兹事定不暗，吾其老泥蟠。\n敢云善用短，聊復强自宽。",
        "dynasty": "宋",
        "collection_info": null
    },
    {
        "uuid": "e719a320e6b98dbcb16c441f3c282874",
        "title": "浙江小矶春日",
        "author": "范成大",
        "content": "客裏无人共一杯，故园桃李为谁开。\n春潮不管天涯恨，更捲西兴暮雨来。",
        "dynasty": "宋",
        "collection_info": null
    },
    {
        "uuid": "a26cafc05cfc7887707d7a31a43d93b8",
        "title": "代圣集赠别",
        "author": "范成大",
        "content": "一曲悲歌水倒流，尊前何计缓千忧。\n事如梦断无寻处，人似春归挽不留。\n草色粘天鶗鴂恨，雨声连晓鹧鸪愁。\n迢迢绿浦帆飞远，今夜新晴独倚楼。",
        "dynasty": "宋",
        "collection_info": null
    },
    {
        "uuid": "eee20aacdc88f5d7059d4d42a3eeec48",
        "title": "二月三日登楼有怀金陵宣城诸友",
        "author": "范成大",
        "content": "百尺西楼十二栏，日迟花影对人閒。\n春风已入片时梦，寒食从今数日间。\n折柳故情多望断，落梅新曲与愁关。\n诗成欲访江南便，千里烟波万迭山。",
        "dynasty": "宋",
        "collection_info": null
    },
    {
        "uuid": "255d560a1d4d3bac7ca045f7db7390cf",
        "title": "寒食郊行书事二首  其一",
        "author": "范成大",
        "content": "野店垂杨步，荒祠苦竹丛。\n鹭窥芦箔水，乌啄纸钱风。\n媪引浓粧女，儿扶烂醉翁。\n深村时节好，应为去年丰。",
        "dynasty": "宋",
        "collection_info": null
    },
    {
        "uuid": "12a8471804521e4b4b81f7c2b9e05484",
        "title": "寒食郊行书事二首  其二",
        "author": "范成大",
        "content": "陇麦欣欣绿，山桃寂寂红。\n帆边渔蕝浪，木末酒旗风。\n信步随芳草，迷途问小童。\n赏心添脚力，呼渡过溪东。",
        "dynasty": "宋",
        "collection_info": null
    },
    {
        "uuid": "7b9d5b9620fb7b0c4c9500ae795a3e63",
        "title": "初夏二首  其一",
        "author": "范成大",
        "content": "清晨出郭更登台，不见余春只么回。\n桑叶露枝蚕向老，菜花成荚蝶犹来。",
        "dynasty": "宋",
        "collection_info": null
    },
    {
        "uuid": "a9a938372a774c8cc42328272f15f865",
        "title": "初夏二首  其二",
        "author": "范成大",
        "content": "晴丝千尺挽韶光，百舌无声燕子忙。\n永日屋头槐影暗，微风扇裏麦花香。",
        "dynasty": "宋",
        "collection_info": null
    },
    {
        "uuid": "7faaad54c3331fb80c1a2fd419f6a699",
        "title": "夏夜",
        "author": "范成大",
        "content": "脉脉惜佳夜，泠泠成浩歌。\n傥无诗句子，将奈月明何。\n露气蒙花重，风声入树多。\n清欢殊未办，桂影堕江波。",
        "dynasty": "宋",
        "collection_info": null
    },
    {
        "uuid": "7ac8cfd5c5586a24c99dbcefb0a988fd",
        "title": "与时叙现老纳凉池上时叙诵新词甚工",
        "author": "范成大",
        "content": "会心不在远，顷步便得之。\n长风吹月来，清影落半池。\n屋头见木叶，玲珑剪琉璃。\n红尘绊两足，大笑儿辈痴。\n老禅挽我游，高论方轩眉。\n潘郎忽鼎来，谈诗解人颐。\n晚诵云髻篇，濯濯余春姿。\n想见篇中人，清润如君诗。\n笑我两枯木，独与三冬期。",
        "dynasty": "宋",
        "collection_info": null
    },
    {
        "uuid": "ebdb628068785688e5616c5137d642fe",
        "title": "林元復輓诗",
        "author": "范成大",
        "content": "胸次峥嵘满贮书，十年名字满江湖。\n张公阅世诗千首，扬子传家宅一区。\n谩道春风须得意，那知秋雨不成珠。\n自从雪魄冰魂散，鲁国今谁更服儒。",
        "dynasty": "宋",
        "collection_info": null
    },
    {
        "uuid": "750af0169ca615f26b1f797a8ece2463",
        "title": "戏赠少梁",
        "author": "范成大",
        "content": "屈膝铜铺昼掩关，熏炉谁伴夕香寒。\n秋来合有相思字，会待风前片叶看。",
        "dynasty": "宋",
        "collection_info": null
    },
    {
        "uuid": "e2c514be1b3bb5de5cfa04dc37840aee",
        "title": "南徐道中",
        "author": "范成大",
        "content": "生憎行路与心违，又逐孤帆擘浪飞。\n吴岫涌云穿望眼，楚江浮月冷征衣。\n长歌悲似垂垂泪，短梦纷如草草归。\n若有一廛供闭户，肯将篾舫换柴扉。",
        "dynasty": "宋",
        "collection_info": null
    },
    {
        "uuid": "1edc339913d70dca6485c06c9b3b0c2b",
        "title": "望金陵行阙",
        "author": "范成大",
        "content": "圣代规模跨六朝，行宫台殿压金鳌。\n三山落日青鸾近，双阙清风紫凤高。\n石虎蹲江蟠王气，玉麟涌地镇神皋。\n太平不用千寻锁，静听西城打夜涛。",
        "dynasty": "宋",
        "collection_info": null
    },
    {
        "uuid": "2ce60f1f10f585ba9877c673732bc6b4",
        "title": "金陵道中",
        "author": "范成大",
        "content": "山晚黄羊随日下，天寒白犊弄风归。\n愁埃百转西州路，笑忆沙湖一棹飞。",
        "dynasty": "宋",
        "collection_info": null
    },
    {
        "uuid": "864a0359028a21c5e9cb94583871279b",
        "title": "晓行",
        "author": "范成大",
        "content": "篝灯驿吏唤人行，寥落星河向五更。\n马上谁惊千里梦，石头冈下小车声。",
        "dynasty": "宋",
        "collection_info": null
    },
    {
        "uuid": "fad91a6b221e665114ad262b84bbecaf",
        "title": "秦淮",
        "author": "范成大",
        "content": "不将行李试间关，谁信江湖道路难。\n肠断秦淮三百曲，船头终日见方山。",
        "dynasty": "宋",
        "collection_info": null
    },
    {
        "uuid": "1fd4b8d0f4f5c8c10e6bf2d0ca08b079",
        "title": "重九独登赏心亭",
        "author": "范成大",
        "content": "谁教佳节滞天涯，强展愁眉管物华。\n每岁有诗题白鴈，今年无酒对黄花。\n悠悠造化占斜日，草草登临记落霞。\n宇宙此身元是客，不须弹铗更思家。",
        "dynasty": "宋",
        "collection_info": null
    },
    {
        "uuid": "9ce89688adc38a0c7565f637f3e786ca",
        "title": "赏心亭再题",
        "author": "范成大",
        "content": "天险东南重，兵雄百二尊。\n拂云千雉绕，截水万崖奔。\n赤日吴波动，苍烟楚树昏。\n向无形胜地，何以控干坤。",
        "dynasty": "宋",
        "collection_info": null
    },
    {
        "uuid": "b0d4bf2c37b555f5396e76cae99de19c",
        "title": "宿义林院",
        "author": "范成大",
        "content": "暝气昏如雨，禅房冷似冰。\n竹间东岭月，松杪上方灯。\n惊鹘盘金剎，流萤拂玉绳。\n明朝穷脚力，连夜斩崖藤。",
        "dynasty": "宋",
        "collection_info": null
    },
    {
        "uuid": "4df3e7262fb8887d1b3608c80c4c4404",
        "title": "荆公墓二首  其一",
        "author": "范成大",
        "content": "百岁谁人巧拙，一丘底处亏成。\n半世青苗法意，当年雪竹诗情。",
        "dynasty": "宋",
        "collection_info": null
    },
    {
        "uuid": "43133cf45d03bcef07c30293ef57b108",
        "title": "荆公墓二首  其二",
        "author": "范成大",
        "content": "本意治功徙木，何心党祸扬尘。\n报雠岂教行劫，作俑翻成害仁。",
        "dynasty": "宋",
        "collection_info": null
    },
    {
        "uuid": "9f3b487da1438c9d0ee38400c6e7b954",
        "title": "十月朔客建业不得与兄弟上冢之列悲感成诗",
        "author": "范成大",
        "content": "岁已看成暮，身今未得归。\n风尘孤泪尽，霜露寸心违。\n南磵新流水，西山旧落晖。\n烟松应好在，宿草定成非。\n逝水方东去，浮云浪北飞。\n危魂先自断，不待更沾衣。",
        "dynasty": "宋",
        "collection_info": null
    },
    {
        "uuid": "b947dc83a76622da7191ff204edc31f0",
        "title": "白鹭亭",
        "author": "范成大",
        "content": "倦游客舍不胜閒，日日清江见倚阑。\n少待西风吹雨过，更从二水看淮山。",
        "dynasty": "宋",
        "collection_info": null
    },
    {
        "uuid": "0b15ebb5ebaf44932560848016cb70dc",
        "title": "臙脂井三首  其一",
        "author": "范成大",
        "content": "昭光殿下起楼台，拚得山河付酒杯。\n春色已从金井去，月华空上石头来。",
        "dynasty": "宋",
        "collection_info": null
    },
    {
        "uuid": "b1b66cce61408038eb89bcd70327ae53",
        "title": "臙脂井三首  其二",
        "author": "范成大",
        "content": "午醉醒来一梦非，匆匆玉树逐春归。\n臙脂却作千年计，不似愁魂四散飞。",
        "dynasty": "宋",
        "collection_info": null
    },
    {
        "uuid": "f3d649d2e85bf0833f67c49838058408",
        "title": "臙脂井三首  其三",
        "author": "范成大",
        "content": "腰支旅拒更神游，桃叶山前水自流。\n三十六书都莫恨，烦将歌舞过扬州。",
        "dynasty": "宋",
        "collection_info": null
    },
    {
        "uuid": "473fc38b37528724071c6d6ee873a617",
        "title": "秦淮",
        "author": "范成大",
        "content": "祖龙驱羣龙，疏此万丈沟。\n雨工恋故栖，十步九回头。\n至今秦淮曲，蜿若春蛇游。\n舟师厌回互，叹息倚柂楼。\n维昔东巡初，八极围寸眸。\n天端有佳气，鬰鬰东南浮。\n卜云当兴王，在后五百秋。\n叱咤召六丁，惨淡风云愁。\n凿渠断地脉，自谓神与谋。\n干坤有端倪，已露不可收。\n大帝开吴天，定鼎临江陬。\n融融秣陵日，始照十二斿。\n经营暨六代，兹地称神州。\n乃知历数定，昧者徒私忧。\n兹事故老传，未知信然不。\n姑置勿重陈，作诗叹迟留。",
        "dynasty": "宋",
        "collection_info": null
    },
    {
        "uuid": "ab74a73ac0fddf53b40ff2331bcccec6",
        "title": "九月三日宿胥口始闻鴈",
        "author": "范成大",
        "content": "故人久不见，乍见杂悲喜。\n新鴈如故人，一声惊我起。\n把酒不能觞，送目问行李。\n曾云行路难，空蒙千万里。\n塞北多关山，江南渺云水。\n风高吹汝瘦，旅伴今余几。\n斜行不少驻，灭没苍烟裏。\n羁游吾亦倦，客程殊未已。\n扁舟费年华，短缆繫沙尾。\n物生各有役，冥心听行止。\n江郊匝地熟，场圃平如砥。\n归期且忽念，共饱丰年米。",
        "dynasty": "宋",
        "collection_info": null
    },
    {
        "uuid": "cd6b3f933b9e35a8190907131766249d",
        "title": "欲雪",
        "author": "范成大",
        "content": "乌鸦撩乱舞黄云，楼上飞花已唾人。\n说与江梅须早计，冯夷无頼欲争春。",
        "dynasty": "宋",
        "collection_info": null
    },
    {
        "uuid": "d2f4c64a3a756f7ab692878967ff6f8e",
        "title": "读史三首  其一",
        "author": "范成大",
        "content": "百岁亏成费械机，乌鸢蝼蚁竟同归。\n一檠灯火挑明灭，两眼昏花管是非。",
        "dynasty": "宋",
        "collection_info": null
    },
    {
        "uuid": "1143f39edb0ac34c6e352e316d65600b",
        "title": "读史三首  其二",
        "author": "范成大",
        "content": "堂堂列传冠元功，纸上浮云万事空。\n我若材堪当世用，他年应只似诸公。",
        "dynasty": "宋",
        "collection_info": null
    },
    {
        "uuid": "b74576f135b6d51fee47644f1151249f",
        "title": "读史三首  其三",
        "author": "范成大",
        "content": "镂冰琢雪战毛牦，画餠声名骨朽时。\n汗简书青已儿戏，岘山辛苦更沉碑。",
        "dynasty": "宋",
        "collection_info": null
    },
    {
        "uuid": "7cc9d652ae00a26aa8d55679c64d06ea",
        "title": "宴坐庵四首  其一",
        "author": "范成大",
        "content": "油灯已暗忽微明，石鼎将干尚有声。\n衲被蒙头笼两袖，藜床无地着功名。",
        "dynasty": "宋",
        "collection_info": null
    },
    {
        "uuid": "ccf979e1ab32c5bb2ea147bb82294860",
        "title": "宴坐庵四首  其二",
        "author": "范成大",
        "content": "五更风竹闹轩窗，听作江船浪隠床。\n枕上翻身寻断梦，故人待漏满鞾霜。",
        "dynasty": "宋",
        "collection_info": null
    },
    {
        "uuid": "a569cbb6ee8d93252fe05bfa09ef2925",
        "title": "宴坐庵四首  其三",
        "author": "范成大",
        "content": "粥鱼吼罢鼓逢逢，卧听饥鼯上晓釭。\n一点斜光明纸帐，悟知檐雀已穿窗。",
        "dynasty": "宋",
        "collection_info": null
    },
    {
        "uuid": "2f9aad52e9176fcc4212ec1285850085",
        "title": "宴坐庵四首  其四",
        "author": "范成大",
        "content": "跏趺合眼是无何，静裏惟闻鸟雀多。\n俗客叩门称问字，又烦居士起穿鞾。",
        "dynasty": "宋",
        "collection_info": null
    },
    {
        "uuid": "204bd34750da58a8ae253c79a8bd332d",
        "title": "青青磵上松送致远入官",
        "author": "范成大",
        "content": "青青磵上松，鬰鬰磵底柏。\n松森上曾云，柏跼抱幽石。\n偃植虽不同，臭味乃相得。\n千霜与百雪，偶立众芳侧。\n众芳岂不好，岁晏扫无迹。\n广厦罩羣木，万牛挽山泽。\n松材可世用，攀援入王国。\n草木岂有情，亦復念离析。\n君看此翠柏，错莫无颜色。\n孤阴愁月夜，独籁怨风夕。\n苍官何当归，相望长相忆。",
        "dynasty": "宋",
        "collection_info": null
    },
    {
        "uuid": "ca3a344e4a7a06bffd8d131ea67d8f9a",
        "title": "除夜感怀",
        "author": "范成大",
        "content": "松楸百年哀，霜露终岁悲。\n天地岂汝偏，鬼神谅无私。\n孤穷罪当尔，我今怨尤谁。\n噎绝梦自语，伶俜影相随。\n岂无一经传，政坐五鬼嗤。\n凿枘共龃龉，榛荆费耘耔。\n付畀踰丘山，奉承劣毫釐。\n生男九族欢，所愿作门楣。\n时命有大谬，生男竟何裨。\n匏瓜谩枵腹，蒲柳无真姿。\n蹙缩高颧颊，萧骚短髯髭。\n贫病老岁月，斗杓坐成移。\n晓风凄以寒，帘幕相纷披。\n月星炯我冠，雾雨泫我衣。\n焄蒿奉祠事，苦泪落酒巵。\n逝者日已远，生者日以衰。\n羸骖驾九折，日暮抱长饥。\n岐路正巉绝，耿耿谁当知。",
        "dynasty": "宋",
        "collection_info": null
    },
    {
        "uuid": "95b7bc6f14dfd7f37ab1f686270e45e5",
        "title": "次韵唐子光席上赏梅",
        "author": "范成大",
        "content": "玉枝横斜照清空，纤手捻香□□公。\n水部无人广平去，后来我辈犹情钟。\n谁喷昭华送愁绝，叫云三弄怨斜月。\n径须踏雪问前村，莫待马蹄如踣铁。\n春风压尽百花桥，尊前仍有董娇娆。\n惜无楚客歌成雪，空有萧郎眼似刀。",
        "dynasty": "宋",
        "collection_info": null
    },
    {
        "uuid": "701a6d538d619b99fb199def65fc400c",
        "title": "夜行上沙见梅记东坡作诗招魂之句",
        "author": "范成大",
        "content": "玉妃谪人世，乃在流水村。\n天风吹婵娟，飘堕寂莫滨。\n芳心怨命薄，玉色凄路尘。\n佳人来无期，日暮多碧云。\n溪声为咽绝，月亦低微颦。\n相逢倦游子，一笑不復珍。\n脉脉问不语，亭亭意弥真。\n要我冰雪句，招此欲断魂。\n苏仙上宾天，妙意终难陈。\n璇柄忽倾堕，晓岚愁翠昏。",
        "dynasty": "宋",
        "collection_info": null
    },
    {
        "uuid": "ef436eb6910fde288e72173fd0a68a01",
        "title": "次韵唐子光教授河豚",
        "author": "范成大",
        "content": "世间尤物美恶并，江乡未用夸吴羹。\n清宫洞房寒热媒，深山大泽龙蛇生。\n胡夷信美胎杀气，不奈吴儿苦知味。\n杨花欲动荻芽肥，污手死心摇食指。\n食鱼要是□黄粱，古来不必须河鲂。\n君看嗔腹似浑脱，宁肯滑甘随芥姜。\n先生法语峻立壁，讥评不使一钱直。\n膨亨从此迹如扫，坐令梅老诗无力。\n悬知仙骨有青冥，风香久已涤羶腥。\n大笑日华解毒法，何如肘后餐霞经。",
        "dynasty": "宋",
        "collection_info": null
    },
    {
        "uuid": "51218a799f2527b0ec52e3473bb46981",
        "title": "题如梦堂壁",
        "author": "范成大",
        "content": "勃姑午啼唤雨，鹎鵊晓啭留春。\n片云不载归梦，两鬓全供客尘。",
        "dynasty": "宋",
        "collection_info": null
    },
    {
        "uuid": "f5538129d037035b74c27e62129f3ff3",
        "title": "晓起",
        "author": "范成大",
        "content": "帘额绣波荡漾，烛盘红泪阑干。\n梦裏五更风急，愁边一半春残。",
        "dynasty": "宋",
        "collection_info": null
    }
]