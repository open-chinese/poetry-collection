[
    {
        "title": "甘园寻梅  其一",
        "author": "释居简",
        "content": "疎枝重复裹莓苔，护得寒英暖未开。\n料理不关元化事，翠华长是雪前来。",
        "dynasty": "宋",
        "collection_info": null
    },
    {
        "title": "甘园寻梅  其二",
        "author": "释居简",
        "content": "楮幌春生斗底房，不知冰结夜来霜。\n无因领略黄昏月，只遣疎钟管暗香。",
        "dynasty": "宋",
        "collection_info": null
    },
    {
        "title": "松御座",
        "author": "释居简",
        "content": "偃盖交柯坐亦宜，春风翠辇憇逶迤。\n大夫寂寞山阴道，不见西湖鼎盛时。",
        "dynasty": "宋",
        "collection_info": null
    },
    {
        "title": "云",
        "author": "释居简",
        "content": "自是无心物，依稀似有心。\n因风纔冉冉，酿雨忽沉沉。\n一末绅朝岭，重檐帽晚岑。\n丁宁休蔽日，我欲耀阳林。",
        "dynasty": "宋",
        "collection_info": null
    },
    {
        "title": "趣徐无竞作水仙",
        "author": "释居简",
        "content": "抱独贫如我，飘然更我怜。\n亲思文度瘦，妇笑伯鸾颠。\n混混污成俗，朣朣碧觑天。\n肯移罗袜步，荐菊些林仙。",
        "dynasty": "宋",
        "collection_info": null
    },
    {
        "title": "雪湖池上新筑",
        "author": "释居简",
        "content": "疏绮闯冰池，苔封老石矶。\n鱼方深避钓，鸥亦早忘机。\n涤研融残雪，观书竞夕霏。\n春风长似旧，还趁雪中归。",
        "dynasty": "宋",
        "collection_info": null
    },
    {
        "title": "曹泸南得思陵旧赐张魏公琴曰播云",
        "author": "释居简",
        "content": "岷峩豁尘昏，旧赐出播云。\n不知落人间，虾蟆几亏盈。\n晦显固靡常，数岂逃冥冥。\n想当风雨时，破壁应有声。\n怀璧戒匹夫，呵护烦百神。\n一朝得所託，倏若屈蠖伸。\n人以器图旧，器以人怀新。\n玉轸黄金徽，烂烂奎画明。\n魏公蔼名氏，千载如丹青。\n歌风调舜弦，感物怀尧仁。\n扶日昌中兴，四海同一云。\n载维艰难初，事与得失并。\n万竈嘉陵江，饮此一掬清。\n悠然一再弹，万里怀长城。\n云絮初无根，勇变嘲哳鸣。\n捕蝉冩真意，弦外无人听。\n空嗟易水寒，遗恨崆峒平。",
        "dynasty": "宋",
        "collection_info": null
    },
    {
        "title": "杜侍郎之遂宁",
        "author": "释居简",
        "content": "宁为轻以清，抑为重而填。\n重轻惟时中，举辄丽吾正。\n诚斋振家学，本末尽诚敬。\n所施见伦次，所瞩洞遐隠。\n喧啾雄地籁，静胜了天定。\n一经早授受，吴霜未侵鬓。\n精明紫荷橐，所藴固未尽。\n玉堂与天远，仙槎向人近。\n旌旄屋头州，维翰倚东屏。\n敛此一道惠，徒引兆庶领。\n泉山跨鰲碧，横江秀而整。\n吾亲在其下，枌榆接封畛。\n家有老吟僧，河海借余润。",
        "dynasty": "宋",
        "collection_info": null
    },
    {
        "title": "喜曹安抚还自泸南",
        "author": "释居简",
        "content": "蜀道因仍涨燧烟，烦公玉节照山川。\n省闱三见文衡正，边柝双兼武备全。\n传自老成需代去，不知威惠倩谁宣。\n回头半壁西南地，不是寻常刺史天。",
        "dynasty": "宋",
        "collection_info": null
    },
    {
        "title": "卢直院挽章",
        "author": "释居简",
        "content": "玉堂云气锁空蒙，回首泠然跨阆风。\n纸贵又腾身后贾，骚亡旧策眼前功。\n蜗缘竺磵题名石，鹭忆吴江载酒篷。\n零落九华三四帖，朣朣犹在破囊中。",
        "dynasty": "宋",
        "collection_info": null
    },
    {
        "title": "宋左曹湖州宣谕",
        "author": "释居简",
        "content": "皇华万斛下苕溪，夹道甘棠映绿漪。\n为问只今回首处，曷如它日劝耕时。\n恩光纔洽腥风静，烽火初消化日迟。\n士不明经无足用，乡来殷侑亦如斯。",
        "dynasty": "宋",
        "collection_info": null
    },
    {
        "title": "永嘉壁书记携诸公诗卷索语",
        "author": "释居简",
        "content": "草思含芳梦亦疑，芬陁擢秀自枝枝。\n人间万事醉瞇眼，江上数峯青到眉。\n多暇湖山分昼永，少晴风日共春迟。\n一春幽事从头了，先破苍苔吊紫芝。",
        "dynasty": "宋",
        "collection_info": null
    },
    {
        "title": "和寒泉春日儿童三咏  其一",
        "author": "释居简",
        "content": "争跨迎侯彩竹新，相呼回策巧如萦。\n一鞭看是谁先着，穉子群中觅祖生。",
        "dynasty": "宋",
        "collection_info": null
    },
    {
        "title": "和寒泉春日儿童三咏  其二",
        "author": "释居简",
        "content": "纵轮不卷只嫌低，高处安知鹢退飞。\n弱缕不禁儿辈掣，断鸢弗下断云归。",
        "dynasty": "宋",
        "collection_info": null
    },
    {
        "title": "和寒泉春日儿童三咏  其三",
        "author": "释居简",
        "content": "暖响乌𣡶二月初，调高不作小单于。\n年年陌上儿童戏，嚼征含商尽不如。",
        "dynasty": "宋",
        "collection_info": null
    },
    {
        "title": "酬寒泉牡丹",
        "author": "释居简",
        "content": "见说姚家与魏家，紫琼黄玉剪纷葩。\n亭亭贵重推名辈，岁岁清明赏大花。\n日褪晓晴连影好，露添夜冷并枝斜。\n一从娄舞霓裳徧，憔悴春风怨物华。",
        "dynasty": "宋",
        "collection_info": null
    },
    {
        "title": "上巳日",
        "author": "释居简",
        "content": "龙飞乙酉三三日，节物催春睡不知。\n便作花残鶑老态，略无天朗气清时。\n丽人行欠高吟续，禊帖碑从贋本欺。\n逸兴不随今古尽，振衣千仞赴心期。",
        "dynasty": "宋",
        "collection_info": null
    },
    {
        "title": "柳絮",
        "author": "释居简",
        "content": "满城漠漠看飞扬，百炼刚非贺老肠。\n褪雨不忺知醖藉，倚风无力信行藏。\n可曾着意随流急，竟亦何心作许狂。\n酒似海留春不住，为春回雪荐离觞。",
        "dynasty": "宋",
        "collection_info": null
    },
    {
        "title": "杯中鱼子",
        "author": "释居简",
        "content": "眇如丝粟便悠然，漥玉深中浅注泉。\n再晕不知前夜月，纔生便乐此中天。\n群分自笑如儿戏，聚育谁偏得母怜。\n罔罟不来斯可乐，洋洋何必泳长川。",
        "dynasty": "宋",
        "collection_info": null
    },
    {
        "title": "悼陆秘读",
        "author": "释居简",
        "content": "诸老骑箕上太微，仲谋不似景升儿。\n废寻蹊隧千年古，光奋胸襟一段奇。\n直敢昧寻嗟枉尺，方宁适义不成规。\n泠然差早终无媿，安俟名垂竹帛为。",
        "dynasty": "宋",
        "collection_info": null
    },
    {
        "title": "三贤堂",
        "author": "释居简",
        "content": "弹压风烟盍鼎分，一新丹碧耀层层。\n异时三凤鸣还止，旧约群鸥唤得应。\n船绕砌云寻水步，葑侵檐影似田塍。\n关心夜老梅花瘦，别有孤山树上僧。",
        "dynasty": "宋",
        "collection_info": null
    },
    {
        "title": "题焕少章墨菊",
        "author": "释居简",
        "content": "采薇不疗餐英瘦，着眼无从到朵颐。\n秋露染毫余晓馥，便成画餠亦忘饥。",
        "dynasty": "宋",
        "collection_info": null
    },
    {
        "title": "谢疏寮高秘书同常博王省元见过  其一",
        "author": "释居简",
        "content": "友生朱与葛，月旦说疏寮。\n老锡思投越，春江梦趁潮。\n句新哦易熟，灯喜剪难消。\n闻道搴旗鼓，山林不寂寥。",
        "dynasty": "宋",
        "collection_info": null
    },
    {
        "title": "谢疏寮高秘书同常博王省元见过  其二",
        "author": "释居简",
        "content": "不纵青云步，行间着得么。\n官居最华要，吟似老头陁。\n行辈今差少，声名早厌多。\n犹将三万轴，清夜答弦歌。",
        "dynasty": "宋",
        "collection_info": null
    },
    {
        "title": "刀镊工",
        "author": "释居简",
        "content": "弹镊何曾款俗扃，清晨且了夜来经。\n匣非台镜人谁鉴，阅少年头雪易零。\n老葛句留身后贵，颠僧髮烬死前灵。\n白崖薙罢还来薙，饶得长安两独醒。",
        "dynasty": "宋",
        "collection_info": null
    },
    {
        "title": "智迁昼牛",
        "author": "释居简",
        "content": "力敌难教死斗心，墨轻毫淡柳阴阴。\n莫将抵角迂奇思，只写洪川扣角吟。",
        "dynasty": "宋",
        "collection_info": null
    },
    {
        "title": "卢玉堂枯木怪石",
        "author": "释居简",
        "content": "礧砢不坡陁，非才谢伐柯。\n相看如我瘦，想见阅人多。\n誉笑丹青俗，工如水墨何。\n经营盘礴际，天地困搜罗。",
        "dynasty": "宋",
        "collection_info": null
    },
    {
        "title": "十四夜竹间对月客有说丹霞张郡博已还豫章",
        "author": "释居简",
        "content": "华玉初痕陇树颠，朣朣俄顷散澄鲜。\n已无纤翳浄如洗，犹有些儿修未全。\n竺友啸闻青嶂外，胡床移近绿筠边。\n怀人长恨千山隔，云淡天低鹤未眠。",
        "dynasty": "宋",
        "collection_info": null
    },
    {
        "title": "定平怀墨梅",
        "author": "释居简",
        "content": "南昌梅少府，人道是梅仙。\n不疗疎枝瘦，安知坏色妍。\n春归天上去，真自镜中传。\n同出吟机杼，无声亦自贤。",
        "dynasty": "宋",
        "collection_info": null
    },
    {
        "title": "次周和州韵  其一",
        "author": "释居简",
        "content": "绿水绕园庐，花无一日虚。\n柳桥闲研席，竹屿小篮舆。\n恶草防滋蔓，新篁戒剪梳。\n不堪奇字累，酬接费分疎。",
        "dynasty": "宋",
        "collection_info": null
    },
    {
        "title": "次周和州韵  其二",
        "author": "释居简",
        "content": "抔土铭骐骏，诙如柳子骚。\n涤新藏缺研，愍旧惜残毫。\n射石惩年少，闻鸡仄枕高。\n云低鸿翼远，弋者不偿劳。",
        "dynasty": "宋",
        "collection_info": null
    },
    {
        "title": "图翁瓜圃出故淮东使者方诗境所藏杨补之三友",
        "author": "释居简",
        "content": "画寿诗中境，人修地下文。\n金兰三友合，泾渭两边分。\n冻壑层欹盖，炎天独欠君。\n莫嫌疎影瘦，及与欠清芬。",
        "dynasty": "宋",
        "collection_info": null
    },
    {
        "title": "落日泛舟拉赵寒泉刘成道",
        "author": "释居简",
        "content": "雨添湖满绿浮堤，高柳摇青接葑低。\n觅得晚凉船便住，背斜阳处听蝉嘶。",
        "dynasty": "宋",
        "collection_info": null
    },
    {
        "title": "送洁老归碧云新居",
        "author": "释居简",
        "content": "小小如巢便称怀，隣无百万买洪崖。\n炊云子熟呼仙饷，借雪精游与俗乖。\n禅谬分灯传口耳，耕宁合耦外形骸。\n田中大义休提掇，定与诸方打不谐。",
        "dynasty": "宋",
        "collection_info": null
    },
    {
        "title": "宋兄安卿墨梅",
        "author": "释居简",
        "content": "清婉浑非铁石姿，故家别调合传衣。\n华风不疗春痕瘦，可是工夫不造微。",
        "dynasty": "宋",
        "collection_info": null
    },
    {
        "title": "凤泉初月",
        "author": "释居简",
        "content": "一痕隠隠介亭西，庾亮楼头未醉时。\n多是团团深夜看，可曾见此巧如眉。",
        "dynasty": "宋",
        "collection_info": null
    },
    {
        "title": "临安长官赵两山约观将军木石镜玲珑水浄土寺  其一",
        "author": "释居简",
        "content": "逐鹿区区百战酣，道边谁掩大夫惭。\n锦山锦野幽寻地，独对将军忆召南。",
        "dynasty": "宋",
        "collection_info": null
    },
    {
        "title": "临安长官赵两山约观将军木石镜玲珑水浄土寺  其二",
        "author": "释居简",
        "content": "坚中素藴独晶晶，异质潜分付目成。\n泐尽烧痕犹反照，菱花多是用常明。",
        "dynasty": "宋",
        "collection_info": null
    },
    {
        "title": "临安长官赵两山约观将军木石镜玲珑水浄土寺  其三",
        "author": "释居简",
        "content": "断崖飞磴徧题名，刻尽玲珑老石英。\n欲写苔痕酬胜践，偶然天籁不曾鸣。",
        "dynasty": "宋",
        "collection_info": null
    },
    {
        "title": "临安长官赵两山约观将军木石镜玲珑水浄土寺  其四",
        "author": "释居简",
        "content": "觳觫何如款段骑，袜头番着副絇丝。\n胸中天地无人识，只有桥边白鹭鸶。",
        "dynasty": "宋",
        "collection_info": null
    },
    {
        "title": "威德方丈桂着花长官赵两山相过",
        "author": "释居简",
        "content": "举子忙时节，秋庭桂子春。\n暂分餐菊伴，来款种花人。\n密影窥檐小，繁英趁月新。\n发硎盘错外，树下看修轮。",
        "dynasty": "宋",
        "collection_info": null
    },
    {
        "title": "临安长官号两山",
        "author": "释居简",
        "content": "小筑难谋似燕营，卷帘容燕贺新成。\n绿抽万玉医人俗，青出双螺闯户明。\n家与宦贫宁免仕，猨教鹤伴不须惊。\n紫荆花下庭萱老，浊酒狂歌燕弟兄。",
        "dynasty": "宋",
        "collection_info": null
    },
    {
        "title": "云天瑞所藏李唐风雨图",
        "author": "释居简",
        "content": "炮车卷东南，白昼沙石昏。\n悠然隘西北，顷刻潭湫翻。\n晴窗展李画，叆叇迷江村。\n乃知笔有神，巧剔造物根。\n信意泼浓墨，了不见墨痕。\n但见平林黯黯木欲折，辊底怒浪掀天浑。\n平地十步九蹉跌，奈此倚岸舟如盆。\n得非折天柱，恐是颠昆崙。\n不然于菟髑髅下，巨浸潜蛟勇斗涛山崩。\n空江冥冥不知晓，更无一箇闲鸥鸟。\n断岸微茫水亭小，三两重茅都卷了。\n灕洒云阴阴，翻然如惜金。\n西子宜浅粧，浓抹尤清深。\n于戏此妙不可寻，百金一笔不足临，掩卷袖手空沉吟。",
        "dynasty": "宋",
        "collection_info": null
    },
    {
        "title": "送侍左秘书高疏寮得处州  其一",
        "author": "释居简",
        "content": "一水分吴越，幽思可得分。\n软红援汩汩，坚白扫纭纭。\n富卷投囊草，芳余辟蠹芸。\n傍池双宿鹭，留得水边云。",
        "dynasty": "宋",
        "collection_info": null
    },
    {
        "title": "送侍左秘书高疏寮得处州  其二",
        "author": "释居简",
        "content": "诗人去作州，需次小迟留。\n风物忺题品，江山怕搅搜。\n竹凉深处榻，荈酽醉时瓯。\n见说三岩好，因书话胜游。",
        "dynasty": "宋",
        "collection_info": null
    },
    {
        "title": "送宋左曹得温州  其一",
        "author": "释居简",
        "content": "翁居藩辅久，叔年又相先。\n万石不足数，一灯无别传。\n家声青琐闼，风味赤城仙。\n好是猿啼处，霞标最近天。",
        "dynasty": "宋",
        "collection_info": null
    },
    {
        "title": "送宋左曹得温州  其二",
        "author": "释居简",
        "content": "数峯江上青，宜雨亦宜晴。\n着意画难就，助人吟易成。\n县官怀近郡，郎署暂专城。\n况是烹鲜手，襦歌屡有声。",
        "dynasty": "宋",
        "collection_info": null
    },
    {
        "title": "寄安抚曹观使  其一",
        "author": "释居简",
        "content": "君子不宜闲，闲中有节文。\n检方医竹瘦，图蔓发兰熏。\n见说新添鹤，频留欲去云。\n应无浮俗事，嘈杂玷清闻。",
        "dynasty": "宋",
        "collection_info": null
    },
    {
        "title": "寄安抚曹观使  其二",
        "author": "释居简",
        "content": "篔筜抱节癯，风味似楼居。\n自是宦情薄，容教杯酒疎。\n扫除新筑室，收拾旧观书。\n何必陶元亮，斜阳自荷鉏。",
        "dynasty": "宋",
        "collection_info": null
    },
    {
        "title": "孤山彭高士借榻",
        "author": "释居简",
        "content": "万籁笙镛一枕秋，幌云垂地月痕收。\n偶然做得还乡梦，梦见鸿蒙与道游。",
        "dynasty": "宋",
        "collection_info": null
    },
    {
        "title": "月渚",
        "author": "释居简",
        "content": "秀色老千岩，窗虚小鬰蓝。\n水明收晚照，沙暝展晴岚。\n野饷隠沦共，清游名胜谈。\n中秋无好友，举酒便成三。",
        "dynasty": "宋",
        "collection_info": null
    },
    {
        "title": "寄福州李伯达",
        "author": "释居简",
        "content": "江汉归来重访寻，貂裘未弊亦尘侵。\n碧眸憎俗重扃户，白羽扇凉一援琴。\n池草易生苕水梦，莼羹难老故乡心。\n有书若问东阳瘦，记遣神林问惠琳。",
        "dynasty": "宋",
        "collection_info": null
    },
    {
        "title": "辉船窗见过",
        "author": "释居简",
        "content": "北宕戒坛纔税驾，过湖问路扣吾庐。\n棹侵葑畛轻于叶，策尽松阴缓当车。\n图上众香和露写，袖中经卷杀金书。\n飞来更践重来约，莫遣山灵讶阔疎。",
        "dynasty": "宋",
        "collection_info": null
    },
    {
        "title": "送魏贰卿之静州",
        "author": "释居简",
        "content": "一其所二一成非，揆以人情萃必睽。\n镜岂有心私应物，楚如不众敢咻齐。\n瘦欹雪萼难谐俗，劲错霜根弗肯低。\n岣嵝芳尘犹可袭，剩收赤箭就刀圭。",
        "dynasty": "宋",
        "collection_info": null
    },
    {
        "title": "春柳睡鹊鸲鹆图",
        "author": "释居简",
        "content": "曲尘缕缕鹊深栖，写出章台二月时。\n幽响不知何处喜，一声鸲鹆圣先知。",
        "dynasty": "宋",
        "collection_info": null
    },
    {
        "title": "破山高僧塔",
        "author": "释居简",
        "content": "寺倚四僧传，僧今已蜕蝉。\n塔随蓁棘老，德与苾蒭全。\n翠滴添衣重，云低染屦鲜。\n何年山脊断，飞去玉蜿蜒。",
        "dynasty": "宋",
        "collection_info": null
    },
    {
        "title": "破山璎珞桧",
        "author": "释居简",
        "content": "雪枝新纵纵，霜子旧玲玲。\n漙露烦添缀，萦风缓剪零。\n贯珠烦蚁度，编贝倩谁经。\n瑶草随山尽，来寻千岁苓。",
        "dynasty": "宋",
        "collection_info": null
    },
    {
        "title": "酬赵西里游虎丘  其一",
        "author": "释居简",
        "content": "相携上鬰峩，舟似叶随波。\n寺压秋痕瘦，云沉古迹多。\n远舒高处望，清递隔船歌。\n尽写吴中胜，新吟细濯磨。",
        "dynasty": "宋",
        "collection_info": null
    },
    {
        "title": "酬赵西里游虎丘  其二",
        "author": "释居简",
        "content": "曾说剑池游，风烟入校雠。\n台孤头点石，窞迥趾翻鰌。\n彩鹢山前棹，青鸾水上楼。\n暮关须小待，款曲尽觥筹。",
        "dynasty": "宋",
        "collection_info": null
    },
    {
        "title": "蠡口",
        "author": "释居简",
        "content": "未谋人国已谋身，往事无从问水滨。\n游鹿谆谆犹在耳，平湖淼淼忽扬尘。\n寺明丹垩低檐古，树饱风霜老节新。\n又理阖闾城外棹，更无鸥鸟傍青纶。",
        "dynasty": "宋",
        "collection_info": null
    },
    {
        "title": "枫桥酬张季思",
        "author": "释居简",
        "content": "欲唤扁舟一访寻，开窗同揖小猊岑。\n风晴堕叶声应燥，目远孤鸿影易沉。\n餐为菊英聊缓带，醉因雪萼小低簪。\n隔溪半夜疎钟到，定有清新入短吟。",
        "dynasty": "宋",
        "collection_info": null
    },
    {
        "title": "分题画策得山茶",
        "author": "释居简",
        "content": "绿枝丹叶未春回，生色潜随采笔开。\n欲伴高文归大册，道山延阁小蓬莱。",
        "dynasty": "宋",
        "collection_info": null
    },
    {
        "title": "寄三衢使君赵寺丞",
        "author": "释居简",
        "content": "刺史天开卷暝云，凛姿如玉照人明。\n蓬莱地近异尘世，箕颍风高凝古情。\n度外峻超千文俗，春来又劝一年耕。\n屏藩王室皆同姓，况是金瓯覆姓名。",
        "dynasty": "宋",
        "collection_info": null
    },
    {
        "title": "续赋祥鉴义梅花",
        "author": "释居简",
        "content": "香国开楼居，桃李合戍边。\n移根赏奇怪，屡舞却锦缠。\n静闻竺友吟，粲若春雪妍。\n暗馥腾鹤膝，苍藓腥蜗涎。\n既明红紫伦，更秉熏莸权。\n壠树寒自零，苑柳暖自眠。\n逶蛇木兰后，揖逊凌波前。\n凌波不忍去，步月时蹁跹。",
        "dynasty": "宋",
        "collection_info": null
    },
    {
        "title": "復老归东嘉予亦治还蜀之装赋别湖上",
        "author": "释居简",
        "content": "华风不常暖，华月岂常曜。\n泠泠弗鸣条，冏冏自反照。\n野马空瞇目，爝火谩腾耀。\n谁结萤囊口，寒原并秋烧。\n谁枵土囊腹，夜壑哀万窍。\n向迩虽暂热，凭力亦易悄。\n悠然付静胜，了不直一笑。\n山林隠君子，浮俗固殊调。\n华风起苹末，华月挂林表。\n既安云霾妬，畴忍尘杂扰。\n角嘆一麟足，鹗洗百鸷少。\n弱水三万里，蓬莱眼中小。\n况夫左传癖，举世不足乐。\n亦復烟霞痼，沉绵颇相肖。\n云胡去留柄，坐困佞壬褭。\n挥手从此别，掉头莫回眺。\n爱惜双眉厖，脱略万事了。\n龙翔解悬榻，雁宕拓吟徼。\n摩挲送鸿目，掷弃连鰲钓。\n云来寄心思，临风一长啸。",
        "dynasty": "宋",
        "collection_info": null
    },
    {
        "title": "书六一居士归田图",
        "author": "释居简",
        "content": "赋田中乐驾言归，勇决如何得似诗。\n诗后退之盘谷序，画成犹是未归时。",
        "dynasty": "宋",
        "collection_info": null
    },
    {
        "title": "孤山后",
        "author": "释居简",
        "content": "采鹢浮春皓齿歌，延祥观后晚偏多。\n可无人物如张绪，只是垂杨不似他。",
        "dynasty": "宋",
        "collection_info": null
    },
    {
        "title": "石林诸孙叶子云左手法二王逸蹟不下右手",
        "author": "释居简",
        "content": "桐轩法钟王，人鲜出其右。\n出奇左运腕，亦復龙蛇走。\n悠然伸劲画，壮甚紫铁钮。\n番然变道古，古藤瘦牵纠。\n轻墨蔓如缕，大者大如斗。\n故家翰墨场，有此擅场手。\n星星满青镜，入眼未始有。\n四支同一初，视听有常守。\n执捉与践履，造次各先后。\n云何互其用，落落便相偶。\n犹来幽人心，冏冏浄不垢。\n衡从一机透，众妙俱辐辏。\n逢原盖自得，左右均去取。\n枝叶随根本，股肱副元首。\n一身小天地，默窥元化母。",
        "dynasty": "宋",
        "collection_info": null
    },
    {
        "title": "卢次夔下第",
        "author": "释居简",
        "content": "得失见君心，令人恨满膺。\n诸贤品华玉，四字独苍蝇。\n留取搀前步，来居向上层。\n趁将春未去，载酒啸吟明。",
        "dynasty": "宋",
        "collection_info": null
    },
    {
        "title": "杜鹃",
        "author": "释居简",
        "content": "旧草堂东水竹西，年年只与落花期。\n长亭今夜声连晓，愁似经年病拾遗。",
        "dynasty": "宋",
        "collection_info": null
    },
    {
        "title": "横翠阁",
        "author": "释居简",
        "content": "阑干曲曲西，待得夕阳迟。\n展画真成赘，无诗却不宜。\n鸿虽供晚眺，月欠扫新眉。\n安得泠然御，来观烟雨时。",
        "dynasty": "宋",
        "collection_info": null
    },
    {
        "title": "太守陈中书问彰教近况",
        "author": "释居简",
        "content": "徐君旧剪茅，小小亦堪巢。\n野客便招隠，闲情赋解嘲。\n村疎难得友，葵熟易为庖。\n鼓吹分蛙部，琅玕长竹梢。\n瘦寻残火种，冗剔故书抄。\n北崦虽移檄，西湖未绝交。\n贫优宁似负，推固不如敲。\n自审如衡石，谁能较斗筲。\n曲池风力皱，缺甃藓文凹。\n曾枉行春旆，芳题满近郊。",
        "dynasty": "宋",
        "collection_info": null
    },
    {
        "title": "陪陈中书游两仙堂",
        "author": "释居简",
        "content": "透云两鸿鹄，何年忽卑飞。\n指爪泥上留，弗与岁月移。\n大声疾璆琳，万窍不敢嘶。\n琅然答空山，玲然震清溪。\n俯仰半千载，日日春菲菲。\n绪余及草木，草木竟莫知。\n坐令万金产，不直五字奇。\n江左数六谢，选中辄见推。\n清新辈阿连，亦岂媿客儿。\n开元天宝间，有客偿心期。\n玉颓沈香北，健笔挥珠玑。\n天威不可夺，人爵不可縻。\n此邦非故乡，每至辄倦归。\n楼居寄逸想，更较先后为。\n有美池上仙，凛凛岩壑姿。\n辙飞两公后，惄若饥渴思。\n作堂肖公像，迭嶂双溪西。\n幻出天上人，对峙玉羽衣。\n干坤浩荡春，盎盎在两眉。\n清冰照人冷，恍如吟啸时。\n泠泠气欲仙，拟馽游龙骑。\n世隘乌足容，才大不得施。\n至今骚雅流，临风挥涕洏。",
        "dynasty": "宋",
        "collection_info": null
    },
    {
        "title": "淡墨水仙栀子  其一",
        "author": "释居简",
        "content": "烁石流金记曝根，古壶疏插煮泉温。\n翠扶柔玉春无力，独与华风伴月痕。",
        "dynasty": "宋",
        "collection_info": null
    },
    {
        "title": "淡墨水仙栀子  其二",
        "author": "释居简",
        "content": "六萼敷腴透玉明，六柧垂实趁秋零。\n众香醖藉须弹压，笑挽凌波赋鹡鸰。",
        "dynasty": "宋",
        "collection_info": null
    },
    {
        "title": "陈紫微赴召  其一",
        "author": "释居简",
        "content": "帝辍词臣重抚绥，次边尤轸大江陲。\n百篇斗酒玩万物，十雨五风终四朞。\n谣颂不遗纤悉美，形容难尽许多奇。\n纵龟放鹤朝天去，岂独江东列郡师。",
        "dynasty": "宋",
        "collection_info": null
    },
    {
        "title": "陈紫微赴召  其二",
        "author": "释居简",
        "content": "苦心如檗凛于冰，赢得衝冠雪一簪。\n千载四明登陆处，三生五月度泸心。\n清泠烈暑生秋思，谐协凉熏入正音。\n今日惮公如惮黯，试看塞柝夜沈沈。",
        "dynasty": "宋",
        "collection_info": null
    },
    {
        "title": "陪陈紫微麻姑观",
        "author": "释居简",
        "content": "不惮朱砂九转迟，绝怜岣嵝令君痴。\n一抔幻出新舂玉，更听人言狡狯为。",
        "dynasty": "宋",
        "collection_info": null
    },
    {
        "title": "题粲侄岘山秋晚",
        "author": "释居简",
        "content": "分明写出岘山诗，陇树初寒晚照低。\n掩卷只思人堕泪，不思量到白铜鞮。",
        "dynasty": "宋",
        "collection_info": null
    },
    {
        "title": "续当涂别驾林率庵赋谪仙李翰林",
        "author": "释居简",
        "content": "龊龊復龊龊，未死如未生。\n公去月明在，留得青山茔。\n青山倚公高，屹立千载英。\n翠巘拓吟垒，飞瀑按酒兵。\n行客一仰止，折几鄙吝萌。\n狂歌长短吟，迈古日月明。\n俊逸兼鲍谢，丽则侪云卿。\n骅骝博艷姬，土苴群方兄。\n节峻玄霜严，义重紫禁轻。\n酹土土长燥，雷魁何由平。\n生男禁多才，此话闻阿庚。\n真才弃如土，大厦谁支倾。\n不用谢安石，大雅空垂名。",
        "dynasty": "宋",
        "collection_info": null
    },
    {
        "title": "白荷花",
        "author": "释居简",
        "content": "数畮澄漪不用耕，移根玉井不曾耘。\n羽衣何处霓裳徧，翠盖参差踏水云。",
        "dynasty": "宋",
        "collection_info": null
    },
    {
        "title": "白莲雨后渐衰",
        "author": "释居简",
        "content": "晓池芳柄褭残馨，褪雨欹风鹭委翎。\n碧展一奁秋练练，似怜玉色镜中零。",
        "dynasty": "宋",
        "collection_info": null
    },
    {
        "title": "送赵丞",
        "author": "释居简",
        "content": "归装又逐西凉去，轻省还如赴上时。\n廉者固宜疎住计，富哉只有送行诗。\n贴天自与鹓鸿举，钳纸谁容雁鹜欺。\n它日宣城厅壁记，岿然一样斗山思。",
        "dynasty": "宋",
        "collection_info": null
    },
    {
        "title": "三角亭",
        "author": "释居简",
        "content": "成规与俗殊，鼎足外无余。\n曲是从前恶，圆非近日疎。\n神山分槛小，槐影直檐虚。\n要识其中趣，明明举一隅。",
        "dynasty": "宋",
        "collection_info": null
    },
    {
        "title": "忆水芙蓉木芙蓉寄西湖诸友  其一",
        "author": "释居简",
        "content": "竹凉池馆绿荷风，同看吴宫小队红。\n少却乱红深处棹，西陵桥北断桥东。",
        "dynasty": "宋",
        "collection_info": null
    },
    {
        "title": "忆水芙蓉木芙蓉寄西湖诸友  其二",
        "author": "释居简",
        "content": "花满秋城闯水明，镜中滴露掌中零。\n曾雠新咏游花下，写寄城中石与丁。",
        "dynasty": "宋",
        "collection_info": null
    },
    {
        "title": "灞桥风雪图",
        "author": "释居简",
        "content": "桥滑馿僵噤不嘶，诗穷弗死反穷诗。\n华山也是吟疆土，更欲烦君写倒骑。",
        "dynasty": "宋",
        "collection_info": null
    },
    {
        "title": "次韵林别驾  其一",
        "author": "释居简",
        "content": "官分长贰荣，乐事胜专城。\n避俗如僧定，寻仙结伴行。\n吟疆宽处拓，醉玉醒时倾。\n拟叶埙箎响，邯郸步不成。",
        "dynasty": "宋",
        "collection_info": null
    },
    {
        "title": "次韵林别驾  其二",
        "author": "释居简",
        "content": "往住溪头寺，曾陪太一舟。\n港收天影缩，桥碍浦云流。\n练石声声月，丹枫片片秋。\n砌蛩添苦思，吟动瀼西愁。",
        "dynasty": "宋",
        "collection_info": null
    },
    {
        "title": "次韵谢学士",
        "author": "释居简",
        "content": "凛姿行復伟衣冠，螭亦何曾耻暂蟠。\n入梦少曾忘博约，得书多是报平安。\n雪零短髮新尤甚，盟近黄花旧不寒。\n肯入乱山相劳苦，密云香鬰破团团。",
        "dynasty": "宋",
        "collection_info": null
    },
    {
        "title": "对菊寄王常博",
        "author": "释居简",
        "content": "鲜风嫩日养芳新，来会闲人九日盟。\n相泽畔吟腾晓馥，就花中隠着修名。\n碧浮剩嗅茱萸醁，黄落谁摇沆瀣英。\n商素雅为仁者寿，荐甘𣂏碧辅清明。",
        "dynasty": "宋",
        "collection_info": null
    },
    {
        "title": "题张雪湖吴山暖暧",
        "author": "释居简",
        "content": "山藏晻霭树藏云，十驾难追欲去春。\n鳞砌古愁千万绪，因君开卷又重新。",
        "dynasty": "宋",
        "collection_info": null
    },
    {
        "title": "次韵玉堂卢蒲江省中木犀",
        "author": "释居简",
        "content": "一种分蟾各自知，人间不似省中枝。\n繁英尽委开仍好，幽馥先来去又迟。\n雨后莫忘秋晓步，风鲜曾约夜凉吹。\n小山纵有淮南赋，可是蓬山欠景差。",
        "dynasty": "宋",
        "collection_info": null
    },
    {
        "title": "卢蒲江雪夜约同直省中出示采菊读书煎茶种橘四诗索危秘书诸名胜同赋  其一",
        "author": "释居简",
        "content": "拙须务速巧须迟，尽巧依稀与拙宜。\n除却艺兰纫楚佩，反骚只有落英诗。",
        "dynasty": "宋",
        "collection_info": null
    },
    {
        "title": "卢蒲江雪夜约同直省中出示采菊读书煎茶种橘四诗索危秘书诸名胜同赋  其二",
        "author": "释居简",
        "content": "糁葵负腹媿便便，偶上蓬莱借榻眠。\n梦过子云还问字，梦醒龙液冷无烟。",
        "dynasty": "宋",
        "collection_info": null
    },
    {
        "title": "卢蒲江雪夜约同直省中出示采菊读书煎茶种橘四诗索危秘书诸名胜同赋  其三",
        "author": "释居简",
        "content": "亭亭古砌剪霜苔，密琐疎櫺冷不开。\n纱帽笼头防俗客，小团新锡上方来。",
        "dynasty": "宋",
        "collection_info": null
    },
    {
        "title": "卢蒲江雪夜约同直省中出示采菊读书煎茶种橘四诗索危秘书诸名胜同赋  其四",
        "author": "释居简",
        "content": "青压低枝欲破香，秋迟风燥未曾霜。\n枳蕃江北令人笑，更试仙山与道乡。",
        "dynasty": "宋",
        "collection_info": null
    },
    {
        "title": "闻雪湖张签判讣",
        "author": "释居简",
        "content": "嘉兴陆长官，遗我尺素书。\n报云钧天诏九地，夺我好友张雪湖。\n雪湖翩翩上天去，下视尘滓知何如。\n因依未去时，泠然山泽癯。\n万象困搜搅，捻断苍髯鬚。\n十年不调闭户居，铁石不受烟火腴。\n辟俗如辟豕负涂，后来稍稍低簪裾，百步掩鼻犹反趋。\n官高金多娇妻奴，蠛蠓乱眼才斯须。\n填门只有长者车，北海尊酒无时无。\n明朝一饭欠宿储，印泥指爪嗟鸿鹄。\n精明定化为兰菊，纫称骚人陆离佩，英泛绿尊浇魁雷。\n骚人之腹秋蝉清，吐芳腾馥日日新。\n纷纷郁郁仍轮囷，散为天地无边春。",
        "dynasty": "宋",
        "collection_info": null
    },
    {
        "title": "吴提干之官淛东",
        "author": "释居简",
        "content": "叔季振华裾，晶晶照上都。\n对床风送雨，隔岸越分吴。\n池草冰澌暖，庭萱玉色腴。\n綵帆飞晓镜，拂拭贺家湖。",
        "dynasty": "宋",
        "collection_info": null
    },
    {
        "title": "吴状元赴阙属陈兼佥催送行语",
        "author": "释居简",
        "content": "细把前朝圣政推，娄教龙首到黄扉。\n自南渡后从头数，比旧京时过眼稀。\n磊砢固当为世用，风云端不与人违。\n采薇只在丁山下，亟伫青鸾入翠微。",
        "dynasty": "宋",
        "collection_info": null
    },
    {
        "title": "白藕花寄袁状元仓使",
        "author": "释居简",
        "content": "澄练彻山脉，玉透山池沙。\n老火奋残烁，凛姿炖不瑕。\n方方秋一奁，弹压红万葩。\n安得濂溪叟，来赋东林花。",
        "dynasty": "宋",
        "collection_info": null
    },
    {
        "title": "立秋前一日蛩响",
        "author": "释居简",
        "content": "火孕金英眇未抽，学吟先报短檠秋。\n傍窗褭褭清如缕，明日西风一样愁。",
        "dynasty": "宋",
        "collection_info": null
    },
    {
        "title": "宁国奉圣寺有许浑旧题",
        "author": "释居简",
        "content": "题擅玉台宾，山名益着闻。\n禽珍腾逸响，草异荐奇芬。\n壁可曾留锡，檐栖欲去云。\n尘嚣避三舍，不度碧溪濆。",
        "dynasty": "宋",
        "collection_info": null
    },
    {
        "title": "次復斋奚左藏补陁岩寺韵寺有象鼻岩渴霓皆佳致",
        "author": "释居简",
        "content": "当年聚石赋全提，断处飞梁险处梯。\n铁展霓腰疑水竭，玉伸象准卷云低。\n危于汉使回车坂，深似秦人避乱溪。\n钟梵殷床连夜旦，相忘猿鸟各安栖。",
        "dynasty": "宋",
        "collection_info": null
    },
    {
        "title": "石如虹至水际余名之曰渴霓",
        "author": "释居简",
        "content": "直舒千尺怒谽谺，高贴云根枕水涯。\n水竭欲飞仍小住，砰轰欲跨阿香车。",
        "dynasty": "宋",
        "collection_info": null
    },
    {
        "title": "復斋坟前左顾石龟",
        "author": "释居简",
        "content": "宽罾密罔断江流，好在云藏莫浪游。\n我欲黄金如斗大，斩新左顾铸余不。",
        "dynasty": "宋",
        "collection_info": null
    },
    {
        "title": "清隠寺乳泉",
        "author": "释居简",
        "content": "脉通九地各东西，洗钵曾分牧女糜。\n万斛从来不择地，试看一滴泛华池。",
        "dynasty": "宋",
        "collection_info": null
    },
    {
        "title": "仁寿堂",
        "author": "释居简",
        "content": "阔开荡荡城中天，朝菌灵椿总大年。\n凿井耕田皆帝力，不知谁党復谁偏。",
        "dynasty": "宋",
        "collection_info": null
    },
    {
        "title": "奉圣寺江阁",
        "author": "释居简",
        "content": "散衣江阁抚疎檐，吹彻西凉已属餍。\n得陇未终还望蜀，半规更待月纤纤。",
        "dynasty": "宋",
        "collection_info": null
    },
    {
        "title": "隠山",
        "author": "释居简",
        "content": "小岭明明属小支，傍山论价与山违。\n巢由去后箕山老，夜夜天云隠少微。",
        "dynasty": "宋",
        "collection_info": null
    },
    {
        "title": "酬当涂何户曹畏斋金陵三篇见寄兼柬饷台上幕许从道  其一",
        "author": "释居简",
        "content": "山木凌秋似鬓苍，静观浮俗饱炎凉。\n唤回猨鹤弹三迭，话到陈隋笑几场。\n云度闲情疑路断，草生奇馥染林香。\n莫乘残照催归骑，白下留门惯漏长。",
        "dynasty": "宋",
        "collection_info": null
    },
    {
        "title": "酬当涂何户曹畏斋金陵三篇见寄兼柬饷台上幕许从道  其二",
        "author": "释居简",
        "content": "笔耕白首不逢年，间得新题似得仙。\n磨透铁泓空费力，吟残金薤弗成篇。\n未忘陋巷希瞠若，不信长虹死浩然。\n小驻行云聊寄恨，莫为愁雨湿吴天。",
        "dynasty": "宋",
        "collection_info": null
    },
    {
        "title": "酬当涂何户曹畏斋金陵三篇见寄兼柬饷台上幕许从道  其三",
        "author": "释居简",
        "content": "松根葛藟亟扳缘，势极青冥恨不前。\n鶑閟好音春不响，鹤嫌遗臭夜移眠。\n回头华表一千载，开眼檀萝十九年。\n想见息阴羞恶木，断魂岭海吊诸贤。",
        "dynasty": "宋",
        "collection_info": null
    },
    {
        "title": "克己斋",
        "author": "释居简",
        "content": "罔念圣为狂，医狂亦有方。\n正逵遵稳审，私孽殄微茫。\n蜕俗嗟封殻，耘心破畛疆。\n它山石攻玉，日用细平章。",
        "dynasty": "宋",
        "collection_info": null
    },
    {
        "title": "雪屋",
        "author": "释居简",
        "content": "霰集夜来寒，楼宽楮幌鲜。\n花温新换水，栗爆旧存氊。\n梦草疑非蝶，吟肩冻耸鸢。\n蓬婆界天白，皎皎五云连。",
        "dynasty": "宋",
        "collection_info": null
    },
    {
        "title": "丽云阁",
        "author": "释居简",
        "content": "零云闲占地，飞阁小侵天。\n目与孤鸿去，帆驱短艇还。\n绿芜秋野外，乌戍夕阳边。\n只尺阑干曲，丹青色色全。",
        "dynasty": "宋",
        "collection_info": null
    },
    {
        "title": "西菩寺三题  其一",
        "author": "释居简",
        "content": "蹱息如龟小作巢，霜零竺子绿云交。\n六爻动着如云变，辄莫其中动一爻。",
        "dynasty": "宋",
        "collection_info": null
    },
    {
        "title": "西菩寺三题  其二",
        "author": "释居简",
        "content": "本来无垢亦无尘，尘垢皆从洗处生。\n衮衮潢流湛华月，朣胧无夜不鲜明。",
        "dynasty": "宋",
        "collection_info": null
    },
    {
        "title": "西菩寺三题  其三",
        "author": "释居简",
        "content": "蚤觉元龙不足豪，泠然步武老嫌高。\n刺天娄见群蜚下，欲驷晴霓看抃鰲。",
        "dynasty": "宋",
        "collection_info": null
    },
    {
        "title": "江东李仓使节制移淛东仓使",
        "author": "释居简",
        "content": "千辐纹边着意深，龙门檀越谶重临。\n旋螺数髮为公寿，卍字扪胸印此心。\n玉节生风淮岸曲，金轮碾雾越山阴。\n诚明空觉曾无间，磁石岩岩一寸针。",
        "dynasty": "宋",
        "collection_info": null
    },
    {
        "title": "喜雪贺赵守  其一",
        "author": "释居简",
        "content": "不见鲜明剪绿漪，焦劳夙夜动精祈。\n腊残虽缺三回白，岁闰何妨十日迟。\n孰谓天高催不得，自知心感弗曾疑。\n静中觑破玄冥巧，留作新春第一奇。",
        "dynasty": "宋",
        "collection_info": null
    },
    {
        "title": "喜雪贺赵守  其二",
        "author": "释居简",
        "content": "拟絮因风又拟盐，只今此话可曾拈。\n待将巧思形容尽，合避新条比类嫌。\n褪暖已先云懵澒，挟寒相次雨廉纤。\n落梅声裏浑如昼，冏冏横陈透玉蟾。",
        "dynasty": "宋",
        "collection_info": null
    },
    {
        "title": "送春",
        "author": "释居简",
        "content": "历头恰恰三月小，销减欲去未行春。\n祖帐不知春去处，清苕拍拍柳晶晶。",
        "dynasty": "宋",
        "collection_info": null
    },
    {
        "title": "开田",
        "author": "释居简",
        "content": "曩说琛师迈往贤，不将大义答开田。\n欲惩后世人尸素，敢昧前修自弃捐。\n把似诞谩规信施，何如勤苦佐丰年。\n镢头边事超今古，侥倖逢年是偶然。",
        "dynasty": "宋",
        "collection_info": null
    },
    {
        "title": "孺子祠堂",
        "author": "释居简",
        "content": "鈎党开端惨弗舒，悬知隠逸未全疎。\n姦谀孔炽吾何与，名节虽高弊不除。\n盟鹭相忘寻水宿，冥鸿那復死巢居。\n澜翻平地浑漂汩，柰此悠然一叶虚。",
        "dynasty": "宋",
        "collection_info": null
    },
    {
        "title": "竹里",
        "author": "释居简",
        "content": "一亩摇湘绿，漪漪与静宜。\n避人酬橘隠，延月赋襟期。\n鹤至自华表，客来歌竹枝。\n谢家兰玉富，不似锦綳儿。",
        "dynasty": "宋",
        "collection_info": null
    },
    {
        "title": "酬卢直院新荷",
        "author": "释居简",
        "content": "爱此青钱小，移舟傍浅湄。\n团青迎浴佛，脆绿未巢龟。\n翠幄钿孤镜，瑶田葑四维。\n微风翻嫩紫，半捲欲开时。",
        "dynasty": "宋",
        "collection_info": null
    },
    {
        "title": "泣杨承奉",
        "author": "释居简",
        "content": "车纔闭户成，轮未碾青冥。\n兰夭腾余馥，萧荣独欠馨。\n方看过秦手，续草太玄经。\n早惜黄陈死，无人哭小邢。",
        "dynasty": "宋",
        "collection_info": null
    },
    {
        "title": "任大卿出龙眠度水罗汉",
        "author": "释居简",
        "content": "故家寻钓鰲，遗俗问佛世。\n喜逢十六人，不闻四句偈。\n风姿如隠槃，服御乃古制。\n开卷发遐想，瞪目得熟睨。\n绝溪将安之，深厉浅则揭。\n岸登植瘦策，石踞整坏毳。\n预流逮无学，劝进惮劳勚。\n岿然望等妙，迢递苦跋疐。\n悠悠马不前，亹亹驾辄税。\n弗悟燕安毒，遂失远大计。\n双林受遗託，久视不得逝。\n岂知古龙象，所向必超诣。\n弗践极则处，弗到弗小憇。\n朅来吊形影，相与话情契。\n丁宁勇着鞭，同振木方袂。",
        "dynasty": "宋",
        "collection_info": null
    },
    {
        "title": "出入韵寄陆溧阳",
        "author": "释居简",
        "content": "溧阳令尹果谁欤，陆少蓬翁小伯鱼。\n佳客来时须问字，丈人好处略瞻乌。\n俸钱撙节开家集，官事那容读父书。\n独欠旧时穷少府，琴堂相对捻吟鬚。",
        "dynasty": "宋",
        "collection_info": null
    },
    {
        "title": "插田",
        "author": "释居简",
        "content": "秧撒纔成后，沟塍莅事初。\n浅车防岸缺，密插趁行疎。\n处处隣相馌，乔乔莠旋除。\n夕阳归牧竖，牛背数舂鉏。",
        "dynasty": "宋",
        "collection_info": null
    },
    {
        "title": "刈麦",
        "author": "释居简",
        "content": "恨入崆峒渺，偏于麦熟时。\n谬将勤补拙，愧在素仍尸。\n仰识阴阳足，丰酬餠饵思。\n秋高禾黍实，不与宿根期。",
        "dynasty": "宋",
        "collection_info": null
    },
    {
        "title": "灵隠方丈新阁接泗洲妙崧毁之",
        "author": "释居简",
        "content": "乡来屋老拊岩棱，欲上看山谢不能。\n衡跨半天开复道，直从平地到危层。\n上方近听婴儿语，前塔遥分竺寺灯。\n昨晚乱云收急雨，凭高如望海涛崩。",
        "dynasty": "宋",
        "collection_info": null
    },
    {
        "title": "长兴大雄寺陈朝桧",
        "author": "释居简",
        "content": "霜皮重复裹莓苔，不见君王过沛来。\n好处莫非前辈道，后生知是几时栽。\n阴分背乡青如旧，心愈刚明死弗灰。\n却恐登坛骚雅绝，亭亭似把碧油开。",
        "dynasty": "宋",
        "collection_info": null
    },
    {
        "title": "泣钱长官竹岩  其一",
        "author": "释居简",
        "content": "十年同约故园归，指点云西凤翥奇。\n锦绣裹山怀旧俗，琅玕披腹吐新诗。\n更无人悼淹翔屈，只有天为慷慨知。\n令尹子丈三已矣，悠然喜愠不曾移。",
        "dynasty": "宋",
        "collection_info": null
    },
    {
        "title": "泣钱长官竹岩  其二",
        "author": "释居简",
        "content": "掉鞅英躔并隽游，大巫皇恤小巫羞。\n未将所学酬知己，先与他人作忌囮。\n譛舌不中投虎兕，络头长恨死骅骝。\n山林独有男儿泪，可是无情涕泗流。",
        "dynasty": "宋",
        "collection_info": null
    },
    {
        "title": "寄赵仁和",
        "author": "释居简",
        "content": "剧繁迎刃听裁剸，化自京师守令宣。\n处默有声长殷殷，所闻无善不拳拳。\n戚联阊阖天虽近，下若沧溟德更渊。\n任是灵椿根力浅，也应凡草不齐年。",
        "dynasty": "宋",
        "collection_info": null
    },
    {
        "title": "即事",
        "author": "释居简",
        "content": "竹扉半掩不须敲，掠面融风着柳梢。\n燕子不知春寂寞，自衔泥补去年巢。",
        "dynasty": "宋",
        "collection_info": null
    },
    {
        "title": "一庵",
        "author": "释居简",
        "content": "太极含三示极谈，初无一字可名庵。\n明明未画前消息，才落思惟便别参。",
        "dynasty": "宋",
        "collection_info": null
    },
    {
        "title": "和睡翁巩仲至赋颐蒙斋赠澄元妙",
        "author": "释居简",
        "content": "静倚松门掩夕霏，不知求己去求谁。\n翳花旋扫无留蔕，蒙吝纔消即善颐。\n彖象尚堪明古意，茅茨聊復傍寒漪。\n是中余地藏缄默，何处人间更有诗。",
        "dynasty": "宋",
        "collection_info": null
    },
    {
        "title": "竹岩赋孙谷桥墦间图人徒知献谀可罪竹岩取受谀者併按",
        "author": "释居简",
        "content": "宁图豕负涂，毋写乞墦图。\n枉着迂奇思，徒将媿贱夫。\n矫情工谄媚，失计堕闚阈。\n逐鹿身忘反，亡羊口谩糊。\n饱虽令己王，饥解把人驱。\n毫髮无新计，朝晡只故吾。\n有如扳佞倖，宁復顾揶揄。\n竭泽先崇货，倾城后进姝。\n匿瑕彰外洁，饰诈护中洿。\n豕燎难逃虱，城崩孰纵狐。\n知几属明哲，先物在斯须。\n宠数占忘醴，归心忆脍鲈。\n东篱怀醉令，故态舍狂奴。\n鸿听云沈迹，龟宁尾曳涂。\n盍观薇蕨瘦，弗与割烹殊。\n不智方能谄，非愚肯受谀。\n欲邀天爵贵，廉耻乃菑畬。",
        "dynasty": "宋",
        "collection_info": null
    },
    {
        "title": "拙斋",
        "author": "释居简",
        "content": "大巧曾闻窃得灵，主司关籥镇随身。\n巧还有尽无如拙，却笑天孙未识真。",
        "dynasty": "宋",
        "collection_info": null
    },
    {
        "title": "卢玉堂报遣人问讯水心",
        "author": "释居简",
        "content": "用舍见人物，抑见天地心。\n生人于此时，所繫亦以深。\n时哉薄其佑，全力吾不任。\n向来邹鲁人，抱此空沉吟。\n此身眇如芥，列国纷于鍼。\n芥鍼求抵当，机括常差参。\n没身虽不遭，道在终不沉。\n朣朣千丈光，照耀不啻今。\n公乎邹鲁传，轩冕如山林。\n我亦山中人，不忍凤鸟瘖。\n加餐为公祷，以答天地心。",
        "dynasty": "宋",
        "collection_info": null
    },
    {
        "title": "闻谢司直晦斋赴阙",
        "author": "释居简",
        "content": "谢老久不见，引领溪云隅。\n想随鹓鹭行，华簪小踟蹰。\n薄俸不暇给，素约不愿余。\n棋局消日长，局终还拥书。\n书中有何好，剔抉排根株。\n飞电老逾碧，分毫惜居诸。\n一灯伊洛传，冏冏分庭除。\n乡来鲸吸川，今也川泳鱼。\n靖节老止酒，亦復自荷鉏。\n悠然羲皇上，不知今何如。",
        "dynasty": "宋",
        "collection_info": null
    },
    {
        "title": "谢晦斋倅嘉兴",
        "author": "释居简",
        "content": "春风艺兰茝，采采山之阿。\n广庭拓余地，华风日编摩。\n芳洁渐可冀，榛莽常婆娑。\n紫芽茁新馥，熏莸相错摩。\n引类连根株，图蔓费斧柯。\n何知种植勤，苦心忘鬓皤。\n九畹与百畮，恨少不恨多。\n薿薿谢庭玉，比德元同科。\n余光烛槜李，散采摇清波。\n太湖跨三州，如此明月何。",
        "dynasty": "宋",
        "collection_info": null
    },
    {
        "title": "浄照律师葬母冢上生芝十二茎关子长演倚松饶德操赋诗后九十余载余亦赋",
        "author": "释居简",
        "content": "尸罗为源孝为根，一根岂止十二茎。\n沉香亭北烂缯绮，浪花浮蘂争欣荣。\n喑喑泪滴冢上土，只有天知此心苦。\n地灵荐瑞天不靳，付与千人万人覩。\n诗人史法语不浮，旌孝笔端回万牛。\n紫芝不老亦不槁，两公之诗更新好。",
        "dynasty": "宋",
        "collection_info": null
    },
    {
        "title": "棹歌",
        "author": "释居简",
        "content": "后夜朣胧魄载生，官塘犹自有人行。\n十年滴尽征人泪，不尽弯弯月子声。",
        "dynasty": "宋",
        "collection_info": null
    },
    {
        "title": "悼志首座",
        "author": "释居简",
        "content": "花雨散初筵，归来耨寸田。\n行空梁复道，拓地阁诸天。\n木槁春长在，炉冰火不然。\n旦评溪上寺，犹自说耆年。",
        "dynasty": "宋",
        "collection_info": null
    },
    {
        "title": "送赵栖岩分司池阳总干",
        "author": "释居简",
        "content": "九华空众山，尤物在尘寰。\n迥出云雨上，朝来眉睫间。\n有人皆毓胜，无豹不藏斑。\n官舍轩楹豁，凭阑莫掩关。",
        "dynasty": "宋",
        "collection_info": null
    },
    {
        "title": "凤翥行",
        "author": "释居简",
        "content": "破舆不窗帘不旌，短长后先白四丁。\n旋牵毳衲裹秋鬓，月露点滴垂青冥。\n平明驱入三家市，市人惊见左右视。\n笑云非病亦非狂，不与人同与人异。\n抑非湖海空橘陈，不老不死亦不灵。\n不然天台石桥寺，丹碧剥落泥应真。\n须臾一棹修门去，却遣破舆归凤翥。\n谓言只借此样僧，非此样僧莫借与。",
        "dynasty": "宋",
        "collection_info": null
    },
    {
        "title": "于潜尉陈时斋获贼",
        "author": "释居简",
        "content": "小队气晶晶，平常白面生。\n沈冤资大勇，凶胆折先声。\n山鬼晨犹寐，隣厖夜不惊。\n历阳穷少府，此话恐难并。",
        "dynasty": "宋",
        "collection_info": null
    },
    {
        "title": "九日",
        "author": "释居简",
        "content": "西风只识黄花面，不识登临吊古心。\n空打孟嘉乌帽落，挂人唇齿到如今。",
        "dynasty": "宋",
        "collection_info": null
    },
    {
        "title": "寄寒泉",
        "author": "释居简",
        "content": "贫则安之岂病焉，乘桴未暇况笺天。\n翰林足避将军污，内史灰从廷尉然。\n口伐固应无大敌，笔耕元自有丰年。\n讲明人爵君何欠，只欠苏司业酒钱。",
        "dynasty": "宋",
        "collection_info": null
    },
    {
        "title": "后潘",
        "author": "释居简",
        "content": "后潘水上竺仙家，领客来分竹裏茶。\n明日归时须记取，白苹剩采半开花。",
        "dynasty": "宋",
        "collection_info": null
    },
    {
        "title": "前弯",
        "author": "释居简",
        "content": "反关蓬荜了残书，弗到前弯一月余。\n不见蓼花红照水，安知秋色到西余。",
        "dynasty": "宋",
        "collection_info": null
    },
    {
        "title": "九日",
        "author": "释居简",
        "content": "瓦鼎松声涨苦荼，替杯中物泛茱萸。\n白衣不识缁衣客，自撷寒英插古壶。",
        "dynasty": "宋",
        "collection_info": null
    },
    {
        "title": "霜晓",
        "author": "释居简",
        "content": "江枫霜后醉痕朝，商略随风趁落潮。\n勾引梧桐三四树，不留一叶到今朝。",
        "dynasty": "宋",
        "collection_info": null
    },
    {
        "title": "广教不厌亭",
        "author": "释居简",
        "content": "眼挂层峦醉益青，旋疑身是出山云。\n一泉一石忘情地，都作鸿沟与俗分。",
        "dynasty": "宋",
        "collection_info": null
    },
    {
        "title": "赵府录官满  其一",
        "author": "释居简",
        "content": "平反固尽情，此话久弥新。\n动以中为的，居嫌恕寡隣。\n暗萤方自照，屈蠖倩谁伸。\n好在庭前树，长怀雪后春。",
        "dynasty": "宋",
        "collection_info": null
    },
    {
        "title": "赵府录官满  其二",
        "author": "释居简",
        "content": "萧洒宣城掾，仙源似布韦。\n欲疏伊洛正，不与父兄违。\n雾隠虽如晦，胎仙弗愿肥。\n暮云无限思，金溜一竿微。",
        "dynasty": "宋",
        "collection_info": null
    },
    {
        "title": "送沈少卿",
        "author": "释居简",
        "content": "怀哉小隠侯，如水秋练练。\n又若廉泉廉，练江腼言面。\n一介不取人，振滞亦赈贫。\n秉彜不可夺，实德无虚名。\n我欲借寇君，九虎限天海。\n不知穹壤间，谁是寇君代。\n行行拜新渥，新纫紫荷橐。\n何以为双寿，杨州一双鹤。",
        "dynasty": "宋",
        "collection_info": null
    },
    {
        "title": "按曲图",
        "author": "释居简",
        "content": "八茧蚕抽独茧丝，舞衣嫌重要纤絺。\n君王自按霓裳曲，直到坡前驻马时。",
        "dynasty": "宋",
        "collection_info": null
    },
    {
        "title": "移梅",
        "author": "释居简",
        "content": "雪消时候带花移，花笑移迟不振奇。\n今岁弗须嫌早计，趁它一点未开时。",
        "dynasty": "宋",
        "collection_info": null
    },
    {
        "title": "移梅竹谢彰教寺事",
        "author": "释居简",
        "content": "苍玉根连白玉条，湿云冉冉碧萧萧。\n花含鼎实宜先发，节笑心空贵后凋。\n友此双清同日种，听它六出几时飘。\n不如杨柳江边树，惠浅恩疎怨不消。",
        "dynasty": "宋",
        "collection_info": null
    },
    {
        "title": "画虎行",
        "author": "释居简",
        "content": "是中毒厉无停辀，更復外为物我谋。\n汝宁残暴我宁尔，爪距铦利何从投。\n形与气侔天所命，阳荡阴摩成厥性。\n划然残暴反其初，一瞬回头如失影。\n影不随形竟何有，直与太虚为户牖。\n李生解衣盘礴时，笔端别有百步威。",
        "dynasty": "宋",
        "collection_info": null
    },
    {
        "title": "代人挽竹岩钱长官",
        "author": "释居简",
        "content": "绝笔走龙蛇，光寒瘴水涯。\n赋宁为问鵩，骚不反怀沙。\n秋老半岩竹，春归三县花。\n诛姦埋古铁，英识欠张华。",
        "dynasty": "宋",
        "collection_info": null
    },
    {
        "title": "代人与赵仓使",
        "author": "释居简",
        "content": "江淮倚襄沔，两纪当分拏。\n皇天憗一老，一正遗万差。\n长城蔽江汉，双骏腾渥洼。\n英灵萃千载，智勇出一家。\n以德不以威，以静不以譁。\n以信不以欺，以俭不以奢。\n跻人上衽席，含哺相咿哑。\n胡马饮江水，狞飈扫蒹葭。\n月明戍楼啸，风急秋城笳。\n边勋一夔老，史笔五色花。\n遗烈在伯仲，奎画崇褒嘉。\n递迭吹埙箎，嘈杂空淫哇。\n玉节飞先声，一道争传夸。\n单骑造阊阖，三舍日未斜。\n野䔩饭山舘，龟手疲马檛。\n霰雪皴衣棱，敢惮千里遐。\n双旌与五马，所至弓刀遮。\n惨舒出顾盼，辉光生齿牙。\n笑公后其乐，白日无精华。\n次边隔江东，籴涌无从赊。\n赫炎苗不苏，潋滟圬不芽。\n紫葵圃不畦，黄粟山不畬。\n扶携及襁褓，颠踣如蓬麻。\n相看尽菜色，槁立疑帝豝。\n精明见家法，了事才咄嗟。\n所急先民天，以次清胡沙。",
        "dynasty": "宋",
        "collection_info": null
    },
    {
        "title": "闻涧泉韩仲止讣",
        "author": "释居简",
        "content": "霣团华月锁重云，底处朣朣魄载新。\n空使霜蟾同转毂，不容玉斧伴修轮。\n身虽全节扃泉户，天亦何心死谷神。\n窗外竹间梅数树，为谁消减雪中春。",
        "dynasty": "宋",
        "collection_info": null
    },
    {
        "title": "谢江东丘少卿漕使",
        "author": "释居简",
        "content": "宣城阡陌连当涂，山田瘦瘠圬田腴。\n筑塍作圬九十四，频年风水圬为湖。\n圬中饥氓水入户，私迫公催猛如虎。\n三分更索水花苗，名色创闻氓不谕。\n流移转徙道边泣，併日不能谋一食。\n有生谁弗惜天年，望望谁宽倒悬急。\n江东使者愁上眉，惄然轸怀若调饥。\n疾呼官吏访田里，蠲租除赋苏颠隮。\n劝粜开仓赈寒饿，氓命垂垂出汤火。\n贪残俗吏漫窥窬，狡狯猾胥成㦬懡。\n家家祷公愿公寿，千亿子孙天地久。\n宣城彰教住山人，斐然相此歌谣声。",
        "dynasty": "宋",
        "collection_info": null
    },
    {
        "title": "别宣城元僚府掾二赵柬诸名胜三十韵",
        "author": "释居简",
        "content": "大缄遣吏牍，小缄手自抄。\n两缄九鼎重，只觅一把茅。\n把茅住山人，莫识所以然。\n或云尔当去，云毳风翩翩。\n问之何因尔，拱默俟风旨。\n就列乃陈力，尸素辄屏弃。\n静推尸素元，展转竟未安。\n一日不自营，一日不敢餐。\n竹疎不肯蕃，梅瘦不肯肥。\n豆瘠不加实，菊瘁不受医。\n种植系勤堕，肥瘠繄天时。\n极力敢不勉，强智终奚为。\n年年县官租，急不啻星火。\n今年水粘天，经冬首阳饿。\n人言尔何愚，冉冉霜茁颅。\n料不阅坟典，岂暇观奇书。\n所学昧日损，区区使人忿。\n不识诸方玄，况復众妙本。\n列剎鼓钟沸，四方走檀施。\n问尔胡不然，我则异于是。\n孄安只牧牛，琛师独种田。\n老农与老圃，圣智愿学焉。\n日日洗钵盂，吾岂尸吾庐。\n丁宁勿它斥，只斥山泽癯。\n谬闻世道隘，乐此山林大。\n山林今復然，老我不足汰。\n西南天一隅，首丘亦有狐。\n云为故山雨，珠曾还合浦。\n竹扉閴无人，柏子芳袅云。\n贝叶照窗几，沈潜报知己。",
        "dynasty": "宋",
        "collection_info": null
    },
    {
        "title": "百喜图",
        "author": "释居简",
        "content": "比翼飞梁跨碧浔，玉绳低转夜沈沈。\n一年一度丛霄去，却下人间送好音。",
        "dynasty": "宋",
        "collection_info": null
    },
    {
        "title": "谢权府惠府判辨祖相死于邸中非商贾者  其一",
        "author": "释居简",
        "content": "跼蹐復跼蹐，何以昌山林。\n华风日遄迈，谬恐山不深。\n层巢堕孤鶵，一壶藐千金。\n苦心念惸独，霣涕翻秋淫。",
        "dynasty": "宋",
        "collection_info": null
    },
    {
        "title": "谢权府惠府判辨祖相死于邸中非商贾者  其二",
        "author": "释居简",
        "content": "天书少室价，贾竖晞天恩。\n一钱一滴蜜，不甜云水僧。\n冰檗宁苦寒，货殖其何能。\n炎冈镇烈烈，玉石难分明。",
        "dynasty": "宋",
        "collection_info": null
    },
    {
        "title": "二月十三大雪",
        "author": "释居简",
        "content": "娄庆嘉平白，中春入眼疎。\n玄冥疑倒置，古史岂忘书。\n冻抑花慵笑，颦嗟柳不舒。\n物稀端是瑞，瑞应不宜虚。",
        "dynasty": "宋",
        "collection_info": null
    },
    {
        "title": "送江西仓使魏奏院",
        "author": "释居简",
        "content": "养廉便似挂衣冠，数米晨炊度百囏。\n一节易为千里别，万金难售十年闲。\n旧从石笋曾招隠，新种梅花试住山。\n老去益高华玉价，区区少室谩追攀。",
        "dynasty": "宋",
        "collection_info": null
    },
    {
        "title": "题水仙梨花菊蒲萄栀子  其一",
        "author": "释居简",
        "content": "澄鲜无地着楼居，自惜娉婷镜碧虚。\n青女不知华玉暖，绿扶绰约翠霞裾。",
        "dynasty": "宋",
        "collection_info": null
    },
    {
        "title": "题水仙梨花菊蒲萄栀子  其二",
        "author": "释居简",
        "content": "楚楚冰绡雾縠裳，铅华消尽弗忺粧。\n晓云不入朝云梦，赋入闲居亦擅芳。",
        "dynasty": "宋",
        "collection_info": null
    },
    {
        "title": "题水仙梨花菊蒲萄栀子  其三",
        "author": "释居简",
        "content": "萧爽花中旧隠沦，名齐宿莽着骚经。\n残英只傍枝头老，收拾芳鲜饱独醒。",
        "dynasty": "宋",
        "collection_info": null
    },
    {
        "title": "题水仙梨花菊蒲萄栀子  其四",
        "author": "释居简",
        "content": "藤搴翠朵剪轻柔，小压涓涓翠玉流。\n一石可偿千日醉，凉州未必似杨州。",
        "dynasty": "宋",
        "collection_info": null
    },
    {
        "title": "题水仙梨花菊蒲萄栀子  其五",
        "author": "释居简",
        "content": "嫩玉温柔浄弗瑕，凉云缀叶借春华。\n水风池阁帘栊静，小试微熏着一花。",
        "dynasty": "宋",
        "collection_info": null
    },
    {
        "title": "采石吊古",
        "author": "释居简",
        "content": "高情付酒巵，心事洗咸池。\n醉误飞蟾急，吟嗟取日迟。\n竟天鹏不展，酌海蠡奚为。\n风月三千首，何须竹帛垂。",
        "dynasty": "宋",
        "collection_info": null
    },
    {
        "title": "就以道池上假山",
        "author": "释居简",
        "content": "数朵忽横翔，云生午树凉。\n恍如江上画，移向泽中藏。\n絮落鱼翻影，花飞蝶趁香。\n却疑闲日月，只在此间长。",
        "dynasty": "宋",
        "collection_info": null
    },
    {
        "title": "送碧云庵主归江西",
        "author": "释居简",
        "content": "碧云独擅香城胜，近与唐朝处士隣。\n旧出山来空蕙帐，今回首去厌京尘。\n菊荒尚有霜前馥，荼老宁无雨后新。\n劳苦玉泓清浅了，解嘲怨鹤断猨嗔。",
        "dynasty": "宋",
        "collection_info": null
    },
    {
        "title": "贺曹秘监",
        "author": "释居简",
        "content": "陇蜀归来宠更隆，旧盟鸥鹭望鹓鸿。\n一时父子俱佳士，异代师生各少蓬。\n芸不用防新蠹损，腹须频晒晓曈眬。\n道山自是楼居样，还与岷峨一笑同。",
        "dynasty": "宋",
        "collection_info": null
    },
    {
        "title": "谢陈紫薇致香秔一再宠和仍次韵  其一",
        "author": "释居简",
        "content": "精琼老瓦汰沉沙，蜂掠残零晚未衙。\n功谢囊中餐玉法，钵分天上演纶家。\n蔓虽引去徐留蔕，鞭欲行来嫩挑芽。\n野蔌众多烦饤饾，敢从一筯万钱夸。",
        "dynasty": "宋",
        "collection_info": null
    },
    {
        "title": "谢陈紫薇致香秔一再宠和仍次韵  其二",
        "author": "释居简",
        "content": "一掬甘泉煮白沙，群峯秀整似排衙。\n无钱买帖临求米，背俗论交类丧家。\n续遣新吟欺白雪，又如活火剪黄芽。\n海商不惜兼金价，传向鸡林国裏夸。",
        "dynasty": "宋",
        "collection_info": null
    },
    {
        "title": "谢陈紫薇致香秔一再宠和仍次韵  其三",
        "author": "释居简",
        "content": "可能掷米化丹砂，更记人间早晚衙。\n腰欲直伸轻五斗，供惭素餐漫千家。\n清新变雅多奇态，鄙吝消它几许芽。\n不是凤池提此话，纷纷浮俗浪传夸。",
        "dynasty": "宋",
        "collection_info": null
    },
    {
        "title": "送赵西里官满归永嘉",
        "author": "释居简",
        "content": "宣城归到西湖寺，朋旧如沙散不收。\n盟鹭又随西里远，惊猿空伴北山愁。\n同途好友须题品，可意佳篇便献酬。\n摘得甘花烦见寄，趁它大火未西流。",
        "dynasty": "宋",
        "collection_info": null
    },
    {
        "title": "寄处州高使君疎寮",
        "author": "释居简",
        "content": "铸剑湖东景纬明，蜿蜒飞去水犹腥。\n欲从正脉疏清镜，不信同流有浊泾。\n千骑道山僊部曲，三岩画幅老丹青。\n一帆送客供吟眺，数尽长亭与短亭。",
        "dynasty": "宋",
        "collection_info": null
    },
    {
        "title": "石窗",
        "author": "释居简",
        "content": "凝厌绮疎尘，玲珑沓数櫺。\n櫺风随絮入，隙月带云零。\n暖霭寒犹重，秋声夜不扃。\n扫除平整处，欲了客儿经。",
        "dynasty": "宋",
        "collection_info": null
    },
    {
        "title": "枝巢",
        "author": "释居简",
        "content": "欲扫嚣尘迹，枚条自改门。\n籁虚秋断续，花冷月黄昏。\n鸠拙休相笑，鸿冥倘可扪。\n逍遥与齐物，一等不须论。",
        "dynasty": "宋",
        "collection_info": null
    },
    {
        "title": "史孟博作轩",
        "author": "释居简",
        "content": "崔嵬方骏奔，斗次又鹏骞。\n紫翠新如染，青巉俯可援。\n云低天渐近，雷怒雨随翻。\n变化才俄顷，何须问化元。",
        "dynasty": "宋",
        "collection_info": null
    },
    {
        "title": "寄严州陆使君",
        "author": "释居简",
        "content": "新棠阴接旧棠阴，独向千峯榭上吟。\n厚俗工夫聊变雅，无弦音响付知心。\n云开老兔纔飞上，尘避灵犀不敢侵。\n老钓矶前清可镜，星星应未点华簪。",
        "dynasty": "宋",
        "collection_info": null
    },
    {
        "title": "曲肱室",
        "author": "释居简",
        "content": "妄觊或逢周，华胥掉鞅游。\n战蜗甘死敌，蝑蚁竟生侯。\n白昼嘲便腹，清谈到枕流。\n无人在陋巷，谁识黑甜羞。",
        "dynasty": "宋",
        "collection_info": null
    },
    {
        "title": "赠郑尊圣",
        "author": "释居简",
        "content": "束髮亲前辈，三朝习旧闻。\n橐虚藏缺研，刻断缀残文。\n耆古寻无迹，嗟今独有君。\n怜君贫似我，分赠只溪云。",
        "dynasty": "宋",
        "collection_info": null
    },
    {
        "title": "唁赵恕可府录丁母夫人忧  其一",
        "author": "释居简",
        "content": "江东寻胜日，月幌怕寒侵。\n步转屏阴玉，花挑蘂尽金。\n区区留客意，的的爱儿心。\n有子母不死，因君感更深。",
        "dynasty": "宋",
        "collection_info": null
    },
    {
        "title": "唁赵恕可府录丁母夫人忧  其二",
        "author": "释居简",
        "content": "懿质闲贞训，宗闺着令仪。\n子蕃知必贵，隣好为频移。\n素节尊勤俭，彤椽吐倔奇。\n滔滔东注恨，何日是还期。",
        "dynasty": "宋",
        "collection_info": null
    },
    {
        "title": "菊磵卜居",
        "author": "释居简",
        "content": "王师且愿休，小为蕺山留。\n五月凉时过，千岩胜处游。\n子耕无父业，弟唱有兄酬。\n好在牛腰轴，丁宁莫暗投。",
        "dynasty": "宋",
        "collection_info": null
    },
    {
        "title": "次韵盘隠陆别驾先贤堂下月夜见寄",
        "author": "释居简",
        "content": "自与先贤分不生，酒船隙地鹤随行。\n桥阑架碧疑虹跨，葑畛围香拟岸横。\n凉度绿云花不寐，尽余红泪烛须更。\n明朝秋思谁先得，笑听苹花与蓼争。",
        "dynasty": "宋",
        "collection_info": null
    },
    {
        "title": "刘诚道访疎寮",
        "author": "释居简",
        "content": "归途弗辨处州诗，大雅遗音鉴赏稀。\n先自有田皆种秫，岂应无子不传衣。\n华缄不贵中朝士，草具甘分北宕薇。\n老矣菟裘何许问，摇摇心与去帆飞。",
        "dynasty": "宋",
        "collection_info": null
    },
    {
        "title": "题北山雨余南屏春晓两手卷  其一",
        "author": "释居简",
        "content": "晴拂孤山破晓阴，暝烟犹在柳边深。\n试从淡墨微茫外，商略青层到碧浔。",
        "dynasty": "宋",
        "collection_info": null
    },
    {
        "title": "题北山雨余南屏春晓两手卷  其二",
        "author": "释居简",
        "content": "绮疏新响啭绵蛮，绿重红轻尚带寒。\n老去倦舒南宕啸，更将横幅与谁看。",
        "dynasty": "宋",
        "collection_info": null
    },
    {
        "title": "赠四明言上人",
        "author": "释居简",
        "content": "太玄讥太白，淡扫却清新。\n纸上忽垂实，镜中如写真。\n荔丹晴态度，桃晕雨精神。\n说与铅黄手，缁云不受尘。",
        "dynasty": "宋",
        "collection_info": null
    },
    {
        "title": "南屏春晓图",
        "author": "释居简",
        "content": "塔颖透云天影曙，水塍分畛葑痕青。\n鹭鸶睡起忺初日，瘦立楼东柳外汀。",
        "dynasty": "宋",
        "collection_info": null
    },
    {
        "title": "怀赵府录",
        "author": "释居简",
        "content": "知义称仲子，义岂仲子明。\n康章果何事，其如通国人。\n国人眼芒羊，眇视终不亲。\n悠悠鹿为马，扰扰丹成青。\n轲岂好辩哉，隠若不得平。\n斥矫如斥羊，子孝俾孝信。\n高风既偃草，雄辩如建瓴。\n真固易为贋，贋亦难逃真。\n至今百世下，粲粲日与星。\n向来宣城掾，赵擅梁楚声。\n束书甫言归，议者纷而纭。\n番腾巧如织，萋菲骈相新。\n老我若病瘖，不觉勇自鸣。\n掾自仙源来，世袭清流盟。\n家法凛雪霜，厥绪方振振。\n诸父相颉颃，渭阳更轮囷。\n佞贤决雄雌，霄壤与渭泾。\n轲死虽无传，此舌死不泯。\n不与智者道，此道谁商评。",
        "dynasty": "宋",
        "collection_info": null
    },
    {
        "title": "送常倅陆盘隠",
        "author": "释居简",
        "content": "昔人未强仕，不食太官粟。\n悠然于此时，已展籋云足。\n人生五马贵，入手弗转瞩。\n我恐州县间，不足峙鸾鹄。\n蜀仙负郭田，二顷旧鉏玉。\n千年玉不槁，丁宁戒刍牧。\n陶山元佑家，文采世相属。\n它日访襟期，需君玉田熟。",
        "dynasty": "宋",
        "collection_info": null
    },
    {
        "title": "四香花图",
        "author": "释居简",
        "content": "虚空讲得四花飞，更着鲜风款曲吹。\n直至如今无復见，笑凭子墨写新奇。",
        "dynasty": "宋",
        "collection_info": null
    },
    {
        "title": "茤谷",
        "author": "释居简",
        "content": "赋就垂天起隠沦，鹜飞难并鹄亭亭。\n池塘早已腾春馥，龙麝何烦乱德馨。\n虚应有神元不死，静观无物不长灵。\n双眸弗见南州士，莫作西山雨后青。",
        "dynasty": "宋",
        "collection_info": null
    },
    {
        "title": "续茤谷杨兄枯荷行",
        "author": "释居简",
        "content": "水冷秋不痕，镜我双蓬丝。\n举头见池叶，惄若丝不滋。\n美人空谷歌无衣，问秋霣叶胡不思。\n叶纫成衣弗堪着，老洲宿渚无蘅若。\n冰冷可煮枯可然，蕙风捻指浮碧涟，脆绿嫩紫仍田田。",
        "dynasty": "宋",
        "collection_info": null
    },
    {
        "title": "洗苎歌",
        "author": "释居简",
        "content": "白水浣白苎，濯濯霜不如。\n亭匀拣经纬，霜澌寒疎疎。\n天质本无玷，况復随时染。\n秋阳曝皜皜，不受红紫谄。\n丹茸碧缕明相掩，玉手苎纱秋潋潋。\n拜了穿针楼上月，细与天孙话新洁。",
        "dynasty": "宋",
        "collection_info": null
    },
    {
        "title": "白苎歌",
        "author": "释居简",
        "content": "经纱纔上机，梭飞玉攕攕。\n怕君寻春迟，落机宽裁衫。\n春心乱如蓬，冉冉随春霏。\n芳径晓沾露，软尘红上衣。\n归来恨尘污，湔衣浣纱处。\n难湔芳露痕，易湔衣上尘。",
        "dynasty": "宋",
        "collection_info": null
    },
    {
        "title": "毗陵三题  其一",
        "author": "释居简",
        "content": "闯檐起渊潜，涛怒欲翻壁。\n两雄竞厥壮，跼领勇舒脊。\n令人未见神先悸，如见当年李生醉。\n醉乡汗漫渺无津，墨蜚素壁风蜚腥。\n骧云掀雾妙入神，不特神妙尤夺真。\n乡来识真人已朽，所见不知如此否。\n或谓此儿鳞介胄，幻作人间写生手。\n坐令五月六月间，商羊起舞旱魃走。\n客窗夜老闻天籁，逸响琅然风雨晦。\n晓入西游柱史家，因知壁有蜿蜒沕。",
        "dynasty": "宋",
        "collection_info": null
    },
    {
        "title": "毗陵三题  其二",
        "author": "释居简",
        "content": "太平寺壁沧烟浦，亭匀剪得寻丈许。\n初惊汹汹欲掀天，熟视方方不踰矩。\n潜珍毓怪疑无数，又疑勇斗鲸鹏聚。\n掩敛光芒不呈露，定在崩奔漩澓处。\n三江既入九派分，南江北江相与隣。\n中泠一滴浑不得，滔滔清彻岷山脉。\n故家门掩岷山云，送江入海闚蓬灜。\n山遥海阔三万里，一芥不浮长止止。\n六鰲不动风不摇，烂银城阙明霞起。\n回头观此破屋壁，千涛万浪寻无迹。\n乡来有术只观澜，只今观画宁无术。",
        "dynasty": "宋",
        "collection_info": null
    },
    {
        "title": "毗陵三题  其三",
        "author": "释居简",
        "content": "故国有乔木，独孤去思处。\n陈祠后庭旷，落落肆蟠踞。\n轮囷平地起，婆娑半天去。\n亭亭若为高，滴翠重于雾。\n冰雪不知凛，春秋不知数。\n云仍今几何，梁栋亦云娄。\n攀可梯天云，涉可航海具。\n玄鹤问耆寿，老凤停孤翥。\n前年雷破山，裂木如折筯。\n俯观数州地，屹立障澜柱。\n虽云不附丽，亦岂无佽助。\n百围振虚籁，言嗟漆园误。\n溜雨四十围，诗史诞弥着。\n锵然古柏行，谁领末后句。\n一畮蔽苍苔，回顾空蕃庶。",
        "dynasty": "宋",
        "collection_info": null
    },
    {
        "title": "毗陵三题  其四",
        "author": "释居简",
        "content": "独孤手自种，操与独孤双。\n风怒掀秋干，涛翻响暮江。\n卷它新步障，开此碧油幢。\n千载东归鹤，时来话旧邦。",
        "dynasty": "宋",
        "collection_info": null
    },
    {
        "title": "惠山归晚辞县斋小集",
        "author": "释居简",
        "content": "癯冰瘠雪凝霜澌，冻涩苔痕老更奇。\n旅雁退飞寒力劲，水边云冷出山迟。",
        "dynasty": "宋",
        "collection_info": null
    },
    {
        "title": "偃金竹",
        "author": "释居简",
        "content": "抉石霜虬小，金肤欠玉鳞。\n若虚终践实，宁屈不求伸。\n瘦卷轮囷操，寒低伛偻身。\n篔筜旧模写，无此老精神。",
        "dynasty": "宋",
        "collection_info": null
    },
    {
        "title": "听绍上人琴",
        "author": "释居简",
        "content": "悠然勇变划然鸣，古恨沉沉易水生。\n短髮不禁愁触绪，恰如猿叫第三声。",
        "dynasty": "宋",
        "collection_info": null
    },
    {
        "title": "贺陈中书除夕郎",
        "author": "释居简",
        "content": "小舟回棹清苕曲，林下新传拜夕郎。\n品固自高庸借重，官非因夭始腾芳。\n人都不到天游处，马尚能寻夜直堂。\n只尺钧衡住无屋，万间庇士可曾忘。",
        "dynasty": "宋",
        "collection_info": null
    },
    {
        "title": "醉农图",
        "author": "释居简",
        "content": "楚袖回旋趁楚歌，曲终无策庇青娥。\n番嗟隆准当时乐，少似鸡豚社裏多。",
        "dynasty": "宋",
        "collection_info": null
    },
    {
        "title": "老仙平沙落鴈",
        "author": "释居简",
        "content": "楚天如纸字横斜，纸阔行疎对落霞。\n传得夜来沙上影，不传书信伴梅花。",
        "dynasty": "宋",
        "collection_info": null
    },
    {
        "title": "台州使君赵寺丞致馈",
        "author": "释居简",
        "content": "滔滔银浦寒飕飗，一涓一滴皆清流。\n向来却立望云汉，朣朣华月县高秋。\n霞标一万八千丈，雪兔霜蟾在其上。\n光分四海凉如水，小试丹丘一千里。",
        "dynasty": "宋",
        "collection_info": null
    },
    {
        "title": "寄黄岩赵长官",
        "author": "释居简",
        "content": "昔住白云城裏寺，清标曾揖两岩高。\n丛卑旧忆曾栖棘，县壮新传略奏刀。\n把似山林今日看，弗须湖海向来豪。\n时人只识鸣弦手，不识无弦似醉陶。",
        "dynasty": "宋",
        "collection_info": null
    },
    {
        "title": "赠因长老",
        "author": "释居简",
        "content": "金猊铁脊铁腰顽，趁鼠随狐屈折难。\n因是正因须自信，避些炎热耐些寒。",
        "dynasty": "宋",
        "collection_info": null
    },
    {
        "title": "次曹少蓬梅花韵",
        "author": "释居简",
        "content": "涧边寻得压残枝，远寄蓬仙换得诗。\n闯水花多凝雪重，漱冰香透出山迟。\n笑从秘府朱颜索，洁与缁云素幌宜。\n檐隙一痕华月堕，伴蟾蜍玉惜贞姿。",
        "dynasty": "宋",
        "collection_info": null
    },
    {
        "title": "别陈给事诸公赴陆府判盘隠之约",
        "author": "释居简",
        "content": "挂包妃子墓田居，余地无钱买一鉏。\n隣寺笑贫稀住计，孤山嫌怪索离书。\n鸿虽自去何须送，鸥不曾亲尽不疎。\n亟欲寄声寻便武，只烦三十六鳞鱼。",
        "dynasty": "宋",
        "collection_info": null
    },
    {
        "title": "吊猿",
        "author": "释居简",
        "content": "巫硖第三声，无愁亦怕听。\n养铅烦护鼎，献果伴看经。\n失树难忘返，投笼不畏扃。\n旧铭曾瘗鹤，猿瘗亦宜铭。",
        "dynasty": "宋",
        "collection_info": null
    },
    {
        "title": "太守劝耕别驾有诗子弟宾客皆和",
        "author": "释居简",
        "content": "华风暖入劝耕巵，后苑词头欲下时。\n父老怕公归觐速，鶑花惜日燕歌迟。\n肥生鸭顶痕遵渚，嫩学鹅儿蔓染丝。\n好是东郊元佑寺，两年千骑驻旌旗。",
        "dynasty": "宋",
        "collection_info": null
    },
    {
        "title": "次韵盘隠新亭",
        "author": "释居简",
        "content": "管领风烟一半闲，池南池北画阑间。\n红添蜀绮渐成韵，绿间湘琼过得斑。\n待燕欲归帘尽卷，惜猨蜚去栅犹关。\n种花先课园丁最，看到丛犀赋小山。",
        "dynasty": "宋",
        "collection_info": null
    },
    {
        "title": "梯飈",
        "author": "释居简",
        "content": "凉腋拊岧嶤，可扪丛玉霄。\n一层高步武，千仞拔尘嚣。\n明月秦箫断，雕盘古篆消。\n天浆几时熟，款曲试芳瓢。",
        "dynasty": "宋",
        "collection_info": null
    },
    {
        "title": "石上坐忘归",
        "author": "释居简",
        "content": "猎猎并闾起暮寒，秋声隠隠落秋湍。\n偶然石上闻天籁，横膝焦梧不足弹。",
        "dynasty": "宋",
        "collection_info": null
    },
    {
        "title": "书壁图",
        "author": "释居简",
        "content": "雨涩苍崖墨色鲜，长安犹自犬羊羶。\n试临旧刻思天宝，末上先题十四年。",
        "dynasty": "宋",
        "collection_info": null
    },
    {
        "title": "送俞司户",
        "author": "释居简",
        "content": "落日东郊寺，春风北固桡。\n三年控吴楚，几度到金焦。\n岸绿晴初重，汀红雨后消。\n蒲牢鸣夜半，款曲度枫桥。",
        "dynasty": "宋",
        "collection_info": null
    },
    {
        "title": "王寺丞后圃",
        "author": "释居简",
        "content": "不独甘棠茂午阴，浄如止水照人心。\n楼通阊阖天垂斗，云锁蜿蜒鼎篆金。\n袖裏有春还自乐，尊前无客不能吟。\n古菱花裏青青鬓，半点吴霜不敢侵。",
        "dynasty": "宋",
        "collection_info": null
    },
    {
        "title": "强斋高使君假山",
        "author": "释居简",
        "content": "呼猿洞口冷泉湾，尽把天真作假看。\n低切一峯庭际立，屹如九仞坐中寒。\n闲来不觉留连久，好处方知斗砌难。\n尤物移人易成趣，莫嗔强健懒弹冠。",
        "dynasty": "宋",
        "collection_info": null
    },
    {
        "title": "题张于潜画轴五首  其一",
        "author": "释居简",
        "content": "百尾谁传觳觫真，浅缁轻拂替丹青。\n逸群大武如曾见，不见当时挂角经。",
        "dynasty": "宋",
        "collection_info": null
    },
    {
        "title": "题张于潜画轴五首  其二",
        "author": "释居简",
        "content": "昭阳燕子一双飞，涎涎随风懒哺儿。\n可是刘郎无醖藉，不教嫔御读周诗。",
        "dynasty": "宋",
        "collection_info": null
    },
    {
        "title": "题张于潜画轴五首  其三",
        "author": "释居简",
        "content": "老髮鬅鬙两髻丫，天台山裏老烟霞。\n闾丘别后无踪迹，又在兰陵故相家。",
        "dynasty": "宋",
        "collection_info": null
    },
    {
        "title": "题张于潜画轴五首  其四",
        "author": "释居简",
        "content": "玉虎嘶蟾噎万鼍，五云低处涌蓬婆。\n平生海若嫌模写，如此梁生狡狯何。",
        "dynasty": "宋",
        "collection_info": null
    },
    {
        "title": "题张于潜画轴五首  其五",
        "author": "释居简",
        "content": "飈生凉腋策茶勋，欲御刚风度海云。\n任是蓬莱更高处，叫苍生苦有谁闻。",
        "dynasty": "宋",
        "collection_info": null
    },
    {
        "title": "送王寺丞",
        "author": "释居简",
        "content": "公来兰陵州，旧俗如解酲。\n封中小草木，薿薿皆精神。\n乡来矜陆梁，今也猿鸟驯。\n乡来矜巧诋，今也伏不伸。\n扊扅谨夜户，两载俱撤扁。\n舟车集大贾，庠序登秀民。\n外则仓廪实，内则府库盈。\n此特余事耳，外此请具陈。\n时方尚武力，习阅锋选精。\n黄金不爱惜，中的咸赏勤。\n重信不重金，貔貅肝胆倾。\n悠然一寸丹，秋水风泠泠。\n脱使玷如粟，孰掩离娄明。\n离娄寂无覩，只赋荆溪清。",
        "dynasty": "宋",
        "collection_info": null
    },
    {
        "title": "送郡斋两客  其一",
        "author": "释居简",
        "content": "五马尊前客，长沙太傅双。\n疆侵过秦论，骚反度湘江。\n晞露纫春佩，留蟾款曙窗。\n束书还小隠，静胜扫纷厖。",
        "dynasty": "宋",
        "collection_info": null
    },
    {
        "title": "送郡斋两客  其二",
        "author": "释居简",
        "content": "宾主在兰陵，清哉胜挟冰。\n弈机明揖逊，酒令旋番腾。\n池草春虽度，溪藤价益增。\n梯飈十二曲，曲曲款吟朋。",
        "dynasty": "宋",
        "collection_info": null
    },
    {
        "title": "酬盘隠别驾  其一",
        "author": "释居简",
        "content": "早悟玄元一曰慈，持身有本是无私。\n戒将重帚伤蝼蚁，弗买生鱼餵鹭鸶。\n桂实松高宜寿此，竹清梅瘦亦如斯。\n吟成换得神仙骨，不枉凭阑捻断髭。",
        "dynasty": "宋",
        "collection_info": null
    },
    {
        "title": "酬盘隠别驾  其二",
        "author": "释居简",
        "content": "随官曾读颂中兴，符竹将分第二灯。\n一气所钟清似镜，十成相肖澹于僧。\n红栽水玉不多日，碧数雾鬟无数层。\n台上只教猿自啸，秦箫虽美弗同登。",
        "dynasty": "宋",
        "collection_info": null
    },
    {
        "title": "求图记古字于何老渔",
        "author": "释居简",
        "content": "古意荡不反，古声今亦亡。\n一期甜画贵，几箇淡交长。\n马去有时反，豹饥无处藏。\n刘郎鬓先老，犹得访何郎。",
        "dynasty": "宋",
        "collection_info": null
    },
    {
        "title": "泣瓜庐薛景石",
        "author": "释居简",
        "content": "梦与瓜庐别，平明见又玄。\n偏傍蕃手校，奇正想心传。\n谷贱烦丰豕，风酸噎瘦蝉。\n阿伶坟上土，滴不到重泉。",
        "dynasty": "宋",
        "collection_info": null
    },
    {
        "title": "新竹",
        "author": "释居简",
        "content": "嫩青霣箨未禁摇，细字何烦扈碧绡。\n乘月露梢须点滴，少留墨色到明朝。",
        "dynasty": "宋",
        "collection_info": null
    },
    {
        "title": "赠笔工",
        "author": "释居简",
        "content": "散捉紫毫新脱颖，玄泓渴饮淬锋寒。\n将军翰墨场中老，避槊方知夺槊难。",
        "dynasty": "宋",
        "collection_info": null
    },
    {
        "title": "菊磵兰石松菊手卷",
        "author": "释居简",
        "content": "髯高江汉归，化作木石妖。\n槁树怪槎枿，俱趁毫端朝。\n苍藓并砌泣，老棘伤秋雕。\n篠簜霜不蕃，兰茝春方饶。\n抵死兰茝傍，不肯着艾萧。\n坡陁数片石，仙袂拂不消。\n定知何处见，五老前山椒。",
        "dynasty": "宋",
        "collection_info": null
    },
    {
        "title": "酬盘隠总饷园中之什",
        "author": "释居简",
        "content": "总饷园中赋咏佳，可曾误指玉鈎斜。\n烟鬟闯户青浮玉，羽盖亭云绿护花。\n瘦竹引风留客旆，长江流月去谁家。\n暮天漾漾随潮展，彷佛西兴渡口沙。",
        "dynasty": "宋",
        "collection_info": null
    },
    {
        "title": "舟中贻赵野云之官三衢",
        "author": "释居简",
        "content": "笑君吟似饮中歌，船贴清溪翠卷罗。\n梦枕熟时忺昼永，午阴团影得凉多。\n官非奉礼宁如贺，家岂杨州旧姓何。\n试问柯山棋一局，不知曾烂几人柯。",
        "dynasty": "宋",
        "collection_info": null
    },
    {
        "title": "酬盘隠别驾七夕",
        "author": "释居简",
        "content": "水风池舘濯明粧，两袖澄鲜竚晚香。\n金注月波秋未满，银开星渚夜生凉。\n素怜醉客阳辞酒，纔就新题略举觞。\n拙不可穷安用巧，听他乞得巧人忙。",
        "dynasty": "宋",
        "collection_info": null
    },
    {
        "title": "逆风",
        "author": "释居简",
        "content": "劈面东风不肯西，西州客子莫颦眉。\n一从四国流言后，直至如今不反吹。",
        "dynasty": "宋",
        "collection_info": null
    },
    {
        "title": "野云赴三衢酒官",
        "author": "释居简",
        "content": "跌宕四十年，吴霜变玄髮。\n卓然所不变，傲寒勇弥决。\n醉翰笔为祟，狂歌酒作孽。\n煮字不疗饥，袖手不求热。\n囊羞一簪直，腰嫌五斗折。\n狼饱千里肉，豕卧半寻穴。\n于菟道边窟，蝼蚁梦中垤。\n骥困黄泥阪，驽践黄金埒。\n臣朔漫诙谑，侏儒笑明哲。\n生女不生男，跨竈亦超绝。\n安得径尺蝉，冠此半簪雪。\n县官严榷酤，一官弗徒设。\n安知涤器时，已有谕蜀节。\n莫羡白头吟，自看柯山月。",
        "dynasty": "宋",
        "collection_info": null
    },
    {
        "title": "送汤少瞻见疎寮",
        "author": "释居简",
        "content": "而翁扣竹扃，拈出两诗新。\n凉柄骎骎置，秋檠隠隠亲。\n年劳须制胜，日益是刊陈。\n翰长渊源地，山阴试问津。",
        "dynasty": "宋",
        "collection_info": null
    },
    {
        "title": "寄宽堂赵左藏",
        "author": "释居简",
        "content": "玉壶饮湖渌，决眦连云根。\n霜蟾驾飞辙，万顷秋不痕。\n怀哉壶中仙，弗鑑行潦浑。\n一衿洞冰澌，三舍祛尘昏。\n玉盌勺冷瀣，琼佩经芳荪。\n剩撷书传香，鲜腾水花芬。\n爱闲受远次，负郭成荒村。\n广文饭不足，北海酒满樽。\n弗春长熙熙，弗约常存存。\n气馁贵益贱，道在卑逾尊。\n安知忘情地，岂在炙手门。\n只与白鸥说，莫与俗子论。",
        "dynasty": "宋",
        "collection_info": null
    },
    {
        "title": "送范主簿",
        "author": "释居简",
        "content": "考绩果何如，三年上上书。\n官箴小能大，俸给少常余。\n款客壶觞静，寻僧水竹虚。\n麦船容借便，石浦访楼居。",
        "dynasty": "宋",
        "collection_info": null
    },
    {
        "title": "寄陈给事",
        "author": "释居简",
        "content": "别元龙了别西湖，到得兰陵二月初。\n沉想金闺随梦熟，楷书玉楮问安疎。\n傍人燕子新巢小，得友鶑雏暖翼舒。\n落落环中有余地，道枢旋斡看虚邪。",
        "dynasty": "宋",
        "collection_info": null
    },
    {
        "title": "送赵司理",
        "author": "释居简",
        "content": "未报金陵大阃书，鹊声犹自绕庭除。\n若非尚德嘉同姓，应是蒐才副所如。\n寒日鹭洲千点雪，旧时燕垒几番雏。\n江东可是无诸葛，不记于家有小千。",
        "dynasty": "宋",
        "collection_info": null
    },
    {
        "title": "送满上座",
        "author": "释居简",
        "content": "文公住处儿时到，尚记崔嵬紫翠联。\n隔岸土封刘氏藁，它山石刻杜陵篇。\n天开双阙凌飞雾，经注千名富近年。\n倘有异时陈伯玉，潸然为我作欣然。",
        "dynasty": "宋",
        "collection_info": null
    },
    {
        "title": "芙蓉盛开",
        "author": "释居简",
        "content": "霣霜槁百卉，拒霜独开花。\n寒驱暖消落，秋借春韶华。\n酣酣罗珍姿，表表骈翠葩。\n晴云剪新绮，落日明丹砂。\n瀣冷褪宿艷，叶散摘零霞。\n离骚比君子，城阙藏山家。\n二月三月时，红紫相矜夸。\n西风一摇落，乱委随蓬麻。\n花中障颓澜，晚节礼有加。\n芳洁以类从，熏莸分等差。\n梅追元气回，菊制暮景斜。\n弗使四时气，断续令人嗟。",
        "dynasty": "宋",
        "collection_info": null
    },
    {
        "title": "泣瓜圃翁应叟",
        "author": "释居简",
        "content": "不幸人谁免，如公孰不嗟。\n母怜它姓子，金润别人家。\n行义穷尤着，持身死不差。\n寸田犹可圃，图蔓勿伤瓜。",
        "dynasty": "宋",
        "collection_info": null
    },
    {
        "title": "黄凝云归张公洞",
        "author": "释居简",
        "content": "洞在深云裏，仙畦茂药苗。\n偶随山下水，来泊寺前桡。\n瀣泠长凝颊，丹轻不坠瓢。\n多应久离索，老鬓各萧萧。",
        "dynasty": "宋",
        "collection_info": null
    },
    {
        "title": "寒泉赴赵建康辟",
        "author": "释居简",
        "content": "辟书纔下了，节节闯挐音。\n一日偶它适，尺书烦重寻。\n似回浮雪棹，来作访僧吟。\n梦草相忘地，于君忆更深。",
        "dynasty": "宋",
        "collection_info": null
    },
    {
        "title": "酬盘隠别驾雪",
        "author": "释居简",
        "content": "台空罢讲经，底事雨花零。\n鸡误中宵白，山迷昨日青。\n槎牙浑欲死，和煦便通灵。\n怕压疎疎竹，寒敲不忍听。",
        "dynasty": "宋",
        "collection_info": null
    },
    {
        "title": "盘隠别驾修龟山祠",
        "author": "释居简",
        "content": "商今藐人物，振坠起先贤。\n俸薄知难集，财轻觉易捐。\n便成新气象，顿醒旧风烟。\n撙节昌颓俗，何心食万钱。",
        "dynasty": "宋",
        "collection_info": null
    },
    {
        "title": "承天万佛阁",
        "author": "释居简",
        "content": "覩史何年宫，飞跨双峨眉。\n又如听经塔，涌出踞地维。\n不然钧天人，来下观阙随。\n去年曾此游，入眼未始窥。\n西风一回首，峭峙凌烟霏。\n璇题翚万椽，雕础逾十围。\n神速藐鬼工，莫知为者谁。\n或曰金泉僧，短髮霜披披。\n信孚全吴地，幻此一段奇。\n胸中楚泽小，檐外吴天低。\n举手斗可扪，纵脚云可梯。\n江穷水屈折，港尽天畛畦。\n因知广大量，不为狭隘移。\n阁中优钵花，万朵秋不萎。\n天子寿万年，一年开一枝。",
        "dynasty": "宋",
        "collection_info": null
    },
    {
        "title": "竹风亭",
        "author": "释居简",
        "content": "尽鉏菑翳了，华构绕篔筜。\n矗矗半檐绿，疎疎六月凉。\n雪林听响玉，粉节晕零霜。\n话到杨州鹤，无非俗肺肠。",
        "dynasty": "宋",
        "collection_info": null
    },
    {
        "title": "平江太守李宝谟移漕荆湘  其一",
        "author": "释居简",
        "content": "荆溪溪上传，接畛使君贤。\n行旅归如市，羁游亟受廛。\n丰储优郡计，薄敛裕民天。\n谁似山阴叟，临行赠一钱。",
        "dynasty": "宋",
        "collection_info": null
    },
    {
        "title": "平江太守李宝谟移漕荆湘  其二",
        "author": "释居简",
        "content": "不据喉衿地，如何展壮图。\n一麾移使节，三楚即全吴。\n鹦鹉春常早，貔貅信必孚。\n不知坐上客，更有祢生无。",
        "dynasty": "宋",
        "collection_info": null
    },
    {
        "title": "葛庵阻雪  其一",
        "author": "释居简",
        "content": "城中倦酬接，小泊在同泾。\n竹已休教醉，梅方唤得醒。\n山嫌时画俗，天满古壶青。\n怕有归来鹤，柴门夜不扃。",
        "dynasty": "宋",
        "collection_info": null
    },
    {
        "title": "葛庵阻雪  其二",
        "author": "释居简",
        "content": "天上花如席，门前径拥樵。\n全葩不到地，零蔕谩齐腰。\n梅笑竹先裂，柏随松后雕。\n烧痕漫灭尽，黄独更无苗。",
        "dynasty": "宋",
        "collection_info": null
    },
    {
        "title": "张荃翁赴浦江丞而丧耦唁荃翁谢穫轩见寄  其一",
        "author": "释居简",
        "content": "蓝田厅壁记，又向浦江镌。\n棋垒须延敌，吟疆旋拓边。\n镜空鸾独舞，幌冷鹤先眠。\n八咏弦难续，麒麟角可煎。",
        "dynasty": "宋",
        "collection_info": null
    },
    {
        "title": "张荃翁赴浦江丞而丧耦唁荃翁谢穫轩见寄  其二",
        "author": "释居简",
        "content": "绝笑诸郎似乃翁，荃翁又自去哦松。\n捄焚赏必先焦额，欲雨香非后土龙。\n征调苦多忘惜日，燮调伤暖不成冬。\n吴江短楫华亭月，称副茎虀藐万钟。",
        "dynasty": "宋",
        "collection_info": null
    },
    {
        "title": "正月初一酬盘隠陆别驾再雪得封字初三夜醮遇风得泾字  其一",
        "author": "释居简",
        "content": "前回滴未融，密洒又重重。\n半刺庆三白，载歌赓四封。\n猎围寻迹去，吟思为谁供。\n沉想山阴夜，来如去兴浓。",
        "dynasty": "宋",
        "collection_info": null
    },
    {
        "title": "正月初一酬盘隠陆别驾再雪得封字初三夜醮遇风得泾字  其二",
        "author": "释居简",
        "content": "巽二胡为尔，喧豗不可听。\n弗摧山坠地，必辊渭成泾。\n窗俟东方白，灯留冷幌青。\n想应遵帝命，弱水送飞軨。",
        "dynasty": "宋",
        "collection_info": null
    },
    {
        "title": "立春前三日雪",
        "author": "释居简",
        "content": "旦夕灰吹律，涟漪尚剪新。\n虽正犹是腊，差晚不伤春。\n夜户凝朝彩，生柴代熟薪。\n老僧眉最白，寒鏁玉津津。",
        "dynasty": "宋",
        "collection_info": null
    },
    {
        "title": "武进赵哦松吐茹异流俗雪中与邦人颂而饯之",
        "author": "释居简",
        "content": "自拔千寻俗，澜从砥柱回。\n炎驱旱魃死，凉似故人来。\n梅待春开眼，歌催雪荐杯。\n荆溪镜纤悉，是岂负丞哉。",
        "dynasty": "宋",
        "collection_info": null
    },
    {
        "title": "立春前四日天大雷电以雨",
        "author": "释居简",
        "content": "霹雳如春雨似秋，兰陵冬夜忆黄州。\n茂陵封禅期身后，恰恰营成小竹楼。",
        "dynasty": "宋",
        "collection_info": null
    },
    {
        "title": "次薛叔载石泉韵",
        "author": "释居简",
        "content": "石泉曾未面，泉石旧忘情。\n不与滔滔竞，常怀止止清。\n渭非泾醖藉，贪是恶声名。\n自洁怜他浊，凭谁吊屈平。",
        "dynasty": "宋",
        "collection_info": null
    },
    {
        "title": "惠山泉",
        "author": "释居简",
        "content": "源远涵山锡，风高逊甲科。\n论于前辈定，重似别泉多。\n清泚停无滓，扶摇荡不波。\n澹交从古小，如此一杯何。",
        "dynasty": "宋",
        "collection_info": null
    },
    {
        "title": "寄湖州故旧",
        "author": "释居简",
        "content": "梦忆湖州旧，楼台画不如。\n溪从城裏过，人在镜中居。\n闭户防惊鹭，开窗便钓鱼。\n鱼沈犹有雁，弗寄一行书。",
        "dynasty": "宋",
        "collection_info": null
    },
    {
        "title": "次韵盘隠别驾偕抱独作诗相劳苦  其一",
        "author": "释居简",
        "content": "小奚云锦重来地，时与山人尉寂寥。\n妃子墓前苔砌绿，风烟商略到前朝。",
        "dynasty": "宋",
        "collection_info": null
    },
    {
        "title": "次韵盘隠别驾偕抱独作诗相劳苦  其二",
        "author": "释居简",
        "content": "径萦蛇腹不嫌纡，花蔓玲珑画不如。\n太子布金祇树老，一鉏无地可藏愚。",
        "dynasty": "宋",
        "collection_info": null
    },
    {
        "title": "代农答别乘劝耕  其一",
        "author": "释居简",
        "content": "敢忘百拜与三行，非贾非工只得耕。\n旧不便民毋助长，新非怫众却休更。\n验今多是迂扶曲，考古无非直胜横。\n只把襦歌征别乘，不从谏议问苍生。",
        "dynasty": "宋",
        "collection_info": null
    },
    {
        "title": "代农答别乘劝耕  其二",
        "author": "释居简",
        "content": "守令丁宁在必行，女当知织子知耕。\n课春蚕务从三月，听夏鸡声起五更。\n畎浍满时瞻日上，桔槔俯处候云横。\n调疎征省家才给，便买诗书教后生。",
        "dynasty": "宋",
        "collection_info": null
    },
    {
        "title": "菊磵之宜兴兼简赵长官",
        "author": "释居简",
        "content": "伯氏如文举，何烦仲氏书。\n山阴溪上棹，灞岸雪中馿。\n耕岂无闲地，居仍有弊庐。\n看家老猿鹤，渠不为贫疎。",
        "dynasty": "宋",
        "collection_info": null
    },
    {
        "title": "闰月三日即事",
        "author": "释居简",
        "content": "星历新传误，无人重讲明。\n日中阴似夜，春半冷如正。\n柳欲眠还醒，花犹染不成。\n燕归多日了，犹自未闻鶑。",
        "dynasty": "宋",
        "collection_info": null
    },
    {
        "title": "横山王八伯丹井",
        "author": "释居简",
        "content": "殿阴瓴甃古，汲向瓦炉煎。\n甘拊惠山背，冽差帘谷肩。\n还丹非内外，余沥尚清涟。\n莫问井中影，盍窥天地先。",
        "dynasty": "宋",
        "collection_info": null
    },
    {
        "title": "寒食",
        "author": "释居简",
        "content": "纔见茅檐插柳条，便知寒食是今朝。\n春应不恨相寻晚，应恨常阴一半消。",
        "dynasty": "宋",
        "collection_info": null
    },
    {
        "title": "翟园  其一",
        "author": "释居简",
        "content": "廷尉园池傍柳塘，自携魏紫访姚黄。\n问它濯锦江头路，共汉梁王醉几场。",
        "dynasty": "宋",
        "collection_info": null
    },
    {
        "title": "翟园  其二",
        "author": "释居简",
        "content": "黄雀儿随玉屑栽，两行珠翠一般开。\n桃花少似玄都观，曾却仙都谱系来。",
        "dynasty": "宋",
        "collection_info": null
    },
    {
        "title": "宽堂赵左藏泣子",
        "author": "释居简",
        "content": "广寒秋思苦，桂霣最芳枝。\n既失鸾胶助，宁忘獭髓医。\n彭于殇有间，苍与昊安知。\n不独天难问，人间更问谁。",
        "dynasty": "宋",
        "collection_info": null
    },
    {
        "title": "盘隠别驾别造杨龟山祠堂拜奠于三月既望",
        "author": "释居简",
        "content": "导洛疏伊断在兹，度溪湔祓振荒祠。\n人心未泯犹知劝，事力虽殚岂惮为。\n清似山阴修禊后，暖于沂上咏归时。\n熊罴祥叶期丰报，应有南康别驾儿。",
        "dynasty": "宋",
        "collection_info": null
    },
    {
        "title": "张别驾饶州之任",
        "author": "释居简",
        "content": "絮飞无迹送行舟，春树江云共献酬。\n国子先生为太守，碧山学士作监州。\n晴开庐阜微茫晓，籁挟芝山汗漫秋。\n华月光风在怀袖，同吟同啸莫鸿沟。",
        "dynasty": "宋",
        "collection_info": null
    },
    {
        "title": "林国博自兴化军得饶州",
        "author": "释居简",
        "content": "盍缀蓬仙向上班，烹鲜不鄙作州难。\n醉眸尚带壶云碧，吟笔疑翻璧浪干。\n名着金闺方善下，春生玉树不知寒。\n明年全榜登科记，莫把寻常举送看。",
        "dynasty": "宋",
        "collection_info": null
    },
    {
        "title": "慈感寺蚌珠尊者阁新成",
        "author": "释居简",
        "content": "部勒溪山胜，横陈压丽谯。\n老蟾栖峭峙，饥蜃吐岧嶤。\n苹洁翻波碎，尘红到岸消。\n蚌珠方广士，瘦影落清苕。",
        "dynasty": "宋",
        "collection_info": null
    },
    {
        "title": "夜泊三高亭",
        "author": "释居简",
        "content": "莼丝鲈脍不如施，歌散虽工又带讥。\n墙壁年时俱有耳，莫嗔鸥鹭往来稀。",
        "dynasty": "宋",
        "collection_info": null
    },
    {
        "title": "赵昌折枝芍药",
        "author": "释居简",
        "content": "韶光欲尽伴荼蘼，收拾华风在一枝。\n不惜丹铅和露写，惜它姚魏不同时。",
        "dynasty": "宋",
        "collection_info": null
    },
    {
        "title": "酬盘隠别驾",
        "author": "释居简",
        "content": "出门骑无馿，拟馽刚风骑。\n问之何因尔，蜚度弱水涯。\n弱水三万里，风烟接蓬趾。\n仰止蓬山云，青红湿窗几。\n煌煌华玉枝，采采黄金芝。\n瀣零濯鲜好，归来赋三岛。",
        "dynasty": "宋",
        "collection_info": null
    },
    {
        "title": "捣纸",
        "author": "释居简",
        "content": "万杵不为轻，丁宁玉汝成。\n忽闻敲月响，误作捣衣声。\n整整云添薄，方方雪更明。\n沉思过秦手，古恨满笺生。",
        "dynasty": "宋",
        "collection_info": null
    },
    {
        "title": "赵宜兴讣至  其一",
        "author": "释居简",
        "content": "千绪乱纭纭，今才整得清。\n泉羞廉不污，镜笑丑嫌明。\n方听棠阴颂，俄传薤露声。\n半规华月老，冏冏又东生。",
        "dynasty": "宋",
        "collection_info": null
    },
    {
        "title": "赵宜兴讣至  其二",
        "author": "释居简",
        "content": "百里寄丰凶，休仍与戚同。\n小心三日妇，宏略九年弓。\n犊用刀偿价，人疑蔀发蒙。\n来年花满县，何似去年红。",
        "dynasty": "宋",
        "collection_info": null
    },
    {
        "title": "次韵郡博士贺龟山祠新成  其一",
        "author": "释居简",
        "content": "经术修明可保邦，凛然冠佩陈堂堂。\n竞传溪上诸贤聚，渐得门前一水香。\n疎剪新篁看抱节，诛锄恶草戒侵墙。\n美轮美奂从人颂，潜德虽幽愈耿光。",
        "dynasty": "宋",
        "collection_info": null
    },
    {
        "title": "次韵郡博士贺龟山祠新成  其二",
        "author": "释居简",
        "content": "肃瞻老屋话因依，再振工夫岂浪施。\n学士贱秦麟妄出，老天祚宋凤来仪。\n崇儒允叶休明运，溢美宜删赋咏词。\n弗待文兴自今古，源源未必不由兹。",
        "dynasty": "宋",
        "collection_info": null
    },
    {
        "title": "次韵郡博士贺龟山祠新成  其三",
        "author": "释居简",
        "content": "业从师授巧无师，孟子何曾负子思。\n华月不从修处缺，景星还自望中垂。\n僞从所恶生成党，判自持方不中规。\n欲扣两端今已矣，忘言独与故吾期。",
        "dynasty": "宋",
        "collection_info": null
    },
    {
        "title": "刘练师归绵州",
        "author": "释居简",
        "content": "掾署生贤梦，君生几岁知。\n江围帝子阁，藓晕海棕诗。\n铅岂无成日，筇须有化时。\n怕挥天宝泪，莫话浴妃池。",
        "dynasty": "宋",
        "collection_info": null
    },
    {
        "title": "荆山刘成道相过",
        "author": "释居简",
        "content": "繫船敲竹户，剥啄异常声。\n灯醒夜来喜，猿因晨起惊。\n葵英和露熟，云子与秋明。\n恨杀西风急，如何驻水程。",
        "dynasty": "宋",
        "collection_info": null
    },
    {
        "title": "张公洞",
        "author": "释居简",
        "content": "仙蹊九地更深层，扪磴扳崖谢瘦藤。\n候彻鼎芽抽薿薿，滴残钟乳缀棱棱。\n诡形象物疑成怪，虚处存神唤得应。\n惆怅石馿鞭不起，弗如鸡犬解骞腾。",
        "dynasty": "宋",
        "collection_info": null
    },
    {
        "title": "白马金砂洞",
        "author": "释居简",
        "content": "准拟朝餐洞口霞，更穷泓碧涨桃花。\n可曾石罅潴成玉，多是金边拣得沙。\n符说有灵寻汉篆，人因鑑止见胡麻。\n依稀似入天台路，不属刘家与阮家。",
        "dynasty": "宋",
        "collection_info": null
    },
    {
        "title": "善拳洞",
        "author": "释居简",
        "content": "一山三洞幽，两洞碧通流。\n龙占层渊沕，鱼凭四足游。\n远舒云际望，凉惬水边留。\n更卜重来约，岩前石点头。",
        "dynasty": "宋",
        "collection_info": null
    },
    {
        "title": "祝英台墓在善拳寺后",
        "author": "释居简",
        "content": "作奇男子事，博约访名流。\n只似深闺住，爰从断柬求。\n窗低延月入，幌冷为云留。\n只好寻班谢，泉台约雅游。",
        "dynasty": "宋",
        "collection_info": null
    },
    {
        "title": "何监宫云凹",
        "author": "释居简",
        "content": "凹处移将凸处填，悠悠填满乱山颠。\n是中自有从龙便，勿谓春风不偶然。",
        "dynasty": "宋",
        "collection_info": null
    },
    {
        "title": "吴秀州自通判即真",
        "author": "释居简",
        "content": "乡来风月渺鸿沟，已属而今第一流。\n九转可曾图速效，双旌何足嘆迟留。\n暂纡青绶宣新化，应对黄花动古愁。\n倘有无人耕处地，欲投瘦策问菟裘。",
        "dynasty": "宋",
        "collection_info": null
    },
    {
        "title": "九月十四日自寿  其一",
        "author": "释居简",
        "content": "九月明朝望，思亲到鹡鸰。\n不曾生日醉，未必死时醒。\n有命羞同甲，无钱喜放丁。\n六千三万夕，款曲度残零。",
        "dynasty": "宋",
        "collection_info": null
    },
    {
        "title": "九月十四日自寿  其二",
        "author": "释居简",
        "content": "檐外无多地，秋芳以类从。\n负暄存爱敬，趱课策疎慵。\n勺月酬闲燕，留云备缀缝。\n莫言太早计，吾欲御玄冬。",
        "dynasty": "宋",
        "collection_info": null
    },
    {
        "title": "送鄂渚秋官陈伯奇兼柬阮广文",
        "author": "释居简",
        "content": "荣如李郭舟，小为蜀僧留。\n江汉渺何许，琴书占上游。\n贪程人易别，劳劝酒难酬。\n黄鹤风烟古，何曾怕搅搜。",
        "dynasty": "宋",
        "collection_info": null
    },
    {
        "title": "相士雷舌",
        "author": "释居简",
        "content": "尽道雷无舌，雷无舌可乎。\n不曾藏霹雳，又自笑喑呜。\n菊减霜前馥，筠添雪后腴。\n莫同姚魏看，姚魏望秋殂。",
        "dynasty": "宋",
        "collection_info": null
    },
    {
        "title": "王司理之官南徐",
        "author": "释居简",
        "content": "南徐非古徐，或云古徐州。\n乡来徐州牧，亦有大耳刘。\n手携紫髯生，分踞很石筹。\n不知何所筹，楚醪相献酬。\n石无一日转，名有千年留。\n石很不足道，人很宁弗瘳。\n君掾南徐官，盍为南徐谋。\n诚开金石坚，德举毫忽輶。\n鄙薄久自化，强矫终当柔。\n平反惟厥中，此外吾何求。\n君家老卿月，威惠半九畴。\n悠然豁斯道，付与诸郎由。",
        "dynasty": "宋",
        "collection_info": null
    },
    {
        "title": "宋贤良见过",
        "author": "释居简",
        "content": "莫登百尺楼，岂无湖海豪。\n莫挥北海尊，岂无老风骚。\n风骚脆霜叶，郑卫壮虎牢。\n龌龊胜宏放，昆吾避铅刀。\n竞利黩奇货，遇士輶纤毫。\n妄冀款段驰，不使鸾鹄高。\n弱羽与微类，聚族喧林皋。\n残粒酬渴饥，堕叶争爬搔。\n忽乘吹送起，遂记荫翳翱。\n因风不知反，堕地宁偿劳。\n颠顿失故步，悲叫寻丛蒿。\n击搏恐不免，弹射安得逃。\n仰窥扶摇翮，俯媿腹背毛。\n美人隔秋水，暖霭明春袍。\n访旧溪上寺，泊我寺外濠。\n开端问戒鼠，次及铭瘗獒。\n坚穷与壮老，指摘仍绎缫。\n玉石体自异，瑕颣宁容韬。\n清评盍用恕，白战恶足鏖。\n试请避三舍，大弨方载櫜。",
        "dynasty": "宋",
        "collection_info": null
    },
    {
        "title": "寄石龟翁总干",
        "author": "释居简",
        "content": "龟灵诗亦灵，铁瓮渺江城。\n爆得风骚兆，铿为琬琰声。\n看如容易得，吟却最难成。\n只有兰陵月，知余入细评。",
        "dynasty": "宋",
        "collection_info": null
    },
    {
        "title": "高教授讣至",
        "author": "释居简",
        "content": "竞俗奔奔急，潜窥却步难。\n退知藏用密，居得秉彜安。\n有袜常番着，无弦敢废弹。\n谢城空冷帐，回首一汍澜。",
        "dynasty": "宋",
        "collection_info": null
    },
    {
        "title": "陆别驾解组",
        "author": "释居简",
        "content": "不平容赴愬，无枉不相关。\n契託今州牧，官同旧笋班。\n骚情吟未尽，乐府载将还。\n况是平分手，新声课小蛮。",
        "dynasty": "宋",
        "collection_info": null
    },
    {
        "title": "蔡提干卜居",
        "author": "释居简",
        "content": "男儿胸中奇，忍作怀土羞。\n冒荣復素食，矧乃羞之尤。\n谩令儿女曹，欣戚相喧啾。\n东家新买隣，百万未易酬。\n邻人何人斯，百万蒱博俦。\n娄叱九折驭，朗吟三硖秋。\n结客尽群玉，税驾半九州。\n疪存万间志，资乏三径谋。\n长沙与吴会，岂必真菟裘。\n濯足门前溪，泛月溪上舟。\n有客共吟啸，有书同校雠。\n有时鼓瑟琴，亦復飞觥筹。\n论士笑浮俗，得失令人愁。\n重官不重名，不约常相侔。\n乡来飞将军，渠岂不足侯。\n名落天地间，迥觉天地遒。\n谬侯纷如蚁，千古众楚咻。\n至今谬与贤，渭与泾殊流。\n高名独不死，天地同悠悠。",
        "dynasty": "宋",
        "collection_info": null
    },
    {
        "title": "续铁鑪步志寄平江太守",
        "author": "释居简",
        "content": "惟虚不竞实，薄俗崇虚名。\n岂其乡来实，虚课今日成。\n因依铁炉步，自昔闻题评。\n橐籥废已久，百炼余晶晶。\n大而函牛鼎，小而割鸡刃。\n刀也玉如泥，锥也囊脱颖。\n箕裘既失绪，族属庸振领。\n区区欲就铸，水浒方接轸。\n譬彼赵善战，奢抗狼虎秦。\n括也读父书，言外欠发明。\n奢死括驾赵，两眼空无人。\n全提四十万，一窖埋长平。\n括固不足道，谬甚用括者。\n用名弗核实，铸错败良冶。\n曩时阖闾城，呻吟满四野。\n忽闻襦袴歌，一日变风雅。",
        "dynasty": "宋",
        "collection_info": null
    },
    {
        "title": "歌太湖迓常守王寺丞",
        "author": "释居简",
        "content": "伊谁量太湖，三万六千顷。\n天围几何宽，满湖不畦畛。\n或疑湖底天可田，笺天亟问县官请。\n况復周家有成法，尽底均作八家井。\n鲸鹏蛟鰐俱幽屏，藻荇糵为禾黍颖，公田利与私田准。\n坐令虞芮俗，化作西伯境。\n野田无哭声，夜厖亦不惊。\n晏眠早作日以宁，已输再输毋娄征。\n循良在上如西京，媚长牙爪俱逡逡。",
        "dynasty": "宋",
        "collection_info": null
    },
    {
        "title": "檥舟黄叔向部纲南徐",
        "author": "释居简",
        "content": "三顾凄凉后，今谁抱膝吟。\n有人皆肉食，无舌变枭音。\n颖脱三千客，囊空四万金。\n孤舟犹繫岸，江碧柳阴阴。",
        "dynasty": "宋",
        "collection_info": null
    },
    {
        "title": "柳  其一",
        "author": "释居简",
        "content": "江春欲到最先知，次到南枝次北枝。\n不信楼头观旖旎，嫰金匀徧去年丝。",
        "dynasty": "宋",
        "collection_info": null
    },
    {
        "title": "柳  其二",
        "author": "释居简",
        "content": "奈尔萦晴殢雨何，静时常少动时多。\n初无恼乱春风意，却是春风恼乱它。",
        "dynasty": "宋",
        "collection_info": null
    },
    {
        "title": "赠制香蜡茶者",
        "author": "释居简",
        "content": "玄质团团玉不如，翠钿小切试昆吾。\n文园病酒文君老，盍荐芳甘瀹道腴。",
        "dynasty": "宋",
        "collection_info": null
    },
    {
        "title": "周漕泊舟寺前",
        "author": "释居简",
        "content": "见说淮东使者归，耄鲵都作小儿啼。\n暂闲绿野停鸿鹄，小俟青冥骤駃騠。\n度外二三皆胜策，胸中十万未全提。\n浯溪尚有崭天石，颂德歌功尽可题。",
        "dynasty": "宋",
        "collection_info": null
    },
    {
        "title": "金山  其一",
        "author": "释居简",
        "content": "弹压奔鲸障怒飞，削成峭峙不分支。\n自檐滴外水为地，于海潮中石涌坻。\n蜀浪春肥浮棹急，淮云晓湿度江迟。\n中泠一滴清如玉，弗与滔滔混浊移。",
        "dynasty": "宋",
        "collection_info": null
    },
    {
        "title": "金山  其二",
        "author": "释居简",
        "content": "不占南徐地，遥分北固天。\n削琼标巨浸，坚壁下长川。\n城柝偏遥夜，淮烽直近壖。\n建炎天子圣，翠辇到层颠。",
        "dynasty": "宋",
        "collection_info": null
    },
    {
        "title": "秋塘陈敬父挽章",
        "author": "释居简",
        "content": "百尺楼头卧，傍无一寸梯。\n谈知秋鬓苦，豪压暮潮低。\n白璧羞瓴甋，青丝老駃騠。\n不能回晚照，相与就刀圭。",
        "dynasty": "宋",
        "collection_info": null
    },
    {
        "title": "即事",
        "author": "释居简",
        "content": "一点春深燕子泥，卷帘不记燕归时。\n牡丹又逐朝霞散，亟课残经更不知。",
        "dynasty": "宋",
        "collection_info": null
    },
    {
        "title": "石龟廨宇可山",
        "author": "释居简",
        "content": "城中闚寸碧，益远益难真。\n檐外开荒垒，天涯见似人。\n骤观虽小有，侧看亦横陈。\n蜡屐随山眂，幽寻谩苦辛。",
        "dynasty": "宋",
        "collection_info": null
    },
    {
        "title": "于潜张长官荣上",
        "author": "释居简",
        "content": "岞崿峰前古子男，万家喜气接浮岚。\n许曾蜕俗今留迹，坡为寻僧旧驻骖。\n养志不违宜膝下，去天差近似城南。\n明年一县花如锦，日日春风伴燕酣。",
        "dynasty": "宋",
        "collection_info": null
    },
    {
        "title": "米知县之官建平",
        "author": "释居简",
        "content": "凛然晋宋美风姿，又似君家古少仪。\n剧县一经名辈作，春江相与白鸥宜。\n盘根小试难藏利，剖竹乔迁勿復疑。\n鸡犬相闻纔隔岸，日边书到欲先知。",
        "dynasty": "宋",
        "collection_info": null
    },
    {
        "title": "酬滕主簿",
        "author": "释居简",
        "content": "帆开得便风，从事果何从。\n研滑磨穿底，毫铦贾勇锋。\n三千篇谩与，十四字休封。\n岁晚论交地，由来淡胜浓。",
        "dynasty": "宋",
        "collection_info": null
    },
    {
        "title": "张令人诵经",
        "author": "释居简",
        "content": "沉思何处雨花零，彷佛灵山会上曾。\n不媿后来成佛女，宛如前辈在家僧。\n翳花去眼空无蔕，老玉胜春瘦弗棱。\n相伴灵椿岁寒操，共看两干又传灯。",
        "dynasty": "宋",
        "collection_info": null
    },
    {
        "title": "荆山",
        "author": "释居简",
        "content": "隠不知山浅，端如璞在荆。\n草滋皆玉色，松籁作江声。\n莽莽嫌吟俗，滔滔笑渭清。\n莫将云锦橐，容易小能名。",
        "dynasty": "宋",
        "collection_info": null
    },
    {
        "title": "刘母墓",
        "author": "释居简",
        "content": "怒虎跑云此处传，到今知是几何年。\n一弯碧似回珠浦，数曲青藏瘗玉田。\n彤管旋添今日史，白华何补乡来篇。\n诔辞尽出骚人社，行橐犹能得细诠。",
        "dynasty": "宋",
        "collection_info": null
    },
    {
        "title": "次宜兴谢长官借榻韵",
        "author": "释居简",
        "content": "挂帆来迓新邦伯，不与邮亭计短长。\n旧习澹如黄阁老，骚情闲寄碧云房。\n空蒙得处花生笔，滟潋斟时月满觞。\n想见客氊寒不寐，自将宿火拨残香。",
        "dynasty": "宋",
        "collection_info": null
    },
    {
        "title": "胡子安见漫堂",
        "author": "释居简",
        "content": "一与慈湖别，怀君十五年。\n衣曾知密付，人不是虚传。\n气老凌秋爽，诗成指日僊。\n相逢卯金子，应有碧云笺。",
        "dynasty": "宋",
        "collection_info": null
    },
    {
        "title": "胡子安荷花",
        "author": "释居简",
        "content": "出水依稀带露痕，采毫羞涩媿旌能。\n细思语不经人道，揖逊安州食蜜僧。",
        "dynasty": "宋",
        "collection_info": null
    },
    {
        "title": "赠皓律师",
        "author": "释居简",
        "content": "皓也毘尼学，精于玉帐严。\n蚁酣停扫砌，燕乳记勾帘。\n茶鼎敲冰煮，花壶漉水添。\n梦回池草绿，忍践绿纤纤。",
        "dynasty": "宋",
        "collection_info": null
    },
    {
        "title": "寄徽州谢使君密斋",
        "author": "释居简",
        "content": "新安产最良，引类赴文房。\n太守五四友，管城三二王。\n水分千里月，春满六州棠。\n丹穴皆鲜羽，丛霄看颉颃。",
        "dynasty": "宋",
        "collection_info": null
    },
    {
        "title": "孙氏封禅碑如囤俗呼囤碑",
        "author": "释居简",
        "content": "拆裂金刀地，三分得一分。\n干戈未奠枕，封禅已刊文。\n符瑞规前谬，勋劳诧后闻。\n水中龙欲下，矫首蜀江濆。",
        "dynasty": "宋",
        "collection_info": null
    },
    {
        "title": "修玉楼",
        "author": "释居简",
        "content": "故郡楼居者，宜州太史家。\n浦寒云掩镜，研冷笔生花。\n月砌亭亭玉，风籤猎猎牙。\n合簪酬大雅，一战冡淫哇。",
        "dynasty": "宋",
        "collection_info": null
    },
    {
        "title": "涨水嘆",
        "author": "释居简",
        "content": "去年水为祟，数州害田稚。\n今年逾去年，低陌吞高阡。\n天时杳难度，耕者虞沟壑。\n问天如何其，天空无磴梯。\n苍然不可诘，试诘天所司。\n司方责公田，皇暇恤我私。\n率先盈囷仓，又欲丰盛粢。\n长呼天不闻，问司胡不思。\n反裘惜奇毳，裏尽毳孰资。\n司云心是丰凶本，帝哀尔氓乱方寸。\n遂令腐烂不可支，甚若秦皇齐威尸。\n佞壬矫诳至于此，天横伤残乃其自。\n涛翻天上第一禅，所感召者诚宜然。\n或讥浮图事吟笺，法当勿用浮图言。\n少陵琳琅千万篇，留人间者百不一。\n亦师粲可缚禅寂，不知此话何从出。",
        "dynasty": "宋",
        "collection_info": null
    },
    {
        "title": "闻沈宏父讣",
        "author": "释居简",
        "content": "云裘未换貂，鬓已几茎雕。\n璞美宜穹售，楼成或下招。\n生无金润屋，死有玉蕃苗。\n欲酹余不土，天浆弗满瓢。",
        "dynasty": "宋",
        "collection_info": null
    },
    {
        "title": "晚牧图",
        "author": "释居简",
        "content": "寸绳尺棰乱山深，节制安知竖子心。\n老子看牛如相马，微茫淡墨赏遗音。",
        "dynasty": "宋",
        "collection_info": null
    },
    {
        "title": "赠吴兄仲孚",
        "author": "释居简",
        "content": "策慵推病枕，刺字忽来前。\n未说名瓜子，先传姓口天。\n鸿蜚烦送目，蛩响动吟肩。\n穷与穷相值，秋风已飒然。",
        "dynasty": "宋",
        "collection_info": null
    },
    {
        "title": "蟠松",
        "author": "释居简",
        "content": "肯为人低首，非因米折腰。\n曲何惭九地，直恐碍丛霄。\n雪虐知擎重，风酸不怕摇。\n乔林多裂干，弗后岁寒雕。",
        "dynasty": "宋",
        "collection_info": null
    },
    {
        "title": "泣姜贫乐谢长兴长赵可斋  其一",
        "author": "释居简",
        "content": "葬近陈朝桧，伤心绝笔吟。\n家余乞米帖，囊尽掷蛙金。\n语戆贫难屈，名羶死弗沉。\n王孙种花县，何似古藤阴。",
        "dynasty": "宋",
        "collection_info": null
    },
    {
        "title": "泣姜贫乐谢长兴长赵可斋  其二",
        "author": "释居简",
        "content": "金尽骅骝死，交游散似云。\n五穷逐不去，百拙巧难分。\n竹唁梅疎友，鸥随鹭吊群。\n未铭先传散，勒徧霅川濆。",
        "dynasty": "宋",
        "collection_info": null
    },
    {
        "title": "仁寿敬行可开两池曰双照",
        "author": "释居简",
        "content": "照与照者，影沈蹟绝。\n尔如何其，自起途辙。\n傍睨语我毋庸疑，倚櫺为我赋两池。\n谓言物物皆吾诗，绝怜思苦槁弗滋。\n不忍污此清涟漪，不然小需载生魄，碧潋不摇皆玉色。\n一池各有一眉新，眉间喜气浮津津。\n悠然散作无边春，辗轮半仄朣朣蘸，明透方方两团鑑。\n更征此义吾无说，莫问清池问明月。",
        "dynasty": "宋",
        "collection_info": null
    },
    {
        "title": "吴江塔寺登阁观太湖",
        "author": "释居简",
        "content": "十华藏海藐涔蹄，便作涔蹄为物移。\n富贵不须开帝网，只开万顷碧玻璃。",
        "dynasty": "宋",
        "collection_info": null
    },
    {
        "title": "雪",
        "author": "释居简",
        "content": "集霰夜才分，缤霏晓更零。\n未乘风洒洒，先挟雨冥冥。\n窗失三更黑，山无一寸青。\n有船非剡棹，谁去扣吟扃。",
        "dynasty": "宋",
        "collection_info": null
    },
    {
        "title": "闻杜子野讣",
        "author": "释居简",
        "content": "嘉泰开禧后，人传伯仲文。\n演纶宜掌制，草檄谩从军。\n楚塞沈秋警，江云黯暮曛。\n旧题湖上石，藓晕湿苔纹。",
        "dynasty": "宋",
        "collection_info": null
    },
    {
        "title": "问傅庵海棠消息  其一",
        "author": "释居简",
        "content": "光风欲透锦燕脂，数点忺晴已荐奇。\n惆怅一双新燕子，年年不见未开时。",
        "dynasty": "宋",
        "collection_info": null
    },
    {
        "title": "问傅庵海棠消息  其二",
        "author": "释居简",
        "content": "红云暖压草玄池，宫烛传榆夜更奇。\n空掩沉香亭北恨，玉环宿酒未醒时。",
        "dynasty": "宋",
        "collection_info": null
    },
    {
        "title": "读贾太傅传  其一",
        "author": "释居简",
        "content": "诸老先生总未言，一言中的已先闻。\n守成天子恭沉默，不妬多功重少文。",
        "dynasty": "宋",
        "collection_info": null
    },
    {
        "title": "读贾太傅传  其二",
        "author": "释居简",
        "content": "七日平城戒覆车，不容年少系单于。\n用贤勿贰君知否，不用何须叹不如。",
        "dynasty": "宋",
        "collection_info": null
    },
    {
        "title": "赵都厢见过",
        "author": "释居简",
        "content": "彷佛巴东县，空横尽日船。\n晴占收麦候，寒似养花天。\n岚湿窗纱重，云明幌楮鲜。\n商星与参子，相别动经年。",
        "dynasty": "宋",
        "collection_info": null
    },
    {
        "title": "访叶海盐不值",
        "author": "释居简",
        "content": "绿叶未幄春正迟，看看雪暖开荼蘼。\n丁宁密意谢红药，掎角缓放韶华归。\n一芳一菲寻版荡，更无可砥狂澜涨。\n惠风迤逦索蒲葵，约束凉熏小相让。\n棠梨雨褪燕脂蔫，来禽效颦相后先。\n主人朝天未回鞯，软红没屦东华前。\n饮湖山绿方颓玉，水遶山围南宕北。\n起来却忆故园春，园中四时花木新。\n诗人眉苦闲情皱，不怕天知怕天瘦。\n遂令真宰妬冥搜，无人不恨古藤州。",
        "dynasty": "宋",
        "collection_info": null
    },
    {
        "title": "入邑阻风  其一",
        "author": "释居简",
        "content": "斗风鹢退不忺飞，还似当年过宋时。\n又似雪舟人兴尽，归时却是顺风吹。",
        "dynasty": "宋",
        "collection_info": null
    },
    {
        "title": "入邑阻风  其二",
        "author": "释居简",
        "content": "见时无事去还思，往往来参去不辞。\n弗是山林傲轩冕，澹台有请独无私。",
        "dynasty": "宋",
        "collection_info": null
    },
    {
        "title": "长兴长赵宪可说闽帅王方岩逸事",
        "author": "释居简",
        "content": "勋业在青编，貂蝉负雪颠。\n巍科几望月，定见不回川。\n用小才嫌大，时危德忌全。\n上天寻白傅，表海问蓬仙。\n心在方岩上，天游委羽先。\n十连茂棠荫，一橐老钧天。\n浊水因珠洁，清风被物鲜。\n孤芳观晚节，善贾考初年。\n吟速甘存拙，文疎耻竞妍。\n郑庄真好客，王衍不言钱。\n谬我奚为者，烦公辱赠篇。\n初无昙颖契，终说项斯贤。\n大雅皆传响，楞严未讫笺。\n新阡小溪曲，华玉反蓝田。",
        "dynasty": "宋",
        "collection_info": null
    },
    {
        "title": "四明陆韩二佳友登科  其一",
        "author": "释居简",
        "content": "龙虎榜头千佛名，乱山寸碧起双明。\n预吟新句虽三首，莫放胪传第二声。\n得意马蹄须款曲，吐花兔颖看峥嵘。\n平生两眼人嫌白，青为君家好弟兄。",
        "dynasty": "宋",
        "collection_info": null
    },
    {
        "title": "四明陆韩二佳友登科  其二",
        "author": "释居简",
        "content": "江上得书纔半月，漕闱旋与计偕初。\n荐闻得第喜何似，纵不嗣音曾弗疎。\n别院苦难应有助，大庭贾勇可无余。\n首呼名氏须相报，雁若慵来亟遣鱼。",
        "dynasty": "宋",
        "collection_info": null
    },
    {
        "title": "盘隠瘗猿",
        "author": "释居简",
        "content": "寸土如寸金，恩殊帷盖深。\n病思罹穽日，死恨出林心。\n残橡停朝赋，空樊绝夜吟。\n六窗呼不应，云冷月沉沉。",
        "dynasty": "宋",
        "collection_info": null
    },
    {
        "title": "张公洞得响石",
        "author": "释居简",
        "content": "汉张烧炼处，切得一痕云。\n土蚀爊金液，苔皴截铁文。\n响非弦脆杂，清浣俗纷纭。\n袖裏东溟小，罗浮不足云。",
        "dynasty": "宋",
        "collection_info": null
    },
    {
        "title": "酬卢玉堂",
        "author": "释居简",
        "content": "溪友弗来过，幽栖欠濯磨。\n眼饥嫌睡少，竹醉惜移多。\n雏燕骈争乳，慵鶑噤弗歌。\n窗低云不扫，零乱尽从它。",
        "dynasty": "宋",
        "collection_info": null
    },
    {
        "title": "陈襄阳归长兴  其一",
        "author": "释居简",
        "content": "玉帐拥貔貅，朝天爽借留。\n勋庸收素定，江汉耻横流。\n传有当时癖，池无暇日游。\n貂蝉倘来耳，又见出兜鍪。",
        "dynasty": "宋",
        "collection_info": null
    },
    {
        "title": "陈襄阳归长兴  其二",
        "author": "释居简",
        "content": "巾子山前寺，曾分华顶薇。\n去寻龙首约，因些客儿归。\n白羽精戎律，黄金缓带围。\n孔融倾座处，西望几斜晖。",
        "dynasty": "宋",
        "collection_info": null
    },
    {
        "title": "项别驾讣临",
        "author": "释居简",
        "content": "清约筋骸别，云泥俗肺肠。\n酌贪廉不污，鑑正丑难藏。\n贵药无钱买，沉痾有死偿。\n若为千驷马，得似蕨薇香。",
        "dynasty": "宋",
        "collection_info": null
    },
    {
        "title": "玉树曲",
        "author": "释居简",
        "content": "翠袖薄，霞裾飘，盈盈不动金步摇。\n步摇金扶翠翘玉，只知今夕欢难足，不知明日欢难续。\n瑶姬自是能吟女，璧合知还旧躔度。\n古菱花试小龙文，双鸾舞处亭亭分。",
        "dynasty": "宋",
        "collection_info": null
    },
    {
        "title": "巫山高",
        "author": "释居简",
        "content": "阳台晴霞暖生缬，削玉六双云嵽嵲。\n白盐赤甲秋未零，侧树欹岩妥鳞𩧆。\n雾毂烟軿两朱凤，紫琼锒铛碧瑶鞚。\n辙飞不点九地泥，泥滓各谐蝼蚁梦。\n兰台词客词诡奇，讽微劝广胡不思。\n更欲张仪聘燕赵，却嫌郑袖黄金少。",
        "dynasty": "宋",
        "collection_info": null
    },
    {
        "title": "莲塘曲",
        "author": "释居简",
        "content": "锦帆泾浅花如玉，苎罗女儿更明淑。\n纤柔擥花映芳脸，绿皱不摇秋湛染。\n嫣然闯影一笑新，笑花解笑不解颦。\n扁舟五湖一痕月，照见颦吴更颦越。",
        "dynasty": "宋",
        "collection_info": null
    },
    {
        "title": "古镜行",
        "author": "释居简",
        "content": "一奁古碧涵冷秋，泓澄绀滑凝不流。\n开奁拂拭辨款识，认得轩辕在时事。\n轩辕昔游广寒殿，取太阴精酬百炼。\n冏冏妖踪怪影消，夜哭空郊晓奔窜。\n菱花乱古亦乱真，识真考古今无人。\n黄金宁可买不死，难买张华两眸子。",
        "dynasty": "宋",
        "collection_info": null
    },
    {
        "title": "傅家林",
        "author": "释居简",
        "content": "樵斧响晴雷，平林顷刻摧。\n兔亡三穴徙，猿弔一枝哀。\n桑梓思前辈，松杉惜上林。\n养林如养德，万木盍重栽。",
        "dynasty": "宋",
        "collection_info": null
    },
    {
        "title": "次韵郑大参浄慈双井",
        "author": "释居简",
        "content": "山展凤膺仍敛翮，东井碧通西井白。\n井花娄欲策茶勋，长恨眼中无此客。\n夔州病渴夜迢迢，阿段透云分湱湱。\n胡为金锡卓山泉，小倚银床问庭柏。\n一杯盍为龙象供，数寻自是蜿蜒宅。\n万斛滔滔随地出，九地茫茫不须择。\n浅清盈甃玉痕圆，深浄镜空云影拆。\n江淮行地自南北，河汉如人同血脉。\n举瓢高谢沧浪浊，吹箫去觅浮丘伯。\n遂令天水不违行，洞明爻象元同画。\n更将康谷细商评，一笑自知肩可拍。",
        "dynasty": "宋",
        "collection_info": null
    },
    {
        "title": "哀三城",
        "author": "释居简",
        "content": "岁逢虎牛祸折萌，荡荡蜀道犹可评。\n嗾姦反正善其计，振槁拉枯徒尔勤。\n初虽覆杯可扑灭，终焉决海难为平。\n智人三尺眼前暗，明玉一玷磨弗晶。\n因仍扰扰不知了，残金欲灺连鞑人。\n武功夙着冲与寔，貂蝉贵欲兜牟成。\n孽成孤凤鸟不度，守有可死生无因。\n两公气节固相类，又类射虎飞将军。\n西和寅仲出儒素，开禧总饷先垂名。\n太丘是父有是子，衝楼跨竈前无伦。\n话头讲明有定见，不与姦谄相因循。\n犬戎日众我日寡，貔貅乍屈还乍信。\n贺兰饱鲜方醉醇，嚙指不雠南霁云。\n恸哭秦庭不肯援，有严玉帐无分兵。\n借令空弮可持满，飞镝已尽风中鸣。\n三城父兄一时陷，况復骨肉怀亲亲。\n有生必死死有所，此死可羞尸素群。\n矜韬衒略谩蠢蠢，妬功嫉效徒逡逡。\n幸灾之迹弗容掩，不掉之尾何足云。\n乡来益昌倡大义，阿源流芳千载荣。\n胜天倘可恃人众，公道莫于行路听。\n后先忠节贯日星，野史孰愈良史真。",
        "dynasty": "宋",
        "collection_info": null
    },
    {
        "title": "九日寄宜兴谢长官",
        "author": "释居简",
        "content": "射蛟溪上黄花酒，灏气浮溪静弗澜。\n素羽已忘秋后热，紫萸不怕夜来寒。\n轸裁雕玉鸣焦尾，屏掩涂金炷博山。\n步武自高吟自适，何须鼓吹上层峦。",
        "dynasty": "宋",
        "collection_info": null
    },
    {
        "title": "苦雨",
        "author": "释居简",
        "content": "尺潦翻阶怒辊沙，沉阴物物殒精华。\n最怜万亩伤禾颖，忘却重阳对菊花。\n原上有苗皆委地，水中无穗不生芽。\n占晴夜夜观西北，一缕何曾见暮霞。",
        "dynasty": "宋",
        "collection_info": null
    },
    {
        "title": "赠天台权上人",
        "author": "释居简",
        "content": "老荷纫缀晚秋前，冷榻曾无坐客氊。\n旋剪玉虫观细字，欲分半芋且迟眠。",
        "dynasty": "宋",
        "collection_info": null
    },
    {
        "title": "箬溪楼制锦堂长兴长官赵可斋新制  其一",
        "author": "释居简",
        "content": "步武弗忺低，阑干俯峭巍。\n霜鸿天外去，檐翼水边飞。\n胜践西风老，幽寻晚照微。\n贺成先燕雀，宏略在沉机。",
        "dynasty": "宋",
        "collection_info": null
    },
    {
        "title": "箬溪楼制锦堂长兴长官赵可斋新制  其二",
        "author": "释居简",
        "content": "古制宜藏巧，吾宁十目窥。\n弗将青镜掩，谁兆白鸥疑。\n雁鹜方群散，罝罦各自施。\n悠然机杼别，无媿召南思。",
        "dynasty": "宋",
        "collection_info": null
    },
    {
        "title": "大雄寺陈朝桧",
        "author": "释居简",
        "content": "託根陈土隋风烟，送尽鲤鱼蜚上天。\n六騑度江又如许，老彭社栎将齐年。\n彭自有商观五伯，区区社栎奚为者。\n君乎干老旧时天，刚中紫铁青铜坚。\n一年一年看妖妍，年年死在秋风前。\n轮囷孤顶鸾停翼，脱略霜皮蛟露脊。\n自古才难人弗惜，江东酒壶浇柱石。\n夜深风雨卷潭湫，霹雳一声天地秋。",
        "dynasty": "宋",
        "collection_info": null
    },
    {
        "title": "月溪",
        "author": "释居简",
        "content": "光动群阴敛，朣朣古岸斜。\n缘空冰碾雾，分影璧沉沙。\n圆转刚非缺，虚灵浄弗瑕。\n修轮纷血指，玉斧在山家。",
        "dynasty": "宋",
        "collection_info": null
    },
    {
        "title": "十月初三四雪",
        "author": "释居简",
        "content": "霰集三秋后，花飞十月初。\n更添两度白，併作一年书。\n稻疃齐生耳，麰田烂弗鉏。\n寒敲君子竹，压折怕林疎。",
        "dynasty": "宋",
        "collection_info": null
    },
    {
        "title": "墨藕花  其一",
        "author": "释居简",
        "content": "红铺不是芬陁利，绿卷无非菡萏秋。\n以色媚人宁坏色，不随荣谢镜中羞。",
        "dynasty": "宋",
        "collection_info": null
    },
    {
        "title": "墨藕花  其二",
        "author": "释居简",
        "content": "西子湖阴锦掞云，水风池阁度晴熏。\n影窥明王生绡薄，分外精神一两分。",
        "dynasty": "宋",
        "collection_info": null
    },
    {
        "title": "松图  其一",
        "author": "释居简",
        "content": "李怀仁画双龙后，活在兰陵道士家。\n水墨工夫能幻巧，变成霜干老槎牙。",
        "dynasty": "宋",
        "collection_info": null
    },
    {
        "title": "松图  其二",
        "author": "释居简",
        "content": "断桥之西石桥北，忘世忘年寄幽独。\n千仞干云险绝攀，瘦影何时落横幅。",
        "dynasty": "宋",
        "collection_info": null
    },
    {
        "title": "秋雨连冬雪寄常平使者王郎中",
        "author": "释居简",
        "content": "九月十月闰月雨，阴晶阳采云霾𢾅。\n十旬朝夕漏涔涔，岂应漏处无人补。\n准拟书云须少霁，破镜上天犹未已。\n田家屋老半閒茅，带雨旋抽仍数米。\n雨中集霰初廉纤，雪中更把来麰占。\n麰今一粒不入土，倘有些小黄厌厌。\n春耕仰麦今无麦，欲驱秧马饥无策。\n富人露廪矗如林，价高少室山人索。\n贪夫相时为利谋，耕夫食力毋过求。\n无求尚有丰凶忧，更忧螟螣蠈与蟊。\n常平使者深长虑，少戆安知汲长孺。\n开仓振粟勇不疑，救焚孰与先救饥。",
        "dynasty": "宋",
        "collection_info": null
    },
    {
        "title": "刘漫塘寄谢宜兴三诗属宜兴索和  其一",
        "author": "释居简",
        "content": "医俗无如退，荣身岂俟官。\n不知狙喜怒，聊问竹平安。\n恶曲麾圆器，希同即异端。\n十虚无四壁，冷眼要人看。",
        "dynasty": "宋",
        "collection_info": null
    },
    {
        "title": "刘漫塘寄谢宜兴三诗属宜兴索和  其二",
        "author": "释居简",
        "content": "美政喧隣壤，新诗致漫翁。\n新声能峭眇，嘉实对清空。\n药苦终成效，言甘恐害忠。\n不逢丈人行，争识古人风。",
        "dynasty": "宋",
        "collection_info": null
    },
    {
        "title": "刘漫塘寄谢宜兴三诗属宜兴索和  其三",
        "author": "释居简",
        "content": "泳飞楼上吟，记赏竹岩深。\n鹤已几番子，棠仍千树阴。\n名随北斗上，刻笑岘山沉。\n独欠岩翁些，交游尚挂心。",
        "dynasty": "宋",
        "collection_info": null
    },
    {
        "title": "张南雄之官",
        "author": "释居简",
        "content": "一麾梅岭下，征旆踏春妍。\n响郑尚书履，收王大令氊。\n阜财昌国本，裕食佐民天。\n来岁花如雪，芳枝记驿传。",
        "dynasty": "宋",
        "collection_info": null
    },
    {
        "title": "薛蓝田",
        "author": "释居简",
        "content": "蓝田新续记，莲幕又登贤。\n次迟初潜地，荣如利见年。\n熊飞占吉梦，綵侍未华颠。\n天予先成佛，无庸缓着鞭。",
        "dynasty": "宋",
        "collection_info": null
    },
    {
        "title": "陪方江阴宗谕劝耕过宋景文墓田次日得其唐书草并侍郎诰",
        "author": "释居简",
        "content": "千骑精明振物华，麦畦分处槿篱斜。\n山虽有尽春无际，李竟不言桃自花。\n绿涨新添前夜雨，青归不减去年畬。\n酒杯弗酹刘伶土，重为斯文一叹嗟。",
        "dynasty": "宋",
        "collection_info": null
    },
    {
        "title": "君山弔古",
        "author": "释居简",
        "content": "梏足晶荧佩陆离，无人从事一丸泥。\n谋疎与国迷同体，恨逐东流竟噬脐。\n俗好永怀兄弟逊，金多盍媿斗牛齐。\n潮来只打君山脚，渺渺江空宇宙低。",
        "dynasty": "宋",
        "collection_info": null
    },
    {
        "title": "梁楷画钟馗并引鹤归云际携琴过涧西三题  其一",
        "author": "释居简",
        "content": "华清横玉落梅愁，不寤人谋蔽鬼谋。\n白面书生名字贵，还如版筑梦中求。",
        "dynasty": "宋",
        "collection_info": null
    },
    {
        "title": "梁楷画钟馗并引鹤归云际携琴过涧西三题  其二",
        "author": "释居简",
        "content": "唤起胎仙细问伊，几时华表柱头归。\n一编玄草都收拾，种玉田东伴采薇。",
        "dynasty": "宋",
        "collection_info": null
    },
    {
        "title": "梁楷画钟馗并引鹤归云际携琴过涧西三题  其三",
        "author": "释居简",
        "content": "不是忘弹閟古音，怕人误赏玷琴心。\n云西六六峯前去，挂壁梧桐槁弗瘖。",
        "dynasty": "宋",
        "collection_info": null
    },
    {
        "title": "杨园四题  其一",
        "author": "释居简",
        "content": "草熏熏，木欣欣，海棠昨日随雨零。\n牡丹欲放金紫新，余芳各自争鲜明。\n小圃日涉不日成，品分目署月旦评。\n是家当年驾卢骆，祖烈亭亭相博约。\n振陋鉏荒十亩余，坐看鸢飞与鱼跃。\n奇奇怪怪幻玲珑，白白红红相杂错。\n小竚人间日月长，更拓胸中小丘壑。",
        "dynasty": "宋",
        "collection_info": null
    },
    {
        "title": "杨园四题  其二",
        "author": "释居简",
        "content": "凉自红酣起，香从静胜闻。\n虹梁虽可跨，龙液不须焚。\n天作池中底，风成水上文。\n倚楹闲意绪，只与月平分。",
        "dynasty": "宋",
        "collection_info": null
    },
    {
        "title": "杨园四题  其三",
        "author": "释居简",
        "content": "壍断垣颓井不移，秀盘古色尚依稀。\n兴亡千载谁相委，华表柱头丁令威。",
        "dynasty": "宋",
        "collection_info": null
    },
    {
        "title": "杨园四题  其四",
        "author": "释居简",
        "content": "直从平地矗崔嵬，南向群山斗次来。\n尽此半春留客醉，莫愁一日不花开。\n水从绿野前头遶，竹向芳菲缺处栽。\n目送断鸿天外去，问它更是几时回。",
        "dynasty": "宋",
        "collection_info": null
    },
    {
        "title": "燕归",
        "author": "释居简",
        "content": "旧巢新补画梁西，趁得兰塘雨后泥。\n莫忆年年归去路，蜃楼高处海云低。",
        "dynasty": "宋",
        "collection_info": null
    },
    {
        "title": "三月三十日",
        "author": "释居简",
        "content": "笑贾长江惜语离，苦留春到五更时。\n怕伤怀似阳关别，何似悠然睡莫知。",
        "dynasty": "宋",
        "collection_info": null
    },
    {
        "title": "闻盘隠府判换阙",
        "author": "释居简",
        "content": "两考在官当有俸，三年待次已无余。\n骥虽暂展淹州佐，鹓欲成行盍内除。\n湖上玄猿嗟宿草，帐中丹顶喜新雏。\n青冥脚脚平如砥，浩荡沧江兴弗疎。",
        "dynasty": "宋",
        "collection_info": null
    },
    {
        "title": "次韵谢盘隠府判",
        "author": "释居简",
        "content": "秋檐去年约，夜色正中旬。\n月堕水中影，沙明镜裏人。\n杜鹃移树怨，蝙蝠抵帘嗔。\n谁报明朝喜，灯花剪剪春。",
        "dynasty": "宋",
        "collection_info": null
    },
    {
        "title": "王守除本路仓使",
        "author": "释居简",
        "content": "把茅着在深云裏，亦有残畬近水边。\n不作山人沽善价，更饕司业养廉钱。\n皇华未远难为别，倦翮嫌高弗足怜。\n来岁小团新锡赉，从公酌第四桥泉。",
        "dynasty": "宋",
        "collection_info": null
    },
    {
        "title": "周氏小阁漫堂名之曰燕超",
        "author": "释居简",
        "content": "蜂懒蜜脾香，将雏燕子忙。\n种萍翻尽絮，蕃稻浸成秧。\n梅子雨初溽，苹花风未凉。\n卯金天禄阁，芳墨浩淋浪。",
        "dynasty": "宋",
        "collection_info": null
    },
    {
        "title": "蜀葵满庭",
        "author": "释居简",
        "content": "鬘缀熏风舞袂凉，依稀五竺饭空王。\n未哦玉唾三千偈，先列金钗十二行。\n桂殿冷滋分素洁，魏家新紫拟芬芳。\n华林锦绣连铜雀，叶叶倾斜背太阳。",
        "dynasty": "宋",
        "collection_info": null
    },
    {
        "title": "立秋日赠竹隣陈上舍",
        "author": "释居简",
        "content": "秋夏纔交事，征轮勇欲飞。\n有诗上行卷，无地扣吟扉。\n梅雪玲珑瘦，瓜藤蔓延肥。\n侯鲭易充悦，不似北山薇。",
        "dynasty": "宋",
        "collection_info": null
    },
    {
        "title": "捣药禽",
        "author": "释居简",
        "content": "大药何年窃得灵，广寒去伴月长生。\n至今弱羽沾余沥，犹作当时杵臼声。",
        "dynasty": "宋",
        "collection_info": null
    },
    {
        "title": "啸云",
        "author": "释居简",
        "content": "月下悠然洞杳微，弗谐琴筑与埙箎。\n不知林谷鹓鸿响，何似南阳抱膝时。",
        "dynasty": "宋",
        "collection_info": null
    },
    {
        "title": "贫女观音",
        "author": "释居简",
        "content": "雪藕铢衣不自珍，人间丝枲谩纷纭。\n何如小白花山上，别剪彤霞与白云。",
        "dynasty": "宋",
        "collection_info": null
    },
    {
        "title": "茂书记归闽  其一",
        "author": "释居简",
        "content": "出岭新吟问老铦，丹青费尽笑无盐。\n磵阴雪立寒更尽，纔识元戎玉帐严。",
        "dynasty": "宋",
        "collection_info": null
    },
    {
        "title": "茂书记归闽  其二",
        "author": "释居简",
        "content": "淡学梅花不受粧，酷嫌脂泽缀词章。\n汉粧更在青山外，留得华风管暗香。",
        "dynasty": "宋",
        "collection_info": null
    },
    {
        "title": "苕溪新上人石窗",
        "author": "释居简",
        "content": "太白岩空夜弗扃，好风不约满疏櫺。\n旧题寂寞无人管，散作苕溪水上云。",
        "dynasty": "宋",
        "collection_info": null
    },
    {
        "title": "顾寺簿云伯挽章",
        "author": "释居简",
        "content": "黄岩二松下，别调听新吟。\n寻说丑羊去，寄声双鲤沉。\n班空华玉笋，弦绝断文琴。\n宿草春重绿，伤心日更深。",
        "dynasty": "宋",
        "collection_info": null
    },
    {
        "title": "施当涂东洲见寄",
        "author": "释居简",
        "content": "骚吟富名流，东洲敏风雨。\n小低演纶手，联作石鼎语。\n真龙得人畏，况復射真虎。\n妖踪与怪迹，三舍亟避去。\n出如一角麟，贵若五色羽。\n不然六月息，扶摇快抟举。",
        "dynasty": "宋",
        "collection_info": null
    },
    {
        "title": "长兴赵可斋辟杨州别驾",
        "author": "释居简",
        "content": "清俯箬溪流，裴回水上楼。\n同心独陈桧，别乘半杨州。\n斗酌江分暝，轮空月碾秋。\n琼花难驿寄，花露记珍投。",
        "dynasty": "宋",
        "collection_info": null
    },
    {
        "title": "漫塘名陈内机小斋曰能止",
        "author": "释居简",
        "content": "莫闚殽与函，峭绝青错磨。\n可无济胜具，振衣披峩峩。\n更復游吕梁，虎眼漩作涡。\n堂堂济深涉，如此忠信何。\n游子听我语，审听毋媕婀。\n通都横九逵，平平非仄颇。\n并驾方峥嵘，辐辏相骈罗。\n嗜进弗知了，十步九跌蹉。\n何如反吾辕，自少不自多。\n怡然事天全，盎然毓天和。\n倦翼安故林，归云仍中阿。\n晓猿时自吟，好鸟时自歌。\n凉树坐茂密，醉石眠坡陁。\n何须鹑奔奔，静胜超凡科。",
        "dynasty": "宋",
        "collection_info": null
    },
    {
        "title": "船窗蕙萱  其一",
        "author": "释居简",
        "content": "国香旖旎霣林扉，依约华风变雅迟。\n冩出一茎三四萼，紫毫零瀣冷涵滋。",
        "dynasty": "宋",
        "collection_info": null
    },
    {
        "title": "船窗蕙萱  其二",
        "author": "释居简",
        "content": "小试凉熏四月初，芳心曾不与春疎。\n是中可托忘忧地，看睡鸳鸯傍母雏。",
        "dynasty": "宋",
        "collection_info": null
    },
    {
        "title": "瑞香",
        "author": "释居简",
        "content": "谱上先题五老名，宫袍云锦旧为隣。\n华风似惜诗人老，一样裁成紫绮新。",
        "dynasty": "宋",
        "collection_info": null
    },
    {
        "title": "月丹",
        "author": "释居简",
        "content": "展样山茶染不如，宫黄齐捻牡丹鬚。\n不忺宿雨曦晴露，玉袖垂红护绛襦。",
        "dynasty": "宋",
        "collection_info": null
    },
    {
        "title": "曹提举荣上",
        "author": "释居简",
        "content": "乡也纔聆謦咳声，暗中摸索认轮囷。\n故家大雅元戎老，词学清流使节新。\n直指大门标俗子，莫嫌高贾着山人。\n紫荷琳舘君诸父，说项斯贤不厌频。",
        "dynasty": "宋",
        "collection_info": null
    },
    {
        "title": "颜提举之官",
        "author": "释居简",
        "content": "兰陵曾颂隣州政，除却龚黄总不如。\n又似澄江千尺练，只传陋巷一编书。\n坐令季子昌遗俗，尽道丹山更好雏。\n老我林泉散樗栎，守愚终不与贤疎。",
        "dynasty": "宋",
        "collection_info": null
    },
    {
        "title": "赠日本国僧顺侍者",
        "author": "释居简",
        "content": "粟散王都藐莫知，星分棋布海中泜。\n三韩未远须重译，九土虽中共秉彜。\n但见神僧巍跨水，弗闻君子陋居夷。\n由余季札高千古，更復区区桀跖为。",
        "dynasty": "宋",
        "collection_info": null
    },
    {
        "title": "葛仙迁居图",
        "author": "释居简",
        "content": "欲问丹砂不定居，绝怜岣嵝令君疎。\n弗教鸡犬蜚腾去，犹看随行挂角书。",
        "dynasty": "宋",
        "collection_info": null
    },
    {
        "title": "陈刑书问近况  其一",
        "author": "释居简",
        "content": "孤风晋东土，宿望鲁灵光。\n迹恨山林阻，精驰研席傍。\n环中枢待转，水上玉生凉。\n一点华风在，看看动八荒。",
        "dynasty": "宋",
        "collection_info": null
    },
    {
        "title": "陈刑书问近况  其二",
        "author": "释居简",
        "content": "万卉竞春新，孤芳见老成。\n斗高纷晓蝶，递巧响乔鶑。\n山染眉津绿，湘澄眼采明。\n东山谢安石，深意在苍生。",
        "dynasty": "宋",
        "collection_info": null
    },
    {
        "title": "洪御史",
        "author": "释居简",
        "content": "山林色色昧讲明，不识更化云胡更。\n或云乡来立仗马，画然勇作朝阳鸣。\n邕邕逸响犹在耳，宠以官名只三字。\n昔人谩煮水银银，妄冀锱铢相比类。\n衮衮王言独超绝，盘诰丁宁古无别。\n眼两腰重不自荣，回向高堂一簪雪。\n只今又上四紧头，准拟钧天侍冕旒。\n弹压风烟看制胜，取之左右皆相应。",
        "dynasty": "宋",
        "collection_info": null
    },
    {
        "title": "黄蔷薇",
        "author": "释居简",
        "content": "窗风一綫度晴熏，晚韵繁香态度新。\n亲压屠苏湛华玉，古壶斜插浅浮春。",
        "dynasty": "宋",
        "collection_info": null
    },
    {
        "title": "舟中",
        "author": "释居简",
        "content": "物华雨后各矜晴，红得晴多绿便争。\n未与东风写怀抱，绵蛮已作送春声。",
        "dynasty": "宋",
        "collection_info": null
    },
    {
        "title": "苏叔党所作兰蕙",
        "author": "释居简",
        "content": "风雅传衣到小坡，笔头分外得春多。\n佩寒帐冷空遗恨，澹写孤芳续九歌。",
        "dynasty": "宋",
        "collection_info": null
    },
    {
        "title": "云山道人榴桃橙橘戏墨",
        "author": "释居简",
        "content": "造化工夫竟属谁，墨花岂恨子生迟。\n海榴不与山桃约，趁得橙黄橘绿时。",
        "dynasty": "宋",
        "collection_info": null
    },
    {
        "title": "次陈中书木犀韵",
        "author": "释居简",
        "content": "一枝开月蘂，万粟蜕风埃。\n我欲乘风去，君须采月来。\n降真当换骨，甲第合班梅。\n蔌蔌都吹了，分香到绿苔。",
        "dynasty": "宋",
        "collection_info": null
    },
    {
        "title": "酬宁国陈中书劝耕",
        "author": "释居简",
        "content": "深閴禅扉未扣关，先将鸾尾扫层峦。\n贵于步屧狂工部，健胜游山老谢安。\n静裏韶华天宇大，笑中耆艾酒尊宽。\n独余缱绻林泉思，更为山红小倚阑。",
        "dynasty": "宋",
        "collection_info": null
    },
    {
        "title": "包氏卧虎图",
        "author": "释居简",
        "content": "猿臂将军死弗侯，发机百中巧无酬。\n不逢肉醉眠山路，饮羽空嗟老石头。",
        "dynasty": "宋",
        "collection_info": null
    },
    {
        "title": "廉上人得玄晖活法",
        "author": "释居简",
        "content": "微抹岑楼不见尖，澹迷山阁不蜚檐。\n一从蒙澒云收后，活法知谁付阿廉。",
        "dynasty": "宋",
        "collection_info": null
    },
    {
        "title": "破琴行",
        "author": "释居简",
        "content": "轸折徽残弦索乱，贴壁缘空暗尘满。\n历声爆得黑髹皴，蛇腹庚庚成百断。\n爨痕孰辨贋与真，古已往矣思古人。\n木虽就槁声不槁，老龙弗吟谁解听。\n得时郑卫嘈杂鸣，泯默韶頀瘖咸英。\n南风不竞愠若酲，林林俚耳安知此。\n寰天满地浮俗子，还我知音子钟子。",
        "dynasty": "宋",
        "collection_info": null
    },
    {
        "title": "李帅新创溪山真趣",
        "author": "释居简",
        "content": "动者智之机，惟仁与静宜。\n天开真箇画，谁识自然诗。\n水与云相友，鸥驯鹭不疑。\n终南讥捷径，有耳怕闻知。",
        "dynasty": "宋",
        "collection_info": null
    },
    {
        "title": "大洞",
        "author": "释居简",
        "content": "纔入肤生粟，炎炎伏暑前。\n凹中元有路，虚处岂无天。\n待扣钟非簴，将崩石架船。\n蜿蜒毋熟寐，我欲庆丰年。",
        "dynasty": "宋",
        "collection_info": null
    },
    {
        "title": "续王黄州四皓赠答  其一",
        "author": "释居简",
        "content": "遮得冥冥翼，谁云汉网宽。\n劫谋飞隼疾，克爱拔山难。\n旒恐悬中断，盂从覆处安。\n不如甘嫚駡，莫受子房谩。",
        "dynasty": "宋",
        "collection_info": null
    },
    {
        "title": "续王黄州四皓赠答  其二",
        "author": "释居简",
        "content": "白眼看隆准，悠然见屈伸。\n奇功巍弗处，峻节退无隣。\n用则王非伯，潜嗟汉不纯。\n虽亡秦日月，犹是避秦人。",
        "dynasty": "宋",
        "collection_info": null
    },
    {
        "title": "用前送行韵寄赵编修可斋",
        "author": "释居简",
        "content": "烁石与金流，怀人眺晚楼。\n忽闻提健笔，喜似得神州。\n稻粒不多日，窗疏相次秋。\n只分千里月，木李不中投。",
        "dynasty": "宋",
        "collection_info": null
    },
    {
        "title": "寄盘隠府判",
        "author": "释居简",
        "content": "闲把新抽粉节题，疾邪字字赋心思。\n溺非袖手无遗援，虐是专门忍助为。\n山下水流花尽处，人间豕燎虱焦时。\n盈虚消息还来復，六月扶摇岂远而。",
        "dynasty": "宋",
        "collection_info": null
    },
    {
        "title": "祠山解后陈舒州",
        "author": "释居简",
        "content": "盍步花砖草制书，尚烦丐外替中除。\n肯堂肯室五经笥，难弟难兄三凤雏。\n家学不逃钟鼎贵，野情弗与隠沦疎。\n干坤肯负真宏博，聊为斯文发绪余。",
        "dynasty": "宋",
        "collection_info": null
    },
    {
        "title": "伯时二马  其一",
        "author": "释居简",
        "content": "刁斗无声苜蓿秋，不知猨臂未封侯。\n尚堪汗滴沙场血，花结青丝恨络头。",
        "dynasty": "宋",
        "collection_info": null
    },
    {
        "title": "伯时二马  其二",
        "author": "释居简",
        "content": "市骏爰从画骏谋，何如脱鞅纵骅骝。\n青青许负双眸子，不识骅骝只相牛。",
        "dynasty": "宋",
        "collection_info": null
    },
    {
        "title": "佛国白赴召刘侍郎无言与诸贤作供于报恩题壁以纪傍有隆茂宗所作古木怪石",
        "author": "释居简",
        "content": "白也度苕溪，诸贤重挽携。\n金刀眷良集，铁画粲芳题。\n神护藏书壁，鸿留印爪泥。\n阿隆霜干老，附并薄云霓。",
        "dynasty": "宋",
        "collection_info": null
    },
    {
        "title": "状元袁府判作诗赠王司理其略云简川号工诗只今在市鄽试呼一问之参寥师孰贤王索答酬以四十字",
        "author": "释居简",
        "content": "籍甚参寥子，临平破夏归。\n弗经人道语，肯落箭锋机。\n盘走珠无定，泥沾絮不飞。\n长公归玉局，千载赏音稀。",
        "dynasty": "宋",
        "collection_info": null
    },
    {
        "title": "送伊侍者归嘉兴",
        "author": "释居简",
        "content": "伊纔十二三，便学善财参。\n讳懒偏晨起，忘眠听夜谈。\n阮贫居道北，符学近城南。\n已壮贫如我，青青看出蓝。",
        "dynasty": "宋",
        "collection_info": null
    },
    {
        "title": "古松下禅僧图",
        "author": "释居简",
        "content": "眼明千载老风烟，幽思悠然喜欲颠。\n疑在浣花诗裏见，只无松子落僧前。",
        "dynasty": "宋",
        "collection_info": null
    },
    {
        "title": "米家平远",
        "author": "释居简",
        "content": "树岂无根瘦立，云疑有蒂慵飞。\n好处不经人道，一家父子传衣。",
        "dynasty": "宋",
        "collection_info": null
    },
    {
        "title": "闻曹侍郎讣唁太博大孝",
        "author": "释居简",
        "content": "去酌孤山六一泉，吟邀两衲簉诸贤。\n郎君拾芥登科后，老子惩姦去国前。\n鬓自侍郎班裏白，官从天子学中联。\n半轮不死峩眉月，还乡沧浪阔处圆。",
        "dynasty": "宋",
        "collection_info": null
    },
    {
        "title": "寄真尚书",
        "author": "释居简",
        "content": "京索风烟一日还，东山起了到西山。\n应知雅量浑相似，默藴沉机只等闲。\n棋妙胜于淮上捷，扇轻铭露管中斑。\n共为天下苍生贺，不为苍生亦破颜。",
        "dynasty": "宋",
        "collection_info": null
    },
    {
        "title": "雪林李兄偕昌国长之官",
        "author": "释居简",
        "content": "潮涨家门雪，无风亦震雷。\n饱帆蜚百尺，饥蜃吐丛台。\n绡展洴鲛室，珠明剖蚌胎。\n春城种花地，冷帐小蓬莱。",
        "dynasty": "宋",
        "collection_info": null
    },
    {
        "title": "赵左厢再荐",
        "author": "释居简",
        "content": "勤苦佐丰年，成功只听天。\n聊挥数寸管，不费一文钱。\n灯娄层葩剪，杨曾百步穿。\n宗藩大廷对，可惜两名先。",
        "dynasty": "宋",
        "collection_info": null
    },
    {
        "title": "多景楼",
        "author": "释居简",
        "content": "好山可是登临少，此地云胡应接多。\n天自有初恢壮观，人非无故辄悲歌。\n烟收三面平开镜，雨后双鬟对绾螺。\n欲辩南徐古徐话，忍将名刻细摩挲。",
        "dynasty": "宋",
        "collection_info": null
    },
    {
        "title": "很石",
        "author": "释居简",
        "content": "石很与孙俦，安知很易柔。\n借州託强援，归妹叶奇谋。\n蜀相死犹胜，晋宣生可偷。\n吞吴恨如海，微意似尊周。",
        "dynasty": "宋",
        "collection_info": null
    },
    {
        "title": "蔡山在江阴北湖西相传是蔡邕伯喈墓",
        "author": "释居简",
        "content": "身与东都孰重轻，至今犹擅蔡山名。\n四围深壍方方禁，千古英词凛凛生。\n汉鼎已归曹马手，胡笳犹播管絃声。\n传家更有柯亭竹，曾作岐阳老凤鸣。",
        "dynasty": "宋",
        "collection_info": null
    },
    {
        "title": "三高亭",
        "author": "释居简",
        "content": "雪滩祠三高，高字累三子。\n故夫三子者，凛凛元不死。\n西风动归思，不与歌散殊。\n用则谋人国，不用沦江湖。\n名节照勋庸，人与秋容洁。\n浩然天地中，朣朣湛华月。",
        "dynasty": "宋",
        "collection_info": null
    },
    {
        "title": "虎丘",
        "author": "释居简",
        "content": "门掩怕山移，棱棱塔填欹。\n断崖抽晓碧，死草借春滋。\n地狭楼蜚巧，云低屋跨危。\n雨花台上石，不似点头时。",
        "dynasty": "宋",
        "collection_info": null
    },
    {
        "title": "剑池",
        "author": "释居简",
        "content": "云根无底窦，或谓水通溟。\n下瞰几千尺，高标第四名。\n鬼题孤独字，剑沕属镂精。\n翠秃青残处，黄州旧勒铭。",
        "dynasty": "宋",
        "collection_info": null
    },
    {
        "title": "二月十五陈枢密席上",
        "author": "释居简",
        "content": "上苑春常早，北海尊难老。\n朝来清镜中，满镜朱颜好。\n回观斗以南，如此能几翁。\n秉彜固全德，数量齐崆峒。\n坐寝淮南谋，俯眂汲长孺。\n凛然老精神，折衝在尊俎。\n吟律行师严，四海岩岩瞻。\n莫袖春风手，脍炙天下口。",
        "dynasty": "宋",
        "collection_info": null
    },
    {
        "title": "种梅",
        "author": "释居简",
        "content": "一枝春种水仙兄，着子先调老菜羹。\n鼎铉工夫求近效，怕难得似黑衣卿。",
        "dynasty": "宋",
        "collection_info": null
    },
    {
        "title": "槃隠",
        "author": "释居简",
        "content": "考得幽栖地，怡然胜美除。\n未归已彭泽，不梦亦华胥。\n绿绕清分远，红稀碧间疎。\n渔樵莫争席，不是野人居。",
        "dynasty": "宋",
        "collection_info": null
    },
    {
        "title": "秋壑",
        "author": "释居简",
        "content": "泠风在怀袖，何必借商弦。\n就下识天巧，适安忘地偏。\n寒泓嫌雪暖，秋草似春鲜。\n见说蓬莱远，依稀拄杖前。",
        "dynasty": "宋",
        "collection_info": null
    },
    {
        "title": "秋壑亲迎",
        "author": "释居简",
        "content": "龟筮从元吉，征车庆礼成。\n骎骎近七夕，脉脉耿双明。\n羽饮黄金的，云翻紫玉泓。\n扇鸾蜚翰墨，谁不解卿卿。",
        "dynasty": "宋",
        "collection_info": null
    },
    {
        "title": "王神童",
        "author": "释居简",
        "content": "夙慧虽无蔕，抽萌便不凡。\n兰熏腾玉砌，侯国荐冰衔。\n荷橐行须復，牙籤尽疗馋。\n一经千佛字，先把客儿搀。",
        "dynasty": "宋",
        "collection_info": null
    },
    {
        "title": "杜鹃花",
        "author": "释居简",
        "content": "染得深红剪万葩，春归独自绚韶华。\n丁宁莫受西风误，误使人看顷刻花。",
        "dynasty": "宋",
        "collection_info": null
    },
    {
        "title": "丘监丞入新宅",
        "author": "释居简",
        "content": "朝日乌爰止，东家喜可占。\n槐阴随旧砌，柳色动新檐。\n图史虽添富，田园仅养廉。\n清才少閒日，那復久相淹。",
        "dynasty": "宋",
        "collection_info": null
    },
    {
        "title": "为老僧化衣褐",
        "author": "释居简",
        "content": "淅沥寒生菡萏池，雪残老藕不成丝。\n老僧岁晚无衣褐，却遣灵均去问谁。",
        "dynasty": "宋",
        "collection_info": null
    },
    {
        "title": "木犀着雨",
        "author": "释居简",
        "content": "拟续小山吟，庭犀渍弗禁。\n再花仍剪剪，十日苦涔涔。\n堕砌金难燥，随沟玉不沈。\n安知广寒殿，几日扫重阴。",
        "dynasty": "宋",
        "collection_info": null
    },
    {
        "title": "木犀得晴",
        "author": "释居简",
        "content": "宿翳开新霁，繁枝耀浅黄。\n还如醒滞思，又似整残粧。\n碎影仍多态，晴天别是香。\n坐分花下石，勺月荐深凉。",
        "dynasty": "宋",
        "collection_info": null
    },
    {
        "title": "舟中中秋",
        "author": "释居简",
        "content": "楼外与楼头，无如一叶舟。\n风轻随月走，江远与天流。\n好是今宵满，新于曩日修。\n水云相汗漫，襟袖独飕飗。\n皓采通千隙，寒芒洞六幽。\n无枝空绕鹊，有约不惊鸥。\n汉掌仍承露，秦貂未换裘。\n弗须占蚌腹，已自压江楼。\n欲放仪隣老，长随蟾兔游。\n一年看晦朔，终不似中秋。",
        "dynasty": "宋",
        "collection_info": null
    },
    {
        "title": "灵岩",
        "author": "释居简",
        "content": "断崖苍玉削，四绕绿屏帷。\n无港不相接，有山如此稀。\n树秋连石瘦，云晚截湖归。\n一点西风急，籧篨相趁飞。",
        "dynasty": "宋",
        "collection_info": null
    },
    {
        "title": "夫差避暑宫",
        "author": "释居简",
        "content": "天堑连天付水犀，离宫表裏万山围。\n越帆直指吴松落，犹在娃宫醉不归。",
        "dynasty": "宋",
        "collection_info": null
    },
    {
        "title": "枫桥夜泊",
        "author": "释居简",
        "content": "谁遣蒲牢吼夜阑，玉虫剪尽玉脂干。\n高山流水易为赏，求赏此声人独难。",
        "dynasty": "宋",
        "collection_info": null
    },
    {
        "title": "书云后三日游致道观",
        "author": "释居简",
        "content": "九日同游柱史家，野英羞涩未成花。\n重来又是书云后，刚德纔抽四日芽。",
        "dynasty": "宋",
        "collection_info": null
    },
    {
        "title": "酬钟省元",
        "author": "释居简",
        "content": "东华肥马尘，隽游浩如海。\n择交如观澜，涤濯百谷濑。\n一瞬判清浑，三舍避狷怪。\n膝耻望尘金，簪愧侧冠瑇。\n四三成朋曹，千百繁行辈。\n爬搔甚翎羽，嘲异常赴笼械。\n弗与众接畛，亦復远分界。\n知音丈人后，有玉无善价。\n哦诗山月倾，奏赋金马待。\n青钱不俟选，白眼又焉浼。\n采笔虽暗投，雪曲获佳配。\n朋来得分赏，客去但独对。\n鲜明云锦囊，名氏擅先载。\n坛想陶谢登，盟忆曹刘会。\n所交贵同德，所赠胜杂佩。\n一夔未鸣韶，族庖已芒背。\n悲凉弔楚骚，慨慷唁齐薤。\n宁方不为卿，至圆在其内。\n圆方为时中，俱付形骸外。\n三千风月篇，纷纷课谁最。",
        "dynasty": "宋",
        "collection_info": null
    },
    {
        "title": "寄潼川东路李漕使",
        "author": "释居简",
        "content": "乡来江西游，见以旴水阴。\n博约剑津掾，亦復聆正音。\n转眼贴天高，再见无路寻。\n把茅丹丘城，谢家兰玉森。\n君家龙首兄，绛帐开沈沈。\n有时过萧寺，借榻清风林。\n笑我泉石痼，示以膏肓针。\n欲弹广陵散，惜无中散琴。\n欲上南阳疏，不如梁甫吟。\n琴以歌南风，吟以道古今。\n一鸣才邕邕，忍见凤鸟瘖。\n朣朣垂景星，坤维长照临。",
        "dynasty": "宋",
        "collection_info": null
    },
    {
        "title": "小雪",
        "author": "释居简",
        "content": "入夜萧萧响，声消恰转更。\n仅能酬节序，不足殄蝗螟。\n瓦缝何曾满，庭凹亦未平。\n窗疎灯欲死，俱误照书明。",
        "dynasty": "宋",
        "collection_info": null
    },
    {
        "title": "秋壑赴豫章倅",
        "author": "释居简",
        "content": "西山爽气在眉睫，不在悠然得句时。\n髣髴长沙少年样，清新瘦岛晚唐诗。\n全提韬畧亲分付，半倚軿星看设施。\n笑指貂蝉旧时物，自兜牟出恐成迟。",
        "dynasty": "宋",
        "collection_info": null
    },
    {
        "title": "一阳生贺曹提举",
        "author": "释居简",
        "content": "六阴纔伏便回春，刚德潜随君子生。\n白日旧从黄道正，使星今傍紫微明。\n冰霜不作三冬凛，权量行歌一道平。\n湖上诗人望归节，御屏风上已题名。",
        "dynasty": "宋",
        "collection_info": null
    },
    {
        "title": "书菊磵屏兰",
        "author": "释居简",
        "content": "欲酬天问些灵均，九畹归来活写真。\n采笔不知春去后，自芳元不为无人。",
        "dynasty": "宋",
        "collection_info": null
    },
    {
        "title": "谢太守张都承",
        "author": "释居简",
        "content": "三吴富且庶，亦復多名流。\n比屋充栋书，千斛衔尾舟。\n季子有遗烈，列国古鲜俦。\n人生五马贵，弹压如此州。\n欲雨天作云，欲晴云翳收。\n幕府非无贤，大田今有秋。\n不知夫如何，夙夜常轸忧。\n税亩济楮币，济尠恐不周。\n刮剔锥刀余，岂若仁义优。\n藏富当在民，富民安用侯。\n迤逦及间架，分毫相校雠。\n陵迟必哀痛，噬脐将谁尤。\n剥床既及肤，民瘼何时瘳。\n公乎小留听，毋敛双眉修。\n唐虞有神算，禹皋相协谋。\n芝兰撷无遗，杞梓毕见搜。\n四郊固多垒，岂在一己羞。\n何如勉加餐，缓带姑小留。\n道听怀好音，后苑摛词头。\n未解颍川组，已覆黄金瓯。",
        "dynasty": "宋",
        "collection_info": null
    },
    {
        "title": "题柏屿水瘦屏",
        "author": "释居简",
        "content": "此妙伊谁得，能名惜不闻。\n痕收新涨水，瘦宿暝归云。\n烟霭疑无墨，凫鹥不乱群。\n可堪擅毫素，幽讨盍平分。",
        "dynasty": "宋",
        "collection_info": null
    },
    {
        "title": "题赵生着色两厖",
        "author": "释居简",
        "content": "向来尔祖在西都，掌监同闻诵子虚。\n直与吠尧群类别，短屏写影护琴书。",
        "dynasty": "宋",
        "collection_info": null
    },
    {
        "title": "赠婺女黄澹翁",
        "author": "释居简",
        "content": "掉牧羊鞭弗学仙，十年不转旧星躔。\n僦无郑广文官舍，醒欠苏司业酒钱。\n前席对床偎死火，反骚续雅聒清眠。\n江湖事业掀天地，岂在纍纍六印边。",
        "dynasty": "宋",
        "collection_info": null
    },
    {
        "title": "元宵晴呈仓使曹秘丞",
        "author": "释居简",
        "content": "元正霁雪卷阴机，做得晴如此夕稀。\n金菡新红连夜发，玉轮初夜碾云飞。\n漏随冰泮生和畅，海涌山来抃峭巍。\n莫把笙镛驻麾节，禁林树树响催归。",
        "dynasty": "宋",
        "collection_info": null
    },
    {
        "title": "苔梅",
        "author": "释居简",
        "content": "苔衣槁榦起枚条，的皪生香韵更饶。\n领袖鲜风高素节，精神华月凛清标。\n冷看不若同疎幌，暖熨何妨酌瘿瓢。\n瞻望白云天一角，年年思远寄迢迢。",
        "dynasty": "宋",
        "collection_info": null
    },
    {
        "title": "足娱山亭观梅",
        "author": "释居简",
        "content": "紫萼腾芳金捻鬚，一花破白万花疎。\n若非参子黄昏后，应是华风邂逅初。\n楼上略停横玉手，壠头聊代故人书。\n潢流漫漫无清影，试瀹山泉导石渠。",
        "dynasty": "宋",
        "collection_info": null
    },
    {
        "title": "酬洪朝奉",
        "author": "释居简",
        "content": "楼居八十行地仙，两脚踏土轻蹁跹。\n饮如长鲸食如虎，老齿不摇金石坚。\n年年正三二月天，花间幽讨酬芳鲜。\n要续李杜三千篇，晚唐不足争媸妍。\n归来醉卧北窗下，静照无私观物化。\n孙枝生子又生孙，鼎来庆事前无闻。\n堂中衮绣方烂烂，门前桃李长纷纷。\n敛福锡民天所祚，吉德在躬如密付。\n要看寿富享天然，熏陶六极熙熙然。",
        "dynasty": "宋",
        "collection_info": null
    },
    {
        "title": "破山",
        "author": "释居简",
        "content": "两雄用壮勒不回，触断山脊青崔嵬。\n挟风卷雨上方去，旱火击翻平地雷。\n涧松盘拏俯巍跨，铁榦铜柯闯云罅。\n鲜风不断璎珞珠，桧老枝腴乱零挂。\n四老墓田樵牧践，莽堙蓁塞无人剪。\n振古芳尘玉象高，印泥遗爪霜鸿远。\n旧吟新扁皆珠璧，雕梁雪壁昏题蹟。\n水流山空春昼长，番令人忆赞公房。",
        "dynasty": "宋",
        "collection_info": null
    },
    {
        "title": "泣凝云高士",
        "author": "释居简",
        "content": "晦朔怜朝菌，谁云羽化非。\n鼎芽灵液暖，草露太阳晞。\n莫上杨州去，须寻华表归。\n云埋金粟路，尽日鏁春霏。",
        "dynasty": "宋",
        "collection_info": null
    },
    {
        "title": "送宽堂赴南外判宗",
        "author": "释居简",
        "content": "教欲明南国，无如小召公。\n埙箎后先奏，鲁卫古今同。\n特操银潢远，清班玉笋空。\n洛阳潮雪外，脚脚是华风。",
        "dynasty": "宋",
        "collection_info": null
    },
    {
        "title": "黄蔷薇",
        "author": "释居简",
        "content": "紫透红殷态度陈，露葵生色借芳新。\n春风便是黄金屋，羞杀黄金屋裏人。",
        "dynasty": "宋",
        "collection_info": null
    },
    {
        "title": "芍药",
        "author": "释居简",
        "content": "素琼红玉晕轻盈，落落层层傍砌明。\n大雅不收成谩与，定随姿态昧修名。",
        "dynasty": "宋",
        "collection_info": null
    },
    {
        "title": "喜雨美王长官",
        "author": "释居简",
        "content": "四月五月河港枯，下田上田龟拆涂。\n山湫剑沕龙光閟，一呼便为苍生超。\n油然请命朝帝阍，触翻玉女洗头盆。\n女从帝傍辄大笑，紫金蛇掣暾重昏。\n田穉九死皆返魂，舳舻衔尾沙水浑。\n扣如虚谷有逸响，享以明德无繁文。\n去年老瓦鸡豚酒，酒酣说尹终在口。\n属闻今復办多多，更听醉农新咏歌。",
        "dynasty": "宋",
        "collection_info": null
    },
    {
        "title": "竹岩名其弟别馆曰山水窟",
        "author": "释居简",
        "content": "醉翁不在酒，似与老坡盟。\n同德裕仁智，如君难弟兄。\n可无经笥猎，亦有管城耕。\n唤起旧山贼，清吟入细评。",
        "dynasty": "宋",
        "collection_info": null
    },
    {
        "title": "崔中书家藏阎立本醉道士图",
        "author": "释居简",
        "content": "颓簪堕髻鸿都叟，爱酒如金叵常有。\n有时得辄止奔鲸，各开吞海谽谺口。\n不辞一醉一千日，千日芳鲜致无术。\n临风大呼刘伯伦，欲分余沥洗浊泾。\n伯伦拍浮酒船裏，不信人间有泾渭。\n须臾酒醒骑马归，雪精玄犊颠倒骑。\n半醒僮仆相扶携，嵬岸混澒忘颠隮。\n狂态百出弗自知，画手一笑尽得之。\n如镜铸像尤出奇，想当恁时百不理。\n道德五千风过耳，更復沉酣到六经，六经古人糟粕耳。",
        "dynasty": "宋",
        "collection_info": null
    },
    {
        "title": "连月闵雨倚阁税亩令下一夕大霔",
        "author": "释居简",
        "content": "谓是洪羊雨，洪羊几日烹。\n天悭纔自破，田稚忽更生。\n涨溢重湖渌，懽腾万籁声。\n敛藏天下富，无廪不常平。",
        "dynasty": "宋",
        "collection_info": null
    },
    {
        "title": "雨后復旱呼海嵎山龙浃旬復大霔  其一",
        "author": "释居简",
        "content": "龟田似大横，刚燥不容耕。\n秧瘦无新思，舟胶阻去程。\n溽思梅雨后，寒厌麦秋晴。\n旱魃方为虐，无容顷刻生。",
        "dynasty": "宋",
        "collection_info": null
    },
    {
        "title": "雨后復旱呼海嵎山龙浃旬復大霔  其二",
        "author": "释居简",
        "content": "久矣惟心祷，呼龙徇物情。\n均沾四郊足，不负九推耕。\n蚌活沙头脯，鶑新雨后声。\n娄丰斯在望，老瓦醉秋成。",
        "dynasty": "宋",
        "collection_info": null
    },
    {
        "title": "续东野铜斗歌送平江张都承  其一",
        "author": "释居简",
        "content": "拊斗答虚籁，和寡嗤笑多。\n得时朱离淫，苟合终不和。\n悠然得遗响，如得金叵罗。\n还汝金叵罗，听我铜斗歌。",
        "dynasty": "宋",
        "collection_info": null
    },
    {
        "title": "续东野铜斗歌送平江张都承  其二",
        "author": "释居简",
        "content": "老我名铜斗，可糁亦可糜。\n旦旦数瓶粟，不饱亭午饥。\n层冰十万钱，剖蚌黳鬓丝。\n宏功厚斯享，毋使宏功隳。",
        "dynasty": "宋",
        "collection_info": null
    },
    {
        "title": "续东野铜斗歌送平江张都承  其三",
        "author": "释居简",
        "content": "斗也贱者事，拊击谐吟讴。\n吟成襦袴歌，谓尹当借留。\n尹如黄颍川，又似韦苏州。\n重临亦不恶，领略沧江鸥。",
        "dynasty": "宋",
        "collection_info": null
    },
    {
        "title": "观破山池白藕花",
        "author": "释居简",
        "content": "欲看芬陁利，搀凉晓入山。\n毳宜松露馥，屦惜藓文斑。\n蛰破渊灵去，腥随涧雨还。\n歌禽破幽寂，深树隠绵蛮。",
        "dynasty": "宋",
        "collection_info": null
    },
    {
        "title": "丙申六月二十六日作飘风行",
        "author": "释居简",
        "content": "疎櫺夜肃肃，须臾復萧萧。\n怒穴土囊口，倏若钱塘潮。\n举屋如断梗，拔木如拔苗。\n破山老苍髯，深林古风标。\n蟠错黄金园，戛摩丛玉霄。\n九秋娄战伯，万窍皆声销。\n拗折巢鹤顶，攧折潜虬腰。\n断裂到臃肿，更復论楚翘。\n阅世今几何，殒身不崇朝。\n遂使青童童，不及红夭夭。\n痛此梁栋具，充它烹饪樵。\n多应蜚廉慵，虐致生物妖。\n至今月蚀篇，首恶当嘲调。\n因依获附丽，傲很仍矜骄。\n佳树首见凌，绿髮首见雕。\n曷若凉解愠，又令不鸣条。\n生春日酣酣，吹雪停瀌瀌。\n昌稷丰薿薿，殄莠除翘翘。\n四郊扫烽烟，九天清泬寥。\n云开鬰蓝天，观阙飞岧嶤。\n群后灵在兹，不曰舜与尧。\n愿辍股肱佐，下昌熙洽朝。\n天远云不来，借便抟扶摇。",
        "dynasty": "宋",
        "collection_info": null
    },
    {
        "title": "既作飘风行十有七日风雨倍前乃赋后篇",
        "author": "释居简",
        "content": "夏首魃为虐，种插喧戽车。\n骎骎六七月，原野皆菁华。\n再拜田祖赐，熨帖海若家。\n大有课水耨，小康占山畬。\n因依瞻江云，西北起礮车。\n归来省户牖，绸缪亟撑叉。\n须臾眂沟壍，揞塞深搔杷。\n大块果噫欠，天阔谁能遮。\n水立十丈浑，吹沙復流沙。\n江海尚若此，柰此箇稌花。\n再驾纔浃旬，怒很尤雄夸。\n檐声挟霶𩃱，谷口应{含牙}谺。\n岂其发育初，继以肃杀加。\n吹嘘咸失中，刑赏仍过差。\n乡来赤壁火，万艘沈碧涯。\n鬼操逃天诛，不剿残贼芽。\n巽二死余责，噬脐徒咨嗟。\n矫矫水中龙，浮硖千万艖。\n尺棰笞独夫，鼎足成一家。\n至今说蜚廉，慷慨徒拜嘉。\n云胡艰难际，狂暴相纷拏。\n耕夫日悬悬，馌媪霜髿髿。\n欲刈争淬镰，欲穫竞整耞。\n私偿忧并吞，官输虞扑挝。\n妄冀丰民天，仰天号且呀。\n反吹果何道，身正心不瑕。\n譊譊沸蒭荛，静默宜无譁。\n聪明弗遐弃，试以置齿牙。\n千虑贵一得，何必棼于麻。\n更诘姬旦鬼，勿谓东山赊。",
        "dynasty": "宋",
        "collection_info": null
    },
    {
        "title": "寄王平江侍郎  其一",
        "author": "释居简",
        "content": "在御无絃别有音，音中逸响岂难寻。\n一弹首詟乘轩贵，万古群空立仗瘖。\n肆狡缺唇安夜穴，凭妖九尾远城阴。\n双旌不驻夫差国，谁振延陵季子心。",
        "dynasty": "宋",
        "collection_info": null
    },
    {
        "title": "寄王平江侍郎  其二",
        "author": "释居简",
        "content": "浮俗伽梨水上萍，池塘密密蔽澄明。\n疏开堂印邀麾节，袖出台缄救劓黥。\n才办买山钱未了，又营捩鼻木随行。\n悬知不是缁云福，讵敢忘忧衒独清。",
        "dynasty": "宋",
        "collection_info": null
    },
    {
        "title": "王侍守治生魂神徐提点",
        "author": "释居简",
        "content": "日月何私等照临，坦然明白洞幽阴。\n其余不信信诸己，所以无求求放心。\n妖可击蛇惟笏在，河当娶妇遣巫沈。\n不知今夕復何夕，起我惩姦志怪吟。",
        "dynasty": "宋",
        "collection_info": null
    },
    {
        "title": "饯燕  其一",
        "author": "释居简",
        "content": "去时不似来时好，旧海棠丛锦幄低。\n未必秋风便翻幕，楼空巢冷不堪栖。",
        "dynasty": "宋",
        "collection_info": null
    },
    {
        "title": "饯燕  其二",
        "author": "释居简",
        "content": "歌楼经雨损花枝，魂断无情白傅诗。\n不啄阿京坟上土，地遒天老总愁思。",
        "dynasty": "宋",
        "collection_info": null
    },
    {
        "title": "闻笛  其一",
        "author": "释居简",
        "content": "天籁无声地籁沈，一轰千仞裂层阴。\n朣朣唤得关山月，不作离鸾别鹄吟。",
        "dynasty": "宋",
        "collection_info": null
    },
    {
        "title": "闻笛  其二",
        "author": "释居简",
        "content": "暖力轻盈透凤膺，借商唤得老龙应。\n不知孤负秋多少，盍向坡翁谢不能。",
        "dynasty": "宋",
        "collection_info": null
    },
    {
        "title": "第三度风潮",
        "author": "释居简",
        "content": "风颠雨横田为陂，没头禾颖靡孑遗。\n佃夫睨我谓我语，不德致此繄谁为。\n肉食标吾稼螟蟘，旧章僭乱民蝥蠈。\n民不畏虎宁畏官，汝遑恤我输官难。",
        "dynasty": "宋",
        "collection_info": null
    },
    {
        "title": "垂虹中秋",
        "author": "释居简",
        "content": "晚来林屋仙，鸾尾扫疎烟。\n未啸骑鲸侣，先遮下濑船。\n一规霜冏冏，万顷玉涟涟。\n拈却明河咏，收还金薤篇。\n铁檠乌足拟，石鼎弗须联。\n等是春风手，清谐湘水絃。\n空书聊復尔，风御已泠然。\n傍睨休惊怪，吟中别有天。",
        "dynasty": "宋",
        "collection_info": null
    },
    {
        "title": "十六夜月",
        "author": "释居简",
        "content": "今宵较些子，犹自胜闲时。\n圆缺有常守，阴晴无定期。\n伊人纷好恶，嫌镜改妍媸。\n玉臼药长在，霜蟾家不移。\n金波仍眩转，掌露尽华滋。\n连璧何妨晚，修轮莫问迟。\n纔逢桂殿冷，便结庾楼知。\n十事九违意，浮生几展眉。\n渊明十日菊，苏子一联诗。\n不是心如月，安知月不亏。",
        "dynasty": "宋",
        "collection_info": null
    },
    {
        "title": "送赵左司",
        "author": "释居简",
        "content": "故园风物望归迟，趁得枨黄橘绿时。\n潮不失期惟自信，象非无胆愧频移。\n素知天定齐荣辱，应有人嫌不诡随。\n试问王家第七叔，群山何似蕺山奇。",
        "dynasty": "宋",
        "collection_info": null
    },
    {
        "title": "赵宪使席上",
        "author": "释居简",
        "content": "乡来踏雪旴水滨，雪云贴水一样清。\n老玉堂仙在江上，玉色照耀梅花明。\n亦有过庭一双玉，翠鸾矫矫停梧竹。\n乃翁事业在太史，天遗埙箎响相续。\n淛江以西秋雨余，一道十九几为鱼。\n悬金併日相喣濡，官忧输赋私忧租。\n鲜明绣衣霄汉立，终日讲明荒政急。\n只今人命在盆底，犹解倒悬端不啻。",
        "dynasty": "宋",
        "collection_info": null
    },
    {
        "title": "孤山石泉",
        "author": "释居简",
        "content": "改火煮泠泠，坡翁梦亦灵。\n晓花虽满镜，夜影不移星。\n疏石供茶鼎，教谁续水经。\n每来频鑑止，同渭不同泾。",
        "dynasty": "宋",
        "collection_info": null
    },
    {
        "title": "送泉南赵帅机赴湖南之辟",
        "author": "释居简",
        "content": "潭北湘南路，迢迢几许遥。\n十连开帅幕，万斛趁秋潮。\n地籁喧如市，天浆旨在瓢。\n典刑具前席，以次应佳招。",
        "dynasty": "宋",
        "collection_info": null
    },
    {
        "title": "荆山刘成道语别",
        "author": "释居简",
        "content": "帆归自淛西，又是海棠时。\n多垒为谁耻，六奇何处施。\n酒壶东向月，心事北征诗。\n长啸万松影，傍观万户棋。",
        "dynasty": "宋",
        "collection_info": null
    },
    {
        "title": "谢怀安州王守",
        "author": "释居简",
        "content": "一寸长淮一寸金，金城千里障尘侵。\n犬羊未识元戎面，廊庙先知国士心。\n坐使春风生掌握，行孚大信控喉襟。\n夜严玉帐清如水，小復轻裘缓带吟。",
        "dynasty": "宋",
        "collection_info": null
    },
    {
        "title": "湖上送客",
        "author": "释居简",
        "content": "恰则春归后，分携又一年。\n絮生萍点点，藕泛叶田田。\n浓绿草如染，轻黄梅未传。\n出关钱有禁，贳得百金船。",
        "dynasty": "宋",
        "collection_info": null
    },
    {
        "title": "送朱监簿",
        "author": "释居简",
        "content": "纔解北归骖，锋车又指南。\n致身当重镇，掩耳谢空谭。\n山敛层层䯰，江平曲曲蓝。\n拈将桃柳恨，留与退之参。",
        "dynasty": "宋",
        "collection_info": null
    },
    {
        "title": "书米元晖写苏黄秦赠元章诗卷后",
        "author": "释居简",
        "content": "南宫逸蹟直欲飞，元佑诸老尝品题。\n新生之犊未易控，仲由未见孔子时。\n绍兴天子纡宸思，诏写前朝断碑字。\n缜密中藏轩豁意，乡党篇中见孔子。\n坡仙滑稽肆吟谑，独与黄秦细商畧。\n平原太守锥画沙，柳家新样元和脚。\n颜筋柳骨人不知，有子夜半亲传衣。\n换鹅风味超凡调，换羊更索坡仙笑。",
        "dynasty": "宋",
        "collection_info": null
    },
    {
        "title": "送径山元书记归池阳",
        "author": "释居简",
        "content": "又说池阳去，先寻弄水亭。\n且藏双眼碧，归对九华青。\n栗稻霜纔穫，云房夜莫扃。\n有来无逸驾，勒驾有山灵。",
        "dynasty": "宋",
        "collection_info": null
    },
    {
        "title": "谢常州蔡提干",
        "author": "释居简",
        "content": "兰陵传近信，喜似得乡音。\n州篆六龙鼎，门标齐斗金。\n故人仍道北，逸兴似山阴。\n绿绕檐前水，扁舟欲访寻。",
        "dynasty": "宋",
        "collection_info": null
    },
    {
        "title": "郭教授自常州来得蔡提干书",
        "author": "释居简",
        "content": "门丁通刺字，道是小汾阳。\n宅相有梅屋，子衿森鴈行。\n蟾犀排麝馥，鱼蠹避芸香。\n冷帐春风暖，何时话对床。",
        "dynasty": "宋",
        "collection_info": null
    },
    {
        "title": "问天庆观奚高士病",
        "author": "释居简",
        "content": "蕙帐癯仙老，因仍病日侵。\n楼宽恰方丈，策瘦甫逾寻。\n谷响呼频应，瓢虚捺不沈。\n百年浑得醉，不醉百年心。",
        "dynasty": "宋",
        "collection_info": null
    },
    {
        "title": "泊万俟子绍书院",
        "author": "释居简",
        "content": "舍棹吴松曲，来寻独冷盟。\n误听对床雨，唤作打篷声。\n漏缓更筹滴，春从水驿生。\n晓云驱宿翳，我欲趁新晴。",
        "dynasty": "宋",
        "collection_info": null
    },
    {
        "title": "风泊淀山",
        "author": "释居简",
        "content": "船压涛山碎，风颠玉雪零。\n未瞻孤塔影，先乞小姑灵。\n汗漫开天险，聪明在德馨。\n丘之祷久矣，尔自扣心扃。",
        "dynasty": "宋",
        "collection_info": null
    },
    {
        "title": "淀山寺在湖中",
        "author": "释居简",
        "content": "千港乱流归，天沈影弗畦。\n远疑浮玉小，高步落星低。\n旧日观潮雪，新来罢水犀。\n阑干凭月午，一眼碧玻璃。",
        "dynasty": "宋",
        "collection_info": null
    },
    {
        "title": "别孙都仓",
        "author": "释居简",
        "content": "节制作咸利，悠然见设施。\n工夫虽自小，鼎鼐却相宜。\n盟鹭鸥同适，及瓜梅未知。\n有书闻季父，为致别时思。",
        "dynasty": "宋",
        "collection_info": null
    },
    {
        "title": "如隠索赋双梧",
        "author": "释居简",
        "content": "朝阳盘错地，分植在庭墀。\n百尺凛双操，九包来几时。\n孙枝云雨上，星履典刑垂。\n莫遣鶢鶋类，频来振羽仪。",
        "dynasty": "宋",
        "collection_info": null
    },
    {
        "title": "过周骧甫勉其教子  其一",
        "author": "释居简",
        "content": "勿谓幽居弗自怡，见成湖泖作盆池。\n淀山只在虚檐下，又当山蕉与水栀。",
        "dynasty": "宋",
        "collection_info": null
    },
    {
        "title": "过周骧甫勉其教子  其二",
        "author": "释居简",
        "content": "勤俭工夫自足娱，又将余暇课儿书。\n盍先撙节储修脯，莫放春风冷帐虚。",
        "dynasty": "宋",
        "collection_info": null
    },
    {
        "title": "响山阁",
        "author": "释居简",
        "content": "有耳诬墙壁，无声谤瑟琴。\n一机纔破敌，何处弗知音。\n澹墨微茫古，哀丝夭阏沈。\n天风号万籁，终始不曾瘖。",
        "dynasty": "宋",
        "collection_info": null
    },
    {
        "title": "过泖",
        "author": "释居简",
        "content": "问骨水驿夜迢迢，泖阔风微水不摇。\n船似井莲花叶小，不禁吹鬓冷萧萧。",
        "dynasty": "宋",
        "collection_info": null
    },
    {
        "title": "致爽梅移自崔中书后圃秋种冬花",
        "author": "释居简",
        "content": "根从鼎实振华风，春自岧嶤直禁中。\n与紫薇花分殿最，带黄昏月尚朦胧。\n玉堂踏雪司空惯，金谷从他白首同。\n遥想树梅如树德，小酬冰质洞玲珑。",
        "dynasty": "宋",
        "collection_info": null
    },
    {
        "title": "观物初瓶梅予析为二其一奇而不怪其一怪而不奇  其一",
        "author": "释居简",
        "content": "的皪同枝独擅奇，冲和分寸偶相违。\n不寻别调酬清婉，横玉声中怨孰归。",
        "dynasty": "宋",
        "collection_info": null
    },
    {
        "title": "观物初瓶梅予析为二其一奇而不怪其一怪而不奇  其二",
        "author": "释居简",
        "content": "鹤膝歧分把瘦枝，节拳支局老支离。\n解嘲不入时宜处，只合仪刑月蚀诗。",
        "dynasty": "宋",
        "collection_info": null
    },
    {
        "title": "湖上晓晴",
        "author": "释居简",
        "content": "彤霞暖照碧玻璃，一点蜚光欲堕迟。\n恰似峨眉山半麓，紫兜罗雾布岩时。",
        "dynasty": "宋",
        "collection_info": null
    },
    {
        "title": "寄唐察院",
        "author": "释居简",
        "content": "他日台纲整顿难，独观风旨弗他观。\n修名夙振鸳鸾序，元服絻加獬豸冠。\n已肆浊流堤衮衮，更教华月振团团。\n都人快覩青骢马，不作从前款段看。",
        "dynasty": "宋",
        "collection_info": null
    },
    {
        "title": "渊明画像",
        "author": "释居简",
        "content": "司马家儿历数穷，可能特地振孤踪。\n永怀东土清风远，不把元嘉纪岁终。",
        "dynasty": "宋",
        "collection_info": null
    },
    {
        "title": "龚料院挽章",
        "author": "释居简",
        "content": "涤噐笑相如，呼儿诵子虚。\n诸公方荐鹗，仙舄已骑鱼。\n临餗俄翻鼎，储林未结庐。\n只成几望月，无路问蟾蜍。",
        "dynasty": "宋",
        "collection_info": null
    },
    {
        "title": "钱知府葵窗挽章",
        "author": "释居简",
        "content": "仁者胡为勇，全师不足加。\n一身百夫御，三世四王家。\n修竹老弥动，甘棠春自花。\n白华诗欲补，有子振光华。",
        "dynasty": "宋",
        "collection_info": null
    },
    {
        "title": "谒赵仓使二十一韵",
        "author": "释居简",
        "content": "昔分淮东天，河海幸潜济。\n悠悠不知远，仅一衣带水。\n今兹一道惠，列城洞明伟。\n可望不可及，弱水三万里。\n山林日深窅，踸踔坎井底。\n勇闻誉盛德，半属天下士。\n古调振骚雅，时样列骈俪。\n苦语杂颂咏，恶石必先耆。\n在御必骁腾，在治必精美。\n谨于千虑失，讵忍一得弃。\n谽呀浩如海，就下拓涯涘。\n朝夕不知了，莫测方寸地。\n老我不足为，把茅冷云际。\n楼欠元龙卧，门寻子云倚。\n小振伽梨肩，载整蒙茸刺。\n高视藐豪放，细意问奇字。\n倚门勿麾之，我欲见君子。\n况夫君子乡，畴曩屡游止。\n盖代品题手，声光动天地。\n公乎皆隽髦，愿听星辰履。\n大雅傥可作，郑卫頼一洗。",
        "dynasty": "宋",
        "collection_info": null
    },
    {
        "title": "舟中絮",
        "author": "释居简",
        "content": "弱弄轻阴却又前，析云洴雾不成绵。\n籧篨破处随风入，蓦地因风又出船。",
        "dynasty": "宋",
        "collection_info": null
    },
    {
        "title": "陶窗",
        "author": "释居简",
        "content": "如在羲皇上，都忘我是谁。\n闻钟还入寺，无酒却攒眉。\n篱落西风晚，琴书白昼迟。\n千年续遗响，侧枕答凉飔。",
        "dynasty": "宋",
        "collection_info": null
    },
    {
        "title": "羌村图",
        "author": "释居简",
        "content": "河朔尘昏孰解纷，零丁独走不忘君。\n麻鞋见了重瞳子，还忆江东日暮云。",
        "dynasty": "宋",
        "collection_info": null
    },
    {
        "title": "书先天秀鴈图",
        "author": "释居简",
        "content": "旧随燕燕擅周诗，海北天南却背驰。\n惆怅同经弗同里，好怀长似燕差池。",
        "dynasty": "宋",
        "collection_info": null
    },
    {
        "title": "云锦",
        "author": "释居简",
        "content": "十丈花如织，酣酣拓具区。\n新于机上落，匀似镜中铺。\n容与翠绡幌，渥丹铅粉肤。\n越溪霞湛染，楚梦玉敷腴。\n隋棹新帆远，吴宫小队殊。\n绿欹檠雨盖，碧间褭风蒲。\n勺月清秋冷，生凉暑昼苏。\n天孙旌浦溆，水帝展屠苏。\n红白香无别，明光影可𣂏。\n蜕尘古君子，具体小西湖。\n彷象虽曾赋，形容似按图。\n奚囊如可制，阔剪贮陶珠。",
        "dynasty": "宋",
        "collection_info": null
    },
    {
        "title": "石罅水僊",
        "author": "释居简",
        "content": "缁云浅拂衬中单，苏石蒙茸伴月寒。\n欲与南枝分伯仲，为兄恐自季方难。",
        "dynasty": "宋",
        "collection_info": null
    },
    {
        "title": "石罅兰竹",
        "author": "释居简",
        "content": "篠丛疎薄总虚心，倾国香葩闯石阴。\n不是阿清幽思苦，属谁洴墨写萧森。",
        "dynasty": "宋",
        "collection_info": null
    },
    {
        "title": "酬方司法一首",
        "author": "释居简",
        "content": "五字堪呈佛，投珍颇惜哉。\n汤汤大雅后，衮衮建安来。\n逸思属万象，空庭步几回。\n海陵藕花幕，已为故人开。",
        "dynasty": "宋",
        "collection_info": null
    },
    {
        "title": "刘改之葬昆山山寺下邑人不知葬处  其一",
        "author": "释居简",
        "content": "凌烟不着老风骚，剑沕深云铁未消。\n独欠张华眸子碧，寒芒千丈夜迢迢。",
        "dynasty": "宋",
        "collection_info": null
    },
    {
        "title": "刘改之葬昆山山寺下邑人不知葬处  其二",
        "author": "释居简",
        "content": "酒酹坟头土易干，何如黄鹤断矶船。\n会看潮雪莆萄绿，唤起长鲸快吸川。",
        "dynasty": "宋",
        "collection_info": null
    },
    {
        "title": "书嚮禅师开山石壁",
        "author": "释居简",
        "content": "虎驯石上倚藤枝，细把兴亡问嚮师。\n千柱已随烟焰{火烕}，何如表剎未开时。",
        "dynasty": "宋",
        "collection_info": null
    },
    {
        "title": "雨后",
        "author": "释居简",
        "content": "老火无踪鴈有声，雨絻战伯八纮清。\n西风帆落昆山晓，隠隠青岑玉色明。",
        "dynasty": "宋",
        "collection_info": null
    },
    {
        "title": "中秋月",
        "author": "释居简",
        "content": "月是寻常月，云胡迥鲜洁。\n老火日就灺，尽扫群阴屑。\n三万顷天秋作底，连天灏气清如水。\n金波炫转光流澌，团团曷若初学眉。\n玉虹跨水腰百围，翩然飞佩湖云低。\n尺棰缓把单于笞，且復鞭虹随月飞。\n月中先枝少年日，老蟾老兔曾相识。\n镜裏功名两鬓青，却碾冰轮洞八纮。",
        "dynasty": "宋",
        "collection_info": null
    },
    {
        "title": "送王侍郎改除二首  其一",
        "author": "释居简",
        "content": "阖闾春秋城，风烟俟时振。\n干坤不改色，民物见天定。\n因仍古道漓，靡然随俗移。\n中流屹颓澜，万派皆东之。\n沈机静弗譁，澄湛物斯格。\n和煦生点点，阳春苏頟頟。\n翩翩不容驻，宣化思盟主。\n问之何因尔，去留有常数。\n真宰知何心，惜闲如惜金。\n天悭不容破，破不为佞壬。\n我知真宰心，暂适沧洲趣。\n恐此復偶然，还须济川具。",
        "dynasty": "宋",
        "collection_info": null
    },
    {
        "title": "送王侍郎改除二首  其二",
        "author": "释居简",
        "content": "泉石岂不好，老我泉石心。\n可无鹪鹩枝，来傍威凤林。\n凤兮千仞翔，览德斯下临。\n青冥丛玉霄，洞视潜伏深。\n枪榆六月息，共听朝阳吟。\n梧桐生朝阳，老榦垂层阴。\n夕霭联晨霏，凉入熏风琴。\n扣弦借清商，千里秋沈沈。\n乡来嘲哳声，不復沸釜鬵。\n卷舌绝音响，泯默如病瘖。\n采羽仍嘤嘤，善类还愔愔。\n醴泉与竹实，报效杳莫寻。\n且復事颂祷，耸德齐巍岑。\n词藻苦羞涩，戛击非球琳。\n伫为王者瑞，九成仪韶音。",
        "dynasty": "宋",
        "collection_info": null
    },
    {
        "title": "华亭明行院",
        "author": "释居简",
        "content": "三女冈边寺，楼台旧鬰峩。\n近郊闻梵放，陆地出芬陁。\n天福虽营剎，中原尚枕戈。\n烟尘绝淮海，熨帖看鲸波。",
        "dynasty": "宋",
        "collection_info": null
    },
    {
        "title": "祷雨龙祠",
        "author": "释居简",
        "content": "魃奚为旱虐，亟问海嵎龙。\n山吐四更月，楼敲三迭钟。\n天应怜独苦，年亦岂终凶。\n霹雳轰平地，霶然足四封。",
        "dynasty": "宋",
        "collection_info": null
    },
    {
        "title": "热甚",
        "author": "释居简",
        "content": "四壁除遮障，炎风似炽炉。\n汗随停扇滴，气逐漱冰苏。\n销暑露寒殿，归仁扇暍图。\n一杯槐叶冷，谁致锦屠苏。",
        "dynasty": "宋",
        "collection_info": null
    },
    {
        "title": "贺湖州太守刘右司",
        "author": "释居简",
        "content": "辅郡殊非列郡同，楼居阔着水晶宫。\n胆尝故垒烟尘外，心在清流湛染中。\n看不足山归赋咏，发无余藴到鸿蒙。\n华阳壁记多名辈，先为苏家述长公。",
        "dynasty": "宋",
        "collection_info": null
    },
    {
        "title": "送陈时斋赴湖北宪辟",
        "author": "释居简",
        "content": "曷与元龙别，河梁五字诗。\n多君坚素守，交臂得深知。\n忆过鴈回处，料当梅放时。\n驿驰行卷外，更寄向南枝。",
        "dynasty": "宋",
        "collection_info": null
    },
    {
        "title": "伦间云偕时斋行",
        "author": "释居简",
        "content": "诺重黄金俗，伦名与布齐。\n不情山可改，定见水难西。\n七泽云生砚，千江月透犀。\n寄声种桃者，且在武陵溪。",
        "dynasty": "宋",
        "collection_info": null
    },
    {
        "title": "赵大卿归自四明",
        "author": "释居简",
        "content": "玉轮碾秋旻，一印印百川。\n分光落泾渭，湛染尤澄鲜。\n素魄当清流，似喜清流贤。\n冰澌鑑伊洛，支脉逮涧瀍。\n悠悠涵万象，冏冏洞九渊。\n可照浊水源，岂异投漪涟。\n泾也自由浑，月也亏仍圜。\n各不改故常，亦復无党偏。\n不知夫如何，竟为浑者獧。\n天高杳难问，此理何时宣。",
        "dynasty": "宋",
        "collection_info": null
    },
    {
        "title": "中秋无月寄吴侍郎",
        "author": "释居简",
        "content": "鏖残老火豁瑶空，谁遣云生桂殿东。\n未必清明如五马，故令霶霔洗垂虹。\n凉灯荐喜占晨霁，渴稼怀新乐岁丰。\n遥想半轮秋未老，朣朣襟袖振华风。",
        "dynasty": "宋",
        "collection_info": null
    },
    {
        "title": "送王常熟左藏二首  其一",
        "author": "释居简",
        "content": "常熟端平政，难于子产初。\n有田皆可井，无港不容流。\n龙断家安业，闾阎夜读书。\n山谣出林疃，处处乐樵渔。",
        "dynasty": "宋",
        "collection_info": null
    },
    {
        "title": "送王常熟左藏二首  其二",
        "author": "释居简",
        "content": "志士殊超俗，平常不作奇。\n到官如去日，归橐似来时。\n尚友皆名世，沿流逮武夷。\n由来清操别，端的畏人知。",
        "dynasty": "宋",
        "collection_info": null
    },
    {
        "title": "送赵知丞",
        "author": "释居简",
        "content": "或谓公当去，人谁不喟然。\n独清非衒俗，众丑自憎妍。\n华月终能满，苍蝇弗足扇。\n滔滔五絃水，千里共芳鲜。",
        "dynasty": "宋",
        "collection_info": null
    },
    {
        "title": "善权修造讫事",
        "author": "释居简",
        "content": "林表焕丹碧，化出一段奇。\n乡者未始见，今也其谁为。\n金锡来自闽，萍迹纔止兹。\n跨门怀往昔，视篆恢宏规。\n所立志先定，志定山弗移。\n苦心忘艰勤，伫思常委蛇。\n复道行半天，云影低四垂。\n丛玉坐上天，白花水中坻。\n两忘深且高，旁列崇与卑。\n天人既交际，物我咸熙怡。\n殿以舍空王，空王颦两眉。\n长恐屋打头，东拄西防堕。\n棱层加峭峙，柱础奠仄欹。\n雕零古象设，一一皆新之。\n琐屑与灭裂，整顿靡孑遗。\n凄凉佛前灯，兰膏添满而。\n明光号无尽，安知无尽时。\n咨尔北山密，尔吾无学儿。\n曷如然此灯，千花开不萎。\n鬰密暝云蔽，浩荡刚风吹。\n刚风吹不灭，相配天阳熙。",
        "dynasty": "宋",
        "collection_info": null
    },
    {
        "title": "寄赵左司可斋",
        "author": "释居简",
        "content": "橙露荐华滋，江干记语离。\n断虹收雨后，风马驾潮时。\n梦喜登门娄，书惭去翼迟。\n橙今还可剪，浩荡乡来思。",
        "dynasty": "宋",
        "collection_info": null
    },
    {
        "title": "读曹侍郎去国表",
        "author": "释居简",
        "content": "立螭持橐孰非荣，未若江头一苇轻。\n失侣鸳鸿空怅望，喜归鸥鹭亟将迎。\n雍容谭笑不但已，去就始终如此明。\n疏似南阳出师表，尽倾肝鬲写生平。",
        "dynasty": "宋",
        "collection_info": null
    },
    {
        "title": "寄江东运使唐察院",
        "author": "释居简",
        "content": "勋业可曾看晓镜，垂虹回首鑑澄波。\n明鲜叵惜随时染，瞑眩其如变证何。\n舌在未忘输谔谔，边储聊復办多多。\n骄嘶只识瑶池路，仗下如何噤得他。",
        "dynasty": "宋",
        "collection_info": null
    },
    {
        "title": "强斋高秘阁过访二子侍",
        "author": "释居简",
        "content": "囊粟排金破黑甜，晓来干鹊响晴檐。\n西游佳气作秋爽，东聚列星应夜占。\n双玉佩声随步武，老人躔度动沈潜。\n岂惟萧寺生晶色，白叟黄童亦快瞻。",
        "dynasty": "宋",
        "collection_info": null
    },
    {
        "title": "破山夜集",
        "author": "释居简",
        "content": "出户天疑雪，幡然雨滴檐。\n未飞盈尺霰，先失半规蟾。\n写壁催更尽，衔枚戒夜严。\n却须重刻烛，橐粟剪纤纤。",
        "dynasty": "宋",
        "collection_info": null
    },
    {
        "title": "次丘监丞破山夜集并纤字韵  其一",
        "author": "释居简",
        "content": "领客能官样，鸳鸿戢翼随。\n题无流处叶，续有醉时诗。\n听雨思归者，寻梅且已之。\n小池疏积淤，何必赋盆池。",
        "dynasty": "宋",
        "collection_info": null
    },
    {
        "title": "次丘监丞破山夜集并纤字韵  其二",
        "author": "释居简",
        "content": "拟把南枝雪，簪坡醉帽檐。\n袖春如有脚，鑑冰影无蟾。\n采笔吟方勇，长城令更严。\n僧房虽冷落，简古发秾纤。",
        "dynasty": "宋",
        "collection_info": null
    },
    {
        "title": "万竹陈兄伯仲相过",
        "author": "释居简",
        "content": "伯埙曾奏雅，仲氏又同参。\n眼白难为俗，衫青定出蓝。\n缀虫灯剪娄，谈麈鼎分三。\n寂寞空山曙，无从驻两骖。",
        "dynasty": "宋",
        "collection_info": null
    },
    {
        "title": "送王梁山",
        "author": "释居简",
        "content": "置书学剑漫游畋，百万樗蒱一掷先。\n结客缔交南荡寺，买花载酒后湖船。\n三边百险常单骑，五马双旌未十年。\n莫作杨州贵人样，兜牟更解出貂蝉。",
        "dynasty": "宋",
        "collection_info": null
    },
    {
        "title": "谢乔丞相",
        "author": "释居简",
        "content": "神枢卓绝当环中，物物虚应无终穷。\n华风一点妙埏埴，精神千里看折衝。\n判然经济归详炼，有若星光绕檀篆。\n崎岖诘曲到无余，冷地静分千绪乱。\n空山触蛮亦云惨，山鬼陆梁僧䫲颔。\n施及无求益见真，惠当适用偏多感。\n千古拓提成再造，百粉直惭酬不了。\n垣傍紫微何处祝，道场山顶何山麓。",
        "dynasty": "宋",
        "collection_info": null
    },
    {
        "title": "题丘使君竹坡",
        "author": "释居简",
        "content": "人间苦炎热，君家窗户凉。\n人间苦埃壒，君家如潇湘。\n入门洞真趣，绕户皆篔筜。\n华月筛碎金，鲜风戛丛琅。\n初疑低地碧，忽观拂云长。\n不倚见特立，侧挺终弗僵。\n弗延醉名流，只着雏凤凰。\n奇草时自芬，幽兰时自芳。\n歌鸟时自新，风玉时自锵。\n枯榆与老柳，莫蔓夫子墙。\n墙固不在高，赐也不足方。\n市声辟三舍，苔痕宽一方。\n衡斜露头角，扶疎严奥堂。\n凉熏入冰弦，古轸横石床。\n悠然于此时，物我各两忘。\n孰辨桀与跖，更说羲与皇。\n无人不种花，长恐负艷阳。\n我则异于是，无復相较量。\n藏春在怀袖，不使蜂蝶狂。\n愿结虚心友，晚节同苍苍。",
        "dynasty": "宋",
        "collection_info": null
    },
    {
        "title": "宿化度",
        "author": "释居简",
        "content": "烈日炖云僦一单，曲肱聊復谢轻纨。\n梦回不復疑蝴蝶，疑是蟾枝宿广寒。",
        "dynasty": "宋",
        "collection_info": null
    },
    {
        "title": "宿天目山西浄行寺",
        "author": "释居简",
        "content": "有水有石又有竹，竹裏僧窗皆面山。\n沆瀣弗胜和玉屑，可能来隠碧孱颜。",
        "dynasty": "宋",
        "collection_info": null
    },
    {
        "title": "送吴侍郎婺州之官",
        "author": "释居简",
        "content": "坤维日望虏尘消，鸳序坤珍压大僚。\n持橐爱兄同法从，牧羊友弟并僊镳。\n清流未涨双溪碧，浮俗先传五袴谣。\n八咏断弦如可续，为君折苇度秋潮。",
        "dynasty": "宋",
        "collection_info": null
    },
    {
        "title": "送吴尚书温州之官",
        "author": "释居简",
        "content": "纔指金华饯阿连，永嘉迓吏復联翩。\n东藩等是二千石，此乐已无三百年。\n学士即真尤鲜俪，使君独立恐难先。\n懒云倘借鲜风便，容与东西刺史天。",
        "dynasty": "宋",
        "collection_info": null
    },
    {
        "title": "礼韶国师塔",
        "author": "释居简",
        "content": "不到通玄顶，如何见国师。\n了无心外法，丧却目前机。\n法眼那知此，天台復谶谁。\n三峰高岌岌，孤塔更巍巍。",
        "dynasty": "宋",
        "collection_info": null
    },
    {
        "title": "礼此庵塔",
        "author": "释居简",
        "content": "痛遭圆悟手，悔上毒龙冈。\n义断生难续，冤深死弗忘。\n出言非动口，验贼不须赃。\n火后红莲舌，堂堂现广长。",
        "dynasty": "宋",
        "collection_info": null
    },
    {
        "title": "礼真歇了菩萨塔",
        "author": "释居简",
        "content": "洞上芙蓉老，残花发旧枝。\n话行三十载，瑞应半千期。\n一掌空凡圣，羣灵入范围。\n老胡如不会，却许老胡知。",
        "dynasty": "宋",
        "collection_info": null
    },
    {
        "title": "礼光状元塔",
        "author": "释居简",
        "content": "江湖行脚后，洋屿吃拳初。\n死路从头活，生涯尽底除。\n纤毫无着实，万口错传虚。\n金锁今犹暖，同心媿瞎馿。",
        "dynasty": "宋",
        "collection_info": null
    },
    {
        "title": "礼应庵塔",
        "author": "释居简",
        "content": "直指心成曲，单传蔓更滋。\n全身入荒草，赤膊上东司。\n一向攻人短，多方徇己私。\n杨歧五世后，作者不如斯。",
        "dynasty": "宋",
        "collection_info": null
    },
    {
        "title": "礼别峰塔",
        "author": "释居简",
        "content": "济北参天树，何时此活埋。\n人天知敬畏，佛祖惮挤排。\n父祖万人杰，儿孙一样乖。\n𣰦毶穿布衲，谁復裹芒鞵。",
        "dynasty": "宋",
        "collection_info": null
    },
    {
        "title": "礼密庵塔",
        "author": "释居简",
        "content": "监本白拈贼，行家福建僧。\n分甘行异类，名不挂传灯。\n一句定宗旨，通身是葛藤。\n葛藤桩倒也，此道復中兴。",
        "dynasty": "宋",
        "collection_info": null
    },
    {
        "title": "礼尼总持塔",
        "author": "释居简",
        "content": "诵莲华品谤斯经，业识芬陀舌上生。\n旧日阿閦如再见，定应无此恶名声。",
        "dynasty": "宋",
        "collection_info": null
    },
    {
        "title": "拟寒山送明达二侍者归蜀",
        "author": "释居简",
        "content": "不住有佛处，不住无佛处。\n万里一条铁，孤鸾无伴侣。\n无处不蹉过，有处还却步。\n挂角少羚羊，枯桩多死兔。\n达也二十九，兴尽復回首。\n简也四十余，寸长竟何有。\n人皆笑我愚，我愚学未就。\n扑碎古菱花，孰与分妍丑。",
        "dynasty": "宋",
        "collection_info": null
    },
    {
        "title": "拟寒山送洪州因上人省母",
        "author": "释居简",
        "content": "为法来寻访，病眼翳花发。\n为母復归去，特地重添屑。\n父母所生口，终不为汝说。\n问之何因尔，吾尝于此切。",
        "dynasty": "宋",
        "collection_info": null
    },
    {
        "title": "拟寒山送吉州寿侍者奔父母丧",
        "author": "释居简",
        "content": "家书报平安，父母没荒草。\n回首寂无覩，闭眼长相照。\n合笑不合哭，旷情远相吊。\n虽云朴实头，掠虚尤不少。",
        "dynasty": "宋",
        "collection_info": null
    },
    {
        "title": "送遂宁海泉州权二友  其一",
        "author": "释居简",
        "content": "狐涎纔点着，病已在膏肓。\n跳入野狐队，聊施起死方。\n瞥然馿性发，护短不从长。\n无地容栖泊，全身在帝乡。",
        "dynasty": "宋",
        "collection_info": null
    },
    {
        "title": "送遂宁海泉州权二友  其二",
        "author": "释居简",
        "content": "权也名家驹，遇我以父执。\n谓可张吾军，咄咄反见逼。\n惯以劣閗胜，况乃缓缚急。\n福建与漳泉，佗州终不及。",
        "dynasty": "宋",
        "collection_info": null
    },
    {
        "title": "送復书状归温州",
        "author": "释居简",
        "content": "玉几两年余，咏归何草草。\n曹溪一宿觉，知几良不早。\n一人不解禅，一人不解道。\n全主復全宾，扶起仍扶倒。",
        "dynasty": "宋",
        "collection_info": null
    },
    {
        "title": "送祖柏庭知客归乡",
        "author": "释居简",
        "content": "十载区区探海藏，怀藏如意来寻访。\n直造凌霄峰顶上。\n逢大匠，一锤击碎真佳赏。\n活计从兹俱扫荡，等闲平地滔天浪。\n万里风云都一桨。\n尤宏放，折衝佛祖休相让。",
        "dynasty": "宋",
        "collection_info": null
    },
    {
        "title": "空东山忌日",
        "author": "释居简",
        "content": "笑别金銮归玉几，鳗井无风波浪起。\n中兴天子紫泥新，老牛特地重穿鼻。\n风云腾踏庆三朝，端自灵山同受记。\n龙湫坐断最高峰，圣谛提持第一义。\n侬家虀瓮深无底，炎炎毒气难迴避。\n瓠落有容无滴水，无限英灵都浸死。\n有时却作死马医，绝后再苏知几几。\n忽闻拂袖下层翠，江上截流航一苇。\n一箇闲人天地间，迈古超今谁敢拟。\n浮图影裏旧经行，祖祢余殃今未已。\n更运深慈等大千，毒种绵绵亦如是。",
        "dynasty": "宋",
        "collection_info": null
    },
    {
        "title": "谢昌鑑堂",
        "author": "释居简",
        "content": "三年雪峰居，饱吃雪峰饭。\n不弄死鳖鼻，终日视云汉。\n众狙纷喜怒，我侬只管看。\n鑑堂赏此音，一唱復三嘆。\n无端高索价，担起睦州板。\n问之何因尔，佛法不怕烂。",
        "dynasty": "宋",
        "collection_info": null
    },
    {
        "title": "送雪峰殿主化灯油兼简临川道友",
        "author": "释居简",
        "content": "沈沈古殿寒光射，金色同然无昼夜。\n万象森罗影现中，盲者还同覆盆下。\n周禅见渠不瞥地，金色光中重按指。\n散作人间无尽灯，直下翻身光影裏。\n只今此话难藏覆，掉头径出烟萝去。\n不是临川旧赏音，此段风流与谁举。",
        "dynasty": "宋",
        "collection_info": null
    },
    {
        "title": "寄元柏庭",
        "author": "释居简",
        "content": "慧林未试击虎术，已觉堂前草狼藉。\n更说全提与半提，大空小空皆辟易。\n壁立万仞二十年，不与诸方较目前。\n愿从伏波老禅将，相与掎角摧其坚。\n龙门余波靡不至，矻然中流一人耳。\n事难方见丈夫心，委地宏纲看振起。",
        "dynasty": "宋",
        "collection_info": null
    },
    {
        "title": "送琦后堂住荐福",
        "author": "释居简",
        "content": "锦屏之英老大隋，孤芳寄林非所宜。\n南堂特榻越常轨，东山陷虎藏深机。\n稽山之琦后来秀，倔强不落古人后。\n后堂新破北山荒，夺食驱耕夸敏手。\n古已往矣不可觅，胡为区区蹈陈迹。\n衲僧怀袖捲风云，何地不容轰霹雳。\n吾常学古不学今，确持谠直甘陆沈。\n顾影自立时自箴，舍公其谁知此心。\n公今老牯群中去，转位回机头角露。\n所存匪石不可移，万里骁腾在初步。",
        "dynasty": "宋",
        "collection_info": null
    },
    {
        "title": "送权孤云为母归乡",
        "author": "释居简",
        "content": "不踞千峯万峰顶，谩劳半座分双径。\n情知覆水不容收，再向鄮峰提此令。\n大器晚成天所托，不怕者些浑烂却。\n俯视群飞已刺天，未反掌间仍扑落。\n试从列祖图中看，古注与谁同一眼。\n浊港渡头无姓儿，睦州城西老担板。",
        "dynasty": "宋",
        "collection_info": null
    },
    {
        "title": "寄愿毒果",
        "author": "释居简",
        "content": "毒果才登灵鹫峰，南山马群为一空。\n鹫峰亦復无所容，寂寥风味南山同。\n聋人有耳固不聪，双眼復随双耳聋。\n苞苴公行丧真风，祝鮀之佞为正宗。\n有生穷极变则通，公无留滞蒿蓬中。\n行看劲气嘘长虹，拈出死蛇为活龙。",
        "dynasty": "宋",
        "collection_info": null
    },
    {
        "title": "岩首座母死归自灵隠以此唁之",
        "author": "释居简",
        "content": "望断灵山消息绝，不復倚门吹白髮。\n或从西向问归程，腊月莲花随步发。\n灵山上首翻途辙，临丧不哀非旷达。\n回首一会俨然在，将此深心奉尘剎。",
        "dynasty": "宋",
        "collection_info": null
    },
    {
        "title": "送潜兄归西山",
        "author": "释居简",
        "content": "虚空讲得花狼藉，正坐膏肓必死疾。\n西山一去杳无闻，空使修名光照日。\n阿潜竭斗不如是，昼不暇食夜不寐。\n凛然铁石乃其心，要出古人一头地。\n只今猛省天平错，乌藤影动千山邈。\n到家消息在途中，莫向途中小了却。",
        "dynasty": "宋",
        "collection_info": null
    },
    {
        "title": "送六人起雪峰归江西",
        "author": "释居简",
        "content": "西河狮子迷子诀，馿年梦见者一橛。\n若谓六人成大器，何得人荒仍路绝。\n古涧瞪目不见底，透得网来犹滞水。\n六鰲矫首抃三山，霹雳一声平地起。\n直下罗笼不肯住，行看为云復为雨。\n浪花翻处看龙翔，掀倒江西葛藤树。",
        "dynasty": "宋",
        "collection_info": null
    },
    {
        "title": "寄西禅骥无称",
        "author": "释居简",
        "content": "凌霄峰顶三年别，信亦不通书不达。\n怡山素约已休论，更欲染云歌一钵。\n鹪鹩一枝在林杪，三穴空嗟秋兔狡。\n况復疎慵与世乖，乘流却把乌藤拗。\n随流入流眼卓朔，胸中泾渭元清浊。\n曲为今时一线通，老鼠何妨入牛角。\n无限旁观皆罔措，它家自有通霄路。\n此理明明说向谁，笑倒无称老禅虎。",
        "dynasty": "宋",
        "collection_info": null
    },
    {
        "title": "海门",
        "author": "释居简",
        "content": "目断沧溟徒却步，此中岂是无门户。\n不犯波澜过得来，海天风月无分付。",
        "dynasty": "宋",
        "collection_info": null
    },
    {
        "title": "泽侍者参随硖山琛老觅语",
        "author": "释居简",
        "content": "硖山一关无锁钥，从门入者踏不着。\n若是行家上上流，肯向那边轻着脚。\n泽禅已是失照顾，不觉全身在裏许。\n莫嫌裏许寂寥生，记取硖山最初句。",
        "dynasty": "宋",
        "collection_info": null
    },
    {
        "title": "送振上人归永康",
        "author": "释居简",
        "content": "未发足时已超越，万里岷江滥觞发。\n瞻风拨草走天涯，滔天汩汩谁能过。\n太湖死水混不得，浊泾清渭明如日。\n重向西湖疏正脉，渺渺狂澜归一滴。\n只今滴水既还源，四海一味忘中边。\n岷山之人莫轻忽，平地行看涨溟渤。",
        "dynasty": "宋",
        "collection_info": null
    },
    {
        "title": "送达上人归乡",
        "author": "释居简",
        "content": "肯堂不晓巴蜀音，卍庵错以心传心。\n当时尽道有分付，一盲众盲讹至今。\n上人觑破便西泝，丑恶却须善藏护。\n若也轻轻露一斑，连汝恶名无雪处。",
        "dynasty": "宋",
        "collection_info": null
    },
    {
        "title": "送晖上人辞拙庵老人过灵隠",
        "author": "释居简",
        "content": "退栏老{牜占}饶竭斗，云卧指南成过咎。\n阿师一见便回首，不復待渠开臭口。\n冷泉眼耳一关{尢叟}，见闻绝处谁深委。\n为伊拈出者些儿，占取明窗下单位。",
        "dynasty": "宋",
        "collection_info": null
    },
    {
        "title": "与开老",
        "author": "释居简",
        "content": "自负平生识湛庵，只今又与阿戎谈。\n须知父子不传底，岂在南询五十三。",
        "dynasty": "宋",
        "collection_info": null
    },
    {
        "title": "送真上人归洋川",
        "author": "释居简",
        "content": "卓地无锥强点胸，不知将底当家风。\n横行海上无知己，气宇轩昂入汉中。",
        "dynasty": "宋",
        "collection_info": null
    },
    {
        "title": "倦庵王德政",
        "author": "释居简",
        "content": "有耳慵将听是非，无心只据目前机。\n不随十二时辰去，却解差排十二时。",
        "dynasty": "宋",
        "collection_info": null
    },
    {
        "title": "和刘文伯春牛韵",
        "author": "释居简",
        "content": "不独分身在此州，通身灰土浑常牛。\n一从恼乱春风后，千古春风不断头。",
        "dynasty": "宋",
        "collection_info": null
    },
    {
        "title": "吊朱坚老",
        "author": "释居简",
        "content": "昔日当轩百步威，几人到此竖降旗。\n若非居士通方眼，谁识川僧陷虎机。",
        "dynasty": "宋",
        "collection_info": null
    },
    {
        "title": "送定上人归潼川",
        "author": "释居简",
        "content": "故国江山杳霭中，半千尊者驻灵踪。\n知君万里飞归锡，已竖降旗立下风。",
        "dynasty": "宋",
        "collection_info": null
    },
    {
        "title": "感山读萝湖野录呈云卧庵主  其一",
        "author": "释居简",
        "content": "住山活计一般无，不数朣朣照乘珠。\n试探箧中何所有，珠回玉转一萝湖。",
        "dynasty": "宋",
        "collection_info": null
    },
    {
        "title": "感山读萝湖野录呈云卧庵主  其二",
        "author": "释居简",
        "content": "管城饶舌析玄微，一字何曾疗得饥。\n文彩既彰非得已，知音未举要先知。",
        "dynasty": "宋",
        "collection_info": null
    },
    {
        "title": "送善藏主出岭  其一",
        "author": "释居简",
        "content": "一度遭佗痒处抓，愤然回首要翻交。\n谁知到后重遭毒，劫石销时恨不消。",
        "dynasty": "宋",
        "collection_info": null
    },
    {
        "title": "送善藏主出岭  其二",
        "author": "释居简",
        "content": "老汉柽样已活埋，七闽从此更无灾。\n可怜毒种收余毒，虎行狼心挽不回。",
        "dynasty": "宋",
        "collection_info": null
    },
    {
        "title": "送二僧见拙庵老人",
        "author": "释居简",
        "content": "道契圣天子，年高王老师。\n恶声人不喜，拙处佛犹疑。\n未委闻名后，何如觌面时。\n欲言言不及，落赚自然知。",
        "dynasty": "宋",
        "collection_info": null
    },
    {
        "title": "和海藏主韵",
        "author": "释居简",
        "content": "海涵地负避无门，万象森罗托此恩。\n万象之中全体露，胸襟流出尽干坤。",
        "dynasty": "宋",
        "collection_info": null
    },
    {
        "title": "题手轴十六罗汉送洪兄归剑州  其一",
        "author": "释居简",
        "content": "钝根捏怪辱先宗，写影图形在此中。\n今日卷舒都在我，看渠何处现神通。",
        "dynasty": "宋",
        "collection_info": null
    },
    {
        "title": "题手轴十六罗汉送洪兄归剑州  其二",
        "author": "释居简",
        "content": "七八千里剑门路，十五六僧方外人。\n拟欲大家携手去，为伊公验不分明。",
        "dynasty": "宋",
        "collection_info": null
    },
    {
        "title": "书行在化主圆上人簿面",
        "author": "释居简",
        "content": "象骨峰头蟾皎皎，凤凰池上影团团。\n欲明千里同风底，未出门时话已圆。",
        "dynasty": "宋",
        "collection_info": null
    },
    {
        "title": "书建宁化主簿",
        "author": "释居简",
        "content": "高人金锡已凌云，零落余香片片新。\n信手拈来还扬却，和风散作万家春。",
        "dynasty": "宋",
        "collection_info": null
    },
    {
        "title": "黄机先浄慈庵",
        "author": "释居简",
        "content": "智周万有神逾浄，忍极无生力更慈。\n认得青氊元旧物，大书深刻慰时思。",
        "dynasty": "宋",
        "collection_info": null
    },
    {
        "title": "送化主",
        "author": "释居简",
        "content": "业识忙忙不负渠，闹中做取静工夫。\n归来桶底连柆脱，番笑当年老大愚。",
        "dynasty": "宋",
        "collection_info": null
    },
    {
        "title": "行者求僧",
        "author": "释居简",
        "content": "尝尽丛林苦与甜，九天雨露未曾霑。\n相逢作者开青眼，千尺浮图看合尖。",
        "dynasty": "宋",
        "collection_info": null
    },
    {
        "title": "悦上人月谷",
        "author": "释居简",
        "content": "谷神不死，灵光独耀。\n光景俱忘，头头失照。\n同声相应了无遗，此音妙赏从来少。",
        "dynasty": "宋",
        "collection_info": null
    },
    {
        "title": "送哲老上金山",
        "author": "释居简",
        "content": "夹山散众到华亭，千古令人恨不平。\n底事覆车犹不戒，行看此祸又重新。",
        "dynasty": "宋",
        "collection_info": null
    },
    {
        "title": "送称大师归泉南",
        "author": "释居简",
        "content": "曾郎蔡柳与天冠，鼻孔元来不两般。\n总被上人亲见了，放憨尽好受人瞒。",
        "dynasty": "宋",
        "collection_info": null
    },
    {
        "title": "送默老住涵清",
        "author": "释居简",
        "content": "逆水波心击怒雷，老珣全体入廛来。\n行看万里无云翳，又把青天骂一回。",
        "dynasty": "宋",
        "collection_info": null
    },
    {
        "title": "化姜",
        "author": "释居简",
        "content": "天生糙辣少沤和，只者星儿未足多。\n拈出自然调众口，舌头无眼也誵讹。",
        "dynasty": "宋",
        "collection_info": null
    },
    {
        "title": "酬演维那",
        "author": "释居简",
        "content": "踢卓藏身已见赃，至今犹未识宗纲。\n自余漆桶尤堪笑，食在唇边不得噇。",
        "dynasty": "宋",
        "collection_info": null
    },
    {
        "title": "送琛老住硖山",
        "author": "释居简",
        "content": "珍御权收挂垢衣，憨憨稳放一头低。\n全身直入草裏辊，东倒何妨復攂西。",
        "dynasty": "宋",
        "collection_info": null
    },
    {
        "title": "送普贤智老住洋屿庵",
        "author": "释居简",
        "content": "狡兔久居狮子窟，妙喜家风已干没。\n普贤玉象自何来，无限黄尘起溟渤。",
        "dynasty": "宋",
        "collection_info": null
    },
    {
        "title": "月巢",
        "author": "释居简",
        "content": "小小一枝足，寥寥万象空。\n踢翻旧窠窟，谁在月明中。",
        "dynasty": "宋",
        "collection_info": null
    },
    {
        "title": "毒果",
        "author": "释居简",
        "content": "恶木枝头起祸胎，丛林又见泼天灾。\n就窠打劫为深孽，更把余殃累后来。",
        "dynasty": "宋",
        "collection_info": null
    },
    {
        "title": "镜庵",
        "author": "释居简",
        "content": "毫髮难藏覆，临台子细观。\n龙门无宿客，对舞失孤鸾。",
        "dynasty": "宋",
        "collection_info": null
    },
    {
        "title": "咄庵",
        "author": "释居简",
        "content": "咄地一下，好肉剜疮。\n更安名字，雪上加霜。",
        "dynasty": "宋",
        "collection_info": null
    },
    {
        "title": "月窗",
        "author": "释居简",
        "content": "一转月窗语，全超言象前。\n无人知此意，令我忆南泉。",
        "dynasty": "宋",
        "collection_info": null
    },
    {
        "title": "送庆兄往凤台见无用",
        "author": "释居简",
        "content": "灵山退席向西来，逐恶随邪挽不回。\n任是丹山真种草，也须亲到凤凰台。",
        "dynasty": "宋",
        "collection_info": null
    },
    {
        "title": "送定上人持钵",
        "author": "释居简",
        "content": "末流蹈袭箕裘业，葛藤窠裏深渔猎。\n冷泉那畔激颓波，不怕长廊卷风叶。\n小空绝乳气食牛，百步之威生电眸。\n一声震怒风万壑，反睨其母如深雠。\n只今无奈恶叉聚，掉头紫帽峰前去。\n格外无人深领取，从上爪牙莫轻露。",
        "dynasty": "宋",
        "collection_info": null
    },
    {
        "title": "上方化席",
        "author": "释居简",
        "content": "上方秘密安乐法，父子至亲终不传。\n打得席归渠自会，曲肱听雨听风眠。",
        "dynasty": "宋",
        "collection_info": null
    },
    {
        "title": "送淳首座归跨鰲  其一",
        "author": "释居简",
        "content": "陆海当年稳跨鰲，无端理钓入惊涛。\n只今深省十年错，却笑从前立处高。",
        "dynasty": "宋",
        "collection_info": null
    },
    {
        "title": "送淳首座归跨鰲  其二",
        "author": "释居简",
        "content": "不打诸方死葛藤，冷看时样巧番腾。\n卷衣深入家山去，何处觅渠刀斧痕。",
        "dynasty": "宋",
        "collection_info": null
    },
    {
        "title": "化盐",
        "author": "释居简",
        "content": "曾经万锻不消融，从此功归鼎鼐中。\n四海丛林今淡薄，何妨随处展家风。",
        "dynasty": "宋",
        "collection_info": null
    },
    {
        "title": "送修藏主",
        "author": "释居简",
        "content": "同苦同甘只此心，眼开方始觉冤深。\n先师本自无灵骨，辄莫区区别处寻。",
        "dynasty": "宋",
        "collection_info": null
    },
    {
        "title": "送岩运庵归四明",
        "author": "释居简",
        "content": "大庾岭头提不起，卢老蒙山俱失利。\n后人不解革前非，递相欺诳真儿戏。\n老岩不负灵山记，扬下金襕如弊屣。\n直饶灭却不传底，争似莫遭渠钝置。\n破庵一语如雷霆，聋者有耳那得闻。\n若谓不闻越情量，蹉过堂堂大人相。",
        "dynasty": "宋",
        "collection_info": null
    },
    {
        "title": "干塔顶",
        "author": "释居简",
        "content": "休观平地棱层，只要当头辨的。\n道人老手能高，向上为渠拈出。",
        "dynasty": "宋",
        "collection_info": null
    },
    {
        "title": "送正知客归省母",
        "author": "释居简",
        "content": "拟动归心路已差，直饶归得亦无家。\n倚门自是难忘母，据令从来不识爷。",
        "dynasty": "宋",
        "collection_info": null
    },
    {
        "title": "赠心鉴相士",
        "author": "释居简",
        "content": "被褐怀珍眼力高，区区不復数秋毫。\n从来方才湛如水，万象森罗何处逃。",
        "dynasty": "宋",
        "collection_info": null
    },
    {
        "title": "玉岩",
        "author": "释居简",
        "content": "颓然顽石，粹然妙藴。\n全假全真，壁立万仞。",
        "dynasty": "宋",
        "collection_info": null
    },
    {
        "title": "化席帘",
        "author": "释居简",
        "content": "除却障时生却碍，不通风处却通方。\n直饶影草能回互，八面玲珑底处藏。",
        "dynasty": "宋",
        "collection_info": null
    },
    {
        "title": "诺庵",
        "author": "释居简",
        "content": "善应物无外，全身在帝乡。\n不妨横点首，平等印诸方。",
        "dynasty": "宋",
        "collection_info": null
    },
    {
        "title": "刺血冩经解祠部逋",
        "author": "释居简",
        "content": "幽馥腾刍草，余春散妙莲。\n若无皮下血，宝所待馿年。",
        "dynasty": "宋",
        "collection_info": null
    },
    {
        "title": "送正全化主",
        "author": "释居简",
        "content": "告人觅饭与人吃，伸脚总在缩脚裏。\n底事身心太不臧，要令饱不知惭愧。",
        "dynasty": "宋",
        "collection_info": null
    },
    {
        "title": "白衣文简浄人呈度牒",
        "author": "释居简",
        "content": "袖出天书喜动容，从来汗马不言功。\n长鞭未举追风去，回首相寻异类中。",
        "dynasty": "宋",
        "collection_info": null
    },
    {
        "title": "觉无象侄湛沙弥求僧",
        "author": "释居简",
        "content": "天台无象老瞎秃，妙转一机曾啮镞。\n射虎归来死不侯，肯逐儿曹驾羊鹿。\n诸方浩浩只如许，谁信此翁元不死。\n阿戎头角又峥嵘，一段风流都付与。",
        "dynasty": "宋",
        "collection_info": null
    },
    {
        "title": "答復之书记",
        "author": "释居简",
        "content": "万别千差皆直指，攻非端的成攻是。\n泼撒一回须尽底。\n藏头鼻，定盘星上无些子。\n同者自同渠自异，纔分同异尤多事。\n翻着袜头王梵志。\n休特地，弄潮人在洪波裏。",
        "dynasty": "宋",
        "collection_info": null
    },
    {
        "title": "送乘侍者归宁",
        "author": "释居简",
        "content": "佛既强名嫌不做，亲犹未老已归休。\n信邪倒见难调护，更復区区笑睦州。",
        "dynasty": "宋",
        "collection_info": null
    },
    {
        "title": "行者刺血写莲经求度",
        "author": "释居简",
        "content": "七卷六万言，十指一滴血。\n尽是一乘法，无同亦无别。\n看佗禅讲相讥剑佩，大似羊鹿强分途辙。\n尽教他火宅前各自东西，更休说化城中普请超越。\n汝但逐字冩过，逐字点发，一点着一点，一丿着一丿。\n应以比丘身得度者，即现比丘身而为说。",
        "dynasty": "宋",
        "collection_info": null
    },
    {
        "title": "送柔维那",
        "author": "释居简",
        "content": "出院何妨更罚钱，子承父业且馿年。\n五峯不是藏牙爪，不使诸方取次传。",
        "dynasty": "宋",
        "collection_info": null
    },
    {
        "title": "送昕兄归灵隠",
        "author": "释居简",
        "content": "咬定牙关百念灰，巾单一日两番开。\n灵山近日无消息，踢起从头探一回。",
        "dynasty": "宋",
        "collection_info": null
    },
    {
        "title": "饶州宗维那",
        "author": "释居简",
        "content": "三印高风久寂寥，何妨辨地且从苗。\n同行共住不相识，须信饶州不可饶。",
        "dynasty": "宋",
        "collection_info": null
    },
    {
        "title": "韶知客",
        "author": "释居简",
        "content": "育王浑不奈伊何，脚跨天童又倒戈。\n不是浙僧全杀活，成人应少败人多。",
        "dynasty": "宋",
        "collection_info": null
    },
    {
        "title": "尼童携无象书求疏",
        "author": "释居简",
        "content": "初祖传心到女流，后人应合奋前修。\n若还再见阿閦国，一段风光扫土休。",
        "dynasty": "宋",
        "collection_info": null
    },
    {
        "title": "送正侍者",
        "author": "释居简",
        "content": "光明一段自沈埋，大胆粗心用得乖。\n若谓一时谩得过，阇黎大似不曾斋。",
        "dynasty": "宋",
        "collection_info": null
    },
    {
        "title": "峭庵",
        "author": "释居简",
        "content": "平常无事皆奇险，彼此忘机又葛藤。\n坐在他家平展处，脚头脚底更棱层。",
        "dynasty": "宋",
        "collection_info": null
    },
    {
        "title": "送融副寺归潼川",
        "author": "释居简",
        "content": "未出门时一款招，至今遗恨杳难消。\n翻然自觉无恩怨，万里家山未是遥。",
        "dynasty": "宋",
        "collection_info": null
    },
    {
        "title": "龙游行者求僧",
        "author": "释居简",
        "content": "为僧要度牒，此理与古背。\n是真出家儿，俱付形骸外。\n千里在初步，百进须一退。\n索性吵丛林，东倒復西攂。",
        "dynasty": "宋",
        "collection_info": null
    },
    {
        "title": "泣竹院南老  其一",
        "author": "释居简",
        "content": "破碎沙盆不足传，等闲拈出又完全。\n无人眨上眉毛看，误作鸾胶续断弦。",
        "dynasty": "宋",
        "collection_info": null
    },
    {
        "title": "泣竹院南老  其二",
        "author": "释居简",
        "content": "坐断家山得计深，秤锤何必话浮沈。\n豁开户牖无回互，百鸟依前勿处寻。",
        "dynasty": "宋",
        "collection_info": null
    },
    {
        "title": "寄岩运庵",
        "author": "释居简",
        "content": "报慈打底错流通，举家大小都诈聋。\n人人诈得十分似，检点将来牛马风。\n阿师不入者保社，真尚不存那忍诈。\n正传若在瞎馿边，开眼堂堂误天下。",
        "dynasty": "宋",
        "collection_info": null
    },
    {
        "title": "送忠州悟上人归乡",
        "author": "释居简",
        "content": "半人所在也经过，簸土扬尘出网罗。\n巫峡苍苍烟雨裏，竹枝不唱旧时歌。",
        "dynasty": "宋",
        "collection_info": null
    },
    {
        "title": "干浴",
        "author": "释居简",
        "content": "至老从生臭革囊，知他费了几盆汤。\n更言妙触宣明底，埋没光明古佛堂。",
        "dynasty": "宋",
        "collection_info": null
    },
    {
        "title": "南藏主",
        "author": "释居简",
        "content": "伽梨一臂云零乱，云锦毳衣终不换。\n佛法兴亡总不知，续燄联芳且缓缓。\n截流过了復随流，秦地难拘汉不收。\n疥狗生天非所愿，神僊自古不封侯。\n马胜威仪过成谄，波离轨范休沙魇。\n若教自作杜丛林，敢保诸万大段欠。",
        "dynasty": "宋",
        "collection_info": null
    },
    {
        "title": "决定信斋不遇  其一",
        "author": "释居简",
        "content": "不二门高八字开，寥寥不见一人来。\n从门入者居门外，却笑时人点额回。",
        "dynasty": "宋",
        "collection_info": null
    },
    {
        "title": "决定信斋不遇  其二",
        "author": "释居简",
        "content": "不将柔橹钉桩摇，等视安流与怒潮。\n若谓他家本无事，须知滴水也难消。",
        "dynasty": "宋",
        "collection_info": null
    },
    {
        "title": "行者求僧",
        "author": "释居简",
        "content": "求僧囊勿一钱看，诵彻莲花六万言。\n久客长安虽自乐，得鱼应合早忘筌。",
        "dynasty": "宋",
        "collection_info": null
    },
    {
        "title": "行者塑观音",
        "author": "释居简",
        "content": "行家佛来也不着，尔塑观音无乃错。\n怜渠无处着浑身，却许汝曹高一着。",
        "dynasty": "宋",
        "collection_info": null
    },
    {
        "title": "元晖求僧",
        "author": "释居简",
        "content": "入我门庭着我衣，面前说是背还非。\n从来不作大人相，要箇传家五逆儿。",
        "dynasty": "宋",
        "collection_info": null
    },
    {
        "title": "香篆",
        "author": "释居简",
        "content": "明明印板脱将来，簇巧攒花引麝煤。\n不向死灰然活火，此中一线若为开。",
        "dynasty": "宋",
        "collection_info": null
    },
    {
        "title": "行者冩经求僧",
        "author": "释居简",
        "content": "风云时至谩书经，点墨工夫过点尘。\n只改旧时行李处，依然不改旧时人。",
        "dynasty": "宋",
        "collection_info": null
    },
    {
        "title": "觉海铸钟",
        "author": "释居简",
        "content": "须弥顶上声犹在，林浦山中簴久虚。\n任是雪峰千五百，呼来喝散总由渠。",
        "dynasty": "宋",
        "collection_info": null
    },
    {
        "title": "书经求度",
        "author": "释居简",
        "content": "舍父区区向外驰，那堪求度运毛锥。\n转身成佛仍多事，大丈夫儿莫学伊。",
        "dynasty": "宋",
        "collection_info": null
    },
    {
        "title": "送池州一知客",
        "author": "释居简",
        "content": "只者些儿把得牢，跨门便见眼尤高。\n深冤结尽却扫去，业果熟时何处逃。",
        "dynasty": "宋",
        "collection_info": null
    },
    {
        "title": "送湛麟二兄之投子见秀岩  其一",
        "author": "释居简",
        "content": "一钵南山与北山，齐头吃饭大家眠。\n万人海裏真消息，肯作西来祖意看。",
        "dynasty": "宋",
        "collection_info": null
    },
    {
        "title": "送湛麟二兄之投子见秀岩  其二",
        "author": "释居简",
        "content": "西望淮山望故家，一时荡了旧生涯。\n袖中留得空拳在，莫学常州人打爷。",
        "dynasty": "宋",
        "collection_info": null
    },
    {
        "title": "送灵隠僧往越见浙翁",
        "author": "释居简",
        "content": "算沙力尽巧翻腾，赤手挥空要觅痕。\n不是冷泉轻放过，能仁手裏有山藤。",
        "dynasty": "宋",
        "collection_info": null
    },
    {
        "title": "浄慈堂中觅纸糊窗",
        "author": "释居简",
        "content": "团团亮隔松萝古，寂寂虚堂槁木春。\n一段光明无处着，尽情分付楮先生。",
        "dynasty": "宋",
        "collection_info": null
    },
    {
        "title": "安藏主",
        "author": "释居简",
        "content": "尽教佛性自瞒顸，终日如愚已自谩。\n不是较渠三十里，平生穿凿不相干。",
        "dynasty": "宋",
        "collection_info": null
    },
    {
        "title": "送光上人归乡",
        "author": "释居简",
        "content": "三回退齿霍山祠，不久终为唱导师。\n见说故山无佛法，从头要与揣家私。",
        "dynasty": "宋",
        "collection_info": null
    },
    {
        "title": "顽石",
        "author": "释居简",
        "content": "大火流金不自流，补天切忌向他求。\n虚空讲得花狼藉，未必渠侬竖点头。",
        "dynasty": "宋",
        "collection_info": null
    },
    {
        "title": "妙华观",
        "author": "释居简",
        "content": "刬断从前杂想根，神锋斫水觅无痕。\n须知优钵元无树，不似诸方死葛藤。",
        "dynasty": "宋",
        "collection_info": null
    },
    {
        "title": "及庵",
        "author": "释居简",
        "content": "过亦非中道，其如不及何。\n到江吴地尽，隔岸越山多。",
        "dynasty": "宋",
        "collection_info": null
    },
    {
        "title": "杜防御为铁牛干塔亭",
        "author": "释居简",
        "content": "一生舍利万家收，烈火何曾化铁牛。\n一口气教渠自吐，数椽屋要别人修。",
        "dynasty": "宋",
        "collection_info": null
    },
    {
        "title": "山藏主得李参政总持",
        "author": "释居简",
        "content": "半绕绳床付总持，独龙冈上旧全提。\n龙门千仞无留客，雨过大峩山画眉。",
        "dynasty": "宋",
        "collection_info": null
    },
    {
        "title": "送元侍者",
        "author": "释居简",
        "content": "国师三唤小空时，眼瞩东南意在西。\n风雨萧萧晓如晦，嘐嘐望尔一声啼。",
        "dynasty": "宋",
        "collection_info": null
    },
    {
        "title": "送僧之太白",
        "author": "释居简",
        "content": "下凌霄渡浙江涛，雪辊涛头怒弗消。\n试看虎跑泉上碧，一沤不作自全潮。",
        "dynasty": "宋",
        "collection_info": null
    },
    {
        "title": "送僧",
        "author": "释居简",
        "content": "六镮一振下玲珑，文入千岩万壑中。\n百鸟不来春又去，善才何处觅行踪。",
        "dynasty": "宋",
        "collection_info": null
    },
    {
        "title": "送亮老",
        "author": "释居简",
        "content": "揣尽家私件件无，送人住院太空疎。\n嫡传如斗冬瓜印，印破他家肘后符。",
        "dynasty": "宋",
        "collection_info": null
    },
    {
        "title": "送僧",
        "author": "释居简",
        "content": "拨草瞻风不惮遥，因行掉臂上凌霄。\n极穷空处翻身转，更看西湖湛不摇。",
        "dynasty": "宋",
        "collection_info": null
    },
    {
        "title": "送护知客",
        "author": "释居简",
        "content": "钦师受谶止凌霄，劫火无端两度烧。\n勿讶楼台新壮丽，回头领取旧风标。",
        "dynasty": "宋",
        "collection_info": null
    },
    {
        "title": "送僧",
        "author": "释居简",
        "content": "泼包打了诸方去，弗向诸方竖点头。\n倔强如斯今几箇，罗笼不住听渠休。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "白鹤山前是汝家，小时曾此采兰芽。\n伊兰勿作㫋檀树，唤起凄凉五叶花。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "没兴彭门出老懃，至今草木少精神。\n好将钝置山川底，殃害东山直下人。",
        "dynasty": "宋",
        "collection_info": null
    },
    {
        "title": "示接待僧",
        "author": "释居简",
        "content": "门向无栖泊处开，出门风急浪崔嵬。\n若还放筯忘恩底，九股红绵套不回。",
        "dynasty": "宋",
        "collection_info": null
    },
    {
        "title": "僧蓄菖蒲盆误触坠地求语",
        "author": "释居简",
        "content": "昆山拳石定州盆，上有蓬瀛九节根。\n又是一番成住坏，路逢芳草亦销魂。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "尝闻铁杵可磨针，不信葫芦捺弗沈。\n人病痛多禅不病，最难医是觅安心。",
        "dynasty": "宋",
        "collection_info": null
    },
    {
        "title": "兴监寺与其小师言别",
        "author": "释居简",
        "content": "未跨门时已不疑，小空看屋大空随。\n莫教古佛堂消息，蹉过同茶共饭时。",
        "dynasty": "宋",
        "collection_info": null
    },
    {
        "title": "静维那求颂",
        "author": "释居简",
        "content": "罚钱出院讨便宜，兴化何曾会养儿。\n北磵党情非党理，与佗土上更加泥。",
        "dynasty": "宋",
        "collection_info": null
    },
    {
        "title": "送僧之虎丘",
        "author": "释居简",
        "content": "夫差剑老敛锋铓，击石何须试道傍。\n若是鞭笞龙象手，只将尺棰起群羊。",
        "dynasty": "宋",
        "collection_info": null
    },
    {
        "title": "送僧之太白再见痴绝",
        "author": "释居简",
        "content": "路逢执对定非亲，似马蝗将鹭股叮。\n莫恨不登乌石岭，松关崄过望州亭。",
        "dynasty": "宋",
        "collection_info": null
    },
    {
        "title": "示确上人",
        "author": "释居简",
        "content": "确实工夫已掠虚，不徒谩汉又欺胡。\n再来伎俩都呈了，负你何妨更负吾。",
        "dynasty": "宋",
        "collection_info": null
    },
    {
        "title": "示能维那",
        "author": "释居简",
        "content": "卢祖同名弗姓卢，须知更有赤鬚胡。\n错行北磵门前路，惆怅曹溪一滴无。",
        "dynasty": "宋",
        "collection_info": null
    },
    {
        "title": "示德上人",
        "author": "释居简",
        "content": "若把重玄当此宗，粘牙带齿恶情悰。\n泡茶只说琴川好，试看侬家熨斗中。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "近从夔子国中来，象马瞿塘去復回。\n慧日路头平处险，何曾特地设崔嵬。",
        "dynasty": "宋",
        "collection_info": null
    },
    {
        "title": "示坚上人",
        "author": "释居简",
        "content": "因邪打正诸方会，我此从来正打邪。\n头白齿黄无伎俩，单单只会破人家。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "自知无物染尘埃，说甚娘生眼未开。\n听汝噇空噇弗了，先须还我饭钱来。",
        "dynasty": "宋",
        "collection_info": null
    },
    {
        "title": "送僧",
        "author": "释居简",
        "content": "万里南询觅送行，恰如日午打三更。\n莫将始到牢关句，唤作阳关第一声。",
        "dynasty": "宋",
        "collection_info": null
    },
    {
        "title": "汉州僧求颂",
        "author": "释居简",
        "content": "抛家失业马驹儿，箕老无唇跳出粞。\n未破殻时□𨁝跳，免教衔去谶金鷄。",
        "dynasty": "宋",
        "collection_info": null
    },
    {
        "title": "示妙上人",
        "author": "释居简",
        "content": "谭妙何须阅九旬，口吧吧地谩劳神。\n从来慧日无言说，笑倒口吧吧地人。",
        "dynasty": "宋",
        "collection_info": null
    },
    {
        "title": "示瞿上人",
        "author": "释居简",
        "content": "黄面瞿昙不姓瞿，检寻姓纂可曾书。\n叮咛梵志尼犍子，识我胸前卍字无。",
        "dynasty": "宋",
        "collection_info": null
    },
    {
        "title": "送僧之灵岩",
        "author": "释居简",
        "content": "吃粽胡僧起祸胎，入山桉过出山来。\n新丰九上犹嫌少，莫惮崎岖更一回。",
        "dynasty": "宋",
        "collection_info": null
    },
    {
        "title": "瑞岩煜长老求法衣",
        "author": "释居简",
        "content": "自呼自应自婆娑，试问如今唤得么。\n拂石坐来衫袖冷，不须平地起干戈。",
        "dynasty": "宋",
        "collection_info": null
    },
    {
        "title": "送锡侍者随物初住显慈",
        "author": "释居简",
        "content": "迦叶师兄错破颜，阿难病痛在多闻。\n衲僧斩斩生涯别，辄莫随人脚后跟。",
        "dynasty": "宋",
        "collection_info": null
    },
    {
        "title": "示日上人",
        "author": "释居简",
        "content": "鑑湖无日不春风，万壑千岩影现中。\n尔在孤山南宕住，西湖消息几时通。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "见说鴈山头倒卓，龙湫卷水上层空。\n问渠诺矩罗尊者，何故都无一字通。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "泸岂无师万里寻，壮如五月渡泸心。\n先搜三毒无明种，不动干戈纵又擒。",
        "dynasty": "宋",
        "collection_info": null
    },
    {
        "title": "示洞庭晓上人",
        "author": "释居简",
        "content": "显川曾作山中主，七十二峯环太湖。\n晓到西湖太分晓，诸峰还解点头无。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "七宝山高聚宝舟，诸蕃舶主总经由。\n尔家定海宝无数，何必区区向外求。",
        "dynasty": "宋",
        "collection_info": null
    },
    {
        "title": "僧持痴绝墨迹求语",
        "author": "释居简",
        "content": "信心铭与参同契，朱界棋盘字字收。\n留得中间元字脚，老来无復辨踪由。",
        "dynasty": "宋",
        "collection_info": null
    },
    {
        "title": "四乡僧求语",
        "author": "释居简",
        "content": "夔到恭涪四五州，共他三十六江秋。\n南来衲子知多少，那箇随流解截流。",
        "dynasty": "宋",
        "collection_info": null
    },
    {
        "title": "矮僧求颂",
        "author": "释居简",
        "content": "见说矮人多计较，大家知道不曾藏。\n只将丈六金襕挂，莫与诸方论短长。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "善财去后无消息，重到华严更几人。\n尔向那边重到此，为吾拈却故园春。",
        "dynasty": "宋",
        "collection_info": null
    },
    {
        "title": "示僧",
        "author": "释居简",
        "content": "近时直指似兰亭，枣木梅花总不真。\n哮本不逃萧翼眼，诸方亦有姓萧人。",
        "dynasty": "宋",
        "collection_info": null
    },
    {
        "title": "枯山",
        "author": "释居简",
        "content": "嵌岩礧砢无津润，踞地盘空隠雾深。\n万窍怒号从定起，试听枯木裏龙吟。",
        "dynasty": "宋",
        "collection_info": null
    },
    {
        "title": "铁岩",
        "author": "释居简",
        "content": "大铁围连小铁围，此岩应是此分支。\n是中别有三禅乐，弗是曾来可得知。",
        "dynasty": "宋",
        "collection_info": null
    },
    {
        "title": "砥堂",
        "author": "释居简",
        "content": "寸地了无凹凸处，不容刬削岂容耕。\n从生至死如周道，凡圣从教一路行。",
        "dynasty": "宋",
        "collection_info": null
    },
    {
        "title": "寓适",
        "author": "释居简",
        "content": "收雨岭云随所住，含风渊水偶然回。\n虚怀任性如云水，閒裏徒将日月催。",
        "dynasty": "宋",
        "collection_info": null
    },
    {
        "title": "示徒",
        "author": "释居简",
        "content": "东山不管诸庄旱，无人领话最忧深。\n儿孙渐渐生涯别，翻笑当年错用心。",
        "dynasty": "宋",
        "collection_info": null
    },
    {
        "title": "示徒弟",
        "author": "释居简",
        "content": "直上南山落髮归，不传心法不传衣。\n衣盂自是闲家具，别有生涯尔合知。",
        "dynasty": "宋",
        "collection_info": null
    },
    {
        "title": "悼越州空首座  其一",
        "author": "释居简",
        "content": "诸方已自懒相酬，有甚工夫缀袜头。\n要向折铛煨死饭，截流过了復随流。",
        "dynasty": "宋",
        "collection_info": null
    },
    {
        "title": "悼越州空首座  其二",
        "author": "释居简",
        "content": "生畏人知死便烧，何须书偈费譊譊。\n当时若受常师记，底用傍人为解嘲。",
        "dynasty": "宋",
        "collection_info": null
    },
    {
        "title": "寄南翔远讲主  其一",
        "author": "释居简",
        "content": "白髮垂垂尽入期，无人不笑此翁痴。\n人间五欲波澜阔，真忏何曾有尽时。",
        "dynasty": "宋",
        "collection_info": null
    },
    {
        "title": "寄南翔远讲主  其二",
        "author": "释居简",
        "content": "趁此身轻未死前，两忘隆暑与祁寒。\n从头打併东西了，车轴花中占一单。",
        "dynasty": "宋",
        "collection_info": null
    },
    {
        "title": "彰教建法堂",
        "author": "释居简",
        "content": "善法堂倾法不倾，欲支一木要重新。\n行看堂下如云拥，孰谓今无老斲轮。",
        "dynasty": "宋",
        "collection_info": null
    },
    {
        "title": "相藏主往景山看藏经",
        "author": "释居简",
        "content": "梦中无字法门开，藏海云涛诈望崖。\n须信矮人多计较，逢人只道不曾斋。",
        "dynasty": "宋",
        "collection_info": null
    },
    {
        "title": "昌诵莲经一日十二部满十三万部",
        "author": "释居简",
        "content": "十三万部粲芬陁，奈尔犹存数量何。\n回向是真精进处，动人春色不须多。",
        "dynasty": "宋",
        "collection_info": null
    },
    {
        "title": "绵州演兄归乡  其一",
        "author": "释居简",
        "content": "笑中曾捋鬼头巾，说甚瞿昙鬼眼睛。\n附子天雄州土外，自余都是箇般僧。",
        "dynasty": "宋",
        "collection_info": null
    },
    {
        "title": "绵州演兄归乡  其二",
        "author": "释居简",
        "content": "南方搅吵丛林徧，西蜀来归呈旧面。\n相逢道伴若交肩，掣电之机徒劈箭。",
        "dynasty": "宋",
        "collection_info": null
    },
    {
        "title": "寄照长老",
        "author": "释居简",
        "content": "梁普通年雪砌深，有人立雪觅安心。\n何如瞥转单于调，一鼓猊弦绝众音。",
        "dynasty": "宋",
        "collection_info": null
    },
    {
        "title": "化柴",
        "author": "释居简",
        "content": "死火何妨且活埋，傍城傍郭采无柴。\n家风不与疎山别，莫是遭他受记来。",
        "dynasty": "宋",
        "collection_info": null
    },
    {
        "title": "灵隠散知识会首求颂",
        "author": "释居简",
        "content": "无识无知五十三，劳佗童子遍咨参。\n朝来灵隠罗斋去，添得从前满面惭。",
        "dynasty": "宋",
        "collection_info": null
    },
    {
        "title": "断臂化士求语",
        "author": "释居简",
        "content": "勇猛身心断一支，腕头无数火星飞。\n毗卢处处开楼阁，徒效齐腰立雪时。",
        "dynasty": "宋",
        "collection_info": null
    },
    {
        "title": "谢簟化主",
        "author": "释居简",
        "content": "三载归来打葛藤，打成秋水水无痕。\n胁尊者睡长开眼，胁亦何曾印簟纹。",
        "dynasty": "宋",
        "collection_info": null
    },
    {
        "title": "化斋",
        "author": "释居简",
        "content": "解结冬年办四斋，赤洪崖打白洪崖。\n信心檀越家家是，只告诸天次第排。",
        "dynasty": "宋",
        "collection_info": null
    },
    {
        "title": "道场火后化缘",
        "author": "释居简",
        "content": "千间百堵尽飞灰，见说恩光早晚回。\n覩史夜摩新样范，定随丛玉下天来。",
        "dynasty": "宋",
        "collection_info": null
    },
    {
        "title": "化钟",
        "author": "释居简",
        "content": "试看大扣大鸣时，出冶顽铜亦自奇。\n弗是神通非妙用，虎岩炉鞴只如斯。",
        "dynasty": "宋",
        "collection_info": null
    },
    {
        "title": "化桶",
        "author": "释居简",
        "content": "雪峰道底曾知有，已落曾郎陷虎机。\n若也诸人得受用，何须二子下针锥。",
        "dynasty": "宋",
        "collection_info": null
    },
    {
        "title": "行者往淮南求僧",
        "author": "释居简",
        "content": "尘埃千里走长淮，要觅袈裟裹草鞋。\n尽洗淮山当日恨，好将诸祖一坑埋。",
        "dynasty": "宋",
        "collection_info": null
    },
    {
        "title": "赵希旦求颂化钱还度牒债",
        "author": "释居简",
        "content": "天源流入梵王家，出斗何曾有跳虾。\n拈却债根除却病，莫教话堕似师爷。",
        "dynasty": "宋",
        "collection_info": null
    },
    {
        "title": "行者念莲经求颂",
        "author": "释居简",
        "content": "纸上陈言六万余，一音清彻夜堂虚。\n逢人若问经头字，但道从来不识书。",
        "dynasty": "宋",
        "collection_info": null
    },
    {
        "title": "行者求颂",
        "author": "释居简",
        "content": "好将长剑割髭鬚，头上蓬蓬亦刬除。\n办取一生都弗会，听佗会底费分疎。",
        "dynasty": "宋",
        "collection_info": null
    },
    {
        "title": "送僧见孤云掩室",
        "author": "释居简",
        "content": "若见孤云与老开，款从囚口录将来。\n须知北磵无涓滴，但道亲曾探水回。",
        "dynasty": "宋",
        "collection_info": null
    },
    {
        "title": "看经僧求语",
        "author": "释居简",
        "content": "尘中埋没大经卷，要出此经须破尘。\n识得此经无一字，百千万遍一般春。",
        "dynasty": "宋",
        "collection_info": null
    },
    {
        "title": "简沙弥",
        "author": "释居简",
        "content": "借得山翁一字名，切须作福保长生。\n要知闽蜀同风句，为我提撕折脚铛。",
        "dynasty": "宋",
        "collection_info": null
    },
    {
        "title": "修塔",
        "author": "释居简",
        "content": "许玄度至歌来暮，多宝尊临便放光。\n况是太平无事日，人中王敬法中王。",
        "dynasty": "宋",
        "collection_info": null
    },
    {
        "title": "圆觉会首求颂",
        "author": "释居简",
        "content": "大圆觉海胜伽蓝，七佛之师首发谭。\n引得上乘菩萨子，大光明藏作同参。",
        "dynasty": "宋",
        "collection_info": null
    },
    {
        "title": "寄胜乐居士",
        "author": "释居简",
        "content": "邪法难扶只自谙，东西不辨作司南。\n输佗胜乐无玄解，禅板蒲团老住庵。",
        "dynasty": "宋",
        "collection_info": null
    },
    {
        "title": "寄了庵居士",
        "author": "释居简",
        "content": "炼得精明富绝隣，人间天上散闲人。\n去年贫与今年别，未必香严有此贫。",
        "dynasty": "宋",
        "collection_info": null
    },
    {
        "title": "寄晖道友",
        "author": "释居简",
        "content": "昔闻万法谁为侣，不觉连声叫了晖。\n想见老来新活计，不将三点作圆伊。",
        "dynasty": "宋",
        "collection_info": null
    },
    {
        "title": "送言道士",
        "author": "释居简",
        "content": "凈极光通跬步初，谨终宜密不宜疎。\n掌中秽浊三千剎，觑定根源着一锄。",
        "dynasty": "宋",
        "collection_info": null
    },
    {
        "title": "寄逸长老",
        "author": "释居简",
        "content": "平高就下得其宜，出谷迁乔只旧蹊。\n天上好风人不见，共观百草一头低。",
        "dynasty": "宋",
        "collection_info": null
    },
    {
        "title": "送杨知官",
        "author": "释居简",
        "content": "铛煮干坤不作难，至神至妙弗相谩。\n回头总在干坤裏，毕竟铛从底处安。",
        "dynasty": "宋",
        "collection_info": null
    },
    {
        "title": "送夔州何道士",
        "author": "释居简",
        "content": "夔峡希声洞杳微，赏音犹笑武当迟。\n灵蛇束破玄龟殻，应恨从前骨裹皮。",
        "dynasty": "宋",
        "collection_info": null
    },
    {
        "title": "浄髮人求颂",
        "author": "释居简",
        "content": "一毛头上宝王剎，百亿毛头三昧门。\n抹过顶门犹欠在，要须刬草尽除根。",
        "dynasty": "宋",
        "collection_info": null
    },
    {
        "title": "道友求颂",
        "author": "释居简",
        "content": "平常退一步行时，浑似输机国手棋。\n成就自家行履处，路逢巇崄亦平夷。",
        "dynasty": "宋",
        "collection_info": null
    },
    {
        "title": "干元宵灯",
        "author": "释居简",
        "content": "门前来往沸笙箫，门裏何曾厌寂寥。\n我欲烧灯看佛面，莫将风雨罢元宵。",
        "dynasty": "宋",
        "collection_info": null
    },
    {
        "title": "行者刺血写莲经求语",
        "author": "释居简",
        "content": "一会灵山未陆沈，纷然血指痛连心。\n比丘身在普门品，空向指头尖上寻。",
        "dynasty": "宋",
        "collection_info": null
    },
    {
        "title": "端炭头求语",
        "author": "释居简",
        "content": "袖间束手不知寒，炙手从他向热官。\n除却火炉头上事，别无分付越州端。",
        "dynasty": "宋",
        "collection_info": null
    },
    {
        "title": "十人书经",
        "author": "释居简",
        "content": "葛藤本子燎无余，正好忘筌復纵鱼。\n便是太平无事日，如何又倩十人书。",
        "dynasty": "宋",
        "collection_info": null
    },
    {
        "title": "藏云",
        "author": "释居简",
        "content": "层层迭迭烂银堆，无蒂无根卷復开。\n犹有壮心诛旱魃，出山为雨却归来。",
        "dynasty": "宋",
        "collection_info": null
    },
    {
        "title": "书三生石画图",
        "author": "释居简",
        "content": "不觉担泉带月归，三生旧话水滨知。\n更酬十二年前约，何似晴檐一笑时。",
        "dynasty": "宋",
        "collection_info": null
    },
    {
        "title": "其源",
        "author": "释居简",
        "content": "未达其源，十分成现。\n若是其源，岂无方便。\n后箭尤深，何如前箭。\n铁壁银山通一线。",
        "dynasty": "宋",
        "collection_info": null
    },
    {
        "title": "行者求颂",
        "author": "释居简",
        "content": "曩时随我起鄞江，望我山灵与径双。\n狡兔有时平地起，莫于旧处守枯桩。",
        "dynasty": "宋",
        "collection_info": null
    },
    {
        "title": "天童俊侍者求颂",
        "author": "释居简",
        "content": "笑将三应谩痴绝，老贼豩哉诈受谩。\n听尔情忘恩义断，珊瑚枝上月团团。",
        "dynasty": "宋",
        "collection_info": null
    },
    {
        "title": "相士求语",
        "author": "释居简",
        "content": "先生眸子碧于秋，把我形容内外搜。\n我有未生前面目，拟于何处说来由。",
        "dynasty": "宋",
        "collection_info": null
    },
    {
        "title": "求僧",
        "author": "释居简",
        "content": "不去选官来选佛，有心作佛已非真。\n丈夫别有翀天志，肯学佗家不正因。",
        "dynasty": "宋",
        "collection_info": null
    },
    {
        "title": "笑堂",
        "author": "释居简",
        "content": "汝向谁家悟此机，有谁相委破颜时。\n若提金色头陁话，后二千年尚皱眉。",
        "dynasty": "宋",
        "collection_info": null
    },
    {
        "title": "竹坡丘知府哭子以偈寄之",
        "author": "释居简",
        "content": "绝杨合为扬雄嘆，无子当于伯道哀。\n尚有曾元养曾子，少宽夫子哭颜回。",
        "dynasty": "宋",
        "collection_info": null
    },
    {
        "title": "赵郡王施鬬綵法被荐女因为说偈",
        "author": "释居简",
        "content": "倚福修慧，深丹浓翠。\n倚慧修福，砌锦层縠。\n福慧两全，众彩明鲜。\n紫不乱朱，缟不碍玄。\n惟茜惟碧，参鳞差翼。\n空王座上，一片如织。\n善哉命妇，巧思精究。\n劝化诸女，如出一手。\n惟此命妇，诸善女人。\n于寿域中，克康克宁。\n女子有行，归宁母家。\n载殒淑身，发明心花。",
        "dynasty": "宋",
        "collection_info": null
    },
    {
        "title": "寄坏庵",
        "author": "释居简",
        "content": "坏庵老牛老捏怪，刚把虚空立疆界。\n不知烧作一聚灰，问云此怪坏不坏。\n今犹不死亦不烧，掩息弗与生同条。\n苕溪清印故山月，一点灵犀通夜遥。\n倒剎拈花各三昧，会底不知渠不会。\n珊瑚树林日杲杲，东倒何妨復西攂。",
        "dynasty": "宋",
        "collection_info": null
    },
    {
        "title": "偈颂一百三十三首  其一",
        "author": "释居简",
        "content": "趁鼠入角，吹糠着米。\n直下翻身，剑去久矣。",
        "dynasty": "宋",
        "collection_info": null
    },
    {
        "title": "偈颂一百三十三首  其二",
        "author": "释居简",
        "content": "信脚行，信口道，一步登高，全身入草。\n知心若解相扶，好把禅床靠倒。",
        "dynasty": "宋",
        "collection_info": null
    },
    {
        "title": "偈颂一百三十三首  其三",
        "author": "释居简",
        "content": "面门一思，长时无间。\n便与么去，讨甚么盌。\n得路塞路，看楼打楼。\n攀缘四天下，屋裏贩杨州。",
        "dynasty": "宋",
        "collection_info": null
    },
    {
        "title": "偈颂一百三十三首  其四",
        "author": "释居简",
        "content": "无愧于心对圣僧，不图人爱爱人憎。\n打刀不是并州铁，谁与诸方剪葛藤。",
        "dynasty": "宋",
        "collection_info": null
    },
    {
        "title": "偈颂一百三十三首  其五",
        "author": "释居简",
        "content": "以大圆觉为我伽蓝，身心安居，平等性智。\n吃官酒，卧官街，当处死，当处埋。\n本来无位次，何用强安排。",
        "dynasty": "宋",
        "collection_info": null
    },
    {
        "title": "偈颂一百三十三首  其六",
        "author": "释居简",
        "content": "七宝莲花品字开，一花一叶一楼台。\n水禽啼在深花裏，花在水禽啼处开。",
        "dynasty": "宋",
        "collection_info": null
    },
    {
        "title": "偈颂一百三十三首  其七",
        "author": "释居简",
        "content": "还债金轮种，陈年甘蔗苗。\n九龙翻雪浪，滴水也难消。",
        "dynasty": "宋",
        "collection_info": null
    },
    {
        "title": "偈颂一百三十三首  其八",
        "author": "释居简",
        "content": "师子当门，谁敢觑着。\n仁义道中，放过一着。",
        "dynasty": "宋",
        "collection_info": null
    },
    {
        "title": "偈颂一百三十三首  其九",
        "author": "释居简",
        "content": "节外生枝，劣中取胜。\n辍己为人，无乃太甚。",
        "dynasty": "宋",
        "collection_info": null
    },
    {
        "title": "偈颂一百三十三首  其一○",
        "author": "释居简",
        "content": "黄梅七百，如龙争珠。\n因甚今日，劫在这裏。\n争之不足，让之有余。",
        "dynasty": "宋",
        "collection_info": null
    },
    {
        "title": "偈颂一百三十三首  其一一",
        "author": "释居简",
        "content": "从来不解强安排，掷地金声破草鞋。\n无位真人无面目，何妨运水及搬柴。",
        "dynasty": "宋",
        "collection_info": null
    },
    {
        "title": "偈颂一百三十三首  其一二",
        "author": "释居简",
        "content": "试问卧云深处客，不知何以答升平。\n荡然至化难逃避，万里尧天一点云。",
        "dynasty": "宋",
        "collection_info": null
    },
    {
        "title": "偈颂一百三十三首  其一三",
        "author": "释居简",
        "content": "枯木寒灰，铜崖铁壁。\n春到无痕，春归无迹。\n桃花红，李花白。\n明眼人前，一场狼藉。",
        "dynasty": "宋",
        "collection_info": null
    },
    {
        "title": "偈颂一百三十三首  其一四",
        "author": "释居简",
        "content": "初于闻中，入流忘所。\n圆通路绝，满面尘埃。\n洞门无锁钥，俗客不曾来。",
        "dynasty": "宋",
        "collection_info": null
    },
    {
        "title": "偈颂一百三十三首  其一五",
        "author": "释居简",
        "content": "学道如钻火，逢烟未可休。\n直待金星现，曹门取郑州。",
        "dynasty": "宋",
        "collection_info": null
    },
    {
        "title": "偈颂一百三十三首  其一六",
        "author": "释居简",
        "content": "鼎湖龙去不知还，遥想清都虎豹闲。\n欲借刚风朝紫阙，九天阊阖正开关。",
        "dynasty": "宋",
        "collection_info": null
    },
    {
        "title": "偈颂一百三十三首  其一七",
        "author": "释居简",
        "content": "晷运推移，日南长至。\n应时纳祜，看楼打楼。\n群阴消剥尽，特地一场愁。",
        "dynasty": "宋",
        "collection_info": null
    },
    {
        "title": "偈颂一百三十三首  其一八",
        "author": "释居简",
        "content": "六年勤苦竟何如，为问君王记得无。\n直下虽知难抵讳，到头终不受涂糊。",
        "dynasty": "宋",
        "collection_info": null
    },
    {
        "title": "偈颂一百三十三首  其一九",
        "author": "释居简",
        "content": "三到投子，含元殿裏。\n九上洞山，更觅长安。\n自从夜雪拥鰲山，一度思量一度寒。",
        "dynasty": "宋",
        "collection_info": null
    },
    {
        "title": "偈颂一百三十三首  其二○",
        "author": "释居简",
        "content": "穷厮煎，饿厮吵。\n古岸风高，玉壶春晓。",
        "dynasty": "宋",
        "collection_info": null
    },
    {
        "title": "偈颂一百三十三首  其二一",
        "author": "释居简",
        "content": "今日中夏了也，毕竟事作么生。\n当阳一机，转身一步。\n左右逢原，了无回互。\n本等牧牛人，何曾头角露。",
        "dynasty": "宋",
        "collection_info": null
    },
    {
        "title": "偈颂一百三十三首  其二二",
        "author": "释居简",
        "content": "千年父祖旧田畴，万宝垂成及早收。\n无底钵盂开口笑，圣凡一等饱齁齁。",
        "dynasty": "宋",
        "collection_info": null
    },
    {
        "title": "偈颂一百三十三首  其二三",
        "author": "释居简",
        "content": "天中天，圣中圣。\n赞不及，述不尽。\n四海九州，一印印定。",
        "dynasty": "宋",
        "collection_info": null
    },
    {
        "title": "偈颂一百三十三首  其二四",
        "author": "释居简",
        "content": "今日开炉，报恩随例。\n火筯香匙，各有节制。\n若待豆爆冷灰，未免递相钝置。\n识火色，辨风旨。\n曲突徙薪，已落第二。",
        "dynasty": "宋",
        "collection_info": null
    },
    {
        "title": "偈颂一百三十三首  其二五",
        "author": "释居简",
        "content": "一大藏教，总是魔说。\n日可冷，月可热。\n是假易除，是真难灭。",
        "dynasty": "宋",
        "collection_info": null
    },
    {
        "title": "偈颂一百三十三首  其二六",
        "author": "释居简",
        "content": "乱山裹雪玉崔嵬，万行门庭八字开。\n惆怅善财归去后，寥寥不见一人来。",
        "dynasty": "宋",
        "collection_info": null
    },
    {
        "title": "偈颂一百三十三首  其二七",
        "author": "释居简",
        "content": "华鲸吼月，虚籁沈秋。\n裂破玄关了，随流復入流。",
        "dynasty": "宋",
        "collection_info": null
    },
    {
        "title": "偈颂一百三十三首  其二八",
        "author": "释居简",
        "content": "南来底下载，北来底上载。\n月白风清，太湖无盖。",
        "dynasty": "宋",
        "collection_info": null
    },
    {
        "title": "偈颂一百三十三首  其二九",
        "author": "释居简",
        "content": "穷厮煎，饿厮炒。\n东家儿啼，西家妇笑。\n暗写愁肠，善说法要。\n良哉观世音，郎当也不少。",
        "dynasty": "宋",
        "collection_info": null
    },
    {
        "title": "偈颂一百三十三首  其三○",
        "author": "释居简",
        "content": "曲吹彻，鼓皮穿。\n夜深人静，灯盌油干。\n一道神光万境闲。",
        "dynasty": "宋",
        "collection_info": null
    },
    {
        "title": "偈颂一百三十三首  其三一",
        "author": "释居简",
        "content": "纔生便刬，不得一半。\n失之东隅，桑榆已晚。",
        "dynasty": "宋",
        "collection_info": null
    },
    {
        "title": "偈颂一百三十三首  其三二",
        "author": "释居简",
        "content": "非不非，是不是。\n无事困人心，莫将无事会。",
        "dynasty": "宋",
        "collection_info": null
    },
    {
        "title": "偈颂一百三十三首  其三三",
        "author": "释居简",
        "content": "薤露凄凉亦可怜，白杨丹旐去翩翩。\n哀哀声裏无消息，打着南边动北边。",
        "dynasty": "宋",
        "collection_info": null
    },
    {
        "title": "偈颂一百三十三首  其三四",
        "author": "释居简",
        "content": "病来病去无聊頼，及至除根病转多。\n事久多变，年老成魔。\n看它此去又如何。",
        "dynasty": "宋",
        "collection_info": null
    },
    {
        "title": "偈颂一百三十三首  其三五",
        "author": "释居简",
        "content": "隻手抬，隻手搦。\n毫釐有差，天地悬隔。",
        "dynasty": "宋",
        "collection_info": null
    },
    {
        "title": "偈颂一百三十三首  其三六",
        "author": "释居简",
        "content": "余二即非真，惟此一事实。\n密在汝边，我说不密。",
        "dynasty": "宋",
        "collection_info": null
    },
    {
        "title": "偈颂一百三十三首  其三七",
        "author": "释居简",
        "content": "诸方说禅，地藏种田。\n西余门下，又却不然。\n饥来吃饭，困来打眠。\n不是知音者，徒劳话岁寒。",
        "dynasty": "宋",
        "collection_info": null
    },
    {
        "title": "偈颂一百三十三首  其三八",
        "author": "释居简",
        "content": "十四年，四月一。\n流水无情，落花无迹。\n一句了然超百亿，莫待当来问弥勒。",
        "dynasty": "宋",
        "collection_info": null
    },
    {
        "title": "偈颂一百三十三首  其三九",
        "author": "释居简",
        "content": "汲井花水，煮蔷薇露，清浄法身遭点污。\n活戾世界，一年一度。",
        "dynasty": "宋",
        "collection_info": null
    },
    {
        "title": "偈颂一百三十三首  其四○",
        "author": "释居简",
        "content": "三分光阴二早过，向下文长。\n灵台一点不揩磨，彼自无疮。\n贪生逐日区区去，终日茫茫。\n唤不回头争奈何。",
        "dynasty": "宋",
        "collection_info": null
    },
    {
        "title": "偈颂一百三十三首  其四一",
        "author": "释居简",
        "content": "三月十五，落花飞絮。\n业识茫茫，无本可据。\n把得定，作得主。\n伶俐衲僧，不恁么去。",
        "dynasty": "宋",
        "collection_info": null
    },
    {
        "title": "偈颂一百三十三首  其四二",
        "author": "释居简",
        "content": "晃晃在心目，昭昭居色尘。\n莫将银世界，唤作假银城。",
        "dynasty": "宋",
        "collection_info": null
    },
    {
        "title": "偈颂一百三十三首  其四三",
        "author": "释居简",
        "content": "跛跛挈挈，百丑千拙。\n斗诸方胜，胜诸方劣。",
        "dynasty": "宋",
        "collection_info": null
    },
    {
        "title": "偈颂一百三十三首  其四四",
        "author": "释居简",
        "content": "瞿昙几箇舌头，众会几箇眼睛。\n头头物物，剎剎尘尘。\n自瞒犹自可，最苦是瞒人。",
        "dynasty": "宋",
        "collection_info": null
    },
    {
        "title": "偈颂一百三十三首  其四五",
        "author": "释居简",
        "content": "是佛亦拜，是魔亦拜。\n大胆小心，不妨忒煞。",
        "dynasty": "宋",
        "collection_info": null
    },
    {
        "title": "偈颂一百三十三首  其四六",
        "author": "释居简",
        "content": "目前机，摩竭令。\n无法商量，一印印定。",
        "dynasty": "宋",
        "collection_info": null
    },
    {
        "title": "偈颂一百三十三首  其四七",
        "author": "释居简",
        "content": "衲僧家，不潇洒。\n嫌人赞，爱人駡。\n无诤三昧，知音者寡。\n三昧即且置，如何是无诤。\n客来须接，贼来须打。\n浪宕楼头无藉在，零丁利帝可怜生。\n恶叉聚是此中人，佛子住非他处成。",
        "dynasty": "宋",
        "collection_info": null
    },
    {
        "title": "偈颂一百三十三首  其四八",
        "author": "释居简",
        "content": "佛真法身，抵死谩生。\n自沽村酒，自把磁瓶。\n却着衫来作主人。",
        "dynasty": "宋",
        "collection_info": null
    },
    {
        "title": "偈颂一百三十三首  其四九",
        "author": "释居简",
        "content": "拟破一微尘，分明昧此经。\n如何破经卷，出此一微尘。",
        "dynasty": "宋",
        "collection_info": null
    },
    {
        "title": "偈颂一百三十三首  其五○",
        "author": "释居简",
        "content": "恶星临照命宫时，雪重山寒眼𥉌痴。\n我似钓鱼船上客，还将哥逻报君知。",
        "dynasty": "宋",
        "collection_info": null
    },
    {
        "title": "偈颂一百三十三首  其五一",
        "author": "释居简",
        "content": "日日雨，夜夜雨。\n锁了日轮，闭了月户。\n稻也坏，麦也坏。\n不知者箇坏不坏，问取明州憨布袋。",
        "dynasty": "宋",
        "collection_info": null
    },
    {
        "title": "偈颂一百三十三首  其五二",
        "author": "释居简",
        "content": "行亦禅，坐亦禅。\n饥噇饭，困噇眠。\n三到投子，九上洞山，无端掘地觅青天。",
        "dynasty": "宋",
        "collection_info": null
    },
    {
        "title": "偈颂一百三十三首  其五三",
        "author": "释居简",
        "content": "门对庐山，岸横湓浦。\n把定要津，鸦飞不渡。",
        "dynasty": "宋",
        "collection_info": null
    },
    {
        "title": "偈颂一百三十三首  其五四",
        "author": "释居简",
        "content": "死便埋，死便埋，本来无位次，僧趁俗安排。\n赤洪崖，白洪崖，是我冤家一样乖，哀哀。",
        "dynasty": "宋",
        "collection_info": null
    },
    {
        "title": "偈颂一百三十三首  其五五",
        "author": "释居简",
        "content": "今日静悄悄，昨日闹啾啾。\n风定花犹落，山更幽。",
        "dynasty": "宋",
        "collection_info": null
    },
    {
        "title": "偈颂一百三十三首  其五六",
        "author": "释居简",
        "content": "肉还父，骨还母。\n日西沈，水东注。",
        "dynasty": "宋",
        "collection_info": null
    },
    {
        "title": "偈颂一百三十三首  其五七",
        "author": "释居简",
        "content": "从者裏入，向那边行。\n到家消息断，日午打三更。",
        "dynasty": "宋",
        "collection_info": null
    },
    {
        "title": "偈颂一百三十三首  其五八",
        "author": "释居简",
        "content": "不为礼，礼必坏。\n千人来，万人拜。\n黄面瞿昙，吃者一解。",
        "dynasty": "宋",
        "collection_info": null
    },
    {
        "title": "偈颂一百三十三首  其五九",
        "author": "释居简",
        "content": "七纵八横，千重百匝。\n正令全提，是计不纳。",
        "dynasty": "宋",
        "collection_info": null
    },
    {
        "title": "偈颂一百三十三首  其六○",
        "author": "释居简",
        "content": "金猊铁脊铁腰顽，逐队随群屈节难。\n要打衲僧门下过，避些炎热耐些寒。",
        "dynasty": "宋",
        "collection_info": null
    },
    {
        "title": "偈颂一百三十三首  其六一",
        "author": "释居简",
        "content": "据虎头，收虎尾。\n未见其人，第一句下明宗旨。\n尝闻其语，踢起便行，白云万里。",
        "dynasty": "宋",
        "collection_info": null
    },
    {
        "title": "偈颂一百三十三首  其六二",
        "author": "释居简",
        "content": "未发足南方已前，早知错了底十有五双。\n往往当面讳却，不肯承当。\n若不将错就错，未免雪上加霜。\n我者裏纂节去处，听他烟棹上瞿塘。",
        "dynasty": "宋",
        "collection_info": null
    },
    {
        "title": "偈颂一百三十三首  其六三",
        "author": "释居简",
        "content": "浄名有无尽灯法门，后世机巧，取次翻腾。\n一灯十镜，十镜一灯。\n交光相罗。\n征诘无痕。\n镜自镜，灯自灯，大家吹灭暗中行。",
        "dynasty": "宋",
        "collection_info": null
    },
    {
        "title": "偈颂一百三十三首  其六四",
        "author": "释居简",
        "content": "败阙在双林，都无迹可寻。\n海枯终见底，人死不知心。",
        "dynasty": "宋",
        "collection_info": null
    },
    {
        "title": "偈颂一百三十三首  其六五",
        "author": "释居简",
        "content": "贼来须打，客来须接。\n明庆长老来，打即是，接即是。\n若打来不见赃物，若接来未问踪由，休休，不是冤家不聚头。",
        "dynasty": "宋",
        "collection_info": null
    },
    {
        "title": "偈颂一百三十三首  其六六",
        "author": "释居简",
        "content": "元正启祚，万物咸新。\n即日伏惟，无位真人。\n饱莫喜，饥莫嗔，一日从头五合陈。",
        "dynasty": "宋",
        "collection_info": null
    },
    {
        "title": "偈颂一百三十三首  其六七",
        "author": "释居简",
        "content": "扁舟两岸依林樾，萧萧两鬓吹华髮。\n万事不理醉復醒，长占烟波弄明月。",
        "dynasty": "宋",
        "collection_info": null
    },
    {
        "title": "偈颂一百三十三首  其六八",
        "author": "释居简",
        "content": "量才补职，修德养闲。\n一动一静，妙转机关，辉天鑑地许谁看。",
        "dynasty": "宋",
        "collection_info": null
    },
    {
        "title": "偈颂一百三十三首  其六九",
        "author": "释居简",
        "content": "虚空无相身，堕地惹埃尘。\n不入红尘裏，馿年洗得清。",
        "dynasty": "宋",
        "collection_info": null
    },
    {
        "title": "偈颂一百三十三首  其七○",
        "author": "释居简",
        "content": "罗汉山当户，朝来有圣灯。\n藩篱俱剖破，不拣小乘僧。",
        "dynasty": "宋",
        "collection_info": null
    },
    {
        "title": "偈颂一百三十三首  其七一",
        "author": "释居简",
        "content": "一发中的，百发破的。\n碧云十字路头，又添三害之一。",
        "dynasty": "宋",
        "collection_info": null
    },
    {
        "title": "偈颂一百三十三首  其七二",
        "author": "释居简",
        "content": "日可冷，月可热，众魔不能坏真说。\n且道如何是真说，三人证龟，定不是鳖。",
        "dynasty": "宋",
        "collection_info": null
    },
    {
        "title": "偈颂一百三十三首  其七三",
        "author": "释居简",
        "content": "十方同聚会，各梦同床。\n箇箇学无为，彼自无疮。\n此是选佛场，蛊毒之乡。",
        "dynasty": "宋",
        "collection_info": null
    },
    {
        "title": "偈颂一百三十三首  其七四",
        "author": "释居简",
        "content": "借婆衫子拜婆年，监木匙挑不上禅。\n扶起玉龙轰霹雳，明星犹在九重天。",
        "dynasty": "宋",
        "collection_info": null
    },
    {
        "title": "偈颂一百三十三首  其七五",
        "author": "释居简",
        "content": "黄蘗下座，南泉上座。\n常州纸贵，一状领过。",
        "dynasty": "宋",
        "collection_info": null
    },
    {
        "title": "偈颂一百三十三首  其七六",
        "author": "释居简",
        "content": "油油，同声相应，同气相求。\n金簇惯调曾百战，铁鞭多力恨无雠。",
        "dynasty": "宋",
        "collection_info": null
    },
    {
        "title": "偈颂一百三十三首  其七七",
        "author": "释居简",
        "content": "露柱通宵守岁兜，灯笼侵早拜年兜。\n乌藤趁队无碑记，跳出禅床左畔兜。\n普伸祝颂随娄搜，享千秋天生富贵。\n切忌他求，好消息兜。",
        "dynasty": "宋",
        "collection_info": null
    },
    {
        "title": "偈颂一百三十三首  其七八",
        "author": "释居简",
        "content": "人弃我取，人取我与。\n弄业识团，无本可据。\n毁于佛，谤于法，不入众数，分明有眼难缁素。",
        "dynasty": "宋",
        "collection_info": null
    },
    {
        "title": "偈颂一百三十三首  其七九",
        "author": "释居简",
        "content": "未到忘筌地，携篮等跳虾。\n错行樵子径，却到葛洪家。",
        "dynasty": "宋",
        "collection_info": null
    },
    {
        "title": "偈颂一百三十三首  其八○",
        "author": "释居简",
        "content": "鲁祖见僧便面壁，平生肝胆向人倾。\n潦倒北磵，无背无面。\n终不为君通，任从沧海变。",
        "dynasty": "宋",
        "collection_info": null
    },
    {
        "title": "偈颂一百三十三首  其八一",
        "author": "释居简",
        "content": "泥猪疥狗，不愿生天。\n行家灭胡种，成佛待馿年。",
        "dynasty": "宋",
        "collection_info": null
    },
    {
        "title": "偈颂一百三十三首  其八二",
        "author": "释居简",
        "content": "檐头滴滴，分明历历。\n明眼衲僧，切忌从者裏入。",
        "dynasty": "宋",
        "collection_info": null
    },
    {
        "title": "偈颂一百三十三首  其八三",
        "author": "释居简",
        "content": "长乐宫深漏箭迟，忧家丙夜细思惟。\n钟鸣漏尽龙楼晓，无復鷄人问寝时。",
        "dynasty": "宋",
        "collection_info": null
    },
    {
        "title": "偈颂一百三十三首  其八四",
        "author": "释居简",
        "content": "三月旦，春过半。\n胡孙繫露柱，露柱声声唤。\n南山粲，白石烂，只者一着何曾烂。",
        "dynasty": "宋",
        "collection_info": null
    },
    {
        "title": "偈颂一百三十三首  其八五",
        "author": "释居简",
        "content": "独钓海山秋，纶竿五十牛。\n叮咛螺与蚌，莫傍钓鰲鈎。",
        "dynasty": "宋",
        "collection_info": null
    },
    {
        "title": "偈颂一百三十三首  其八六",
        "author": "释居简",
        "content": "东边移了復西移，不动尊还有动时。\n弗打併他蹲坐处，安知四十九年非。",
        "dynasty": "宋",
        "collection_info": null
    },
    {
        "title": "偈颂一百三十三首  其八七",
        "author": "释居简",
        "content": "透骨寒凝眼不开，阳和一点自何来。\n六年辛苦都休了，不悟明星是祸胎。",
        "dynasty": "宋",
        "collection_info": null
    },
    {
        "title": "偈颂一百三十三首  其八八",
        "author": "释居简",
        "content": "三应三呼，不辞入草。\n罚钱出院，正要话行。\n软顽侍者，孟浪克宾。\n数声羌笛离亭晚，君向潇湘我向秦。",
        "dynasty": "宋",
        "collection_info": null
    },
    {
        "title": "偈颂一百三十三首  其八九",
        "author": "释居简",
        "content": "姜杏杯深恨未消，竹篙只作等闲摇。\n一从收卷波澜后，谁在坳堂学弄潮。",
        "dynasty": "宋",
        "collection_info": null
    },
    {
        "title": "偈颂一百三十三首  其九○",
        "author": "释居简",
        "content": "莫袖搴旗手，同扶折脚铛。\n高碁放低着，死路活教行。",
        "dynasty": "宋",
        "collection_info": null
    },
    {
        "title": "偈颂一百三十三首  其九一",
        "author": "释居简",
        "content": "一声哇地便咤哩，突出如斯大阐提。\n此土西天起殃害，堂堂洗土不成泥。",
        "dynasty": "宋",
        "collection_info": null
    },
    {
        "title": "偈颂一百三十三首  其九二",
        "author": "释居简",
        "content": "雪溪一沤灭，辊入龙湫裏。\n龙湫搅得浑，六月冻连底。\n喝石岩前，菖蒲田裏。\n痴人犹戽夜塘水。",
        "dynasty": "宋",
        "collection_info": null
    },
    {
        "title": "偈颂一百三十三首  其九三",
        "author": "释居简",
        "content": "来恨出阙迟，归嫌入峡迟。\n疑今真箇悟，悟昔不曾疑。\n南询是妄，北谒还非。\n日暮碧云合，乱山啼子规。",
        "dynasty": "宋",
        "collection_info": null
    },
    {
        "title": "偈颂一百三十三首  其九四",
        "author": "释居简",
        "content": "拙拙，拙尽巧生，一场败缺。\n有时证鳖成龟，蓦地证龟成鳖。\n诸郎尽解使爷钱，磹窠不肖子，拍手笑掀天，笑他弄到帝王前。",
        "dynasty": "宋",
        "collection_info": null
    },
    {
        "title": "偈颂一百三十三首  其九五",
        "author": "释居简",
        "content": "去年梅，今岁柳。\n大地有全功，物物还依旧。\n衲子生涯也如旧，头上青灰三五斗。\n腊雪后，春风前。\n莫教蹉过镢头边。",
        "dynasty": "宋",
        "collection_info": null
    },
    {
        "title": "偈颂一百三十三首  其九六",
        "author": "释居简",
        "content": "一棹鬼门关，横飞关外天。\n九华天下胜，趁得雪中看。\n碧云暮合，云与僧闲。\n偶尔相逢到此间。",
        "dynasty": "宋",
        "collection_info": null
    },
    {
        "title": "偈颂一百三十三首  其九七",
        "author": "释居简",
        "content": "八表归仁，一人有庆。\n樵唱渔歌，拍拍是令。",
        "dynasty": "宋",
        "collection_info": null
    },
    {
        "title": "偈颂一百三十三首  其九八",
        "author": "释居简",
        "content": "今朝三月初五，天色半晴半雨。\n园林过了清明，无限落花飞絮。\n释迦悭，弥勒富。\n绝怜杜宇不知时，啼得血流无用处。",
        "dynasty": "宋",
        "collection_info": null
    },
    {
        "title": "偈颂一百三十三首  其九九",
        "author": "释居简",
        "content": "半月出去，鼻孔不见眼睛。\n一日归来，眼睛不见鼻孔。",
        "dynasty": "宋",
        "collection_info": null
    },
    {
        "title": "偈颂一百三十三首  其一○○",
        "author": "释居简",
        "content": "九旬禁足，是何三昧。\n合火成群，东倒西攂。\n忽若箭锋相拄时，突出眼睛，揭却脑盖，虎岩向他道未在。",
        "dynasty": "宋",
        "collection_info": null
    },
    {
        "title": "偈颂一百三十三首  其一○一",
        "author": "释居简",
        "content": "今日因甚，作者模样。\n觌面相呈，当仁不让。",
        "dynasty": "宋",
        "collection_info": null
    },
    {
        "title": "偈颂一百三十三首  其一○二",
        "author": "释居简",
        "content": "升九仞之上，吾必与之俱。\n极九渊之底，吾亦与之俱。\n吾不见时，何不见吾。",
        "dynasty": "宋",
        "collection_info": null
    },
    {
        "title": "偈颂一百三十三首  其一○三",
        "author": "释居简",
        "content": "谈玄说妙，落在今时，瓠子落苏那得知。",
        "dynasty": "宋",
        "collection_info": null
    },
    {
        "title": "偈颂一百三十三首  其一○四",
        "author": "释居简",
        "content": "诸佛不出世，四十九年说。\n祖师不西来，少林有妙诀。\n是假易除，是真难灭。",
        "dynasty": "宋",
        "collection_info": null
    },
    {
        "title": "偈颂一百三十三首  其一○五",
        "author": "释居简",
        "content": "尘劫前事，尽在今时。\n当断不断，千驷莫追。\n花须连夜发，莫待晓风吹。",
        "dynasty": "宋",
        "collection_info": null
    },
    {
        "title": "偈颂一百三十三首  其一○六",
        "author": "释居简",
        "content": "智不到处，满口道着，与你大书特书。\n屡书于虚空中，不怕风吹日炙，有名不用镌顽石。",
        "dynasty": "宋",
        "collection_info": null
    },
    {
        "title": "偈颂一百三十三首  其一○七",
        "author": "释居简",
        "content": "久坐大雄峯，寒灰拨不红。\n一星萤火出，孤鹤已辽东。",
        "dynasty": "宋",
        "collection_info": null
    },
    {
        "title": "偈颂一百三十三首  其一○八",
        "author": "释居简",
        "content": "误将萤火作明星，发得些儿鬼眼睛。\n末代只看王勃记，何殊瘗鹤紫阳铭。",
        "dynasty": "宋",
        "collection_info": null
    },
    {
        "title": "偈颂一百三十三首  其一○九",
        "author": "释居简",
        "content": "姜杏杯深恨未消，罚钱出院不同条。\n等闲放过丹霞后，打折乌藤也不饶。",
        "dynasty": "宋",
        "collection_info": null
    },
    {
        "title": "偈颂一百三十三首  其一一○",
        "author": "释居简",
        "content": "世事悠悠，不如山丘。\n避喧求静，骑牛觅牛。\n黄河合眼跳，特地一场愁。",
        "dynasty": "宋",
        "collection_info": null
    },
    {
        "title": "偈颂一百三十三首  其一一一",
        "author": "释居简",
        "content": "擒虎易，告人难。\n难难。\n铁门限，铁心肝，庞老油麻树上摊。",
        "dynasty": "宋",
        "collection_info": null
    },
    {
        "title": "偈颂一百三十三首  其一一二",
        "author": "释居简",
        "content": "色不是色，菜花黄梨花白。\n声不是声，紫燕语黄鶑鸣。\n观音菩萨，将钱买胡餠，放下手却是馒头。\n洞裏春光浑不惜，一时流入武陵溪。",
        "dynasty": "宋",
        "collection_info": null
    },
    {
        "title": "偈颂一百三十三首  其一一三",
        "author": "释居简",
        "content": "佛子生来浄无垢，今年洗了明年又。\n顽頼容他五逆儿，劈面淋头夸毒手。",
        "dynasty": "宋",
        "collection_info": null
    },
    {
        "title": "偈颂一百三十三首  其一一四",
        "author": "释居简",
        "content": "真人梦出大槐宫，直上钧天广乐中。\n百世木支皆玉叶，追还舜禹旧家风。",
        "dynasty": "宋",
        "collection_info": null
    },
    {
        "title": "偈颂一百三十三首  其一一五",
        "author": "释居简",
        "content": "五月五日午时，大书特书屡书。\n不向空中咄咄书，是马何曾唤作馿。",
        "dynasty": "宋",
        "collection_info": null
    },
    {
        "title": "偈颂一百三十三首  其一一六",
        "author": "释居简",
        "content": "三界无法，何处求心。\n何处有法，何处无心。\n白云为盖，流水作琴。\n谁是知音，一曲两曲无人会，惭愧惭愧。\n父母所生口，终不向你道，雨过夜塘秋水深。",
        "dynasty": "宋",
        "collection_info": null
    },
    {
        "title": "偈颂一百三十三首  其一一七",
        "author": "释居简",
        "content": "寿富如天圣嗣多。\n海不扬波长熨帖，雨当指日肆滂沱。\n火无就燥宜潜德，虏嗜残生必倒戈。\n草木昆虫均化育，九州四海听讴歌。",
        "dynasty": "宋",
        "collection_info": null
    },
    {
        "title": "偈颂一百三十三首  其一一八",
        "author": "释居简",
        "content": "老胡今日死日到，四海五天俱太平。\n葱岭又寻归去路，看来只有业随身。",
        "dynasty": "宋",
        "collection_info": null
    },
    {
        "title": "偈颂一百三十三首  其一一九",
        "author": "释居简",
        "content": "家贼难防，家财必丧。\n只可错捉，不可错放。",
        "dynasty": "宋",
        "collection_info": null
    },
    {
        "title": "偈颂一百三十三首  其一二○",
        "author": "释居简",
        "content": "枫落吴江欲冷时，一堂百衲败荷衣。\n凭谁拨取炉中火，莫似沩山眼𥉌痴。",
        "dynasty": "宋",
        "collection_info": null
    },
    {
        "title": "偈颂一百三十三首  其一二一",
        "author": "释居简",
        "content": "断头船子傍人门，七佛威仪可断魂。\n争似国师无伎俩，天津桥看弄胡孙。",
        "dynasty": "宋",
        "collection_info": null
    },
    {
        "title": "偈颂一百三十三首  其一二二",
        "author": "释居简",
        "content": "海云空，海天阔。\n书不来，信不达。\n既是解道本来无一物，因甚不得它衣钵。",
        "dynasty": "宋",
        "collection_info": null
    },
    {
        "title": "偈颂一百三十三首  其一二三",
        "author": "释居简",
        "content": "千里驹，九肋鳖，九十三年揭日月。\n生既无言死无说，万象森罗广长舌。",
        "dynasty": "宋",
        "collection_info": null
    },
    {
        "title": "偈颂一百三十三首  其一二四",
        "author": "释居简",
        "content": "八月秋，何处热。\n露冷风高，头头漏泄。\n何必三到投子掘地觅天，雪拥鰲山一场败阙。\n踏着秤锤硬似铁。",
        "dynasty": "宋",
        "collection_info": null
    },
    {
        "title": "偈颂一百三十三首  其一二五",
        "author": "释居简",
        "content": "通玄峰顶，不是人间。\n心外无法，壶中有天。\n更于何处觅通玄。",
        "dynasty": "宋",
        "collection_info": null
    },
    {
        "title": "偈颂一百三十三首  其一二六",
        "author": "释居简",
        "content": "仲夏初吉，有好消息。\n露柱灯笼，参学事毕。\n证据则任汝证据，鞭逼则任汝鞭逼。\n当机觌面提，觌面当机疾。",
        "dynasty": "宋",
        "collection_info": null
    },
    {
        "title": "偈颂一百三十三首  其一二七",
        "author": "释居简",
        "content": "牛头横说竖说，不曾动舌。\n鲁祖见僧面壁，自纳败阙。\n浄慈败缺，钉橛向空，熨斗煎茶铫不同。",
        "dynasty": "宋",
        "collection_info": null
    },
    {
        "title": "偈颂一百三十三首  其一二八",
        "author": "释居简",
        "content": "时时具足，日日团栾。\n含元殿裏，更问长安。",
        "dynasty": "宋",
        "collection_info": null
    },
    {
        "title": "偈颂一百三十三首  其一二九",
        "author": "释居简",
        "content": "散乱定，随流禅。\n莫将安乐法，容易与人传。",
        "dynasty": "宋",
        "collection_info": null
    },
    {
        "title": "偈颂一百三十三首  其一三○",
        "author": "释居简",
        "content": "未得黄梅山裏信，先开大庾岭头花。\n如何种柏栽松手，流入担柴卖筊家。",
        "dynasty": "宋",
        "collection_info": null
    },
    {
        "title": "偈颂一百三十三首  其一三一",
        "author": "释居简",
        "content": "大地及日月，时至皆归尽。\n未尝有一物，不被无常吞。",
        "dynasty": "宋",
        "collection_info": null
    },
    {
        "title": "偈颂一百三十三首  其一三二",
        "author": "释居简",
        "content": "末上何曾转法轮，只今再转谩劳神。\n路行人不知天晓，犹把灵符执夜明。",
        "dynasty": "宋",
        "collection_info": null
    },
    {
        "title": "偈颂一百三十三首  其一三三",
        "author": "释居简",
        "content": "倒用横拈眼似眉，憨憨稳放一头低。\n全身辊入草窠裏，东倒何妨復攂西。",
        "dynasty": "宋",
        "collection_info": null
    },
    {
        "title": "颂古二十一首  其一",
        "author": "释居简",
        "content": "吹糠着米，翻成特地。\n不因一事，不长一智。",
        "dynasty": "宋",
        "collection_info": null
    },
    {
        "title": "颂古二十一首  其二",
        "author": "释居简",
        "content": "适我昔所愿，今者已满足。\n是玉也大奇，只恐不是玉。",
        "dynasty": "宋",
        "collection_info": null
    },
    {
        "title": "颂古二十一首  其三",
        "author": "释居简",
        "content": "色空明暗，各不相知。\n行到水穷处，坐看云起时。",
        "dynasty": "宋",
        "collection_info": null
    },
    {
        "title": "颂古二十一首  其四",
        "author": "释居简",
        "content": "弥满清浄，终不容他。\n山河大地，万象森罗。",
        "dynasty": "宋",
        "collection_info": null
    },
    {
        "title": "颂古二十一首  其五",
        "author": "释居简",
        "content": "结解非殊，存亡无据。\n试问本来宗，当初谁缚汝。",
        "dynasty": "宋",
        "collection_info": null
    },
    {
        "title": "颂古二十一首  其六",
        "author": "释居简",
        "content": "翻手为云，覆手为雨。\n业识忙忙，无本可据。",
        "dynasty": "宋",
        "collection_info": null
    },
    {
        "title": "颂古二十一首  其七",
        "author": "释居简",
        "content": "金盘不可动，辘辘转难住。\n停待良久间，圆明湛如露。",
        "dynasty": "宋",
        "collection_info": null
    },
    {
        "title": "颂古二十一首  其八",
        "author": "释居简",
        "content": "三蛇九鼠，一亩之地。\n干木随身，逢场作戏。",
        "dynasty": "宋",
        "collection_info": null
    },
    {
        "title": "颂古二十一首  其九",
        "author": "释居简",
        "content": "客舍并州已十霜，归心日夜忆咸阳。\n无端又渡桑干水，却望并州是故乡。",
        "dynasty": "宋",
        "collection_info": null
    },
    {
        "title": "颂古二十一首  其一○",
        "author": "释居简",
        "content": "挽弓须挽强，用枪须用长。\n射人先射马，擒贼先擒王。",
        "dynasty": "宋",
        "collection_info": null
    },
    {
        "title": "颂古二十一首  其一一",
        "author": "释居简",
        "content": "疾燄过风第二头，不堪惆怅只堪愁。\n一声振鬣长鸣后，万马皆瘖一战收。",
        "dynasty": "宋",
        "collection_info": null
    },
    {
        "title": "颂古二十一首  其一二",
        "author": "释居简",
        "content": "当机觌面提，觌面当机疾。\n开眼放痴顽，鞭逼人上壁。",
        "dynasty": "宋",
        "collection_info": null
    },
    {
        "title": "颂古二十一首  其一三",
        "author": "释居简",
        "content": "去年贫，雷在天上壮。\n今年贫，水出山下蒙。\n家风不与香严别，熨斗煎茶铫不同。",
        "dynasty": "宋",
        "collection_info": null
    },
    {
        "title": "颂古二十一首  其一四",
        "author": "释居简",
        "content": "爷顽頼，儿还债。\n彻底老婆心，赤土涂牛奶。",
        "dynasty": "宋",
        "collection_info": null
    },
    {
        "title": "颂古二十一首  其一五",
        "author": "释居简",
        "content": "绝乳于菟弄爪牙，丹霞去后说丹霞。\n棒头有眼明如日，须是南阳老作家。",
        "dynasty": "宋",
        "collection_info": null
    },
    {
        "title": "颂古二十一首  其一六",
        "author": "释居简",
        "content": "隔江谁荐箭锋机，直下横趋已是迟。\n惆怅曲终人不见，数峰削玉水瀰瀰。",
        "dynasty": "宋",
        "collection_info": null
    },
    {
        "title": "颂古二十一首  其一七",
        "author": "释居简",
        "content": "三春不是读书天，九夏炎炎且放禅。\n唯有秋冬较些子，不如打睡过残年。",
        "dynasty": "宋",
        "collection_info": null
    },
    {
        "title": "颂古二十一首  其一八",
        "author": "释居简",
        "content": "才伸劫火光中问，便解随他去復回。\n回到悔来坡下路，乱山依旧碧崔嵬。",
        "dynasty": "宋",
        "collection_info": null
    },
    {
        "title": "颂古二十一首  其一九",
        "author": "释居简",
        "content": "剑下十分亲，难藏独露身。\n江流石不转，独有藴空名。",
        "dynasty": "宋",
        "collection_info": null
    },
    {
        "title": "颂古二十一首  其二○",
        "author": "释居简",
        "content": "总欠韦郎一夜霜，诸方拈出半青黄。\n碧云更不上盘饤，举似诸方笑一场。",
        "dynasty": "宋",
        "collection_info": null
    },
    {
        "title": "颂古二十一首  其二一",
        "author": "释居简",
        "content": "东村王老夜烧钱，不是年穷岁尽禅。\n岁尽年穷消息别，东村王老夜烧钱。",
        "dynasty": "宋",
        "collection_info": null
    },
    {
        "title": "送济东岩归乡",
        "author": "释居简",
        "content": "一别岩扃岁月深，春风狼藉到如今。\n回头依旧岩前路，百鸟衔花无处寻。",
        "dynasty": "宋",
        "collection_info": null
    },
    {
        "title": "送丙上人",
        "author": "释居简",
        "content": "数墨循行不疗饥，南来逴得者些儿。\n从前伎俩人知有，管取者些人不知。",
        "dynasty": "宋",
        "collection_info": null
    },
    {
        "title": "送觉藏主归华藏",
        "author": "释居简",
        "content": "遯庵胸次太湖宽，偃岳旋岚鼓不湍。\n老手惯曾谙水脉，也须观水又观澜。",
        "dynasty": "宋",
        "collection_info": null
    },
    {
        "title": "送明上人归洞庭",
        "author": "释居简",
        "content": "截流过了復随流，七十二峯横点头。\n拶到无锥无卓处，太湖空阔跨三州。",
        "dynasty": "宋",
        "collection_info": null
    },
    {
        "title": "送正法悟无证",
        "author": "释居简",
        "content": "百城烟水渺无涯，一锡南来又北飞。\n楼阁门开当日事，只今毫髮不曾移。",
        "dynasty": "宋",
        "collection_info": null
    },
    {
        "title": "示照上人",
        "author": "释居简",
        "content": "照用同时诧合盘，衲僧开眼受他谩。\n何如日用当三昧，万象森罗对影寒。",
        "dynasty": "宋",
        "collection_info": null
    },
    {
        "title": "示鉴上人",
        "author": "释居简",
        "content": "长笑云门顾鉴咦，翻抽顾字土加泥。\n从空掷剑虽无蹟，会见虚空有坏时。",
        "dynasty": "宋",
        "collection_info": null
    },
    {
        "title": "独庵",
        "author": "释居简",
        "content": "四顾寥寥不自欺，白云流水自东西。\n同途同辙人无数，尽逐衔花百鸟迷。",
        "dynasty": "宋",
        "collection_info": null
    },
    {
        "title": "放塘",
        "author": "释居简",
        "content": "截断众流元止止，踏翻一窍便滔滔。\n休论未达其源底，佛也不知来处高。",
        "dynasty": "宋",
        "collection_info": null
    },
    {
        "title": "六解一亡",
        "author": "释居简",
        "content": "六用无功信不通，一时分付与春风。\n篆烟一缕闲清昼，百鸟不来花自红。",
        "dynasty": "宋",
        "collection_info": null
    },
    {
        "title": "化阄拈千手大悲像",
        "author": "释居简",
        "content": "秋澄万水家家月，春入千林处处花。\n为问大悲千手眼，不知明月落谁家。",
        "dynasty": "宋",
        "collection_info": null
    },
    {
        "title": "示僧  其一",
        "author": "释居简",
        "content": "埜逸师僧语带讹，早年成佛老成魔。\n从头至踵无灵骨，奈尔瞻风拨草何。",
        "dynasty": "宋",
        "collection_info": null
    },
    {
        "title": "示僧  其二",
        "author": "释居简",
        "content": "相逢便要求禅钞，近日诸方僞钞多。\n慧日钞书无两样，只争些子大誵讹。",
        "dynasty": "宋",
        "collection_info": null
    },
    {
        "title": "漆匠求颂",
        "author": "释居简",
        "content": "漆桶天然别，休将好处修。\n听他百杂碎，特地一场愁。",
        "dynasty": "宋",
        "collection_info": null
    },
    {
        "title": "弁浄人奉辟支佛牙求度",
        "author": "释居简",
        "content": "错认缘生不自知，退牙今属弁沙弥。\n若还祖弁有灵骨，选得僧成莫学伊。",
        "dynasty": "宋",
        "collection_info": null
    },
    {
        "title": "书圆正法语后",
        "author": "释居简",
        "content": "三禅天上火星飞，大地山河靡孑遗。\n坏底话头谁领解，小留铁脊镇坤维。",
        "dynasty": "宋",
        "collection_info": null
    },
    {
        "title": "顽极",
        "author": "释居简",
        "content": "计较思量未发机，风尘草动百般疑。\n四棱塌地羞前事，烂了虚空也听伊。",
        "dynasty": "宋",
        "collection_info": null
    },
    {
        "title": "示如石上人",
        "author": "释居简",
        "content": "直须办得身如石，一线开时石不如。\n自解点头须自肯，待他人肯费分疎。",
        "dynasty": "宋",
        "collection_info": null
    },
    {
        "title": "方上人上蒋山兼寄痴绝顽石",
        "author": "释居简",
        "content": "闢初错向诸方求，那堪同来打爷州。\n只今又入钟阜去，从错至错无时瘳。\n待欲商评者两错，只有知非无肯诺。\n痴叟顽翁旧同梦，知我从来无鼻孔。",
        "dynasty": "宋",
        "collection_info": null
    },
    {
        "title": "出山相赞",
        "author": "释居简",
        "content": "脱屣金轮只等闲，六年痴坐碧孱颜。\n出山不了些儿事，何似当年莫入山。",
        "dynasty": "宋",
        "collection_info": null
    },
    {
        "title": "常思惟大士赞  其一",
        "author": "释居简",
        "content": "瞪目谛观时，风丝万绪风。\n一声潮雪响，打入正思惟。",
        "dynasty": "宋",
        "collection_info": null
    },
    {
        "title": "常思惟大士赞  其二",
        "author": "释居简",
        "content": "海雾敛，山容开。\n神珠在掌，明镜当台。\n普门无锁钥，俗客不曾来。",
        "dynasty": "宋",
        "collection_info": null
    },
    {
        "title": "常思惟大士赞  其三",
        "author": "释居简",
        "content": "声成文，谓之音。\n作如是观，海底摸针。\n空王至今，悠悠我心。",
        "dynasty": "宋",
        "collection_info": null
    },
    {
        "title": "常思惟大士赞  其四",
        "author": "释居简",
        "content": "趁队选圆通，无端立下风。\n当时供死款，错说在闻中。",
        "dynasty": "宋",
        "collection_info": null
    },
    {
        "title": "常思惟大士赞  其五",
        "author": "释居简",
        "content": "轮珠一百八，数了从头数。\n念兹在兹，不知其数。\n自谓初于闻中，馿年入流亡所。",
        "dynasty": "宋",
        "collection_info": null
    },
    {
        "title": "常思惟大士赞  其六",
        "author": "释居简",
        "content": "补陀月，龙眠笔。\n笔有痕，月无蹟。\n蹟其迹，普门寂寂。\n迹既忘，四达皇皇。",
        "dynasty": "宋",
        "collection_info": null
    },
    {
        "title": "常思惟大士赞  其七",
        "author": "释居简",
        "content": "声亦观，色亦观。\n空劫后，空劫前。\n风动尘起，山深水寒。",
        "dynasty": "宋",
        "collection_info": null
    },
    {
        "title": "常思惟大士赞  其八",
        "author": "释居简",
        "content": "万窍不风，千波弗澜。\n天低月高，山深水寒。\n普门无路入，终始不曾关。",
        "dynasty": "宋",
        "collection_info": null
    },
    {
        "title": "常思惟大士赞  其九",
        "author": "释居简",
        "content": "从闻思修，错了路头。\n将错就错，随流入流。\n补陀山鬼窟，海月半轮秋。",
        "dynasty": "宋",
        "collection_info": null
    },
    {
        "title": "常思惟大士赞  其一○",
        "author": "释居简",
        "content": "从闻思修，入三摩地。\n动静二相，了然不生。\n补陀小白花山上，弗听流鶑啼一声。",
        "dynasty": "宋",
        "collection_info": null
    },
    {
        "title": "常思惟大士赞  其一一",
        "author": "释居简",
        "content": "篮盛鱼，不盛水。\n弗自噇，提入市。\n秤子无星，鈎头有饵。",
        "dynasty": "宋",
        "collection_info": null
    },
    {
        "title": "常思惟大士赞  其一二",
        "author": "释居简",
        "content": "为散乱人，现如是相。\n方其定时，孰为此像。\n定乱一如，此像亦无。\n若言无像，天地悬隔。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释居简",
        "content": "赤脚纔穿市，回头便笑人。\n手中果何物，弄物不知名。\n闭眼瞌睡，开眼业识。\n便恁么去，着甚死急。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释居简",
        "content": "背后曾开鬼眼睛，虽然有眼又无筋。\n问他覩史宫中事，拈得干鱼举似人。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释居简",
        "content": "笑破古音前，回头尽可怜。\n只今无可笑，仰面笑青天。\n赤脚知晴，蹑屐知雨。\n只这一着，未敢相许。",
        "dynasty": "宋",
        "collection_info": null
    },
    {
        "title": "布袋赞  其四",
        "author": "释居简",
        "content": "鱼干拈起走长街，道是天宫带得来。\n铁奉化人顽似铁，阿师咍了更谁咍。",
        "dynasty": "宋",
        "collection_info": null
    },
    {
        "title": "布袋赞  其五",
        "author": "释居简",
        "content": "正续无名，散圣无位。\n秦汉不收，惭愧惭愧。",
        "dynasty": "宋",
        "collection_info": null
    },
    {
        "title": "布袋赞  其六",
        "author": "释居简",
        "content": "天上无，地下无。\n只这无无，已自涂胡。\n区区更回首，转见费分疎。",
        "dynasty": "宋",
        "collection_info": null
    },
    {
        "title": "问疾维摩赞",
        "author": "释居简",
        "content": "卖弄澜翻舌，文殊是阿谁。\n未曾谈不二，已自落思惟。",
        "dynasty": "宋",
        "collection_info": null
    },
    {
        "title": "须菩提赞",
        "author": "释居简",
        "content": "洗足已，便趺坐。\n突然道希有世尊，你当时见箇什么。",
        "dynasty": "宋",
        "collection_info": null
    },
    {
        "title": "寒山赞",
        "author": "释居简",
        "content": "寒山指出，拾得执指。\n不曾见月，矮子看戏。",
        "dynasty": "宋",
        "collection_info": null
    },
    {
        "title": "草衣文殊赞",
        "author": "释居简",
        "content": "衣纫草，髮如草。\n未下五台，百怪俱兆。\n手中经，义不了。\n我且问你，前三三后三三，是多少。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释居简",
        "content": "念得莲经便嫁伊，空花无蒂欲谁欺。\n金沙滩上黄金锁，狼藉春风到几时。",
        "dynasty": "宋",
        "collection_info": null
    },
    {
        "title": "灵照女赞",
        "author": "释居简",
        "content": "屋裏横机抗老爷，门前敛袂对丹霞。\n爷生娘养好儿女，有得许多无頼咤。",
        "dynasty": "宋",
        "collection_info": null
    },
    {
        "title": "穿破衲赞",
        "author": "释居简",
        "content": "针短线难穿，闲拈当负暄。\n不须嫌破碎，提起自完全。",
        "dynasty": "宋",
        "collection_info": null
    },
    {
        "title": "了残经赞",
        "author": "释居简",
        "content": "从朝数黑豆，数到黄昏后。\n只见月如眉，不觉灵犀透。",
        "dynasty": "宋",
        "collection_info": null
    },
    {
        "title": "初祖赞",
        "author": "释居简",
        "content": "五叶芬敷自一花，无人图蔓剪根牙。\n不教着脚金陵地，犹恨萧梁未作家。",
        "dynasty": "宋",
        "collection_info": null
    },
    {
        "title": "为痴绝和尚赞初祖达磨并马大师画象  其一",
        "author": "释居简",
        "content": "穿耳耳未尝穴，缺齿齿未尝折。\n北度一苇可航，西归隻履自挈。\n或谓之空劫已前中流砥柱，或谓之拈花已后金口木舌。\n或曰正宗别调，又曰直指曲说，皆非吾之所谓道也。\n若夫求大乘器，走十万里，俟人作兴，器岂大乘。\n夙负先觉，礼闻来学。\n学而知之，既远且邈。\n负是四者，吾恐五竺之铁不足铸此错也。",
        "dynasty": "宋",
        "collection_info": null
    },
    {
        "title": "为痴绝和尚赞初祖达磨并马大师画象  其二",
        "author": "释居简",
        "content": "金鷄毒，一粒粟，未踏杀人，已先跌足。\n一十八滩兮障回死水，八十四人兮淹浸弗死。\n洪都兮泐潭，宗风兮肆凌厉。\n一波动兮万波起，派兮支兮滔滔者皆是。\n更无一箇识玄旨，只有归宗较些子。\n捡点将来，玄沙道底。",
        "dynasty": "宋",
        "collection_info": null
    },
    {
        "title": "普化赞",
        "author": "释居简",
        "content": "风颠用尽到无余，一箇棺材八箇舁。\n舁出镇州城外去，听他木铎自分疎。",
        "dynasty": "宋",
        "collection_info": null
    },
    {
        "title": "赵州赞",
        "author": "释居简",
        "content": "禅在口皮边，机搀石火先。\n破家纔十八，更不使爷钱。\n东南西北，门开两边。\n相见了也，十万八千。",
        "dynasty": "宋",
        "collection_info": null
    },
    {
        "title": "临济赞",
        "author": "释居简",
        "content": "白拈贼，是这厮。\n捋鬼头巾，假我服色。\n胡芦立地便要沈，秤锤落井不教没。\n脱间漏架，天下第一。\n自谓建立黄蘗宗旨，不知黄蘗无处雪屈。",
        "dynasty": "宋",
        "collection_info": null
    },
    {
        "title": "杨岐赞",
        "author": "释居简",
        "content": "请慈明晚参，对白雪大笑。\n为父不慈，为子不孝。\n箇般驵𩦱行藏，敢称瞎馿种草。\n争怪人言不解禅，熨斗煎茶不同铫。",
        "dynasty": "宋",
        "collection_info": null
    },
    {
        "title": "为痴绝和尚赞三睡",
        "author": "释居简",
        "content": "赞也喜，骂也喜。\n醒也睡，困也睡。\n善男子起，法性如是。",
        "dynasty": "宋",
        "collection_info": null
    },
    {
        "title": "东山赞",
        "author": "释居简",
        "content": "棚入啰扎，君子可入。\n附子同乡一样辣，酸馅嚼破一团铁。\n馅子一句，未敢相许。\n弗是没人情，箇中无肯路。",
        "dynasty": "宋",
        "collection_info": null
    },
    {
        "title": "永明寿禅师赞",
        "author": "释居简",
        "content": "客吟灯残，猿啼月落。\n衲帔蒙头，千岩万壑。\n指破凡夫，为等觉妙觉。\n齐大小乘，于钱索井索。\n纵大辩于谈笑，寄虚怀于冥莫。\n所谓百轴宗镜之文，如太山之一毫芒。\n巍巍堂堂，炜炜煌煌。\n非心亦非佛，破镜不重光。",
        "dynasty": "宋",
        "collection_info": null
    },
    {
        "title": "大慧师祖赞",
        "author": "释居简",
        "content": "馽空云带，补太虚缝。\n秘以自传，公与众共。\n卷覆大千舌于洋屿云门，不与摩竭同条。\n袖掷大千手于梅州衡阳，不与浄名同梦。\n至于三藏十二部，一切修多罗，洎百家异氏之书，杂然前陈，无断无灭，有元有统。\n瞥转一机，五峰敛眉。\n伎俩尽也，放下竹篦。",
        "dynasty": "宋",
        "collection_info": null
    },
    {
        "title": "智者大师赞",
        "author": "释居简",
        "content": "宝几在前，如意在手。\n禹背汤肩，河目海口。\n南岳山中得圣师，投针钵水了无疑。\n法华同听真精进，直到灵山未散时。",
        "dynasty": "宋",
        "collection_info": null
    },
    {
        "title": "密庵赞",
        "author": "释居简",
        "content": "正法眼，曰破沙盆，曰漏灯盏。\n两段不殊，一倍相反。\n钝置云黄山下老禅魔，匙挑不上，罪不重科。\n但未知虚空消殒，毕竟如何。",
        "dynasty": "宋",
        "collection_info": null
    },
    {
        "title": "拙庵赞",
        "author": "释居简",
        "content": "读旁行，倚松立。\n义不精，字不识。\n海涌云兴追不及。",
        "dynasty": "宋",
        "collection_info": null
    },
    {
        "title": "自赞  其一",
        "author": "释居简",
        "content": "幼而不逊，长而无述，老而不死。\n贼贼。\n临济未是白拈，自出洞来无敌。",
        "dynasty": "宋",
        "collection_info": null
    },
    {
        "title": "自赞  其二",
        "author": "释居简",
        "content": "字不识，禅不会，数米量柴，料水打碓。\n不是末后全提，亦非现前三昧。\n待众生成佛，尽众生界空，任从沧海变，终不为君通。",
        "dynasty": "宋",
        "collection_info": null
    },
    {
        "title": "题慈观长老求赞",
        "author": "释居简",
        "content": "监本倔强，弗善劳谦。\n不识拙庵，他最不堪。\n他亦人耳，我亦人耳。\n空自合空，水自合水。\n卖弄跨门一机，至死无人发市。\n父有重牙，其子无齿。\n没齿穿龈，如是如是。",
        "dynasty": "宋",
        "collection_info": null
    },
    {
        "title": "小师求赞  其一",
        "author": "释居简",
        "content": "平常心，摩竭合。\n砥柱不摇，风雷不迅。\n拈了也，示祖敬。\n无法商量，一印印定。",
        "dynasty": "宋",
        "collection_info": null
    },
    {
        "title": "小师求赞  其二",
        "author": "释居简",
        "content": "不会道，不会禅。\n更求文墨，掘地觅天。\n别调宫商妙不传。",
        "dynasty": "宋",
        "collection_info": null
    },
    {
        "title": "檀木白衣相赞",
        "author": "释居简",
        "content": "斤斯运，垩斯斲。\n鼻不伤，立自若。\n臻极之技，与物不二。\n惟其不然，一理万致。\n我观此像，殆非人为。\n就能为之，技不宅微。\n矧此匠氏，应以此机。\n应以此身，化巧幻奇。\n曰余眊然，两眼如镜。\n弗能审观，独以耳听。\n反听绝眹，对此殊胜。\n小白花山，下瞰巨浸。",
        "dynasty": "宋",
        "collection_info": null
    },
    {
        "title": "慈感圭老请赞无量寿像",
        "author": "释居简",
        "content": "十方取土，曰清泰城。\n又曰极乐，与苦浊邻。\n厌苦知乐，不毫忽间。\n一念勇往，即念而瞷。\n惟忆惟念，匪疾匪迟。\n忆而不忘，念兹在兹。\n如求亡子，如丧考妣。\n如疢需石，如渴需水。\n以如是故，曾何远人。\n人人亡羊，入生死轮。\n法法惟心，心亦非心。\n郑卫嘈杂，水鸟树林。\n悠悠渐修，頟頟阐提。\n同摄罔遗，妙在不疑。\n疑则疑城，日劫倍蓰。\n东隅既失，桑榆可冀。\n粤若二仲，达圆顿机。\n路壅般舟，手自剪夷。\n池栽芬陁，社结名胜。\n一十有八，是修是证。\n天台嗣响，的传自衡。\n和者如云，调高倡宏。\n六朝逮今，衣冠缁褐。\n愚夫愚妇，爰同此筏。\n哂乃二瓠，载沉载浮。\n即窒即海，善柳柳州。\n见月因摽，执指成咎。\n舍有相佛，观无量寿。",
        "dynasty": "宋",
        "collection_info": null
    },
    {
        "title": "天乐赵紫芝画像赞",
        "author": "释居简",
        "content": "一点虚明，八窗玲珑。\n万波不浑，百川自东。\n殆见其洒然乎外，孰知其渊乎其中。\n谓其襄阳漫仕，曰吾不为南宫。\n谓其江湖散人，曰吾不为龟蒙。\n乌在乎仪刑，先进而丹青太空。",
        "dynasty": "宋",
        "collection_info": null
    },
    {
        "title": "东坡画像赞",
        "author": "释居简",
        "content": "帝哀先生，为天下忌。\n速反其辕，卒不慭遗。\n遂骑箕尾，而分天章。\n云汉昭回，衣被八荒。\n载驱六丁，收拾文字。\n神京遐陬，旁罗曲致。\n落人间者，太山毫芒。\n寒者绮纨，馁者稻粱。\n取彼谮人，投畀豺虎。\n既粱其饩，而纨其袴。\n豢以人爵，俾敏厥修。\n息公之谮，承天之休。",
        "dynasty": "宋",
        "collection_info": null
    },
    {
        "title": "二桃杀三士赞",
        "author": "释居简",
        "content": "大匠不弃栎社之木，良医不遗乌喙之毒。\n务急吾用，不一而足。\n苟适其时，虽弃必录。\n方其用时，有正有奇。\n颠兮吾扶，危兮吾持。\n相道巍巍，二氏似之。\n哂乃齐相，曾不尔思。\n夫三子者，谬以力胜。\n胜力以德，孰敢不敬。\n徒丧厥德，以致其命。\n一念之忍，桃乃其穽。\n欲济缓急，图任媕娿。\n爪牙不铦，其如之何。\n盍观相如，伸秦屈颇。\n隠然长城，无庸干戈。",
        "dynasty": "宋",
        "collection_info": null
    },
    {
        "title": "三教赞",
        "author": "释居简",
        "content": "此三胜流，一笑聚头。\n其道不同，曷相为谋。\n至哉儒先，问礼于李。\n李从竺干，逮真实际。\n商隠于李，白眉最良。\n曰师师师，其来自唐。\n车适大方，万里一辙。\n差之毫釐，肝胆楚越。",
        "dynasty": "宋",
        "collection_info": null
    },
    {
        "title": "孤云画像赞",
        "author": "释居简",
        "content": "閒如云，寄寥邈。\n帖水不痕，行空无脚。\n笑从上扫迹生迹，嗟后来以缚解缚。\n于其中间，卷舒自若。\n钉钉却，悬挂却。\n老倒南阳，犹欠一着。",
        "dynasty": "宋",
        "collection_info": null
    },
    {
        "title": "下竺印画像赞",
        "author": "释居简",
        "content": "窣然短衣，崭然插犀。\n岁晚寂莫，奋此一夔。\n胶名相求之，则万言不直杯水。\n外形骸索之，则半芋美于紫泥。\n宪章左溪，鼓吹荆溪。\n使人復见古道颜色，舍斯人其谁归。",
        "dynasty": "宋",
        "collection_info": null
    },
    {
        "title": "明教禅师五种不坏赞  其一",
        "author": "释居简",
        "content": "顶骨峣然，隠若伏犀。\n于烈火中，凄其廪而。\n古铁铮铮，烬余不热。\n击石拊石，迭中音节。\n舍利团缀，素魄冏如。\n湛湛凝露，累累贯珠。\n岂无他人，欲见其顶。\n月行太空，蛙沉坎井。",
        "dynasty": "宋",
        "collection_info": null
    },
    {
        "title": "明教禅师五种不坏赞  其二",
        "author": "释居简",
        "content": "去窒而聪，去塞而通。\n于无数声，齐万窍风。\n风止声消，音响寂绝。\n谷神不死，听火焰说。\n说无所说，闻无所闻。\n烟灭灰飞，所亡者存。\n以是耳根，示尔四众。\n厚德宏功，千二百种。",
        "dynasty": "宋",
        "collection_info": null
    },
    {
        "title": "明教禅师五种不坏赞  其三",
        "author": "释居简",
        "content": "宣明心声，若出金石。\n汹涌辩河，不渗涓滴。\n书献天子，天颜屡改。\n一笑归来，此舌犹在。\n韩吾不非，吾奚以为。\n壅吾不夷，吾奚以驰。\n一生事了，有死无憾。\n身随劫烧，红开菡萏。",
        "dynasty": "宋",
        "collection_info": null
    },
    {
        "title": "明教禅师五种不坏赞  其四",
        "author": "释居简",
        "content": "童真出家，死于童真。\n出没卷舒，一坚密身。\n嗟多欲人，曲为欲说。\n于其根中，出火自焫。\n猗欤哲人，哂乃覆辙。\n以古为鑑，以身代舌。\n火炎昆冈，玉石俱焚。\n石付百粉，玉兮温温。",
        "dynasty": "宋",
        "collection_info": null
    },
    {
        "title": "明教禅师五种不坏赞  其五",
        "author": "释居简",
        "content": "的的紫槵，茸茸素丝。\n自幼至老，念兹在兹。\n譬夫一龛，绕以十镜。\n此灯长明，一印印定。\n定则离念，反而自求。\n于无求中，以敏厥修。\n物初有终，法无有尽。\n是故此珠，横绝煨烬。",
        "dynasty": "宋",
        "collection_info": null
    },
    {
        "title": "贤者国师赞",
        "author": "释居简",
        "content": "心部根本，身严杂华。\n赤象青牛，跨竺越华。\n半满字则，五其等差。\n殊声响则，一其纷拏。\n使登门之鱼，驾际天之涛。\n陋潢污行潦，而观海若之谽谺。\n琐屑灭裂，又安知鰋鲤之与鲿魦。",
        "dynasty": "宋",
        "collection_info": null
    },
    {
        "title": "强斋高使君金书诸经赞",
        "author": "释居简",
        "content": "淀蓝蘸楮，屑金作字。\n去字与楮，经果何似。\n曰此诸经，即楮与金。\n续父厥志，写佛语心。\n惟佛语心，粤如父志。\n一点画中，具无量义。\n字可悉数，义则无量。\n欲了其源，冥去来相。\n强斋大士，年八十余。\n目如心明，作蝇头书。\n于一蝇头，分可为二。\n尘毛太华，弗巨弗细。\n佛神力故，初不作难。\n是故北磵，作如是观。",
        "dynasty": "宋",
        "collection_info": null
    },
    {
        "title": "两蟆赞  其一",
        "author": "释居简",
        "content": "攫而掷，翾而举之。\n二虫请以战喻。\n翾毋忘于射鈎，攫毋忘于在莒。",
        "dynasty": "宋",
        "collection_info": null
    },
    {
        "title": "两蟆赞  其二",
        "author": "释居简",
        "content": "蚁战酣，蟆袭其后，非大嚼盍反相友。\n梦好忽同归，一麾何足疑。",
        "dynasty": "宋",
        "collection_info": null
    },
    {
        "title": "荷屋常不轻画像赞",
        "author": "释居简",
        "content": "芰荷为屋，芙蓉为裳。\n芳茝纫佩，落英贮粻。\n熏以石林，书传之香。\n瀹以太华，玉井之凉。\n濯人间烟火气，毋干吾丘壑姿。\n洎夫锦心之与绣肠，发卍庵之韬畧，示我武之维扬。\n适妙喜国拓吾故疆。\n安在乎广莫之野，而无何有之乡。",
        "dynasty": "宋",
        "collection_info": null
    },
    {
        "title": "义鑑堂画像赞",
        "author": "释居简",
        "content": "魁梧轩昂，耿介孤洁。\n大珠缟夜，轻云拂月。\n作成泼天问端来前，只似钉头难于敲折。\n东山发源，双峰卷衣。\n把大苏狂澜，障而东之。\n微此老孙子，已而已而。",
        "dynasty": "宋",
        "collection_info": null
    },
    {
        "title": "高丽指堂讲师画像赞",
        "author": "释居简",
        "content": "岩岩指堂，破尘出经。\n惟其能然，曰聪慧人。\n堤圆顿之颓澜，会中下于通津。\n横说竖说，匪亏匪盈。\n全提半提，匪坏匪成。\n夫是之谓全体之用兮全体之真。",
        "dynasty": "宋",
        "collection_info": null
    },
    {
        "title": "妙湛禅师月岩舍利赞",
        "author": "释居简",
        "content": "及笄洗粧，一花一香。\n舍父求度，回度厥父。\n父子学空，机先有锋。\n父死开法，镆鎁出匣。\n归奉其母，孤山之浒。\n示生有灭，笑与母诀。\n火后舍利，粲如繁星。\n如金之晶，如玉之明。\n堂堂月岩，如空行月。\n何庸留此，自暴丑拙。",
        "dynasty": "宋",
        "collection_info": null
    },
    {
        "title": "下天竺古镜法师画像赞",
        "author": "释居简",
        "content": "伽黎拥肩，不舍夜旦。\n革履梏足，炎熇不跣。\n迹迩世相，而不动不退。\n心惟玄奥，则唯止唯观。\n四辩涌兮澜翻，四筵拥兮冰泮。\n特旨住山，灵山未散。\n洗旧讲榻，萎花新换。\n至于戒香逆风，腾播林野。\n吾尝比之波利质多罗天树花，此之谓也。",
        "dynasty": "宋",
        "collection_info": null
    },
    {
        "title": "陶司户画像",
        "author": "释居简",
        "content": "宅尘滓拔千丈之俗，倚梅竹託三友之交。\n稠人广座则惟静惟默，凉天佳月则或推或敲。\n问津荣途，姑欲行志。\n于志得时，反求诸己。",
        "dynasty": "宋",
        "collection_info": null
    },
    {
        "title": "自题顶相",
        "author": "释居简",
        "content": "谓有为，吾奚为。\n谓无为，吾奚不为。\n待悟而勇为，绝学而无为。\n于戏尽之矣，非吾为。",
        "dynasty": "宋",
        "collection_info": null
    },
    {
        "title": "王梁山画像赞",
        "author": "释居简",
        "content": "从事毛锥，壮夫不为。\n置书学剑，弓号马嘶。\n不斩楼兰，夫何自欺。\n堂堂梁山，襟利带夔。\n帝轸遐方，详延瑰琦。\n良马素丝，组以五之。\n维贤作牧，任以抚绥。\n抚绥伊何，恩斯勤斯。\n岂惟怀恩，亦復畏威。\n庶靖氛埃，以偃鼓鼙。\n昔人可师，感夜半鸡。\n哂乃阿瞒，横槊赋诗。",
        "dynasty": "宋",
        "collection_info": null
    },
    {
        "title": "台宗杰首座画像赞",
        "author": "释居简",
        "content": "性具染指，鼎味咸在。\n容膝归休，日用三昧。\n不动口，不饶舌。\n人无闻闻，吾无说说。\n翻嗟普眼，弗见普贤。\n为渠去却，眼中金屑。\n复道行空，白银为阙。",
        "dynasty": "宋",
        "collection_info": null
    },
    {
        "title": "野月赞",
        "author": "释居简",
        "content": "广寒殿，洪崖井。\n轮有晦朔，景无畦畛。\n悠然随所寓，婆娑弄清影。\n莫羡江楼清，江楼尘污人。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释居简",
        "content": "转得头来已是迟，恰如曾未转头时。\n一钱觅得无及处，犹自区区诳阿谁。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释居简",
        "content": "五十三人一缕穿，小儿虽小胆如天。\n茫茫烟水无重数，买得风光不用钱。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释居简",
        "content": "一字未曾谈般若，谩天谩地尽饶伊。\n祇园乞食归来后，法会因由又是谁。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释居简",
        "content": "剑下十分真，难藏独露身。\n江流石不转，独有藴空名。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释居简",
        "content": "进步竿头踏断桥，太虚凸处水天凹。\n古今吃𨈀知多少，不似阇黎这一交。",
        "dynasty": "宋",
        "collection_info": null
    },
    {
        "title": "应真赞三首  其一",
        "author": "释居简",
        "content": "传的的之宗自举，冰壶春未回而痕垢无些，玉林月已上而清光有许。\n湛存此箇宗乘，肯坏人家男女。\n黄梅之钵笑夜偷，少室之衣疑浪与。\n方彻地区，圆该天宇。\n神发幽而空谷应呼，声出碍而霜钟忽杵。",
        "dynasty": "宋",
        "collection_info": null
    },
    {
        "title": "应真赞三首  其二",
        "author": "释居简",
        "content": "面目古怪，气宇深清。\n涧月夜白，松雪寒明。\n舜岩之身兮谁前谁后，首萝之眼兮不纵不横。\n相随来也，流水浮萍。",
        "dynasty": "宋",
        "collection_info": null
    },
    {
        "title": "应真赞三首  其三",
        "author": "释居简",
        "content": "全心之相，全相之心。\n写成这个，聊应而今。\n天苍苍兮白鸟没，水深深兮红鳞沉。\n日鈎云饵，玉线金针。\n一般料理兮妙出威音。",
        "dynasty": "宋",
        "collection_info": null
    },
    {
        "title": "句",
        "author": "释居简",
        "content": "渔翁不耐寒，重沓着蓑衣。",
        "dynasty": "宋",
        "collection_info": null
    },
    {
        "title": "闻兄茂钦靖节蕲州报",
        "author": "李大同",
        "content": "狼烽递驿浩茫茫，遂以孤城为国亡。\n骨肉空教撑远目，貔貅何自□岩疆。\n飞缨惨绝羁南越，宝剑谁能借上方。\n挥泪汨罗招不得，恼人风雨旧池塘。",
        "dynasty": "宋",
        "collection_info": null
    },
    {
        "title": "白泽荷花",
        "author": "李大同",
        "content": "故老相传白泽湖，旌阳一濯洁难污。\n只今尚见荷花在，未识神仙更有无。",
        "dynasty": "宋",
        "collection_info": null
    },
    {
        "title": "蔡谟公归田赠别",
        "author": "李大同",
        "content": "法持三尺弼皇尧，盛德英风满市朝。\n千里关山思召伯，十年海内重皋陶。\n遨游上界星辰近，出入中天雨露饶。\n何用烧灯歌法活，只须洗耳听鸣韶。",
        "dynasty": "宋",
        "collection_info": null
    },
    {
        "title": "寿曾撙斋七十八",
        "author": "尹直卿",
        "content": "先生虽老正康强，紫绶金鱼两鬓霜。\n椿干岂因更节健，松江自饮菊潭香。\n方过一百官省岁，尚有八千年寿长。\n徼福定从句漏令，丹砂问了却分尝。",
        "dynasty": "宋",
        "collection_info": null
    },
    {
        "title": "送钱文季赴班",
        "author": "尹直卿",
        "content": "鰲头那久幕莲间，国子先生促趁班。\n元自胸中有奇观，须教集裏富江山。\n三年再见虽成别，正月诸生亦入关。\n为赋江空岁年晚，功名惟恐鬓毛斑。",
        "dynasty": "宋",
        "collection_info": null
    },
    {
        "title": "贺曾幼张中漕举",
        "author": "尹直卿",
        "content": "官样文章曾靖州，计台一鹗再横秋。\n虽为竹使年殊少，要续荷囊意未休。\n丹陛行寻螭陛旧，清香仍裛桂香浮。\n二千石扫三千字，千载江西作话头。",
        "dynasty": "宋",
        "collection_info": null
    },
    {
        "title": "寿俞尚书七十九",
        "author": "尹直卿",
        "content": "后皇深助顺，命世烨生贤。\n临汝葱佳气，罗浮降散仙。\n春兰早无对，秋竹晚弥坚。\n稳击三千水，高腾尺五天。\n清癯迂叟侣，温厚醉翁然。\n献纳星辰上，司存雨露边。\n常情难勇退，定力竟孤骞。\n此夕寻常夕，明年八十年。\n金猴转空柄，璇象灿丁躔。\n中令汾阳考，平章潞国权。\n龙钟笑裴度，矍铄过文渊。\n阴阳无尽藏，真源不老仙。",
        "dynasty": "宋",
        "collection_info": null
    },
    {
        "title": "寿侄",
        "author": "尹直卿",
        "content": "浙水春风第一家，只言当日长兰芽。\n谁知李白三山侣，来看姚黄二月花。\n金瓮荼䕷香作酒，玉瓯松子肉为茶。\n满板松竹并奇物，寿似蟾宫之桂华。",
        "dynasty": "宋",
        "collection_info": null
    },
    {
        "title": "贺周益公归休",
        "author": "尹直卿",
        "content": "六一先生薄吉州，归田去作颍昌游。\n我公不向螺江住，羞杀青原白鹭洲。",
        "dynasty": "宋",
        "collection_info": null
    },
    {
        "title": "问寝龙楼晓",
        "author": "尹直卿",
        "content": "父母人皆有，仪刑自冕旒。\n问安趋燕寝，拂晓过龙楼。\n鹤驾严晨卫，鷄人彻夜筹。\n慈闱天语接，飞栋月华收。\n万姓齐呼舞，三宫款献酬。\n小儒忧国切，几白九分头。",
        "dynasty": "宋",
        "collection_info": null
    },
    {
        "title": "盱眙旅舍",
        "author": "路德章",
        "content": "道旁草屋两三家，见客擂麻旋点茶。\n渐近中原语音好，不知淮水是天涯。",
        "dynasty": "宋",
        "collection_info": null
    },
    {
        "title": "游寒岩钓矶",
        "author": "路德章",
        "content": "竹裏茅茨竹外溪，粼粼白石护渔矶。\n想应日日来垂钓，石上蓑衣不带归。",
        "dynasty": "宋",
        "collection_info": null
    },
    {
        "title": "句",
        "author": "邓伯秀",
        "content": "在我时舒卷，从他自去留。",
        "dynasty": "宋",
        "collection_info": null
    },
    {
        "title": "挽徐吏部  其一",
        "author": "熊梦渭",
        "content": "南浦簪缨盛，西山衣钵传。\n纯忱仪后进，达德迈前贤。\n静默尝闻道，安怡偶似禅。\n嗟哉游汗漫，不使侍甘泉。",
        "dynasty": "宋",
        "collection_info": null
    },
    {
        "title": "挽徐吏部  其二",
        "author": "熊梦渭",
        "content": "安车驾夷路，佩玉造明庭。\n天定归郎位，云开出使星。\n心尝思绿野，梦不恋青冥。\n千古行藏际，丰碑定有铭。",
        "dynasty": "宋",
        "collection_info": null
    },
    {
        "title": "资圣寺",
        "author": "林夔孙",
        "content": "华峰跨苍穹，下有云一壑。\n翚飞二百秋，蜂巢几千落。\n灵泉际空留，宿雾临除薄。\n山呈万古姿，竹陨六月箨。\n当年有贤令，神交契冥漠。\n怀哉精魄归，永矣香火託。\n至今书壁间，读者为嗟愕。\n好事继前志，刳岩成此阁。\n仰看斗插椽，俯听泉入铎。\n晤言千载心，英气凛欲作。\n西崖望蒙顶，跻攀计已昨。\n忽闻良友同，共写襟期乐。\n遐登破嵘屼，幽讨待绰约。\n磅礴富蒸鬰，阴衣茫纷错。\n再拜五华君，许莅他日约。\n霜威凈余氛，晴宇洞寥廓。",
        "dynasty": "宋",
        "collection_info": null
    },
    {
        "title": "梦蝶",
        "author": "柯梦得",
        "content": "一觉千年一转机，觉来还是梦还非。\n当时梦裏如为蝶，便好穿花傍水飞。",
        "dynasty": "宋",
        "collection_info": null
    },
    {
        "title": "李长吉",
        "author": "柯梦得",
        "content": "天遣皇孙二十七，若木望来高几尺。\n行空万里是祥云，入地千年成琥珀。\n玉楼渺漠无人到，高台自古悲风早。\n碧云尽处是天衢，更没青青河畔草。",
        "dynasty": "宋",
        "collection_info": null
    },
    {
        "title": "陌上桑",
        "author": "柯梦得",
        "content": "朝采陌上桑，暮采陌上桑。\n一桑十日采，不见薄情郎。\n正是吴头桑叶绿，行人莫唱江南曲。",
        "dynasty": "宋",
        "collection_info": null
    },
    {
        "title": "见旧题壁",
        "author": "柯梦得",
        "content": "小迟点笔醉还嗔，画断萧梁古佛尘。\n今日重来应抵掌，十年分付未逢人。",
        "dynasty": "宋",
        "collection_info": null
    },
    {
        "title": "晚望",
        "author": "柯梦得",
        "content": "无数寒鸦来远钟，物华心迹偶然同。\n不知海北江南路，更有愁人立晚风。",
        "dynasty": "宋",
        "collection_info": null
    },
    {
        "title": "方公祠堂迎送神曲",
        "author": "柯梦得",
        "content": "思公不见兮我心愁，渺八荒兮远游。\n严祀事兮岁修，几来下兮淹留，勤恤祈天兮惠泽周。\n如父母兮子孙谋，非公休我兮我何以休，谁知公心兮不独桂人是忧。\n蘅杜兮荐羞，桂醑兮芬浮。\n临飨兮谁酢酬，胥乐兮和气流。\n是感是慕兮无昭幽，惠我桂人兮百千秋。\n菲荐毕陈兮歆斯鉴斯，歌鼓方洽兮送歌继之。\n拥翠云兮祥风驰，乘雾毂兮扬桂旗。\n秀峙兮莹澌，可游兮可嬉。\n来何从兮去莫追，怅望不及兮天一涯。\n化灾沴兮景贶绥，愿倏尔兮祀事孔时。",
        "dynasty": "宋",
        "collection_info": null
    },
    {
        "title": "句",
        "author": "柯梦得",
        "content": "龙首山头桑苎翁。",
        "dynasty": "宋",
        "collection_info": null
    },
    {
        "title": "杭州",
        "author": "谢驿",
        "content": "谁把杭州曲子讴，荷花十里桂三秋。\n那知卉木无情物，牵动长江万里愁。",
        "dynasty": "宋",
        "collection_info": null
    },
    {
        "title": "军峰",
        "author": "谢驿",
        "content": "倚天青壁瘦巉岩，下有神龙捲作潭。\n龙欲出时山吐气，黑云随手暗江南。",
        "dynasty": "宋",
        "collection_info": null
    },
    {
        "title": "香入云亭为高子章赋",
        "author": "杜去轻",
        "content": "山麓有庭存古意，不种凡花惟种桂。\n苔封藓剥迸鳞皴，雪劲霜顽耸苍翠。\n栽培岂解一日成，爱惜至今尤不易。\n来人不必问典型，对此俨然前辈是。\n树前翁仲不可求，树下子孙能几世。\n子孙立足满庭除，前人于此见心事。\n近年乔木几家存，是中林壑何阴翳。\n前人种树爱读书，种时已喻书中义。\n后人读书念前人，对树类能歌蔽芾。\n八月九日秋风高，金丹变化乘飘飘。\n朝元顾祖归寒殿，仙香直入干云霄。\n老兔痴蟾开鼻孔，奏彻虚皇应得宠。\n虚皇锡赍万琼瑶，赏君爱护月中种。",
        "dynasty": "宋",
        "collection_info": null
    },
    {
        "title": "句",
        "author": "杜去轻",
        "content": "缘曾分月种，故发入云香。",
        "dynasty": "宋",
        "collection_info": null
    },
    {
        "title": "诗一首",
        "author": "张卿",
        "content": "小小园林矮矮屋，一日房钱一贯足。\n官至正郎子读书，一妻一妾常和睦。",
        "dynasty": "宋",
        "collection_info": null
    },
    {
        "title": "阻史弥远占寺偈",
        "author": "育王寺僧",
        "content": "寺前一块地，常有天子气。\n丞相要作坟，不知主何意。",
        "dynasty": "宋",
        "collection_info": null
    },
    {
        "title": "辞主万寿寺偈",
        "author": "僧大",
        "content": "相君提我上天梯，上得千层总是迷。\n争似虎丘安稳坐，清风明月与心齐。",
        "dynasty": "宋",
        "collection_info": null
    },
    {
        "title": "元旦望阙叩头而作",
        "author": "史弥忠",
        "content": "青帝初传令，山河万象新。\n圣恩宽似海，世态乐同春。\n拜阙难辞老，居官岂为贫。\n京华望不远，感激切微臣。",
        "dynasty": "宋",
        "collection_info": null
    },
    {
        "title": "送安抚使袁彦淳之任",
        "author": "史弥忠",
        "content": "雄心中夜岂难平，一队旌旗万里行。\n为国许身增慷慨，逢人说剑转分明。\n尊前白髮怀南浦，马上青山过楚城。\n从此海邦多治略，好听歌诵快舆情。",
        "dynasty": "宋",
        "collection_info": null
    },
    {
        "title": "西湖",
        "author": "史弥忠",
        "content": "碧波青嶂对红楼，千古西湖乐未休。\n试把腰缠买春色，不知世上有扬州。",
        "dynasty": "宋",
        "collection_info": null
    },
    {
        "title": "秋桂",
        "author": "史弥忠",
        "content": "庭前高挺碧玉树，秋日奈兹风露何。\n两度开花君莫问，为渠天近得香多。",
        "dynasty": "宋",
        "collection_info": null
    },
    {
        "title": "游青城山",
        "author": "李兴宗",
        "content": "古岷横枕坤维首，连标远接昆崙右。\n我历江山欠此游，青梦遶之良已久。",
        "dynasty": "宋",
        "collection_info": null
    },
    {
        "title": "观八阵图有感",
        "author": "李兴宗",
        "content": "江从岷来触瞿唐，夏潦溃裂怒势张。\n霜浓水落洲渚露，纍纍江石堆作行。\n半斜半直半疎密，方营周匝门东出。\n相传呵护有鬼神，惊波不能移寸尺。\n想见当年诸葛公，纶巾羽扇挥秋风。\n令严部伍寂如水，出没变化机无穷。\n干坤不足当经理，写留古法艮岑趾。\n上滩下峡一千年，多少英雄测玄旨。\n小儿元子强多知，常山蛇势吾能窥。\n灞上枋头真绝倒，空使虬髯论握奇。\n斵轮不可传其子，此公天机缄骨髓。\n奈何螟蝗生蝮蝎，炎刘已灰吹不起。\n天教三马食一槽，老马蹄囓暂咆哮。\n渭阳巾帼势将蹶，大星夜陨西军号。\n呜呼兴废尽天意，中原□□□□□。\n□□骨肉止相残，欲拯涂炭嗟谁使。\n大官酣燕刍豢余，小官跼蹐尘埃裏。\n举目厌厌九泉人，谁访草庐谈世事。\n向来韬畧机莫投，而今投机欠良筹。\n君不见峡山深深茅舍底，有人抱膝高声讴。",
        "dynasty": "宋",
        "collection_info": null
    },
    {
        "title": "为侍郎徐公邦宪赋",
        "author": "张淏",
        "content": "五花麟驹籋飞云，鸣珂敲月曙色分。\n晨光炯炯照玉勒，华风熠熠生衡门。\n磊磊落落万人英，气射斗牛贯九精。\n笔扛龙文百斛鼎，鲸呿鳌掷风雨惊。\n英辞琳琅润金石，寒芒正色如明星。\n淫哇乱雅快一扫，英茎韶濩重铿鍧。\n质高器大声必广，古来才士岂虚名。\n我嗟壮岁困五穷，终年龊龊文字中。\n绝编坏简徒自苦，炊沙镂水初何功。\n志高意广材不足，奴辈岂特笑孔融。\n龙潜蚖肆亦物理，草庐未必非英雄。\n天生我材必有用，谁能便与朽腐同。\n愿得侧翅附鸿鹄，追风掣电凌太空。",
        "dynasty": "宋",
        "collection_info": null
    },
    {
        "title": "句",
        "author": "张淏",
        "content": "今朝执手难言处，此去倾怀更有谁。",
        "dynasty": "宋",
        "collection_info": null
    },
    {
        "title": "松",
        "author": "游九功",
        "content": "烟翠松林碧玉湾，捲帘波影动清寒。\n住山未必知山好，却是行人得细看。",
        "dynasty": "宋",
        "collection_info": null
    },
    {
        "title": "浯亭望横山",
        "author": "游九功",
        "content": "峩峩岸东山，跃来势奔虬。\n横约一溪水，抱邑止復流。\n近郭看逾好，向望此其尤。\n翠展曲屏宽，一目千里收。\n此山此之水，我歌我来游。\n知不市声杂，亦忘溪上幽。\n方将解其缚，于焉我何求。",
        "dynasty": "宋",
        "collection_info": null
    },
    {
        "title": "答黄叔旸",
        "author": "游九功",
        "content": "冥鸿倦云飞，敛翼退遵渚。\n秋虫感时至，自野来在宇。\n老我久合归，溪山况延伫。\n俯此沙水清，面被烟尘聚。\n龙断既衝衝，澜倒亦吁吁。\n岂无砥中立，而不改风雨。\n忽忻远寄声，秀句盈章吐。\n灿烂炯寒芒，晴空见冰柱。\n颇闻词场笔，漫焉叶如土。\n黄粱枕上过，得之亦不处。\n独行固不移，犹在审去取。",
        "dynasty": "宋",
        "collection_info": null
    },
    {
        "title": "题魏醇父菊庄",
        "author": "游九功",
        "content": "东篱采采人归来，长歌三嗔书生老。\n子方青春志紫霄，种菊幽探计何早。\n一枝可爱况千丛，想应苦吟被花恼。\n西风浩然天池秋，白露霏空下百草。\n此时此花抱幽贞，宁衒世间颜色好。\n日斜寒照萼明韡，霜轻浄澈香远到。\n淡焉见谓山泽癯，渊乎我爱其似道。\n荒畦野径尤惬性，何似移根伴枯槁。\n虽知晚节亦何用，为制颓龄聊自保。",
        "dynasty": "宋",
        "collection_info": null
    },
    {
        "title": "弃官归故庐",
        "author": "游九功",
        "content": "野塘漫漫板桥东，家在春风𤱶亩中。\n阶草不芟新织翠，庭花初种小开红。\n酒尝村酿余酸味，诗乏才华有淡工。\n邻里相过无杂语，但云饥后庆年丰。",
        "dynasty": "宋",
        "collection_info": null
    },
    {
        "title": "送常老住疎山",
        "author": "游九功",
        "content": "师住疎山祇树园，卧看云雾起江村。\n百年鼎鼎春风转，一钵垂垂老眼昏。\n古殿扑空参铁凤，夜潭翻月落金盘。\n何时繫缆西风下，松柏阴阴独扣门。",
        "dynasty": "宋",
        "collection_info": null
    },
    {
        "title": "与同年陈公过山亭",
        "author": "赵汝㬊",
        "content": "青苔满地护阶阴，尘俗曾无半点侵。\n林鸟避人穿谷去，野猿寻果出云深。\n千竿翠竹依檐立，一对黄鹂入树吟。\n昼静风清诗思罢，凭阑倾耳听松琴。",
        "dynasty": "宋",
        "collection_info": null
    },
    {
        "title": "赋梅",
        "author": "彭岩肖",
        "content": "清献堂前树，无梢可着春。\n岂知三百载，復有种花人。",
        "dynasty": "宋",
        "collection_info": null
    },
    {
        "title": "与新安朱元晦谈易有感",
        "author": "赵汝洙",
        "content": "南窗数度断韦编，茅塞余心未豁然。\n洞极潜虚浑是梦，观梅卜瓦总非僊。\n先天妙处无多画，太古真时只一圈。\n今日从知斯不谬，庖羲更出亦何言。",
        "dynasty": "宋",
        "collection_info": null
    },
    {
        "title": "奚大卿许赋生香亭诗以促之",
        "author": "吴晦之",
        "content": "暗香浮动月初斜，彷佛西湖处士家。\n谁道广平心似铁，不将佳句赋梅花。",
        "dynasty": "宋",
        "collection_info": null
    },
    {
        "title": "山庵睡起",
        "author": "吴晦之",
        "content": "策蹇寻幽过草堂，困来欹枕卧禅床。\n鸟啼花落东风裏，睡起不知春昼长。",
        "dynasty": "宋",
        "collection_info": null
    },
    {
        "title": "蓬窗",
        "author": "吴晦之",
        "content": "小室潇然一钓蓬，主人闲散似渔翁。\n有时风雨惊残梦，如在松江烟浪中。",
        "dynasty": "宋",
        "collection_info": null
    },
    {
        "title": "春日即事",
        "author": "吴晦之",
        "content": "山居无事到襟怀，日午柴门尚未开。\n啼鸟一声春昼寂，隔墙风送落花来。",
        "dynasty": "宋",
        "collection_info": null
    },
    {
        "title": "山亭偶成",
        "author": "吴晦之",
        "content": "二十四考成何事，三百六十长是闲。\n古今穷达置勿论，坐看烟云生西山。",
        "dynasty": "宋",
        "collection_info": null
    },
    {
        "title": "赠江西诗客",
        "author": "吴晦之",
        "content": "五言诗作七宝塔，四壁惟余八尺床。\n一月二十九日醉，百年三万六千场。",
        "dynasty": "宋",
        "collection_info": null
    },
    {
        "title": "送友人西上",
        "author": "吴晦之",
        "content": "晓行山路梅花白，晚宿溪桥柳色青。\n此去西湖春渐暖，画船沽酒水边亭。",
        "dynasty": "宋",
        "collection_info": null
    },
    {
        "title": "后圃寻春",
        "author": "吴晦之",
        "content": "雨余未访后园春，百紫千红锦幛新。\n记得钱塘买花看，于今风景属闲人。",
        "dynasty": "宋",
        "collection_info": null
    },
    {
        "title": "忆江湖旧游",
        "author": "吴晦之",
        "content": "水满汀洲白鹭双，芦花飞雪扑船窗。\n归来常有江湖兴，遥想钟声隔岸撞。",
        "dynasty": "宋",
        "collection_info": null
    },
    {
        "title": "雪后寻梅",
        "author": "吴晦之",
        "content": "畧彴溪桥小径斜，竹篱茅舍两三家。\n红梅似与诗人约，腊雪初消始看花。",
        "dynasty": "宋",
        "collection_info": null
    },
    {
        "title": "溪头唤渡",
        "author": "吴晦之",
        "content": "轻烟漠漠晓晴天，立马汀沙唤渡船。\n白鸟忘机思虑息，避人飞过急滩前。",
        "dynasty": "宋",
        "collection_info": null
    },
    {
        "title": "寄石鲁瞻",
        "author": "吴晦之",
        "content": "忆昔从游杖履中，有山亭上醉春风。\n主人已作骑鲸客，谁识当年两病翁。",
        "dynasty": "宋",
        "collection_info": null
    },
    {
        "title": "游春黄胖",
        "author": "俞朝士",
        "content": "两脚捎空欲弄春，一人头上又安人。\n不知终入儿童手，筋骨翻为陌上尘。",
        "dynasty": "宋",
        "collection_info": null
    },
    {
        "title": "天屋歌为卢洪赋",
        "author": "赵希㯝",
        "content": "霞扃云牖高窿穹，八荒四野垂帘栊。\n羲璘勃窣行西东，茫茫尘世如飞蓬。\n玉川公子乘清风，飘然据作吟诗宫。\n穿心出胁千万语，叫开阊阖惊苍龙。\n银河泻入北斗柄，醉来掷下琉璃钟。\n仙人王乔作邻伍，冯轩共笑嘘长虹。\n旌阳拔宅想亦在，千年万岁都洪蒙。\n君不见阿房结绮今何许，劫灰一丈漫秋雨。",
        "dynasty": "宋",
        "collection_info": null
    },
    {
        "title": "次韵李鹤田德真寄远",
        "author": "赵希㯝",
        "content": "长安日下浮云生，故人久作西南行。\n沤边两载音讯绝，鬓丝应与秋风争。\n苍苔冉冉荒茅屋，愁来忍把离骚读。\n惊鸿刚自堕边声，碧嶂那堪遮远目。\n青云高处期翱翔，去人岁月今堂堂。\n吴鈎拂拭霜雪冷，龙光飞跃秋天长。\n思君一夜离心折，东楼又送无情月。",
        "dynasty": "宋",
        "collection_info": null
    },
    {
        "title": "道民金氏居",
        "author": "赵希㯝",
        "content": "碧港虽通邑，红尘不到门。\n桑麻唐杜曲，鸡犬晋桃源。\n山远云千点，天宽月一轩。\n居人非隠者，吾欲叫东园。",
        "dynasty": "宋",
        "collection_info": null
    },
    {
        "title": "竹阁",
        "author": "赵希㯝",
        "content": "古寺因人重，清风尚可寻。\n斜阳明晚阁，老竹暗秋林。\n兜率西归久，香山北望深。\n登临成感慨，烟月独知心。",
        "dynasty": "宋",
        "collection_info": null
    },
    {
        "title": "游临平干洞水洞",
        "author": "赵希㯝",
        "content": "两洞深如许，神龙此奠居。\n山空仙去久，路崄客来疏。\n风雨千崖暗，云烟四壁虚。\n自揩岩石藓，闲把姓名书。",
        "dynasty": "宋",
        "collection_info": null
    },
    {
        "title": "雪",
        "author": "赵希㯝",
        "content": "不是春风柳，因何絮客衫。\n一云同万里，半夜失千岩。\n征马寒踪印，饥鸱冻吻缄。\n江心一片白，知有莫归帆。",
        "dynasty": "宋",
        "collection_info": null
    },
    {
        "title": "送诗僧隆瘦岩",
        "author": "赵希㯝",
        "content": "五载京华客，山中坐得牢。\n禅心天竺石，吟思浙江涛。\n入派名随重，游方步转高。\n秋风飞锡远，相忆读离骚。",
        "dynasty": "宋",
        "collection_info": null
    },
    {
        "title": "送自牧黄监镇之官四安",
        "author": "赵希㯝",
        "content": "桃花春浪急，催上霅溪船。\n湖海称佳士，功名负壮年。\n政平民易感，诗好客争传。\n别后加餐饭，因风寄一笺。",
        "dynasty": "宋",
        "collection_info": null
    },
    {
        "title": "秋夕",
        "author": "赵希㯝",
        "content": "霄虚白露漙，木叶下危阑。\n月澹钟声晓，灯青剑影寒。\n人心山莽莽，世事海漫漫。\n何日平胡虏，西风望眼宽。",
        "dynasty": "宋",
        "collection_info": null
    },
    {
        "title": "中秋",
        "author": "赵希㯝",
        "content": "白露漙空万叶飞，生香浑在桂花枝。\n一千里月正圆夜，九十日秋纔半时。\n湓浦风流元亮兴，鄜州牢落少陵诗。\n不妨吟尽蟾蜍影，此别分明隔岁期。",
        "dynasty": "宋",
        "collection_info": null
    },
    {
        "title": "送李鹤田东游后还乡",
        "author": "赵希㯝",
        "content": "剑倚梅花鹤梦醒，东游吟骨带秋清。\n台山路杳神仙迹，楚国书来母子情。\n半榻烟霞应有约，一筇风雪且兼程。\n丁宁及早催行李，莫待西湖草色平。",
        "dynasty": "宋",
        "collection_info": null
    },
    {
        "title": "江湖伟观",
        "author": "赵希㯝",
        "content": "华屋岿然占上方，一尊同此寄相羊。\n江潮翻海莫天阔，湖水拍堤春草长。\n莽莽越山凝紫翠，摇摇苏柳间青黄。\n归鸿影裏阑干晚，回首中州入渺茫。",
        "dynasty": "宋",
        "collection_info": null
    },
    {
        "title": "送谯岩赵日休归蜀",
        "author": "赵希㯝",
        "content": "烟尘渺渺暗鱼鳬，有客翩然赴上都。\n乞得玉宸新翰墨，要还琳宇旧规模。\n十年蠲赋纶恩重，万里归程剑影孤。\n他日青城公案了，紫云深处勘阴符。",
        "dynasty": "宋",
        "collection_info": null
    },
    {
        "title": "春雪",
        "author": "赵希㯝",
        "content": "飞下瑶天整復斜，一番余冻损芳华。\n荒荒月晓三千界，漠漠烟寒十万家。\n柳外直疑先着絮，梅边浑似后开花。\n东风吹作巴江水，浩荡龙涛赴海涯。",
        "dynasty": "宋",
        "collection_info": null
    },
    {
        "title": "秋怀次韵",
        "author": "赵希㯝",
        "content": "雨歇空阶浄绿苔，西风凉气满楼台。\n鸿飞远渚知初到，燕别明年约早来。\n秋色祇今同世态，时文何意悞人才。\n停云影裏频搔首，闲把新吟取次裁。",
        "dynasty": "宋",
        "collection_info": null
    },
    {
        "title": "春莫",
        "author": "赵希㯝",
        "content": "薄薄寒侵酒面和，可怜春事委流波。\n两堤杨柳东风老，一曲池塘夜雨多。\n花落鶑声还在否，桑空蚕事又如何。\n壮心不逐流年去，倚剑青天发浩歌。",
        "dynasty": "宋",
        "collection_info": null
    },
    {
        "title": "寄黄溪云",
        "author": "赵希㯝",
        "content": "十年成远别，几度上高楼。\n风递江南信，云消渭北愁。\n春心惊海燕，晓梦入溪鸥。\n何日西窗烛，相看说旧游。",
        "dynasty": "宋",
        "collection_info": null
    },
    {
        "title": "九日怀友",
        "author": "赵希㯝",
        "content": "江蟹初肥天欲霜，莫云红树写秋光。\n西风携手登临地，今日黄花两处香。",
        "dynasty": "宋",
        "collection_info": null
    },
    {
        "title": "钓者",
        "author": "赵希㯝",
        "content": "河豚荻笋春风老，鲈鲙莼丝秋水寒。\n多少侯门天样阔，算来何似钓船宽。",
        "dynasty": "宋",
        "collection_info": null
    },
    {
        "title": "过临平",
        "author": "赵希㯝",
        "content": "市井萧条景物非，居人犹号永和堤。\n春山十里斜阳树，漠漠残红杜宇啼。",
        "dynasty": "宋",
        "collection_info": null
    },
    {
        "title": "吴道士钓云",
        "author": "赵希㯝",
        "content": "澹溪溪上一竿丝，牵动闲云片片飞。\n折尽柳条穿不得，荷衣裹向碧山归。",
        "dynasty": "宋",
        "collection_info": null
    },
    {
        "title": "次雪林李龏苕溪寄来之韵  其一",
        "author": "赵希㯝",
        "content": "云散烟收渺渺秋，蛩声四壁起新愁。\n西风万里干坤眼，不到斜阳十二楼。",
        "dynasty": "宋",
        "collection_info": null
    },
    {
        "title": "次雪林李龏苕溪寄来之韵  其二",
        "author": "赵希㯝",
        "content": "风梧声裏万家秋，一片吟心不着愁。\n夜半酒醒银烛冷，月移凉梦过西楼。",
        "dynasty": "宋",
        "collection_info": null
    },
    {
        "title": "赋墨雁图分得宿雁",
        "author": "赵希㯝",
        "content": "漠漠秋汀起晚烟，半欹寒影立风前。\n月明应有芦花梦，飞遍江湖万里天。",
        "dynasty": "宋",
        "collection_info": null
    },
    {
        "title": "次萧冰崖梅花韵",
        "author": "赵希㯝",
        "content": "冰姿琼骨浄无瑕，竹外溪边处士家。\n若使牡丹开得早，有谁风雪看梅花。",
        "dynasty": "宋",
        "collection_info": null
    },
    {
        "title": "涌月僧楼",
        "author": "赵希㯝",
        "content": "百尺阑干右栎林，乱山如浪翠痕深。\n冰轮飞上光犹湿，照破西来一片心。",
        "dynasty": "宋",
        "collection_info": null
    },
    {
        "title": "秋夕  其一",
        "author": "赵希㯝",
        "content": "西风梳髮冷飕飕，半醉微吟独倚楼。\n一片旧时南浦月，清光犹印别离愁。",
        "dynasty": "宋",
        "collection_info": null
    },
    {
        "title": "秋夕  其二",
        "author": "赵希㯝",
        "content": "半枕小窗幽梦蝶，数声何处寄书鸿。\n关山千里人归晚，肠断烟林一笛风。",
        "dynasty": "宋",
        "collection_info": null
    },
    {
        "title": "春游  其一",
        "author": "赵希㯝",
        "content": "梦冷繁华金谷园，春深葵麦暗朱门。\n东风日日吹花急，红雨苍苔泪几痕。",
        "dynasty": "宋",
        "collection_info": null
    },
    {
        "title": "春游  其二",
        "author": "赵希㯝",
        "content": "蝶懒鶑喑欲莫春，更兼风雨别愁新。\n天涯草色深如此，忆得淮南有故人。",
        "dynasty": "宋",
        "collection_info": null
    },
    {
        "title": "湖中曲",
        "author": "赵希㯝",
        "content": "长眉柳叶交青条，玉花娇面垂云髫。\n湖波蓝色春寥寥，大堤新曲干银霄。\n翠丝络马金褭腰，香风随步烟飞飘。\n芳亭深杳传金貂，一笑嫣然轻百绡。\n欢娱未了日晷短，城鼓咿咿续復断。\n鸣鞭夜月入鸡关，碧山皎皎水潺潺。",
        "dynasty": "宋",
        "collection_info": null
    },
    {
        "title": "春阴曲",
        "author": "赵希㯝",
        "content": "东风吹寒云九有，冻龙迷海乱飞走。\n雨脚斜拖入遥阜，碧草浮烟满堤口。\n春皇妙运造化手，解使江山失妍丑。\n冷色禁持万花柳，红紫未张春国寿。\n愁春织心心怮怮，为花诉冤天听否。\n晴曦赫赫重阴剖，梦裏桃源拚载酒。",
        "dynasty": "宋",
        "collection_info": null
    },
    {
        "title": "积翠楼",
        "author": "危和",
        "content": "着我高远堂，恍若非人世。\n一榻卧白云，清寒不成寐。\n松竹四山秋，飕飕惊客耳。\n谁在隔窗中，朱絃写流水。",
        "dynasty": "宋",
        "collection_info": null
    },
    {
        "title": "效王建诗体三首  其一",
        "author": "赵希㑂",
        "content": "玉钗半落珊瑚枕，金屋低垂翡翠帘。\n莫唤女医来问病，逢春自是可曾忺。",
        "dynasty": "宋",
        "collection_info": null
    },
    {
        "title": "效王建诗体三首  其二",
        "author": "赵希㑂",
        "content": "从渠罗袜印香泥，偷乡阶前问柳枝。\n昨日看郎来繫马，杏花亭北立多时。",
        "dynasty": "宋",
        "collection_info": null
    },
    {
        "title": "效王建诗体三首  其三",
        "author": "赵希㑂",
        "content": "银钉未彻碧纱窗，秋入楼心送断肠。\n谁念缬花帘不捲，檐前收下玉玎珰。",
        "dynasty": "宋",
        "collection_info": null
    },
    {
        "title": "旴江山寺",
        "author": "赵希㑂",
        "content": "寺古钟鱼在，林深麋鹿游。\n乱云从地涌，野水接天流。\n树老半粘屋，山狂欲入楼。\n无人话心事，黄叶自吟秋。",
        "dynasty": "宋",
        "collection_info": null
    },
    {
        "title": "句",
        "author": "赵希㑂",
        "content": "芭蕉自作抽书样，不与行人寄短愁。",
        "dynasty": "宋",
        "collection_info": null
    },
    {
        "title": "聚景园",
        "author": "王澡",
        "content": "光尧与寿皇，昔者屡游幸。\n缛川骑服鲜，藻野宫妆靓。\n春池冰鑑开，笑对惊鸿影。\n不见两河閒，父老久延颈。\n仰望鸾旗回，呼跸牟尼顶。",
        "dynasty": "宋",
        "collection_info": null
    },
    {
        "title": "赈荒到天台有作二首  其一",
        "author": "李琪",
        "content": "我亦田夫偶得官，深知茅屋有饥寒。\n纷然遮道呻吟状，一作同胞疾痛观。\n水际山陬多隠瘼，风餐雨宿敢图安。\n破襦裹米皆王□，粒粒当知帝泽宽。",
        "dynasty": "宋",
        "collection_info": null
    },
    {
        "title": "赈荒到天台有作二首  其二",
        "author": "李琪",
        "content": "驰驱徒步问民饥，似我寒儒负笈时。\n偪仄荒村随户到，萧疏几屋有烟炊。\n平林带暝投山驿，苍鬓衝寒湿雨丝。\n野老不知巡历至，相逢尔汝话家私。",
        "dynasty": "宋",
        "collection_info": null
    },
    {
        "title": "移竹后雨",
        "author": "王镐",
        "content": "洗红窣窣乌苣雨，落紫飕飕皂角风。\n挂起北窗聊问讯，新移来竹定惺松。",
        "dynasty": "宋",
        "collection_info": null
    },
    {
        "title": "简州",
        "author": "王镐",
        "content": "山水三池郡，平湖坞可园。\n要成真吏隠，故作小桃源。",
        "dynasty": "宋",
        "collection_info": null
    },
    {
        "title": "小桃源",
        "author": "王镐",
        "content": "二水清浑合，三山锦绣张。\n迹沉簿书冗，身在水云乡。",
        "dynasty": "宋",
        "collection_info": null
    },
    {
        "title": "句  其一",
        "author": "王镐",
        "content": "只言弱水蓬莱远，无奈仙风道骨何。",
        "dynasty": "宋",
        "collection_info": null
    },
    {
        "title": "句  其二",
        "author": "王镐",
        "content": "仁心广大麟难比，寿骨清奇鹤不如。",
        "dynasty": "宋",
        "collection_info": null
    },
    {
        "title": "句  其三",
        "author": "王镐",
        "content": "髮爽带风梳，齿疎和月潄。",
        "dynasty": "宋",
        "collection_info": null
    },
    {
        "title": "句  其四",
        "author": "王镐",
        "content": "避喧那厌雨，宜睡不思茶。",
        "dynasty": "宋",
        "collection_info": null
    },
    {
        "title": "句  其五",
        "author": "王镐",
        "content": "云学催诗黑，风仍作颂清。",
        "dynasty": "宋",
        "collection_info": null
    },
    {
        "title": "句  其六",
        "author": "王镐",
        "content": "未知真是岳，祇见半为云。",
        "dynasty": "宋",
        "collection_info": null
    },
    {
        "title": "句  其七",
        "author": "王镐",
        "content": "冻雪寒梅双蜡屐，澄江明月一竿丝。",
        "dynasty": "宋",
        "collection_info": null
    },
    {
        "title": "句  其八",
        "author": "王镐",
        "content": "催租更扰潘邠老，付麦谁怜石曼卿。",
        "dynasty": "宋",
        "collection_info": null
    },
    {
        "title": "句  其九",
        "author": "王镐",
        "content": "山色两间供步障，松阴半亩当邮亭。",
        "dynasty": "宋",
        "collection_info": null
    },
    {
        "title": "句  其一○",
        "author": "王镐",
        "content": "籍通上界神仙府，身现甘泉侍从臣。",
        "dynasty": "宋",
        "collection_info": null
    },
    {
        "title": "句  其一一",
        "author": "王镐",
        "content": "蓬山兰若入胜概，西寺岩壁饶幽奇。",
        "dynasty": "宋",
        "collection_info": null
    },
    {
        "title": "过董叔达故居",
        "author": "王休",
        "content": "短石拂荒阡，诵君孝行全。\n甘泉潜易地，至德上通天。\n明诏再三下，承欢八十年。\n草堂遗址在，溪水遶涓涓。",
        "dynasty": "宋",
        "collection_info": null
    },
    {
        "title": "游普济寺",
        "author": "王休",
        "content": "排险凌空入磴斜，参差金碧倚烟霞。\n一山门裏分三剎，万柳湖边带几家。\n世上无人吞栗棘，国中有佛吐莲花。\n凭栏凝望遥天表，数点青山似乱鸦。",
        "dynasty": "宋",
        "collection_info": null
    },
    {
        "title": "题龙岩寺文与可怪石墨竹",
        "author": "程壬孙",
        "content": "风雨劳先别，敢辞樽酒深。\n一梢墙上竹，留作岁寒心。",
        "dynasty": "宋",
        "collection_info": null
    },
    {
        "title": "读书岩  其一",
        "author": "程遇孙",
        "content": "绿橘阴虽改，青山色自新。\n偷闲时挟册，来访读书人。",
        "dynasty": "宋",
        "collection_info": null
    },
    {
        "title": "读书岩  其二",
        "author": "程遇孙",
        "content": "穿云裂石下层巅，来作人间小洞天。\n双干翠浓几欲滴，两峯玉立巧当前。\n环观邑屋乌讹尾，倚挹江涛雪满川。\n城市谁知有清赏，请看山色旧题镌。",
        "dynasty": "宋",
        "collection_info": null
    },
    {
        "title": "□□庚午春之七日前成都通川陵阳程遇孙舣东去之舟于涪陵岸下太守谢宋卿以踏碛故事招饮北岩谒伊川先生像于鈎深堂敬赋古诗一章刻诸岩石",
        "author": "程遇孙",
        "content": "春风吹客舟，沙际初倚柁。\n怀人爱其屋，木杪危若堕。\n欣从太守游，江色清照坐。\n当年绍述议，洛党亦奔播。\n时人欲杀翁，甘此采薇饿。\n流离终爱君，怨语无骚些。\n寥寥十翼后，学易孰无过。\n诸儒践陈迹，如蚁困旋磨。\n岩栖独鈎深，混沌与凿破。\n书成置箧中，山鬼严夜逻。\n向来新说行，六籍乃生祸。\n氛埃满神州，久被犬羊涴。\n何如北岩石，樵牧不敢唾。\n诗寒不成章，聊为兹石贺。",
        "dynasty": "宋",
        "collection_info": null
    },
    {
        "title": "次林千之赠水帘洞黄秀才韵",
        "author": "龚日章",
        "content": "攀萝访山扉，极目穷海表。\n峯疑庐山高，岩若盘谷杳。\n药臼历穷凹，石楼迫天小。\n水帘云顶飞，丹叶天涯渺。\n古峒匝蝴蝶，闲庭喧百鸟。\n诵声杂石溜，炊烟出林杪。\n藜烛虽未辉，翠屏自环绕。\n内乐屏纷华，天机蔑胶扰。\n虀盐比膏粱，所得孰多少。\n会须携竹炉，一鸣听鷄晓。",
        "dynasty": "宋",
        "collection_info": null
    },
    {
        "title": "题五曲溪",
        "author": "傅壅",
        "content": "五曲溪流深復深，数椽茅屋旧书林。\n市朝山泽皆堪隠，谁识先生出处心。",
        "dynasty": "宋",
        "collection_info": null
    },
    {
        "title": "经筵彻章御赐诗卷",
        "author": "王与钧",
        "content": "一种寒梅白玉条，迥临村路傍溪桥。\n应缘近水花先发，疑是经春雪未消。",
        "dynasty": "宋",
        "collection_info": null
    },
    {
        "title": "代谢刘小坡送乡会劝酒赓韵  其一",
        "author": "王与钧",
        "content": "履端开帝历，会拜谨王春。\n百世枌榆旧，一番桃李新。\n珍颁来腆渥，妙句带清真。\n骑省云霄上，宁辞染翰频。",
        "dynasty": "宋",
        "collection_info": null
    },
    {
        "title": "代谢刘小坡送乡会劝酒赓韵  其二",
        "author": "王与钧",
        "content": "一枝鹪漫集，千仞凤方翔。\n谏纸清时省，经帷镇日香。\n湖波怜鸭绿，宫醖挹鹅黄。\n应轸乡中士，毛锥未脱囊。",
        "dynasty": "宋",
        "collection_info": null
    },
    {
        "title": "游王官谷",
        "author": "王午",
        "content": "耐辱幽人不愿名，一丘一壑遂高情。\n门前流水无冬夏，想见先生到骨清。",
        "dynasty": "宋",
        "collection_info": null
    },
    {
        "title": "奠谒曲江墓",
        "author": "张欣",
        "content": "中兴创业两兴唐，遗烈谁如魏与张。\n笏在孰知囊可宝，书成未觉鑑今亡。",
        "dynasty": "宋",
        "collection_info": null
    },
    {
        "title": "岑公洞",
        "author": "赵希混",
        "content": "自有烟霞护石扉，更深晓色近清晖。\n岩前老桧吟风处，似请仙翁化鹤归。",
        "dynasty": "宋",
        "collection_info": null
    },
    {
        "title": "赋玉岩",
        "author": "赵希融",
        "content": "君不见陶令门前栽五柳，聊为折腰辞五斗。\n归来三径足欢娱，琴书得趣人谁有。\n又不见和靖卜筑临西湖，湖山胜景天下无。\n至今疏影横斜句，人与梅花共清癯。\n古来逸士皆如此，一节纯全能终始。\n三叹古风挽莫回，幸有玉岩人足比。\n二十余年养浩深，厌居朝市入山林。\n此身出处无非道，忧世谁知一寸心。\n愧予朱墨尘埃裏，恨不岩前濯清泚。\n想象入室芝兰馨，有□清庙遗音美。\n闻说当年赠监书，蒲公之见特其粗。\n要知命义吾儒事，愿学同游周邵苏。",
        "dynasty": "宋",
        "collection_info": null
    },
    {
        "title": "止泓亭",
        "author": "赵希发",
        "content": "止泓清而明，如彼秋月满。\n以此观我心，澄源斯近本。",
        "dynasty": "宋",
        "collection_info": null
    },
    {
        "title": "白鹭",
        "author": "赵希崱",
        "content": "漠漠江湖自在飞，一身到处占渔矶。\n稻田水浅鱼能几，莫被泥沙污雪衣。",
        "dynasty": "宋",
        "collection_info": null
    },
    {
        "title": "题云间阁",
        "author": "赵希浚",
        "content": "昔年严大夫，偶来怨迁谪。\n我本麋鹿姿，得此已自适。\n乘閒陟上方，□寻唐人石。\n岂期当三伏，一天云四幂。\n快哉风南来，万籁相呼吸。\n雨余禾麻润，是山皆喜色。\n一杯倾晚饮，绿瓜间未实。\n是非不到耳，休厌山城寂。\n树影抹横烟，角声暗落日。\n长江去不返，况此百年客。\n企首老玉仙，白髮何由摘。",
        "dynasty": "宋",
        "collection_info": null
    },
    {
        "title": "寄广南转运陈学士",
        "author": "赵希昼",
        "content": "极望随南斗，迢迢思欲迷。\n春生桂岭外，人在海门西。\n残日依山尽，长天向水低。\n遥知仙馆梦，清夜怯猿啼。",
        "dynasty": "宋",
        "collection_info": null
    },
    {
        "title": "寄潮州于公九流",
        "author": "赵希昼",
        "content": "扁舟如叶路东西，一片滩声下恶溪。\n当日亭台旧时客，相逢莫惜醉如泥。",
        "dynasty": "宋",
        "collection_info": null
    },
    {
        "title": "秦洞",
        "author": "赵希鹗",
        "content": "白鸥曾此识机心，渭水翻波自不禁。\n当日尚嫌文网阔，后来谁测武陵深。\n西风落叶吹秦晋，流水桃花迭古今。\n世岂避人人避世，九垓同此夕阳阴。",
        "dynasty": "宋",
        "collection_info": null
    },
    {
        "title": "半山寺有感",
        "author": "赵希淦",
        "content": "一水波澄接御沟，近城宫柳弄春柔。\n乌衣巷裏人何在，白鹭洲前水自流。\n千古风流歌舞地，六朝兴废帝王州。\n今番不负看山约，他日重来说旧游。",
        "dynasty": "宋",
        "collection_info": null
    },
    {
        "title": "迎飨送神歌",
        "author": "赵希鹄",
        "content": "陶峰耸兮髻而蓝，萦二水兮秋月环。\n云栋起兮鬰松关，侯兮归来乐且閒。\n肆维牲兮酾为醴，达馨香兮荐嘉旨。\n侯不我吐兮心则喜，岁岁春秋兮受多祉。\n云旗骛兮跄跄，玉虬驾兮飙之扬。\n侯虽往兮终返故乡，欲雨则雨兮旸则旸。",
        "dynasty": "宋",
        "collection_info": null
    },
    {
        "title": "旅中闻笛",
        "author": "赵希彩",
        "content": "清宵难独寐，谁把曲来讴。\n曲裏声声思，离人辗转愁。",
        "dynasty": "宋",
        "collection_info": null
    },
    {
        "title": "题狄梁公白云图",
        "author": "赵希彩",
        "content": "怅望登临日，大行山顶头。\n亲帏何处是，一片白云浮。",
        "dynasty": "宋",
        "collection_info": null
    },
    {
        "title": "哭宗兄崇涟",
        "author": "赵希彩",
        "content": "何事西风恶，天涯拆雁行。\n灵魂招未得，存稿睹难忘。\n感德空垂泪，闻哀欲断肠。\n相思无頼处，暮雨倍凄凉。",
        "dynasty": "宋",
        "collection_info": null
    },
    {
        "title": "翠蛟亭和巩栗斋韵",
        "author": "赵彦假",
        "content": "天下名洞天，有山必有水。\n余杭山水窟，神仙所栖止。\n仙人乘云去，玉蛟留潭底。\n至今雷雨夕，蛟睡时惊起。\n爪劈岩石裂，石罅滴乳髓。\n涓涓泉流出，半垂白凤尾。\n风来琴筑响，月照缨络侈。\n曲折纳深池，彻底清且泚。\n筑亭当涧衝，木石相表裏。\n翠壁润含烟，层峯去天咫。\n道人幻出奇，指顾犹未已。\n忽驱蛟走斗，瞬息八百里。\n怒气挟奔霆，草木为披靡。\n儿童惊震掉，面若槁灰死。\n达人本大观，谈笑自隠几。\n须臾羣动息，静坐穷物理。\n水石本无心，相激一至此。",
        "dynasty": "宋",
        "collection_info": null
    },
    {
        "title": "昭君曲",
        "author": "刘宰",
        "content": "朝日曜兮春花，玉壶炯兮清冰。\n耿余心兮不欺，付妍丑兮丹青。\n君王兮宵衣，壮士悲歌兮战死。\n岂余身兮惮殃，抗风沙兮万里。\n崔嵬兮增城，璀灿兮昭阳。\n羌末路兮多艰，幸朕时之不当。\n氊裘兮娱嬉，穹庐兮容与。\n怨羣胡兮我欺，谂九天兮谁许。\n南风兮徐来，掩涕兮无语。\n四十五十兮无家，抑有惭兮夔女。",
        "dynasty": "宋",
        "collection_info": null
    },
    {
        "title": "和楼倅宗簿  其一",
        "author": "刘宰",
        "content": "草莽莽兮平台，鸟翩翩兮去来。\n侧身兮引睇，长太息兮徘徊。\n揽余辔兮高骛，岂不夙夜兮谓行多露。\n漱流泉兮枕石，憺无营兮得我所。\n同心兮离居，未倾盖兮有书。\n岁既晏兮无娱，我思君兮君开关而望余。",
        "dynasty": "宋",
        "collection_info": null
    },
    {
        "title": "和楼倅宗簿  其二",
        "author": "刘宰",
        "content": "余幼好此奇服兮，岁荏苒而华颠。\n闻若人之好修兮，搴众芳而独专。\n结微情以陈词兮，鳞鸿杳以无传。\n惟圣哲之茂行兮，在举能而任贤。\n横江湖以扬舲兮，宁维楫之可捐。\n烂晨光兮破羣幽，清风发兮凉气飕飕。\n琼佩兮锵锵，玉鸾鸣兮啾啾。\n时不可兮骤得，君胡为乎此留。",
        "dynasty": "宋",
        "collection_info": null
    },
    {
        "title": "月桂辞送陈兄部运京口",
        "author": "刘宰",
        "content": "芳菲菲兮月之桂，子之家兮传芳世世。\n月之桂兮古犹今，往则得兮子宁不嗣音。\n冠鹖冠兮谢章甫，司征商兮河之浒。\n更兼官兮部运，幸讫事兮无忤。\n归来兮归来，倚门怅望兮高堂慈母。",
        "dynasty": "宋",
        "collection_info": null
    },
    {
        "title": "书窦文卿墓",
        "author": "刘宰",
        "content": "栋宇兮煌煌，鬓髮兮苍苍。\n羌一言兮会心，驾吾车兮建阳。\n车既驾兮遄归，今良是兮昨非。\n释众累兮春冰，耿吾心兮夕晖。\n斯道兮孔寿，斯人兮不忘。\n十载兮重来，泬漻兮此堂。\n风撼兮寒松，霜凋兮百草。\n佳城兮葱葱，万古兮是保。",
        "dynasty": "宋",
        "collection_info": null
    },
    {
        "title": "云边种松",
        "author": "刘宰",
        "content": "渐止牛羊牧，还添雨露滋。\n但令萌蘗长，自有岁寒姿。",
        "dynasty": "宋",
        "collection_info": null
    },
    {
        "title": "题屏间",
        "author": "刘宰",
        "content": "野旷干坤大，身閒日月迟。\n有生均自得，造物本无私。",
        "dynasty": "宋",
        "collection_info": null
    },
    {
        "title": "谢陈佥惠红绿柿",
        "author": "刘宰",
        "content": "红绿分佳果，丹青让好辞。\n遥怜霜落叶，岸帻坐题诗。",
        "dynasty": "宋",
        "collection_info": null
    },
    {
        "title": "送李季允侍郎归蜀五绝用禅房花竹幽为韵  其一",
        "author": "刘宰",
        "content": "密叶秋逾润，幽花晚更妍。\n去来谁是主，试问白头禅。",
        "dynasty": "宋",
        "collection_info": null
    },
    {
        "title": "送李季允侍郎归蜀五绝用禅房花竹幽为韵  其二",
        "author": "刘宰",
        "content": "地僻风烟好，身閒日月长。\n未知嘉遯吉，占验笑京房。",
        "dynasty": "宋",
        "collection_info": null
    },
    {
        "title": "送李季允侍郎归蜀五绝用禅房花竹幽为韵  其三",
        "author": "刘宰",
        "content": "淮海身如繫，岷峨路去赊。\n相思冰雪裏，却立嗅梅花。",
        "dynasty": "宋",
        "collection_info": null
    },
    {
        "title": "送李季允侍郎归蜀五绝用禅房花竹幽为韵  其四",
        "author": "刘宰",
        "content": "交情契金兰，燕乐非丝竹。\n我歌古别离，语尽君当续。",
        "dynasty": "宋",
        "collection_info": null
    },
    {
        "title": "送李季允侍郎归蜀五绝用禅房花竹幽为韵  其五",
        "author": "刘宰",
        "content": "日脚收新雨，禅房早得秋。\n重来应更好，谁与共清幽。",
        "dynasty": "宋",
        "collection_info": null
    },
    {
        "title": "送昔监税满替",
        "author": "刘宰",
        "content": "但了官中事，都无俸外钱。\n妙年能尔尔，晚节更须坚。",
        "dynasty": "宋",
        "collection_info": null
    },
    {
        "title": "题虎丘剑池",
        "author": "刘宰",
        "content": "石壁千年立，池泉百尺深。\n萧萧陵下木，遗恨古犹今。",
        "dynasty": "宋",
        "collection_info": null
    },
    {
        "title": "题王氏天开图画卷后",
        "author": "刘宰",
        "content": "浓淡非粧点，纵横谢剪裁。\n凭栏一凝睇，图画信天开。",
        "dynasty": "宋",
        "collection_info": null
    },
    {
        "title": "次王兄韵二首  其一",
        "author": "刘宰",
        "content": "锦绣胸中富，珠玑笔下生。\n如何鹿门去，不向玉堂盛。",
        "dynasty": "宋",
        "collection_info": null
    },
    {
        "title": "次王兄韵二首  其二",
        "author": "刘宰",
        "content": "买屋依三阜，开窗对两池。\n去来谁是主，空锁壁间诗。",
        "dynasty": "宋",
        "collection_info": null
    },
    {
        "title": "再用韵  其一",
        "author": "刘宰",
        "content": "野径梅初发，寒塘草又生。\n能来同社酒，莫笑瓦盆盛。",
        "dynasty": "宋",
        "collection_info": null
    },
    {
        "title": "再用韵  其二",
        "author": "刘宰",
        "content": "绿杨陶令宅，芳草谢家池。\n开径应须我，酬君未有诗。",
        "dynasty": "宋",
        "collection_info": null
    },
    {
        "title": "云边遣兴",
        "author": "刘宰",
        "content": "穴处堪忘世，松餐足永年。\n有时云雨止，独立看青天。",
        "dynasty": "宋",
        "collection_info": null
    },
    {
        "title": "送李果州  其一",
        "author": "刘宰",
        "content": "萧然瘦鹤姿，不受世俗尘。\n吾衰久矣夫，眼明见斯人。",
        "dynasty": "宋",
        "collection_info": null
    },
    {
        "title": "送李果州  其二",
        "author": "刘宰",
        "content": "含香趋汉陛，前席问贾生。\n要路须民庸，锦衣聊昼行。",
        "dynasty": "宋",
        "collection_info": null
    },
    {
        "title": "送李果州  其三",
        "author": "刘宰",
        "content": "一年春好处，寒食一百五。\n想见束晨装，沙头震鼍鼓。",
        "dynasty": "宋",
        "collection_info": null
    },
    {
        "title": "送李果州  其四",
        "author": "刘宰",
        "content": "昔吾有先正，走卒称司马。\n忧国等忧家，人物君其亚。",
        "dynasty": "宋",
        "collection_info": null
    },
    {
        "title": "仪真法曹日作",
        "author": "刘宰",
        "content": "纷纷恶直喜阿谀，局束英豪气不舒。\n万事付渠三昧手，此生自放五车书。",
        "dynasty": "宋",
        "collection_info": null
    },
    {
        "title": "题仪真常平仓壁",
        "author": "刘宰",
        "content": "苦被微官缚此身，汗衣亭午亚红尘。\n维舟醉卧垂杨下，输与江湖自在人。",
        "dynasty": "宋",
        "collection_info": null
    },
    {
        "title": "仪真呈隣居同官",
        "author": "刘宰",
        "content": "南楼风物怯新晴，管领心知独有君。\n从使市声鏖午枕，不妨清梦到行云。",
        "dynasty": "宋",
        "collection_info": null
    },
    {
        "title": "过尤溪",
        "author": "刘宰",
        "content": "尤溪塘上征人路，记得停骖一解颜。\n十载重来儿女换，似曾相识有青山。",
        "dynasty": "宋",
        "collection_info": null
    },
    {
        "title": "过剡溪",
        "author": "刘宰",
        "content": "青山迭迭水潺潺，路转峯回又一湾。\n想见雪天无限好，不妨独棹酒船还。",
        "dynasty": "宋",
        "collection_info": null
    },
    {
        "title": "赋陈太史所筑凌云亭四首  其一",
        "author": "刘宰",
        "content": "太史曾题仲举舆，子虚赋就压蓬庐。\n终然不负凌云志，会向蓬莱顶上居。",
        "dynasty": "宋",
        "collection_info": null
    },
    {
        "title": "赋陈太史所筑凌云亭四首  其二",
        "author": "刘宰",
        "content": "吏退庭空一径深，交柯密叶布繁阴。\n婆娑谁识先生意，恐负当时庇物心。",
        "dynasty": "宋",
        "collection_info": null
    },
    {
        "title": "赋陈太史所筑凌云亭四首  其三",
        "author": "刘宰",
        "content": "紫烟缥缈接云霞，亭下连甍十万家。\n想见当年关尹子，已占柱史入京华。",
        "dynasty": "宋",
        "collection_info": null
    },
    {
        "title": "赋陈太史所筑凌云亭四首  其四",
        "author": "刘宰",
        "content": "身自蓬莱顶上来，彩云深处见崔嵬。\n凭高莫作凌云想，闻说天门有诏催。",
        "dynasty": "宋",
        "collection_info": null
    },
    {
        "title": "题冯公岭旅邸",
        "author": "刘宰",
        "content": "层楼杰阁耸朱栏，楼下行人自往还。\n但见彩云横木末，不知身在翠微间。",
        "dynasty": "宋",
        "collection_info": null
    },
    {
        "title": "题永嘉寺壁",
        "author": "刘宰",
        "content": "石泉飞下宝莲宫，似听钧天奏未终。\n千古风流谢康乐，可无屐齿此山中。",
        "dynasty": "宋",
        "collection_info": null
    },
    {
        "title": "题石门奉真观",
        "author": "刘宰",
        "content": "迭障为屏石作门，阴云漠漠雨昏昏。\n清游到晚不知去，要上峯头望晓暾。",
        "dynasty": "宋",
        "collection_info": null
    },
    {
        "title": "吴门道中",
        "author": "刘宰",
        "content": "三吴豪侠骋轻肥，尽是当年襁褓儿。\n鬓髮苍苍颜色改，问翁如此復何为。",
        "dynasty": "宋",
        "collection_info": null
    },
    {
        "title": "舟过惠山",
        "author": "刘宰",
        "content": "小立船头看惠山，山尖半在有无间。\n蚕眠未老秧方绿，且放烟云自往还。",
        "dynasty": "宋",
        "collection_info": null
    },
    {
        "title": "舟中",
        "author": "刘宰",
        "content": "蓼岸着花红半吐，稻畦过雨绿平铺。\n炊烟起处三家市，却向江湖忆画图。",
        "dynasty": "宋",
        "collection_info": null
    },
    {
        "title": "醉中",
        "author": "刘宰",
        "content": "一樽绿酒与君同，且喜荷香送晚风。\n四座尽倾谈柄白，满筵不用舞裙红。",
        "dynasty": "宋",
        "collection_info": null
    },
    {
        "title": "漫塘口占",
        "author": "刘宰",
        "content": "醉着船头背月眠，醒来红日浴晴川。\n等閒活计无人共，独占江湖万里天。",
        "dynasty": "宋",
        "collection_info": null
    },
    {
        "title": "九日",
        "author": "刘宰",
        "content": "捣飺篘酒荐新舂，嘆息年来甔石空。\n不惜解衣供一饷，要令稚子识家风。",
        "dynasty": "宋",
        "collection_info": null
    },
    {
        "title": "感春",
        "author": "刘宰",
        "content": "隔溪啼鸟弄新音，绕岸蒲芽迸绿簪。\n花事只今强半在，不妨风雨搅春阴。",
        "dynasty": "宋",
        "collection_info": null
    },
    {
        "title": "七夕",
        "author": "刘宰",
        "content": "天孙今夕渡银潢，女伴纷纷乞巧忙。\n乞得巧多成底事，祇堪装点嫁衣裳。",
        "dynasty": "宋",
        "collection_info": null
    },
    {
        "title": "天台道中用陈氏园亭韵  其一",
        "author": "刘宰",
        "content": "笋舆穿过万重山，邂逅登亭一解颜。\n剩欲题诗徧苍石，举头羞见岭云閒。",
        "dynasty": "宋",
        "collection_info": null
    },
    {
        "title": "天台道中用陈氏园亭韵  其二",
        "author": "刘宰",
        "content": "亭俯澄波对碧山，山头古木总苍颜。\n爱山未办还山计，猿鹤还应伴我閒。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "刘宰",
        "content": "翠幄迎霜半染红，高林风过杂笙钟。\n澄光万顷天无滓，留与羲和驾六龙。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "刘宰",
        "content": "一抹红绡日脚霞，千林暮霭纳归鸦。\n西风捲尽梧桐叶，乞与中庭散月华。",
        "dynasty": "宋",
        "collection_info": null
    },
    {
        "title": "嘲啼鸟",
        "author": "刘宰",
        "content": "破袴年来未改为，园中啼鸟汝何知。\n从教解使君侯悟，尔死何由得盖帷。",
        "dynasty": "宋",
        "collection_info": null
    },
    {
        "title": "东阳道中闻杜鹃",
        "author": "刘宰",
        "content": "万里云山路渺茫，车轮竟日往来忙。\n凭君一语成归去，笑杀儿时射四方。",
        "dynasty": "宋",
        "collection_info": null
    },
    {
        "title": "闻桔橰",
        "author": "刘宰",
        "content": "岁旱田家竞作劳，车声夜半响嗷嘈。\n市门多少夸毗子，日晏高眠笑尔曹。",
        "dynasty": "宋",
        "collection_info": null
    },
    {
        "title": "宿直里店二首  其一",
        "author": "刘宰",
        "content": "扁舟泛泛逐惊湍，朔吹飙飙作晓寒。\n舣棹远来投野店，应门幸喜得儒冠。",
        "dynasty": "宋",
        "collection_info": null
    },
    {
        "title": "宿直里店二首  其二",
        "author": "刘宰",
        "content": "稻穫田空宿水禽，去来终夜有清音。\n投床倦客无他想，祇有江湖万里心。",
        "dynasty": "宋",
        "collection_info": null
    },
    {
        "title": "雷发散雨书怀",
        "author": "刘宰",
        "content": "轰雷惊散半空雨，赫日衝开万里云。\n依旧炎炎还酷暑，南来犹幸有晴熏。",
        "dynasty": "宋",
        "collection_info": null
    },
    {
        "title": "题吕城庙",
        "author": "刘宰",
        "content": "吕公遗垒枕高冈，落日西风草木荒。\n王气悬知南国在，不妨北面俨冠裳。",
        "dynasty": "宋",
        "collection_info": null
    },
    {
        "title": "和陈倅校书惠诗",
        "author": "刘宰",
        "content": "故交衮衮白头新，倾盖相望有几人。\n奉诏君应归册府，一蓑我欲老江滨。",
        "dynasty": "宋",
        "collection_info": null
    },
    {
        "title": "和陈校书祈雨有应",
        "author": "刘宰",
        "content": "一念忧民敢惮烦，肩舆得得款祠坛。\n莫嫌勺水能多少，自是壶中世界宽。",
        "dynasty": "宋",
        "collection_info": null
    },
    {
        "title": "和陈校书生孙",
        "author": "刘宰",
        "content": "四海声名陈太丘，元方有子復何忧。\n他年羔鴈成羣至，不独丹青诧豫州。",
        "dynasty": "宋",
        "collection_info": null
    },
    {
        "title": "和赵季行用兰花韵三首  其一",
        "author": "刘宰",
        "content": "破除百卉发孤芳，造化工夫有抑扬。\n平易堂中无箇事，一枝相对吐清香。",
        "dynasty": "宋",
        "collection_info": null
    },
    {
        "title": "和赵季行用兰花韵三首  其二",
        "author": "刘宰",
        "content": "结根嵓谷谢羣芳，多谢光风为发扬。\n骚客毋烦赋纫佩，省郎行矣趣含香。",
        "dynasty": "宋",
        "collection_info": null
    },
    {
        "title": "和赵季行用兰花韵三首  其三",
        "author": "刘宰",
        "content": "鶗鴂潜消百草芳，清芬散逐楚风扬。\n洛阳姚魏空增价，愧死嵓隈有国香。",
        "dynasty": "宋",
        "collection_info": null
    },
    {
        "title": "次韵苏明仲",
        "author": "刘宰",
        "content": "诗翁名字简思陵，死去人疑化鹤丁。\n败絮当年犹自拥，褐衣今日可忘情。",
        "dynasty": "宋",
        "collection_info": null
    },
    {
        "title": "酬陈子与",
        "author": "刘宰",
        "content": "门外秋光入句频，门前积雨少来人。\n利名到底成何事，赢得江湖自在身。",
        "dynasty": "宋",
        "collection_info": null
    },
    {
        "title": "送晦庵语孟集註与诸侄",
        "author": "刘宰",
        "content": "伊洛遗书徧讨论，微言千古破童昏。\n要知此老殷勤意，送与君家好弟昆。",
        "dynasty": "宋",
        "collection_info": null
    },
    {
        "title": "冬日即事",
        "author": "刘宰",
        "content": "飞廉不解却丰隆，结就浓阴万里同。\n须信碧霄无点滓，晓来红日自生东。",
        "dynasty": "宋",
        "collection_info": null
    },
    {
        "title": "戏和荆公读汉书",
        "author": "刘宰",
        "content": "当年泚笔笑愚忠，后日私书迹更穷。\n自是京刘异恭显，未知君意与谁同。",
        "dynasty": "宋",
        "collection_info": null
    },
    {
        "title": "读韩诗和其韵",
        "author": "刘宰",
        "content": "韩子文同孟氏醇，陈言去尽只天真。\n君诗费却雕镌力，笔下应夸自有神。",
        "dynasty": "宋",
        "collection_info": null
    },
    {
        "title": "读苏武传",
        "author": "刘宰",
        "content": "李陵卫律两降人，大义相规几尽诚。\n陵语不传传卫律，要令千载识交情。",
        "dynasty": "宋",
        "collection_info": null
    },
    {
        "title": "读公孙弘卜式儿宽传",
        "author": "刘宰",
        "content": "儒雅弘宽世所宗，汗青中介牧羊翁。\n史家有意君知否，未必文华胜朴忠。",
        "dynasty": "宋",
        "collection_info": null
    },
    {
        "title": "读楼护传",
        "author": "刘宰",
        "content": "刘氏难令吕氏安，郦生大义炳如丹。\n君卿卖友阿王莽，死去何颜见吕宽。",
        "dynasty": "宋",
        "collection_info": null
    },
    {
        "title": "读卫青传",
        "author": "刘宰",
        "content": "任侠行权世所诛，将军尚借齿牙余。\n古来名将勤招选，底事牢辞不敢居。",
        "dynasty": "宋",
        "collection_info": null
    },
    {
        "title": "书陈少阳遗墨后",
        "author": "刘宰",
        "content": "赎死何由可百身，遗书犹足警来人。\n当时珍重千金字，此日凄凉一窖尘。",
        "dynasty": "宋",
        "collection_info": null
    },
    {
        "title": "送应徽之归天台",
        "author": "刘宰",
        "content": "去来行李苦匆匆，世路崎岖一笑中。\n闻道倚门占鹊喜，早寻归棹浙江东。",
        "dynasty": "宋",
        "collection_info": null
    },
    {
        "title": "借明秀轩韵送赵推入幕二首  其一",
        "author": "刘宰",
        "content": "七泽波涛笔下吞，相逢晓日上天门。\n祇今出处难同调，惭愧高轩几访存。",
        "dynasty": "宋",
        "collection_info": null
    },
    {
        "title": "借明秀轩韵送赵推入幕二首  其二",
        "author": "刘宰",
        "content": "纷纷末俗假成真，幕府归来岁聿新。\n万里终存江海志，一毫莫染簿书尘。",
        "dynasty": "宋",
        "collection_info": null
    },
    {
        "title": "云边即事",
        "author": "刘宰",
        "content": "山鸟纷纷不计名，晓来聒聒弄新晴。\n山人不识虞庭乐，疑是箫韶奏九成。",
        "dynasty": "宋",
        "collection_info": null
    },
    {
        "title": "题龙祠米元晖词后",
        "author": "刘宰",
        "content": "醉笔淋漓纪胜寻，重来尚想百年心。\n浪将一字殊先后，谁识朱弦太古音。",
        "dynasty": "宋",
        "collection_info": null
    },
    {
        "title": "松影",
        "author": "刘宰",
        "content": "老松偃蹇印晴空，倒影参差澹月中。\n夜久无人共清赏，一庭萧瑟走虬龙。",
        "dynasty": "宋",
        "collection_info": null
    },
    {
        "title": "戏传老",
        "author": "刘宰",
        "content": "锦绣囊开一夜风，万家花柳斗青红。\n谁知一点阳和气，尽在高禅杖锡中。",
        "dynasty": "宋",
        "collection_info": null
    },
    {
        "title": "谢荐医",
        "author": "刘宰",
        "content": "容貌天黥二十年，刳肠一洗怅无缘。\n祇今纵使逢医缓，却顾霜毛已飒然。",
        "dynasty": "宋",
        "collection_info": null
    },
    {
        "title": "云边阻雨  其一",
        "author": "刘宰",
        "content": "辗转无眠到夜阑，鹊声送喜近檐间。\n好风吹断夜来雨，晴日放开云外山。",
        "dynasty": "宋",
        "collection_info": null
    },
    {
        "title": "云边阻雨  其二",
        "author": "刘宰",
        "content": "蔷薇篱落送春阑，笋葚园林早夏间。\n牛背牧儿酣午梦，不知风雨过前山。",
        "dynasty": "宋",
        "collection_info": null
    },
    {
        "title": "酬传老",
        "author": "刘宰",
        "content": "人生不见古无怀，平陆犹成滟滪堆。\n百岁髑髅能发语，有生非乐死非灾。",
        "dynasty": "宋",
        "collection_info": null
    },
    {
        "title": "题布金寺钟楼",
        "author": "刘宰",
        "content": "云间缥缈出层楼，楼上钟成四百秋。\n当日繁华今不见，钟声依旧满林丘。",
        "dynasty": "宋",
        "collection_info": null
    },
    {
        "title": "黄梅",
        "author": "刘宰",
        "content": "林梢脆实荐辛酸，尚记儿时刮目看。\n老去齿牙无復昔，晓枝犹喜堕金丸。",
        "dynasty": "宋",
        "collection_info": null
    },
    {
        "title": "题张端衡竹木石画",
        "author": "刘宰",
        "content": "槎牙高树萧梢竹，绝岛风烟开短轴。\n更烦点笔作衰翁，啸月吟风饮山渌。",
        "dynasty": "宋",
        "collection_info": null
    },
    {
        "title": "送张端质上春官",
        "author": "刘宰",
        "content": "第一江山酒两壶，送君鼓箧入皇都。\n直须第一收名第，莫使江山擅美呼。",
        "dynasty": "宋",
        "collection_info": null
    },
    {
        "title": "送刘簿秩满东归",
        "author": "刘宰",
        "content": "一官簿领十年间，此去青云手可攀。\n胜日西湖浮画舫，频将巵酒酹孤山。",
        "dynasty": "宋",
        "collection_info": null
    },
    {
        "title": "谢赵使君豁租",
        "author": "刘宰",
        "content": "长榜朱书又墨书，使君颁令豁逃租。\n一千里内欢声满，十数年来此事无。",
        "dynasty": "宋",
        "collection_info": null
    },
    {
        "title": "送茅监",
        "author": "刘宰",
        "content": "一棹东来载月归，宦途此去有光辉。\n祖筵是处花枝袅，惭愧衰翁昼掩扉。",
        "dynasty": "宋",
        "collection_info": null
    },
    {
        "title": "寄潘子善上舍",
        "author": "刘宰",
        "content": "寂寞安居十载余，高轩欲过尚踌躇。\n莫嫌穷巷青泥满，自是门多长者车。",
        "dynasty": "宋",
        "collection_info": null
    },
    {
        "title": "代柬寄王去非",
        "author": "刘宰",
        "content": "闻随使节过江东，想见旌旗十里红。\n多少苍生在寒谷，早吹邹律转春风。",
        "dynasty": "宋",
        "collection_info": null
    },
    {
        "title": "寄江东真漕",
        "author": "刘宰",
        "content": "金陵千古帝王都，肉食何人解远图。\n只有爱民真学士，不惭通务汉三儒。",
        "dynasty": "宋",
        "collection_info": null
    },
    {
        "title": "简同志",
        "author": "刘宰",
        "content": "竹韵因风来满楹，桂枝和月印中庭。\n遥知棋罢浑无事，百首新诗醉復醒。",
        "dynasty": "宋",
        "collection_info": null
    },
    {
        "title": "谢纪倅惠梅",
        "author": "刘宰",
        "content": "翠实堆盘对绿樽，清香尚想月黄昏。\n主人合试调羹手，病叟难忘止渴恩。",
        "dynasty": "宋",
        "collection_info": null
    },
    {
        "title": "口占谢陈使君",
        "author": "刘宰",
        "content": "相思目断鑑湖船，书别殷勤敢赠言。\n未解终南寻捷径，少宽谷口截朱辕。",
        "dynasty": "宋",
        "collection_info": null
    },
    {
        "title": "书蒋云巢诗卷后",
        "author": "刘宰",
        "content": "逸兴常同造物游，驾巢不与世人侔。\n日晴紫翠开千嶂，依旧君家在上头。",
        "dynasty": "宋",
        "collection_info": null
    },
    {
        "title": "云边遣兴",
        "author": "刘宰",
        "content": "洩云日日冒山头，古涧淙淙咽怒流。\n但得农家余雨泽，不妨客子嘆淹留。",
        "dynasty": "宋",
        "collection_info": null
    },
    {
        "title": "乙酉夏述怀二绝  其一",
        "author": "刘宰",
        "content": "水边舟子竞招招，陌上车尘晚更嚣。\n祇有幽人无箇事，藕花深处弄轻桡。",
        "dynasty": "宋",
        "collection_info": null
    },
    {
        "title": "乙酉夏述怀二绝  其二",
        "author": "刘宰",
        "content": "岸柳风摧更绿饶，槛花当暑自红娇。\n流行一气元无息，松柏何妨独后雕。",
        "dynasty": "宋",
        "collection_info": null
    },
    {
        "title": "答王去非觅柳栽",
        "author": "刘宰",
        "content": "不惜柔条折赠君，与君分占万家春。\n祇愁五柳门前景，不称三槐堂裏人。",
        "dynasty": "宋",
        "collection_info": null
    },
    {
        "title": "得轩即事",
        "author": "刘宰",
        "content": "上印还家不计年，水光弥望木参天。\n绿云洞裏开书幌，红锦波心漾酒船。",
        "dynasty": "宋",
        "collection_info": null
    },
    {
        "title": "荷花",
        "author": "刘宰",
        "content": "淤泥除尽藕根空，留得孤芳照病翁。\n水面亭亭尘不染，悬知不是蓼花红。",
        "dynasty": "宋",
        "collection_info": null
    },
    {
        "title": "和钱晋之绿云洞天韵",
        "author": "刘宰",
        "content": "理乱幽人了不闻，扶疎遶舍绿成云。\n洞中不异人间世，一枕邯郸浪策勋。",
        "dynasty": "宋",
        "collection_info": null
    },
    {
        "title": "答钟元达觅藕栽二首  其一",
        "author": "刘宰",
        "content": "红粧翠盖出污涂，水面风吹醉欲扶。\n自是凌波有仙种，文君莫讶茂陵姝。",
        "dynasty": "宋",
        "collection_info": null
    },
    {
        "title": "答钟元达觅藕栽二首  其二",
        "author": "刘宰",
        "content": "渐点青钱浮水面，犹将素节混泥沙。\n送君百顷风潭上，莫笑原非十丈花。",
        "dynasty": "宋",
        "collection_info": null
    },
    {
        "title": "戏谢张端衡惠牡丹并汤鹅",
        "author": "刘宰",
        "content": "右军浑脱从花王，老子开盘喜欲狂。\n拟插一枝无称面，浪餐鹅炙愧刘郎。",
        "dynasty": "宋",
        "collection_info": null
    },
    {
        "title": "题瀑布画",
        "author": "刘宰",
        "content": "洩云澒洞遮山腹，古木槎牙缭山足。\n举头百丈泻寒泉，知有高峯插天绿。",
        "dynasty": "宋",
        "collection_info": null
    },
    {
        "title": "题德源庵",
        "author": "刘宰",
        "content": "牖户绸缪实父基，豆区积贮训承师。\n老来事业仅如此，惭愧平生祇小知。",
        "dynasty": "宋",
        "collection_info": null
    },
    {
        "title": "回陈兄惠瓜",
        "author": "刘宰",
        "content": "碧圆到眼舌生津，三载深惭拜赐频。\n莫怪尊前最知味，东陵自是种瓜人。",
        "dynasty": "宋",
        "collection_info": null
    },
    {
        "title": "奉酬陈居士",
        "author": "刘宰",
        "content": "高人不作饭牛歌，盍嚮沧浪具笠蓑。\n正使同舟欠西子，也胜逐日效秦娥。",
        "dynasty": "宋",
        "collection_info": null
    },
    {
        "title": "用韵索青娥丸",
        "author": "刘宰",
        "content": "病余不赋恼侬歌，活计江湖一钓蓑。\n傥许膏肓驱二竖，肯令红粉污青娥。",
        "dynasty": "宋",
        "collection_info": null
    },
    {
        "title": "代柬苏佥",
        "author": "刘宰",
        "content": "七十收身古战场，归来八十更康强。\n酒阑庭户秋光好，想见诗成一缕香。",
        "dynasty": "宋",
        "collection_info": null
    },
    {
        "title": "柬张簿二首  其一",
        "author": "刘宰",
        "content": "簿书阅过几牛腰，一缕清香午未消。\n栀室醉吟谁是伴，铁城折简可频招。",
        "dynasty": "宋",
        "collection_info": null
    },
    {
        "title": "柬张簿二首  其二",
        "author": "刘宰",
        "content": "细肋朝来正割鲜，瓦瓶先腊湛寒泉。\n香栖枳棘宁多日，断送横飞上九天。",
        "dynasty": "宋",
        "collection_info": null
    },
    {
        "title": "代柬促陈居士归",
        "author": "刘宰",
        "content": "一棹东游久未归，羞囊应已典春衣。\n淡烟疎柳鲈鱼市，底事流涎对落晖。",
        "dynasty": "宋",
        "collection_info": null
    },
    {
        "title": "代柬答徐监押",
        "author": "刘宰",
        "content": "隋堤绿柳漾清流，画舸输君烂漫游。\n柘荡高湖须老伴，不妨捩柁出湾头。",
        "dynasty": "宋",
        "collection_info": null
    },
    {
        "title": "口占送纸鹤帐与王克家中书",
        "author": "刘宰",
        "content": "雪翎丹顶更玄裳，持赴君家六尺床。\n午枕不须蛮素问，主人心地正清凉。",
        "dynasty": "宋",
        "collection_info": null
    },
    {
        "title": "和王克家所寄草堂诗二首  其一",
        "author": "刘宰",
        "content": "絃歌流化记琴堂，椎鲁难言愧互乡。\n正对薇花挥翰墨，犹能春草梦池塘。",
        "dynasty": "宋",
        "collection_info": null
    },
    {
        "title": "和王克家所寄草堂诗二首  其二",
        "author": "刘宰",
        "content": "身在金华与玉堂，寄声时到祝鸡乡。\n为言旧访卢仝处，柳压平堤水满塘。",
        "dynasty": "宋",
        "collection_info": null
    },
    {
        "title": "次韵谢范黄中运管二绝  其一",
        "author": "刘宰",
        "content": "一区闻道宅新成，潇洒真堪寄此生。\n胸次清冰元自莹，不妨更向玉壶盛。",
        "dynasty": "宋",
        "collection_info": null
    },
    {
        "title": "次韵谢范黄中运管二绝  其二",
        "author": "刘宰",
        "content": "刁坞春回花满枝，沈溪梦断水盈池。\n遥知弔古经行处，落纸云烟总是诗。",
        "dynasty": "宋",
        "collection_info": null
    },
    {
        "title": "题恭靖兄志庵二首  其一",
        "author": "刘宰",
        "content": "宅兆当从志所安，故山松竹舞林峦。\n莫嗟外有封疆隔，自觉中含宇宙宽。",
        "dynasty": "宋",
        "collection_info": null
    },
    {
        "title": "题恭靖兄志庵二首  其二",
        "author": "刘宰",
        "content": "山势西来如凤舞，林峦左转若龙蟠。\n门前一水流新绿，须信神心万古安。",
        "dynasty": "宋",
        "collection_info": null
    },
    {
        "title": "题明伦堂",
        "author": "刘宰",
        "content": "六树庭前过屋山，一枝仙桂许高攀。\n风云有幸逢千载，里社应先庇万间。",
        "dynasty": "宋",
        "collection_info": null
    },
    {
        "title": "送徐兄封川之行",
        "author": "刘宰",
        "content": "别时触目是愁端，适喜君怀宇宙宽。\n千里事人犹见喜，寄声别驾好相看。",
        "dynasty": "宋",
        "collection_info": null
    },
    {
        "title": "闻杜鹃三首  其一",
        "author": "刘宰",
        "content": "当日停辀古道傍，大言聊以解愁肠。\n只今老去还吴下，无復驱车走四方。",
        "dynasty": "宋",
        "collection_info": null
    },
    {
        "title": "闻杜鹃三首  其二",
        "author": "刘宰",
        "content": "天津桥上小徘徊，入耳新声兆有开。\n家住江南异京洛，不因君至浪惊猜。",
        "dynasty": "宋",
        "collection_info": null
    },
    {
        "title": "闻杜鹃三首  其三",
        "author": "刘宰",
        "content": "薄宦思归畏崄巇，从君归去苦嫌迟。\n归时绿鬓今黄髮，归路平安我独知。",
        "dynasty": "宋",
        "collection_info": null
    },
    {
        "title": "送洪季扬分教横州兼呈丁帅二首  其一",
        "author": "刘宰",
        "content": "仕有为贫难择地，志将及物要乘时。\n青衫入手南中去，此意惟应我辈知。",
        "dynasty": "宋",
        "collection_info": null
    },
    {
        "title": "送洪季扬分教横州兼呈丁帅二首  其二",
        "author": "刘宰",
        "content": "五百人中占上游，四千里外客诸侯。\n南中頼有贤方伯，处我应须胜自谋。",
        "dynasty": "宋",
        "collection_info": null
    },
    {
        "title": "送机僧代柬庄氏",
        "author": "刘宰",
        "content": "长荡湖南好事家，祇今无復旧豪华。\n斗升为乞西江水，涸鲋余生或有涯。",
        "dynasty": "宋",
        "collection_info": null
    },
    {
        "title": "送丁道士住洞阳",
        "author": "刘宰",
        "content": "华阳洞口炼丹台，仙客遗基在草莱。\n急遣羽流专洒扫，千年去鹤会归来。",
        "dynasty": "宋",
        "collection_info": null
    },
    {
        "title": "九日送酒黄竹磵",
        "author": "刘宰",
        "content": "老瓦盆中渌酒香，田家风物近重阳。\n不知竹磵槃桓处，今赋黄华第几章。",
        "dynasty": "宋",
        "collection_info": null
    },
    {
        "title": "寄题洪氏永则轩",
        "author": "刘宰",
        "content": "此则天然与性俱，执柯何必远求欤。\n父兄行己一家法，圣哲传心万卷书。",
        "dynasty": "宋",
        "collection_info": null
    },
    {
        "title": "为纪生借屋",
        "author": "刘宰",
        "content": "乃祖焚身为祖刘，末孙那敢不相周。\n单辞往扣贤公子，茅屋何妨得借留。",
        "dynasty": "宋",
        "collection_info": null
    },
    {
        "title": "送上元张尉兼柬吕制干二首  其一",
        "author": "刘宰",
        "content": "千古繁华白下亭，万家花柳拥层城。\n登临此去非无地，弹压中间要有声。",
        "dynasty": "宋",
        "collection_info": null
    },
    {
        "title": "送上元张尉兼柬吕制干二首  其二",
        "author": "刘宰",
        "content": "幕府东来第一人，姓名星斗揭苍旻。\n龙驹要踏浮云去，好向庭前一问津。",
        "dynasty": "宋",
        "collection_info": null
    },
    {
        "title": "枕上四首呈丁景舒  其一",
        "author": "刘宰",
        "content": "督邮行县岂徒哉，指点虚无作祸媒。\n料得渊明知此意，悬抛印绶赋归来。",
        "dynasty": "宋",
        "collection_info": null
    },
    {
        "title": "枕上四首呈丁景舒  其二",
        "author": "刘宰",
        "content": "弦歌容与倦将迎，五斗看来一羽轻。\n若也儿曹知此意，可容千载擅清名。",
        "dynasty": "宋",
        "collection_info": null
    },
    {
        "title": "枕上四首呈丁景舒  其三",
        "author": "刘宰",
        "content": "篱边把菊玩遗芳，未肯从渠入醉乡。\n五字句中窥屈宋，七絃声裏到羲皇。",
        "dynasty": "宋",
        "collection_info": null
    },
    {
        "title": "枕上四首呈丁景舒  其四",
        "author": "刘宰",
        "content": "等閒游目送飞鸿，适意何妨酒一钟。\n莲社未应寻盛远，竹林中亦着涛戎。",
        "dynasty": "宋",
        "collection_info": null
    },
    {
        "title": "代柬谢袁兄",
        "author": "刘宰",
        "content": "渔樵并舍两相忘，三径回看久就荒。\n只有生平真活计，湖光万顷接山光。",
        "dynasty": "宋",
        "collection_info": null
    },
    {
        "title": "送无灰酒周马帅口占三绝  其一",
        "author": "刘宰",
        "content": "宝玺来归万国春，海隅花鸟亦欣欣。\n皇恩更向将军厚，乞与人间自在身。",
        "dynasty": "宋",
        "collection_info": null
    },
    {
        "title": "送无灰酒周马帅口占三绝  其二",
        "author": "刘宰",
        "content": "乞得閒身荷圣朝，旧栖佳处日逍遥。\n却怜赤壁归来日，歌舞樽前祇小乔。",
        "dynasty": "宋",
        "collection_info": null
    },
    {
        "title": "送无灰酒周马帅口占三绝  其三",
        "author": "刘宰",
        "content": "奉寄无灰酒十罂，一杯入药可长生。\n药成预约分酬我，眉寿相期比老彭。",
        "dynasty": "宋",
        "collection_info": null
    },
    {
        "title": "奉酬敬亭石隠君",
        "author": "刘宰",
        "content": "宛陵佳处敬亭山，中有臞仙独自閒。\n剩喜好音来物外，莫令佳句到人间。",
        "dynasty": "宋",
        "collection_info": null
    },
    {
        "title": "为土山行者劝缘",
        "author": "刘宰",
        "content": "莫言山势但陂陁，坐断东南万顷波。\n地胜要人勤洒扫，瓶空无米却如何。",
        "dynasty": "宋",
        "collection_info": null
    },
    {
        "title": "送珪老住普照",
        "author": "刘宰",
        "content": "结屋缘崖地苦悭，嘉名犹记寿丘山。\n万家不隔高人眼，日月东西见往还。",
        "dynasty": "宋",
        "collection_info": null
    },
    {
        "title": "赠沈术士号金腰带",
        "author": "刘宰",
        "content": "万钉宝带诚堪羡，七字成诗喜欲狂。\n世事浮华有真趣，赠君一笑作行囊。",
        "dynasty": "宋",
        "collection_info": null
    },
    {
        "title": "汤参议惠莲走笔以谢",
        "author": "刘宰",
        "content": "莲实同房若弟昆，人情乖异不堪论。\n只今昆弟成胡越，蔓草犹能庇本根。",
        "dynasty": "宋",
        "collection_info": null
    },
    {
        "title": "走笔送韩昕伯谒任广文",
        "author": "刘宰",
        "content": "芹宫竞说广文贤，姓字高悬衮绣边。\n八十老翁无失德，三千弟子尽推先。",
        "dynasty": "宋",
        "collection_info": null
    },
    {
        "title": "题明秀轩",
        "author": "刘宰",
        "content": "波摇山绿浸云根，山压波回不受吞。\n镜面平开三万顷，当轩管领属王孙。",
        "dynasty": "宋",
        "collection_info": null
    },
    {
        "title": "和刘圣与顾龙山探梅四首  其一",
        "author": "刘宰",
        "content": "玉骨冰肌淑且真，只应姑射可为隣。\n东风次第吹桃李，输与侬家第一春。",
        "dynasty": "宋",
        "collection_info": null
    },
    {
        "title": "和刘圣与顾龙山探梅四首  其二",
        "author": "刘宰",
        "content": "暗裏曹刘可识真，意行不必问比隣。\n天涯望断无来使，占取山中自在春。",
        "dynasty": "宋",
        "collection_info": null
    },
    {
        "title": "和刘圣与顾龙山探梅四首  其三",
        "author": "刘宰",
        "content": "山行未惬此情真，问讯寒梅到比隣。\n但有疎花印寒月，不妨自是一家春。",
        "dynasty": "宋",
        "collection_info": null
    },
    {
        "title": "和刘圣与顾龙山探梅四首  其四",
        "author": "刘宰",
        "content": "费尽铅华总失真，色香清绝两无隣。\n待渠经始和羹了，乞与无边草木春。",
        "dynasty": "宋",
        "collection_info": null
    },
    {
        "title": "甲午秋作四绝题窗间  其一",
        "author": "刘宰",
        "content": "驿吏持来郡吏批，丁宁急急趁符移。\n儿童骇汗催科急，趣驾元来荷圣慈。",
        "dynasty": "宋",
        "collection_info": null
    },
    {
        "title": "甲午秋作四绝题窗间  其二",
        "author": "刘宰",
        "content": "明时一士不遐遗，臣子无才盍自知。\n骑马趋朝常处士，几人笑诵醉翁诗。",
        "dynasty": "宋",
        "collection_info": null
    },
    {
        "title": "甲午秋作四绝题窗间  其三",
        "author": "刘宰",
        "content": "漆园逸气藐云霄，吏部英词揭斗杓。\n未用鸡虫分得失，笑看鹏鷃两逍遥。",
        "dynasty": "宋",
        "collection_info": null
    },
    {
        "title": "甲午秋作四绝题窗间  其四",
        "author": "刘宰",
        "content": "联翩衔尾下深溪，又是当年竭泽时。\n玉烛均调何日是，舂陵三叹次山诗。",
        "dynasty": "宋",
        "collection_info": null
    },
    {
        "title": "赠凌山人二首  其一",
        "author": "刘宰",
        "content": "星冠鹤氅剩威仪，新纳官钱得度归。\n惭愧三茅老兄弟，一生木石草为衣。",
        "dynasty": "宋",
        "collection_info": null
    },
    {
        "title": "赠凌山人二首  其二",
        "author": "刘宰",
        "content": "百炼灵丹手制成，等閒骑鹤上青冥。\n缑山自有来时侣，莫羡辽东化鹤丁。",
        "dynasty": "宋",
        "collection_info": null
    },
    {
        "title": "赠齿医鲁生",
        "author": "刘宰",
        "content": "曾过当湖好事家，园池髣髴记豪华。\n老来只欲甘藜藿，乞我仙方固齿牙。",
        "dynasty": "宋",
        "collection_info": null
    },
    {
        "title": "次李秀嵓鹤溪四诗韵  其一",
        "author": "刘宰",
        "content": "凄凄寒日漾溪流，猎猎西风送客舟。\n勇退端为天下计，留行谁为圣王谋。",
        "dynasty": "宋",
        "collection_info": null
    },
    {
        "title": "次李秀嵓鹤溪四诗韵  其二",
        "author": "刘宰",
        "content": "忠谋衮衮要须殚，几度敷陈舌本干。\n夜半会思前席对，天遥毋使此心阑。",
        "dynasty": "宋",
        "collection_info": null
    },
    {
        "title": "次李秀嵓鹤溪四诗韵  其三",
        "author": "刘宰",
        "content": "少年意气十分强，河广期凭一苇航。\n老去结庐渔舍畔，笑看鳬雁往来忙。",
        "dynasty": "宋",
        "collection_info": null
    },
    {
        "title": "次李秀嵓鹤溪四诗韵  其四",
        "author": "刘宰",
        "content": "稻粱初熟社醅香，草草杯盘不着行。\n别后书来烦记取，绿杨堤畔水盈塘。",
        "dynasty": "宋",
        "collection_info": null
    },
    {
        "title": "贺真参政因以为戒",
        "author": "刘宰",
        "content": "名贤得位古来难，君有高名宇宙间。\n愿率众星环北极，要令百世仰西山。",
        "dynasty": "宋",
        "collection_info": null
    },
    {
        "title": "闻田老死于临安",
        "author": "刘宰",
        "content": "见说眉庞质粹温，他年准拟大吾门。\n可怜不识家翁面，虚作人间一世孙。",
        "dynasty": "宋",
        "collection_info": null
    },
    {
        "title": "送郑节夫",
        "author": "刘宰",
        "content": "盛年已去壮心阑，此别悬知后会难。\n愿使干坤同日月，不妨闽浙异江山。",
        "dynasty": "宋",
        "collection_info": null
    },
    {
        "title": "东西冈诸李谋復宏词墓",
        "author": "刘宰",
        "content": "前朝流派日星明，圣代殊科更策名。\n遗骨未寒丘垄废，可能宗党不关情。",
        "dynasty": "宋",
        "collection_info": null
    },
    {
        "title": "书汤兄诗卷后并呈丹阳大夫三首  其一",
        "author": "刘宰",
        "content": "明月韬光甓社湖，发挥千载頼耆儒。\n清江曲就无人识，来往横塘一鄙夫。",
        "dynasty": "宋",
        "collection_info": null
    },
    {
        "title": "书汤兄诗卷后并呈丹阳大夫三首  其二",
        "author": "刘宰",
        "content": "令尹胸襟隘五湖，狂言时肯听迂儒。\n未知他日翘材馆，可着当年郑介夫。",
        "dynasty": "宋",
        "collection_info": null
    },
    {
        "title": "书汤兄诗卷后并呈丹阳大夫三首  其三",
        "author": "刘宰",
        "content": "长安未必胜江湖，盖世功名徯大儒。\n三事更应登密令，一廛我欲伴樵夫。",
        "dynasty": "宋",
        "collection_info": null
    },
    {
        "title": "走笔谢王老丈惠花笺",
        "author": "刘宰",
        "content": "璀璨金鱼学士笺，玉堂落笔起云烟。\n半生野外扶犂手，乞与真如掷道边。",
        "dynasty": "宋",
        "collection_info": null
    },
    {
        "title": "题子登侄环绿斋",
        "author": "刘宰",
        "content": "竹树回环一亩宫，红尘不到绿阴浓。\n堆前祇有书千卷，善后悬知禄万钟。",
        "dynasty": "宋",
        "collection_info": null
    },
    {
        "title": "题槃斋",
        "author": "刘宰",
        "content": "不到槃斋十一年，旧时梧柳已参天。\n应乘天上浮云去，忍看梁间淡月篇。",
        "dynasty": "宋",
        "collection_info": null
    },
    {
        "title": "题刘文简所藏墨梅卷",
        "author": "刘宰",
        "content": "烟雨和成宛擅场，新来翻着雪衣裳。\n以吾不可学渠可，善学杨君祇此郎。",
        "dynasty": "宋",
        "collection_info": null
    },
    {
        "title": "云边偶成二首  其一",
        "author": "刘宰",
        "content": "月下浮舟去，云边曳杖行。\n物华随节换，人意与秋清。\n小圃蔬逾润，荒丛菊向荣。\n幽寻元自好，底用绊浮名。",
        "dynasty": "宋",
        "collection_info": null
    },
    {
        "title": "云边偶成二首  其二",
        "author": "刘宰",
        "content": "地旷晚逾静，山空月倍明。\n银河横灏气，石涧伴吟声。\n飒飒迎风叶，飞飞湿露萤。\n岁华行晚矣，为尔一凝情。",
        "dynasty": "宋",
        "collection_info": null
    },
    {
        "title": "发绍兴",
        "author": "刘宰",
        "content": "留滞青春晚，经行此日初。\n柔条桑着眼，短穗麦生鬚。\n竹外云埋屋，花边水遶渠。\n箇中容我老，肯遗子公书。",
        "dynasty": "宋",
        "collection_info": null
    },
    {
        "title": "天台道中",
        "author": "刘宰",
        "content": "花重朝霏散，鸟啼春意深。\n风光自流转，行役负登临。\n涧水流新绿，山云捲夕阴。\n病容兼白鬓，漂泊此时心。",
        "dynasty": "宋",
        "collection_info": null
    },
    {
        "title": "冯公岭",
        "author": "刘宰",
        "content": "地隘山逾峻，人勤俗不奢。\n时培石上土，更种竹间茶。\n接畛田成篆，连筒水溅花。\n征尘如不到，老我即东家。",
        "dynasty": "宋",
        "collection_info": null
    },
    {
        "title": "长林场海边道上",
        "author": "刘宰",
        "content": "海雾晚逾合，海风春更寒。\n衰颜欺薄酒，老胆傲惊湍。\n丛竹人家近，平沙客路宽。\n明朝应更好，山翠扑征鞍。",
        "dynasty": "宋",
        "collection_info": null
    },
    {
        "title": "松江道中",
        "author": "刘宰",
        "content": "久作松江梦，重来泛短篷。\n淡云飞急雪，枯叶战狂风。\n烟末三家市，波心一钓翁。\n鸱夷身计耳，吴越等成空。",
        "dynasty": "宋",
        "collection_info": null
    },
    {
        "title": "同叶恭叔郑节卿饮于赵子野官舍",
        "author": "刘宰",
        "content": "相望各千里，相逢酒一壶。\n交情贯金石，诗思渺江湖。\n夜雨滋园菊，秋风落井梧。\n归欤吾有日，聚散一长吁。",
        "dynasty": "宋",
        "collection_info": null
    },
    {
        "title": "偶成",
        "author": "刘宰",
        "content": "木落山呈骨，泉空水反源。\n知时秋燕去，负日午蜂喧。\n玉粒炊晨甑，金英卧晚园。\n岁华今已暮，身世两忘言。",
        "dynasty": "宋",
        "collection_info": null
    },
    {
        "title": "试郭生笔",
        "author": "刘宰",
        "content": "金华山中僊，委蛇霜雪明。\n君于何处得，束缚封管城。\n大白真若辱，脱帽甘沉冥。\n世有扬子云，犹堪草玄经。",
        "dynasty": "宋",
        "collection_info": null
    },
    {
        "title": "送傅守归  其一",
        "author": "刘宰",
        "content": "烦暑敛清晓，西风生远林。\n客怀感素秋，归梦越千岑。\n祖帐城南门，蔼蔼萃华簪。\n举觞忽有赠，去矣无遐心。",
        "dynasty": "宋",
        "collection_info": null
    },
    {
        "title": "送傅守归  其二",
        "author": "刘宰",
        "content": "堂堂司马公，独乐五亩园。\n岁月坐成晚，花木亦已繁。\n世事尚可为，石交有遗言。\n归来默无语，拊石弄潺湲。",
        "dynasty": "宋",
        "collection_info": null
    },
    {
        "title": "送傅守归  其三",
        "author": "刘宰",
        "content": "令行肃权豪，仁施先困穷。\n适此饥馑余，喟彼杼轴空。\n劳来穷人谋，祈禳与天通。\n那得三百州，落落皆此公。",
        "dynasty": "宋",
        "collection_info": null
    },
    {
        "title": "送傅守归  其四",
        "author": "刘宰",
        "content": "世念分五兵，当使道战胜。\n昔别稽山阴，风采臞而整。\n重逢惊少壮，神光烁衰病。\n一气中夜存，还丹嗤葛令。",
        "dynasty": "宋",
        "collection_info": null
    },
    {
        "title": "送傅守归  其五",
        "author": "刘宰",
        "content": "永日来清风，黄堂少公事。\n凭栏一长望，千载几兴废。\n论功赤壁多，语士北府锐。\n归舟眇家具，弔古足新制。",
        "dynasty": "宋",
        "collection_info": null
    },
    {
        "title": "送傅守归  其六",
        "author": "刘宰",
        "content": "金山故佳丽，杰观环孤峯。\n对峙焦公庐，林杪出疎钟。\n南归谢尘鞅，北眺足从容。\n应持济川手，一酹击楫翁。",
        "dynasty": "宋",
        "collection_info": null
    },
    {
        "title": "送傅守归  其七",
        "author": "刘宰",
        "content": "辩士变初说，勇士衰再鼓。\n向来东海滨，有士节独苦。\n岁晚儿女恋，颇亦类张禹。\n堂堂裴晋公，绿野能容与。",
        "dynasty": "宋",
        "collection_info": null
    },
    {
        "title": "送傅守归  其八",
        "author": "刘宰",
        "content": "仕至二千石，富贵有足乐。\n官为谏大夫，亦足究所学。\n兰阶擢珠树，金闺联棣萼。\n何妨赤松游，不负黄石约。",
        "dynasty": "宋",
        "collection_info": null
    },
    {
        "title": "送傅守归  其九",
        "author": "刘宰",
        "content": "濯缨沧浪水，为爱沧浪清。\n明明中兴主，斋居方厉精。\n疏傅不自惜，决去鸿毛轻。\n滥觞尔何知，咄哉檀长卿。",
        "dynasty": "宋",
        "collection_info": null
    },
    {
        "title": "送傅守归  其一○",
        "author": "刘宰",
        "content": "北渚有狂士，病卧忘四时。\n绿暗知春晚，叶落识秋期。\n西风日已高，凝露方自滋。\n独有岁寒心，不负流水知。",
        "dynasty": "宋",
        "collection_info": null
    },
    {
        "title": "送梁伯赐归括苍三首  其一",
        "author": "刘宰",
        "content": "怒风驾海潮，钱塘天下壮。\n岷山浚源委，东下极奔放。\n中横吴淞江，烟波渺四望。\n归欤太史笔，偃蹇九霄上。",
        "dynasty": "宋",
        "collection_info": null
    },
    {
        "title": "送梁伯赐归括苍三首  其二",
        "author": "刘宰",
        "content": "城关美少年，三五事游冶。\n明珰烛绮疏，宝香笼舞榭。\n一朝黄金尽，帷盖羞狗马。\n短檠有真乐，行矣遴取舍。",
        "dynasty": "宋",
        "collection_info": null
    },
    {
        "title": "送梁伯赐归括苍三首  其三",
        "author": "刘宰",
        "content": "西北天马驹，堕地志千里。\n暴生执鞭辔，邂逅渥洼水。\n东来荐郊庙，声名蔼千祀。\n咄尔驽骀辈，局缩当愧死。",
        "dynasty": "宋",
        "collection_info": null
    },
    {
        "title": "云边偶成",
        "author": "刘宰",
        "content": "乐岁饶嘉泽，荒山徧有秋。\n断云犹过雨，平陆自交流。\n香饭炊红软，嘉蔬荐绿柔。\n蝇营竟何事，老我即菟裘。",
        "dynasty": "宋",
        "collection_info": null
    },
    {
        "title": "即事有怀二首  其一",
        "author": "刘宰",
        "content": "千山收宿霭，一气蔼金行。\n爽吹舒澄碧，晴晖丽太清。\n徘徊望前岭，徙倚步南荣。\n为问莼鲈客，何须身后名。",
        "dynasty": "宋",
        "collection_info": null
    },
    {
        "title": "即事有怀二首  其二",
        "author": "刘宰",
        "content": "济世无长策，观诗叹小明。\n悠悠忘夜永，淅淅听秋声。\n困踬盐车骥，飞腾腐草萤。\n乖逢偶然尔，造物两何情。",
        "dynasty": "宋",
        "collection_info": null
    },
    {
        "title": "仪真雍生见和因再用韵兼怀仪真  其一",
        "author": "刘宰",
        "content": "北观凭栏望，西桥信马行。\n朋从有名胜，风物正凄清。\n乱定人烟改，春回草木荣。\n遥怜旧游处，坏壁暗题名。",
        "dynasty": "宋",
        "collection_info": null
    },
    {
        "title": "仪真雍生见和因再用韵兼怀仪真  其二",
        "author": "刘宰",
        "content": "久客怜之子，寒窗几晦明。\n羁禽恋乡国，来雁尚边声。\n事去云成狗，时来草化萤。\n未须论得失，把酒谩忘情。",
        "dynasty": "宋",
        "collection_info": null
    },
    {
        "title": "和郡倅陈校书祈雨韵",
        "author": "刘宰",
        "content": "麦陇收黄槁，秧田欠绿滋。\n三时犹好在，一雨未为迟。\n精意能先物，神明敢后期。\n邦人孚至意，可但不能欺。",
        "dynasty": "宋",
        "collection_info": null
    },
    {
        "title": "和罗权丞至日雪韵",
        "author": "刘宰",
        "content": "台上五云纪，宫中一线添。\n巧开三白瑞，幻出六花盐。\n宿麦犹期润，前山已见尖。\n应怜贵公子，索句久巡檐。",
        "dynasty": "宋",
        "collection_info": null
    },
    {
        "title": "送张端袤摄簿建平",
        "author": "刘宰",
        "content": "吏道贵更事，君行非为贫。\n勾稽戾初意，疾痛繫斯民。\n一日居须葺，他年政若神。\n放船秋水阔，着眼看修鳞。",
        "dynasty": "宋",
        "collection_info": null
    },
    {
        "title": "戏呈南池同游诸兄",
        "author": "刘宰",
        "content": "方池带南郭，胜践及西风。\n多稼天连碧，芳莲水映红。\n渔歌来席上，鸟影度屏中。\n想见垂杨裏，诗成又暮钟。",
        "dynasty": "宋",
        "collection_info": null
    },
    {
        "title": "山行阻雪呈同游诸友",
        "author": "刘宰",
        "content": "幽寻本无急，聊以会友生。\n尘中妨剧谈，故作林下行。\n仆夫问归路，夜闻风雪声。\n何妨小迟留，妙理细重评。",
        "dynasty": "宋",
        "collection_info": null
    },
    {
        "title": "和前韵呈李果州",
        "author": "刘宰",
        "content": "行乐非吾事，朋从慰此生。\n剧谈忘夜永，起立缓杯行。\n黄独幽人供，朱絃太古声。\n他年盛山集，不假退之评。",
        "dynasty": "宋",
        "collection_info": null
    },
    {
        "title": "送张端袤主含山簿",
        "author": "刘宰",
        "content": "计利无非利，辞难枉作难。\n驱车平路去，高枕此心安。\n县小勾稽易，时危赋敛殚。\n好裨千虑失，可使百忧宽。",
        "dynasty": "宋",
        "collection_info": null
    },
    {
        "title": "寄宝应丘大夫",
        "author": "刘宰",
        "content": "制阃今元帅，男邦旧大夫。\n受成无弊事，直上有夷涂。\n赤县图新入，苍生喘欲苏。\n底须劳战士，城筑守淮隅。",
        "dynasty": "宋",
        "collection_info": null
    },
    {
        "title": "丁亥冬感怀寄赵章泉三首  其一",
        "author": "刘宰",
        "content": "楚塞仍多事，章泉阙寄音。\n由来使狙诈，何意启狼心。\n国势时轻重，江流自古今。\n遥怜杜陵老，对雪几愁吟。",
        "dynasty": "宋",
        "collection_info": null
    },
    {
        "title": "丁亥冬感怀寄赵章泉三首  其二",
        "author": "刘宰",
        "content": "报国知无术，书空竟若何。\n淮山云惨淡，钟阜石嵯峨。\n高孝遗规在，梁陈往鉴多。\n癙忧徒尔耳，远浦听渔歌。",
        "dynasty": "宋",
        "collection_info": null
    },
    {
        "title": "丁亥冬感怀寄赵章泉三首  其三",
        "author": "刘宰",
        "content": "我屋方茅下，君家闽楚交。\n鹿门知得计，燕幕未安巢。\n涧谷泉堪饮，山田饭可抄。\n应携灵寿杖，雪蘂嗅梅梢。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其一",
        "author": "刘宰",
        "content": "念昔从子游，金陵佳丽地。\n幕府盛宾僚，东南称两尉。\n子才清而通，我拙世无二。\n栎社虽轮囷，灵根同晚岁。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其二",
        "author": "刘宰",
        "content": "默数金陵友，在者犹四人。\n纠曹今别乘，法官驾朱轮。\n千钟已弗暨，一念还酸辛。\n况我病所缠，渔樵寄此身。\n输子曳朱绂，斑衣奉慈亲。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其三",
        "author": "刘宰",
        "content": "当时最少年，雪林紫芝翁。\n诗名三十年，正復坐此穷。\n落日澹平湖，宿草鸣寒蛩。\n何时一樽酒，往酹与子同。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其四",
        "author": "刘宰",
        "content": "四海游夫子，粹学洞古今。\n闻善亟推輓，常恐力不任。\n时危系长才，白日已西沉。\n拱木战寒风，凄其千载心。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其五",
        "author": "刘宰",
        "content": "茂苑子周子，慷慨忧时危。\n斯文鼌董流，炳炳日星垂。\n言深众所惊，用浅才不施。\n穹窿山下笛，怀人定谁其。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其六",
        "author": "刘宰",
        "content": "滕子嗜古学，万卷作生计。\n孤灯耿夜阑，盗畏不敢睨。\n至宝世不售，虚名竟何利。\n尚想古城隅，幽花开绕砌。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其七",
        "author": "刘宰",
        "content": "细柳真将军，劲气可立懦。\n向来拯时危，功畧天下半。\n屡诏不肯起，出处悬自断。\n十载山泽游，万念春冰涣。\n何当求识面，介子同里闬。",
        "dynasty": "宋",
        "collection_info": null
    },
    {
        "title": "寄同年朱景渊通判八首  其八",
        "author": "刘宰",
        "content": "古人重结交，一诺轻千金。\n嗟我与夫子，论交岁月深。\n一别三十年，两鬓霜雪侵。\n愿言益自强，鴈来时寄音。",
        "dynasty": "宋",
        "collection_info": null
    },
    {
        "title": "题王荆公半山图",
        "author": "刘宰",
        "content": "归来心事平，蹇馿踏秋风。\n举鞭问髯奴，何如浣花翁。\n道旁几高松，风来自相语。\n桃李今何之，岁寒予与汝。",
        "dynasty": "宋",
        "collection_info": null
    },
    {
        "title": "喜延陵从事还任",
        "author": "刘宰",
        "content": "闻道古延邑，欢迎旧尹归。\n邻翁争扫舍，学子竞牵衣。\n剩喜陈编在，还欣俗物稀。\n樽前重怀想，葵日映清晖。",
        "dynasty": "宋",
        "collection_info": null
    },
    {
        "title": "题戴氏稼庵",
        "author": "刘宰",
        "content": "小泊寻前约，周行得伟观。\n干坤开玉宇，日月走金丸。\n高岸城池固，平田井牧宽。\n京尘障游日，从子税征鞍。",
        "dynasty": "宋",
        "collection_info": null
    },
    {
        "title": "题茅山泼墨池庆云庵",
        "author": "刘宰",
        "content": "路转几山腰，地寻双海眼。\n涧咽吕公泉，桥横蜀道栈。\n主人去不归，山空春事晚。\n何时具蔬笋，开门延客饭。",
        "dynasty": "宋",
        "collection_info": null
    },
    {
        "title": "寄宜兴赵大夫二首  其一",
        "author": "刘宰",
        "content": "胜地古阳羡，清才今长官。\n能令三害远，坐使四民安。\n勿谓时无几，仍防弊有端。\n做成循吏样，传与世人看。",
        "dynasty": "宋",
        "collection_info": null
    },
    {
        "title": "寄宜兴赵大夫二首  其二",
        "author": "刘宰",
        "content": "去接鸳行侣，犹怜鹤髮翁。\n连翩致嘉实，多旨荐清空。\n往见孤成约，酬知有朴忠。\n金张渠尔耳，相阀自清风。",
        "dynasty": "宋",
        "collection_info": null
    },
    {
        "title": "苦雨遣兴",
        "author": "刘宰",
        "content": "老去身何有，时危念苦深。\n朝阳方借暖，宿霭又成阴。\n梁楚安巢少，关河去鸟沉。\n谁歌出塞曲，慷慨百年心。",
        "dynasty": "宋",
        "collection_info": null
    },
    {
        "title": "答王虞卿邀游山",
        "author": "刘宰",
        "content": "墨池催胜游，虞卿枉真蹟。\n我行浩无期，君归定何日。\n非忧年岁晚，自嘆机会失。\n空烦日卓午，蔬饭满香积。",
        "dynasty": "宋",
        "collection_info": null
    },
    {
        "title": "碧云即事",
        "author": "刘宰",
        "content": "唧唧秋蛩鸣，耿耿秋夜长。\n简编负初心，枕簟怯新凉。\n朝曦入疎牖，宿云散前冈。\n归欤一叶舟，浩歌听沧浪。",
        "dynasty": "宋",
        "collection_info": null
    },
    {
        "title": "送黄竹磵",
        "author": "刘宰",
        "content": "湘流不尽恨，楚客赋离骚。\n世已殊于古，君奚罕所遭。\n羁怀便酒圣，野兴挟诗豪。\n醉裏抬诗眼，山空月色高。",
        "dynasty": "宋",
        "collection_info": null
    },
    {
        "title": "云边喜潘兄见访",
        "author": "刘宰",
        "content": "年衰病愈难，学废朋来少。\n闻子剥啄声，慰我精庐悄。\n高谈极今古，远识到微眇。\n愿君缄此言，勿贻俗子诮。",
        "dynasty": "宋",
        "collection_info": null
    },
    {
        "title": "题真州广惠仓仓即故船场居南楼及天宁寺后中有大池塔影浸其中",
        "author": "刘宰",
        "content": "淅淅风摇丛苇，霏霏雨弄新晴。\n坐对江南山色，往来无限离情。\n塔影参差波面，歌声宛转楼头。\n已负少年行乐，更输衲子清幽。",
        "dynasty": "宋",
        "collection_info": null
    },
    {
        "title": "送陈内机弃官还",
        "author": "刘宰",
        "content": "一官已判归休，五斗何须外求。\n违己莫询田父，折腰免见督邮。\n身寄红莲绿幕，梦餐翠柏丹霞。\n归去聊寻旧隠，功名盍付渠家。",
        "dynasty": "宋",
        "collection_info": null
    },
    {
        "title": "代赋寿宁宗潜邸",
        "author": "刘宰",
        "content": "圣学家传自有师，更罗英俊侍经帷。\n治功尚论唐虞际，政体宁甘汉晋卑。\n猥向梁园陪末坐，敢凭尧历记佳期。\n羞囊已办诗千首，准拟年年荐寿巵。",
        "dynasty": "宋",
        "collection_info": null
    },
    {
        "title": "和真州太守营屋新成之韵三首  其一",
        "author": "刘宰",
        "content": "长淮清晏久无虞，官舍人烟已復初。\n共喜舆图方日闢，讵应卒伍尚星居。\n四营分创因遗址，百堵周围列聚庐。\n武备既严军气壮，岂专捍御奠州闾。",
        "dynasty": "宋",
        "collection_info": null
    },
    {
        "title": "和真州太守营屋新成之韵三首  其二",
        "author": "刘宰",
        "content": "东南列将谨防虞，尚记熙宁变法初。\n一自胡雏饮江水，遂令卒伍杂民居。\n炊烟不断云横垒，清夜无譁月满庐。\n妙用独推贤太守，征徭元不到乡闾。",
        "dynasty": "宋",
        "collection_info": null
    },
    {
        "title": "和真州太守营屋新成之韵三首  其三",
        "author": "刘宰",
        "content": "经始南风咏有虞，落成候筦报秋初。\n连甍尽撤编茅旧，万竈重新列屋居。\n千里只今成保障，一廛谁復等蘧庐。\n何人袖出如椽笔，为写丰功揭里闾。",
        "dynasty": "宋",
        "collection_info": null
    },
    {
        "title": "和淮漕八月十四夜月诗二首  其一",
        "author": "刘宰",
        "content": "清凉景界限尘纷，玉宇从容静夜分。\n欲满尚悭今夜月，乍舒还敛北山云。\n孤光翻动枝头鹊，余晕潜驱草际蚊。\n好处欲言人不解，湛然天宇印心君。",
        "dynasty": "宋",
        "collection_info": null
    },
    {
        "title": "和淮漕八月十四夜月诗二首  其二",
        "author": "刘宰",
        "content": "长淮百谷庆西成，万里何妨共此晴。\n霖雨尚关天下望，月华犹幸晚来明。\n要看玉宇清光满，闻道银河此去平。\n邂逅西风轻借力，夜深桂影更敷荣。",
        "dynasty": "宋",
        "collection_info": null
    },
    {
        "title": "中秋月有云翳再用韵",
        "author": "刘宰",
        "content": "孤城急鼓转严更，步屧中庭午夜晴。\n人世昏昏同梦寐，使星耿耿伴清明。\n云开霄汉光华远，望极关河眼界平。\n想见登临无限意，此身那復计浮荣。",
        "dynasty": "宋",
        "collection_info": null
    },
    {
        "title": "仪真和同官韵二首  其一",
        "author": "刘宰",
        "content": "先生文采似班扬，俗子何能较短长。\n顾我未知全璧否，期君聊復善刀藏。\n壮怀欲写须更仆，胜日能来对举觞。\n青紫不须分失得，旧游多少困槐黄。",
        "dynasty": "宋",
        "collection_info": null
    },
    {
        "title": "仪真和同官韵二首  其二",
        "author": "刘宰",
        "content": "簿书尘裏见清扬，握手论心味更长。\n何日山林共归去，故园花竹可游藏。\n颜徒自乐一瓢饮，汉殿争陪万寿觞。\n马革裹尸成底事，要须高卧到羲皇。",
        "dynasty": "宋",
        "collection_info": null
    },
    {
        "title": "北固山望扬州怀古",
        "author": "刘宰",
        "content": "北固城高万象秋，烟竿一缕认扬州。\n试乘绿涨三篙水，要见朱帘十里楼。\n泪湿宫衣朝雾重，愁熏寒草夕阳浮。\n隋堤旧事无人问，两两垂杨繫客舟。",
        "dynasty": "宋",
        "collection_info": null
    },
    {
        "title": "怀林维国二首  其一",
        "author": "刘宰",
        "content": "四海论交二十年，知心一见似前缘。\n情亲尚记通宵语，忠告难忘送别篇。\n梦入蓬壶重会面，座看书史尚堆前。\n应怜废学从农圃，要使留心在简编。",
        "dynasty": "宋",
        "collection_info": null
    },
    {
        "title": "怀林维国二首  其二",
        "author": "刘宰",
        "content": "尚记升堂拜母时，满前儿女竞牵衣。\n凤雏想见今成立，鴈序遥闻已奋飞。\n身后声名终不朽，家传诗礼足相辉。\n伤心白下金陵道，无復班荆话昨非。",
        "dynasty": "宋",
        "collection_info": null
    },
    {
        "title": "送友人赴省试",
        "author": "刘宰",
        "content": "月满千门夜未央，忆陪多士凑文场。\n露将寒透银袍冷，兴与秋来笔力刚。\n十载转头成昨梦，一身为客尚他乡。\n为言桂苑联镳客，要折高枝压众芳。",
        "dynasty": "宋",
        "collection_info": null
    },
    {
        "title": "送赵子野归",
        "author": "刘宰",
        "content": "秦淮契阔几经春，钓月临风入梦频。\n万竈无譁新号令，一樽相属旧慇懃。\n绿波南浦予回棹，落日孤城子问津。\n聚散云萍浑若此，临分一笑大江滨。",
        "dynasty": "宋",
        "collection_info": null
    },
    {
        "title": "送恭叔兄赴省二首  其一",
        "author": "刘宰",
        "content": "秋荐吴江北鴈来，几看文阵夺标回。\n鸰飞鹊喜情何限，龙化鹏抟兆有开。\n礼部定知当一得，大廷端可压羣才。\n春秋正学非阿世，莫作公孙愧草莱。",
        "dynasty": "宋",
        "collection_info": null
    },
    {
        "title": "送恭叔兄赴省二首  其二",
        "author": "刘宰",
        "content": "睎骥长惭马不前，着鞭何意在君先。\n须惩牛后羞余子，独占鰲头下九天。\n上苑未须夸得意，道山共拟便登仙。\n虽然富贵浮云等，要使功名在简编。",
        "dynasty": "宋",
        "collection_info": null
    },
    {
        "title": "过兰亭",
        "author": "刘宰",
        "content": "茂林修竹翠参天，一水西为尚折旋。\n欲泛羽觞追往事，怅无嘉客继前贤。\n短章回寄二三友，胜践堪寻八百年。\n笑拂苍崖题姓字，为言曾此掬流泉。",
        "dynasty": "宋",
        "collection_info": null
    },
    {
        "title": "喜王节夫过访",
        "author": "刘宰",
        "content": "我方丱角子胜冠，我老君犹鬓未斑。\n可但孤生多疾疢，也输华馆富清閒。\n交情敢忘鶑求友，野性终便鹿在山。\n何日归欤同里社，杖藜来往翠微间。",
        "dynasty": "宋",
        "collection_info": null
    },
    {
        "title": "用韵寄陈仲思闻有诗它赠而不见及",
        "author": "刘宰",
        "content": "之子才宜獬豸冠，我纔童丱即窥斑。\n溟鹏已击三千里，天骥犹遗十二闲。\n五字饱闻传有位，尺书枉用到穷山。\n春风得句能相寄，待我犹存季孟间。",
        "dynasty": "宋",
        "collection_info": null
    },
    {
        "title": "再用韵戏答陈仲思",
        "author": "刘宰",
        "content": "一读新诗一解颜，天孙机杼锦斓斑。\n致师自昔能无语，瞥眼君宜付等闲。\n风定波涛收万壑，云归紫翠出千山。\n论交早岁今华髮，少有猜疑愧两间。",
        "dynasty": "宋",
        "collection_info": null
    },
    {
        "title": "贺陈子扬致仕追赠父母二首  其一",
        "author": "刘宰",
        "content": "一念平生在报亲，九原今日喜追荣。\n鼎来天上维新渥，足慰人间罔极情。\n康乐弟兄传绝唱，胡威父子擅清名。\n君家盛事人难及，倦客闻风亦眼明。",
        "dynasty": "宋",
        "collection_info": null
    },
    {
        "title": "贺陈子扬致仕追赠父母二首  其二",
        "author": "刘宰",
        "content": "一笑相逢意自亲，别来庭树几枯荣。\n流传郢客阳春句，想见鸱夷万里情。\n贾傅才能通国体，柳州文字占时名。\n何如一棹洮湖去，独泛沧波弄月明。",
        "dynasty": "宋",
        "collection_info": null
    },
    {
        "title": "代李居士谒王去非制干三首  其一",
        "author": "刘宰",
        "content": "家山目断古幽州，百口来归路阻修。\n丁字无端轻介胄，蝉冠却羡出兜鍪。\n箕裘忍坠先人业，甔石谁为客子谋。\n不惜饥寒同一死，南来恐作北人羞。",
        "dynasty": "宋",
        "collection_info": null
    },
    {
        "title": "代李居士谒王去非制干三首  其二",
        "author": "刘宰",
        "content": "侨居无地寄生涯，布袜青鞋着处家。\n太乙虚舟想莲叶，玄都活计问桃花。\n不堪众稚贫为累，坐使孤生髮半华。\n傥许侏儒均赋粟，不妨老子自餐霞。",
        "dynasty": "宋",
        "collection_info": null
    },
    {
        "title": "代李居士谒王去非制干三首  其三",
        "author": "刘宰",
        "content": "一来寒谷转春风，百万喁喁说此翁。\n坐见西州成俗阜，忍令北客尚途穷。\n筹边闻道无遗策，幕府流传已上功。\n便有细书催入觐，早回生意一言中。",
        "dynasty": "宋",
        "collection_info": null
    },
    {
        "title": "寄潘子善上舍",
        "author": "刘宰",
        "content": "少阳一疏折羣姦，拂袖归来日月閒。\n误国小人犹法从，叩阍诸子自贤关。\n是非颇亦通千古，义利那能立两间。\n若向西湖浮画舫，好倾巵酒酹孤山。",
        "dynasty": "宋",
        "collection_info": null
    },
    {
        "title": "送邵监酒兼柬仪真赵法曹呈潘使君二首  其一",
        "author": "刘宰",
        "content": "仪真来往几经秋，风物淮南第一州。\n山势北来开壮观，大江东下峙危楼。\n沙头缥缈千家市，舻尾连翩万斛舟。\n去去烦君问耆老，几人犹得守林丘。",
        "dynasty": "宋",
        "collection_info": null
    },
    {
        "title": "送邵监酒兼柬仪真赵法曹呈潘使君二首  其二",
        "author": "刘宰",
        "content": "十万流离仰二天，淮民只说使君贤。\n向来积贮知无有，此去规模要有传。\n幼学可能传榷酤，远猷无惜助筹边。\n公余更向髯参问，今赋梅花第几篇。",
        "dynasty": "宋",
        "collection_info": null
    },
    {
        "title": "怀徐表兄",
        "author": "刘宰",
        "content": "一笑相逢句曲天，别来十五换流年。\n忍思渭上琼瑰咏，无復通泉宝剑篇。\n北渚春回芳树合，西山日暮碧云连。\n鴈来数寄平安信，无限相思若箇边。",
        "dynasty": "宋",
        "collection_info": null
    },
    {
        "title": "偶题云边",
        "author": "刘宰",
        "content": "桃花山下水流长，花不长开水自香。\n此地正须招隠士，山庵聊復对崇冈。\n屏帏缭绕竹千箇，旌纛森严柏两行。\n士会不生今已矣，不妨閒处且徜徉。",
        "dynasty": "宋",
        "collection_info": null
    },
    {
        "title": "送友人",
        "author": "刘宰",
        "content": "年来去客半西东，须信劳生等转蓬。\n万里相望成别恨，一声何处递冥鸿。\n人情对景分忧乐，月色于今岂异同。\n莫把壮怀成索寞，举杯聊与吸清风。",
        "dynasty": "宋",
        "collection_info": null
    },
    {
        "title": "毗陵邂逅京口同舍汤叔厚",
        "author": "刘宰",
        "content": "鸡犬相闻里社同，琴书曾共客儒宫。\n南楼夜醉三更月，北固秋吟万里风。\n去鲁羡君勤采藻，游吴愧我尚飘蓬。\n相逢便与论心曲，莫笑依然旧阿蒙。",
        "dynasty": "宋",
        "collection_info": null
    },
    {
        "title": "和张寺丞谢惠河鲀韵二首  其一",
        "author": "刘宰",
        "content": "先生盛德信光亨，微物将诚愧晚生。\n春岸正当余雨过，寒江尚想小舟横。\n一奁走送惭迟暮，两舍相望欠割烹。\n未必甘芹解知味，王公当谅野人情。",
        "dynasty": "宋",
        "collection_info": null
    },
    {
        "title": "和张寺丞谢惠河鲀韵二首  其二",
        "author": "刘宰",
        "content": "鼎来佳句仰谦亨，春入池塘草正生。\n清夜拟陪檐雨酌，暮天应对碧云横。\n逍遥庄叟一枝稳，富贵齐人五鼎烹。\n戟卫肃迎挥手去，苏州应愧此时情。",
        "dynasty": "宋",
        "collection_info": null
    },
    {
        "title": "和傅侍郎鹿鸣宴韵二首  其一",
        "author": "刘宰",
        "content": "向来北固萃群英，可但江山擅美名。\n秀气中间空畚筑，斯文今日遇权衡。\n歌成白雪传新唱，帆饱西风趣去程。\n会体使君珍重意，不专车马羡桓荣。",
        "dynasty": "宋",
        "collection_info": null
    },
    {
        "title": "和傅侍郎鹿鸣宴韵二首  其二",
        "author": "刘宰",
        "content": "先生谠论在延英，早岁金瓯已覆名。\n自古正人羞枉尺，祇今公论有持衡。\n九重闻道将飞诏，一水何妨缓作程。\n莫笑田家去天远，春来野草亦敷荣。",
        "dynasty": "宋",
        "collection_info": null
    },
    {
        "title": "和汤叔永二首  其一",
        "author": "刘宰",
        "content": "鲁人岂解识东丘，夫子犹怀去鲁忧。\n公论世间谁了了，德人心事本休休。\n致身官路虽非远，回首家山盍少留。\n三径未荒松菊在，天涯多少望乡愁。",
        "dynasty": "宋",
        "collection_info": null
    },
    {
        "title": "和汤叔永二首  其二",
        "author": "刘宰",
        "content": "底须弹铗嘆无家，自有诗人赋子嗟。\n平世岂应遗烛武，暮年安可傅长沙。\n为隣幸赐千金诺，进德相期一篑加。\n欲泛五湖观浩渺，兴来还可共浮槎。",
        "dynasty": "宋",
        "collection_info": null
    },
    {
        "title": "送姜君玉赴省试",
        "author": "刘宰",
        "content": "樽酒论文弱冠前，交情老去只依然。\n久荒三径无来客，细拨青灯话昔年。\n少日功名谁汗简，旧游江海半华颠。\n君行试问都门柳，几送银袍上九天。",
        "dynasty": "宋",
        "collection_info": null
    },
    {
        "title": "送彦与孙兄赴廷对",
        "author": "刘宰",
        "content": "捷书夜到古朱方，之子登名甲乙行。\n伟行向来高月旦，遗经端合破天荒。\n公孙对策风云会，董子留名日月光。\n趋向一分燕越异，赠言惟有用心刚。",
        "dynasty": "宋",
        "collection_info": null
    },
    {
        "title": "梦使高丽到东海口占",
        "author": "刘宰",
        "content": "梦魂飞到碧霄东，日出扶桑万丈红。\n窗户曈曚开晓色，园林淡荡已春风。\n时平正使车书混，天远那能玉帛通。\n万事悠悠均梦尔，一樽聊与故人同。",
        "dynasty": "宋",
        "collection_info": null
    },
    {
        "title": "代柬答合淝苏刑曹兼呈淮西帅同年赵宝谟二首  其一",
        "author": "刘宰",
        "content": "青衫拟掾袭芳尘，短褐归来理钓缗。\n二纪期君绍先烈，一官投老祇参军。\n宦情自与秋光薄，公论犹期岁晚伸。\n见说宗工好风鉴，荐书何日到严宸。",
        "dynasty": "宋",
        "collection_info": null
    },
    {
        "title": "代柬答合淝苏刑曹兼呈淮西帅同年赵宝谟二首  其二",
        "author": "刘宰",
        "content": "闻道中原百战余，遗民亿万企来苏。\n浪言恢復真疎矣，绝意怀来亦可乎。\n北望凄凉皆故土，南来睥睨几狂胡。\n祇今淝水山川改，寄语元戎盍远图。",
        "dynasty": "宋",
        "collection_info": null
    },
    {
        "title": "送友人",
        "author": "刘宰",
        "content": "凛凛霜台起事功，翛翛三径任穷通。\n几因节物伤离别，无奈行藏苦异同。\n白露感怀悲杜老，黄楼得句忆坡翁。\n鴈行何日齐飞去，岸帻相看酒一中。",
        "dynasty": "宋",
        "collection_info": null
    },
    {
        "title": "柬施上舍",
        "author": "刘宰",
        "content": "万里秋光酒一钟，别来木末几西风。\n怀人滚滚东流水，问讯冥冥北去鸿。\n愧我形容难似旧，喜君意气尚摩空。\n相逢莫怪深相问，一笑犹疑是梦中。",
        "dynasty": "宋",
        "collection_info": null
    },
    {
        "title": "代谭与可谢石大夫乡饮酒",
        "author": "刘宰",
        "content": "大夫举酒属青衿，八十衰翁亦许临。\n要向席间明厚意，敢辞酒半效狂吟。\n持身勿使亏名义，学古还须探圣心。\n元日习乡君解否，须知齿髮易骎骎。",
        "dynasty": "宋",
        "collection_info": null
    },
    {
        "title": "勉王甥",
        "author": "刘宰",
        "content": "莘野凄凉渭水遥，事功无復在渔樵。\n但令一第先余子，自可清名动圣朝。\n禁路家声犹赫奕，词场笔势已嫖姚。\n夜窗灯火秋来好，莫叹辛勤髀肉消。",
        "dynasty": "宋",
        "collection_info": null
    },
    {
        "title": "送钟元达赴余杭",
        "author": "刘宰",
        "content": "知音十九在岩廊，姓字高悬日月旁。\n视草祇今虚省署，种花聊復向河阳。\n困穷已甚情当察，富贵徐来味更长。\n梵宇仙宫最佳处，诗成数寄水云乡。",
        "dynasty": "宋",
        "collection_info": null
    },
    {
        "title": "送王去非入饷幕",
        "author": "刘宰",
        "content": "春归花药尚红酣，送子脂车马在骖。\n幕画向来多实用，事机今可付常谈。\n学方用力须千百，事或当仁勿二三。\n别后欲知渔钓处，五湖天水共澄涵。",
        "dynasty": "宋",
        "collection_info": null
    },
    {
        "title": "雨后口占呈陈校书",
        "author": "刘宰",
        "content": "下田已漫高田槁，太守来迟归苦早。\n忽传亚倅府中来，太守停骖尚精祷。\n前日应祷五日期，今朝好雨随车归。\n迟速有期君解否，太守束装留不久。",
        "dynasty": "宋",
        "collection_info": null
    },
    {
        "title": "送石令君",
        "author": "刘宰",
        "content": "攀辕父老杂儿童，十载重欣见此风。\n可但三年方论定，亦由去日与初同。\n一尘不染冰常莹，万折难回水必东。\n正直自应神所介，人心况有是非公。",
        "dynasty": "宋",
        "collection_info": null
    },
    {
        "title": "和罗权丞尊经阁元旦观雪",
        "author": "刘宰",
        "content": "亿万饥民久吁天，天开上瑞岂徒然。\n深潭龟拆寒莎底，浅土蝗遗宿麦边。\n厉气已消除日后，祥霙飞堕晓风前。\n醉吟楼上瀛洲客，为记三登第一年。",
        "dynasty": "宋",
        "collection_info": null
    },
    {
        "title": "送卫汝积归句曲",
        "author": "刘宰",
        "content": "楼冈亭谷万山西，缥缈炊烟出翠微。\n归路正当清昼永，离怀莫怅白云飞。\n学医要使人无费，问道须知昨已非。\n好向庭闱商略此，短章中或有玄机。",
        "dynasty": "宋",
        "collection_info": null
    },
    {
        "title": "送杜尉秩满还天台",
        "author": "刘宰",
        "content": "眼看时事废因循，官路三年子独勤。\n袖有新诗频教我，邑无长策可留君。\n向来过计忧周陨，此去何时静楚氛。\n未必诗书尽虚语，勉哉行矣张吾军。",
        "dynasty": "宋",
        "collection_info": null
    },
    {
        "title": "送罗季能还延陵镇",
        "author": "刘宰",
        "content": "眼底纷纷利欲昏，君心当与哲人论。\n俗尘不染修茎露，世味逾轻太古尊。\n朞月此来当岁俭，寒冬何地不春温。\n幡然不惮延陵去，季子清风百世存。",
        "dynasty": "宋",
        "collection_info": null
    },
    {
        "title": "谢朱仲玉二首  其一",
        "author": "刘宰",
        "content": "君家只隔小桥西，几度占星望少微。\n已向龙墀摅大对，不应鸾翼尚低飞。\n杖藜喜逐先生后，敛板谁知故我非。\n欲学丘江吟短句，锦文试觅景阳机。",
        "dynasty": "宋",
        "collection_info": null
    },
    {
        "title": "谢朱仲玉二首  其二",
        "author": "刘宰",
        "content": "夫子知名浙水西，妙年奥学洞几微。\n一官簿领身如寄，万里云霄步若飞。\n诗苦何妨同杜老，说难终不羡韩非。\n拟酬白雪阳春句，愿借天孙织女机。",
        "dynasty": "宋",
        "collection_info": null
    },
    {
        "title": "仲玉和前诗见赠因再用韵",
        "author": "刘宰",
        "content": "官仓出粟徧东西，多谢朱公念隠微。\n但觉闾阎犹菜色，不知园囿已花飞。\n当年国论无同异，此日民言有是非。\n天上鸳鸿方刷羽，海边鸥鹭已忘机。",
        "dynasty": "宋",
        "collection_info": null
    },
    {
        "title": "谢汤生惠酒和来韵",
        "author": "刘宰",
        "content": "闻道吾犹及老成，高秋离索不胜情。\n朋缄已喜贤从事，二缶那堪对麯生。\n多病吾今同退鹢，壮怀君可掣长鲸。\n能来共醉西风否，木落千山夕照明。",
        "dynasty": "宋",
        "collection_info": null
    },
    {
        "title": "奉酬友人登多景楼见怀",
        "author": "刘宰",
        "content": "云横不断古神州，缥缈河山总戍楼。\n此地几经人北顾，长江不住水东流。\n犬羊万里知离穴，稻蟹三吴正得秋。\n人事天时多错忤，一杯聊復润吟喉。",
        "dynasty": "宋",
        "collection_info": null
    },
    {
        "title": "代书答龚楚州",
        "author": "刘宰",
        "content": "使君问政及郊扉，病叟何能措一辞。\n积粟鼌生真至计，屯田充国亦良规。\n将权可与他人共，德意须令旧壤知。\n闻说盐城有真令，相逢为说每相思。",
        "dynasty": "宋",
        "collection_info": null
    },
    {
        "title": "漫塘晚望",
        "author": "刘宰",
        "content": "霁色催云作晚霞，小桥却立岸乌纱。\n雨余菱芡新抽叶，秋早菰蒲未着花。\n灯影微茫行客艇，钟声缥缈梵王家。\n沉吟索句输公等，我欲临流理钓槎。",
        "dynasty": "宋",
        "collection_info": null
    },
    {
        "title": "寄陆大夫",
        "author": "刘宰",
        "content": "寄语金渊陆大夫，归田相府竟何如。\n提兵劫取已非矣，纵火烧残岂义欤。\n百口丧身端自尔，千钱酬直殆欺余。\n放翁旧隠佳山水，剩好归欤理故书。",
        "dynasty": "宋",
        "collection_info": null
    },
    {
        "title": "送钟元达倅濠",
        "author": "刘宰",
        "content": "喜见弦歌近帝京，又分风月向边城。\n时方急士国家计，事不辞难臣子情。\n塞下规模鼌御史，湟中勋业赵营平。\n君行试与重商略，乌鹊南来数寄声。",
        "dynasty": "宋",
        "collection_info": null
    },
    {
        "title": "送平江赵法曹",
        "author": "刘宰",
        "content": "金科天上耿星辰，丹笔年来有屈伸。\n子去平反供母笑，民知宽大颂君仁。\n祇今茂苑题舆客，曾是琼林合席人。\n若问残生烦寄语，扁舟长占五湖春。",
        "dynasty": "宋",
        "collection_info": null
    },
    {
        "title": "送黄子弘归吴门",
        "author": "刘宰",
        "content": "玉楼工就故人仙，宿草离离起暮烟。\n曾说项斯谁復记，尚怀中散子真贤。\n鼎来穷巷方今日，胜读残编已十年。\n西望犹能话离索，秋风来共钓鱼船。",
        "dynasty": "宋",
        "collection_info": null
    },
    {
        "title": "代邑士上赵百里",
        "author": "刘宰",
        "content": "美矣吾邦此大夫，仁中有勇信今无。\n治侔东里兴乡校，政压西门送女巫。\n谋广生员来共学，力排淫祀警羣愚。\n一陶风俗成醇厚，千古声名泰华俱。",
        "dynasty": "宋",
        "collection_info": null
    },
    {
        "title": "社日僧舍风雨",
        "author": "刘宰",
        "content": "借蔬香积共晨炊，客裏良辰总不知。\n孺子从渠均胙肉，南翁无处听巴词。\n神鸦得志饱终日，巢燕有心来及时。\n风雨聒人聋转甚，半钟浊酒可能治。",
        "dynasty": "宋",
        "collection_info": null
    },
    {
        "title": "寄题戴氏别墅",
        "author": "刘宰",
        "content": "闻君筑室水云乡，一榻翛然独老庞。\n近挹荷香供几案，远邀山翠入轩窗。\n自歌自笑游鱼乐，时去时来白鸟双。\n何日过门成夜泊，一樽相与对银缸。",
        "dynasty": "宋",
        "collection_info": null
    },
    {
        "title": "和赵龙图鹿鸣宴韵二首  其一",
        "author": "刘宰",
        "content": "劝驾丁宁自汉兴，礼行郡国玉锵鸣。\n使君珍重新开宴，多士连翩喜策名。\n月窟一枝传好信，风帆千里送修程。\n主宾后会君知否，紫橐青袍对宠荣。",
        "dynasty": "宋",
        "collection_info": null
    },
    {
        "title": "和赵龙图鹿鸣宴韵二首  其二",
        "author": "刘宰",
        "content": "预宴当年记夙兴，笙歌堂上正和鸣。\n别来几送龙门客，去后空题雁塔名。\n麋鹿羣中便野性，蜩鸠飞处笑云程。\n羞肴也到茅檐下，磊块堆盘里社荣。",
        "dynasty": "宋",
        "collection_info": null
    },
    {
        "title": "和赵章泉见寄二首  其一",
        "author": "刘宰",
        "content": "先生人物眇应刘，千载诗亡独泝流。\n五字还堪荐郊庙，一官何事老林丘。\n章泉乐处知何似，南涧良朋亦健不。\n欲拜庞公何日是，梦随飞鹤过山头。",
        "dynasty": "宋",
        "collection_info": null
    },
    {
        "title": "和赵章泉见寄二首  其二",
        "author": "刘宰",
        "content": "平生暗裏识曹刘，眼底谁为第一流。\n锦里正应推老杜，鲁人亦解说东丘。\n骑馿颇忘推敲否，上马还能矍铄不。\n此去相思君会取，菊黄梅蘂上枝头。",
        "dynasty": "宋",
        "collection_info": null
    },
    {
        "title": "用韵烦蒋延陵寄前诗至章泉",
        "author": "刘宰",
        "content": "之子交游柳与刘，朅来声闻水东流。\n悬知此去居三馆，可但当年记九丘。\n沧海狎鸥犹好在，红尘没马肯回不。\n短篇为寄章泉老，莫听浮沉付石头。",
        "dynasty": "宋",
        "collection_info": null
    },
    {
        "title": "谢章泉再以前韵见寄三首  其一",
        "author": "刘宰",
        "content": "白社相从远与刘，可怜衲子溷儒流。\n自嗟达巷知夫子，缅想诸荀从太丘。\n书寄洪乔空尔耳，诗编杜集可容不。\n前山底处堪长望，我欲携筇上上头。",
        "dynasty": "宋",
        "collection_info": null
    },
    {
        "title": "谢章泉再以前韵见寄三首  其二",
        "author": "刘宰",
        "content": "解印归来白社刘，风流靖节许同流。\n诗来几说鶑求友，老去自惭狐首丘。\n会合由来天幸耳，殷勤还识我心不。\n春回是处堪行乐，能復携钱挂杖头。",
        "dynasty": "宋",
        "collection_info": null
    },
    {
        "title": "谢章泉再以前韵见寄三首  其三",
        "author": "刘宰",
        "content": "书贤从事我非刘，杰句君争万壑流。\n拟学岑参酬杜甫，可能列子识壶丘。\n倦游审已悬车矣，问字犹多载酒不。\n无限相思梅发处，手摧残雪嗅枝头。",
        "dynasty": "宋",
        "collection_info": null
    },
    {
        "title": "和邑大夫劝驾韵",
        "author": "刘宰",
        "content": "自笑当年跃冶金，老来文物见彬彬。\n登名已喜多三邑，擢秀悬知敌万人。\n晴日琴堂开宴好，春风琼苑拜恩新。\n惟余卧病江湖客，坐看联翩对玉宸。",
        "dynasty": "宋",
        "collection_info": null
    },
    {
        "title": "送张端衡尉句容二首  其一",
        "author": "刘宰",
        "content": "梅仙西上古仙乡，梅蘂先春特地香。\n自是邾人闻鲁柝，悬知晋盗避秦疆。\n名山久合清芜秽，穷巷犹闻缺盖藏。\n惠政由来要全美，须君努力佐琴堂。",
        "dynasty": "宋",
        "collection_info": null
    },
    {
        "title": "送张端衡尉句容二首  其二",
        "author": "刘宰",
        "content": "去乡喜见似乡人，君去家山祇比邻。\n令长垂髫同里社，交承握手记城闉。\n絃歌堂上宁忘旧，樽俎筵中必告新。\n若也从容问无恙，为言鱼鸟已情亲。",
        "dynasty": "宋",
        "collection_info": null
    },
    {
        "title": "送王去非服除造朝",
        "author": "刘宰",
        "content": "疾风吹雨洗尘寰，北渚津头水没滩。\n千里送君黄鹄举，一生笑我白鸥閒。\n清名已至云霄上，逸气还充宇宙间。\n此去西湖重回首，淡烟疎柳认孤山。",
        "dynasty": "宋",
        "collection_info": null
    },
    {
        "title": "送张晋望倅湖州",
        "author": "刘宰",
        "content": "风月平分古治中，挂帆直指水晶宫。\n祇今第宅多亲贵，自昔闾阎有阨穷。\n勿用弥缝乖直道，毋烦歌舞竞新功。\n举头见日长安近，诏入元非藉子公。",
        "dynasty": "宋",
        "collection_info": null
    },
    {
        "title": "代柬寄张端衡",
        "author": "刘宰",
        "content": "句曲山头白鹤飞，遥怜綵棒正宣威。\n仙家有喜迎仙吏，客路无尘点客衣。\n月澹郊原从犬卧，秋高篱落任鸡肥。\n子真东野齐名在，莫向西风苦念归。",
        "dynasty": "宋",
        "collection_info": null
    },
    {
        "title": "为布金寺僧慧鑑作呈赵守",
        "author": "刘宰",
        "content": "老树槎牙记佛庐，露啼蛩弔百年余。\n鼎新堂殿谁为此，壮观林泉我弗如。\n身上无华惟布缕，盂中舐味祇山蔬。\n野僧勤瘁能如许，罪或无多乞赦除。",
        "dynasty": "宋",
        "collection_info": null
    },
    {
        "title": "送高桂阳之任二首  其一",
        "author": "刘宰",
        "content": "清才宁合驾缇车，天上新分竹使符。\n此去专城重摩抚，向来涉笔几嗟吁。\n南州想见歌何暮，北府犹闻戒疾驱。\n更恐掖垣须敏手，未应千骑出重湖。",
        "dynasty": "宋",
        "collection_info": null
    },
    {
        "title": "送高桂阳之任二首  其二",
        "author": "刘宰",
        "content": "一笑相逢此道同，别来木末几青红。\n自怜老去北窗下，犹得身栖广厦中。\n良夜拟乘千里月，神山竟隔一帆风。\n赠行更愧留行者，遮道歌翻别驾功。",
        "dynasty": "宋",
        "collection_info": null
    },
    {
        "title": "和赵章泉寄诗韵",
        "author": "刘宰",
        "content": "索居灵琐久尘埃，一读新篇病眼开。\n妄意严诗编杜集，敢陪郭隗上燕台。\n纡朱晚岁徒云尔，养素平生壮矣哉。\n更许韩非书传尾，遗荣何止被云来。",
        "dynasty": "宋",
        "collection_info": null
    },
    {
        "title": "次姜君玉韵且贺北固新居  其一",
        "author": "刘宰",
        "content": "车来流水马如龙，北上精蓝西復东。\n雅意只贪山在近，高标谁与子相同。\n门开正好来三益，文就何妨送五穷。\n拟向岩前分半席，可能闢地着隣翁。",
        "dynasty": "宋",
        "collection_info": null
    },
    {
        "title": "次姜君玉韵且贺北固新居  其二",
        "author": "刘宰",
        "content": "门外青山跨伏龙，山头未晓日生东。\n竹林已喜王戎近，莲社还堪惠远同。\n盛事正应符地胜，清才岂必坐诗穷。\n欲成善颂陪张老，自笑尊前一秃翁。",
        "dynasty": "宋",
        "collection_info": null
    },
    {
        "title": "送张端袤赴潘葑",
        "author": "刘宰",
        "content": "汲取人间第二泉，酿成天上酌神仙。\n渠侬得此良佳矣，我辈为之或未然。\n职守近来成漫浪，湖山佳处且回旋。\n向阳花木逢春易，会取声名动日边。",
        "dynasty": "宋",
        "collection_info": null
    },
    {
        "title": "和柴监",
        "author": "刘宰",
        "content": "之子通才不受拘，妙年文史足三余。\n司征关市方共二，宴启华堂正乐胥。\n锦帐笙歌香雾绕，禅房风月夜窗虚。\n后生取舍能如此，问信宁非远器欤。",
        "dynasty": "宋",
        "collection_info": null
    },
    {
        "title": "学门肇开为诸兄贺",
        "author": "刘宰",
        "content": "几年黉宇傍城隈，礼乐文章蔽草莱。\n逵道一朝随地闢，宫墙数仞倚天开。\n举头日月清光近，入眼湖山秀气来。\n寄语乡邦头角士，龙门此去会风雷。",
        "dynasty": "宋",
        "collection_info": null
    },
    {
        "title": "和尤伯华广德使君怡亭对雨  其一",
        "author": "刘宰",
        "content": "之子胸中不外营，轩亭水到自渠成。\n词章妙处窥骚雅，师友平生祇弟兄。\n元凯一门兼众美，夷齐千古擅双清。\n新诗有赠不知报，衰拙如余盍负荆。",
        "dynasty": "宋",
        "collection_info": null
    },
    {
        "title": "和尤伯华广德使君怡亭对雨  其二",
        "author": "刘宰",
        "content": "轩亭闿爽喜新营，燕雀应来贺厦成。\n樽酒两忘贤与圣，韦编相对弟和兄。\n诗如绣段从头好，人似冰壶彻底清。\n寄语金昆同石友，道逢何日许班荆。",
        "dynasty": "宋",
        "collection_info": null
    },
    {
        "title": "勉张兄立民作诗",
        "author": "刘宰",
        "content": "翛然风骨一臞仙，误走红尘逐世缘。\n亦欲名同天壤寿，且须句与日星悬。\n后湖废沼生春草，南郭遗墟起暮烟。\n闻道锦囊时有得，故山花鸟亦欣然。",
        "dynasty": "宋",
        "collection_info": null
    },
    {
        "title": "趣刘圣与寓王甫桂墅",
        "author": "刘宰",
        "content": "门外平湖百顷宽，庭前翠竹绕栏干。\n鸟啼花笑四时好，几浄窗明六月寒。\n剩可琴书供昼永，不妨絃管到更阑。\n留行莫为歌杨柳，作计应须趁牡丹。",
        "dynasty": "宋",
        "collection_info": null
    },
    {
        "title": "送戴子家归永嘉",
        "author": "刘宰",
        "content": "君住柟溪第几山，我家北渚水云间。\n二千里远来非易，三五朝留勿作难。\n有子已知头角异，安心宁恤鬓毛斑。\n尺书频寄问无恙，共乐生前日月閒。",
        "dynasty": "宋",
        "collection_info": null
    },
    {
        "title": "癸未寄王甥",
        "author": "刘宰",
        "content": "别时庭户正秋清，划见园林翠织成。\n吴下余思频刮目，渭阳子岂遂忘情。\n堤间飞盖分垂柳，水面浮舟约半萍。\n乘兴时来共清话，相望能隔几牛鸣。",
        "dynasty": "宋",
        "collection_info": null
    },
    {
        "title": "赠尤丞季端",
        "author": "刘宰",
        "content": "冠制殊常袖更宽，风流王谢出长干。\n笔端云锦呈天巧，胸次冰壶挹露寒。\n未许归期占信宿，想应喜色动门阑。\n贤昆自有长生术，为觅仙家九转丹。",
        "dynasty": "宋",
        "collection_info": null
    },
    {
        "title": "读张氏义庄画一寄持甫辂院",
        "author": "刘宰",
        "content": "叔世谁怜族派同，高情真有古人风。\n宗分大小稽周典，惠匝亲疎比范公。\n二顷开端能不吝，一编垂训可无穷。\n欲书盛事传千载，预愧衰孱语不工。",
        "dynasty": "宋",
        "collection_info": null
    },
    {
        "title": "再韵谢张持甫过访二首  其一",
        "author": "刘宰",
        "content": "瓮牖篝灯一笑同，地炉烧火愧家风。\n论财以义轻浮俗，论道归儒识至公。\n行异于时方易沮，理趋于数要深穷。\n老来狂斐君无诮，他石犹堪付玉工。",
        "dynasty": "宋",
        "collection_info": null
    },
    {
        "title": "再韵谢张持甫过访二首  其二",
        "author": "刘宰",
        "content": "道自周衰说异同，眼明伊洛振遗风。\n过人高行非难事，入圣微言本大公。\n道在鬼神常共在，术穷天地本无穷。\n三才并处君知否，不尔何裨造化工。",
        "dynasty": "宋",
        "collection_info": null
    },
    {
        "title": "贺赵居父登第",
        "author": "刘宰",
        "content": "词场闻夺锦标归，好是斑衣映绿衣。\n永日湖山供赏咏，好风宫殿正清微。\n堂新六桂光宸翰，庭秀双芝焕彩闱。\n肯向长安夸得意，妙年伯玉已知非。",
        "dynasty": "宋",
        "collection_info": null
    },
    {
        "title": "碧云即事",
        "author": "刘宰",
        "content": "块坐经年不入山，山僮拍手笑衰颜。\n登高犹喜心期在，望远还惊目力悭。\n云气苍茫自羁旅，烟波飘荡几惸鳏。\n朝来旧雨添新雨，谁识安危指顾间。",
        "dynasty": "宋",
        "collection_info": null
    },
    {
        "title": "秋闱后勉子侄",
        "author": "刘宰",
        "content": "我生场屋惯周旋，得失从知岂偶然。\n天理先须尽人事，时文端的本尘编。\n日烘瓮牖朝先起，雪压茅斋夜不眠。\n万里夷涂从此去，着鞭宁怕祖生先。",
        "dynasty": "宋",
        "collection_info": null
    },
    {
        "title": "寄范黄中运管",
        "author": "刘宰",
        "content": "铁瓮城中十万家，哀絃促管竞繁华。\n昼长独有扬雄宅，天远空浮博望槎。\n读罢离骚想芳草，吟成梁父对菱花。\n客来莫问行藏事，且共卢仝七椀茶。",
        "dynasty": "宋",
        "collection_info": null
    },
    {
        "title": "奉送诸兄谒府",
        "author": "刘宰",
        "content": "男邦养士拟侯邦，师帅宁分彼一方。\n明辨正须烦幕府，作成庶不异州庠。\n紫金山迥连三岛，甘露楼高俯八荒。\n六代豪华犹在目，停桡毋惜小徜徉。",
        "dynasty": "宋",
        "collection_info": null
    },
    {
        "title": "甲午至节后同诸兄入市归有感",
        "author": "刘宰",
        "content": "七十衰翁入市归，感今怀昔泪沾衣。\n人稀旧识居犹是，俗竞新华质已非。\n九府泉悭谁改作，五材兵去孰防微。\n西山不属银绯客，只合高歌咏采薇。",
        "dynasty": "宋",
        "collection_info": null
    },
    {
        "title": "赠陈内机",
        "author": "刘宰",
        "content": "学诗常拟邵尧夫，问道曾谒杨慈湖。\n尧夫之诗呈大朴，慈湖之学澄太虚。\n羡君优游两者间，傲视轩冕如蘧庐。\n何时从我山中居，绝胜泛绿依红蕖。",
        "dynasty": "宋",
        "collection_info": null
    },
    {
        "title": "送友人入京",
        "author": "刘宰",
        "content": "郭内无田负郭居，酒中有趣酒尊疎。\n波间屡听濯缨曲，架上时翻种树书。\n万里长风摧岸柳，一天清露属园蔬。\n故人欲问平安信，为说年来颇晏如。",
        "dynasty": "宋",
        "collection_info": null
    },
    {
        "title": "开禧纪事二首  其一",
        "author": "刘宰",
        "content": "泥滑滑，仆姑姑，唤晴唤雨无时无。\n晓窗未曙闻啼呼，更劝沽酒提壶芦。\n年来贵，无酒沽。",
        "dynasty": "宋",
        "collection_info": null
    },
    {
        "title": "开禧纪事二首  其二",
        "author": "刘宰",
        "content": "婆餠焦，车载板。\n餠焦有味婆可食，有板盈车死不晚。\n君不见比来翁姥尽饥死，狐狸嘬骨乌啄眼。",
        "dynasty": "宋",
        "collection_info": null
    },
    {
        "title": "仪真呈友人",
        "author": "刘宰",
        "content": "近闻李郭舟，送往涉重湖。\n我欲与之俱，鹢飞过宋都。\n死生见交情，嗟我失东隅。\n归来整杖屦，颜厚见彼姝。\n念昔担簦日，篮缕出无襦。\n公子载与归，樽酒日相娱。\n所愧身为客，如彼绕树乌。\n食苹鹿在野，呦呦呼其𪋯。\n鸿鴈稽来书，提壶空劝沽。\n输君山中行，梅梢嗅紫萸。\n又有好事人，开宴勤招呼。\n翻然弃舟楫，跃马问长途。\n嗟我困行役，胜游那能觎。\n方今神圣君，南风歌有虞。\n所须贤与能，搜罗遍八区。\n公等梁栋姿，咳唾玉与珠。\n尚从山泽游，此理良可吁。\n翻思六月息，岂即非南图。\n料公赐环日，祸转当亡胡。\n愿借尚方剑，先斩张禹颅。\n小子虽不敏，敢效一得愚。",
        "dynasty": "宋",
        "collection_info": null
    },
    {
        "title": "章仓席上",
        "author": "刘宰",
        "content": "官舍若幽居，四围山水绿。\n中有超诣士，簿书厌拘束。\n邂逅文字饮，交契如金玉。\n朱絃发清音，纹楸理新局。\n一杯復一杯，夜阑更秉烛。\n木落天宇宽，蟹肥酒初熟。\n相期壮观游，凭高重送目。\n勿令儿曹知，此味我所独。",
        "dynasty": "宋",
        "collection_info": null
    },
    {
        "title": "东阳道旁涵碧亭",
        "author": "刘宰",
        "content": "四山委苍翠，一沼湛清涟。\n云飞松竹留，石堕藤萝牵。\n泉音乱丝竹，鸟语赓笑言。\n斯亭作者谁，俛仰四百年。\n栋宇有兴废，篇章足流传。\n官道纷往来，此地旷周旋。\n乃知造物意，以遗静者便。\n我来旱暵余，龟兆坼平田。\n攀崖遡源委，石窦鸣涓涓。\n摩挲两石鱼，变化定何年。",
        "dynasty": "宋",
        "collection_info": null
    },
    {
        "title": "谢乌鹊",
        "author": "刘宰",
        "content": "朝来不成寝，啼乌绕西东。\n似欲砭我愚，无虞终有凶。\n挽衣行太息，飞鸣鹊当空。\n似欲慰我心，正直神所容。\n举手谢乌鹊，忧喜当何从。\n吉凶两不到，我在阿堵中。",
        "dynasty": "宋",
        "collection_info": null
    },
    {
        "title": "访陈廷瑞有感",
        "author": "刘宰",
        "content": "间维有常度，曜灵无停辀。\n翩翩叶辞柯，过眼绿已稠。\n弱榦不盈尺，忽已高岑楼。\n念昔过庭日，朋来悉良俦。\n我年未成童，子少无与侔。\n我质本驽骀，蹇步畏阻修。\n子如渥洼驹，猛气已食牛。\n当时二老人，笑语懽且酬。\n门户各有托，宁计才与不。\n登门如昨日，星纪迹再周。\n二老安在哉，体魄归山丘。\n隔屋闻读书，玉树锵琳球。\n呼灯使来前，秀气炯双眸。\n问之垂九龄，属对解冥搜。\n感此伤我心，泪下不可收。\n来者日已长，逝者挽不留。\n其间我与子，能阅几春秋。\n宁復青衿佩，与子从亲游。\n幸子齿犹壮，有母方白头。\n刷翮凌青霄，足胜负米由。\n而我风树悲，耿耿何时休。\n四十已无闻，过是夫何求。\n矧復病日侵，见面良可羞。\n竹实不疗饥，芰制非寒裘。\n躬耕苦勤劳，代耕多悔尤。\n学仙竟谁成，百年等浮沤。\n俛仰天地间，身世真悠悠。\n时雨涨绿池，好风交平畴。\n嘤嘤出谷鸟，泛泛川上鸥。\n遇景适会心，旷望聊夷犹。",
        "dynasty": "宋",
        "collection_info": null
    },
    {
        "title": "怀茅山寄句容江大夫",
        "author": "刘宰",
        "content": "昔谒三茅君，蹇步穷跻攀。\n是时秋已高，爽气薄千山。\n三峯敛神秀，突兀超尘寰。\n世变逮狂秦，风俗如髦蛮。\n舌在不敢语，冥默疑心讪。\n咸阳贵公卿，高门拥旗旛。\n牵犬上蔡门，回首涕空潸。\n积骸草木腥，流血川原殷。\n所以三君子，决去披榛菅。\n不以寸草荣，易我白日閒。\n徘徊兹山巅，放荡紫翠间。\n数穷会有归，山空水潺潺。\n高风起遐想，往躅芬芝兰。\n想此弄明月，想此发清弹。\n兹坛梯玉京，兹台凝金丹。\n羣仙或朋来，洞户敞幽关。\n缥缈钧天奏，依约云旗翻。\n古涧会流泉，点笔依石阑。\n遗墨堕中流，染此乱石黫。\n世情喜虚诞，诳记谁能删。\n峭壁起道边，雨湿苔藓斑。\n剥藓访旧题，岁月犹班班。\n当时往来人，逸翮超笼樊。\n应期后千载，绿鬓炯朱颜。\n御风游汗漫，骑鲸出颓澜。\n或乘白鹤归，翩跹从妖嫺。\n寥寥竟谁成，遗蹟空浩叹。\n愚生百世下，逐妄笑冥顽。\n幽寻昔未极，云卧衣裳单。\n杖屦陟层巘，此怀今未阑。\n矧闻廊庙议，出师锐除残。\n将军贾余勇，弭节期白檀。\n已觉赋敛频，更恐戍役烦。\n圣主哀元元，络绎宽诏颁。\n官守孤王明，根节滋吏姦。\n拟追三君游，物表寄衰孱。\n彼美江夫子，拊字周惸瘝。\n宁甘催科拙，不使杼柚殚。\n坐令句曲天，忘此世道艰。\n傥许占一丘，结庐树墙藩。\n渴饮玉井泉，饥挹朝霞餐。\n永无垂老别，宁忧行路难。\n寄书新过鴈，一诺未应悭。",
        "dynasty": "宋",
        "collection_info": null
    },
    {
        "title": "松风轩晚望",
        "author": "刘宰",
        "content": "远山亚归云，近山留夕照。\n澄江横浄练，怒风收众窍。\n东南佳山水，此地宅其要。\n连甍三万家，金璧互辉耀。\n閒房列歌舞，杰观富登眺。\n物理会有极，却虑成悲啸。\n我家三茅峯，一室倚青峭。\n下有荆溪水，水深鱼可钓。\n归欤有成计，静坐观众妙。\n功名付公等，连茹祇明诏。\n他年问无恙，短策寄岭峤。\n浩歌畅幽怀，狂斐君勿诮。",
        "dynasty": "宋",
        "collection_info": null
    },
    {
        "title": "漫塘晚望",
        "author": "刘宰",
        "content": "远山亚归云，黯淡与天一。\n近山过余雨，浄扫峯已出。\n式喜鸠唤妇，宁忧月离毕。\n担簦彼谁子，蹇步泥没膝。\n举头望天末，一笑失愁疾。\n应知扶桑东，明朝浴晴日。",
        "dynasty": "宋",
        "collection_info": null
    },
    {
        "title": "漫塘观雪分韵得远字",
        "author": "刘宰",
        "content": "入腊甫自兹，得雪殊不晚。\n凝寒祛厉气，积润滋麦本。\n清兴浩无极，步屐忘足蹇。\n扣门呼石交，颈缩语犹謇。\n挟携事登眺，南去还北反。\n所向游目碍，窘若虎就圈。\n归来漫塘上，四望与天远。\n蓑重渔舟归，烟横樵舍饭。\n棱层敞瑶池，灿烂开琼苑。\n玉龙拥寒城，银海迷迭巘。\n颇喜漫翁贫，览富逾北阮。\n呼儿具杯酌，采掇翻蔬畹。\n不辞多酌我，自愧饮河鼹。\n少焉敛夕氛，桂魄争婉娩。\n翻思造化工，舒卷意难忖。\n方其阴风壮，一噫万象偃。\n聚将薮泽平，散欲天壤混。\n端疑冰山固，可但拳石狠。\n及其遂离析，去去不可挽。\n日月丽太清，草木被余暖。\n区分镜出匣，涣散渠决堰。\n向来天壤间，了不计增损。\n呼吸一气尔，人当解兹悃。\n恭惟圣明君，忧民中缱绻。\n方冬祈瑞应，此足慰勤恳。\n贵瑞不贵多，真宰亦知撙。\n公等调元手，圣世须补衮。\n未应事閒旷，崖壑惯栖遯。\n我智拙于鸠，一枝聊自稳。\n但喜占丰年，努力务耕垦。",
        "dynasty": "宋",
        "collection_info": null
    },
    {
        "title": "崇禧夜坐",
        "author": "刘宰",
        "content": "淮浙千万山，兹山钟秀异。\n山中四时好，雪景更佳耳。\n危登俯八荒，岂无超诣士。\n春游眩红紫，秋赏挹苍翠。\n衝寒缭冰崖，问讯世能几。\n山神出奇观，似慰远来意。\n漫空飞六花，匝地掩芜秽。\n颇疑羣玉府，飘堕人间世。\n又疑姑射僊，与物洗疵疠。\n意行辄有得，旷望了无际。\n便欲呼云车，御风驾六气。\n举酒酹初平，逍遥聊卒岁。",
        "dynasty": "宋",
        "collection_info": null
    },
    {
        "title": "简张槃斋以国朝四君子文易南华经",
        "author": "刘宰",
        "content": "我宋百年间，人物两汉上。\n堂堂司马公，奥学迈舒向。\n庐陵祖韩孟，首以六经唱。\n升堂子曾子，功亦孟氏抗。\n荆舒徇偏见，晚拂天下望。\n斯文价金玉，表表足相尚。\n一编谁纂聚，百世得宗匠。\n晴窗一开卷，璀璨罗万象。\n余功堕毫颖，云烟起千嶂。\n老我忧患余，苦学殊少壮。\n适越资章甫，箧笥增冗长。\n之子秀儒林，笔力锦江浪。\n九原如可作，四子推辈行。\n殷勤特送似，或可起遗忘。\n漆园有傲吏，所乐在閒旷。\n插架有全书，引领祈拜贶。\n所志逍遥游，不受鵾鹏诳。\n他年子奋飞，荣问日休畅。\n濠梁如有意，回首问无恙。",
        "dynasty": "宋",
        "collection_info": null
    },
    {
        "title": "宿云边感怀",
        "author": "刘宰",
        "content": "虚馆怯朝寒，幽梦不可续。\n展转復展转，万感起心曲。\n世涂嗟枘凿，亲养悲风木。\n悔往舌噬脐，念来弓拟鹄。\n悠悠穹壤间，方寸浪驰逐。\n西山有仙子，胸次湛寒玉。\n何年白鹤归，就我云边宿。\n挽衣起凝睇，飞鸥下平绿。",
        "dynasty": "宋",
        "collection_info": null
    },
    {
        "title": "东禅百韵",
        "author": "刘宰",
        "content": "羣居厌嚣烦，兀坐怅离索。\n动静两何心，求端徯先觉。\n张氏好兄弟，同游得先诺。\n重以临邛客，雍容出莲幕。\n二难秀金枝，高会困酬酢。\n客来惊醉梦，倒屣出帘箔。\n符子方下帷，训子传家学。\n汤子方涉笔，词赋工雕斵。\n闭门各有适，跫然闻剥啄。\n钱君丈人行，邂逅同出郭。\n衝飈翼飞盖，宿润沾芒屩。\n山僧迎户外，萧散出林鹤。\n升堂忽起敬，先正事超卓。\n于今国犹活，繄尔尽忠恪。\n禅房灯火闇，遗像丹青落。\n惟余我辈人，往事记其略。\n缅怀百年后，贤愚一丘貉。\n风炉催煮茗，胸次浇磊落。\n开轩一凝睇，伟观夺岩壑。\n古木矫龙蛇，藤萝喧鸟雀。\n亭亭阶前竹，左右森矛矟。\n老榦欲摩空，穉绿犹含箨。\n微风度疎櫺，万窍呈笙籥。\n鼎来闻歌呼，冠带亦褒博。\n汝岂陈孟公，四坐为惊愕。\n祸福宁所知，字画妄穿凿。\n俳优时所拙，掀髯资一噱。\n山僧如有意，太息事殊昨。\n众真拥灵君，昨梦非冥漠。\n人情良易感，意气随飘泊。\n焉知宋玉赋，浪费屠门嚼。\n朝云无定姿，密意终难托。\n弃置勿重陈，声色等臭恶。\n觞行奉壶矢，尚想古乐乐。\n围棊对空枰，白日忽飞雹。\n势成秦始大，计误鲁日削。\n将士儿戏尔，迴旋守宫钥。\n车马或殆烦，俘虏到帏幄。\n张拳合奇偶，奋臂几攫抟。\n嘉名袭百子，覆射师方朔。\n数穷或自蹈，世事真难度。\n情性渐浩浩，奥义相磨琢。\n寿夭征彭殇，小大稽鹏鸒。\n天高何所悬，地垕何所着。\n孰怒而雷震，孰笑而电烁。\n兴王悼茕独，季世惨炮烙。\n道隆此何幸，道降此何薄。\n生乎谁汝恩，逝矣谁汝虐。\n毫釐有必争，司马振铙镯。\n义正誓不屈，勇士赴鼎镬。\n少焉两忘言，水浄潜鳞灼。\n行乐未有极，暮霞横日脚。\n催归走童隶，欲去仍復却。\n顾瞻忽有念，鬰悒忘谐谑。\n凿井成先志，结甃石凿凿。\n危亭俯逵道，栋宇更旁拓。\n北牖瞰清渠，西轩粲花药。\n借问彼何营，游手事蒲博。\n荆簪田家妇，羣居勇奔跃。\n有问不能对，彼岂弃耕穫。\n似言岁苦饥，货鬻逮钱镈。\n多谢贤令君，恻怛忧民瘼。\n精诚彻高厚，一雨洗炎熇。\n种艺贵及时，少稽沟浍涸。\n丁钱曾几何，秋苗遗合勺。\n牌追甚星火，胥吏踰毒蠚。\n或云勾稽职，久矣废矩彟。\n催科苦重迭，受害徧贫弱。\n丁壮腹难枵，努力重锄穫。\n老妇徒跣去，讵敢辞笞掠。\n暮归已戴星，晨出鸡咿喔。\n疾行君勿嗤，寸步千里邈。\n吾闻古哲王，重本抑末作。\n岂其倚市门，余财暨丹雘。\n而此力田民，往往困椎剥。\n令君诚昭昭，忠告期谔谔。\n念此久忘归，露濡襟袖渥。\n余香来佛殿，幽响动檐铎。\n空庭炳双烛，木末翻鸟鹊。\n清兴浩无涯，洗盏復更酌。\n残杯屏督邮，珍送来丝络。\n兹懽诚有余，兹会叹难数。\n别驾人中仙，精爽排秋鹗。\n六年脱曹尉，缇车佐方岳。\n少须尺一诏，归持紫荷橐。\n堂堂蒲圻掾，少学鄙卫霍。\n栖迟绾黄绶，百炼敛锋锷。\n踞鞍尚堪行，投笔清河洛。\n含山控边陲，壮志方蹻蹻。\n逝将策殊勋，恩光辉棣萼。\n粹然六君子，总抱荆山璞。\n或登贤能书，拏云出头角。\n或游王侯间，健笔驱蛟鳄。\n或欲振家声，尘言束高阁。\n行矣拔连茹，大廷副亲擢。\n谁其恋乡邑，株守甘龌龊。\n惟予与世违，自分同尺蠖。\n他时一樽酒，重赴山僧约。",
        "dynasty": "宋",
        "collection_info": null
    },
    {
        "title": "和丹阳徐文度令君",
        "author": "刘宰",
        "content": "微生嘆数奇，衰疾久见面。\n遥闻乡大夫，今日潘怀县。\n列宿罗胸中，可但书万卷。\n抚字究衷曲，诛求无俗见。\n已多钟子知，且上北海荐。\n顾以疾自歉，往见身如绊。\n缅想沧浪台，吏退足清燕。\n诗坛建旗鼓，来往纷俊彦。\n未修维梓敬，徒起临渊羡。\n邂逅得披承，英风起衰懦。\n腼颜谢不敏，多言几诞谩。\n归来饬泓颖，秋暑尚严惮。\n居然得新诗，大篇惊趣办。\n瑟缩缀苦语，缄题寄回便。\n何当重扣门，一奏白石粲。",
        "dynasty": "宋",
        "collection_info": null
    },
    {
        "title": "送友人归茅山",
        "author": "刘宰",
        "content": "峩峩三茅峯，秀出云雨上。\n疑有避世士，卜筑便幽旷。\n菊英当朝餐，兰佩拂千障。\n我行未之见，徘徊几惆怅。\n子居山之西，昔闻今见之。\n厌和下里曲，浩歌商山芝。\n山林久寂寥，迟子相发挥。\n间关整车轴，万里端自兹。\n特苗天所扤，念此令人悲。\n毋为舍灵龟，旁观时朵颐。",
        "dynasty": "宋",
        "collection_info": null
    },
    {
        "title": "因石令君行有感成古诗一章呈丞尉二丈不知退之亦肯效孟郊樊宗师以文滑稽否",
        "author": "刘宰",
        "content": "绝代有佳人，洁齐处深宫。\n组织成文章，黼黻可帝躬。\n兰菊媚幽姿，桃李自春风。\n出门非所识，所识非所从。\n婉娈彼谁女，剪制了不工。\n膏沐倚市门，苟为悦己容。\n顾盼若有得，刍雉靡不同。\n出门惟所之，谐笑缭西东。\n寄语道傍人，取舍须至公。\n荣华一时耳，礼义百年中。",
        "dynasty": "宋",
        "collection_info": null
    },
    {
        "title": "和李果州同游茅山赠",
        "author": "刘宰",
        "content": "我家荆溪东，矮屋八九间。\n石田人不耕，自占水一湾。\n十年去城市，乐此清昼閒。\n饱闻西州英，奥学窥孔颜。\n见贤岂无时，冰开水潺潺。\n朅来洁齐俟，一语开冥顽。\n锦机神所秘，启示不吾悭。\n追随妙高台，勇往不作艰。\n蹇步驱弗前，逸驾杳难攀。\n惆怅默无言，诗卷惭空还。\n三茅在何许，天末耸髻鬟。\n胜处不可穷，老我尝窥斑。\n幽人去不归，夜鹤守松关。\n夫君金玉姿，秀气超人寰。\n兴来得同游，句就知难删。\n应同太史笔，有副藏名山。",
        "dynasty": "宋",
        "collection_info": null
    },
    {
        "title": "喜客泉",
        "author": "刘宰",
        "content": "物我未忘情，无情惟止水。\n底事山中泉，客来如有喜。\n悠然镜面平，倏尔鱼眼生。\n少焉开笑面，似与客逢迎。\n客喜泉岂知，泉笑客何有。\n邂逅深山中，聊结无情友。",
        "dynasty": "宋",
        "collection_info": null
    },
    {
        "title": "夜梦续句",
        "author": "刘宰",
        "content": "大化赋羣有，修短亦天只。\n彭殇谁得失，鹏鷃均适己。\n我今识其然，昏旦视生死。\n青青竹篱下，不种桃与李。\n老荠怙春柔，丛蒿荐芳旨。\n耘锄藉人力，四时自终始。\n属餍幸朝夕，过计胡为尔。\n勿笑赵孟偷，甚矣吾衰矣。",
        "dynasty": "宋",
        "collection_info": null
    },
    {
        "title": "喜雨柬权邑蔡丞",
        "author": "刘宰",
        "content": "高槐障午暑，巨竹摇清风。\n中郎百世英，一官此从容。\n心事付盟鸥，年光占候虫。\n客来欲有言，一笑抚双松。\n曰余不负丞，哦诗有新工。\n天意亦怜才，要施及物功。\n适此岁荐饥，旱气日藴隆。\n雨应长官祈，犹未周四封。\n鴈鹜抱文书，朋来立庭中。\n公曰旱既甚，此理贵感通。\n洁齐走羣望，精意格苍穹。\n西山殷其雷，万迭耸云峯。\n南湖飞霹雳，彷佛追蛟龙。\n斯须天壤间，万象俱晦蒙。\n飞湍连日夜，一洗旱魃空。\n树艺走丁壮，讙呼沸儿童。\n岁功已权舆，余閒清缿筩。\n行歌何所云，丞哉宁负公。",
        "dynasty": "宋",
        "collection_info": null
    },
    {
        "title": "代柬寄当涂大夫王去非",
        "author": "刘宰",
        "content": "闻道王明府，仁声已四传。\n催科能不扰，赋入自争先。\n理到顽民服，仁渐黠吏悛。\n俊良搜士类，疾苦访氓编。\n义役颁成制，巫风变昔年。\n已闻销珥笔，直欲弛蒲鞭。\n未可徒宽治，还疑执德偏。\n碧云江外合，爱助正拳拳。",
        "dynasty": "宋",
        "collection_info": null
    },
    {
        "title": "谢诸友移具游德及亭",
        "author": "刘宰",
        "content": "老去疎文会，朋来惬素心。\n结庐惭远引，挈榼荷亲临。\n反旆孤成约，临池得胜寻。\n鸟飞青嶂远，鱼戏碧波深。\n挥麈荷香度，开樽柳色侵。\n已欣年洊稔，犹冀雨为霖。\n学道心无得，为农力不任。\n每因情款款，常恐岁骎骎。\n坐久便徐步，觞频怯满斟。\n非因苦衰疾，岂惮豁烦襟。\n羁旅忘家食，辛勤念子衿。\n范模资伯父，灯火惜分阴。\n一第均儿戏，微言久陆沈。\n箪瓢诚有味，山水会知音。\n子事增吾感，吾言岂子箴。\n他年黄鹄举，莫忘候虫吟。",
        "dynasty": "宋",
        "collection_info": null
    },
    {
        "title": "送李秀嵓归蜀",
        "author": "刘宰",
        "content": "平生秀嵓翁，嘉遯轻朝衣。\n圣世重特招，趣驾不容违。\n我岂匏瓜哉，先圣固所睎。\n长江一万里，舟行疾如飞。\n东南盛人物，十九饫甘肥。\n颇藉子公力，宁知伯玉非。\n秀嵓曰异哉，我本起布韦。\n岂比淮之水，东下杂于淝。\n论奏了不阿，正直鬼神依。\n谗言嗟止棘，曰归咏采薇。\n岁晏江涛平，雨雪从霏微。\n悬知到家日，花竹遶山扉。",
        "dynasty": "宋",
        "collection_info": null
    },
    {
        "title": "趣刘倅圣与建第",
        "author": "刘宰",
        "content": "鹪鹩巢枝宽，大鹏溟海窄。\n不齐物之情，大小贵安宅。\n一区扬子云，衡宇陶彭泽。\n何妨轮鞅稀，所憎廛市迫。\n吾宗携家来，寒暑已屡革。\n寓舍得贾区，开门即广陌。\n四邻共壁立，而无藩墙隔。\n昼通燔炙芬，夜悉笑语哑。\n麕至窘宾朋，雨立愧臧获。\n传闻三径地，经始得长策。\n良材蔽川下，贱售非难索。\n露廪发陈积，香饭流匙白。\n羣工闯户外，拱手听规画。\n愿速大厦成，却展抟风翮。",
        "dynasty": "宋",
        "collection_info": null
    },
    {
        "title": "送胡伯量",
        "author": "刘宰",
        "content": "我本山泽人，飘然如野鹤。\n夫君九皋来，气类颇相若。\n相逢宿不再，别去天一角。\n君从浮丘游，度世得良药。\n渴饮瑶池水，饥向芝田啄。\n引脰试一鸣，羣僊相唯诺。\n嗟余侣鸥鹭，迴翔一丘壑。\n刺天见羣飞，老气鼓不作。\n客来传好音，重会欣有约。\n追随忽几月，至哉天下乐。\n亦知僊凡异，所向终落落。\n分飞又兹始，后会杳难度。\n归从浮丘侣，为我试商略。\n虽愧毛骨凡，颇亦志念悫。\n愿乞刀圭剂，一洗性昏浊。\n从君清都游，共听钧天乐。",
        "dynasty": "宋",
        "collection_info": null
    },
    {
        "title": "次圣与小儿啖虎脯篇",
        "author": "刘宰",
        "content": "折臂最小儿，骨耸颡微广。\n弗说螺蛳小，可以吞大象。\n那敢谓其然，且幸日稍长。\n顾似陶家郎，智识殊不爽。\n强令侍师席，跳踉绕函丈。\n胡能辨滋味，舍鱼取熊掌。\n但见蔬菓列，攫取如技痒。\n嘉馈得虎脔，新猎出林莽。\n对之懒下箸，杀气犹可想。\n呼儿食之既，睥睨尚来往。\n饕餮我所羞，跌荡或称赏。\n服猛岂渠能，过奬谢吾党。\n深惭如敝帚，有误千金享。",
        "dynasty": "宋",
        "collection_info": null
    },
    {
        "title": "走笔谢王去非遣馈江鲚",
        "author": "刘宰",
        "content": "环坐正无悰，骈头得嘉馈。\n鲜明讶银尺，廉纤非虿尾。\n肩耸乍惊雷，腮红新出水。\n芼以姜桂椒，未熟香浮鼻。\n河鲀愧有毒，江鲈惭寡味。\n更咨座上客，送归烦玉指。\n饤饾杂青红，百巧出刀匕。\n翩翩鹤来翔，粲粲花呈媚。\n颇疑壶中景，髣髴具盘底。\n又疑三神山，幻化出人世。\n更于属餍余，想像无穷意。\n知君束装冗，不敢折简致。\n厚赐何可忘，因笔聊举似。",
        "dynasty": "宋",
        "collection_info": null
    },
    {
        "title": "再韵为鲚鲙虎脔解嘲",
        "author": "刘宰",
        "content": "多病早休官，自是台无馈。\n东门享鶢鶋，宁若龟曳尾。\n有酒可斟酌，有力给薪水。\n朗咏渊明诗，如斲郢人鼻。\n所期免朝饥，敢幸尝异味。\n大胾来隣邑，细缕出纤指。\n一见喜折屐，三思食失匕。\n珍非我可常，竈非吾敢媚。\n胡可狥口腹，有若囊无底。\n诸君有用学，土苴足经世。\n龙肝与凤髓，何求不适意。\n此岂费万钱，正自不难致。\n贵贱理则殊，气味固相似。",
        "dynasty": "宋",
        "collection_info": null
    },
    {
        "title": "次刘圣与游土山韵",
        "author": "刘宰",
        "content": "巨浸邑东南，西北起培塿。\n意恐七泽翻，遗此镇其后。\n我来雪霜降，阳和开岁首。\n平波十万顷，如镜照妍丑。\n尚想雷霆击，水立蛟龙走。\n微此一抔土，羣生鱼鳖久。\n山人岂解此，采掇竞薪槱。\n飞香识早梅，柴门深处有。\n攀条情正浓，催归回鹢首。\n幽怀殊未惬，陶写頼诗友。\n春事甫权舆，重来多载酒。\n会有不速客，带索老荣叟。",
        "dynasty": "宋",
        "collection_info": null
    },
    {
        "title": "分韵送王去非之官山阴得再字",
        "author": "刘宰",
        "content": "达官须亲民，未竟法应再。\n昔君治姑孰，报政甫初载。\n桃李春正华，风木养不待。\n至今田里间，往往诵遗爱。\n荐章交公车，夷涂了无碍。\n自诡更治民，得邑仍勇退。\n坐看积薪上，笑谢及瓜代。\n赤县官山阴，铜章喜重佩。\n平湖带城郭，崇山镇溟海。\n道中勤顾接，何者非胜槩。\n鹅池湛清涟，兰亭霏翠霭。\n溪流西走剡，夜雪曾访戴。\n此地君故家，旧游详往载。\n公余信足乐，俗敝良可嘅。\n盗贩人斗狠，淫祀家禳禬。\n缓纵固不可，激之或生害。\n厥田惟中中，厥赋上上倍。\n豪家窘输送，勺合无容贷。\n贫家惯逋负，符移费追逮。\n行之苟失中，上下交怨怼。\n台府相鼎立，征求常意外。\n稽违速谴呵，抑绝虞冒昧。\n犴狱当尽心，夜寄或百辈。\n去来不敢诘，犹豫即招悔。\n譁徒陷平民，更欲脱有辠。\n朝方得其情，莫祈当路改。\n过客纷如织，刺口说行在。\n丐求小不惬，百计工组缋。\n我知夫子心，此去专劳来。\n岂其慑声势，左盼而右睐。\n然须处心平，更须临事耐。\n勿恃事理直，抗论多慷慨。\n勿谓气类同，不虞趋嚮背。\n先入勿偏听，未信勿忠诲。\n小迟岁月间，足致治平最。\n庶策三载勋，亟应千龄会。",
        "dynasty": "宋",
        "collection_info": null
    },
    {
        "title": "送王深道归黄岩云霞居并简李微之周子靖吴毅夫蒋良贵",
        "author": "刘宰",
        "content": "之子云霞居，地隔千万山。\n三年三过我，一见一开颜。\n袖出西游编，字字破天悭。\n可怜东门享，不及海上閒。\n后会不可期，天步方艰难。\n赠别可无言，鸟倦宜知还。\n白髮暮倚闾，山空水潺潺。\n道逢两伦魁，风采照人寰。\n出处各有适，为问二者间。\n李周两太史，笔削凛二班。\n为问静中得，何方济时艰。\n老我疾病余，癙忧涕空潸。\n回鴈可寄书，勿诿殆且烦。",
        "dynasty": "宋",
        "collection_info": null
    },
    {
        "title": "赠江西吴定夫",
        "author": "刘宰",
        "content": "定夫江海士，瘦骨如臞仙。\n翩然及吾门，不假左右先。\n我方厌尘埃，一笑喜相延。\n肩悬两破囊，既见始解缠。\n我欲具杯酒，割鸡烹小鲜。\n自言乃长斋，不受世荤羶。\n少休入西山，幽寻徧崖颠。\n山空四无人，白眼问青天。\n洞口得老翁，守死易一编。\n高谈慰寂寞，其然岂其然。\n去去不忍别，解衣示勤拳。\n及归已弥旬，为我少留连。\n道逢一病媪，背偻两足挛。\n津头见羁旅，数口依败船。\n料理穷晨昏，奔走环市廛。\n足挛不良行，结庐倚墙垣。\n船败不可航，买舟捐万钱。\n为虑极靡密，要使终安全。\n诘旦拟东还，既夕重周旋。\n嗟子尘外客，而结区中缘。\n吾衰不能尔，愧汗与涕涟。\n或疑破囊中，探用若流泉。\n子岂费长房，一壶挂檐前。\n或疑瞿昙老，济世法无边。\n勤君为此来，昏顽警沈绵。\n君师鲁东家，二说当舍旃。\n理一而分殊，先儒有遗言。\n君归更商略，书来慰残年。",
        "dynasty": "宋",
        "collection_info": null
    },
    {
        "title": "送潘兄谒李弘斋",
        "author": "刘宰",
        "content": "我欲游庐山，江长水茫茫。\n我欲谒弘斋，老去力不遑。\n羡子勇决策，去若飞鸿翔。\n及登夫子门，必升夫子堂。\n想见七十翁，神清气扬扬。\n客来语时事，慷慨激中肠。\n客去竟无言，高歌咏虞唐。\n子行当寄书，欲言浩难量。\n问我今何为，为言老农桑。\n论交四十年，会短别苦长。\n至今风雨夜，晤语思对床。\n所幸天壤间，日月同辉光。\n何妨一寸心，千里遥相望。\n小蟹有益友，劲气摩穹苍。\n及其即之温，百卉粲朝阳。\n特苗天所扤，双鸟鸣相将。\n闽峤几时归，猿鹤久悲凉。\n凭将一语寄，毋使三径荒。",
        "dynasty": "宋",
        "collection_info": null
    },
    {
        "title": "吴门道归书怀",
        "author": "刘宰",
        "content": "投閒三十年，日与木石俱。\n暮景际休明，搜罗逮樵渔。\n洪造赐甄收，羣公交荐书。\n殷勤奉明诏，婉娈辞田庐。\n一寒不自揣，五穷暗揶揄。\n行行步京畿，迎劳多轩车。\n眼青见故人，皆叹此老臞。\n形容不自惜，奈此气昏愚。\n席间迷旧识，笔底误新书。\n十目所共睹，一语良非虚。\n傥昧知止戒，不反田园居。\n去去入修门，蹇步接天衢。\n深虞眩闻见，狂易滋发舒。\n吁天写真情，浩歌赋归欤。",
        "dynasty": "宋",
        "collection_info": null
    },
    {
        "title": "赠九华程兄",
        "author": "刘宰",
        "content": "君家九华山，山翠常在目。\n鸡犬声相闻，山腰几隣曲。\n本固枝叶蕃，无若君之族。\n当年紫橐翁，一念要亲睦。\n俸余不自有，买田徧溪谷。\n计口给之食，昏旦常陆续。\n吉凶更资助，常使有余畜。\n只今大江南，盛事君家独。\n君归广此意，胜处新卜筑。\n周遭植名花，中间敞家塾。\n少长驱之学，毋间亲疏属。\n庶几子又孙，更衍无穷福。\n亦使紫橐翁，百世流清馥。",
        "dynasty": "宋",
        "collection_info": null
    },
    {
        "title": "送王颖叔分教山阳",
        "author": "刘宰",
        "content": "向来肉食昧远谋，坐谈欲復千古雠。\n良平不逐胜诡游，毛锥竟作书生羞。\n楚山苍苍楚水流，甲光向日金鳞稠。\n酒阑一笑看吴鈎，将军意气倾九州。\n先生身短智则修，百炼可使绕指柔。\n安边端藉帷幄筹，泮宫还献馘与囚。\n英声南来动冕旒，貂蝉未必生兜鍪。",
        "dynasty": "宋",
        "collection_info": null
    },
    {
        "title": "再韵谢和章之辱",
        "author": "刘宰",
        "content": "老人抱瓮真拙谋，五利多方无一雠。\n嗟予老矣盍倦游，犊鼻岂恤王孙羞。\n舍西白鸟湛清流，舍东古木鸣蝉稠。\n晚风徐来月一鈎，从渠飞鸢堕炎州。\n君门有诏道阻修，饥来聊復撷芳柔。\n诸君行矣摅良筹，钟仪不虑南冠囚。\n野人何自瞻前旒，所愿边封脱兜鍪。",
        "dynasty": "宋",
        "collection_info": null
    },
    {
        "title": "再用韵呈同席者",
        "author": "刘宰",
        "content": "由来道同相为谋，利交始合终相雠。\n灌窦空如父子游，耳余莫刷千古羞。\n臞张不与俗同流，常棣相辉华萼稠。\n侯生得句鱼上鈎，句法不减韦苏州。\n王子简古师穆修，时亦枯枝蔓新柔。\n坐谈不知改更筹，绝胜双鸟各处囚。\n可能无策上凝旒，夕烽犹照万兜鍪。",
        "dynasty": "宋",
        "collection_info": null
    },
    {
        "title": "舟过横塘有感",
        "author": "刘宰",
        "content": "平波浅草横塘路，曾挽扁舟衝急雨。\n朱颜绿鬓气崔嵬，欲斥九关挥玉女。\n万古功名付汗青，九天光宠生门户。\n邯郸一梦两周星，霜压孤蓬日始晴。\n风树不停身已老，病容衰鬓鬼犹惊。\n东乌西兔自昏晓，北来南征几时了。\n海上欲觅安期瓜，山间却值孙登笑。\n泽畔殷勤讯渔父，掉头不言吾已悟。\n蚤求富贵晚长年，老少不同均计误。\n连年旱魃失祈禳，人肝不厌犬豕肠。\n今年稻肥家有酒，万事且付无何有。",
        "dynasty": "宋",
        "collection_info": null
    },
    {
        "title": "代赋三十韵呈李果州",
        "author": "刘宰",
        "content": "退之抗表出潮阳，高风万世为美谈。\n衡开云气偶然尔，浪占显晦吾所惭。\n皇华使者课第一，诏归台省陪朝参。\n献疏岂止一痛哭，引去自言七不堪。\n留行隠几卧不应，一麾出守天西南。\n利名百念已灰冷，扫除不尽山水贪。\n行遍金焦到茅阜，知有佳处须穷探。\n春花秋叶事已过，惟有山髮呈䰐鬖。\n山神颇亦愧岑寂，夜奏万谷笙钟酣。\n起看琼树绕琳宇，更驰玉马无停骖。\n子猷好事古无比，雪中求往固所谙。\n青鞋直上最高顶，天风缥缈吹楩楠。\n两峯相对如拱立，上公衮冕朝子男。\n羣山敛退就平地，灭没不见如纪谭。\n巨浸东连大洋海，浩荡直与天涯涵。\n却顾淮源赤山下，仅若覆水盈罃甔。\n久留不奈景清绝，山腰下转临深潭。\n客来客去泉自涌，可能喜笑静中含。\n嵌崖往往记遗蹟，旧雨剥蚀苔藓篸。\n客怀感此重太息，学仙便欲老石龛。\n痴狂正復自讥笑，旷望聊尔依精蓝。\n元符旧事不可问，翠微杰观犹耽耽。\n有田连阡不输税，饱食岂计皇恩覃。\n渠侬不知游子恨，宝钥屡启雕龙函。\n留连信宿苦未厌，一笑相属乐且湛。\n庞眉道士庸中佼，成书自许窥老聃。\n扣门有问不得吐，退自包裹如春蚕。\n髯李于书颇涉猎，医卜并试仍多婪。\n提携瓶酒味苦短，黄独屡荐山肴甘。\n坐谈衮衮不知晓，林杪忽送钟声韽。\n人生离别易感怆，况我垂白今毵毵。\n明朝日出山下路，宿云散尽开晴岚。\n君归千骑围昼锦，我留古木缭茅庵。\n期君再整冲天翼，老我甘作书中蟫。",
        "dynasty": "宋",
        "collection_info": null
    },
    {
        "title": "畏雨不出简张端袤昆仲符伯寿诸兄",
        "author": "刘宰",
        "content": "我居市北子市南，中间万口喧春蚕。\n子来自南我自北，缭绕东西厌匍匐。\n块坐不言中有得，谷鸟一声惊昼息。\n翻然却念友多闻，独有君家好弟昆。\n啸轩团团朝至昏，古往今来入讨论。\n兴来握手眇干坤，一鼓平沙万马奔。\n隔墙更唤符夫子，青眼相看忘汝尔。\n金丸屡堕铜壶冰，欲竟书囊了无底。\n不辞勇往问荀陈，修竹亭前一欠伸。\n朝来好语闻行人，老龙驾雨上天津。",
        "dynasty": "宋",
        "collection_info": null
    },
    {
        "title": "速陈李二居士还茅山",
        "author": "刘宰",
        "content": "髯李魁然玉抱璞，淡陈萧散出林鹤。\n华阳洞口笑相逢，天风自奏钧天乐。\n飞云出岫本无心，大隠不必皆山林。\n朱絃自振山水音，王乔梅福古犹今。\n君不见洛之南涯温生北涯石，明月滩头弄澄碧。\n河阳御史一张罗，晓猿自掩松关寂。\n久旱得雨方一犁，山南种豆犹其时。\n山僮倚担迟君归，语君雨过黄独肥，亦有晚笋穿疎篱。\n急归烧笋煮黄独，北山移文可无续。",
        "dynasty": "宋",
        "collection_info": null
    },
    {
        "title": "喜西岗桥成并书邦美东西桥记后",
        "author": "刘宰",
        "content": "西岗水与洮湖通，修梁自昔横西东。\n百年兴废人不同，谁其记者竹庵翁。\n喜君架木续前功，朝曦夕照明垂虹。\n地脉不断和气钟，纡朱曳紫还家风。\n邂逅归来一亩宫，幽花野草迷青红。\n躬耕会有年谷丰，笑咏五柳卑扬雄。\n可但日高花影重，罗帷醉起酣笙钟。",
        "dynasty": "宋",
        "collection_info": null
    },
    {
        "title": "和刘圣与顾龙山约客韵",
        "author": "刘宰",
        "content": "诗筒四出走中涓，诗句万选如青钱。\n曰余借舟期七贤，共嗅梅花咀芳鲜。\n津头几度唤长年，昼眠乃若经笥边。\n举头急雪风中旋，瞪视不见山之巅。\n八窗玲珑绣佛前，同来且结西方缘。\n小轩宛若壶中天，玉琴不断雨声传。\n诺君再宿余敢愆，从君索句发春妍。",
        "dynasty": "宋",
        "collection_info": null
    },
    {
        "title": "寄和赵章泉",
        "author": "刘宰",
        "content": "章泉先生虎豹章，余子骇逐狐兔藏。\n少陵游不返衡湘，孤吟风月老林塘。\n鴐鹅不送我置傍，怅望空劳水一方。\n广文别日天未霜，殷勤寄音示无忘。\n新诗写作鸿鴈行，怜我病骨犹嵇康。\n续貂聊復寄归航，宫墙百雉如金汤。\n登门岁月知何当，江湖极目烟波沧。",
        "dynasty": "宋",
        "collection_info": null
    },
    {
        "title": "寄呈王浩翁府判",
        "author": "刘宰",
        "content": "天下江山推第一，多景名楼信端的。\n君家正占多景前，第一风光环燕席。\n梁邑归来县债了，骅骝得路干坤小。\n锦衣聊復效昼游，户庭鬰葱佳气绕。\n手栽松菊成三径，更敞轩楹临绿沼。\n客来宁厌马喧枥，夜宴不知鸡戒晓。\n辟书闻又上公车，连帅亲题仲举舆。\n只今淮上未安集，二虏南望犹睢盱。\n要知两淮须保障，保障一撤长江孤。\n边臣之虑不及此，但知椎剥供苞苴。\n红女去机农释耒，荆榛满野号鼪鼯。\n君官其间踰十载，洞识本末知盈虚。\n愿君亟分刺史符，稍回和气还边隅。\n尽收徂诈入赤籍，有功必赏罪必诛。\n招来耕桑徧陇亩，抚摩一意沦肌肤。\n人知亲上死其长，荷戈不惮供前驱。\n阚如当道卧于菟，犬羊遯走宁復余。\n更归未用师黄石，且侍玉皇香案侧。\n不惟文武见全才，要与清朝分淑慝。",
        "dynasty": "宋",
        "collection_info": null
    },
    {
        "title": "送魏华甫侍郎谪靖州",
        "author": "刘宰",
        "content": "靖州风物最五溪，畬田岁入人不饥，淘沙得金遨以嬉。\n瘴烟不逐岭云西，六花瑞腊春台熙，尤便逐客过往稀。\n理乱黜陟了不知，夫子岂欲居九夷，要尊主势扶时危。\n有言不用时我违，翻然不受好爵縻，向来乡行谁可睎。\n平生易名慕者谁，苏陈凛凛百世师，畏涂万折甘如饴。\n求仁得仁固其宜，大明当天照隠微，直前一疏可忘之。\n江湖后会端有期，暗香微动寒梅枝，临别不用长嗟咨。",
        "dynasty": "宋",
        "collection_info": null
    },
    {
        "title": "送王常博归蜀",
        "author": "刘宰",
        "content": "东溟之水浩无穷，蜀江滚滚来朝宗。\n圣神天子坐法宫，日月所照梯航通。\n君才当代相如雄，云烟落纸声摩空。\n西来阐教临辟雍，冠带济济如云从。\n力排党论开至公，凤鸣骇瞩朝阳桐。\n太常正徯肃臣工，归舟却泝蜀江风。\n蜀天万里车书同，不应一士无留中。\n篙师捩柁毋匆匆，趣回有诏紫泥封。",
        "dynasty": "宋",
        "collection_info": null
    },
    {
        "title": "奉送符伯寿尉太平",
        "author": "刘宰",
        "content": "一年三伏秋后前，大火更借炎官权。\n竹林杖屦北窗眠，君方陆走水行船。\n君言半世苦迍邅，一官迟次安且便。\n瓜时骤及非偶然，今我不往人争先。\n交承久宦思田园，侧身东望心悁悁。\n民情厌旧期改絃，今我不往人烦冤。\n左符再下催行轩，欲挽君留胡得焉。\n君才明敏性静专，天府四举贤书连。\n民淳不假綵棒悬，定知学子来差肩。\n酌君荐藕侑新莲，青白不受污涂迁。\n赠君以笔并吴笺，官閒铁砚勤磨研。\n敬亭山下有臞仙，耕云钓雪老林泉。\n痒疴预欲知民编，少屈从之古道边。\n长官报政将朝天，集英唱第吾同年。\n剩欲因君寄短篇，有言不尽中勤拳。\n相逢一笑开初筵，为说故人今白颠。",
        "dynasty": "宋",
        "collection_info": null
    },
    {
        "title": "题解生山水图",
        "author": "刘宰",
        "content": "长江之水西南来，江北江南图画开。\n君从何处得此景，锦帆似泛长江回。\n槎牙老树连荒岛，两两人家出林杪。\n鸥飞欲下洲渚宽，云横不断关山杳。\n图穷双屿金焦峙，仙宫缥缈浮寒水。\n柂楼捩转吴波平，阊阖中天日月明。",
        "dynasty": "宋",
        "collection_info": null
    },
    {
        "title": "玉糁羊歌",
        "author": "刘宰",
        "content": "华阳洞口玉糁羊，世人传得神人方。\n雪团入口桂椒香，能令老者寿而康。\n瑶池玉佩正丁当，箬包聊荐九霞觞。\n世言神仙不鲜食，初平山中果何物。\n桃源更有避秦人，割鸡为黍迎来宾。",
        "dynasty": "宋",
        "collection_info": null
    },
    {
        "title": "石翁姥",
        "author": "刘宰",
        "content": "采石江头风昼息，掀天雪浪平如席。\n沿崖小泊客心宽，攀萝曾看望夫石。\n天涯望断人不归，露寒犹想泪霑衣。\n争似石翁携石姥，年年对峙夹冈道。\n人归人去我何心，雨沐风餐人自老。\n比翼鸟，连理枝。\n年多物化徒尔为，长生殿裏知不知。",
        "dynasty": "宋",
        "collection_info": null
    },
    {
        "title": "送赵居父入淮东漕幕",
        "author": "刘宰",
        "content": "仪真在昔发运司，承平旧事犹可稽。\n岁漕东南六百万石米，自淮入汴趋京师。\n周原六辔光陆离，建台想像因遗基。\n水浮陆走舟车驰，转输十九资残寇。\n古今事异吁可悲，民力已困国不支。\n长才入幕宜深思，皇华使者须良规。",
        "dynasty": "宋",
        "collection_info": null
    },
    {
        "title": "雅去鹊来篇",
        "author": "刘宰",
        "content": "昨日雅鸣绕庭树，道上行人色惊惧。\n试呼行者问如何，身为户长催残税。\n税残自昔称难理，三年尤非四年比。\n加之逐保有逃户，每一申明官长怒。\n人逃信矣田不逃，其奈逃田不知处。\n厥初经界失区画，比近立租相什伯。\n大家置产钱欲轻，小家鬻产价欲增。\n上田只割下田赋，赋存田尽因逃去。\n或因土瘠遂流移，岁久田侵人不知。\n更有乡胥迫科抑，多推少割随胸臆。\n民愚而神难尽欺，往往增入逃户籍。\n以兹逃户日增多，户长蚩蚩奈若何。\n向来差役多轻重，户长之中中产众。\n比来里正多义役，各欲供须有全力。\n搜罗中产无孑遗，户长人人家四壁。\n官司祷雨徧明神，施行宽政蠲房缗。\n房缗仅可宽游手，那得实惠霑农民。\n千钱代输犹可出，今日方输又明日。\n父兮母兮叫不闻，遗体鞭笞同木石。\n日日雅鸣期会到，血洒公庭深不扫。\n遂令着处听雅鸣，魂飞魄散心如捣。\n和气致祥乖致异，已甘旱魃来为祟。\n忽惊雅散鹊交飞，高枝报喜仍低枝。\n万口懽呼声动地，府今尽放三年税。\n曳铃走卒天上来，立张大牓当衢市。\n黠胥骇愕顿两足，户长仰天攒十指。\n疮痍未愈失呻吟，感激过深仍涕泪。\n又说新租亦宽限，四年旧欠宁不尔。\n亦知经赋难逭责，少纾庶可容催索。\n使君从善真如流，仁人之言为虑周。\n画诺一时良易易，几人共拜更生赐。\n人意会同天意感，急足未回时雨至。\n始知此术胜祈禳，开阖阴阳俄顷耳。\n何妨甘泽尚愆期，我作此诗祷告之。\n象龙可仆蜥蜴纵，蛟龙自起霹雳随。\n谓予不信难强语，请验吾邦今日雨。\n诗成欲谢更有祈，新租输送此其时。\n分科本色归上户，细民勿使折纳迟。\n四年逃阁尚充数，积弊那能仓卒去。\n且应除豁见真的，孰恃强梁敢逋负。\n若然民病八九瘳，閒暇何妨版籍修。\n推排得人弊可见，逃租十失五可收。\n更令义役广前制，户长里胥同一体。\n庶几二役适均平，不使贫民偏受敝。\n岂惟澍雨快一朝，纵有凶年皆乐岁。\n报喜不惟干鹊噪，丈人屋上乌亦好。",
        "dynasty": "宋",
        "collection_info": null
    },
    {
        "title": "秋日题仪真寓廨时秩满俟代",
        "author": "刘宰",
        "content": "非崖非巅，壁立苍然。\n野花炯炯媚朝日，樛木缭绕栖寒烟。\n归乎归乎，幽深此便。\n居乎居乎，市声昼喧。\n纷去住于吾心，定取舍于吾言。\n竹色一轩秋雨后，荷花十里晚风前。\n锦城不似还家乐，独立津头欲问船。",
        "dynasty": "宋",
        "collection_info": null
    },
    {
        "title": "野犬行",
        "author": "刘宰",
        "content": "野有犬，林有乌。\n犬饿得食声咿呜，乌驱不去尾毕逋。\n田舍无烟人迹疎，我欲言之涕泪俱。\n村南村北衢路隅，妻唤不省哭者夫，父气欲绝孤儿扶。\n夜半夫死儿亦殂，尸横路隅一缕无。\n乌啄眼，犬衔鬚，身上那有全肌肤。\n叫呼伍伯烦里闾，浅土元不盖头颅。\n过者且勿嘆，闻者且莫吁。\n生必有死数莫吁，饥冻而死非幸欤。\n君不见荒祠之中荆棘裏，脔割不知谁氏子。\n苍天苍天叫不闻，应羡道旁饥冻死。",
        "dynasty": "宋",
        "collection_info": null
    },
    {
        "title": "猛虎行",
        "author": "刘宰",
        "content": "市有虎，毋妄言。\n当关虎士森戈鋋，市上一呼人驾肩。\n虎虽猛，那得前。\n市有虎，言非妄。\n君不见左冯诸邑天下壮。\n斧斤声断林壑空，猛虎通衢恣来往。\n食人肉，饮人血，沈痛积冤何可说。\n凝香堂上紫烟浮，风流太守忧民忧。\n一朝下令开信赏，藉皮枕骨弥山丘。\n虎已灭，人患绝，夜永犹闻泣幽咽。\n泰山之侧如可居，子后夫前甘死别。",
        "dynasty": "宋",
        "collection_info": null
    },
    {
        "title": "病鹤吟上黄尚书",
        "author": "刘宰",
        "content": "五湖浩荡平沙暖，病鹤摧颓翅翎短。\n万里空怀宿昔心，忘机已结沙鸥伴。\n华表飞来辽海仙，人间嘉会恰千年。\n一声嘹唳九关传，虎豹辟易不敢前。\n尽推同类游钧天，浮丘王乔相后先。\n缥缈遗音堕云际，应念沙头苦憔悴。\n欲令弱羽更轩昂，共驾飞廉骑六炁。\n瑶池饮，芝田戏，五湖回首皆尘世。\n菰米熟，藕花鲜，五湖秋色正相便。\n寄声青鸟谢勤拳，摧颓病鹤那能然。",
        "dynasty": "宋",
        "collection_info": null
    },
    {
        "title": "吴子隆兼隠斋歌",
        "author": "刘宰",
        "content": "前驱十里旌旗红，后骑蹀躞如游龙。\n绮窗阿阁最深处，归来燕坐围香风。\n不如理掾吴夫子，岸帻高吟酒一中。\n嵩少山头渭水边，耕云钓月老林泉。\n巢由不生沮溺死，鱼虾麋鹿俱忘年。\n不如理掾吴夫子，安閒寄傲庭西偏。\n富贵诚可乐，幽栖端足尚。\n牵黄復出上蔡门，李斯悔杀为秦相。\n介推有母须求禄，不应决意归绵上。\n吴夫子，听我歌。\n当朝剑佩冠峩峩，趋营未免伤天和。\n古来隠者亦已多，洁身乱伦如彼何。\n君今非仕亦非隠，京尘不染白玉珂。\n青衫从事今十载，万事忘怀真实在。\n但令堂上笑平反，岂计庭前罗翠黛。\n是中不减山中乐，底用青鞋游物外。\n吴夫子，吾所敬。\n兼隠名斋足相称，谁其尸之勾漏令。",
        "dynasty": "宋",
        "collection_info": null
    },
    {
        "title": "傲将军歌赠周叔子马帅",
        "author": "刘宰",
        "content": "君不见细柳将军专号令，壁门不受天子命。\n又不见隆中将畧天下奇，屈致不可就见之。\n丈夫意气类如此，达则守官穷守己。\n斋坛未筑国士去，军令已申美人死。\n王翦定须六十万，李牧必遵前日轨。\n扫门求见齐舍人，魏勃妄庸何足使。\n武皇踞厕对卫青，淮南君臣暗欢喜。\n寥寥古道不復见，后来捷径何纷纷。\n炙手傥可热，舐痔未为勤。\n金珠要结徧奴隶，鈇钺倒置由他人。\n傲将军，今无矣。\n杜预苞苴通贵近，裴度浮沉聊卒岁。\n两贤屹立尚如斯，哙等区区焉足计。\n傲将军，今有之，我得见之喜可知。\n行年六十未为老，三衙致位官非卑。\n毛锥子，毋我欺。\n妙年手折桂林枝，长鎗大剑尔胡为。\n十载安边功，书遍太常旗。\n周宣方歌境土復，吉甫已赋明哲诗。\n诏书星斗烂，驲骑风雷驰。\n平生许国心，日莫恐倒施。\n皂囊九扣阍，山立志不移。\n时携一樽酒，山水自娱嬉。\n傲将军，谁与同。\n子真已去吴门市，杜陵不见天随翁。\n頼有倜傥朱，杖屦时相从。\n虎丘山头弄明月，姑苏台上吟清风。\n为乐良有极，大义终无穷。\n谨勿扁舟载西子，有时猎渭占非熊。",
        "dynasty": "宋",
        "collection_info": null
    },
    {
        "title": "代同游者赋宿云轩呈李果州",
        "author": "刘宰",
        "content": "君不见流金铄石气如焚，巫祝并祷天不闻。\n霶霈一雨洗干坤，肤寸而合山中云。\n又不见疾雷破山风助势，八表同昏天地闭。\n峯头一抹敛归云，赫日当空鬼神避。\n祇今岁杪雪霜余，得向岩前自卷舒。\n等閒且伴幽人宿，明日春回须雨足。",
        "dynasty": "宋",
        "collection_info": null
    },
    {
        "title": "送赵玉甫赴穿山盐场",
        "author": "刘宰",
        "content": "辟书朝东来，海上便拟寻蓬莱，坐令斥卤皆春台。\n辟书暮西至，颁春又拟陪千骑，江水江花尽和气。\n浮屠将就要合尖，洊雷唤起蛰中潜，东西惟命夫何嫌。\n诸么争令出门下，意岂专为一日雅。\n君姿秀整气清遒，露华凝晓月澄秋。\n胸中武库森戈矛，笔下倒泻三峡流。\n甘泉持橐侍凝旒，青氊旧物唾手收。\n幡然正应侧席求，东行西行宁久留。\n祖帐驰华轩，嗟余守环堵。\n赠言古有证，临分敢无语。\n纷纷曳紫腰黄金，俨然望之真天人。\n万世在其后，念之徒酸辛。\n富贵诚可乐，名义吁可畏。\n此意傥无忘，鴈来频寄字。",
        "dynasty": "宋",
        "collection_info": null
    },
    {
        "title": "观瀑布图",
        "author": "刘宰",
        "content": "仰观山糢糊，俯视山历历。\n见卑不见高，此恨通今昔。\n观者笑且言，画手非用力。\n安知画工心独苦，世上悠悠几人识。\n君看白练飞，杳不见来迹。\n疑从九霄中，直下恣喷激。\n六月天无风，大暑铄金石。\n此景独清凉，飞雪洒石壁。\n此岂银河翻，余派堕空碧。\n抑岂龙门决，洪波注八极。\n方知画者心，不止存目击。\n山上更有山，去天不盈尺。\n丹崖与翠巘，羣仙所游息。\n烟云不可到，日星在几席。\n甘露被草木，醴泉出岩隙。\n流落人间者，万派祇余沥。\n知画岂予能，因画重悽恻。\n圣贤言外意，未可纸上得。\n所以说诗者，要在以意逆。\n安得画外观山人，共向书中探端的。",
        "dynasty": "宋",
        "collection_info": null
    },
    {
        "title": "赠芮医",
        "author": "刘宰",
        "content": "乳母夜深纫故衣，针堕儿侧姥不知。\n儿肤受针口啼哭，展转无眠针入肉。\n明日啼声甚夜来，问儿疾苦谁能猜。\n拊摩忽到伤针处，儿啼欲绝姥方悟。\n医师睨视了无策，邻母惊嗟悉来覩。\n羣儿窃听闻，肩竦毛髮竖。\n芮生昻然来，自言医此屡。\n探怀出良药，布指揣针路。\n斯须颖脱出，肌理自如故。\n嗟哉此神术，小试辄如许。\n我闻在昔陈留市，刀镊工中人避世。\n至今山谷后山诗，明月夜光光照地。\n又闻宋人有药手不龟，世世澼絖无赢赀。\n客得其方说吴主，大败越师因胙土。\n方今北境犹多虞，万金良药时所须，汝胡不往此踟蹰。\n芮生莞尔笑，倖利吾所诮。\n喟彼陈留翁，异世或同调。",
        "dynasty": "宋",
        "collection_info": null
    },
    {
        "title": "天马歌书刘漕子淮海秋思诗藁后",
        "author": "刘宰",
        "content": "贰师城空渥洼涸，百年徒费秦川榷。\n眼明见此玉花骢，画工如山笔难貌。\n朔风号，朔雪舞，交河水冰连后土。\n一声嘶入玉门关，掣断阴云日当午。\n超八骏，友六龙。\n天人一笑和鸾雍，驽骀百万那能从。",
        "dynasty": "宋",
        "collection_info": null
    },
    {
        "title": "赛龙谣寄陈倅校书兼呈黄堂",
        "author": "刘宰",
        "content": "重光协洽之岁夏四月，朱方不雨川源竭。\n田家汲井灌新秧，绠短瓶羸汗流血。\n太守忧民一念深，欲决银河起伏阴。\n弥月驱驰徧羣祀，云捲碧霄呈象纬。\n闻说南洲有蛰龙，百年水旱资神功。\n民言直彻九天上，丝纶屡下恩光重。\n来往瞻言三百里，别乘亲行古无此。\n洁蠲牢醴荐芬馨，愿借英灵一瓢水。\n瓢水英灵亦何在，精诚自与神明会。\n炎官叱驭正当空，丰隆已驾随飞盖。\n归轩暮扣古城闉，霈泽朝均千里外。\n秧田得雨变青青，麦田流水迷沟塍。\n击壤欢呼纷老稚，惭愧今年又丰岁。\n典衣沽酒赛神龙，一饱权舆神所赐。\n神龙肸蠁意已传，似言此赐非予专。\n一瓢汲水能回天，多谢紫府瀛洲仙。\n瀛洲仙人笑挥手，龙不言功我何有。\n祗今千骑拥朱轮，即是商家大旱作霖人。",
        "dynasty": "宋",
        "collection_info": null
    },
    {
        "title": "再韵谢和章  其一",
        "author": "刘宰",
        "content": "万竈连营横塞月，委输不继官仓竭。\n寇攘虽息尚游魂，胡虏已衰闻蹀血。\n赭衣开河深復深，青青蔓草生河阴。\n岁旱民饥神乏祀，故老言言征谶纬。\n使君事业今夔龙，十年准拟调元功。\n铜虎分符又南国，北来更阅千山重。\n同寮有客居同里，忧国同心无彼此。\n既知东海之妇可致旱，又知疏勒井泉能涌水。\n释囚祇有圜扉在，蠲租可但宽期会。\n日照斋盂食不荤，雨湿朝衣车却盖。\n已罄祈禳徧国中，更遣缇车来郭外。\n荒祠虫篆上丹青，平原龟兆坼田塍。\n拜手殷勤祝田穉，活国生民系兹岁。\n再宿为期神效灵，三日为霖民拜赐。\n长淮转漕速邮传，此赐岂独吾邦专。\n雨余亟欲披青天，那得驾鹤扬州仙。\n精意回天翻覆手，赫赫阳光均九有。\n但得两君便携手，齐上紫清扶日轮。\n阖闢阴阳端有道，不妨风月属閒人。",
        "dynasty": "宋",
        "collection_info": null
    },
    {
        "title": "再韵谢和章  其二",
        "author": "刘宰",
        "content": "公诗沧海生明月，草木光辉涯不竭。\n仆如拙匠运斧斤，颜汗淋漓指流血。\n心知短绠难汲深，拱把之木无繁阴。\n风雅堕地几千祀，牢落荒林鸣络纬。\n眼明纸上走虬龙，古锦囊中新奏功。\n搜奇往往魑魅泣，穷高不碍天门重。\n鹏飞羊角三万里，笔势翩翩有如此。\n渠侬辟易虎负嵎，公独从容禹行水。\n端由万卷胸中在，左右寻源无不会。\n诗坛独上四无人，乌兔驱车天倚盖。\n曹刘沈谢不支吾，阴何间隔孙山外。\n池塘不梦春草青，愚生已分老田塍。\n县榻空烦礼徐穉，一笑相逢俄隔岁。\n不辞入府异庞公，祇恐言诗非木赐。\n朝来好语日边传，大惠宁许一州专。\n诏书络绎催朝天，紫薇帝庭领列仙。\n钓船已入酒圣手，清风一枕无何有。\n遮留当道拥车轮，尚能唤起随邦人。",
        "dynasty": "宋",
        "collection_info": null
    },
    {
        "title": "和陈倅田妇刈麦韵因解嘲",
        "author": "刘宰",
        "content": "君不见山东健妇把犂耕，子美为赋兵车行。\n我尝一读三叹息，尚想青天闻哭声。\n又不见峡女生涯在两脚，鬓髮飘萧不堪掠。\n我尝三復负薪篇，亦是子美夔州作。\n山东征战苦未平，峡女家贫无斗升。\n吾邦之俗异于是，赋调不苛闾里宁。\n八月诗人歌载绩，余暇不如同力穑。\n况復樵枯良易易，自昔民生在勤力。\n通守于民情最亲，劳农不惮行侵晨。\n他日席前须记取，要使深宫识苦辛。",
        "dynasty": "宋",
        "collection_info": null
    },
    {
        "title": "运河行",
        "author": "刘宰",
        "content": "运河岸，丁夫荷锸声缭乱。\n红莲幕府谁献言，运河泄水由函管。\n函管掘开须到底，运材归府供薪爨。\n庶几一坏不可復，民田虽槁河长满。\n民田为私河则公，献言幕府宁非忠。\n我闻此言为民说，急趋上令毋中辍。\n小民再拜为我言，函管由来几百年。\n大者用钱且十万，小者半此工非坚。\n厥初铢积费民力，厥后世世期相传。\n岂但旱时须灌溉，亦忧久潦水伤田。\n向来久旱河流绝，放水练湖忧水洩。\n州家有令塞函管，函管虽存谁復决。\n小须雨泽又流通，函管犹存不费工。\n只今掘尽谁敢计，但恐民田从此废。\n丰年余水注江湖，涓滴不为农亩利。\n有时骤雨浸民田，水不通流禾尽弃。\n况今农务正纷纭，高田须灌草须耘。\n尽驱丁壮折函管，更运木石归城闉。\n吕城一百二十里，不知被扰凡几人。\n太守仁民古无比，凝香阁下宁闻此。\n愿传新令到民间，函管须塞不须毁。\n已填函管无尾闾，大舶通行水有余。\n函管不毁民欢娱，异时潴泻无妨渠。\n忆昔采诗周太史，不间小夫并贱隶。\n试裒俚语扣黄堂，鈇钺有诛宁敢避。",
        "dynasty": "宋",
        "collection_info": null
    },
    {
        "title": "忆昨行寄呈刘法曹",
        "author": "刘宰",
        "content": "忆昨太守宣城陈，人物风流法从臣。\n太息官仓取无艺，要与邑民图久计。\n总将一石计其赢，三斗八升为定制。\n厥初号令如雷霆，奉行谁敢圭撮增。\n愚民不解深长虑，竞喜当时斗斛平。\n新守迎来旧守去，号令虽严谁復顾。\n斛面坡陀斗面高，三斗八升作常赋。\n后来主簿辛君机，太学声名盛一时。\n朅来意与上官合，委向仓中司出纳。\n筹算亲临绝蔽欺，户庭凛凛无喧杂。\n愚民乍喜见明官，槩量宁论加勺合。\n上供送使有成数，羡余到底归州府。\n明年按籍取之民，三斗八升更增五。\n往者不可谏，来者图之犹未晚。\n只今太守龚黄比，千里痒疴如切己。\n公事勤劳绝燕私，私钱大半供公使。\n选官受秋输，而得法曹贤。\n除弊几十九，积羡踰三千。\n三千宁足州家用，祇恐从今还作俑。\n明年四斗三升之上更增科，三十六都之人将奈何。",
        "dynasty": "宋",
        "collection_info": null
    },
    {
        "title": "杀虎行谢宜兴赵大夫惠虎皮虎腊虎睛",
        "author": "刘宰",
        "content": "君不见阳羡周将军，射杀南山白额虎，千古万古声流闻。\n又不见宜兴赵大夫，南山三十有六虎，令行杀取无復余。\n一虎昔何少，三十六虎今何多。\n虎多人不患，所患政之苛。\n苛政灭人门，猛虎戕人命。\n择祸莫若轻，泰山之人论已定。\n大夫性高明，下令走风雨。\n所知在田里，了不见台府。\n既令民免政之虎，又与民除虎之苦，四境之民歌且舞。\n或云杀虎太伤和，胡不令渠自渡河。\n我闻此言笑且呵，大夫忧民忧，岂必限吾土。\n不然邻国以为壑，信也白圭愈于禹。\n古阳羡，今宜兴。\n大夫邑之主，将军邑之民。\n主宾多寡事不同，千古万古同清芬。",
        "dynasty": "宋",
        "collection_info": null
    },
    {
        "title": "过司徒墓",
        "author": "刘宰",
        "content": "司徒墓，荒冢纍纍不知数。\n草中翁仲无復存，垄上牛羊自来去。\n想见当时百万松，佳城在处鬰葱葱。\n车马时来卿相子，钟鱼声出梵王宫。\n年深事远无留蹟，只与耕夫资垦闢。\n万古同成一窖尘，官爵高卑谁汝识。",
        "dynasty": "宋",
        "collection_info": null
    },
    {
        "title": "用前五字韵趣刘圣与建第",
        "author": "刘宰",
        "content": "君不见茅屋下，四壁床敷窄。\n又不见朱门中，金碧锁空宅。\n宅成更欲致良材，水浮陆走空山泽。\n茅屋区区诚已疎，朱门汲汲彼何迫。\n劝君勿学伏波老，自诡裹尸须马革。\n又勿学金谷人，绮窗阿阁绵阡陌。\n但令庭宇洁，颇与尘嚣隔。\n市声不至乱琴书，厨烟可免衝咽哑。\n庶几家人安，亦使我心获。\n吾宗开敏姿，富有济时策。\n栋宇着易象，义不假探索。\n况闻玉堂直，视草须元白。\n所期不日成，毋使中道画。\n庶奉紫芝泥，即刷青云翮。",
        "dynasty": "宋",
        "collection_info": null
    },
    {
        "title": "寄刑台范黄中",
        "author": "刘宰",
        "content": "秋气清，秋风高。\n想见刑台旧居士，巾车独往恣游遨。\n偃仰戴公庐，逍遥焦公居。\n想前辈之风流，悲末俗之崎岖。\n白眼睨视，抵掌嘻吁。\n酌之以漫塘之酒，侑之以漫塘之藕。\n酒之味醇而不漓，藕之性洁而不污以泥。\n于以介眉寿，于以明素守。\n对此长歌，其乐如何。\n相望虽隔于秋水，明月幸同于千里。",
        "dynasty": "宋",
        "collection_info": null
    },
    {
        "title": "跋赵宪唐率更千字文蹟",
        "author": "刘宰",
        "content": "草非草，真非真。\n柳之骨，颜之筋，欧张瘦硬可通神。\n众体备，兼众美。\n莫臻兴嗣书，无首亦无尾。\n当年好事人，各欲徇所嗜。\n割截同至宝，得中固为喜。\n莫将俗眼看，墨脱字已漫。\n当年宝匣中，什袭几岁寒。\n祇今烟云披，星斗尚阑干。\n麟角凤觜毋轻弃，煎胶续弦端有冀。\n君不见四窗宝此不宝他，固应落笔惊风雨，走龙蛇。",
        "dynasty": "宋",
        "collection_info": null
    },
    {
        "title": "真西山赞",
        "author": "刘宰",
        "content": "中国相司马，和气满华夏。\n惜哉民始苏，身已要人扶。",
        "dynasty": "宋",
        "collection_info": null
    },
    {
        "title": "宴金坛邑官致语口号",
        "author": "刘宰",
        "content": "百里儿童沸诵声，湖山堂上集群英。\n德星欲应今宵瑞，霖雨先开昨夜晴。\n正是壶中银漏永，不妨坐上玉山倾。\n明年此会君知否，冠佩蝉联拱圣明。",
        "dynasty": "宋",
        "collection_info": null
    },
    {
        "title": "挽齐斋倪尚书",
        "author": "刘宰",
        "content": "南山有孤松，屹立几寻丈。\n雪根雨露滋，藤萝巧相傍。\n高柯撑青空，落落不可上。\n辽东白鹤归，城郭固无恙。\n饥乌拾余粒，巢燕倚飞幌。\n芝田杳何许，鼓翮超蓬阆。\n尚书千载人，余子岂辈行。\n方时鄙俗学，制行多矫亢。\n我独道其常，曰彼非至当。\n世事有翻覆，阴阳日消长。\n谁其倡攻僞，欲使尽一网。\n我独持其平，要辨直与枉。\n前瞻岂尚同，后顾亦非党。\n介然两不合，兰佩拂千嶂。\n惟皇思建极，正直首延访。\n几趋銮禁直，屡侍金华讲。\n三黜柳士师，一念齐得丧。\n岁晚復来归，旧德世所仰。\n文昌岂不贵，台星连两掌。\n贞元朝士少，正始遗风荡。\n淹留感时事，去去得初尚。\n湖光浮醆斚，岩花开步障。\n意行无物累，静寄绝尘想。\n寥寥香山翁，胜处畧相仿。\n虽临大化尽，不改葵藿向。\n遗奏手自书，治忽犹指掌。\n内欲八柄专，外欲四聪广。\n国本欲先定，以繫四海望。\n国势欲自强，不受夷虏诳。\n于今一开卷，星斗照穹壤。\n奄奄气将微，耿耿神愈王。\n更为一夕留，泰然须昧爽。\n庶几华封祝，不使臣子旷。\n从容有如此，此岂智力强。\n平生刚大气，胸次妙冲养。\n我生不及门，知敬如达巷。\n九京不可作，千古恨悢悢。",
        "dynasty": "宋",
        "collection_info": null
    },
    {
        "title": "挽叶水心侍郎三首  其一",
        "author": "刘宰",
        "content": "北学源流远，南来岁月迁。\n羣心知未昧，诸老屹相连。\n百岁同归尽，斯文要有传。\n宵长残月堕，遗恨渺山川。",
        "dynasty": "宋",
        "collection_info": null
    },
    {
        "title": "挽叶水心侍郎三首  其二",
        "author": "刘宰",
        "content": "嘉会欣千载，偏安隘一方。\n言言本周孔，草草笑隋唐。\n禁路无停辙，江流有巨防。\n空余遗藁在，万古日争光。",
        "dynasty": "宋",
        "collection_info": null
    },
    {
        "title": "挽叶水心侍郎三首  其三",
        "author": "刘宰",
        "content": "忆袖祢衡刺，尝登元礼门。\n相忘如旧识，一笑等春温。\n东望山川远，西归岁月奔。\n遥怜人筑室，烟锁暮江昏。",
        "dynasty": "宋",
        "collection_info": null
    },
    {
        "title": "挽袁洁斋侍郎三首  其一",
        "author": "刘宰",
        "content": "国脉关吾道，邦基倚荩臣。\n忠言炳蓍蔡，劲节挺松筠。\n岁晏名逾重，山颓蹟遽陈。\n光明如皦日，千载自常新。",
        "dynasty": "宋",
        "collection_info": null
    },
    {
        "title": "挽袁洁斋侍郎三首  其二",
        "author": "刘宰",
        "content": "成己宁遗物，存心不外天。\n典刑高一代，源派续诸贤。\n实理元无妄，斯文更有传。\n泽流江汉远，奎壁映魁躔。",
        "dynasty": "宋",
        "collection_info": null
    },
    {
        "title": "挽袁洁斋侍郎三首  其三",
        "author": "刘宰",
        "content": "讲学元无倦，翻书老更勤。\n能令神气王，直到死生分。\n玉折经纶具，星垂翰墨勋。\n凄其知己地，洒泪湿寒云。",
        "dynasty": "宋",
        "collection_info": null
    },
    {
        "title": "挽汤参议三首  其一",
        "author": "刘宰",
        "content": "再协三刀梦，终孤五马迎。\n行藏一委分，喜愠两忘情。\n议幕临边琐，筹帷頼老成。\n伤心江汉水，东下送铭旌。",
        "dynasty": "宋",
        "collection_info": null
    },
    {
        "title": "挽汤参议三首  其二",
        "author": "刘宰",
        "content": "徇义千钧重，论财一羽轻。\n大伦元有序，世禄我持平。\n外庑家如寄，东皋产半倾。\n谋生有如此，垂世祇清名。",
        "dynasty": "宋",
        "collection_info": null
    },
    {
        "title": "挽汤参议三首  其三",
        "author": "刘宰",
        "content": "妇党君推重，乡评我弃余。\n共嗟身计拙，直与世缘疎。\n种竹沿修陇，栽花傍小渠。\n南园重回首，浓绿上畦蔬。",
        "dynasty": "宋",
        "collection_info": null
    },
    {
        "title": "挽贺运管二首  其一",
        "author": "刘宰",
        "content": "赫赫儒宗裔，堂堂公相家。\n清规凛冰雪，荐墨烂云霞。\n未协生桑梦，俄兴逝水嗟。\n遥怜遗爱在，月澹弋溪花。",
        "dynasty": "宋",
        "collection_info": null
    },
    {
        "title": "挽贺运管二首  其二",
        "author": "刘宰",
        "content": "妄拟絃歌乐，欣逢簿领贤。\n高明固天分，清白自家传。\n云望同凄切，星奔认后先。\n孤城重回首，愁锁暮江烟。",
        "dynasty": "宋",
        "collection_info": null
    },
    {
        "title": "挽通倅刘由正二首  其一",
        "author": "刘宰",
        "content": "质粹言无玷，官清政有方。\n能令邦国活，可但海沂康。\n别乘归何早，闲堂乐未央。\n伤心濑阳路，月澹水茫茫。",
        "dynasty": "宋",
        "collection_info": null
    },
    {
        "title": "挽通倅刘由正二首  其二",
        "author": "刘宰",
        "content": "论姓君先薛，谈经我愧匡。\n同登太常第，更接郑公乡。\n别恨惊三纪，还书欠几行。\n犹余清夜梦，载月渡沧浪。",
        "dynasty": "宋",
        "collection_info": null
    },
    {
        "title": "挽赵知宗三首  其一",
        "author": "刘宰",
        "content": "孝庙垂衣日，宗工补衮时。\n治推三辅最，名熟九重知。\n紫禁涂非远，琳宫志自颐。\n眼看庭下玉，持橐侍丹墀。",
        "dynasty": "宋",
        "collection_info": null
    },
    {
        "title": "挽赵知宗三首  其二",
        "author": "刘宰",
        "content": "就养京华去，声驰日月旁。\n芝封三锡命，桂籍再传芳。\n簜节光华远，归轩锦绣香。\n高閒尘不染，隠几到羲皇。",
        "dynasty": "宋",
        "collection_info": null
    },
    {
        "title": "挽赵知宗三首  其三",
        "author": "刘宰",
        "content": "寓里身重到，孱生谒屡通。\n俭钦行己素，健识养生功。\n归旆庐山远，清尊洛下同。\n遥怜猿鹤恨，蕙帐失仙翁。",
        "dynasty": "宋",
        "collection_info": null
    },
    {
        "title": "挽赵和仲侍郎三首  其一",
        "author": "刘宰",
        "content": "四载行都尹，当朝第一人。\n中和宣上德，乐易本天真。\n论譔疏新宠，论思徯旧臣。\n履声勤帝想，竟阻上星辰。",
        "dynasty": "宋",
        "collection_info": null
    },
    {
        "title": "挽赵和仲侍郎三首  其二",
        "author": "刘宰",
        "content": "珍馆莱衣侍，佳城孟母邻。\n去来哀乐异，孝爱死生均。\n宠渥昭宸翰，丰功勒翠珉。\n白莲原上路，指日万家春。",
        "dynasty": "宋",
        "collection_info": null
    },
    {
        "title": "挽赵和仲侍郎三首  其三",
        "author": "刘宰",
        "content": "蚤愧斐然作，频劳掩鼻书。\n升沉嗟契阔，问讯辱勤渠。\n乡县荣归锦，侯门得曳裾。\n伤心鸾鹤御，竟不反匡庐。",
        "dynasty": "宋",
        "collection_info": null
    },
    {
        "title": "代挽前人二首  其一",
        "author": "刘宰",
        "content": "世德隆周翰，通才压汉儒。\n花城颂遗爱，榆塞踵成模。\n浩穰须君重，论思协帝谟。\n匡庐游不及，寒月淡平芜。",
        "dynasty": "宋",
        "collection_info": null
    },
    {
        "title": "代挽前人二首  其二",
        "author": "刘宰",
        "content": "反匶踰千里，平生念母慈。\n烟霞连杰观，星斗下平池。\n地胜呈金像，神思伏宝龟。\n庭前双玉树，昌大可前知。",
        "dynasty": "宋",
        "collection_info": null
    },
    {
        "title": "挽湘潭赵知县二首  其一",
        "author": "刘宰",
        "content": "列将朱横带，参军绿染袍。\n崇卑知异位，取舍见吾曹。\n抚字功深着，归休道更高。\n昆山埋玉去，春浪送行篙。",
        "dynasty": "宋",
        "collection_info": null
    },
    {
        "title": "挽湘潭赵知县二首  其二",
        "author": "刘宰",
        "content": "念昔先君子，穷阎接寓居。\n几年鶑出谷，千里鴈传书。\n执友嗟谁在，孤生愧久疎。\n临风两行泪，可但等乡闾。",
        "dynasty": "宋",
        "collection_info": null
    },
    {
        "title": "挽诸葛宣义二首  其一",
        "author": "刘宰",
        "content": "世积乡闾望，公兼德齿尊。\n谨身忘岁晚，接物等春温。\n乐事人难比，余功盗自奔。\n平生可无憾，一札疏明恩。",
        "dynasty": "宋",
        "collection_info": null
    },
    {
        "title": "挽诸葛宣义二首  其二",
        "author": "刘宰",
        "content": "兰阶初擢秀，棣萼亦联芳。\n幻化应难料，悲懽独两忘。\n达生知有道，养性更传方。\n一笑乘云去，谁知本不亡。",
        "dynasty": "宋",
        "collection_info": null
    },
    {
        "title": "挽江宁丁尉二首  其一",
        "author": "刘宰",
        "content": "蚤以才充赋，终焉学入官。\n登名先杜牧，择地得长干。\n南部威方振，横山寇即安。\n仙游定何许，烟锁暮江寒。",
        "dynasty": "宋",
        "collection_info": null
    },
    {
        "title": "挽江宁丁尉二首  其二",
        "author": "刘宰",
        "content": "进秩膺丹诏，论功更紫枢。\n九霄飞鹗奏，万里入鹏图。\n竟负丁年志，端符巳岁呼。\n向来延客处，落日澹平芜。",
        "dynasty": "宋",
        "collection_info": null
    },
    {
        "title": "挽丁嘉正",
        "author": "刘宰",
        "content": "里选居前列，胪传冠一科。\n一官期远大，十载叹蹉跎。\n仅喜瓜时及，俄惊薤露歌。\n天高不可问，吾道竟如何。",
        "dynasty": "宋",
        "collection_info": null
    },
    {
        "title": "挽庄佥判",
        "author": "刘宰",
        "content": "宦路推才美，乡邦敬老成。\n花封勤致理，莲幕仰持平。\n弭棹惊归梦，支筇话别情。\n蒲轮乖往事，一恸闭佳城。",
        "dynasty": "宋",
        "collection_info": null
    },
    {
        "title": "挽汤贡士三首  其一",
        "author": "刘宰",
        "content": "鴈塔平生志，鸡窗万卷书。\n年虽踰六秩，勤不废三余。\n仅喜名天府，空传赋子虚。\n盈亏天有定，我欲问何如。",
        "dynasty": "宋",
        "collection_info": null
    },
    {
        "title": "挽汤贡士三首  其二",
        "author": "刘宰",
        "content": "谩足百金产，难忘九族贫。\n粢盛肃先祀，币帛荐佳宾。\n月耿三秋夜，风回九陌春。\n亲朋一樽酒，无復见斯人。",
        "dynasty": "宋",
        "collection_info": null
    },
    {
        "title": "挽汤贡士三首  其三",
        "author": "刘宰",
        "content": "念昔先君子，论文到白头。\n对床同夜话，散策逐春游。\n人物今何许，湖山空復秋。\n伤心珥陵月，依旧照行舟。",
        "dynasty": "宋",
        "collection_info": null
    },
    {
        "title": "挽考亭陈居士二首  其一",
        "author": "刘宰",
        "content": "八十人稀有，君年又过之。\n康强由学力，孝友自天资。\n瑞世芝三秀，承家桂一枝。\n万山围陇首，昌大看他时。",
        "dynasty": "宋",
        "collection_info": null
    },
    {
        "title": "挽考亭陈居士二首  其二",
        "author": "刘宰",
        "content": "旧数同门友，尤推令子贤。\n登堂愧予晚，爱客莫君先。\n瘦马青山外，孤帆落照边。\n风流无復见，执绋涕潸然。",
        "dynasty": "宋",
        "collection_info": null
    },
    {
        "title": "挽刘季文",
        "author": "刘宰",
        "content": "断岸扁舟去，中林好事家。\n扣门无倦色，安土足生涯。\n国宠期金紫，家声振玉砂。\n如何年不百，泣泪湿飞花。",
        "dynasty": "宋",
        "collection_info": null
    },
    {
        "title": "挽陈德亨",
        "author": "刘宰",
        "content": "宅枕烟波胜，人钟风露清。\n蟾宫孤壮志，蜕室悟浮生。\n月下扁舟去，花边短策横。\n锦囊遗藁在，端可振家声。",
        "dynasty": "宋",
        "collection_info": null
    },
    {
        "title": "挽王元佐",
        "author": "刘宰",
        "content": "先子同年友，乡闾后进师。\n生涯书遶案，乐事酒盈巵。\n壁倚扶衰杖，窗留遣兴诗。\n人焉在何许，丹旐出疎篱。",
        "dynasty": "宋",
        "collection_info": null
    },
    {
        "title": "挽孙府君二首  其一",
        "author": "刘宰",
        "content": "积累承三世，清修自一家。\n穷通渠已定，悃愊我无华。\n秋野禾生穗，春园果着花。\n平生行乐处，未必愧烟霞。",
        "dynasty": "宋",
        "collection_info": null
    },
    {
        "title": "挽孙府君二首  其二",
        "author": "刘宰",
        "content": "鴈序均同气，鸰原见此情。\n数椽忘尔汝，一饱共孤惸。\n绿绶方娱侍，黄粱已梦惊。\n无人知倚伏，风树惨佳城。",
        "dynasty": "宋",
        "collection_info": null
    },
    {
        "title": "挽雷处士",
        "author": "刘宰",
        "content": "别驾推前辈，当家得后昆。\n零丁问防墓，高大復于门。\n达观吾忘我，儒风子又孙。\n闾阎耆旧尽，能復典刑存。",
        "dynasty": "宋",
        "collection_info": null
    },
    {
        "title": "挽萧令君某氏孺人",
        "author": "刘宰",
        "content": "慷慨成夫志，勤拳教子功。\n母仪当世则，妇道古人风。\n象服宜偕老，鱼轩忽驭空。\n惟余千字碣，光照夜台中。",
        "dynasty": "宋",
        "collection_info": null
    },
    {
        "title": "挽赵子野母梁氏太夫人",
        "author": "刘宰",
        "content": "元佑名家几在亡，夫人懿德足传芳。\n事夫生死终无负，教子艰辛昔备尝。\n八秩燕颐天予寿，十行鸾诰月争光。\n穹窿原上春风起，无復潘舆驻夕阳。",
        "dynasty": "宋",
        "collection_info": null
    },
    {
        "title": "挽杨仓赵氏宜人",
        "author": "刘宰",
        "content": "赫奕金枝旧，光华玉节新。\n鱼轩方税驾，鹤驭已离尘。\n百岁虽遗恨，双珠自可人。\n通家思往事，老泪一沾巾。",
        "dynasty": "宋",
        "collection_info": null
    },
    {
        "title": "挽徐夫人",
        "author": "刘宰",
        "content": "奕世居公辅，齐眉肃妇仪。\n鱼轩中岁乐，鸾镜暮年悲。\n象笏子方贵，韦编孙有师。\n悬知五花诰，不负蓼莪诗。",
        "dynasty": "宋",
        "collection_info": null
    },
    {
        "title": "挽范氏孺人二首  其一",
        "author": "刘宰",
        "content": "兰砌秋风早，莱衣晚岁孤。\n天乎轸劬瘁，季也足欢娱。\n得算几中寿，生孙竞远图。\n平生忧喜事，落日澹平芜。",
        "dynasty": "宋",
        "collection_info": null
    },
    {
        "title": "挽范氏孺人二首  其二",
        "author": "刘宰",
        "content": "侍见嗟亲健，论姻动母怀。\n殷勤留北棹，饤饾出东斋。\n回首流年速，升堂往事乖。\n遣车门外去，老泪堕宾阶。",
        "dynasty": "宋",
        "collection_info": null
    },
    {
        "title": "挽潘校尉",
        "author": "刘宰",
        "content": "一经知教子，三釜拟荣亲。\n风树存亡恨，迷茫北渚津。",
        "dynasty": "宋",
        "collection_info": null
    },
    {
        "title": "代梁总挽郑舜举侍郎四首  其一",
        "author": "刘宰",
        "content": "几度除书下紫宸，从容千骑拥朱轮。\n圣朝若第循良课，公是当时第一人。",
        "dynasty": "宋",
        "collection_info": null
    },
    {
        "title": "代梁总挽郑舜举侍郎四首  其二",
        "author": "刘宰",
        "content": "九重虚己竚论思，千载风云彼一时。\n贝锦谁为当日事，角招空赋昔人诗。",
        "dynasty": "宋",
        "collection_info": null
    },
    {
        "title": "代梁总挽郑舜举侍郎四首  其三",
        "author": "刘宰",
        "content": "由来乐事在田园，归路无人早着鞭。\n见一堂中谁是伴，亭亭修竹锁苍烟。",
        "dynasty": "宋",
        "collection_info": null
    },
    {
        "title": "代梁总挽郑舜举侍郎四首  其四",
        "author": "刘宰",
        "content": "慷慨论交酒一钟，别来木末几西风。\n归欤拟趁鸡豚社，太息无因见此公。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其一",
        "author": "刘宰",
        "content": "先帝龙飞第一春，银袍鹄立对严宸。\n当时旧侣能多少，又向风前哭此人。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其二",
        "author": "刘宰",
        "content": "妙年意气已横秋，不为身谋为国谋。\n斥去佞臣谈笑裏，英名高压汉朱浮。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其三",
        "author": "刘宰",
        "content": "开边为计苦匆匆，淮水东流战血红。\n军令一申人百勇，议郎当日佐元戎。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其四",
        "author": "刘宰",
        "content": "再向江淮把一麾，民情可但不能欺。\n来时叔度嗟何暮，去日何公苦见思。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其五",
        "author": "刘宰",
        "content": "牢盆利散海隅空，一念焦劳轸圣衷。\n万井春回和气满，皇华玉节到淮东。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其六",
        "author": "刘宰",
        "content": "惨澹胡沙草木腥，长淮坐断倚贤城。\n策勋归去犹遗憾，未挽天河洗甲兵。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其七",
        "author": "刘宰",
        "content": "残胡失驭走群雄，人物争归掌握中。\n河洛祇今修旧贡，凌烟端合首羣公。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其八",
        "author": "刘宰",
        "content": "持橐无由侍玉皇，含香仅长汉诸郎。\n丰碑不用书成绩，自有司勋纪太常。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其九",
        "author": "刘宰",
        "content": "南徐开府未旬时，一扫烦苛布惠慈。\n孺子竟孤悬榻望，伯牙空有绝絃悲。",
        "dynasty": "宋",
        "collection_info": null
    },
    {
        "title": "挽京口使君丰郎中十首  其一○",
        "author": "刘宰",
        "content": "问讯时来野叟家，细书整整復斜斜。\n江湖老矣何人记，泪逐西风染钓车。",
        "dynasty": "宋",
        "collection_info": null
    },
    {
        "title": "挽葛签判二首  其一",
        "author": "刘宰",
        "content": "先帝龙飞第一春，霜袍济济对严宸。\n祇今旧侣能多少，又对西风哭此人。",
        "dynasty": "宋",
        "collection_info": null
    },
    {
        "title": "挽葛签判二首  其二",
        "author": "刘宰",
        "content": "少长相望十五年，君鬚未白我华颠。\n拟求勾漏还丹术，忍赋山阳怀旧篇。",
        "dynasty": "宋",
        "collection_info": null
    },
    {
        "title": "挽恭靖司法兄九首  其一",
        "author": "刘宰",
        "content": "雪压茅茨半欲倾，夜阑犹听读书声。\n苍苔翠竹迷遗址，尚想寒窗对短檠。",
        "dynasty": "宋",
        "collection_info": null
    },
    {
        "title": "挽恭靖司法兄九首  其二",
        "author": "刘宰",
        "content": "日晏炊烟冷屋山，典书籴米奉慈颜。\n祇今童稚便安养，一饱谁知有许艰。",
        "dynasty": "宋",
        "collection_info": null
    },
    {
        "title": "挽恭靖司法兄九首  其三",
        "author": "刘宰",
        "content": "贤书五上动宸旒，鵰鹗横飞正得秋。\n老去刘蕡终不第，时来校尉几封侯。",
        "dynasty": "宋",
        "collection_info": null
    },
    {
        "title": "挽恭靖司法兄九首  其四",
        "author": "刘宰",
        "content": "词场士气久衰颓，得丧关心日九迴。\n但使圣朝闻鲠论，不妨夫子逊伦魁。",
        "dynasty": "宋",
        "collection_info": null
    },
    {
        "title": "挽恭靖司法兄九首  其五",
        "author": "刘宰",
        "content": "踏遍山崖与水边，要教皇泽下氓编。\n祇今桐汭民犹活，问讯南昌尉已仙。",
        "dynasty": "宋",
        "collection_info": null
    },
    {
        "title": "挽恭靖司法兄九首  其六",
        "author": "刘宰",
        "content": "羊胜公孙两者间，端人着脚固应难。\n法曹剩有梅花句，拂袖何妨载月还。",
        "dynasty": "宋",
        "collection_info": null
    },
    {
        "title": "挽恭靖司法兄九首  其七",
        "author": "刘宰",
        "content": "沉酣博塞两防微，男业诗书女治丝。\n遗训一编昭日月，宗门于此卜兴衰。",
        "dynasty": "宋",
        "collection_info": null
    },
    {
        "title": "挽恭靖司法兄九首  其八",
        "author": "刘宰",
        "content": "双剑齐飞下九渊，更惊白璧堕黄泉。\n世间何用知非福，独立斜阳意惘然。",
        "dynasty": "宋",
        "collection_info": null
    },
    {
        "title": "挽恭靖司法兄九首  其九",
        "author": "刘宰",
        "content": "论心海内几亲朋，岁晚相依祇弟兄。\n夜雨对床无復昔，春风回首独伤情。",
        "dynasty": "宋",
        "collection_info": null
    },
    {
        "title": "挽许马帅二首  其一",
        "author": "刘宰",
        "content": "万旅云屯独鼓行，将军誓死不求生。\n祇今淮浦耕桑满，胆落胡儿不敢争。",
        "dynasty": "宋",
        "collection_info": null
    },
    {
        "title": "挽许马帅二首  其二",
        "author": "刘宰",
        "content": "南归更拥碧油幢，指点羣儿受虏降。\n猛志不应同逝水，英名千古镇长江。",
        "dynasty": "宋",
        "collection_info": null
    },
    {
        "title": "悼里中百岁张翁",
        "author": "刘宰",
        "content": "铭旌一丈袅寒烟，泪逐西风洒道边。\n纵使后人能百岁，太平谁识靖康年。",
        "dynasty": "宋",
        "collection_info": null
    },
    {
        "title": "挽师虞卿三首  其一",
        "author": "刘宰",
        "content": "渊源师友邺侯门，赫奕家声汉相孙。\n冠带仅容游璧水，姓名竟不上慈恩。",
        "dynasty": "宋",
        "collection_info": null
    },
    {
        "title": "挽师虞卿三首  其二",
        "author": "刘宰",
        "content": "蚤岁谋生愧弟昆，一窗容膝眇干坤。\n田园岁晚非能事，祇有诗书遗子孙。",
        "dynasty": "宋",
        "collection_info": null
    },
    {
        "title": "挽师虞卿三首  其三",
        "author": "刘宰",
        "content": "年时床下拜庞公，鸡黍留连日正中。\n客子倦游归计速，伤心先友转头空。",
        "dynasty": "宋",
        "collection_info": null
    },
    {
        "title": "挽王德彰",
        "author": "刘宰",
        "content": "篮舆咿轧不辞贫，乌帽离披当幅巾。\n一剂冲和疗寒疾，乡间不復见斯人。",
        "dynasty": "宋",
        "collection_info": null
    },
    {
        "title": "挽钱承事",
        "author": "刘宰",
        "content": "药市能推此念诚，一言为重万金轻。\n特书会有河东柳，为记嘉名埒宋清。",
        "dynasty": "宋",
        "collection_info": null
    },
    {
        "title": "挽殷君二首  其一",
        "author": "刘宰",
        "content": "汗衣亭午亚红尘，中有池塘得句人。\n雅趣终难混尘俗，匆匆归卜太初邻。",
        "dynasty": "宋",
        "collection_info": null
    },
    {
        "title": "挽殷君二首  其二",
        "author": "刘宰",
        "content": "市人于利较毫釐，之子能权取与宜。\n此去穷阎风雨夜，几多愁坐忆年时。",
        "dynasty": "宋",
        "collection_info": null
    },
    {
        "title": "挽葛知录母二首  其一",
        "author": "刘宰",
        "content": "人间盛事古难并，结髮相看两寿宁。\n彤管忽成贤母传，紫霄独耀老人星。",
        "dynasty": "宋",
        "collection_info": null
    },
    {
        "title": "挽葛知录母二首  其二",
        "author": "刘宰",
        "content": "青袍绿髮映斑衣，幕府风流彼一时。\n云驭归欤可无憾，承家犹有宁馨儿。",
        "dynasty": "宋",
        "collection_info": null
    },
    {
        "title": "代挽赵工侍汤氏令人三首  其一",
        "author": "刘宰",
        "content": "传柑归遗惹天香，折桂重看膝上郎。\n贝叶经中空世念，菱花镜裏谢宫装。",
        "dynasty": "宋",
        "collection_info": null
    },
    {
        "title": "代挽赵工侍汤氏令人三首  其二",
        "author": "刘宰",
        "content": "西湖野树上林花，行乐谁知大尹家。\n帘幕垂垂人兀坐，金猊香散日西斜。",
        "dynasty": "宋",
        "collection_info": null
    },
    {
        "title": "代挽赵工侍汤氏令人三首  其三",
        "author": "刘宰",
        "content": "白莲塘下成新滟，绿柳堤边散密阴。\n精舍拂云松柏缭，死生何地不娱心。",
        "dynasty": "宋",
        "collection_info": null
    },
    {
        "title": "挽李闽帅母夫人三首  其一",
        "author": "刘宰",
        "content": "夫人天赋与神灵，初度祥光烛户庭。\n归去足知躔次在，九霄还要老人星。",
        "dynasty": "宋",
        "collection_info": null
    },
    {
        "title": "挽李闽帅母夫人三首  其二",
        "author": "刘宰",
        "content": "旌旗直指阵云开，文驷雕轩寿母来。\n万古欢呼和气荡，胡儿不战倒戈回。",
        "dynasty": "宋",
        "collection_info": null
    },
    {
        "title": "挽李闽帅母夫人三首  其三",
        "author": "刘宰",
        "content": "九十余龄地上仙，人间五福信兼全。\n可怜闽部思贤牧，犹恨夫人不百年。",
        "dynasty": "宋",
        "collection_info": null
    },
    {
        "title": "挽卫氏孺人",
        "author": "刘宰",
        "content": "两家济济秀孙枝，九秩巍巍享寿巵。\n厚福人间无处着，骖鸾一笑上瑶池。",
        "dynasty": "宋",
        "collection_info": null
    },
    {
        "title": "挽钱贤良",
        "author": "刘宰",
        "content": "奏篇重彻冕旒前，欲挽银河荡八埏。\n六计不为当世用，一编空受老人传。\n规恢汉祚天方启，问讯南昌尉已仙。\n遇合无人会成数，故山松柏惨寒烟。",
        "dynasty": "宋",
        "collection_info": null
    },
    {
        "title": "挽太平赵倅三首  其一",
        "author": "刘宰",
        "content": "大雅如公信不羣，书藏万卷笔如神。\n再从鹗表腾霄汉，直上龙门振羽鳞。\n莲幕今无居右客，花封旧有去思民。\n从来姑孰佳山水，可惜题舆失伟人。",
        "dynasty": "宋",
        "collection_info": null
    },
    {
        "title": "挽太平赵倅三首  其二",
        "author": "刘宰",
        "content": "薄俗纷纷不再淳，吁嗟公子独振振。\n从知为善身心乐，不惮分财手足亲。\n韦布几人勤礼遇，杯盘一笑见天真。\n苍苍谁谓浑无信，千里名驹已绝尘。",
        "dynasty": "宋",
        "collection_info": null
    },
    {
        "title": "挽太平赵倅三首  其三",
        "author": "刘宰",
        "content": "当年垂橐叩天阍，自笑唯余舌尚存。\n下榻勤君延孺子，加餐愧我异王孙。\n归欤益轸门阑旧，至止频承笑语温。\n一日佳城符吉兆，千年福地锁灵根。",
        "dynasty": "宋",
        "collection_info": null
    },
    {
        "title": "挽许通判二首  其一",
        "author": "刘宰",
        "content": "妙年故府接英游，盍上周行展壮猷。\n再命去天仍不远，此心于世澹无求。\n奏功仅许临岩邑，投老纔能贰大州。\n总为当时人物惜，于公行止一虚舟。",
        "dynasty": "宋",
        "collection_info": null
    },
    {
        "title": "挽许通判二首  其二",
        "author": "刘宰",
        "content": "问讯吾邦鹤髮翁，惟公遗爱百年中。\n轻刑竞喜椼杨脱，薄赋谁嗟杼轴空。\n远卜虽孤桐邑望，贞游还喜葛仙同。\n从今枌社添尸祝，一念遥应肸蠁通。",
        "dynasty": "宋",
        "collection_info": null
    },
    {
        "title": "挽陶宣义二首  其一",
        "author": "刘宰",
        "content": "历数阴功满巨编，皇天佑善信昭然。\n金闺密勿身通籍，云路连翩子着鞭。\n贝叶经中无别想，白莲社裏得真筌。\n忽惊薤露传新唱，愁锁松陵柳泽烟。",
        "dynasty": "宋",
        "collection_info": null
    },
    {
        "title": "挽陶宣义二首  其二",
        "author": "刘宰",
        "content": "季方当日缔华姻，曾款门阑列众宾。\n一别清台频换岁，重逢上苑正回春。\n白头自嘆形容改，青眼相看笑语真。\n回首不堪成永诀，西风吹泪堕衣巾。",
        "dynasty": "宋",
        "collection_info": null
    },
    {
        "title": "挽杨提举",
        "author": "刘宰",
        "content": "宝经堂上集儒绅，尚记囊书走下陈。\n学业如公本天得，笑谈于我最情亲。\n连床风雨寒窗夜，杯酒湖山上国春。\n坏壁无由见题字，旧游回首重伤神。",
        "dynasty": "宋",
        "collection_info": null
    },
    {
        "title": "挽知府赵开国",
        "author": "刘宰",
        "content": "青衫试据忆当年，倾盖欣逢令尹贤。\n一远朋从忘岁月，相思客路渺山川。\n政成郡国君何憾，病卧闾阎我自怜。\n误喜鴈来犹寄字，伤心鹤驾已腾天。",
        "dynasty": "宋",
        "collection_info": null
    },
    {
        "title": "挽陈运干",
        "author": "刘宰",
        "content": "三载毗陵旧长官，棠阴犹锁暮烟寒。\n红莲幕下筹方运，细柳营中食已宽。\n家近不妨同昼锦，才难正合整朝冠。\n如何又作堂堂去，只有新诗付不刊。",
        "dynasty": "宋",
        "collection_info": null
    },
    {
        "title": "挽戴主簿",
        "author": "刘宰",
        "content": "妙年笔势已飞扬，便合收功翰墨场。\n黄甲未容登上第，青衫聊用慰高堂。\n一同簿领棠犹在，三径归来菊未荒。\n下榻忍思畴昔事，送车空忆水云乡。",
        "dynasty": "宋",
        "collection_info": null
    },
    {
        "title": "挽姚政远",
        "author": "刘宰",
        "content": "尚记侨居忆故园，俄闻华屋耸榱椽。\n连樯大舶回前浦，皓齿清歌出广筵。\n得丧已齐身外物，安閒自乐性中天。\n岳庄原上归全处，手种松杉起绿烟。",
        "dynasty": "宋",
        "collection_info": null
    },
    {
        "title": "挽杨真州母夫人二首  其一",
        "author": "刘宰",
        "content": "江头千骑肃传呼，五马东来侍板舆。\n剩欲平反供母笑，不妨宽大奉君书。\n凝香堂上荣何限，戏綵图中画不如。\n底事乘鸾天上去，固教遗恨满乡闾。",
        "dynasty": "宋",
        "collection_info": null
    },
    {
        "title": "挽杨真州母夫人二首  其二",
        "author": "刘宰",
        "content": "祥烟霁日丽重闱，尚记升堂拜母时。\n楚楚宾朋环绮席，翩翩仙子奉瑶巵。\n五花天上疏恩宠，九秩人间仰寿祺。\n盛事只今难彷佛，送车千乘拥灵輀。",
        "dynasty": "宋",
        "collection_info": null
    },
    {
        "title": "挽桂山君王伯奇",
        "author": "刘宰",
        "content": "桂山山在天台上，秋风吹云列屏障。\n山中有客芙蓉裳，日日来看桂丛长。\n老我住在京江湄，光芒夜夜占少微。\n哀哉死者不可作，薤露忽更招隠词。",
        "dynasty": "宋",
        "collection_info": null
    },
    {
        "title": "周侯古祠",
        "author": "刘宰",
        "content": "庙宇巍峩对古坟，将军英气宛如存。\n当时改行除民害，历代封功沐宠恩。\n虎穴云埋山寂寞，蛟溪波冷月黄昏。\n我来吊古追行乐，驻马花前酹一樽。",
        "dynasty": "宋",
        "collection_info": null
    },
    {
        "title": "句",
        "author": "刘宰",
        "content": "选诗非选官，论诗非论人。",
        "dynasty": "宋",
        "collection_info": null
    },
    {
        "title": "贺太常黄少卿",
        "author": "吕声之",
        "content": "自从朝奏一封还，便整归装问故山。\n剩得清名千载重，何妨晚节十年閒。\n惯寻夜雪逵溪路，却谢春风汉殿班。\n国史旧编加简讨，春秋直笔任诗删。",
        "dynasty": "宋",
        "collection_info": null
    },
    {
        "title": "次新邑钱宰黄丞韵",
        "author": "吕声之",
        "content": "一邑何期获二贤，花开满县总翩翩。\n赋诗各出新机锦，裕国还饶内府钱。\n槐竹两行公事办，丝桐三弄政声传。\n作成和气农家好，多稼如云咏大田。",
        "dynasty": "宋",
        "collection_info": null
    },
    {
        "title": "过杜潭题曾祖庆源庵",
        "author": "吕声之",
        "content": "横江灏气欲欺裘，木落千林水露洲。\n偶为搜荒投陇亩，因而展省到松楸。\n神驹已应当年兆，祥笋还为后裔留。\n寄与老僧勤洒扫，庭前橘绿桂香浮。",
        "dynasty": "宋",
        "collection_info": null
    },
    {
        "title": "和张主簿喜雪",
        "author": "吕声之",
        "content": "夜读书窗未觉贫，朝看万瓦没鱼鳞。\n飘来灞岸春风絮，泻下瀛洲玉斛尘。\n笑我冗怀多俗事，羡君清思独凝神。\n遥怜夜月山阴道，还有扁舟乘兴人。",
        "dynasty": "宋",
        "collection_info": null
    },
    {
        "title": "题南岩寺",
        "author": "吕声之",
        "content": "谁把长竿钓巨鱼，至今蹲石倚空虚。\n蜂房爱向山崖结，鸟迹疑从海岛居。\n入座翠岚生昼寂，夹川红树照春余。\n任公此去三千载，为看芳碑一嘅吁。",
        "dynasty": "宋",
        "collection_info": null
    },
    {
        "title": "游石佛寺",
        "author": "吕声之",
        "content": "金吾不必问行由，此去逍遥物外游。\n半坞白云藏宿雾，一声横笛下归牛。\n喜瞻杰阁三生像，藐视丛林四海州。\n为写濯缨疎拙句，谁言墨迹至今留。",
        "dynasty": "宋",
        "collection_info": null
    },
    {
        "title": "题陈岩庵寄诸兄弟",
        "author": "吕声之",
        "content": "地接丹丘姥岭赊，山盘曲折状如蛇。\n每因过此瞻双陇，何必从旁置万家。\n孝弟本根时润泽，诗书种子日萌芽。\n到来岂但春秋祀，酌水何妨一献花。",
        "dynasty": "宋",
        "collection_info": null
    },
    {
        "title": "开禧丁卯重过龙门有怀方丈老子",
        "author": "吕声之",
        "content": "翠屋交空结夏阴，征鞍亭午喜登临。\n披开草棘千重路，洗出冰壶一片心。\n禅老还寻江浙去，诗家谁作楚梁吟。\n须知珠玉元无踵，不惜西风惠我音。",
        "dynasty": "宋",
        "collection_info": null
    },
    {
        "title": "谢张漕荐剡",
        "author": "吕声之",
        "content": "谁人洗甲挽天河，玉宇无尘海不波。\n汉使褰帷将命出，淮民挟纩被恩多。\n流离岂但身安集，凋瘵亲曾手拊摩。\n惠利纔施催召亟，其如席未及温何。",
        "dynasty": "宋",
        "collection_info": null
    },
    {
        "title": "贺叶司业兼中书舍人",
        "author": "吕声之",
        "content": "英妙才华四十年，山林朝市姓名传。\n何妨万斛横江上，不碍千帆过目前。\n我肯尾书干木纸，人饶首着祖生鞭。\n金銮何日商风雅，伴直能呼孟浩然。",
        "dynasty": "宋",
        "collection_info": null
    },
    {
        "title": "寄太湖黄县尉",
        "author": "吕声之",
        "content": "立顷谈余袂辄分，乖离数数异朋羣。\n君如天揭行空日，我亦风吹过岭云。\n不许范张同饭黍，空惭李杜共论文。\n睽违动涉经年裏，棋垒诗坛要策勋。",
        "dynasty": "宋",
        "collection_info": null
    },
    {
        "title": "与丁抚干",
        "author": "吕声之",
        "content": "两年肥水喜相逢，託契门墙今已重。\n士有祢衡心肯荐，侯如雍齿首先封。\n更看谋略称筹幄，会见精神坐折衝。\n败走苻坚兵百万，围棋别墅意从容。",
        "dynasty": "宋",
        "collection_info": null
    },
    {
        "title": "悼止斋陈先生",
        "author": "吕声之",
        "content": "万里长江发自岷，作兴一代有斯人。\n六经疑难言前解，千古兴亡笔下陈。\n爱向田间看耜耒，肯留天上掌丝纶。\n如公到处镌佳句，今日池塘草自春。",
        "dynasty": "宋",
        "collection_info": null
    },
    {
        "title": "舒城道中",
        "author": "吕声之",
        "content": "还辕天作十分晴，泻出秋光一派清。\n走笔欲题人到迹，扬鞭不住马嘶声。\n顷禾晚熟黄云色，篱菊朝含白露英。\n得似渊明便归去，候门童稚出欢迎。",
        "dynasty": "宋",
        "collection_info": null
    },
    {
        "title": "重阳桐城道中",
        "author": "吕声之",
        "content": "万古长淮一带流，从来战地不容休。\n间关千里军前饷，牢落重阳客裏秋。\n怅望白衣来送酒，了无黄菊与簪头。\n何人早断楼兰首，试解君王宵旰忧。",
        "dynasty": "宋",
        "collection_info": null
    },
    {
        "title": "九日登资福山呈胡宣教",
        "author": "吕声之",
        "content": "飞屐来登最上峰，千山拥翠景无穷。\n遥看云影参差外，静听泉声断续中。\n今日黄花重九约，何时青眼一尊同。\n好天风月閒相寄，早晚南来有过鸿。",
        "dynasty": "宋",
        "collection_info": null
    },
    {
        "title": "西寺留题",
        "author": "吕声之",
        "content": "白石孤云自在閒，红尘一事不相关。\n寺遮翠霭青萝外，人到落花流水间。\n欲效锦囊收胜概，惭无玉带镇名山。\n白莲喜结当年社，未厌朝来暮便还。",
        "dynasty": "宋",
        "collection_info": null
    },
    {
        "title": "题龙翔观",
        "author": "吕声之",
        "content": "曾到龙翔不记年，两峰巍压水中天。\n潮生潮落青芜外，人去人来白鹭边。\n四接远游僧万笠，重新旧观屋千椽。\n东南送目秋无际，隔岸人家问钓船。",
        "dynasty": "宋",
        "collection_info": null
    },
    {
        "title": "和黄教授山堂招饮",
        "author": "吕声之",
        "content": "鼎彝事业未渠休，鸥鹭寻盟暂与俦。\n路入芝岩真绝地，客延蓬岛尽名流。\n不辞一洗陶巾醉，更拟双飞谢屐游。\n谁赏洪都高阁句，落霞孤鹜唱渔舟。",
        "dynasty": "宋",
        "collection_info": null
    },
    {
        "title": "谢石主簿和章",
        "author": "吕声之",
        "content": "多君养就大椿年，便腹诗书昼欲眠。\n绛阙当年名藉甚，白云他日迹飘然。\n千军笔扫人谁敌，九转丹成世莫传。\n倦眼功名旁袖手，剩看月露出新篇。",
        "dynasty": "宋",
        "collection_info": null
    },
    {
        "title": "咏桂花",
        "author": "吕声之",
        "content": "独占三秋压众芳，何夸橘绿与橙黄。\n自从分下月中种，果若飘来天际香。\n清影不嫌秋露白，新丛偏带晚烟苍。\n高枝已折郄生手，万斛奇芬贮锦囊。",
        "dynasty": "宋",
        "collection_info": null
    },
    {
        "title": "和王子宽韵",
        "author": "吕声之",
        "content": "绿荫千重竹，清流一带溪。\n子真耕谷口，杨震讲关西。\n手摘星辰近，名登泰华齐。\n古来公相业，谁不起锄犂。",
        "dynasty": "宋",
        "collection_info": null
    },
    {
        "title": "春郊",
        "author": "吕声之",
        "content": "胜日游郊外，岚光入眼新。\n桃花开万树，又是一年人。",
        "dynasty": "宋",
        "collection_info": null
    },
    {
        "title": "山行",
        "author": "吕声之",
        "content": "山花雨后红，野草风前绿。\n浩歌归去来，不辱在知足。",
        "dynasty": "宋",
        "collection_info": null
    },
    {
        "title": "先春",
        "author": "吕声之",
        "content": "不把春光较后先，清香自是压羣妍。\n微酸一点功成日，桃李从他逞少年。",
        "dynasty": "宋",
        "collection_info": null
    },
    {
        "title": "云锦",
        "author": "吕声之",
        "content": "拥盖难遮万脸红，烂然云锦直连空。\n更看雨过新妆洗，百媚都含一笑中。",
        "dynasty": "宋",
        "collection_info": null
    },
    {
        "title": "紫霄亭  其一",
        "author": "吕声之",
        "content": "半空烟雨有无间，碧玉屏开四面山。\n我欲紫霄亭上望，吹笙人去几时还。",
        "dynasty": "宋",
        "collection_info": null
    },
    {
        "title": "紫霄亭  其二",
        "author": "吕声之",
        "content": "未把浮沤阅世间，蓬莱一水隔三山。\n试穷千里登临目，望断青山白鸟还。",
        "dynasty": "宋",
        "collection_info": null
    },
    {
        "title": "芙蓉",
        "author": "吕声之",
        "content": "枫叶飘林竹隔墙，偏于冷淡逞浓粧。\n天教不趁繁华月，要是秋来独耐霜。",
        "dynasty": "宋",
        "collection_info": null
    },
    {
        "title": "括苍山行",
        "author": "吕声之",
        "content": "微风吹雨湿栏干，薄雾笼晴带浅寒。\n一树红梅墙外发，谁家美丽倩人看。",
        "dynasty": "宋",
        "collection_info": null
    },
    {
        "title": "丹丘道中",
        "author": "吕声之",
        "content": "夜宿溪头十里村，数星渔火照篱门。\n雁山峭绝经行处，犹带烟霞入梦魂。",
        "dynasty": "宋",
        "collection_info": null
    },
    {
        "title": "缙云道中",
        "author": "吕声之",
        "content": "缙云通道入皇都，花满京城水满湖。\n借问今来丞相府，后园人有醉歌无。",
        "dynasty": "宋",
        "collection_info": null
    },
    {
        "title": "游石城山",
        "author": "吕声之",
        "content": "祇因寻胜到林泉，四抱迴峰万景连。\n僧过不知山隠寺，客来方见洞开天。\n浮图照水光相映，古木依崖影倒悬。\n风露了非人世界，濯缨秋后玉壶天。",
        "dynasty": "宋",
        "collection_info": null
    },
    {
        "title": "过七里濑怀古",
        "author": "吕声之",
        "content": "七里滩头访子陵，水光山色见生平。\n欲为臣子定出处，知与君王分重轻。\n一介草茅真自负，三公轩冕未为荣。\n我来想像高风在，钓石岩前烟浪生。",
        "dynasty": "宋",
        "collection_info": null
    },
    {
        "title": "皆山西爽二亭",
        "author": "姚东",
        "content": "华亭百尺跨嶙峋，照眼风光自吐吞。\n閒数炊烟分聚落，坐收奇观入壶尊。\n冈峦绕户云生袂，铙柝无声月在轩。\n更有何人佩黄犊，耕锄已徧落霞村。",
        "dynasty": "宋",
        "collection_info": null
    },
    {
        "title": "麻姑岩",
        "author": "叶发",
        "content": "怪石倚空碧，传有神仙迹。\n元放古来游，孝先旧曾历。\n山前无断碑，往事杳难觅。\n麻姑去不来，青鸟无消息。",
        "dynasty": "宋",
        "collection_info": null
    },
    {
        "title": "留题吴氏园",
        "author": "何渷",
        "content": "傍晚秋晖静，穿松石路微。\n山川起幽兴，杖屦款高扉。\n白首偶成趣，素怀欣未违。\n故园今草棘，飘泊几时归。",
        "dynasty": "宋",
        "collection_info": null
    },
    {
        "title": "游洞霄宫",
        "author": "邹杞",
        "content": "天柱古名山，形势友列岳。\n神人巢其巅，咳唾半天落。\n白昼见云旗，清夜闻笙鹤。\n花源或流红，仙禽犹捣药。\n长歌不可见，清风洒寥廓。",
        "dynasty": "宋",
        "collection_info": null
    },
    {
        "title": "蓬莱山",
        "author": "连三益",
        "content": "蓬莱一境最奇哉，门外坑流傍石隈。\n巨竹不知何日裂，乔松总是昔年栽。\n石移莫匪神功运，岩筑更无山鬼来。\n料得众僧行道处，天花馥郁遍苍苔。",
        "dynasty": "宋",
        "collection_info": null
    },
    {
        "title": "泛舟",
        "author": "詹师文",
        "content": "九曲烟霞景若何，移舟曲曲泛清波。\n丹峯绝顶笼花木，碧洞当门挂薜萝。\n仙径鹤翻松露下，古潭龙蛰水云多。\n紫阳去后閒风月，独向平林倚棹歌。",
        "dynasty": "宋",
        "collection_info": null
    },
    {
        "title": "咏鹤",
        "author": "史弥逊",
        "content": "缟衣湖上月明天，雪影飘飘意欲仙。\n世网从来禁不得，高飞冲破晚秋烟。",
        "dynasty": "宋",
        "collection_info": null
    },
    {
        "title": "梅花",
        "author": "惠端方",
        "content": "美人在空谷，抱志苦贞洁。\n不学桃李颜，甘在枯朽列。\n素衣飘白云，玉佩缀明月。\n肌肤炯凝脂，容色眩春雪。\n临风一笑粲，皓齿何莹澈。\n破镜忽上天，寒影浸瑶阙。\n少时看玉立，相视已华髮。\n人陈花自新，花巧人更拙。\n勿言花不耐，人竟被花阅。\n付之一尊酒，调以三寸舌。",
        "dynasty": "宋",
        "collection_info": null
    },
    {
        "title": "句",
        "author": "陈涣",
        "content": "炊餠担头挑取去，白衣铺上喝将来。",
        "dynasty": "宋",
        "collection_info": null
    },
    {
        "title": "寄从弟善",
        "author": "邱和",
        "content": "海上扶桑散晓晖，荷衣共喜换簑衣。\n浮云天外弄浓淡，好趁轻阴未雨归。",
        "dynasty": "宋",
        "collection_info": null
    },
    {
        "title": "天聪洞",
        "author": "周茂良",
        "content": "一窍虚灵异谷神，达聪何事在红尘。\n人间莫道无闻处，天听从今自我民。",
        "dynasty": "宋",
        "collection_info": null
    },
    {
        "title": "戏题洞霄",
        "author": "钟震",
        "content": "之径萦纡略彴横，松风和作步虚声。\n泉流碧玉千年润，山作灵丹九转成。\n琼馆向曾迎帝辇，冰衔今尚带朝缨。\n若非悯世天留与，那得华胥梦也清。",
        "dynasty": "宋",
        "collection_info": null
    },
    {
        "title": "题翠蛟亭",
        "author": "钟震",
        "content": "双柱苍寒倚碧天，六鰲驾海涌层巅。\n东风吹瀑成飞雨，知是潜蛟起昼眠。",
        "dynasty": "宋",
        "collection_info": null
    },
    {
        "title": "翠蛟峰",
        "author": "钟震",
        "content": "九锁峯尖不隔霄，翠蛟飞舞挟扶摇。\n气涵秦岭千秋雪，声撼钱塘八月潮。\n顿使形魂生羽翼，安知人世有尘嚣。\n此行似了仙槎梦，惟恨来贤不可招。",
        "dynasty": "宋",
        "collection_info": null
    },
    {
        "title": "句",
        "author": "钟震",
        "content": "君今如鸿鹄，万里去勇决。",
        "dynasty": "宋",
        "collection_info": null
    },
    {
        "title": "寄钟子充",
        "author": "钱厚",
        "content": "倦倚吴门思泬寥，怀人清致诗满瓢。\n池塘芳草梦初断，风雨落花魂正销。\n一百五日寒食节，二十四浦春江潮。\n遥知药圃晓经劚，舍后蘼芜添绿苗。",
        "dynasty": "宋",
        "collection_info": null
    },
    {
        "title": "漱石轩  其一",
        "author": "钱厚",
        "content": "危石参差上霄汉，中涵万壑冰玉清。\n与谁流出洗尘滓，遗我一林风雨声。",
        "dynasty": "宋",
        "collection_info": null
    },
    {
        "title": "漱石轩  其二",
        "author": "钱厚",
        "content": "石窦鸣泉自招隠，故邀风月到林扃。\n我今欲去尚回首，多少人来不肯听。",
        "dynasty": "宋",
        "collection_info": null
    },
    {
        "title": "梅亭",
        "author": "钱厚",
        "content": "东风吹雨雨吹花，洗却阴沉放月华。\n俗眼总嫌梅太白，嫦娥勾引莫云遮。\n云浓更欲催诗句，风急花飞留不住。\n使君唤客早评章，趁渠未点苍苔路。\n夜阑留月迟春酌，生怕楼头吹画角。\n更推银蜡上寒梢，冷艷烧春春未觉。\n烛光炯炯花冥冥，花前醉倒唤不醒。\n南枝自与北枝语，今夜诗工眼倍清。",
        "dynasty": "宋",
        "collection_info": null
    },
    {
        "title": "登玲珑山赋呈章冠叟俞安伸陈安世",
        "author": "钱厚",
        "content": "林扉日日为谁开，底用潜驱俗驾回。\n路有险夷休跌荡，山无今古只崔嵬。\n千章佳木凌云上，万壑清流涌月来。\n寄语游人莫遄迈，世间何处不尘埃。",
        "dynasty": "宋",
        "collection_info": null
    },
    {
        "title": "山亭",
        "author": "钱厚",
        "content": "又踏君山路，来驱陌上尘。\n江仍旧时面，我是去年人。\n爱听松声古，休催柳色新。\n片云衔落日，梅与月争春。",
        "dynasty": "宋",
        "collection_info": null
    },
    {
        "title": "句",
        "author": "钱厚",
        "content": "暮霭不知天远近，閒云休碍月升沉。",
        "dynasty": "宋",
        "collection_info": null
    },
    {
        "title": "题太平兴国宫",
        "author": "宋德之",
        "content": "殷勤此别几时还，结足应须岩洞间。\n卒岁在家贫亦好，何人似我老来闲。\n九天使者邀归艇，五岳丈人分半山。\n已是南回行脚了，归休稳坐听潺湲。",
        "dynasty": "宋",
        "collection_info": null
    },
    {
        "title": "句",
        "author": "宋德之",
        "content": "昔人豪侈徒为尔，得似章华田舍翁。",
        "dynasty": "宋",
        "collection_info": null
    },
    {
        "title": "护国寺",
        "author": "周振",
        "content": "碧云红树万山秋，蹑蹬攀萝径转幽。\n斜日荒荒岩际下，细泉浅浅寺前流。\n萧梁赐额名犹在，石塔藏碑字尚留。\n千载废兴真梦幻，青灯夜雨思悠悠。",
        "dynasty": "宋",
        "collection_info": null
    },
    {
        "title": "出疆",
        "author": "林仲虎",
        "content": "去时不敢留姓名，一身万里鸿毛轻。\n征鞭不返长淮水，正恐来者愁此行。\n吁嗟此行良独难，出门儿女更辛酸。\n平生崛强身是胆，自许虎口能生还。\n犬羊异种犹人类，惟有肝胆倾相示。\n此语历历端不诬，毕竟言之无二意。\n从前鸥鹭奋不飞，机心一动成惊疑。\n愿言嘻嗑噉儿齿，直到齿落儿不知。",
        "dynasty": "宋",
        "collection_info": null
    },
    {
        "title": "龙鼻水泉",
        "author": "宋习之",
        "content": "老龙倦雷霆，奔山化为石。\n惟有鼻不枯，尚留云雨迹。",
        "dynasty": "宋",
        "collection_info": null
    },
    {
        "title": "求先人墨迹呈表兄黄季文",
        "author": "戴復古",
        "content": "我翁本诗仙，游戏沧海上。\n引手掣鲸鲵，失脚堕尘网。\n身穷道则腴，年高气弥壮。\n平生无长物，饮尽千斛酿。\n传家古锦囊，自作金玉想。\n篇章久零落，人间眇余响。\n搜求二十年，痛泪湿黄壤。\n君家图书府，墨色照青嶂。\n我翁有遗迹，数纸古田样。\n髣髴钟王体，吟句更豪放。\n把玩竹林间，寒风凛悽惨。\n昂昂野鹤姿，愧无中散状。\n儿孤襁褓中，家风随扫荡。\n于兹见笔法，可想翁无恙。\n幽居寂寞乡，风月共来往。\n众丑成独妍，群瘖怪孤唱。\n一生既蹉跎，人琴遂俱丧。\n託君名不朽，斯文岂天相。\n旧作忽新传，识者动慨赏。\n嗟予忝厥嗣，朝夕愧俯仰。\n敢坠显扬思，幽光发草莽。\n假此见诸公，丐铭松柏圹。\n君其启惠心，慰彼九泉望。",
        "dynasty": "宋",
        "collection_info": null
    },
    {
        "title": "梦中亦役役",
        "author": "戴復古",
        "content": "半夜群动息，五更百梦残。\n天鷄啼一声，万枕不遑安。\n一日一百刻，能得几刻閒。\n当其閒睡时，作梦更多端。\n穷者梦富贵，达者梦神仙。\n梦中亦役役，人生良鲜欢。",
        "dynasty": "宋",
        "collection_info": null
    },
    {
        "title": "饮马长城窟",
        "author": "戴復古",
        "content": "朔风凛高秋，黑雾翳白日。\n汉兵来伐胡，饮马长城窟。\n古来长城窟，中有战士骨。\n骨久化为泉，马来吃不得。\n闻说华山阳，水甘春草长。",
        "dynasty": "宋",
        "collection_info": null
    },
    {
        "title": "白苎歌",
        "author": "戴復古",
        "content": "雪为纬，玉为经。\n一织三涤手，织成一片冰。\n清如夷齐，可以为衣。\n陟彼西山，于以采薇。",
        "dynasty": "宋",
        "collection_info": null
    },
    {
        "title": "罗敷词",
        "author": "戴復古",
        "content": "妾本秦氏女，今春嫁王郎。\n夫家重蚕事，出采陌上桑。\n低枝采易残，高枝手难扳。\n踏踏竹梯登树杪，心思蚕多苦叶少。\n举头桑枝挂鬓唇，转身桑枝勾破裙。\n辛苦事蚕桑，实为良家人。\n使君奚所为，见妾驻车轮。\n使君口有言，罗敷耳无闻。\n蚕饥蚕饥，采叶急归。",
        "dynasty": "宋",
        "collection_info": null
    },
    {
        "title": "题陈毅甫家壁",
        "author": "戴復古",
        "content": "朱门金叵罗，九醖葡萄春。\n酌贵不酌贱，酌富不酌贫。\n君家破茅屋，飘摇河水滨。\n中有一樽渌，醉尽天下人。",
        "dynasty": "宋",
        "collection_info": null
    },
    {
        "title": "答妇词",
        "author": "戴復古",
        "content": "江山阻且长，矫首乡关隔。\n空闺泣幼妇，顦顇失颜色。\n隠闵鹳鸣篇，寄彼西飞翼。\n剥封览情素，既喜復凄恻。\n别时梅始花，伤今食梅实。\n览古帝王州，结交游侠窟。\n千金沽美酒，一饮连十日。\n春风吹酒醒，始知身是客。\n杜宇啼一声，行人泪横臆。\n衣破谁与纫，髮垢孰与栉。\n勿谓游子心，而不念家室。\n新交握臂行，肝胆犹楚越。\n丑妇隔江山，千里情弗绝。\n慇懃挥报章，归计何时决。\n今夕知何夕，覩此纤纤月。\n此月再圆时，门前候归辙。",
        "dynasty": "宋",
        "collection_info": null
    },
    {
        "title": "都中书怀呈滕仁伯秘监",
        "author": "戴復古",
        "content": "北风朝暮寒，园林日萧条。\n自非松柏姿，何叶不飘摇。\n儒衣历多难，陋巷困箪瓢。\n无地可躬耕，无才仕王朝。\n一饥驱我来，骑馿吟灞桥。\n通名丞相府，数月不见招。\n欲登五侯门，非皓齿细腰。\n索米长安街，满口读诗骚。\n时人试静听，霜枝啭寒蜩。\n倘可悦人耳，安望如箫韶。",
        "dynasty": "宋",
        "collection_info": null
    },
    {
        "title": "桐庐舟中",
        "author": "戴復古",
        "content": "吴山青未了，桐江绿相迎。\n扁舟问何之，往访岩子陵。\n高风凛千古，卧蹴万乘主。\n富贵直浮云，羊裘钓烟雨。",
        "dynasty": "宋",
        "collection_info": null
    },
    {
        "title": "湖北上吴胜之运使有感而言非诗也",
        "author": "戴復古",
        "content": "苍生积衅久，天欲尽杀之。\n干戈杀不尽，继以大旱饥。\n田野委饿莩，道路纷流离。\n众人识天意，不敢加扶持。\n公怀佛子性，逆天救民命。\n擅移太仓粟，众拂生尘甑。\n全活十万家，九州咏仁政。\n逆天天弗怒，鬼神胡不恕。\n白玉尚指瑕，青蝇工点素。\n秋风动莼鲈，公亦思归去。\n问公归去兮，苍生谁怙恃。",
        "dynasty": "宋",
        "collection_info": null
    },
    {
        "title": "所馆小楼见山可喜",
        "author": "戴復古",
        "content": "兹楼非我有，久居如主人。\n虽无往来客，青山当佳宾。\n君看楼下路，三尺软红尘。\n失脚踏此尘，汩没多终身。",
        "dynasty": "宋",
        "collection_info": null
    },
    {
        "title": "客行河水东",
        "author": "戴復古",
        "content": "客行河水东，客行河水西。\n客行河水南，客行河水北。\n行行无已时，朱颜变老色。\n至人栖一方，庭户罗八极。\n保心如止水，不受万物役。\n有道肥其躯，故能适所息。",
        "dynasty": "宋",
        "collection_info": null
    },
    {
        "title": "和山谷上东坡古风二首见一朝士今取一篇",
        "author": "戴復古",
        "content": "自鬻非奇货，强鸣非好声。\n法当老山林，松根断茯苓。\n朅来长安道，霜鬓迫衰龄。\n穷吟无知音，祇觉太瘦生。\n公诗妙一世，风雅见根蔕。\n比兴千万篇，已作不朽计。\n穷达虽不同，嗜好乃相似。",
        "dynasty": "宋",
        "collection_info": null
    },
    {
        "title": "题古源棠和尚送青轩",
        "author": "戴復古",
        "content": "南山色射窗，北山光照户。\n道人处其中，冰玉为肺腑。\n兹山自开闢，荒翳几年所。\n一朝得主人，荆榛化庭宇。\n手披风月藏，目极烟霞趣。\n居然获奇观，人境贺相遇。\n道人诗更高，不作蔬笋语。\n朝对北山吟，暮对南山赋。\n闻说玉堂仙，击节赏佳句。",
        "dynasty": "宋",
        "collection_info": null
    },
    {
        "title": "大热五首  其一",
        "author": "戴復古",
        "content": "天地一大窑，阳炭烹六月。\n万物此陶镕，人何怨炎热。\n君看百谷秋，亦自暑中结。\n田水沸如汤，背汗湿如泼。\n农夫方夏耘，安坐吾敢食。",
        "dynasty": "宋",
        "collection_info": null
    },
    {
        "title": "大热五首  其二",
        "author": "戴復古",
        "content": "左手遮赤日，右手招清风。\n挥汗不能已，扇笠竞要功。\n南山龙吐云，腾腾满虚空。\n一雨变清凉，万物随疏通。\n向人无德色，大哉造化工。",
        "dynasty": "宋",
        "collection_info": null
    },
    {
        "title": "大热五首  其三",
        "author": "戴復古",
        "content": "大渴遇甘井，汲多井欲竭。\n入喉化为汗，不救胸中热。\n吾闻三危露，迥与众水别。\n其色莹琉璃，其冷胜冰雪。\n安得一杯来，为我解此渴。",
        "dynasty": "宋",
        "collection_info": null
    },
    {
        "title": "大热五首  其四",
        "author": "戴復古",
        "content": "吾家老茅屋，破漏尚可住。\n门前五巨樟，枝叶龙蛇舞。\n半空隔天日，六月不知暑。\n西照坐东偏，南熏开北户。\n胡为舍是居，受此炮炙苦。",
        "dynasty": "宋",
        "collection_info": null
    },
    {
        "title": "大热五首  其五",
        "author": "戴復古",
        "content": "天嗔吾面白，晒作铁色深。\n天能黑我面，岂能黑我心。\n我心有冰雪，不受暑气侵。\n推去北窗枕，思鼓南风琴。\n千古叫虞舜，遗我以好音。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其一",
        "author": "戴復古",
        "content": "寄迹小园中，自笑客异乡。\n东家送槟榔，西家送槟榔。\n咀嚼唇齿赤，亦能醉我肠。\n南人敬爱客，以此当茶汤。\n慇懃谢其来，此意不可忘。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其二",
        "author": "戴復古",
        "content": "寄迹小园中，岂不胜旅舍。\n俗事无交加，客身自闲暇。\n邻家有酒沽，杯盘亦可借。\n吟侣适相过，新诗堪脍炙。\n足以慰我怀，留连日至夜。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其三",
        "author": "戴復古",
        "content": "寄迹小园中，数椽亦潇洒。\n主人既相知，此地可久假。\n县官送月粮，邻翁供菜把。\n咫尺是屠门，亦有卖鲜者。\n里巷通往来，欲结鸡豚社。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其四",
        "author": "戴復古",
        "content": "寄迹小园中，余春接初夏。\n问木木成阴，问花花已谢。\n黄鹂出幽谷，杜鹃叫长夜。\n把酒酌园婆，远客此税驾。\n有时吟声高，鬼神莫惊怕。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其五",
        "author": "戴復古",
        "content": "寄迹小园中，一心安淡薄。\n每坐竹间亭，不知近城郭。\n昨日看花开，今日见花落。\n静中观物化，妙处在一觉。\n委身以顺命，无忧亦无乐。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其六",
        "author": "戴復古",
        "content": "寄迹小园中，第一薪水便。\n逐一炊黄粱，兼得鱼虾贱。\n饱饭日无营，遮眼有书卷。\n时逢好客来，应接不知倦。\n最苦风雨时，有人招夜宴。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其七",
        "author": "戴復古",
        "content": "寄迹小园中，新晴风日丽。\n好鸟竹间鸣，野鹤空中唳。\n悠然动诗兴，行吟抚松桂。\n久客若忘归，此身笑匏繫。\n五月倘未行，尚及食丹荔。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其八",
        "author": "戴復古",
        "content": "寄迹小园中，颇欲閟形影。\n谁为饶舌者，太守忽相请。\n开心论时务，细语及诗境。\n坐中有蛮客，狂言事驰骋。\n明日酒醒来，熟思令人瘿。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其九",
        "author": "戴復古",
        "content": "寄迹小园中，忽有乌衣至。\n手中执圆封，州府特遣馈。\n罗列满吾前，礼数颇周緻。\n四隣来聚观，若有流涎意。\n呼童急开樽，四隣同一醉。",
        "dynasty": "宋",
        "collection_info": null
    },
    {
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其一○",
        "author": "戴復古",
        "content": "寄迹小园中，倒指五十日。\n既得故人书，南游吾事毕。\n再拜谢主翁，奉还此一室。\n云萍聚復散，欲住住不得。\n折柳当马鞭，明朝有行色。",
        "dynasty": "宋",
        "collection_info": null
    },
    {
        "title": "题郑宁夫玉轩诗卷",
        "author": "戴復古",
        "content": "良玉假雕琢，好诗费吟哦。\n诗句果如玉，沈谢不足多。\n玉声贵清越，玉色爱纯粹。\n作诗亦如之，要在工夫至。\n辨玉先辨石，论诗先论格。\n诗家体固多，文章有正脉。\n细观玉轩吟，一生良苦心。\n雕琢復雕琢，片玉万黄金。",
        "dynasty": "宋",
        "collection_info": null
    },
    {
        "title": "浒以秋兰一盆为供",
        "author": "戴復古",
        "content": "吾儿来侍侧，供我一秋兰。\n萧然出尘姿，能禁风露寒。\n移根自岩壑，归我几案间。\n养之以水石，副之以小山。\n俨如对益友，朝夕共盘桓。\n清香可呼吸，熏我老肺肝。\n不过十数根，当作九畹看。",
        "dynasty": "宋",
        "collection_info": null
    },
    {
        "title": "和高常簿暮春",
        "author": "戴復古",
        "content": "世变日以薄，无从见雍熙。\n闭门读古书，聊以道自怡。\n桃李春盎盎，风雨秋凄凄。\n于春何足喜，于秋何用悲。\n人生一世间，所忌立志卑。\n终身有不遇，千载皆明时。\n我生无所解，肥遯沧海沂。\n一朝遇名胜，朽腐生光辉。\n敛衽赞明德，非公谁与归。",
        "dynasty": "宋",
        "collection_info": null
    },
    {
        "title": "和郑润甫提举见寄  其一",
        "author": "戴復古",
        "content": "出门欲求仁，取友必胜己。\n寥寥云海乡，所幸有君尔。\n胸蟠三万卷，智先三十里。\n相与定诗盟，谁能执牛耳。",
        "dynasty": "宋",
        "collection_info": null
    },
    {
        "title": "和郑润甫提举见寄  其二",
        "author": "戴復古",
        "content": "长身如病鹤，吟苦如蟋蟀。\n顾此顦顇姿，痴生年八秩。\n举世皆好竽，老夫方鼓瑟。\n梅花莫笑人，茅檐炙朝日。",
        "dynasty": "宋",
        "collection_info": null
    },
    {
        "title": "送吴伯成归建昌二首  其一",
        "author": "戴復古",
        "content": "老夫脚病疮，闭门作僧夏。\n麦麵不疗饥，冬衣犹未卸。\n喜读吴融诗，穷愁退三舍。\n无因暗投璧，有味倒餐蔗。\n冥搜琢肺肝，苦吟忘昼夜。\n工夫到深处，非王亦非霸。",
        "dynasty": "宋",
        "collection_info": null
    },
    {
        "title": "送吴伯成归建昌二首  其二",
        "author": "戴復古",
        "content": "吾友严华谷，实为君里人。\n多年入诗社，锦囊贮清新。\n昨者袁蒙斋，招为入幙宾。\n千里有遇合，隔墙不见亲。\n君归访其家，说我老病身。\n别有千万意，付之六六鳞。",
        "dynasty": "宋",
        "collection_info": null
    },
    {
        "title": "谢东倅包宏父三首癸卯夏  其一",
        "author": "戴復古",
        "content": "诗文虽两途，理义归乎一。\n风骚凡几变，晚唐诸子出。\n本朝师古学，六经为世用。\n诸公相羽翼，文章还正统。\n晦翁讲道余，高吟復超绝。\n巽岩许其诗，凤凰飞处别。",
        "dynasty": "宋",
        "collection_info": null
    },
    {
        "title": "谢东倅包宏父三首癸卯夏  其二",
        "author": "戴復古",
        "content": "君家名父子，为晦翁嫡传。\n尝见黄勉斋，极口称其贤。\n师友相琢磨，南轩惜无年。\n翁之为汝翁，文字相周旋。\n溟渤深见底，泰华高及天。\n宏斋有凤髓，可续欲断弦。",
        "dynasty": "宋",
        "collection_info": null
    },
    {
        "title": "谢东倅包宏父三首癸卯夏  其三",
        "author": "戴復古",
        "content": "平生不识字，把笔学吟诗。\n旧说韦苏州，于余今见之。\n每遭饥寒厄，出吐辛酸辞。\n候虫鸣屋壁，风蝉啭枯枝。\n但有可怜声，入耳终无奇。\n宏斋误题品，恐贻识者讥。",
        "dynasty": "宋",
        "collection_info": null
    },
    {
        "title": "题姚雪蓬使君所藏苏野塘画",
        "author": "戴復古",
        "content": "高者为山，坳者为壑。\n为烟为云，渺渺漠漠。\n水鸟树林，人家聚落。\n骑者何之，舟者未泊。\n三尺纸上，万象交错。\n天机自然，神惊鬼愕。\n呜呼，此吾故人野塘苏元龙之墨迹。\n中有石屏老泪痕，又与野塘添一笔。",
        "dynasty": "宋",
        "collection_info": null
    },
    {
        "title": "乌盐角行",
        "author": "戴復古",
        "content": "凤箫鼍鼓龙鬚笛，夜宴华堂醉春色。\n艷歌妙舞荡人心，但有欢娱别无益。\n何如村落捲桐吹，能使时人知稼穑。\n村南村北声相续，青郊雨后耕黄犊。\n一声催得大麦黄，一声唤得新秧绿。\n人言此角只儿戏，孰识古人吹角意。\n田家作劳多怨咨，故假声音召和气。\n吹此角，起东作。\n吹此角，田家乐。\n此角上与邹子之律同宫商，合钟吕。\n形甚朴，声甚古，一吹寒谷生禾黍。",
        "dynasty": "宋",
        "collection_info": null
    },
    {
        "title": "灵壁石歌为方岩王侍郎作",
        "author": "戴復古",
        "content": "灵壁一峰天下奇，体势雄伟身巍巍，巨灵怒拗天柱掷。\n平地苍龙骧首尾，两片黑云腰夹之。\n声如青铜色碧玉，秀润四时岚翠湿。\n干坤所宝落世间，鬼神上诉天公泣。\n谓有非常人，致此非常物。\n可磨斫贼剑，可倚击姦笏。\n可祝不老年，可比至刚德。\n自从突兀在眼前，溪山日夜生颜色。\n君不见杭州风流白使君，雅爱天竺双云根。\n又不见奇章公家太湖碧，高下品题分甲乙。\n二公名与石不磨，今到方岩有灵壁。\n我来欲作灵壁歌，击石一唱三摩挲。\n秋风萧萧淮水波，中分南北横干戈。\n胡尘埋没汉山河，泗滨灵壁今如何。\n安得此石来岩阿，鬰然盘礴中原气，对此令人感慨多。",
        "dynasty": "宋",
        "collection_info": null
    },
    {
        "title": "章泉二老歌",
        "author": "戴復古",
        "content": "在昔商山传四皓，又闻香山图九老。\n异乡异姓适同时，争如章泉一家兄弟登耆颐。\n章泉之上两山下，有地可宫田可稼。\n伯也早休官，季也相约归林泉。\n名动京口耕谷口，山中有诗天下传。\n一生得闲兼得寿，皓首庞眉世稀有。\n竹隠先生八十三，定庵居士七十九。\n客从远方来，亦是六十叟。\n手把一枝梅，奉劝两翁酒。\n问公何以致遐龄，请翁细说吾细听。\n不烧丹，不学仙。\n五行有常数，天所禀赋焉。\n人生一气统四体，众人斲丧吾能全。\n要知养生无他术，日多吃饭夜独眠。\n承翁见教谢翁去，两翁慇懃留我住，是夜醉眠苔竹轩。\n梦见山灵向我言，翁之所说皆不然。\n两翁盛德合乎天，天与遐龄五百年。",
        "dynasty": "宋",
        "collection_info": null
    },
    {
        "title": "京口喜雨楼落成呈史固叔侍郎",
        "author": "戴復古",
        "content": "京口画楼三百所，第一新楼名喜雨。\n大鹏展翼到中天，化作檐楹不飞去。\n一日登临天下奇，华灯照夜万琉璃。\n上与星辰共罗列，下映十里莲花池。\n泰山为曲海为酿，手挈五湖为瓮盎。\n银糟香沸碧瑶春，歌舞当垆多丽人。\n使君歌了人皆饮，更赏谷中花似锦。\n五兵不用用酒兵，折衝樽俎边尘寝。\n兹楼屹作东南美，孰识黄堂命名意。\n特将此酒噀为霖，四海九州同一醉。",
        "dynasty": "宋",
        "collection_info": null
    },
    {
        "title": "观陆士龙作顾彦先妇答夫二首有感韵  其一",
        "author": "戴復古",
        "content": "北风吹岁暮，空闺独栖止。\n夙兴泪盈掬，夕息梦千里。\n妾生胡不仁，失身从浪子。\n嚼蘗苦我心，餐冰噤我齿。\n离异何足愁，险涩可胜纪。\n寄书西飞鴈，反覆话终始。",
        "dynasty": "宋",
        "collection_info": null
    },
    {
        "title": "观陆士龙作顾彦先妇答夫二首有感韵  其二",
        "author": "戴復古",
        "content": "鼠璞窃美名，冠玉假外观。\n良人夸意气，下妾愁岁晏。\n念君始行迈，雪岭梅初粲。\n春风桃已红，光阴等飞弹。\n相思果如何，金环宽玉腕。\n昔为连理枝，今作抟沙散。\n惜哉牛与女，脉脉阻河汉。\n特栖良独难，守坚祇自讚。\n双剑几时合，寄声问华焕。\n勿听五羊歌，富贵忘贫贱。",
        "dynasty": "宋",
        "collection_info": null
    },
    {
        "title": "栗斋巩仲至以元结文集为韵",
        "author": "戴復古",
        "content": "寻常被酒时，归到急投枕。\n为爱次山文，今夜醉忘寝。\n伟哉浯溪碑，千载气凛凛。\n舂陵贼退篇，少陵犹敛衽。\n文章自一家，其意则古甚。\n大羹遗五味，纯素薄文锦。\n聱牙不同俗，斯人异所禀。\n君君望尧舜，人人欲仓廪。\n古道不可行，时对窊樽饮。",
        "dynasty": "宋",
        "collection_info": null
    },
    {
        "title": "杜甫祠",
        "author": "戴復古",
        "content": "呜呼杜少陵，醉卧春江涨。\n文章万丈光，不随枯骨葬。\n平生稷契心，致君尧舜上。\n时兮弗我与，屹然抱微尚。\n干戈奔走踪，道路饥寒状。\n草中辨君臣，笔端诛将相。\n高吟比兴体，力救风雅丧。\n如史数十篇，才气一何壮。\n到今五百年，知公尚无恙。\n麒麟守高阡，貂蝉入画像。\n一死不几时，声迹两尘莽。\n何如耒阳江头三尺荒草坟，名如日月光天壤。",
        "dynasty": "宋",
        "collection_info": null
    },
    {
        "title": "阿奇晬日",
        "author": "戴復古",
        "content": "穷居少生涯，养子如种谷。\n寸苗方在手，想像秋禾熟。\n吾儿天所惠，骨相颇丰硕。\n娟娟怀抱中，一岁至週日。\n愿汝无灾害，长大庶可必。\n十岁聪明开，二十蚤奋发。\n胸蟠三万卷，手握五色笔。\n策勋文字场，致君以儒术。\n不然学孙吴，纵横万人敌。\n为国取中原，闢地玄冥北。\n他年汝成就，料我头已白。\n光华照老眼，甘旨不可缺。\n为子必纯孝，为人必正直。\n以我期望心，一日必一祝。\n勿为痴小儿，茫然无所识。\n胎教尚有闻，斯言岂无益。",
        "dynasty": "宋",
        "collection_info": null
    },
    {
        "title": "琵琶行",
        "author": "戴復古",
        "content": "浔阳江头秋月明，黄芦叶底秋风声。\n银龙行酒送归客，丈夫不为儿女情。\n隔船琵琶自愁思，何预江州司马事。\n为渠感激作歌行，一写六百六十字。\n白乐天，白乐天，平生多为达者语，到此胡为不释然。\n弗堪谪宦便归去，庐山政接柴桑路。\n不寻黄菊伴渊明，忍泣青衫对商妇。",
        "dynasty": "宋",
        "collection_info": null
    },
    {
        "title": "毗陵太平寺画水呈王君保使君",
        "author": "戴復古",
        "content": "何人笔端有许力，捲来一片潇湘碧。\n摩挲老眼看不真，怪见层波涌虚壁。\n天庆观中双黑龙，物色虽殊妙处同。\n能将此水畜彼龙，方知画手有神通。\n龙兮水兮终会遇，天下苍生待霖雨。",
        "dynasty": "宋",
        "collection_info": null
    },
    {
        "title": "南岳",
        "author": "戴復古",
        "content": "南云漂渺连苍穹，七十二峰朝祝融。\n凌空栋宇赤帝宅，修廊翼翼生寒风。\n朝家遣使严祀典，御香当殿开宸封。\n愿四海，扶九重，干戈永息年屡丰。\n五岳惟今见南岳，北望干坤双泪落。",
        "dynasty": "宋",
        "collection_info": null
    },
    {
        "title": "送来宾宰",
        "author": "戴復古",
        "content": "君作来宾宰，听我说来宾。\n蛮俗无王化，当为行化人。\n有民无租赋，租赋出商旅。\n逐利遭重征，商旅亦良苦。\n能放一分宽，可减十分怨。\n不爱资囊橐，但爱了支遣。\n民穷頼抚摩，官贫俸不多。\n但得百姓安，俸薄其柰何。\n勿谓朝廷远，官职易迁转。\n律己贵廉勤，御事要明断。\n自县辟为州，指日为太守。\n须知早归来，瘴乡不可久。",
        "dynasty": "宋",
        "collection_info": null
    },
    {
        "title": "题四祖山荣老月窟",
        "author": "戴復古",
        "content": "一室虚生白，中作满月形。\n山中三万户，玉斧新修成。\n时人指为月，云卧亦强名。\n似月有圆相，不西沉东升。\n浮云不能蔽，又无亏与盈。\n是为大圆镜，由师心地明。\n一圆走无碍，光芒照八纮。\n可以破诸暗，可以续祖灯。\n明透双峰顶，辉映慧云亭。\n此镜实无台，请师问老能。",
        "dynasty": "宋",
        "collection_info": null
    },
    {
        "title": "出闽",
        "author": "戴復古",
        "content": "千山万山闽中路，六尺枯藤两芒屦。\n去岁梅花迎我来，今岁梅花送我去。\n梅花岂解管送迎，白髮胡为又南征。\n天荒地老终无情，归去归兮老石屏。",
        "dynasty": "宋",
        "collection_info": null
    },
    {
        "title": "刘折父为吴子才索赋云山燕居",
        "author": "戴復古",
        "content": "燕居适所息，非怀傲世心。\n白云自舒卷，青山无古今。\n中有动静机，杳眇谐素襟。\n以时为出处，怀人抚瑶琴。\n平生披短褐，时来或华簪。\n世论倘不合，矢口不如瘖。\n避影长松下，洗耳清溪浔。\n慎勿出云外，黄尘三尺深。",
        "dynasty": "宋",
        "collection_info": null
    },
    {
        "title": "玉华洞",
        "author": "戴復古",
        "content": "忆昨游桂林，岩洞甲天下。\n奇奇怪怪生，妙不可模写。\n玉华东西岩，具体而微者。\n神功巧穿凿，石壁生孔罅。\n玲珑透风月，宜冬復宜夏。\n中有补陀僊，坐断此潇洒。\n空山茅苇区，无地可税驾。\n举目忽此逢，心骇见希诧。\n题诗媿不能，行人亦无暇。",
        "dynasty": "宋",
        "collection_info": null
    },
    {
        "title": "祝二严",
        "author": "戴復古",
        "content": "仆本山野人，渔樵共居处。\n小年学父诗，用心亦良苦。\n搜索空虚腹，缀缉艰辛语。\n糊口走四方，白头无伴侣。\n前年得严粲，今年得严羽。\n我自得二严，牛铎谐钟吕。\n粲也苦吟身，束之以簪组。\n遍参百家体，终乃师杜甫。\n羽也天姿高，不肯事科举。\n风雅与骚些，历历在肺腑。\n持论伤太高，与世或龃龉。\n长歌激古风，自立一门户。\n二严我所敬，二严亦我与。\n我老归故山，残年能几许。\n平生五百篇，无人为之主。\n零落天地间，未必是尘土。\n再拜祝二严，为我收拾取。",
        "dynasty": "宋",
        "collection_info": null
    },
    {
        "title": "市舶提举管仲登饮于万贡堂有诗",
        "author": "戴復古",
        "content": "七十老翁头雪白，落在江湖卖诗册。\n平生知己管夷吾，得为万贡堂前客。\n嘲吟有罪遭天厄，谋归未办资身策。\n鸡林莫有买诗人，明日烦公问蕃舶。",
        "dynasty": "宋",
        "collection_info": null
    },
    {
        "title": "懒不作书急口令寄朝士",
        "author": "戴復古",
        "content": "老病懒作书，行藏诗上见。\n一心不相忘，千里如对面。\n我已八十翁，此身宁久绊。\n诸君才杰出，玉石自有辩。\n随才供任使，小大皆众选。\n明君用良弼，治道方一变。\n与之致太平，朝廷还旧观。\n老夫眼尚明，细把诸君看。\n试将草草书，用写区区愿。\n一愿善调燮，二愿强加饭。\n三愿保太平，官职日九转。",
        "dynasty": "宋",
        "collection_info": null
    },
    {
        "title": "凤鸣有吉凶",
        "author": "戴復古",
        "content": "鹊噪令人喜，鸦噪令人憎。\n人心自分别，吉凶属禽声。\n舜时有凤鸣，文王时亦鸣。\n汉时凤亦鸣，六朝时亦鸣。\n凤鸣有吉凶，人不子细听。",
        "dynasty": "宋",
        "collection_info": null
    },
    {
        "title": "婕妤词",
        "author": "戴復古",
        "content": "纨扇六月时，似妾君恩重。\n避暑南熏殿，清风随扇动。\n妾时侍君王，常得沾余凉。\n秋风飒庭树，团团无用处。\n妾亦宠顾衰，栖栖度朝暮。\n扇为无情物，用舍不知恤。\n妾有深宫怨，无情不如扇。",
        "dynasty": "宋",
        "collection_info": null
    },
    {
        "title": "江南新体",
        "author": "戴復古",
        "content": "郎船江下泊，妾家楼上住。\n朝朝暮暮间，上下两相顾。\n相顾不相亲，风波愁杀人。",
        "dynasty": "宋",
        "collection_info": null
    },
    {
        "title": "感寓四首  其一",
        "author": "戴復古",
        "content": "采薇人固高，饮露蝉遂清。\n谋兹一粒粟，举世共营营。\n营营亦多涂，中有亏与盈。\n陋巷一箪食，朱门九鼎烹。\n穷达各有命，繄谁主权衡。\n吾生未可必，秋风白髮生。",
        "dynasty": "宋",
        "collection_info": null
    },
    {
        "title": "感寓四首  其二",
        "author": "戴復古",
        "content": "蛛网羃虚檐，一饱罗群飞。\n寒蚕啮枯桑，一身终茧丝。\n物物巧生理，我生拙奚为。\n貂裘日以弊，石田岁长饥。\n一贫已到骨，一气傥未衰。\n举目送飞鸿，悠悠知我谁。",
        "dynasty": "宋",
        "collection_info": null
    },
    {
        "title": "感寓四首  其三",
        "author": "戴復古",
        "content": "夜雨挟西风，摵摵撼庭树。\n浮生堪几秋，青鬓忽已素。\n铅刀刲九牛，策蹇望长路。\n所操莽无奇，自好徒自误。\n改絃调新声，履道易故步。\n收功在桑榆，其敢怨迟莫。",
        "dynasty": "宋",
        "collection_info": null
    },
    {
        "title": "感寓四首  其四",
        "author": "戴復古",
        "content": "红紫委路尘，绿树有嘉色。\n刳心晚闻道，玩物若有得。\n青春坐销歇，方兹见真实。\n人生到中年，胡不保明德。\n秋风堕庭梧，栖凤去无迹。\n矫首碧云端，一语三叹息。",
        "dynasty": "宋",
        "collection_info": null
    },
    {
        "title": "寄章泉先生赵昌父",
        "author": "戴復古",
        "content": "灵凤鸣朝阳，神龙不泥蟠。\n时兮不可为，昌父乃在山。\n思君二十年，见君良独难。\n时于邸报上，屡见得祠官。\n祠官禄不多，一贫其柰何。\n采芝亦可食，当作采芝歌。\n近者李侍郎，直言遭逐去。\n人皆笑其疎，君独有诗句。\n君为山中人，世事安得闻。\n入山恐未深，更入几重云。",
        "dynasty": "宋",
        "collection_info": null
    },
    {
        "title": "频酌淮河水",
        "author": "戴復古",
        "content": "有客游濠梁，频酌淮河水。\n东南水多咸，不如此水美。\n春风吹绿波，鬰鬰中原气。\n莫向北岸汲，中有英雄泪。",
        "dynasty": "宋",
        "collection_info": null
    },
    {
        "title": "元宵雨",
        "author": "戴復古",
        "content": "穷人不谋欢，元夜如常时。\n晴雨均寂寞，蚤与一睡期。\n朱门粲灯火，歌舞临酒池。\n酒阑欢不足，九街恣游嬉。\n前呵惊市人，箫鼓逐后随。\n片云头上黑，翻得失意归。",
        "dynasty": "宋",
        "collection_info": null
    },
    {
        "title": "小孤山阻风因成小诗适舟中有浦城人写寄真西山",
        "author": "戴復古",
        "content": "群山势如奔，欲渡长江去。\n孤峰拔地起，毅然能遏住。\n屹立大江干，仍能障狂澜。\n人不知此山，有功天地间。",
        "dynasty": "宋",
        "collection_info": null
    },
    {
        "title": "松江舟中四首荷叶浦时有不测末句故及之  其一",
        "author": "戴復古",
        "content": "夜听枫桥钟，晓汲松江水。\n客行信匆匆，少住亦可喜。\n且食鳜鱼肥，莫问鲈鱼美。",
        "dynasty": "宋",
        "collection_info": null
    },
    {
        "title": "松江舟中四首荷叶浦时有不测末句故及之  其二",
        "author": "戴復古",
        "content": "垂虹五百步，太湖三万顷。\n除却岳阳楼，天下无此景。\n范蠡挟西施，功名付烟艇。",
        "dynasty": "宋",
        "collection_info": null
    },
    {
        "title": "松江舟中四首荷叶浦时有不测末句故及之  其三",
        "author": "戴復古",
        "content": "秋风吹客衣，归兴浩难写。\n寒林噪晚鸦，红日堕平野。\n篙师解人意，檥棹酒旗下。",
        "dynasty": "宋",
        "collection_info": null
    },
    {
        "title": "松江舟中四首荷叶浦时有不测末句故及之  其四",
        "author": "戴復古",
        "content": "扁舟乃官差，舟子吾语汝。\n汝为我作劳，吾亦不汝负。\n好向上塘行，莫过荷叶浦。",
        "dynasty": "宋",
        "collection_info": null
    },
    {
        "title": "赵尊道郎中出示唐画四老饮图滕贤良有诗亦使野人着句",
        "author": "戴復古",
        "content": "采芝商山秦四皓，象戏橘中为四老。\n我疑此画即其人，有时以酒陶天真。\n丹青不知谁好手，作此饮态妙入神。\n摩挲半世江湖眼，古锦轴中舒復卷。\n细将物色辨人物，乃是晋时刘毕与陶阮。\n一琴无絃横膝上，一琴团团明月样。\n一人持杓坐瓮边，一人手携文一编，是中必写酒德篇。\n诸君伤时强自遣，曲生风味况不浅。\n五胡妖气蔽神州，誓江不救中原乱。\n新亭举目愁山河，万事何如一樽满。\n一杯一杯醉復醉，天地陶陶尽和气。\n道术相忘礼法疎，形骸懒散无机事。\n此画流传知几载，生绡剥落精神在。\n何人为我更作杜陵饮中八仙歌，将与冰壶主人为此对。",
        "dynasty": "宋",
        "collection_info": null
    },
    {
        "title": "伏龙山民宋正甫湖山清隠乃唐诗人陈陶故圃曾景建作记俾仆赋诗",
        "author": "戴復古",
        "content": "故人昔住金华峰，面带双溪秋水容。\n故人今住伏龙山，陈陶故圃茅三间。\n千载清风徐孺子，门前共此一湖水。\n百花洲上万垂杨，白鸥群裏歌沧浪。\n故人心事孺子高，故人诗句今陈陶。\n短衣饭牛不逢尧，何如绣鞍上着锦宫袍。\n瓦盆对客酌松醪，何如紫霞觞泛碧葡萄。\n豆萁然火度寒宵，何如玉堂夜照金莲膏。\n吟成秃笔写芭蕉，何如沉香亭北醉挥毫。\n再三问君君不对，目送飞鸿楚天外。\n细读山中招隠篇，超然意与烟霞会。\n照影湖边双鬓皓，此计知之悔不早。\n三椽可办愿卜隣，荷锸相随种瑶草。",
        "dynasty": "宋",
        "collection_info": null
    },
    {
        "title": "会稽山中",
        "author": "戴復古",
        "content": "晓风吹断花稍雨，青山白云无唾处。\n岚光滴翠湿人衣，踏碎琼瑶溪上步。\n人家远近屋参差，半成图画半成诗。\n若使山中无杜宇，登山临水定忘归。",
        "dynasty": "宋",
        "collection_info": null
    },
    {
        "title": "高九万见示落星长句赋此答之",
        "author": "戴復古",
        "content": "天星堕地化为石，老佛占作青莲宫。\n东来海若献秋水，琼以碧波千万重。\n云根直下数百丈，时吐光燄惊鱼龙。\n凤凰群飞拥其后，对面庐阜之诸峰。\n阴晴风雨多态度，日日举目看不同。\n高髯能诗復能画，自说此景难形容。\n且好收拾藏胸中，养成笔力可扛鼎，然后一发妙夺造化功。\n高髯高髯须貌取，万物昇沉元有数。\n吾闻此石三千年，復化为星上天去。",
        "dynasty": "宋",
        "collection_info": null
    },
    {
        "title": "题申季山所藏李伯时画村田乐图",
        "author": "戴復古",
        "content": "春秧夏苗秋遂穫，官赋私逋都了却。\n鷄豚社酒赛丰年，醉唱村歌舞村乐。\n鼓笛有声无曲谱，布衫颠倒傞傞舞。\n欲识太平真气象，试看此画有佳趣。\n管絃声按宫商发，细转柳腰花十八。\n罗帏绣幙拂香风，九醖葡萄金盏滑。\n王孙公子巧欢娱，勿将富贵笑田夫。\n非渠耕稼饱君腹，问有黄金可乐无。",
        "dynasty": "宋",
        "collection_info": null
    },
    {
        "title": "嘉定甲戌孟秋二十有七日起居舍人兼直学士院真德秀上殿直前奏边事不顾忌讳一疏万言援引古今铺陈方略忠谊感激辞章浩瀚诚有补于国家天台戴復古获见此疏伏读再三窃有所感敬效白乐天体以纪其事录于野史",
        "author": "戴復古",
        "content": "禁城鷄唱金门开，起居舍人携疏来。\n榻前一奏一万字，历历写出忠义怀。\n顿首惶恐臣昧死，越录敢言天下事。\n百年河洛行胡朔，恨满东南天一角。\n夷甫诸人责未酬，志士愁眠剑锋落。\n天意未回事难举，乡来一试成千误。\n犬羊频岁自相屠，盛衰大抵由天数。\n昨臣衔命出疆时，自期有去必无归。\n屈膝穹庐当愤死，天相孤忠半道回。\n金山之下长江水，击檝中流书壮志。\n东风吹上妙高台，畧望江淮见形势。\n形势从来祇如此，几年待得天时至。\n朝廷为计保万全，往往忘却前朝耻。\n臣今未暇论规恢，胡虏已亡何虑哉。\n中原旷地无人管，政恐英雄生草莱。\n北方苦饥民骨立，万一东来窃吾粟。\n边头诸州无铁壁，借问谁能备仓卒。\n请朝廷厉精兵，择良将。\n办多多，策上上。\n更选人材，老练通达。\n分守要衝，讲明方畧。\n一贤可作万里城，一人可当百万兵。\n坐令国势九鼎重，所頼君心一点明。\n长笺奏彻龙颜悦，继言臣愚进此说。\n言虽甚鄙用甚切，宸断必行天下福，勿谓儒生论迂阔。\n臣之肝胆与人别，读书岂为文章设。\n王师若出定中原，玉堂敢草平羌策。",
        "dynasty": "宋",
        "collection_info": null
    },
    {
        "title": "卢申之正字得春郊牧养图二本有楼攻媿先生题诗且征予作  其一",
        "author": "戴復古",
        "content": "竹弓鸣，鴈鸭惊。\n飞来别浦无人境，春风不摇杨柳影。\n长颈纷纷占作家，半游波面半眠沙。\n或行或立或如舞，或隻或双或群聚。\n饮啄浮沉多态度，物情闲暇世忘机。\n分明一片太古时，巧僞不作民熙熙。",
        "dynasty": "宋",
        "collection_info": null
    },
    {
        "title": "卢申之正字得春郊牧养图二本有楼攻媿先生题诗且征予作  其二",
        "author": "戴復古",
        "content": "我之居，元在野，平生惯识牛羊者。\n今见蒲江出此图，半日不知渠是画。\n一犍当前转头立，一犍度浦毛犹湿。\n中有一苍骑以牧，𦍩羜相随数十足。\n殿后两枚黄觳觫，分明如活下前坡。\n路转南山春草多，耳根只欠牧儿歌。",
        "dynasty": "宋",
        "collection_info": null
    },
    {
        "title": "鄂州南楼",
        "author": "戴復古",
        "content": "鄂州州前山顶头，上有缥缈百尺楼。\n大开窗户纳宇宙，高插栏干侵斗牛。\n我疑脚踏苍龙背，下瞰八方无内外。\n江渚鳞差十万家，淮楚荆湖一都会。\n西风吹尽庾公尘，秋影涵空动碧云。\n欲识古今兴废事，细看文简李公文。",
        "dynasty": "宋",
        "collection_info": null
    },
    {
        "title": "题曾无疑飞龙饮秣图",
        "author": "戴復古",
        "content": "云巢示我良马图，一骑欲水一骑刍。\n竹批双耳目摇电，毛色纯一骨相殊。\n何人貌此真权奇，笔端疑有渥洼池。\n驽骀当用骅骝老，赢得画图人看好。\n盆中饮，槽中秣，无用霜蹄空立铁。\n何如渴饮长城濠上波，饥则饱吃天山禾。\n振首长鸣载猛士，龙荒踏碎犬羊窠。",
        "dynasty": "宋",
        "collection_info": null
    },
    {
        "title": "儒衣陈其姓工于画牛马鱼一日持六簇为赠以换诗",
        "author": "戴復古",
        "content": "生绢六幅淡墨图，伊人笔端有造化。\n骅骝汗血捉电光，牯牸倦耕眠草下。\n陂塘漠漠烟雨后，出水群鱼戏潇洒。\n细看物物有生意，不比寻常能画者。\n请君就此三景中，挥毫添我作渔翁。\n岸头孤石持竿坐，白鹭同居蒲苇丛。\n有时寻诗出游衍，款段徐行山路远。\n奚奴逐后背锦囊，木杪斜阳鸦噪晚。\n有时簑笠过田间，农妇农夫相往还。\n手放鉏犂吹短笛，日暮青郊黄犊闲。\n王孙贵人不识此，此是吾侬佳绝处。\n挂君图画读吾诗，令人懒踏长安路。",
        "dynasty": "宋",
        "collection_info": null
    },
    {
        "title": "黄州栖霞楼即景呈谢深道国正",
        "author": "戴復古",
        "content": "朝来栏槛倚晴空，暮来烟雨迷飞鸿。\n白衣苍狗易改变，淡粧浓抹难形容。\n芦洲渺渺去无极，数点断山横远碧。\n樊山诸峰立一壁，非烟非雾笼秋色。\n须臾黑云如泼墨，欲雨不雨不可得。\n须臾云开见落日，忽展一机云锦出。\n一态未了一态生，愈变愈奇人莫测。\n使君把酒索我诗，索诗不得呼画师。\n要知作诗如作画，人力岂能穷造化。",
        "dynasty": "宋",
        "collection_info": null
    },
    {
        "title": "题上虞县信芳堂",
        "author": "戴復古",
        "content": "河阳种桃彭泽柳，岁岁春风夸不朽。\n何如君种一池莲，开向五月六月天。\n红粧当暑清无汗，绿叶染风香不断。\n坐令百里尽清凉，天乃赠君云锦段。\n此花不可无此堂，主人姓字同芬芳。\n更看堂后参差竹，醉倚炎空舞寒绿。",
        "dynasty": "宋",
        "collection_info": null
    },
    {
        "title": "衡山何道士有诗声杨伯子监丞盛称之以杨所取之诗求跋其后",
        "author": "戴復古",
        "content": "道人幽吟岩壑底，伴晓猿啼秋鹤唳。\n自陶情性乐天真，一心不作求名计。\n一朝邂逅杨东山，诗声扬扬满世间。\n东山才与诚斋敌，手腕中有万斛力。\n为君翻九渊，探君骊龙珠。\n为君擘沧海，鈎上珊瑚枝。\n丰城地下掘起龙泉太阿双宝剑，南山雾裏窥见隠豹文章皮。\n是宝欲藏藏不得，总被东山手拈出。\n道人从此诗价高，石廪祝融争崒嵂。\n君不见弥明石鼎联句诗，千载託名韩退之。",
        "dynasty": "宋",
        "collection_info": null
    },
    {
        "title": "徐京伯通判晚岁得二子",
        "author": "戴復古",
        "content": "竹隠种竹知几年，千竿万竿长拂天。\n群飞不敢下栖止，常有清风凛凛然。\n丹穴飞来两雏凤，凤来此竹为之重。\n牙籤玉轴带芸香，家藏万卷为渠用。\n人间豚犬不足多，我来为作徐卿二子歌。\n手传竹隠文章印，看取他日官职高嵯峨。",
        "dynasty": "宋",
        "collection_info": null
    },
    {
        "title": "寄报恩长老恭率翁",
        "author": "戴復古",
        "content": "报恩千楹归一炬，佛也不能逃劫数。\n宝坊化作瓦砾场，堪笑月庭来又去。\n率翁修造凤楼手，第一能将无作有。\n神工作舍鬼筑墙，鞭笞木石能飞走。\n风斤月斧日纷然，行看华屋突兀在眼前。\n好留一室舘狂客，早晚来参文字禅。",
        "dynasty": "宋",
        "collection_info": null
    },
    {
        "title": "织妇叹",
        "author": "戴復古",
        "content": "春蚕成丝復成绢，养得夏蚕重剥茧。\n绢未脱轴拟输官，丝未落车图赎典。\n一春一夏为蚕忙，织妇布衣仍布裳。\n有布得着犹自可，今年无麻愁杀我。",
        "dynasty": "宋",
        "collection_info": null
    },
    {
        "title": "刈麦行",
        "author": "戴復古",
        "content": "腰鎌上壠刈黄云，东家西家麦满门。\n前村寡妇拾滞穟，饘粥有余炊餠饵。\n我闻淮南麦最多，麦田今岁屯干戈。\n饱饭不知征战苦，生长此方真乐土。",
        "dynasty": "宋",
        "collection_info": null
    },
    {
        "title": "鄂渚张唐卿周嘉仲送别",
        "author": "戴復古",
        "content": "武昌江头人送别，杨柳秋来不堪折。\n汉阳门外望南楼，昨日不知今日愁。\n英雄握手新相识，人情正好成南北。\n酒阑人散最关情，一鴈西飞楚天碧。",
        "dynasty": "宋",
        "collection_info": null
    },
    {
        "title": "诘燕",
        "author": "戴復古",
        "content": "去年汝来巢我屋，梁间污泥高一尺。\n啄腥抛秽不汝厌，生长群雏我护惜。\n家贫惠爱不及人，自谓于汝独有力。\n不望汝如灵蛇衔宝珠，雀献金环来报德。\n春风期汝一相顾，对语茅檐慰岑寂。\n如何今年来，于我绝踪迹。\n一贪帘幕画堂间，便视吾庐为弃物。",
        "dynasty": "宋",
        "collection_info": null
    },
    {
        "title": "寄赵鼎臣",
        "author": "戴復古",
        "content": "学如刘子政，不使校书天禄阁。\n文如李太白，不使待诏金銮殿。\n倚楼终日看庐山，赢得虚名闻九县。\n才忌太高，心忌太清。\n平平稳稳，为公为卿。\n骐骥可覊，乃归帝闲。\n麟凤莫驯，为瑞人间。\n人间为瑞徒能好，骐骥可覊终远到。\n岁寒心事几人知，手把梅花供一笑。",
        "dynasty": "宋",
        "collection_info": null
    },
    {
        "title": "毗陵天庆观画龙自题姑苏羽士李怀仁醉笔诗呈王君保寺丞使君",
        "author": "戴復古",
        "content": "姑苏道士天酒星，醉笔写出双龙形。\n墨蹟从横夺造化，蜿蜒满壁令人惊。\n一龙翻身出云表，口吞八极沧溟小。\n手弄宝珠珠欲飞，握入掌中拳五爪。\n一龙排山山为开，头角与石争崔嵬。\n波涛怒起接云气，不向九霄行雨来。\n万物焦枯天作旱，两雄壁隠宁非懒。\n真龙不用只画图，猛拍栏干寄三叹。",
        "dynasty": "宋",
        "collection_info": null
    },
    {
        "title": "渔父词四首  其一",
        "author": "戴復古",
        "content": "渔父饮，不须钱。\n柳枝斜贯锦鳞鲜，换酒却归船。",
        "dynasty": "宋",
        "collection_info": null
    },
    {
        "title": "渔父词四首  其二",
        "author": "戴復古",
        "content": "渔父醉，钓竿闲。\n柳下呼儿牢繫船，高眠风月天。",
        "dynasty": "宋",
        "collection_info": null
    },
    {
        "title": "秋怀",
        "author": "戴復古",
        "content": "红叶无人扫，黄花独自妍。\n听谈天下事，愁到酒樽前。\n水阔终非海，楼高不到天。\n昔人已怀古，况復后千年。",
        "dynasty": "宋",
        "collection_info": null
    },
    {
        "title": "晚春次韵",
        "author": "戴復古",
        "content": "酒醒愁难醒，春归客未归。\n鶑啼花雨歇，燕立柳风微。\n世路多殊辙，人生贵识机。\n低头饱一粟，仰首愧云飞。",
        "dynasty": "宋",
        "collection_info": null
    },
    {
        "title": "元日二首呈永丰刘叔冶知县  其一",
        "author": "戴復古",
        "content": "焚香拜元日，受岁客他州。\n白髮难遮老，新年讳说愁。\n无人能访戴，有地足依刘。\n桃李争春事，梅花笑未休。",
        "dynasty": "宋",
        "collection_info": null
    },
    {
        "title": "元日二首呈永丰刘叔冶知县  其二",
        "author": "戴復古",
        "content": "市近人声杂，窗明雨色开。\n异乡轻度节，同邸重传杯。\n不碍狂夫醉，知无贺客来。\n故园归未得，茅屋想苍苔。",
        "dynasty": "宋",
        "collection_info": null
    },
    {
        "title": "宿农家",
        "author": "戴復古",
        "content": "门巷规模古，田园气味长。\n小桃红破萼，大麦绿衔芒。\n稚犬迎来客，归牛带夕阳。\n儒衣愧飘泊，相就说农桑。",
        "dynasty": "宋",
        "collection_info": null
    },
    {
        "title": "湘中",
        "author": "戴復古",
        "content": "荆楚一都会，潇湘八景图。\n试呼沙鸟问，曾识古人无。\n痛哭贾太傅，行吟屈大夫。\n汀洲芳草歇，转使客情孤。",
        "dynasty": "宋",
        "collection_info": null
    },
    {
        "title": "水陆寺",
        "author": "戴復古",
        "content": "长沙沙上寺，突兀古楼台。\n四面水光合，一边山影来。\n静分僧榻坐，晚趁钓船回。\n明日重相约，前村访早梅。",
        "dynasty": "宋",
        "collection_info": null
    },
    {
        "title": "题分宜县呈石子和知县",
        "author": "戴復古",
        "content": "古镇更为县，封疆半是山。\n赋繁官吏窘，土瘠稻粱悭。\n流水心何急，高山意自闲。\n春风细吹拂，桃李满民间。",
        "dynasty": "宋",
        "collection_info": null
    },
    {
        "title": "清明感伤",
        "author": "戴復古",
        "content": "一笠戴春雨，愁来不可遮。\n清明思上冢，昨夜梦还家。\n归兴随流水，伤心对落花。\n晋原松下泪，沾洒楚天涯。",
        "dynasty": "宋",
        "collection_info": null
    },
    {
        "title": "都中书怀二首  其一",
        "author": "戴復古",
        "content": "醉卧长安市，思归东海涯。\n瓶余残腊酒，梅老隔年花。\n日与愁为地，时凭梦到家。\n乡书三两纸，一读一咨嗟。",
        "dynasty": "宋",
        "collection_info": null
    },
    {
        "title": "都中书怀二首  其二",
        "author": "戴復古",
        "content": "雪化晴檐雨，炉烘冻壁春。\n穷犹恋诗酒，懒不正衣巾。\n寂寞安吾分，奔驰失我真。\n枯桐就煨烬，容有赏音人。",
        "dynasty": "宋",
        "collection_info": null
    },
    {
        "title": "岁暮呈真翰林",
        "author": "戴復古",
        "content": "岁事朝朝迫，家书字字愁。\n频沽深巷酒，独倚异乡楼。\n诗骨梅花瘦，归心江水流。\n狂谋渺无际，忍看大刀头。",
        "dynasty": "宋",
        "collection_info": null
    },
    {
        "title": "游天竺",
        "author": "戴復古",
        "content": "好山看不了，遂借上方眠。\n酒渴倾花露，诗清泻涧泉。\n生无适俗韵，老欲结僧缘。\n睡觉钟声晓，窗腾柏子烟。",
        "dynasty": "宋",
        "collection_info": null
    },
    {
        "title": "卢申之正字小酌",
        "author": "戴復古",
        "content": "清境无尘杂，覊怀向此开。\n主人有风度，和我不尘埃。\n倚竹评诗句，拈花泛酒杯。\n出门见明月，客去又招回。",
        "dynasty": "宋",
        "collection_info": null
    },
    {
        "title": "凤凰台",
        "author": "戴復古",
        "content": "登临舒老眼，吊古得凄凉。\n故国自龙虎，高台无凤凰。\n浮云多改变，乔木见兴亡。\n往事浑休问，钟山又夕阳。",
        "dynasty": "宋",
        "collection_info": null
    },
    {
        "title": "山中即目二首  其一",
        "author": "戴復古",
        "content": "岩路穿黄落，人家隠翠微。\n笼鷄为鸭抱，网犬逐鹑飞。\n竹好堪延客，溪清欲浣衣。\n禅扉在何许，僧笠戴云归。",
        "dynasty": "宋",
        "collection_info": null
    },
    {
        "title": "山中即目二首  其二",
        "author": "戴復古",
        "content": "茅屋七五聚，沙汀八九盘。\n梯山畦麦秀，囊石障溪湍。\n父老鷄豚社，儿童梨栗盘。\n幽居有余乐，奔走愧儒冠。",
        "dynasty": "宋",
        "collection_info": null
    },
    {
        "title": "题徐京伯通判北征诗卷",
        "author": "戴復古",
        "content": "一襟忠谊气，数首北征诗。\n不许公卿见，徒为箧笥奇。\n衔枚衝雪夜，击楫誓江时。\n此志无人共，愁吟两鬓丝。",
        "dynasty": "宋",
        "collection_info": null
    },
    {
        "title": "江上",
        "author": "戴復古",
        "content": "山束江流急，云兼雾气深。\n轻鸥闲态度，孤鴈苦声音。\n客路行无极，风光古又今。\n梅花出篱落，幽事颇关心。",
        "dynasty": "宋",
        "collection_info": null
    },
    {
        "title": "贤女祠",
        "author": "戴復古",
        "content": "士有败风节，惭魂埋九京。\n幽闺持大谊，千载着嘉名。\n父不重然诺，女能轻死生。\n寒潭堕秋月，心迹两清明。",
        "dynasty": "宋",
        "collection_info": null
    },
    {
        "title": "春尽日",
        "author": "戴復古",
        "content": "捻指过三月，又当春夏交。\n花残蜂课蜜，林茂鸟安巢。\n芳草生青霭，新篁展绿稍。\n风骚将断绝，谁有续絃胶。",
        "dynasty": "宋",
        "collection_info": null
    },
    {
        "title": "寄栗斋巩仲至",
        "author": "戴復古",
        "content": "几度观朝报，差除不到君。\n山林自台阁，文字即功勋。\n吟苦孟东野，潜深杨子云。\n一官虽偃蹇，千载有知闻。",
        "dynasty": "宋",
        "collection_info": null
    },
    {
        "title": "次韵史景望雪夜",
        "author": "戴復古",
        "content": "雪中寒力壮，病骨瘦难胜。\n温酒拨炉火，题诗敲砚冰。\n惊心双白鬓，知我一青灯。\n欲误浮生事，思参小大乘。",
        "dynasty": "宋",
        "collection_info": null
    },
    {
        "title": "春日怀家",
        "author": "戴復古",
        "content": "细数平生事，何堪挂齿牙。\n客游儿废学，身拙妇持家。\n开瓮尝春酒，租山摘早茶。\n关心此时节，归兴满天涯。",
        "dynasty": "宋",
        "collection_info": null
    },
    {
        "title": "寄沈庄可",
        "author": "戴復古",
        "content": "无山可种菊，强号菊山人。\n结得诸公好，吟成五字新。\n红尘时在路，白髮未离贫。\n吾辈浑如此，天公似不仁。",
        "dynasty": "宋",
        "collection_info": null
    },
    {
        "title": "山行",
        "author": "戴復古",
        "content": "度岭休骑马，临渊看网鱼。\n木根高可坐，岩石细堪书。\n谷鸟鸣相答，山云卷復舒。\n儒衣人卖酒，疑是马相如。",
        "dynasty": "宋",
        "collection_info": null
    },
    {
        "title": "次韵谢敬之题南康县刘清老园",
        "author": "戴復古",
        "content": "刘子隠居地，真如李愿盘。\n万松春不老，多竹夏生寒。\n卜筑世情远，登临客虑宽。\n题诗疥君壁，聊以记游观。",
        "dynasty": "宋",
        "collection_info": null
    },
    {
        "title": "淮上春日",
        "author": "戴復古",
        "content": "边寒客衣薄，渐喜暖风回。\n社后未闻燕，春深方见梅。\n壮怀频抚剑，孤愤强衔杯。\n北望山河语，天时不再来。",
        "dynasty": "宋",
        "collection_info": null
    },
    {
        "title": "麻城道中",
        "author": "戴復古",
        "content": "三杯成小醉，行处总堪诗。\n临水知鱼乐，观山爱马迟。\n林塘飞翡翠，篱落带酴醾。\n问讯边头事，溪翁总不知。",
        "dynasty": "宋",
        "collection_info": null
    },
    {
        "title": "望花山张老家",
        "author": "戴復古",
        "content": "元从边上住，来此避兵兴。\n麦麨朝充食，松明夜当灯。\n蔽门麻菶菶，护壁石层层。\n老妪逢人哭，吾儿在谢陵。",
        "dynasty": "宋",
        "collection_info": null
    },
    {
        "title": "春日",
        "author": "戴復古",
        "content": "淫滞江湖久，蹉跎岁月新。\n客愁茅店雨，诗思柳桥春。\n秣马寻归路，骑鲸问故人。\n山林与朝市，何处着吾身。",
        "dynasty": "宋",
        "collection_info": null
    },
    {
        "title": "闻李将军至建康",
        "author": "戴復古",
        "content": "匹马径趋府，将军意气多。\n来依汉日月，思復晋山河。\n边将惭尸素，朝臣奏凯歌。\n分明御徂诈，得失竟如何。",
        "dynasty": "宋",
        "collection_info": null
    },
    {
        "title": "江涨见移居者",
        "author": "戴復古",
        "content": "夏潦连秋涨，人家水半门。\n都抛破茅屋，移住小山村。\n聒聒笼鷄犬，纍纍带子孙。\n安居华屋者，应觉此身尊。",
        "dynasty": "宋",
        "collection_info": null
    },
    {
        "title": "上乔右司",
        "author": "戴復古",
        "content": "端笏立朝日，肺肝倾上前。\n把麾持节处，桃李满淮壖。\n药石箴时病，蓍龟烛事先。\n焦头与曲突，为计孰为贤。",
        "dynasty": "宋",
        "collection_info": null
    },
    {
        "title": "赠郭道人",
        "author": "戴復古",
        "content": "灭性能安乐，深居绝是非。\n英雄行险道，富贵隠危机。\n纸被如绵软，藜羹胜肉肥。\n苍苔满山径，最喜客来稀。",
        "dynasty": "宋",
        "collection_info": null
    },
    {
        "title": "送湘漕赵蹈中寺丞移宪江东",
        "author": "戴復古",
        "content": "持节復持节，因循霜鬓侵。\n盛衰关大数，豪杰负初心。\n宇宙虚长算，江湖寄短吟。\n番阳秋水阔，湘浦未为深。",
        "dynasty": "宋",
        "collection_info": null
    },
    {
        "title": "立春后二首  其一",
        "author": "戴復古",
        "content": "夕望春风至，还经闰月迟。\n梅花丈人行，柳色少年时。\n爱酒常无伴，吟诗近得师。\n离骚变风雅，当效楚臣为。",
        "dynasty": "宋",
        "collection_info": null
    },
    {
        "title": "立春后二首  其二",
        "author": "戴復古",
        "content": "东风吹竹屋，无数落梅花。\n冻雀栖檐角，饥乌啄草芽。\n家乡劳夜梦，客路又春华。\n莫讶狂夫醉，西楼酒可赊。",
        "dynasty": "宋",
        "collection_info": null
    },
    {
        "title": "寄韩仲止",
        "author": "戴復古",
        "content": "何以涧泉号，取其清又清。\n天游一丘壑，孩视几公卿。\n杯举即时酒，诗留后世名。\n黄花秋意足，东望忆渊明。",
        "dynasty": "宋",
        "collection_info": null
    },
    {
        "title": "题张签判园林",
        "author": "戴復古",
        "content": "园圃屋东西，从君一杖藜。\n雨寒花蕊瘦，春重柳丝低。\n亭舘常留客，轩窗总傍溪。\n摩挲雪色壁，安得好诗题。",
        "dynasty": "宋",
        "collection_info": null
    },
    {
        "title": "哭赵紫芝",
        "author": "戴復古",
        "content": "呜呼赵紫芝，其命止于斯。\n东晋时人物，晚唐家数诗。\n瘦因吟思苦，穷为宦情痴。\n忆在藏春圃，花边细话时。",
        "dynasty": "宋",
        "collection_info": null
    },
    {
        "title": "江村何宏甫载酒过清江",
        "author": "戴復古",
        "content": "玉笥千峰雨，金风十日秋。\n谁能多载酒，来此共登楼。\n山立阅万变，溪深纳众流。\n故人归未得，我亦为诗留。",
        "dynasty": "宋",
        "collection_info": null
    },
    {
        "title": "临江军新岁呈王幼学监簿",
        "author": "戴復古",
        "content": "梦说去年事，诗从昨夜吟。\n三杯新岁酒，千里故乡心。\n人共梅花老，愁连江水深。\n家书忽在眼，一纸直千金。",
        "dynasty": "宋",
        "collection_info": null
    },
    {
        "title": "访杨伯子监丞自白沙问路而去  其一",
        "author": "戴復古",
        "content": "欲访扬雄宅，扁舟过白沙。\n自从山以后，直到水之涯。\n风节古人物，文章老作家。\n相寻有忙事，第一问梅花。",
        "dynasty": "宋",
        "collection_info": null
    },
    {
        "title": "访杨伯子监丞自白沙问路而去  其二",
        "author": "戴復古",
        "content": "朝市风波地，干坤渔猎场。\n生民日憔悴，吾道亦凄凉。\n龙不为霖出，凤于何处藏。\n群鸦争晚噪，一意送斜阳。",
        "dynasty": "宋",
        "collection_info": null
    },
    {
        "title": "刘兴伯黄希宋苏希亮慧力寺避暑",
        "author": "戴復古",
        "content": "何处避炎热，相期过宝坊。\n万松深处坐，六月午时凉。\n钟磬出深屋，江山界短墙。\n醉来归兴懒，留宿赞公房。",
        "dynasty": "宋",
        "collection_info": null
    },
    {
        "title": "秋夜旅中",
        "author": "戴復古",
        "content": "旅食思乡味，砧声起客愁。\n夜凉风动竹，人静月当楼。\n浮世百年梦，他乡几度秋。\n店翁新酒熟，一醉更何求。",
        "dynasty": "宋",
        "collection_info": null
    },
    {
        "title": "舟行往吊故人",
        "author": "戴復古",
        "content": "乔木风声壮，大江天影圆。\n悲秋时把酒，爱月夜行船。\n未及到河上，先愁过竹边。\n倚篷思往事，闻笛为凄然。",
        "dynasty": "宋",
        "collection_info": null
    },
    {
        "title": "拟岘台杜子野主簿寓居",
        "author": "戴復古",
        "content": "高台延望眼，风物满前村。\n细读南丰记，频开北海樽。\n远山如看画，近市不闻喧。\n诗是君家事，长城在五言。",
        "dynasty": "宋",
        "collection_info": null
    },
    {
        "title": "无策",
        "author": "戴復古",
        "content": "老觉登楼懒，心知涉世疎。\n梦蕉还得鹿，缘木可求鱼。\n晚岁未闻道，平生欠读书。\n行藏两无策，究竟果何如。",
        "dynasty": "宋",
        "collection_info": null
    },
    {
        "title": "题萍乡何叔万云山",
        "author": "戴復古",
        "content": "拄杖穿云去，一坡仍一坡。\n地高山不峻，花少竹还多。\n家近登临便，人贤气味和。\n能诗老姚合，朝夕共吟哦。",
        "dynasty": "宋",
        "collection_info": null
    },
    {
        "title": "常宁县访许介之途中即景",
        "author": "戴復古",
        "content": "竹径入茅屋，松坡连菜畦。\n深潴沤麻水，斜竖采桑梯。\n区别隣家鸭，群分各线鷄。\n行人来少憇，假道过东溪。",
        "dynasty": "宋",
        "collection_info": null
    },
    {
        "title": "建昌道上",
        "author": "戴復古",
        "content": "凛凛北风劲，行行西路赊。\n人情甘淡薄，世事苦参差。\n酒易逢知己，诗难遇作家。\n林间数点雪，错认是梅花。",
        "dynasty": "宋",
        "collection_info": null
    },
    {
        "title": "访严坦叔",
        "author": "戴復古",
        "content": "麻姑山下泊，城郭带烟霞。\n携刺投诗社，移船傍酒家。\n沙禽时弄水，榉柳夏飞花。\n小酌未能了，西楼日又斜。",
        "dynasty": "宋",
        "collection_info": null
    },
    {
        "title": "杜仲高自鄂渚下仪真",
        "author": "戴復古",
        "content": "鄂渚三千里，南楼看月回。\n东园花政好，去岁客重来。\n兄弟皆名士，文章动上台。\n倾城倾国色，也用觅良媒。",
        "dynasty": "宋",
        "collection_info": null
    },
    {
        "title": "见赵知道运使",
        "author": "戴復古",
        "content": "饱食武昌鱼，不如归故庐。\n盟鸥还海道，问鴈觅家书。\n又把乡人刺，来投使者车。\n东园桃与李，莫使着花疎。",
        "dynasty": "宋",
        "collection_info": null
    },
    {
        "title": "赵叔垕山堂安下其家适有丧事",
        "author": "戴復古",
        "content": "一径沿溪入，数椽松竹间。\n岂知人事变，自觉客身闲。\n采菊出寻酒，移床卧看山。\n苍头无可作，把钓过西湾。",
        "dynasty": "宋",
        "collection_info": null
    },
    {
        "title": "黄道士出爻",
        "author": "戴復古",
        "content": "林屋何潇洒，权为羽士家。\n客来多载酒，僧至自煎茶。\n试墨题新竹，携筇数落花。\n饮中忙过日，无暇问丹砂。",
        "dynasty": "宋",
        "collection_info": null
    },
    {
        "title": "陈伯可山亭",
        "author": "戴復古",
        "content": "梯险登霞外，乘流过竹西。\n寒溪随雨涨，高阁与云齐。\n双鹤有时舞，孤猿何处啼。\n清吟无尽兴，白石可留题。",
        "dynasty": "宋",
        "collection_info": null
    },
    {
        "title": "玉山章泉本章氏所居赵昌甫迁居于此章泉之名遂显",
        "author": "戴復古",
        "content": "兹山自开闢，有此一泓泉。\n姓自章而立，名因赵以传。\n源从番水出，地与瑞峰连。\n寄语山中友，临流着数椽。",
        "dynasty": "宋",
        "collection_info": null
    },
    {
        "title": "题永州思范堂",
        "author": "戴復古",
        "content": "太守能延客，兹堂为我开。\n清池照窗户，列嶂带楼台。\n剔藓观题字，披榛欲访梅。\n城根数株石，曾识范公来。",
        "dynasty": "宋",
        "collection_info": null
    },
    {
        "title": "舟中病起登览",
        "author": "戴復古",
        "content": "檥棹病三日，登楼举一觥。\n江山从古在，花草逐时生。\n南浦佳人别，西风送客行。\n锦鳞能自跃，献我一杯羹。",
        "dynasty": "宋",
        "collection_info": null
    },
    {
        "title": "邵阳赵节斋史君同黄季玉以合江亭三字分韵",
        "author": "戴復古",
        "content": "万里清秋景，都归乎此亭。\n光阴几今古，天地一宫廷。\n澬水东西白，梅山表裏青。\n登临生酒兴，欲醉又还醒。",
        "dynasty": "宋",
        "collection_info": null
    },
    {
        "title": "见湖南绣使陈益甫大着  其一",
        "author": "戴復古",
        "content": "手揽澄清辔，声名汉范滂。\n一台振风采，列郡正权纲。\n衡岳势增重，文星日有光。\n金门虽藐藐，玉节自堂堂。",
        "dynasty": "宋",
        "collection_info": null
    },
    {
        "title": "见湖南绣使陈益甫大着  其二",
        "author": "戴復古",
        "content": "麾节罗群彦，朝廷只数公。\n近民多惠泽，望阙负孤忠。\n星殒京城震，沙移海水通。\n欲知休咎证，无路问苍穹。",
        "dynasty": "宋",
        "collection_info": null
    },
    {
        "title": "见湖南绣使陈益甫大着  其三",
        "author": "戴復古",
        "content": "敢写散人号，来登君子堂。\n论文才力短，忧世话头长。\n老不堪行路，心思归故乡。\n数行诗后语，夜夜吐光芒。",
        "dynasty": "宋",
        "collection_info": null
    },
    {
        "title": "南台寺长老乃福州士人陈其姓语及光拙庵遭际寺乃石头和尚道场",
        "author": "戴復古",
        "content": "元龙湖海士，参得石头禅。\n卓笔翻千偈，住山今十年。\n安心一丘壑，过眼几云烟。\n莫笑拙庵拙，声名动九天。",
        "dynasty": "宋",
        "collection_info": null
    },
    {
        "title": "真西山帅长沙祷雨  其一",
        "author": "戴復古",
        "content": "太守持斋戒，精诚动九天。\n骄阳变霖雨，凶岁转丰年。\n信是经纶手，行司造化权。\n唐时相房杜，斗米直三钱。",
        "dynasty": "宋",
        "collection_info": null
    },
    {
        "title": "真西山帅长沙祷雨  其二",
        "author": "戴復古",
        "content": "出郭问农事，家家笑语声。\n有田皆足水，既雨亦宜晴。\n山下溪流急，街头米价平。\n明朝闻领客，相见贺秋成。",
        "dynasty": "宋",
        "collection_info": null
    },
    {
        "title": "苏希亮约客游刘兴伯大自在亭",
        "author": "戴復古",
        "content": "偶尔来江上，从君到酒边。\n雨晴花弄日，风定柳凝烟。\n适意共一笑，浮生无百年。\n明朝大自在，谁办载花船。",
        "dynasty": "宋",
        "collection_info": null
    },
    {
        "title": "客中寄家书併简季道侄",
        "author": "戴復古",
        "content": "东隠三年别，西风一纸书。\n逢人相问讯，念我独勤渠。\n游子司吾土，先人有弊庐。\n欲归归未得，妻子定何如。",
        "dynasty": "宋",
        "collection_info": null
    },
    {
        "title": "舟中夜坐",
        "author": "戴復古",
        "content": "独坐观星斗，一襟秋思长。\n天河司米价，太乙照时康。\n月浦孤帆过，风荷一路香。\n持杯问舟子，今夜宿谁乡。",
        "dynasty": "宋",
        "collection_info": null
    },
    {
        "title": "淮东赵漕领客东园赵世卿剩谈近日诸公仆谓今日东园之会想像欧苏风流不可见",
        "author": "戴復古",
        "content": "今日东园会，能为野客期。\n干坤一南北，花木几兴衰。\n亭舘经行地，欧苏无恙时。\n风流不可见，烟雨谩题诗。",
        "dynasty": "宋",
        "collection_info": null
    },
    {
        "title": "沈庄可号菊花山人即其所言",
        "author": "戴復古",
        "content": "老貌非前日，清吟似旧时。\n已无藏酒妇，幸有读书儿。\n连岁修茅屋，三秋绕菊篱。\n寒儒有奇遇，太守为刊诗。",
        "dynasty": "宋",
        "collection_info": null
    },
    {
        "title": "别章泉定庵二老人",
        "author": "戴復古",
        "content": "腊裏春风转，埙箎一气和。\n劝翁新岁酒，唱我老人歌。\n一世声名重，四方书问多。\n章泉一泓水，思与海同波。",
        "dynasty": "宋",
        "collection_info": null
    },
    {
        "title": "太湖县雪中简段子克知县",
        "author": "戴復古",
        "content": "腊雪随风下，蹇馿行路难。\n匆匆投邸舍，草草共杯盘。\n喜见丰年瑞，浑忘昨夜寒。\n儿童不解事，却作柳花看。",
        "dynasty": "宋",
        "collection_info": null
    },
    {
        "title": "有烹犊延客者食之有感",
        "author": "戴復古",
        "content": "田家茧栗犊，小小可怜生。\n未试一犂力，俄遭五鼎烹。\n朝来占食指，妙绝此杯羹。\n口腹为人累，终怀不忍情。",
        "dynasty": "宋",
        "collection_info": null
    },
    {
        "title": "萍乡县圃",
        "author": "戴復古",
        "content": "亭榭八九所，一筇随往还。\n四桥朱槛外，三径绿阴间。\n凿浅通流水，凭高见远山。\n琴堂判风月，一笑得双鬟。",
        "dynasty": "宋",
        "collection_info": null
    },
    {
        "title": "书事",
        "author": "戴復古",
        "content": "两揆新当国，三边未解兵。\n吾君极勤俭，天下望昇平。\n春雨随时下，福星连夜明。\n寒儒卜天意，对酒百忧轻。",
        "dynasty": "宋",
        "collection_info": null
    },
    {
        "title": "同赵鼎臣游黄甫真人清虚庵",
        "author": "戴復古",
        "content": "昨闻曹两府，河上遇游仙。\n驻跸钱塘后，结庵庐阜边。\n焚香观御帖，洗盏酌神泉。\n鴈足传书日，伤心已百年。",
        "dynasty": "宋",
        "collection_info": null
    },
    {
        "title": "同曾景建金陵登览",
        "author": "戴復古",
        "content": "兴废从谁问，云烟过眼空。\n吁嗟六朝事，想像半山翁。\n百景饶君咏，三杯许我同。\n登临无限意，多在夕阳中。",
        "dynasty": "宋",
        "collection_info": null
    },
    {
        "title": "遇淮人问蕲黄之变哽噎泪下不能语许俊不解围乃提兵过武昌",
        "author": "戴復古",
        "content": "偶逢淮上客，急急问蕲黄。\n未语心先噎，低头泪已滂。\n五关人失守，残虏势非强。\n闻说许都统，提兵过武昌。",
        "dynasty": "宋",
        "collection_info": null
    },
    {
        "title": "寄姚楚州  其一",
        "author": "戴復古",
        "content": "人材当世用，缓急敢辞难。\n身挟天威重，名惊贼胆寒。\n临机一着妙，入境众心安。\n闻已诛元恶，仍须问祸端。",
        "dynasty": "宋",
        "collection_info": null
    },
    {
        "title": "寄姚楚州  其二",
        "author": "戴復古",
        "content": "庸将几误国，流民亦弄兵。\n康时仗豪杰，了事是功名。\n车马长淮路，貔貅细柳营。\n山阳还旧观，併使虏尘清。",
        "dynasty": "宋",
        "collection_info": null
    },
    {
        "title": "许介之约过清溪道上有成",
        "author": "戴復古",
        "content": "行尽白云际，乘槎过水西。\n稻田秋后雀，茅舍午时鷄。\n野饭自不恶，村醪亦可携。\n闻钟欲投宿，何处是招提。",
        "dynasty": "宋",
        "collection_info": null
    },
    {
        "title": "送张子孟",
        "author": "戴復古",
        "content": "君为郴桂客，听说道途难。\n不过神愁岭，须经鬼哭山。\n心平无险路，酒贱有欢颜。\n早作还乡计，高堂鹤髮斑。",
        "dynasty": "宋",
        "collection_info": null
    },
    {
        "title": "南丰县南台包敏道赵伯成同游",
        "author": "戴復古",
        "content": "笑傲南台上，东风吹鬓丝。\n眼明花在处，春好雨晴时。\n楼阁多临水，溪山可赋诗。\n留连无尽意，故遣酒行迟。",
        "dynasty": "宋",
        "collection_info": null
    },
    {
        "title": "长沙道上",
        "author": "戴復古",
        "content": "诗情满天地，客梦绕潇湘。\n何处桂花发，秋风昨夜香。\n登山犹矍铄，照水见昂藏。\n未了一生事，难禁两鬓霜。",
        "dynasty": "宋",
        "collection_info": null
    },
    {
        "title": "萍乡客舍",
        "author": "戴復古",
        "content": "草罢惜春赋，持杯亦鲜欢。\n檐楹双燕语，风雨百花残。\n小阁无聊坐，征衣不耐寒。\n地炉烧石炭，强把故书看。",
        "dynasty": "宋",
        "collection_info": null
    },
    {
        "title": "无为军界上遇太湖赵尉制府禀议",
        "author": "戴復古",
        "content": "解后风尘底，周旋鞍马间。\n三杯送行色，一笑强开颜。\n夜宿暖汤市，晨炊冷水关。\n军前献筹策，第一守光山。",
        "dynasty": "宋",
        "collection_info": null
    },
    {
        "title": "谭俊明雪中见访从而乞米",
        "author": "戴復古",
        "content": "今日病方起，君来喜可知。\n地炉烧榾柮，瓦釜煮犁祈。\n门外雪三尺，窗前梅数枝。\n野夫饥欲死，谁与办晨炊。",
        "dynasty": "宋",
        "collection_info": null
    },
    {
        "title": "新喻县苏晋叔相会",
        "author": "戴復古",
        "content": "偶作榆溪客，还逢橘井仙。\n多才出人上，笑我老吟边。\n买锦囊诗卷，典衣供酒钱。\n竹林青眼叔，常说仲容贤。",
        "dynasty": "宋",
        "collection_info": null
    },
    {
        "title": "访陈与机县尉于湘潭下摄市  其一",
        "author": "戴復古",
        "content": "清淡守风节，当官若隠居。\n自称为漫尉，人道是迂儒。\n俸外无炊米，公余但读书。\n王门多贵戚，道眼视如无。",
        "dynasty": "宋",
        "collection_info": null
    },
    {
        "title": "访陈与机县尉于湘潭下摄市  其二",
        "author": "戴復古",
        "content": "买得南坡景，创成西尉司。\n宅幽连寺观，地广带亭池。\n能事事易了，役民民不知。\n题诗记颠末，政不假人碑。",
        "dynasty": "宋",
        "collection_info": null
    },
    {
        "title": "访陈与机县尉于湘潭下摄市  其三",
        "author": "戴復古",
        "content": "吾里不识面，他乡喜见君。\n数朝相款曲，杯酒接慇。\n懃。\n清挹湘江水，笑开衡岳云。\n归心逐回鴈，转首叹离群。",
        "dynasty": "宋",
        "collection_info": null
    },
    {
        "title": "访曾鲁叔有少嫌先从金仙假榻长老作笋供",
        "author": "戴復古",
        "content": "俗物败佳兴，余非后汝期。\n既来迟一见，政恐错相疑。\n同访金仙老，因参玉板师。\n樽前有余暇，细读放翁诗。",
        "dynasty": "宋",
        "collection_info": null
    },
    {
        "title": "观静江山水呈陈鲁叟漕使  其一",
        "author": "戴復古",
        "content": "桂林佳绝处，人道胜匡庐。\n山好石骨露，洞多岩腹虚。\n峥嵘势相敌，温厚气无余。\n可惜登临地，春风草木疎。",
        "dynasty": "宋",
        "collection_info": null
    },
    {
        "title": "观静江山水呈陈鲁叟漕使  其二",
        "author": "戴復古",
        "content": "昨者登梅岭，兹来入桂林。\n相从万里外，不负一生心。\n湖上千峰立，樽前十客吟。\n讥评到泉石，吾敢望知音。",
        "dynasty": "宋",
        "collection_info": null
    },
    {
        "title": "昭武刘圻甫以㟳篁隠居图求诗",
        "author": "戴復古",
        "content": "相对两山碧，春风摇绿篁。\n一巢云建造，三涧水宫商。\n谷口躬耕稼，盘中歌寿昌。\n桃花认行路，他日访刘郎。",
        "dynasty": "宋",
        "collection_info": null
    },
    {
        "title": "过三衢寻乡僧适遇爱山徐叔高同访郑监丞其家梅园甚佳选百家诗",
        "author": "戴復古",
        "content": "暂作三衢客，寻僧出郭迟。\n适逢徐孺子，同访郑当时。\n诗集百家富，梅花几树奇。\n匆匆又行役，不见烂柯棋。",
        "dynasty": "宋",
        "collection_info": null
    },
    {
        "title": "题赵庶可山台  其一",
        "author": "戴復古",
        "content": "层台高几许，此即会稽图。\n一目空秦望，千峰压镜湖。\n云烟分境界，城郭限廉隅。\n他日传佳话，兰亭与此俱。",
        "dynasty": "宋",
        "collection_info": null
    },
    {
        "title": "题赵庶可山台  其二",
        "author": "戴復古",
        "content": "天造此一景，趋然阛阓间。\n坐分台上石，看尽越中山。\n松月照今古，樵风送往还。\n只愁轩冕出，闲却白云关。",
        "dynasty": "宋",
        "collection_info": null
    },
    {
        "title": "董叔宏黄伯厚载酒黄塘送别",
        "author": "戴復古",
        "content": "愁酌开怀酒，凉生破暑风。\n论交谈洒洒，告别恨匆匆。\n十里黄塘路，扁舟白髮翁。\n多情今夜月，为我照吟篷。",
        "dynasty": "宋",
        "collection_info": null
    },
    {
        "title": "赠张季冶",
        "author": "戴復古",
        "content": "秋扇交情薄，儒衣行路难。\n纵怀千里志，也要一枝安。\n梦绕梅花帐，愁生苜蓿盘。\n从来食肉相，千万强加餐。",
        "dynasty": "宋",
        "collection_info": null
    },
    {
        "title": "侄淑远游不得书",
        "author": "戴復古",
        "content": "客梦江湖远，穷居骨肉离。\n尺书无寄处，中夜不眠时。\n念尔衣裘薄，满怀风露悲。\n狂游断消息，深负竹林期。",
        "dynasty": "宋",
        "collection_info": null
    },
    {
        "title": "寄梅屋赵季防县尉",
        "author": "戴復古",
        "content": "畴昔交游密，暌违岁月多。\n石屏今老矣，梅屋病如何。\n世路生荆棘，家山足薜萝。\n共寻深处隠，此计莫蹉跎。",
        "dynasty": "宋",
        "collection_info": null
    },
    {
        "title": "雨后有感",
        "author": "戴復古",
        "content": "逐日愁闻雨，今朝喜遇晴。\n云开山献状，月出海生明。\n天地有常理，古今无限情。\n静中观世变，安得见河清。",
        "dynasty": "宋",
        "collection_info": null
    },
    {
        "title": "归来二首儿子创小楼以安老者  其一",
        "author": "戴復古",
        "content": "老去知无用，归来得自如。\n几年眠客舍，今日爱吾庐。\n处世无长策，闲时读故书。\n但能营一饱，浑莫问其余。",
        "dynasty": "宋",
        "collection_info": null
    },
    {
        "title": "归来二首儿子创小楼以安老者  其二",
        "author": "戴復古",
        "content": "破屋不可住，如何着老身。\n喜于乔木下，见此小楼新。\n山好如佳客，吾归作主人。\n摩挲双脚底，无復踏红尘。",
        "dynasty": "宋",
        "collection_info": null
    },
    {
        "title": "归后遣书问讯李敷文  其一",
        "author": "戴復古",
        "content": "绣斧离章贡，旋闻帅寿沙。\n先生方易节，客子已还家。\n别后仙凡隔，归来道路赊。\n秋风两行字，也胜寄梅花。",
        "dynasty": "宋",
        "collection_info": null
    },
    {
        "title": "归后遣书问讯李敷文  其二",
        "author": "戴復古",
        "content": "身退谋家易，时危致主难。\n才能今管乐，人物旧张韩。\n吾国日以小，边疆风正寒。\n平生倚天剑，终待斩楼兰。",
        "dynasty": "宋",
        "collection_info": null
    },
    {
        "title": "归后遣书问讯李敷文  其三",
        "author": "戴復古",
        "content": "闻说营新第，无从贺落成。\n门庭山水色，楼阁管絃声。\n海内二三杰，胸中十万兵。\n宁为一区计，不使九州平。",
        "dynasty": "宋",
        "collection_info": null
    },
    {
        "title": "归后遣书问讯李敷文  其四",
        "author": "戴復古",
        "content": "忆作南州客，归来东海滨。\n尚怀忧世志，忍说在家贫。\n老作山林计，梦随车马尘。\n鬰孤台上月，无復照诗人。",
        "dynasty": "宋",
        "collection_info": null
    },
    {
        "title": "醉眠梦中得夏闰得秋早雨多宜岁丰一联起来西风悲人且闻边事",
        "author": "戴復古",
        "content": "夏闰得秋早，雨多宜岁丰。\n今朝上东阁，昨夜已西风。\n田野一饱外，干坤万感中。\n传闻招战士，人尚说和戎。",
        "dynasty": "宋",
        "collection_info": null
    },
    {
        "title": "侄孙仲晦亦龙和前诗甚佳其家有林塘之胜兄弟和睦日以奉亲为乐用此韵以美之",
        "author": "戴復古",
        "content": "有母身长健，无营家自丰。\n林塘孝子宅，诗礼古人风。\n壠亩秋成后，弟兄和气中。\n时闻有佳话，常欲访王戎。",
        "dynasty": "宋",
        "collection_info": null
    },
    {
        "title": "一笑",
        "author": "戴復古",
        "content": "海曲荒凉地，吟边蹭蹬身。\n时危法当隠，年老惯居贫。\n俗客苦恋坐，小孙痴弄人。\n等闲成一笑，不觉把杯频。",
        "dynasty": "宋",
        "collection_info": null
    },
    {
        "title": "寄赵茂实大着二首  其一",
        "author": "戴復古",
        "content": "久坐图书府，方登着作庭。\n人知才可敬，公以德为馨。\n议论参诸老，文章本六经。\n省中相别后，夜夜望奎星。",
        "dynasty": "宋",
        "collection_info": null
    },
    {
        "title": "寄赵茂实大着二首  其二",
        "author": "戴復古",
        "content": "词臣工笔墨，亦足致功勋。\n细草平戎策，兼为谕蜀文。\n一言关治乱，千载有知闻。\n应笑垂纶叟，愁吟对海云。",
        "dynasty": "宋",
        "collection_info": null
    },
    {
        "title": "送彭司户之官三山",
        "author": "戴復古",
        "content": "祭酒家风重，民曹官职卑。\n公勤为己任，清白取人知。\n腊月三山雪，梅花一路诗。\n旧时来往处，今有梦相随。",
        "dynasty": "宋",
        "collection_info": null
    },
    {
        "title": "送侄孙汝白往东嘉问讯陈叔方诸丈",
        "author": "戴復古",
        "content": "子去寻名胜，何惭着布衣。\n出门知所乡，在旅亦如归。\n道谊无穷达，文章有是非。\n寄声陈与赵，相赏莫相违。",
        "dynasty": "宋",
        "collection_info": null
    },
    {
        "title": "寄南昌故人黄存之宋谦甫二首  其一",
        "author": "戴復古",
        "content": "谦甫多才思，存之重谊襟。\n一书愁话别，千里梦相寻。\n南浦扁舟上，东湖万柳阴。\n旧时行乐处，何事不关心。",
        "dynasty": "宋",
        "collection_info": null
    },
    {
        "title": "寄南昌故人黄存之宋谦甫二首  其二",
        "author": "戴復古",
        "content": "久客归来后，家如旧日贫。\n青山何处隠，白髮也愁人。\n畎亩一生事，干坤百病身。\n时无嵇吕驾，相忆莫相亲。",
        "dynasty": "宋",
        "collection_info": null
    },
    {
        "title": "送赵安仁之官上虞二首  其一",
        "author": "戴復古",
        "content": "表表魁梧相，面如田字方。\n早宜朝玉陛，犹自绾铜章。\n上挹叶丞相，近瞻商侍郎。\n风流接前辈，偃室有辉光。",
        "dynasty": "宋",
        "collection_info": null
    },
    {
        "title": "送赵安仁之官上虞二首  其二",
        "author": "戴復古",
        "content": "远庵家学在，持此去为官。\n冰雪吾身白，风霜吏胆寒。\n一心毋妄用，百姓自相安。\n贤者妙为政，谁言宰剧难。",
        "dynasty": "宋",
        "collection_info": null
    },
    {
        "title": "秋日",
        "author": "戴復古",
        "content": "秋风梧叶雨，衮衮送秋凉。\n一气四时转，几人双鬓苍。\n旧游如说梦，久客乍还乡。\n欲作安居计，生涯尚渺茫。",
        "dynasty": "宋",
        "collection_info": null
    },
    {
        "title": "君玉同访岂潜饮间君度曼卿不约而至鹤方换翎羽出舞于桂花之下不可无语",
        "author": "戴復古",
        "content": "秋来常日雨，雨霁忽秋深。\n鹤换一身雪，花开满树金。\n三杯动情性，一笑付园林。\n莫怪先归去，衰翁薄疾侵。",
        "dynasty": "宋",
        "collection_info": null
    },
    {
        "title": "倚楼",
        "author": "戴復古",
        "content": "贤愚不同道，用舍要知机。\n涉世有臧否，倚楼无是非。\n鸦分枯树立，鴈逐断云飞。\n朝暮寻常事，何须叹落晖。",
        "dynasty": "宋",
        "collection_info": null
    },
    {
        "title": "戊戌冬",
        "author": "戴復古",
        "content": "造化人难测，寒时暖似春。\n蛟龙冬不蛰，雷电夜惊人。\n四海疮痍甚，三边战伐频。\n静中观气数，愁杀草茅臣。",
        "dynasty": "宋",
        "collection_info": null
    },
    {
        "title": "题侄孙岂潜家平远图",
        "author": "戴復古",
        "content": "好山横远碧，平野带林塘。\n四望耕桑地，几年云水乡。\n海天龙上下，秋日鹤翶翔。\n覩物忽有感，无心住草堂。",
        "dynasty": "宋",
        "collection_info": null
    },
    {
        "title": "夏日续题",
        "author": "戴復古",
        "content": "海近朝曦赫，山明宿雾消。\n紫云萦碧落，白鹭点青苗。\n避暑轩亭爽，凭虚眼界遥。\n时来一登眺，初不待招邀。",
        "dynasty": "宋",
        "collection_info": null
    },
    {
        "title": "因风再寄南昌故人兼简王帅子文  其一",
        "author": "戴復古",
        "content": "寄声黄与宋，书去望书还。\n别后交情在，年来世路艰。\n吾思蹈东海，君合隠西山。\n诗卷勤收拾，留名天地间。",
        "dynasty": "宋",
        "collection_info": null
    },
    {
        "title": "因风再寄南昌故人兼简王帅子文  其二",
        "author": "戴復古",
        "content": "江湖归亦好，朋友恨相疎。\n倏作三年别，纔通一纸书。\n诗盟谁是主，世道正愁予。\n若见王都督，烦君问起居。",
        "dynasty": "宋",
        "collection_info": null
    },
    {
        "title": "舟中",
        "author": "戴復古",
        "content": "檥棹河梁畔，推篷得句新。\n云为山态度，水借月精神。\n密树藏飞翮，平波见跃鳞。\n饥年村落底，也有醉归人。",
        "dynasty": "宋",
        "collection_info": null
    },
    {
        "title": "送晓山夏肯甫入京",
        "author": "戴復古",
        "content": "岁月频看镜，功名一据鞍。\n勿言行路恶，有志恋家难。\n芳草客程远，落花春夜寒。\n江湖旧时梦，相逐到长安。",
        "dynasty": "宋",
        "collection_info": null
    },
    {
        "title": "辛丑岁暮三首  其一",
        "author": "戴復古",
        "content": "日月易流转，一年仍一年。\n身从忧患老，事逐岁时迁。\n白首未闻道，清贫不愧天。\n寒林松柏瘦，花柳又春妍。",
        "dynasty": "宋",
        "collection_info": null
    },
    {
        "title": "辛丑岁暮三首  其二",
        "author": "戴復古",
        "content": "腊尽无多日，吾生有几年。\n老于人事懒，贫觉世情偏。\n独枕江湖梦，闭门风雪天。\n三杯动诗兴，得句落梅边。",
        "dynasty": "宋",
        "collection_info": null
    },
    {
        "title": "辛丑岁暮三首  其三",
        "author": "戴復古",
        "content": "意气久凋落，形模老可憎。\n能扶双病脚，頼有一枯藤。\n世味淡如水，吾心达似僧。\n明朝今日事，一任运腾腾。",
        "dynasty": "宋",
        "collection_info": null
    },
    {
        "title": "小畦",
        "author": "戴復古",
        "content": "小畦寻丈许，凿壁置柴扉。\n雨后菜虫死，秋来花蝶稀。\n插篱新种菊，抱瓮已忘机。\n俗客忽相访，妨人洗布衣。",
        "dynasty": "宋",
        "collection_info": null
    },
    {
        "title": "有感",
        "author": "戴復古",
        "content": "浩浩海风劲，滔滔河水浑。\n古人皆去世，乔木自当门。\n族党诸孙盛，吾宗一綫存。\n兴衰知有数，心事与谁论。",
        "dynasty": "宋",
        "collection_info": null
    },
    {
        "title": "次韵陈叔强见寄  其一",
        "author": "戴復古",
        "content": "识面者无数，论交要有缘。\n未闻苍玉佩，先枉碧云篇。\n采凤腾诗笔，持螯泛酒船。\n山阴或乘兴，何待菊花天。",
        "dynasty": "宋",
        "collection_info": null
    },
    {
        "title": "次韵陈叔强见寄  其二",
        "author": "戴復古",
        "content": "穷通元有命，富贵柰无缘。\n对此黄梅雨，歌君白雪篇。\n风生三尺剑，梦逐五湖船。\n白首成何事，归来敢问天。",
        "dynasty": "宋",
        "collection_info": null
    },
    {
        "title": "一冬无雨雪而有雷",
        "author": "戴復古",
        "content": "万物久如渴，三冬一向晴。\n时无腊雪下，夜有瑞雷鸣。\n休咎占天意，悲欢见物情。\n山禽何所感，烂熳作春声。",
        "dynasty": "宋",
        "collection_info": null
    },
    {
        "title": "岁旦族党会拜",
        "author": "戴復古",
        "content": "衣冠拜元日，樽俎对芳辰。\n上下二百位，尊卑五世人。\n排门乔木古，照水早梅春。\n寒事将消歇，风光又一新。",
        "dynasty": "宋",
        "collection_info": null
    },
    {
        "title": "寄节斋陈叔方寺丞",
        "author": "戴復古",
        "content": "今时古君子，玉立众人间。\n再世黄叔度，三生元鲁山。\n把麾浑细事，忧国欲愁颜。\n恨不频相见，空书谩往还。",
        "dynasty": "宋",
        "collection_info": null
    },
    {
        "title": "侄孙子渊新居落成二首  其一",
        "author": "戴復古",
        "content": "结屋邻苍海，开门面翠屏。\n堂前萱草绿，寿母鬓丝青。\n礼乐陈罇俎，诗书立户庭。\n一时勤卜筑，百世享康宁。",
        "dynasty": "宋",
        "collection_info": null
    },
    {
        "title": "侄孙子渊新居落成二首  其二",
        "author": "戴復古",
        "content": "一区扬子宅，中有读书堂。\n早觉儒风好，兼看野趣长。\n籓篱带花竹，里巷接农桑。\n安得茅三架，为邻住汝傍。",
        "dynasty": "宋",
        "collection_info": null
    },
    {
        "title": "子渊送牡丹",
        "author": "戴復古",
        "content": "有酒何孤我，因花赋恼公。\n可怜秋鬓白，羞见牡丹红。\n海上盟鸥客，人间失马翁。\n不知衰病后，禁得几春风。",
        "dynasty": "宋",
        "collection_info": null
    },
    {
        "title": "寄山台赵庶可二首  其一",
        "author": "戴復古",
        "content": "天族文章士，会稽山水州。\n地灵钟秀异，人物信风流。\n要自用卿法，如何与妇谋。\n功名须早计，莫为海云留。",
        "dynasty": "宋",
        "collection_info": null
    },
    {
        "title": "寄山台赵庶可二首  其二",
        "author": "戴復古",
        "content": "顷上山台谒，临行辱赠诗。\n相思寸心在，莫讶尺书迟。\n好月登楼夜，清秋落木时。\n见君花萼集，梦到谢公池。",
        "dynasty": "宋",
        "collection_info": null
    },
    {
        "title": "晚春",
        "author": "戴復古",
        "content": "春来涉几日，又到落花时。\n老面羞看镜，愁怀强作诗。\n雨墙蜗篆古，风树鸟巢危。\n有客适相过，樽前一局棋。",
        "dynasty": "宋",
        "collection_info": null
    },
    {
        "title": "侄孙景文多女贺其得雄",
        "author": "戴復古",
        "content": "阴极一阳转，君家气数回。\n试看庭竹上，新有凤雏来。\n端的传书种，分明是福胎。\n三朝食牛气，端不类婴孩。",
        "dynasty": "宋",
        "collection_info": null
    },
    {
        "title": "屏上怀黄伯高兄弟",
        "author": "戴復古",
        "content": "扁舟到溪上，移杖即行吟。\n问麦雨多少，探梅春浅深。\n古屏今日景，修竹旧时阴。\n畴昔同游者，遗踪何处寻。",
        "dynasty": "宋",
        "collection_info": null
    },
    {
        "title": "嘉熙己亥大旱荒庚子夏麦熟  其一",
        "author": "戴復古",
        "content": "四野萧条甚，百年无此荒。\n早禾遭夏旱，晚稻被虫伤。\n富室无储粟，农家已绝粮。\n逢人相告语，生理尚茫茫。",
        "dynasty": "宋",
        "collection_info": null
    },
    {
        "title": "嘉熙己亥大旱荒庚子夏麦熟  其二",
        "author": "戴復古",
        "content": "旱潦併为虐，三农哭岁饥。\n当秋谷价贵，出广米船稀。\n救死知吾拙，谋生恐计非。\n固穷君子事，办采北山薇。",
        "dynasty": "宋",
        "collection_info": null
    },
    {
        "title": "嘉熙己亥大旱荒庚子夏麦熟  其三",
        "author": "戴復古",
        "content": "饿喙偏生事，空言不疗饥。\n谁知岁丰歉，实系国安危。\n世变到极处，人心无藉时。\n客来谈盗贼，相对各愁眉。",
        "dynasty": "宋",
        "collection_info": null
    },
    {
        "title": "嘉熙己亥大旱荒庚子夏麦熟  其四",
        "author": "戴復古",
        "content": "琐琐饥年事，骎骎谷价高。\n人将委沟壑，谁肯发仓厫。\n涸沼鱼枯死，荒村犬饿号。\n与人同一饱，安得米千艘。",
        "dynasty": "宋",
        "collection_info": null
    },
    {
        "title": "嘉熙己亥大旱荒庚子夏麦熟  其五",
        "author": "戴復古",
        "content": "濒海数十里，饥民及万家。\n雨多忧坏麦，春好忍看花。\n凿浅疏田水，占晴视晚霞。\n老农如鬼瘦，不住作生涯。",
        "dynasty": "宋",
        "collection_info": null
    },
    {
        "title": "嘉熙己亥大旱荒庚子夏麦熟  其六",
        "author": "戴復古",
        "content": "积雨喜新霁，山禽亦好音。\n白云开旷野，红日照高林。\n歉岁地惜宝，惠民天用心。\n君看大麦熟，颗颗是黄金。",
        "dynasty": "宋",
        "collection_info": null
    },
    {
        "title": "人不聊生梅柳早有春意",
        "author": "戴復古",
        "content": "岁歉家家窘，时危事事难。\n出门如有碍，对酒亦无欢。\n杨柳含春思，梅花耐岁寒。\n少须天意转，谷熟万民安。",
        "dynasty": "宋",
        "collection_info": null
    },
    {
        "title": "庚子荐饥  其一",
        "author": "戴復古",
        "content": "正月彗星出，连年旱魃兴。\n自应多变故，何可望丰登。\n孰有回天力，谁怀济世能。\n嫠居不恤纬，忧国瘦崚嶒。",
        "dynasty": "宋",
        "collection_info": null
    },
    {
        "title": "庚子荐饥  其二",
        "author": "戴復古",
        "content": "连岁遭饥馑，民间气索然。\n十家九不爨，升米百余钱。\n凛凛饥寒地，萧萧风雪天。\n人无告急处，闭户抱愁眠。",
        "dynasty": "宋",
        "collection_info": null
    },
    {
        "title": "庚子荐饥  其三",
        "author": "戴復古",
        "content": "饿走抛家舍，从横死路岐。\n有天不雨粟，无地可埋尸。\n劫数惨如此，吾曹忍见之。\n官司行赈恤，不过是文移。",
        "dynasty": "宋",
        "collection_info": null
    },
    {
        "title": "庚子荐饥  其四",
        "author": "戴復古",
        "content": "乘时皆闭粜，有谷贵如金。\n寒士糟糠腹，豪民铁石心。\n可怜饥欲死，那更病相侵。\n到处闻愁叹，伤时泪满襟。",
        "dynasty": "宋",
        "collection_info": null
    },
    {
        "title": "庚子荐饥  其五",
        "author": "戴復古",
        "content": "杵臼成虚设，蛛丝网釜鬵。\n啼饥食草木，啸聚斫山林。\n人语无生意，鸟啼空好音。\n休言谷价贵，菜亦贵如金。",
        "dynasty": "宋",
        "collection_info": null
    },
    {
        "title": "庚子荐饥  其六",
        "author": "戴復古",
        "content": "去岁未为歉，今年始是凶。\n谷高三倍价，人到十分穷。\n险淅矛头菜，愁闻饭后钟。\n新来慰心处，陇麦早芃芃。",
        "dynasty": "宋",
        "collection_info": null
    },
    {
        "title": "壬寅岁旦景明子渊君玉携酒与诗为寿次韵",
        "author": "戴復古",
        "content": "舍我白甆椀，把君金屈巵。\n判为元日醉，共赋早春诗。\n冰泮鱼龙起，花开蜂蝶知。\n为子扶病脚，頼有古藤枝。",
        "dynasty": "宋",
        "collection_info": null
    },
    {
        "title": "花朝侄孙子固家小集",
        "author": "戴復古",
        "content": "今朝当社日，明日是花朝。\n佳节唯宜饮，东池适见招。\n绿深杨柳重，红透海棠娇。\n自笑鬓边雪，多年不肯消。",
        "dynasty": "宋",
        "collection_info": null
    },
    {
        "title": "次韵君玉春日",
        "author": "戴復古",
        "content": "风雨不相贷，繁华能几时。\n纔歌喜晴赋，又作惜春诗。\n压架酴醾老，翻阶芍药迟。\n无花何足算，有酒且相期。",
        "dynasty": "宋",
        "collection_info": null
    },
    {
        "title": "代书寄韩履善右司赵庶可寺簿  其一",
        "author": "戴復古",
        "content": "懒不修书札，将诗问起居。\n升沉元自异，故旧忍相疎。\n学术有余用，班行不次除。\n功名付公等，世道莫愁予。",
        "dynasty": "宋",
        "collection_info": null
    },
    {
        "title": "代书寄韩履善右司赵庶可寺簿  其二",
        "author": "戴復古",
        "content": "涉世几三折，行年近八旬。\n江湖倦游客，天地苦吟身。\n白髮可怜老，青云多故人。\n东风虽有力，朽木不逢春。",
        "dynasty": "宋",
        "collection_info": null
    },
    {
        "title": "代书寄韩履善右司赵庶可寺簿  其三",
        "author": "戴復古",
        "content": "闭户生涯薄，忧时念虑长。\n老犹思汗漫，贫已在膏肓。\n弱柳饶春色，幽兰抱国香。\n穷通安我命，一笑且持觞。",
        "dynasty": "宋",
        "collection_info": null
    },
    {
        "title": "月夜怀董叔宏闻其入京未得振",
        "author": "戴復古",
        "content": "酒醒兴未已，诗成吟不休。\n一凉风满座，半夜月明楼。\n老骥思千里，飞鸿阅九州。\n故人何处在，谁作置书邮。",
        "dynasty": "宋",
        "collection_info": null
    },
    {
        "title": "梦中题林逢吉轩壁觉来全篇可读天明忘了落句",
        "author": "戴復古",
        "content": "嚣尘不到眼，潇洒似僧家。\n风月三千首，图书四十车。\n绿垂当户柳，红映隔墙花。\n好读天台赋，登楼咏落霞。",
        "dynasty": "宋",
        "collection_info": null
    },
    {
        "title": "侄孙子直家有西阁吾有东楼相望秋来景物佳甚",
        "author": "戴復古",
        "content": "逼仄人间世，思从造物游。\n君方倚西阁，吾亦上东楼。\n挹彼千峰秀，森然万象秋。\n相看成二老，更有几年留。",
        "dynasty": "宋",
        "collection_info": null
    },
    {
        "title": "诸侄孙登白峰观海上一景",
        "author": "戴復古",
        "content": "自有此山在，无人作此游。\n气吞云海浪，笑撼玉峰秋。\n开闢几百载，登临第一筹。\n诸郎莫高兴，刻石记风流。",
        "dynasty": "宋",
        "collection_info": null
    },
    {
        "title": "鴈山罗汉寺省王总干之墓待和甫主簿之来",
        "author": "戴復古",
        "content": "山鸟怪儒衣，游山我亦痴。\n叫云云不应，问水水相知。\n俗物刺人眼，春风发我诗。\n噪檐鸦鹊喜，主簿有来期。",
        "dynasty": "宋",
        "collection_info": null
    },
    {
        "title": "解后乐清主簿姜昌龄一见如平生欢同宿能仁",
        "author": "戴復古",
        "content": "鴈去荡犹在，龙居山亦灵。\n高峰穿碧落，虚谷吸沧溟。\n愁见僧头白，喜逢君眼青。\n灯前闻妙语，字字摘天星。",
        "dynasty": "宋",
        "collection_info": null
    },
    {
        "title": "鴈山总题此山本朝方显  其一",
        "author": "戴復古",
        "content": "此地古无闻，谁封万石君。\n山林纔整整，来往早纷纷。\n两派龙湫水，千峰鴈荡云。\n东西十八寺，纪载欠碑文。",
        "dynasty": "宋",
        "collection_info": null
    },
    {
        "title": "鴈山总题此山本朝方显  其二",
        "author": "戴復古",
        "content": "几山兼几水，更有几烟霞。\n不立僊人宅，都为释氏家。\n宾秋多少鴈，报晓一双鸦。\n有此山林胜，如何在海涯。",
        "dynasty": "宋",
        "collection_info": null
    },
    {
        "title": "会心",
        "author": "戴復古",
        "content": "我本江湖客，来观鴈荡奇。\n脚穿灵运履，口诵贯休诗。\n景物与心会，山灵莫我知。\n白云迷去路，临水坐多时。",
        "dynasty": "宋",
        "collection_info": null
    },
    {
        "title": "大龙湫",
        "author": "戴復古",
        "content": "百丈云岩上，神龙噀水飞。\n四时作风雨，万斛泻珠玑。\n不可形容处，无穷造化机。\n非他瀑布比，对此欲忘归。",
        "dynasty": "宋",
        "collection_info": null
    },
    {
        "title": "灵峰灵岩有天柱石屏之胜自昔号二灵",
        "author": "戴復古",
        "content": "骇见二灵景，山林体势豪。\n插空天柱壮，障日石屏高。\n览胜苦不足，登危不惮劳。\n白云飞动处，绝壁走猿猱。",
        "dynasty": "宋",
        "collection_info": null
    },
    {
        "title": "凈明",
        "author": "戴復古",
        "content": "林峦相掩映，岩谷独玲珑。\n下置维摩室，上通龙伯宫。\n灵珠四时雨，秋水一帘风。\n甚欲观新月，山高脚力穷。",
        "dynasty": "宋",
        "collection_info": null
    },
    {
        "title": "题胡立方思斋",
        "author": "戴復古",
        "content": "每事再思过，参之以古今。\n唯求合天理，毋妄用吾心。\n和气生琴室，清风动竹林。\n所居虽近市，不许市尘侵。",
        "dynasty": "宋",
        "collection_info": null
    },
    {
        "title": "张子明索赋永斋诗诺之久矣杜撰四十字以还冷债",
        "author": "戴復古",
        "content": "为学日不足，毋劳课近功。\n声名垂不朽，文字用无穷。\n草色朝朝碧，桃花岁岁红。\n一机长运转，造物与人同。",
        "dynasty": "宋",
        "collection_info": null
    },
    {
        "title": "谢项子宜帅干遣馈",
        "author": "戴復古",
        "content": "闻说沙溪上，分明似渭川。\n重山照华屋，万竹遶清泉。\n遣馈知相忆，登门未有缘。\n一楼先月景，想像在吟边。",
        "dynasty": "宋",
        "collection_info": null
    },
    {
        "title": "侄孙昺以东野农歌一编来细读足以起予七言有汲水灌花私雨露临池迭石幻溪山草欺兰瘦能香否杏笑梅残柰俗何似此两联皆自出新意自可传世然言语之工又未足多其体格纯正气象和平为可喜余非谀言自有识者因题其卷末以归之",
        "author": "戴復古",
        "content": "吾宗有东野，诗律颇留心。\n不学晚唐体，曾闻大雅音。\n霜空孤鹤唳，云洞老龙吟。\n群噪无才思，昏鸦自满林。",
        "dynasty": "宋",
        "collection_info": null
    },
    {
        "title": "风雨无憀中览镜有感作小诗未有断句适两侄孙携诗卷来",
        "author": "戴復古",
        "content": "览镜忽有感，谁能写我真。\n崚嶒:忍饥面，蹭蹬苦吟身。\n风叶飘零夜，雨花狼藉春。\n相过慰牢落，吾族有诗人。",
        "dynasty": "宋",
        "collection_info": null
    },
    {
        "title": "岁暮书怀寄林玉溪  其一",
        "author": "戴復古",
        "content": "吾年几八十，暮景不胜斜。\n老鹤犹能语，枯梅强作花。\n一心为死计，无意问生涯。\n有酒时相过，东隣八九家。",
        "dynasty": "宋",
        "collection_info": null
    },
    {
        "title": "岁暮书怀寄林玉溪  其二",
        "author": "戴復古",
        "content": "笑共梅花语，穷难与命争。\n人皆居燠舘，我独堕寒坑。\n假合非吾道，幽栖了此生。\n门墙元自静，群小莫从横。",
        "dynasty": "宋",
        "collection_info": null
    },
    {
        "title": "岁暮书怀寄林玉溪  其三",
        "author": "戴復古",
        "content": "衮衮日不暇，看看岁又徂。\n一生赋茅屋，几度换桃符。\n天肯容吾老，人皆笑我迂。\n玉溪何所见，时復问诗癯。",
        "dynasty": "宋",
        "collection_info": null
    },
    {
        "title": "壬寅除夜",
        "author": "戴復古",
        "content": "今夕知何夕，满堂灯烛光。\n杜陵分岁了，贾岛祭诗忙。\n横笛梅花老，传杯柏叶香。\n明朝贺元日，政恐雨相妨。",
        "dynasty": "宋",
        "collection_info": null
    },
    {
        "title": "癸卯岁旦",
        "author": "戴復古",
        "content": "淳佑第三载，正朝把一杯。\n老夫真是病，贺客不须来。\n择日修茅屋，当春觅柳栽。\n新年莫多事，且放好怀开。",
        "dynasty": "宋",
        "collection_info": null
    },
    {
        "title": "新年多雨一日晴色可喜",
        "author": "戴復古",
        "content": "一晴良可喜，始觉好新年。\n绿涨春前水，青开雨后天。\n看花吾老矣，把酒兴悠然。\n病脚妨行乐，三杯归醉眠。",
        "dynasty": "宋",
        "collection_info": null
    },
    {
        "title": "读三学士人论事三书  其一",
        "author": "戴復古",
        "content": "邦计伤虚耗，边民苦乱离。\n诸公事缄默，三学论安危。\n灾异天垂戒，修为国可医。\n传闻上元夜，绝似太平时。",
        "dynasty": "宋",
        "collection_info": null
    },
    {
        "title": "读三学士人论事三书  其二",
        "author": "戴復古",
        "content": "黄屋见闻远，朱门富贵忙。\n屠沽思报国，樵牧解谈王。\n能转祸为福，毋令圣作狂。\n草茅垂白叟，尚拟见时康。",
        "dynasty": "宋",
        "collection_info": null
    },
    {
        "title": "六月三日闻王鑑除殿前都虞候孟枢除夔路策应大使时制司籍定渔船守江甚急",
        "author": "戴復古",
        "content": "闻说北风凛，其然其不然。\n新除策应使，急点守江船。\n设险浑无地，扶危頼有天。\n吾皇自神武，北伐美周宣。",
        "dynasty": "宋",
        "collection_info": null
    },
    {
        "title": "送王仲彝制机宰浏阳  其一",
        "author": "戴復古",
        "content": "一身供世用，六月赴官忙。\n当此炎天热，知君心地凉。\n吏能师卓鲁，县界接潇湘。\n试饮浏阳水，清清滋味长。",
        "dynasty": "宋",
        "collection_info": null
    },
    {
        "title": "送王仲彝制机宰浏阳  其二",
        "author": "戴復古",
        "content": "浏阳谁谓小，桑柘万家春。\n远宦逢知己，推心在惠民。\n速宜还县债，闻早缀朝绅。\n说与诸公道，方岩后有人。",
        "dynasty": "宋",
        "collection_info": null
    },
    {
        "title": "送黎明府  其一",
        "author": "戴復古",
        "content": "黄岩万家县，山海界民居。\n百里蜀中秀，一廉天下无。\n财多能办否，官满赋归欤。\n已作青云料，犹惊急急符。",
        "dynasty": "宋",
        "collection_info": null
    },
    {
        "title": "送黎明府  其二",
        "author": "戴復古",
        "content": "县债三年了，乡心万里飞。\n一身如许瘦，百姓不妨肥。\n买宅凭谁办，抱琴何处归。\n诸公竞推毂，稳去着朝衣。",
        "dynasty": "宋",
        "collection_info": null
    },
    {
        "title": "访西涧王深道  其一",
        "author": "戴復古",
        "content": "诸王居处僻，古屋满山坡。\n传到宋淳佑，来从晋永和。\n诗书历年久，名胜结交多。\n一涧流芳润，滔滔秋水波。",
        "dynasty": "宋",
        "collection_info": null
    },
    {
        "title": "访西涧王深道  其二",
        "author": "戴復古",
        "content": "诸老伤凋谢，凄凉属此时。\n相从一夜语，忍读四哀诗。\n世事生愁绪，秋风吹鬓丝。\n黄花香晚节，说与秀岩知。",
        "dynasty": "宋",
        "collection_info": null
    },
    {
        "title": "东谷王子文死读其诗文有感",
        "author": "戴復古",
        "content": "东谷今何在，骑鲸去渺茫。\n荆花半零落，岩桂自芬芳。\n议论波澜阔，文章气脉长。\n遗编犹可考，何必计存亡。",
        "dynasty": "宋",
        "collection_info": null
    },
    {
        "title": "挽温岭丁竹坡",
        "author": "戴復古",
        "content": "潇洒復潇洒，是为丁竹坡。\n生涯浑草草，诗句自多多。\n恨不识是叟，悲哉作此歌。\n数编遗稿在，不共葬烟萝。",
        "dynasty": "宋",
        "collection_info": null
    },
    {
        "title": "广东漕李实夫四首  其一",
        "author": "戴復古",
        "content": "干坤虽广大，人物不能多。\n议论还诸老，文章自一科。\n从横负才畧，缓急任干戈。\n不有济时杰，其如世事何。",
        "dynasty": "宋",
        "collection_info": null
    },
    {
        "title": "广东漕李实夫四首  其二",
        "author": "戴復古",
        "content": "志士规模远，非时展布难。\n莫言南地暖，须念北风寒。\n楮贱伤财力，兵骄稔祸端。\n盛衰关气数，天下几时安。",
        "dynasty": "宋",
        "collection_info": null
    },
    {
        "title": "广东漕李实夫四首  其三",
        "author": "戴復古",
        "content": "千里长城手，如何在广州。\n共谈天下事，莫上斗南楼。\n瘦露封侯骨，忠怀报国秋。\n丁宁北来鴈，边信怕沉浮。",
        "dynasty": "宋",
        "collection_info": null
    },
    {
        "title": "广东漕李实夫四首  其四",
        "author": "戴復古",
        "content": "忘家甘旅食，忧国属愁颜。\n有客佩金印，何人守玉关。\n风霜晚秋后，天地夕阳间。\n痛洒伤时泪，别公归故山。",
        "dynasty": "宋",
        "collection_info": null
    },
    {
        "title": "求安",
        "author": "戴復古",
        "content": "愁来须强遣，老去只求安。\n酒熟思招客，诗成胜得官。\n梅花天下白，雪片夜深寒。\n衲被蒙头睡，翛然百虑宽。",
        "dynasty": "宋",
        "collection_info": null
    },
    {
        "title": "秋日早行",
        "author": "戴復古",
        "content": "鴈叫秋容老，乌飞曙色分。\n晨炊何草草，宿酒尚醺醺。\n野旷连沧海，山长带白云。\n马行沙上路，惊起白鸥群。",
        "dynasty": "宋",
        "collection_info": null
    },
    {
        "title": "何季皋司理故人也作诗见相勉意二首  其一",
        "author": "戴復古",
        "content": "梅花庾岭外，别是一山川。\n那使民无讼，须知狱有冤。\n心常存正直，法不尚平反。\n于氏缘何事，阴功到子孙。",
        "dynasty": "宋",
        "collection_info": null
    },
    {
        "title": "何季皋司理故人也作诗见相勉意二首  其二",
        "author": "戴復古",
        "content": "南州通外国，浊海溷清波。\n人以廉称少，官从辟奏多。\n持身宜洁白，事上莫依阿。\n话别无他语，留心政事科。",
        "dynasty": "宋",
        "collection_info": null
    },
    {
        "title": "石洲遇陈季申话旧",
        "author": "戴復古",
        "content": "绿树挂乌帽，清波照白头。\n合随秋燕去，那作贾胡留。\n红吐槟榔唾，香熏茉莉毬。\n樽前话畴昔，一笑不能休。",
        "dynasty": "宋",
        "collection_info": null
    },
    {
        "title": "广州所见",
        "author": "戴復古",
        "content": "风波行险道，万里绝人烟。\n几箇下番客，经年渡海船。\n人皆贪舶货，我独惜青钱。\n囗囗囗囗囗，留心禁漏川。",
        "dynasty": "宋",
        "collection_info": null
    },
    {
        "title": "书事",
        "author": "戴復古",
        "content": "喜作羊城客，忘为鹤髮翁。\n问天求酒量，翻海洗诗穷。\n已过西南道，适遭东北风。\n扁舟载明月，枉作卖油公。",
        "dynasty": "宋",
        "collection_info": null
    },
    {
        "title": "别李司直萧小山",
        "author": "戴復古",
        "content": "老作五羊客，时从二妙游。\n文星照南斗，吾道欲东周。\n合作金闺彦，那为玉帐留。\n严徐闻有召，吾亦办归舟。",
        "dynasty": "宋",
        "collection_info": null
    },
    {
        "title": "峡山二首  其一",
        "author": "戴復古",
        "content": "山近江如束，林深路欲迷。\n平沙印虎迹，绝壁听猿啼。\n绿水人谁钓，黄茅地可畦。\n幽居堪避世，何必武陵溪。",
        "dynasty": "宋",
        "collection_info": null
    },
    {
        "title": "峡山二首  其二",
        "author": "戴復古",
        "content": "欲访飞来殿，维舟上峡山。\n有溪流屋下，无路入云间。\n犀解捐金索，猿能记玉环。\n无从旌往事，有地足跻攀。",
        "dynasty": "宋",
        "collection_info": null
    },
    {
        "title": "舟行英德江上和许季如诗",
        "author": "戴復古",
        "content": "趺坐篷窗底，客身无事时。\n闲观曲江帖，因和许浑诗。\n舟楫聊乘兴，溪山若献奇。\n数峰英石美，天巧岂人为。",
        "dynasty": "宋",
        "collection_info": null
    },
    {
        "title": "重阳舟中",
        "author": "戴復古",
        "content": "扁舟何寂寞，绝不见人家。\n无处沽村酒，何从问菊花。\n溪山澹相对，节序谩云嘉。\n牢裹乌纱帽，西风日又斜。",
        "dynasty": "宋",
        "collection_info": null
    },
    {
        "title": "故人陈秘书家有感  其一",
        "author": "戴復古",
        "content": "晚春风雨后，花絮落无声。\n绿泛新荷出，青铺细草生。\n私蛙为谁噪，老犬伴人行。\n旧日狂宾客，樽前笑不成。",
        "dynasty": "宋",
        "collection_info": null
    },
    {
        "title": "故人陈秘书家有感  其二",
        "author": "戴復古",
        "content": "林塘劫火后，更作两家分。\n笋拆头抢地，松高气拂云。\n老夫来访旧，稚子解谈文。\n自是麒麟种，那随鴈鹜群。",
        "dynasty": "宋",
        "collection_info": null
    },
    {
        "title": "闻时事",
        "author": "戴復古",
        "content": "鴈岂关兵气，鱼常被火灾。\n御军先择将，立国可无财。\n济世须人物，忠言是福媒。\n西山今已往，更待鹤山来。",
        "dynasty": "宋",
        "collection_info": null
    },
    {
        "title": "口号送椰心簟刘使君",
        "author": "戴復古",
        "content": "适有椰心席，慇。\n懃持赠君。\n来从三屿国，织作五花文。\n凉暖宜冬夏，清光隔垢氛。\n桃笙与蕲簟，优劣迥然分。",
        "dynasty": "宋",
        "collection_info": null
    },
    {
        "title": "怀江村何宏甫自赣上寄林檎",
        "author": "戴復古",
        "content": "人好物亦好，交深谊转深。\n他乡如对面，异体实同心。\n未得平安报，相思长短吟。\n无从回去马，有便寄来禽。",
        "dynasty": "宋",
        "collection_info": null
    },
    {
        "title": "投江西曾宪二首  其一",
        "author": "戴復古",
        "content": "枢星居紫极，遥映使星明。\n天下推名德，君家好弟兄。\n一台振纲纪，列郡想风声。\n不试褰帷手，官曹未易清。",
        "dynasty": "宋",
        "collection_info": null
    },
    {
        "title": "投江西曾宪二首  其二",
        "author": "戴復古",
        "content": "诸贤皆在位，治效尚迟迟。\n污吏未能去，明君若可欺。\n外台天耳目，正士国根基。\n既揽澄清辔，那无按察时。",
        "dynasty": "宋",
        "collection_info": null
    },
    {
        "title": "临江小泊",
        "author": "戴復古",
        "content": "舣舟杨柳下，一笑上茶楼。\n适与胡僧遇，非因越女留。\n云行山自在，沙合水分流。\n独酌临清泚，知心是白鸥。",
        "dynasty": "宋",
        "collection_info": null
    },
    {
        "title": "寄郑润甫提干",
        "author": "戴復古",
        "content": "吾乡有佳士，官小患才多。\n文可登词苑，直宜居谏坡。\n春风能活物，砥柱不随波。\n客裏喜相遇，飘零柰我何。",
        "dynasty": "宋",
        "collection_info": null
    },
    {
        "title": "赵丞话旧",
        "author": "戴復古",
        "content": "忆作齐安别，相逢直到今。\n寒温片时话，故旧百年心。\n折柳送行客，栽松遇赏音。\n尊前强歌笑，两鬓雪霜深。",
        "dynasty": "宋",
        "collection_info": null
    },
    {
        "title": "谢萧和伯见访",
        "author": "戴復古",
        "content": "定交虽日浅，老眼见君深。\n急谊真如渴，能诗不肯吟。\n江湖尊白髮，土苴视黄金。\n野客无边幅，相看话此心。",
        "dynasty": "宋",
        "collection_info": null
    },
    {
        "title": "庐陵城外",
        "author": "戴復古",
        "content": "郭外人烟好，行行过北阡。\n迎船分社肉，汲井种春田。\n绿树前村路，黄梅细雨天。\n客游乡土别，景物只同然。",
        "dynasty": "宋",
        "collection_info": null
    },
    {
        "title": "董侍郎蒙泉书院",
        "author": "戴復古",
        "content": "一室可忘老，四窗宜读书。\n但教樽有酒，莫问食无鱼。\n客子家何在，明朝岁又除。\n思归徒自苦，安处即吾庐。",
        "dynasty": "宋",
        "collection_info": null
    },
    {
        "title": "董叔震书堂",
        "author": "戴復古",
        "content": "数椽深巷底，朝夕自委蛇。\n勋业时看剑，诗书日下帷。\n古碑遮素壁，破砚浴清池。\n灯火伊吾夜，犹如未第时。",
        "dynasty": "宋",
        "collection_info": null
    },
    {
        "title": "别董叔宏兄弟",
        "author": "戴復古",
        "content": "年老思家切，交深话别难。\n扁舟行且止，尊酒强相宽。\n客路归来晚，人情去后看。\n西风吹过鴈，千万寄平安。",
        "dynasty": "宋",
        "collection_info": null
    },
    {
        "title": "闻边事",
        "author": "戴復古",
        "content": "昨日闻边报，持杯不忍斟。\n壮怀看宝剑，孤愤裂寒衾。\n风雨愁人夜，草茅忧国心。\n因思古豪杰，韩信在淮阴。",
        "dynasty": "宋",
        "collection_info": null
    },
    {
        "title": "宜春东湖呈赵使君",
        "author": "戴復古",
        "content": "东园有佳趣，五马共登临。\n介石见古意，月台延赏心。\n虽然近城郭，元不远山林。\n能使一州润，秀江秋水深。",
        "dynasty": "宋",
        "collection_info": null
    },
    {
        "title": "次韵董叔宏山中有感",
        "author": "戴復古",
        "content": "山中行乐处，百感上心来。\n宿雾扫不去，好风吹自开。\n岩花新得句，野水莫添杯。\n不尽登临兴，扁舟棹月回。",
        "dynasty": "宋",
        "collection_info": null
    },
    {
        "title": "访苍山曾子实",
        "author": "戴復古",
        "content": "故人子曾子，居处近金精。\n福地佳山水，诗家老弟兄。\n十年重会面，一笑最关情。\n万象亭前月，今宵为我明。",
        "dynasty": "宋",
        "collection_info": null
    },
    {
        "title": "事机",
        "author": "戴復古",
        "content": "天下事机别，朝廷局面新。\n台官迁不定，年号改何频。\n黜陟由明主，安危仗老臣。\n祖宗成宪在，即此是经纶。",
        "dynasty": "宋",
        "collection_info": null
    },
    {
        "title": "所闻二首  其一",
        "author": "戴復古",
        "content": "屡遣和戎使，三边未解兵。\n武夫权渐重，□□望何轻。\n天下思豪杰，君王用老成。\n时无渭滨叟，白首致功名。",
        "dynasty": "宋",
        "collection_info": null
    },
    {
        "title": "所闻二首  其二",
        "author": "戴復古",
        "content": "右席须贤久，丹书几度催。\n贼惊中使转，人望相公来。\n问政曲江宅，调羹庾岭梅。\n莫因多病后，虚出应三台。",
        "dynasty": "宋",
        "collection_info": null
    },
    {
        "title": "归舟已具李宪楼仓有约盗贼梗道见避乱者可怜  其一",
        "author": "戴復古",
        "content": "岁律又云莫，临风咏式微。\n两台方有约，一棹未成归。\n夜宿三家市，天寒百衲衣。\n豺狼当道路，鸥鹭亦惊飞。",
        "dynasty": "宋",
        "collection_info": null
    },
    {
        "title": "归舟已具李宪楼仓有约盗贼梗道见避乱者可怜  其二",
        "author": "戴復古",
        "content": "仓猝抛家舍，遑遑走道涂。\n依山结茅广，摘草当园蔬。\n老稚朝朝哭，生涯物物无。\n避军兼避寇，何日得安居。",
        "dynasty": "宋",
        "collection_info": null
    },
    {
        "title": "张端义应诏上书谪曲江正月一日赣州相遇  其一",
        "author": "戴復古",
        "content": "忧世心何切，谋身计甚疎。\n樽前话不尽，天下事何如。\n汉武求言诏，贾生流涕书。\n龙颜那可犯，谪向曲江居。",
        "dynasty": "宋",
        "collection_info": null
    },
    {
        "title": "张端义应诏上书谪曲江正月一日赣州相遇  其二",
        "author": "戴復古",
        "content": "正朝送迁客，好去看梅花。\n此岭几人过，念君双鬓华。\n直言知为国，远地莫思家。\n韶石叫虞舜，伤哉古道赊。",
        "dynasty": "宋",
        "collection_info": null
    },
    {
        "title": "闻杜仪甫出台",
        "author": "戴復古",
        "content": "台官关系重，用舍一何轻。\n诸老多惭德，斯人有直声。\n傥来视轩冕，归去即功名。\n莫拜宽堂墓，伤心隔死生。",
        "dynasty": "宋",
        "collection_info": null
    },
    {
        "title": "扬州道宫安下制干朱行甫抚干方巨山连骑相访",
        "author": "戴復古",
        "content": "道院群僊集，高轩二妙来。\n文章清气足，谈笑老怀开。\n落木三秋晚，黄花九日催。\n何当陪胜践，共把蟹螯杯。",
        "dynasty": "宋",
        "collection_info": null
    },
    {
        "title": "朱行甫和前韵送别烹鹿荐酒",
        "author": "戴復古",
        "content": "此别真成别，从今去不来。\n佳人难再得，恶抱向谁开。\n客路一归晚，家书几度催。\n慇懃见君意，烹鹿荐离杯。",
        "dynasty": "宋",
        "collection_info": null
    },
    {
        "title": "题宋安抚月中香",
        "author": "戴復古",
        "content": "移根广寒殿，栽近读书堂。\n良夜月中影，秋风天上香。\n此花真异种，万木莫同芳。\n他日五枝秀，何惭窦十郎。",
        "dynasty": "宋",
        "collection_info": null
    },
    {
        "title": "访方子万使君宅有园林之胜",
        "author": "戴復古",
        "content": "使君居处好，在郭却如村。\n屋带园林胜，门无市井喧。\n蛰龙将变化，雏凤亦腾鶱。\n客裏苦无暇，相从听雅言。",
        "dynasty": "宋",
        "collection_info": null
    },
    {
        "title": "诸诗人会于吴门翁际可通判席上高菊磵有诗仆有客星聚吴会诗派落松江之句方子万使君喜之遂足成篇",
        "author": "戴復古",
        "content": "客星聚吴会，诗派落松江。\n老眼洞千古，旷怀开八窗。\n风流谈夺席，歌笑酒盈缸。\n杨陆不再作，何人可受降。",
        "dynasty": "宋",
        "collection_info": null
    },
    {
        "title": "别邵武诸故人",
        "author": "戴復古",
        "content": "白髮乱纷纷，乡心逐海云。\n此行堪一哭，无復见诸君。\n老马寻归路，孤鸿恋旧群。\n酒阑何处笛，今夜不堪闻。",
        "dynasty": "宋",
        "collection_info": null
    },
    {
        "title": "一老儒为贵人烧丹丹垂成而走因此失所",
        "author": "戴復古",
        "content": "道途多险阻，此老欲何之。\n命薄丹砂走，天寒白髮悲。\n从教达官駡，忍受小儿欺。\n月夜双乌鹊，飞鸣绕树枝。",
        "dynasty": "宋",
        "collection_info": null
    },
    {
        "title": "江上夜坐怀严仪卿李友山",
        "author": "戴復古",
        "content": "江清天影动，楼近角声雄。\n杨柳枝枝月，芭蕉叶叶风。\n佳人难再得，良夜与谁同。\n别后知何处，吟诗句句工。",
        "dynasty": "宋",
        "collection_info": null
    },
    {
        "title": "江上",
        "author": "戴復古",
        "content": "扁舟泊江渚，喜近酒家门。\n出网鱼虾活，投林鸟雀喧。\n无桥通竹处，有路到桃源。\n一见南塘字，凄然忆故园。",
        "dynasty": "宋",
        "collection_info": null
    },
    {
        "title": "简曾才叔",
        "author": "戴復古",
        "content": "虚庭贮明月，酒醒独登楼。\n偶逐一笑乐，遂成三夕留。\n乌鸦工报晓，蟋蟀早吟秋。\n欲赴东溪约，烦君具小舟。",
        "dynasty": "宋",
        "collection_info": null
    },
    {
        "title": "舟中",
        "author": "戴復古",
        "content": "扁舟何处泊，沙渚夕阳边。\n远浦横鱼网，高山起烧烟。\n客行今老矣，秋思日凄然。\n且復开怀抱，囊中有酒钱。",
        "dynasty": "宋",
        "collection_info": null
    },
    {
        "title": "史贤良入蜀有锦江诗卷陈谊甚高",
        "author": "戴復古",
        "content": "学道世情薄，论交谊气深。\n谩怀三献玉，肯受四知金。\n万里铜梁道，千篇锦水吟。\n一芹供匕筯，聊寓野人心。",
        "dynasty": "宋",
        "collection_info": null
    },
    {
        "title": "贤良一和五篇不可及",
        "author": "戴復古",
        "content": "世路从他险，输君酒盏深。\n立谈双白璧，一诺百黄金。\n志大不少屈，诗工非苦吟。\n相随万里去，老鹤岂无心。",
        "dynasty": "宋",
        "collection_info": null
    },
    {
        "title": "永新彭时甫馆仆于玉峰楼龙子崇来话旧",
        "author": "戴復古",
        "content": "暂舣溪头棹，来敲月下门。\n江湖十年别，故旧几人存。\n听雨夜同榻，论心酒一罇。\n不须谈世事，万虑满干坤。",
        "dynasty": "宋",
        "collection_info": null
    },
    {
        "title": "所闻",
        "author": "戴復古",
        "content": "北风如许急，亦使客心寒。\n近得襄阳报，仍闻蜀道难。\n三杯中夜酒，一枕几时安。\n江上两都督，何人上将坛。",
        "dynasty": "宋",
        "collection_info": null
    },
    {
        "title": "访徐益夫",
        "author": "戴復古",
        "content": "仲蔚蓬蒿宅，终朝只闭关。\n无心与时竞，未老得身闲。\n绿绕巡除水，青横隔岸山。\n客来新酒熟，相对一酡颜。",
        "dynasty": "宋",
        "collection_info": null
    },
    {
        "title": "渝江绿阴亭九日燕集  其一",
        "author": "戴復古",
        "content": "佳节重有感，人间行道难。\n登高苦无地，把酒一凭栏。\n山迥暮烟合，江空秋水寒。\n沙头有鸂鶒，莫作鸳鸯看。",
        "dynasty": "宋",
        "collection_info": null
    },
    {
        "title": "渝江绿阴亭九日燕集  其二",
        "author": "戴復古",
        "content": "九日江亭上，谁怜老孟嘉。\n要人看白髮，不用整乌纱。\n寄兴题桐叶，长歌醉菊花。\n归心徒自苦，犹在楚天涯。",
        "dynasty": "宋",
        "collection_info": null
    },
    {
        "title": "题渝江萧氏园亭  其一",
        "author": "戴復古",
        "content": "相识虽云晚，相知盖有年。\n同门好兄弟，华屋带林泉。\n笑傲一樽酒，登临九月天。\n客怀秋思豁，万象在吟边。",
        "dynasty": "宋",
        "collection_info": null
    },
    {
        "title": "题渝江萧氏园亭  其二",
        "author": "戴復古",
        "content": "三径逐高低，旁通桃李蹊。\n凉台无六月，钓石俯双溪。\n醉欲眠花下，吟来过竹西。\n风流黄太史，古壁有留题。",
        "dynasty": "宋",
        "collection_info": null
    },
    {
        "title": "题渝江萧氏园亭  其三",
        "author": "戴復古",
        "content": "近市嚣尘远，幽居古意存。\n诗人常下榻，俗子莫登门。\n日坐图书府，时开风月樽。\n野夫因到此，忘却海云村。",
        "dynasty": "宋",
        "collection_info": null
    },
    {
        "title": "新朝士多故人愁吟寄之",
        "author": "戴復古",
        "content": "野鹿自由性，孤鸿不就群。\n飘零生白髮，故旧半青云。\n忧国家何有，愁吟天不闻。\n北风吹汉水，胡骑政纷纷。",
        "dynasty": "宋",
        "collection_info": null
    },
    {
        "title": "题新涂何宏甫江村",
        "author": "戴復古",
        "content": "近郭畏嚣尘，移居在水滨。\n江山千古意，松竹四时春。\n宾客门无禁，诗书笔有神。\n何郎好心事，鸥鹭亦相亲。",
        "dynasty": "宋",
        "collection_info": null
    },
    {
        "title": "夜吟呈赵东岩",
        "author": "戴復古",
        "content": "汲井漱残酒，行吟到夜分。\n一轩清似洗，万籁寂无闻。\n风送迎秋雨，天收翳月云。\n鷄鸣庭户白，人事又纷纷。",
        "dynasty": "宋",
        "collection_info": null
    },
    {
        "title": "吾乡陈万卿儒者能医见宜春赵守盛称其医药之妙着本草折衷可传",
        "author": "戴復古",
        "content": "本草有折衷，儒医功用深。\n何须九折臂，费尽一生心。\n药物辨真僞，方书通古今。\n有时能起虢，一剂直千金。",
        "dynasty": "宋",
        "collection_info": null
    },
    {
        "title": "九月七日江上阻风",
        "author": "戴復古",
        "content": "舣棹依乔木，扶筇涉浅沙。\n云山多态度，水月两光华。\n白首吟诗客，青帘卖酒家。\n明朝风不定，来此醉黄花。",
        "dynasty": "宋",
        "collection_info": null
    },
    {
        "title": "自和前诗邻舟皆盐商",
        "author": "戴復古",
        "content": "总被利名役，机心欲算沙。\n舟行阻风色，客梦负年华。\n洲渚四五曲，渔樵八九家。\n江村无限好，满眼是芦花。",
        "dynasty": "宋",
        "collection_info": null
    },
    {
        "title": "有感",
        "author": "戴復古",
        "content": "皱眉观世事，把酒读离骚。\n天下无公论，胸中有古刀。\n徒然成耿耿，何以制滔滔。\n不逐群飞转，孤鸿毕竟高。",
        "dynasty": "宋",
        "collection_info": null
    },
    {
        "title": "舂陵山中作写寄孔海翁",
        "author": "戴復古",
        "content": "昨日分携后，回头望竹关。\n相亲唯白水，所见但青山。\n云近人家远，苔生石径斑。\n闻钟知有寺，又在渺茫间。",
        "dynasty": "宋",
        "collection_info": null
    },
    {
        "title": "夏日雨后登楼",
        "author": "戴復古",
        "content": "夏日不苦热，病躯能少康。\n数峰楼上景，六月雨余凉。\n今古两虚器，干坤百戏场。\n人生如寄尔，聊以醉为乡。",
        "dynasty": "宋",
        "collection_info": null
    },
    {
        "title": "偶见飞蝶追思旧游录之",
        "author": "戴復古",
        "content": "早被春情误，浑身着粉衣。\n最宜花上见，解向梦中飞。\n蜂媵为游伴，蛛丝设祸机。\n滕王小图画，一一造精微。",
        "dynasty": "宋",
        "collection_info": null
    },
    {
        "title": "寄永嘉太守赵茂实  其一",
        "author": "戴復古",
        "content": "龚黄古贤牧，政事见于今。\n疾恶风霜手，活人天地心。\n躬行循吏传，时作谢池吟。\n我欲依刘表，常忧老病侵。",
        "dynasty": "宋",
        "collection_info": null
    },
    {
        "title": "寄永嘉太守赵茂实  其二",
        "author": "戴復古",
        "content": "身为吟诗瘦，家因好谊贫。\n如何贤太守，不念可怜人。\n橘井谁知处，桃源莫问津。\n秋风吹白髮，沧海老垂纶。",
        "dynasty": "宋",
        "collection_info": null
    },
    {
        "title": "王应求出示蜀中山水障气势甚雄伟李巽岩题其后论其画笔之源流二百余字",
        "author": "戴復古",
        "content": "妙甚丹青手，能移造化功。\n三川山水国，半幅画图中。\n玉局人何在，铜梁路可通。\n巽岩扛鼎笔，文与画争雄。",
        "dynasty": "宋",
        "collection_info": null
    },
    {
        "title": "万杉长老秀痴翁见示五言次韵",
        "author": "戴復古",
        "content": "了得宗门事，何忧常住贫。\n听师林下话，是我眼中人。\n星渚三秋月，庐山万古春。\n昭陵御书在，岁久莫生尘。",
        "dynasty": "宋",
        "collection_info": null
    },
    {
        "title": "借韵书怀",
        "author": "戴復古",
        "content": "虚气撑枯腹，长身到老贫。\n高吟常骇俗，烂醉若骄人。\n京洛繁华梦，江湖浩荡春。\n布衣如雪白，不受庾公尘。",
        "dynasty": "宋",
        "collection_info": null
    },
    {
        "title": "饮萧和伯家醉登快阁和杨伯子题分明观韵",
        "author": "戴復古",
        "content": "醉归萧史宅，快阁倚西东。\n山敛过云雨，江无起浪风。\n月行银汉上，人在玉壶中。\n天眼照尘世，应怜鹤髮翁。",
        "dynasty": "宋",
        "collection_info": null
    },
    {
        "title": "客中岁晚呈何宏甫",
        "author": "戴復古",
        "content": "岁事费料理，三杯意适然。\n与其愁度日，曷若醉忘年。\n桑落冬前酒，梅花雪后天。\n不知身是客，多谢主人贤。",
        "dynasty": "宋",
        "collection_info": null
    },
    {
        "title": "先人东皋子小园七言人多喜之浼秋房楼大卿作大字刻石",
        "author": "戴復古",
        "content": "父殁名随泯，诗存世莫传。\n敢求大手笔，为写小园篇。\n词翰成双美，光华照九泉。\n托公垂不朽，镌刻到千年。",
        "dynasty": "宋",
        "collection_info": null
    },
    {
        "title": "淮岸阻风",
        "author": "戴復古",
        "content": "舣棹枫林外，平沙步晚晴。\n秋深红鹤至，波动白鸥惊。\n荻浦留三日，江州计几程。\n夜来风色好，行不待天明。",
        "dynasty": "宋",
        "collection_info": null
    },
    {
        "title": "蕲春李丈解后游江上园劝游人不可折花木禁渔弋者不捕禽鱼酒边谈论可听乃中洲先生之后叶水心尝与往来",
        "author": "戴復古",
        "content": "坐断此江干，池亭百烽宽。\n禽鱼全性命，花竹报平安。\n有道行其志，非时做甚官。\n丰神更閒雅，野服竹皮冠。",
        "dynasty": "宋",
        "collection_info": null
    },
    {
        "title": "南康县刘隠居",
        "author": "戴復古",
        "content": "秋风送纨扇，终日御瑶琴。\n祇可自为乐，不求人赏音。\n无心问轩冕，此地即山林。\n堪笑红尘客，飘零雪满簪。",
        "dynasty": "宋",
        "collection_info": null
    },
    {
        "title": "江皋",
        "author": "戴復古",
        "content": "江皋有闲客，独立对秋风。\n白鸟来无数，青林望不穷。\n斜阳方照晚，新月早腾空。\n得句从谁语，倾心酒椀中。",
        "dynasty": "宋",
        "collection_info": null
    },
    {
        "title": "都下书怀",
        "author": "戴復古",
        "content": "半月不把镜，羞看两鬓尘。\n读书增意气，携刺减精神。\n道路谁推毂，江湖赋采苹。\n从来麋鹿性，那作帝乡人。",
        "dynasty": "宋",
        "collection_info": null
    },
    {
        "title": "舣舟登滕王阁",
        "author": "戴復古",
        "content": "散步登城郭，维舟古树傍。\n澄江浮野色，虚阁贮秋光。\n却酒淋衣湿，搓橙满袖香。\n西风吹白髮，犹逐少年狂。",
        "dynasty": "宋",
        "collection_info": null
    },
    {
        "title": "湖口",
        "author": "戴復古",
        "content": "水落山增峻，江空石出奇。\n倚篷看不足，解缆放教迟。\n沙上鴈初到，樽前蟹可持。\n中秋能几日，又是菊花时。",
        "dynasty": "宋",
        "collection_info": null
    },
    {
        "title": "夏日从子渊侄借茉莉一盆",
        "author": "戴復古",
        "content": "举眼惊如许，衰怀强自安。\n爱凉临水坐，遣病借花看。\n物物同天地，人人各肺肝。\n从来泾与渭，混作一流难。",
        "dynasty": "宋",
        "collection_info": null
    },
    {
        "title": "吴门访旧夫侍郎有藏春园",
        "author": "戴復古",
        "content": "去此十三秋，重来雪满头。\n镜颜加老丑，诗骨带穷愁。\n鸟语新晴树，人寻旧倚楼。\n藏春门下客，一半落山丘。",
        "dynasty": "宋",
        "collection_info": null
    },
    {
        "title": "哭涧泉韩仲止二首  其一",
        "author": "戴復古",
        "content": "雅志不同俗，休官二十年。\n隠居溪上宅，清酌涧中泉。\n慷慨伤时事，凄凉绝笔篇。\n三篇遣稿在，当并史书传。",
        "dynasty": "宋",
        "collection_info": null
    },
    {
        "title": "哭涧泉韩仲止二首  其二",
        "author": "戴復古",
        "content": "忍贫长傲世，风节似君稀。\n死后女方嫁，峡中儿未归。\n门人集诗藁，故卒服麻衣。\n涧上梅花发，吟魂何处飞。",
        "dynasty": "宋",
        "collection_info": null
    },
    {
        "title": "琅琊山中废寺",
        "author": "戴復古",
        "content": "欲访山中寺，沿堤石甃长。\n宝坊兵后废，御帖窖中藏。\n故址生秋草，寒窗带夕阳。\n孤僧出迎客，满口话凄凉。",
        "dynasty": "宋",
        "collection_info": null
    },
    {
        "title": "鄂州戎治静憩亭",
        "author": "戴復古",
        "content": "幽亭何处寻，岩树碧森森。\n独坐生云石，少安经世心。\n伴人双鹤立，多事一蝉吟。\n提剑翻然起，中原秋草深。",
        "dynasty": "宋",
        "collection_info": null
    },
    {
        "title": "江上",
        "author": "戴復古",
        "content": "江上维舟稳，人间行路难。\n数朝花雨细，一夜社风寒。\n燕语能留客，蛙鸣岂为官。\n苦吟成底事，赢得瘦团栾。",
        "dynasty": "宋",
        "collection_info": null
    },
    {
        "title": "赵端行杜子野游虎丘有诗仆因思旧与赵子野同宿唱和留题",
        "author": "戴復古",
        "content": "出城十里许，有此一山门。\n丘在虎无迹，池清剑有痕。\n孤松冠岩顶，万竹绕云根。\n借问东轩壁，旧题存不存。",
        "dynasty": "宋",
        "collection_info": null
    },
    {
        "title": "海陵光孝长老骥无称山谷后也共谈时事且说黄岩柑橘之美",
        "author": "戴復古",
        "content": "俗子避形影，僧家共往还。\n高谈犯时忌，妙语发天悭。\n霜后思新橘，梦中归故山。\n何时免奔走，终老白云关。",
        "dynasty": "宋",
        "collection_info": null
    },
    {
        "title": "杜仲高高九万相会",
        "author": "戴復古",
        "content": "杜癖诗无敌，高髯画绝伦。\n笑谈能不朽，富贵或成尘。\n今古多奇事，干坤几怪民。\n相逢不容易，一醉楚江滨。",
        "dynasty": "宋",
        "collection_info": null
    },
    {
        "title": "衡阳写怀简王景大赵俊卿",
        "author": "戴復古",
        "content": "梦觉他乡枕，寒生半夜衾。\n客程湖外远，秋意雨中深。\n老马寻归路，羁鸦忆故林。\n家书连数纸，难写此时心。",
        "dynasty": "宋",
        "collection_info": null
    },
    {
        "title": "怀赵德行",
        "author": "戴復古",
        "content": "所学源流远，澹交滋味长。\n看来浑易与，别去自难忘。\n独客梦千里，佳人天一方。\n细观宾退录，亦足慰凄凉。",
        "dynasty": "宋",
        "collection_info": null
    },
    {
        "title": "上封",
        "author": "戴復古",
        "content": "楼台逼霄汉，窗户纳云霓。\n回顾千岩路，如登万仞梯。\n泉从山顶出，雪压树头低。\n高绝无人境，非僧不可栖。",
        "dynasty": "宋",
        "collection_info": null
    },
    {
        "title": "九日",
        "author": "戴復古",
        "content": "今日知何日，他乡忆故乡。\n黄花一杯酒，白髮几重阳。\n日晚鸦争宿，天寒鴈叫霜。\n客中无此醉，何以敌凄凉。",
        "dynasty": "宋",
        "collection_info": null
    },
    {
        "title": "舂陵道上",
        "author": "戴復古",
        "content": "云际寻行路，时逢一两家。\n山川闲世界，耕钓小生涯。\n病竹长新笋，寒芒摇落花。\n溪翁解延客，连煮数杯茶。",
        "dynasty": "宋",
        "collection_info": null
    },
    {
        "title": "化成岩",
        "author": "戴復古",
        "content": "城郭嚣尘外，江山胜概中。\n铿然一滩水，和以万松风。\n夹径森奇石，危亭纳太空。\n苍岩不能语，曾识赞皇公。",
        "dynasty": "宋",
        "collection_info": null
    },
    {
        "title": "喜闻平峒寇",
        "author": "戴復古",
        "content": "峒寇都平了，官军奏凯歌。\n千山通道路，一雨洗干戈。\n天地和风转，江湖春水多。\n蜀中无近报，西贼定如何。",
        "dynasty": "宋",
        "collection_info": null
    },
    {
        "title": "郭伯秀约联骑春游不去有诗",
        "author": "戴復古",
        "content": "心老寻春懒，年衰跨马难。\n便能相强去，未必有真欢。\n独酌三杯妙，高眠一枕安。\n好花如可折，觅取数枝看。",
        "dynasty": "宋",
        "collection_info": null
    },
    {
        "title": "访陈復斋寺丞于私第",
        "author": "戴復古",
        "content": "以时为出处，真有古人风。\n奉母易为孝，事君难尽忠。\n閒居非傲世，直气尚摩空。\n语及朝廷事，干坤万感中。",
        "dynasty": "宋",
        "collection_info": null
    },
    {
        "title": "泉南",
        "author": "戴復古",
        "content": "南地无冰雪，常疑暖作灾。\n昼昏山雾合，寒变海风来。\n壠麦衔芒早，梅花带叶开。\n客中归未得，岁事渐相催。",
        "dynasty": "宋",
        "collection_info": null
    },
    {
        "title": "代人送别",
        "author": "戴復古",
        "content": "南浦春波碧，东风送客船。\n别君杨柳外，挥泪杏花前。\n粉壁题诗句，金钗当酒钱。\n一声离岸橹，心碎楚江边。",
        "dynasty": "宋",
        "collection_info": null
    },
    {
        "title": "度淮",
        "author": "戴復古",
        "content": "一雨足秋意，孤吟写客怀。\n人情容易变，身事苦难谐。\n每日思归浙，今朝却度淮。\n此生烦造物，畧畧为安排。",
        "dynasty": "宋",
        "collection_info": null
    },
    {
        "title": "蕲州厉使君七夕祈雨",
        "author": "戴復古",
        "content": "樽俎忘佳节，衣冠肃广庭。\n为民祈一雨，何暇赏双星。\n五马无惭德，三龙合效灵。\n前山好云气，早已动雷霆。",
        "dynasty": "宋",
        "collection_info": null
    },
    {
        "title": "庐州界上寄丰帅",
        "author": "戴復古",
        "content": "身健心先老，时危事愈乖。\n无成携短剑，有恨满长淮。\n村酒时时醉，山肴日日斋。\n功名非我有，何处问生涯。",
        "dynasty": "宋",
        "collection_info": null
    },
    {
        "title": "赠孤峰长老",
        "author": "戴復古",
        "content": "孤峰何处住，惠远旧林泉。\n日用无非道，心安即是禅。\n幽栖云壑底，梦寐雪蓬边。\n何日山阴道，同寻访戴船。",
        "dynasty": "宋",
        "collection_info": null
    },
    {
        "title": "吴子似",
        "author": "戴復古",
        "content": "载酒樱桃熟，隈亭柳树阴。\n青山去人远，黄鸟话春深。\n薄俗非吾道，虚名愧此心。\n休言今不古，又恐不如今。",
        "dynasty": "宋",
        "collection_info": null
    },
    {
        "title": "世事",
        "author": "戴復古",
        "content": "世事真如梦，人生不肯闲。\n利名双转毂，今古一凭栏。\n春水渡傍渡，夕阳山外山。\n吟边思小范，共把此诗看。",
        "dynasty": "宋",
        "collection_info": null
    },
    {
        "title": "冬日移舟入峡避风",
        "author": "戴復古",
        "content": "棹入黄芦浦，惊飞白鹭群。\n霜华浓似雪，水气盛于云。\n市远炭增价，天寒酒策勋。\n同舟有佳士，拥被共论文。",
        "dynasty": "宋",
        "collection_info": null
    },
    {
        "title": "湖上",
        "author": "戴復古",
        "content": "久住人情熟，湖边酒可赊。\n来时飞柳絮，今日见梅花。\n十载身为客，几封书到家。\n斜阳照林屋，独立数栖鸦。",
        "dynasty": "宋",
        "collection_info": null
    },
    {
        "title": "读改元诏口号  其一",
        "author": "戴復古",
        "content": "伏读改元诏，仍观拜相麻。\n竞传新政事，方见好官家。\n雪作丰年瑞，梅开近腊花。\n路逢江上客，立马问京华。",
        "dynasty": "宋",
        "collection_info": null
    },
    {
        "title": "读改元诏口号  其二",
        "author": "戴復古",
        "content": "喜见新除目，焚香洗眼看。\n老儒居翰苑，正士作台官。\n有道为时用，非才处位难。\n寄声崔与李，催促到长安。",
        "dynasty": "宋",
        "collection_info": null
    },
    {
        "title": "读改元诏口号  其三",
        "author": "戴復古",
        "content": "国以人为重，人惟德可招。\n九重方厉政，诸老尽归朝。\n盛事追三代，清风动百僚。\n切闻天上语，欢喜到渔樵。",
        "dynasty": "宋",
        "collection_info": null
    },
    {
        "title": "罪言",
        "author": "戴復古",
        "content": "盗贼干戈后，安知有太平。\n众人皆竞利，百姓不聊生。\n国用何能足，官曹未易清。\n汉家政虚耗，第一莫言兵。",
        "dynasty": "宋",
        "collection_info": null
    },
    {
        "title": "李深道得苏养直所写深字韵诗",
        "author": "戴復古",
        "content": "表出尘埃外，浓熏兰蕙香。\n风流晋人物，高古汉文章。\n老眼不多见，前程岂易量。\n三杯话胸臆，一笑对云骧。",
        "dynasty": "宋",
        "collection_info": null
    },
    {
        "title": "秋兴有感",
        "author": "戴復古",
        "content": "客游江海上，几度见秋风。\n远浦芦花白，疎林秋实红。\n人情朝暮变，景物古今同。\n老眼犹明在，从教两耳聋。",
        "dynasty": "宋",
        "collection_info": null
    },
    {
        "title": "谢王使君送旅费",
        "author": "戴復古",
        "content": "风撼梅花雨，雾笼杨柳烟。\n如何残腊月，已似半春天。\n岁裏无多日，闽中过一年。\n黄堂解留客，时送卖诗钱。",
        "dynasty": "宋",
        "collection_info": null
    },
    {
        "title": "舟中小酌",
        "author": "戴復古",
        "content": "独立秋风裏，怅然思故乡。\n渚头沽美酒，船上作重阳。\n篱菊一枝瘦，溪鱼三寸长。\n客中聊尔耳，亦可慰凄凉。",
        "dynasty": "宋",
        "collection_info": null
    },
    {
        "title": "涂中见人家卖酒",
        "author": "戴復古",
        "content": "连岁遭饥馑，人无籴米钱。\n今秋好行路，到处说丰年。\n村酒新篘浊，溪鱼出网鲜。\n黄花留客醉，况近竹林边。",
        "dynasty": "宋",
        "collection_info": null
    },
    {
        "title": "长汀寄李使君",
        "author": "戴復古",
        "content": "在处晚禾熟，经今瘴雾消。\n山林无盗贼，道路有歌谣。\n人喜逢丰岁，谁知感圣朝。\n溪桥闲寓目，鱼鸟亦逍遥。",
        "dynasty": "宋",
        "collection_info": null
    },
    {
        "title": "光泽溪上",
        "author": "戴復古",
        "content": "舣棹西岩下，舟人语夜阑。\n风林无鸟宿，石窟有龙蟠。\n月色连沙白，滩声入梦寒。\n晓来新得句，寄与故人看。",
        "dynasty": "宋",
        "collection_info": null
    },
    {
        "title": "约游曾参政西墅病不能去",
        "author": "戴復古",
        "content": "骨肉去家远，异乡童仆亲。\n老身浑頼汝，久病亦愁人。\n无暇游西墅，寻医访北辰。\n主翁翻作使，奔走莫劳神。",
        "dynasty": "宋",
        "collection_info": null
    },
    {
        "title": "赵敬贤送荔枝",
        "author": "戴復古",
        "content": "荔子固多种，色香俱不同。\n新来尝小绿，又胜擘轻红。\n大嚼思千树，分甘仅一笼。\n尝观蔡公谱，梦想到莆中。",
        "dynasty": "宋",
        "collection_info": null
    },
    {
        "title": "自漳州回泉南主仆俱病",
        "author": "戴復古",
        "content": "雅兴难忘酒，羁怀不耐秋。\n坐穷思卖剑，扶病强登楼。\n适有坐中客，来从边上州。\n所谈惊老耳，身世併成忧。",
        "dynasty": "宋",
        "collection_info": null
    },
    {
        "title": "寄赵漳州话病",
        "author": "戴復古",
        "content": "听雨无聊頼，高眠独掩扉。\n塞鸿书不到，海燕约同归。\n吾道关通塞，人情有是非。\n荆州相别后，王粲更谁依。",
        "dynasty": "宋",
        "collection_info": null
    },
    {
        "title": "客自邵武来言王野使君平寇  其一",
        "author": "戴復古",
        "content": "闻说贼来日，君能判死生。\n扁舟载母去，倚剑到天明。\n百姓各逃命，四旁无援兵。\n王尊岂非勇，独自守孤城。",
        "dynasty": "宋",
        "collection_info": null
    },
    {
        "title": "客自邵武来言王野使君平寇  其二",
        "author": "戴復古",
        "content": "太守自监军，片胆大如身。\n立马斩数贼，犒军捐万缗。\n威行千里外，手活一城民。\n孰谓书生怯，书生中有人。",
        "dynasty": "宋",
        "collection_info": null
    },
    {
        "title": "新年自唱自和  其一",
        "author": "戴復古",
        "content": "圣朝开宝历，淳佑四年春。\n生自前丁亥，今逢两甲辰。\n黄粱一梦觉，青镜二毛新。\n七十八岁叟，干坤有几人。",
        "dynasty": "宋",
        "collection_info": null
    },
    {
        "title": "新年自唱自和  其二",
        "author": "戴復古",
        "content": "死灰无復暖，槁木不逢春。\n近日愁多病，今年岁在辰。\n处喧如处寂，求旧不求新。\n笑问长河水，谁为不老人。",
        "dynasty": "宋",
        "collection_info": null
    },
    {
        "title": "新年自唱自和  其三",
        "author": "戴復古",
        "content": "江山一夜雨，花柳九州春。\n过节喜无事，谋懽要及辰。\n年年仍岁岁，故故復新新。\n把酒有余恨，无从见古人。",
        "dynasty": "宋",
        "collection_info": null
    },
    {
        "title": "闻严坦叔入朝再用前韵  其一",
        "author": "戴復古",
        "content": "凄凉风雨日，强把瓮头春。\n独守空虚室，那逢耗磨辰。\n诗家青眼旧，世路白头新。\n每诵梅花句，一心思故人。",
        "dynasty": "宋",
        "collection_info": null
    },
    {
        "title": "闻严坦叔入朝再用前韵  其二",
        "author": "戴復古",
        "content": "我本江湖客，归来二月春。\n居多闭门日，未卜赏花辰。\n绕树鹊声喜，隔帘鶑语新。\n可怜垂白叟，却羡踏青人。",
        "dynasty": "宋",
        "collection_info": null
    },
    {
        "title": "吾族两派而下吾之一派衰落殆尽诸孙一两人而已其势不绝如綫彼之一派富盛一日出门有感",
        "author": "戴復古",
        "content": "门外长河水，有时鸣不平。\n河边古樟树，亦各有枯荣。\n人事关时数，春风莫世情。\n贤哉沧海月，夜夜一般明。",
        "dynasty": "宋",
        "collection_info": null
    },
    {
        "title": "王深道奏名而归",
        "author": "戴復古",
        "content": "忠言犯时忌，决不中高科。\n一日成名了，诸公属望多。\n还家宁久住，经世欲如何。\n西涧一泓水，行通沧海波。",
        "dynasty": "宋",
        "collection_info": null
    },
    {
        "title": "朱仲寔少府到官无几日即入佥幕官满送行二首  其一",
        "author": "戴復古",
        "content": "才智人难及，上官能用贤。\n梅仙无一事，莲幕坐三年。\n政誉倾千里，归途仰二天。\n辟书闻早上，松菊莫留连。",
        "dynasty": "宋",
        "collection_info": null
    },
    {
        "title": "朱仲寔少府到官无几日即入佥幕官满送行二首  其二",
        "author": "戴復古",
        "content": "孝友平生事，守廉天下难。\n居官一日俸，阖室几人餐。\n病骨何妨瘦，吟肩不肯寒。\n功名未须问，且奉版舆安。",
        "dynasty": "宋",
        "collection_info": null
    },
    {
        "title": "次韵旴江李君昉见寄二首时李在包守郡斋  其一",
        "author": "戴復古",
        "content": "久作丹丘客，疑君去復来。\n高吟闯风雅，妙句斲琼瑰。\n道谊心千古，文章水一杯。\n荷花时话别，别后又梅开。",
        "dynasty": "宋",
        "collection_info": null
    },
    {
        "title": "次韵旴江李君昉见寄二首时李在包守郡斋  其二",
        "author": "戴復古",
        "content": "共醉荆溪酒，不论杯浅深。\n定交从此日，识面早知心。\n久缺寒温问，忽闻长短吟。\n玉霄亭下路，几夜梦相寻。",
        "dynasty": "宋",
        "collection_info": null
    },
    {
        "title": "感寓三首  其一",
        "author": "戴復古",
        "content": "古今通一理，趋乡自多门。\n贤士玉成美，贪夫金注昏。\n谁知身是患，人以道为尊。\n前辈□□死，姓名千载存。",
        "dynasty": "宋",
        "collection_info": null
    },
    {
        "title": "感寓三首  其二",
        "author": "戴復古",
        "content": "谊利不同道，盛衰何用疑。\n布衣甘寂寞，纨袴自矜持。\n勿谓人为巧，待观天定时。\n铜山或饿死，富贵五羊皮。",
        "dynasty": "宋",
        "collection_info": null
    },
    {
        "title": "感寓三首  其三",
        "author": "戴復古",
        "content": "自觉心无愧，何须座右铭。\n人将金作坞，吾以石为屏。\n年老医难疗，天寒酒易醒。\n菊花香到死，不肯就飘零。",
        "dynasty": "宋",
        "collection_info": null
    },
    {
        "title": "新岁书怀四首  其一",
        "author": "戴復古",
        "content": "衰年百病身，淳佑五年春。\n尘世自多事，风光又一新。\n乡人方拜相，野客自垂纶。\n说与烟波侣，海滨非渭滨。",
        "dynasty": "宋",
        "collection_info": null
    },
    {
        "title": "新岁书怀四首  其二",
        "author": "戴復古",
        "content": "七十九岁叟，时吟感寓诗。\n年高胡不死，身健欲何为。\n细柳绿垂地，小桃红满枝。\n春风不到处，枯蔓挂疎篱。",
        "dynasty": "宋",
        "collection_info": null
    },
    {
        "title": "新岁书怀四首  其三",
        "author": "戴復古",
        "content": "老病从人笑，儿童识我谁。\n穷愁无地着，心事有天知。\n鹊噪缘何喜，蛙鸣岂为私。\n如何得怀抱，长似醉眠时。",
        "dynasty": "宋",
        "collection_info": null
    },
    {
        "title": "新岁书怀四首  其四",
        "author": "戴復古",
        "content": "正月復二月，百年如一年。\n世间人易老，天下事难全。\n生计麦十斛，传家诗几篇。\n眼前虽不足，心地自超然。",
        "dynasty": "宋",
        "collection_info": null
    },
    {
        "title": "小园",
        "author": "戴復古",
        "content": "小园春欲半，老子作儿嬉。\n政喜花开蚤，还愁客到迟。\n诗当得意处，酒到半酣时。\n蜂蝶来无数，无知却有知。",
        "dynasty": "宋",
        "collection_info": null
    },
    {
        "title": "为石云悼鹤",
        "author": "戴復古",
        "content": "瘗鹤有故事，花边结小茔。\n不登千岁寿，无復九皋鸣。\n问汝缘何死，主翁无限情。\n最令人忆处，侧耳听松声。",
        "dynasty": "宋",
        "collection_info": null
    },
    {
        "title": "挽立斋杜丞相",
        "author": "戴復古",
        "content": "邪正不两立，国家当再兴。\n有时须有命，称德不称能。\n方喜千年遇，如何一旦薨。\n世间无哭处，吾欲哭昭陵。",
        "dynasty": "宋",
        "collection_info": null
    },
    {
        "title": "萧飞卿将使赴湖北戎幕诗送其行兼简秋壑贾总侍二首  其一",
        "author": "戴復古",
        "content": "文章萧颕士，一剑去从军。\n远望西关路，愁看两浦云。\n九霄腾意气，万里取功勋。\n马上一杯酒，须斟满十分。",
        "dynasty": "宋",
        "collection_info": null
    },
    {
        "title": "萧飞卿将使赴湖北戎幕诗送其行兼简秋壑贾总侍二首  其二",
        "author": "戴復古",
        "content": "鄂渚三千里，遥遥望使星。\n江湖今寂寞，桃李半凋零。\n世有一秋壑，时无两石屏。\n平生不相遇，老眼向谁青。",
        "dynasty": "宋",
        "collection_info": null
    },
    {
        "title": "晚望怀长沙故人",
        "author": "戴復古",
        "content": "却扇清风起，楼头坐晚凉。\n青山连远水，绿树带斜阳。\n客路伤离别，人情果在亡。\n定应今夜梦，随月到潇湘。",
        "dynasty": "宋",
        "collection_info": null
    },
    {
        "title": "寄虚斋赵侍郎  其一",
        "author": "戴復古",
        "content": "老眼开还阖，愁怀醉不醒。\n干坤多变故，人物晓天星。\n药石匡时切，蓍龟见事灵。\n得公十数辈，亦足壮朝廷。",
        "dynasty": "宋",
        "collection_info": null
    },
    {
        "title": "寄虚斋赵侍郎  其二",
        "author": "戴復古",
        "content": "灾异天垂戒，安危事可知。\n试将黄雨证，请问白云司。\n对客论孤愤，伤时赋五噫。\n醉中忘万虑，安得酒如池。",
        "dynasty": "宋",
        "collection_info": null
    },
    {
        "title": "斗山子王深父作石屏记为老夫书其文甚佳采记中语作五诗致谢  其一",
        "author": "戴復古",
        "content": "细读石屏记，临风觉厚颜。\n如何一片石，欲比众名山。\n浪迹江湖上，归身岩壑间。\n渔樵争半席，人笑老痴顽。",
        "dynasty": "宋",
        "collection_info": null
    },
    {
        "title": "斗山子王深父作石屏记为老夫书其文甚佳采记中语作五诗致谢  其二",
        "author": "戴復古",
        "content": "细读石屏记，诚然愧我心。\n兰荪借芳馥，金石假声音。\n俗子方腾谤，朋俦合献箴。\n分为无用物，白髮委山林。",
        "dynasty": "宋",
        "collection_info": null
    },
    {
        "title": "斗山子王深父作石屏记为老夫书其文甚佳采记中语作五诗致谢  其三",
        "author": "戴復古",
        "content": "细读石屏记，寻幽到水涯。\n老人相问答，属意在岩花。\n江海浮天阔，山林去国赊。\n草茅最深处，认作野人家。",
        "dynasty": "宋",
        "collection_info": null
    },
    {
        "title": "斗山子王深父作石屏记为老夫书其文甚佳采记中语作五诗致谢  其四",
        "author": "戴復古",
        "content": "细读石屏记，堪嗟老病身。\n谁知饥欲死，曷取寿长贫。\n雪片丰年瑞，梅花腊月春。\n今朝一杯酒，谁道是生辰。",
        "dynasty": "宋",
        "collection_info": null
    },
    {
        "title": "斗山子王深父作石屏记为老夫书其文甚佳采记中语作五诗致谢  其五",
        "author": "戴復古",
        "content": "细读石屏记，多君才思清。\n南山数峰碧，北斗七星明。\n风土钟奇秀，文章到老成。\n待看黄鹄举，唾手取功名。",
        "dynasty": "宋",
        "collection_info": null
    },
    {
        "title": "寄建康留守制使赵用父都丞侍郎  其一",
        "author": "戴復古",
        "content": "蛮貊闻名姓，当今有此人。\n片心天共广，一笑物为春。\n花满金陵路，风清玉塞尘。\n九重方简注，四海望经纶。",
        "dynasty": "宋",
        "collection_info": null
    },
    {
        "title": "寄建康留守制使赵用父都丞侍郎  其二",
        "author": "戴復古",
        "content": "燕许文章笔，片言轻万金。\n先人十诗序，孝子一生心。\n入手方为宝，三年等到今。\n九泉应有望，取璧照山林。",
        "dynasty": "宋",
        "collection_info": null
    },
    {
        "title": "侄孙亦龙作亭于小山之上□余以野亭名之得诗五首  其一",
        "author": "戴復古",
        "content": "平地变丘壑，安排若自然。\n为山移白石，凿沼贮清泉。\n栗里有松竹，兰亭无管絃。\n轩裳非我事，在野不妨贤。",
        "dynasty": "宋",
        "collection_info": null
    },
    {
        "title": "侄孙亦龙作亭于小山之上□余以野亭名之得诗五首  其二",
        "author": "戴復古",
        "content": "蔡外有余地，登临作此亭。\n心如乔木古，眼共远山清。\n社酒谁同醉，村歌自可听。\n有时来夜坐，收拾读书萤。",
        "dynasty": "宋",
        "collection_info": null
    },
    {
        "title": "侄孙亦龙作亭于小山之上□余以野亭名之得诗五首  其三",
        "author": "戴復古",
        "content": "诗礼家声重，田园活计饶。\n自甘为野客，不愿仕王朝。\n时为花开眼，谁因米折腰。\n此心安出处，何日不逍遥。",
        "dynasty": "宋",
        "collection_info": null
    },
    {
        "title": "侄孙亦龙作亭于小山之上□余以野亭名之得诗五首  其四",
        "author": "戴復古",
        "content": "勿谓此亭水，岿然气不群。\n静中观变化，闲处立功勋。\n水细通岩窦，亭高压海云。\n隠居行素志，不负圣明君。",
        "dynasty": "宋",
        "collection_info": null
    },
    {
        "title": "侄孙亦龙作亭于小山之上□余以野亭名之得诗五首  其五",
        "author": "戴復古",
        "content": "田间四五月，此景看来稀。\n翼翼青苗上，双双白鸟飞。\n茅茨林下住，簑笠雨中归。\n拍岸瓜藤水，不须忧岁饥。",
        "dynasty": "宋",
        "collection_info": null
    },
    {
        "title": "寄镇江王子文总卿",
        "author": "戴復古",
        "content": "一代文章手，官如水样清。\n三军皆饱德，诸将共谈兵。\n铁瓮横天立，金山压浪平。\n北人向南望，□□月分明。",
        "dynasty": "宋",
        "collection_info": null
    },
    {
        "title": "又送行二首  其一",
        "author": "戴復古",
        "content": "荏苒岁云暮，雪霜天正寒。\n取程毋太急，御下放教宽。\n朝夕去家远，关山行路难。\n边头办功业，恐不在儒冠。",
        "dynasty": "宋",
        "collection_info": null
    },
    {
        "title": "又送行二首  其二",
        "author": "戴復古",
        "content": "荆门在何许，鄂渚小踌躇。\n宿处好看剑，客中宜读书。\n交游天作合，江汉景何如。\n窗户半天上，南楼好寓居。",
        "dynasty": "宋",
        "collection_info": null
    },
    {
        "title": "送包使君入朝除左曹郎二首  其一",
        "author": "戴復古",
        "content": "宏斋儒者政，赏罚自宜民。\n世欲无公论，天知有正人。\n侧身观宇宙，平步履星辰。\n试把安危事，从头问化钧。",
        "dynasty": "宋",
        "collection_info": null
    },
    {
        "title": "送包使君入朝除左曹郎二首  其二",
        "author": "戴復古",
        "content": "金门行入奏，何以告君王。\n请下求贤诏，兼陈活国方。\n解纷□□□，救弊细思量。\n若见高常簿，言予病在床。",
        "dynasty": "宋",
        "collection_info": null
    },
    {
        "title": "送季明府赴太平倅  其一",
        "author": "戴復古",
        "content": "黄岩号难治，能者治何难。\n桃李民心悦，风霜吏胆寒。\n公行无不可，私请莫相干。\n三尺儿童辈，皆知好长官。",
        "dynasty": "宋",
        "collection_info": null
    },
    {
        "title": "送季明府赴太平倅  其二",
        "author": "戴復古",
        "content": "人说陈胡蔡，合君为四贤。\n一廉官似水，三载吏无权。\n政自诗书出，民从教化迁。\n神明判事笔，一出万人传。",
        "dynasty": "宋",
        "collection_info": null
    },
    {
        "title": "送季明府赴太平倅  其三",
        "author": "戴復古",
        "content": "庭闱定省外，都是坐厅时。\n尽日身无倦，对天心不欺。\n县花潘岳赋，池草惠连诗。\n磨取九峰石，刊成德政碑。",
        "dynasty": "宋",
        "collection_info": null
    },
    {
        "title": "送季明府赴太平倅  其四",
        "author": "戴復古",
        "content": "通守太平州，金陵在上头。\n风寒当一面，江□□千艘。\n此日要人物，九天宽顾忧。\n诗书用处别，澼絖换封侯。",
        "dynasty": "宋",
        "collection_info": null
    },
    {
        "title": "得古梅两枝",
        "author": "戴復古",
        "content": "老干百年久，从教花事迟。\n似枯元不死，因病反成奇。\n玉破稀疎蕊，苔封古怪枝。\n谁能知我意，相对岁寒时。",
        "dynasty": "宋",
        "collection_info": null
    },
    {
        "title": "贫作负恩人为何宏甫作",
        "author": "戴復古",
        "content": "九陌尘中事，三生石上身。\n狂为好诗客，贫作负恩人。\n十载江村别，扁舟淦水滨。\n音书久不至，得梦往来频。",
        "dynasty": "宋",
        "collection_info": null
    },
    {
        "title": "题徐子英小园",
        "author": "戴復古",
        "content": "奉亲营小圃，僻在水之湄。\n霜露蔡公赋，假山慈竹诗。\n人皆称寿母，我独喜佳儿。\n八行家风在，三迁忆旧时。",
        "dynasty": "宋",
        "collection_info": null
    },
    {
        "title": "登祝融",
        "author": "戴復古",
        "content": "秋风吹拄杖，直到祝融颠。\n目击三千界，肩摩尺五天。\n扶桑旸谷畔，青草洞庭边。\n云气无遮障，分明在眼前。",
        "dynasty": "宋",
        "collection_info": null
    },
    {
        "title": "长沙有感",
        "author": "戴復古",
        "content": "自饮长沙酒，春风几醉醒。\n江波随意绿，山色为谁青。\n鸟好因人好，龟灵不己灵。\n江蓠与杜若，何幸入骚经。",
        "dynasty": "宋",
        "collection_info": null
    },
    {
        "title": "山中少憩",
        "author": "戴復古",
        "content": "地僻人稀到，山寒水欲冰。\n闻钟知有寺，见犬不逢僧。\n断壠森乔木，颓檐挂古藤。\n斜阳照孤影，诗骨瘦崚嶒。",
        "dynasty": "宋",
        "collection_info": null
    },
    {
        "title": "真州上官漕劝农",
        "author": "戴復古",
        "content": "小队出行春，旌旗带野云。\n草成平寇檄，翻作劝农文。\n幕府多奇士，诗书策异勋。\n请将边上事，一一奏明君。",
        "dynasty": "宋",
        "collection_info": null
    },
    {
        "title": "豫章东湖避暑  其一",
        "author": "戴復古",
        "content": "行坐自徜徉，吟声遶屋梁。\n晓烟滋柳色，晨露发荷香。\n以我一心静，参他六月凉。\n渊明知此意，高卧到羲皇。",
        "dynasty": "宋",
        "collection_info": null
    },
    {
        "title": "豫章东湖避暑  其二",
        "author": "戴復古",
        "content": "徧访诸亭舘，苍苔掩旧踪。\n十年如昨日，万象又秋容。\n阅世存乔木，沿堤倚瘦筇。\n何人杀风景，斫尽木芙蓉。",
        "dynasty": "宋",
        "collection_info": null
    },
    {
        "title": "见江东绣衣袁广微",
        "author": "戴復古",
        "content": "宇宙归微数，安危委大臣。\n金门一回首，玉节久临民。\n雅志思行古，清风不受尘。\n洁斋家学旧，用处日如新。",
        "dynasty": "宋",
        "collection_info": null
    },
    {
        "title": "洪子中大卿同登远碧楼归来有诗",
        "author": "戴復古",
        "content": "角巾华屋下，丘壑在其旁。\n寄兴青山远，忧时白髮长。\n无心当世用，袖手看人忙。\n善自为身计，须传活国方。",
        "dynasty": "宋",
        "collection_info": null
    },
    {
        "title": "濠州春日呈赵教授",
        "author": "戴復古",
        "content": "柳似眠初起，梅虽老可观。\n冰开春水活，风暖雪泥干。\n得酒忘为客，谈诗不论官。\n无人知此意，一笑对黄冠。",
        "dynasty": "宋",
        "collection_info": null
    },
    {
        "title": "访古田刘无竞",
        "author": "戴復古",
        "content": "前说建阳宰，古田今似之。\n难兄与难弟，能政更能诗。\n文字定交久，江湖识面迟。\n人传花萼集，俱受水心知。",
        "dynasty": "宋",
        "collection_info": null
    },
    {
        "title": "淮上回九江",
        "author": "戴復古",
        "content": "江水接淮水，扁舟去復回。\n客程官路柳，心事故园梅。\n活计鱼千里，空言水一杯。\n石屏有茅屋，朝夕望归来。",
        "dynasty": "宋",
        "collection_info": null
    },
    {
        "title": "送陈幼度运干  其一",
        "author": "戴復古",
        "content": "台幕三年最，云霄万里程。\n西山饯行色，南浦棹新晴。\n骨秀荆山璞，胸涵元气英。\n更携扛鼎笔，祇合上蓬瀛。",
        "dynasty": "宋",
        "collection_info": null
    },
    {
        "title": "送陈幼度运干  其二",
        "author": "戴復古",
        "content": "君是青云料，吾当白髮年。\n驽骀傍骐骥，鱼鸟各天渊。\n他日难忘处，寒宵不忍眠。\n挑灯雪窗下，共读鴈奴篇。",
        "dynasty": "宋",
        "collection_info": null
    },
    {
        "title": "燕",
        "author": "戴復古",
        "content": "闻说乌衣国，低连海上村。\n春来避霜雪，秋去长儿孙。\n华屋语如诉，故巢多不存。\n双飞恼幽独，红袖有啼痕。",
        "dynasty": "宋",
        "collection_info": null
    },
    {
        "title": "蕲口阻风务官点税",
        "author": "戴復古",
        "content": "江涨行无路，西风又打头。\n颇闻商妇怨，自作贾胡愁。",
        "dynasty": "宋",
        "collection_info": null
    },
    {
        "title": "郭外翁",
        "author": "戴復古",
        "content": "郭外生涯少，城中籴米归。\n种花无处卖，挑菜入篮稀。\n风撼倾欹屋，寒生蓝缕衣。\n此翁何所乐，谈笑傲轻肥。",
        "dynasty": "宋",
        "collection_info": null
    },
    {
        "title": "郑南夫云林隠居",
        "author": "戴復古",
        "content": "一来陪胜践，再到惜蹉跎。\n记得山中景，行寻竹外坡。\n天寒梅信早，海近鴈声多。\n烟渚蒲洲外，时闻欵乃歌。",
        "dynasty": "宋",
        "collection_info": null
    },
    {
        "title": "梦与赵用父王子文陈叔方相会甚款",
        "author": "戴復古",
        "content": "鼎足当州县，别来音问稀。\n故人俱显达，吾道亦光辉。\n三凤梦中见，孤鸿天外飞。\n应怜江海客，白首未成归。",
        "dynasty": "宋",
        "collection_info": null
    },
    {
        "title": "戏呈赵明府",
        "author": "戴復古",
        "content": "堂堂附郭县，深远半如村。\n能共斯民乐，浑忘太守尊。\n梅花高可折，横浦挠无浑。\n欠与诗狂者，清谈共一樽。",
        "dynasty": "宋",
        "collection_info": null
    },
    {
        "title": "访曾云巢",
        "author": "戴復古",
        "content": "一老今无恙，诸公昔与俦。\n随时难苟合，怀道早归休。\n苦似陶元亮，全如秦少游。\n笔端锋锐别，有待续春秋。",
        "dynasty": "宋",
        "collection_info": null
    },
    {
        "title": "冬暖",
        "author": "戴復古",
        "content": "天不雨霜雪，朝曦与暮霞。\n江梅迟腊蕊，岩桂更冬花。\n地暖宜为客，时难重忆家。\n楚山当晚眺，归兴逐栖鸦。",
        "dynasty": "宋",
        "collection_info": null
    },
    {
        "title": "许提干湖上下筑",
        "author": "戴復古",
        "content": "才气有如许，功名不可无。\n乐从闲岁月，养就大规模。\n雅志难谐俗，幽居喜并湖。\n君看莲下藕，不与叶同枯。",
        "dynasty": "宋",
        "collection_info": null
    },
    {
        "title": "见名园荒废有感",
        "author": "戴復古",
        "content": "乔木无留影，残花尚假妍。\n荒池蛙叫噪，破屋燕周旋。\n富贵偏多事，风流得几年。\n墙东有寒士，书种世相传。",
        "dynasty": "宋",
        "collection_info": null
    },
    {
        "title": "题黄仲文双清亭",
        "author": "戴復古",
        "content": "亭下新池好，亭中古意存。\n欲通溪上路，遂闢竹边门。\n自昔好宾客，相传到子孙。\n会看司命鹤，时到种瓜园。",
        "dynasty": "宋",
        "collection_info": null
    },
    {
        "title": "静寄孟运管招客皆藏春侍郎故人因与花翁孙季蕃话旧有感",
        "author": "戴復古",
        "content": "来访藏春宅，因登静寄堂。\n异香熏宝鼎，清乐送瑶觞。\n穿竹过花所，寻梅见海棠。\n白头思往事，无语立斜阳。",
        "dynasty": "宋",
        "collection_info": null
    },
    {
        "title": "莆中遇方□□邀出城买蛎而饮一僧同行",
        "author": "戴復古",
        "content": "出郭断虹雨，倚楼新鴈天。\n三杯古榕下，一笑菊花前。\n入市子鱼贵，堆盘牡蛎鲜。\n山僧惯蔬食，清坐莫流涎。",
        "dynasty": "宋",
        "collection_info": null
    },
    {
        "title": "天竺访明上座",
        "author": "戴復古",
        "content": "顾影良堪笑，胡为八尺长。\n苍颜抗尘土，饿喙说兴亡。\n竹雨先秋爽，松风生夜凉。\n爱寻湖上寺，留宿赞公房。",
        "dynasty": "宋",
        "collection_info": null
    },
    {
        "title": "隆兴度夏借东湖驿安下",
        "author": "戴復古",
        "content": "面对一池荷，四旁杨柳坡。\n树阴遮日少，屋敞受风多。\n疑是清凉国，暂为安乐窝。\n人人争避暑，老子自婆娑。",
        "dynasty": "宋",
        "collection_info": null
    },
    {
        "title": "挽赵县尉",
        "author": "戴復古",
        "content": "十竹相依住，一官真漫为。\n狂来裂轩冕，穷不顾妻儿。\n疾世吟孤愤，伤时赋五噫。\n高名应不朽，自作墓中碑。",
        "dynasty": "宋",
        "collection_info": null
    },
    {
        "title": "张统制之子为父求诗蕲州城破匹马打围而出能知数谓时不可为",
        "author": "戴復古",
        "content": "夜半金城破，身随铁马飞。\n横挥三尺剑，突出万人围。\n勇锐资神力，功名与愿违。\n自能占气数，终老着农衣。",
        "dynasty": "宋",
        "collection_info": null
    },
    {
        "title": "挽赵县丞",
        "author": "戴復古",
        "content": "雅志思行古，幽居不爱官。\n倾家为义举，竭力奉亲欢。\n阅世开天镜，藏身作瓦棺。\n闻知捐舘日，有梦跨金鞍。",
        "dynasty": "宋",
        "collection_info": null
    },
    {
        "title": "挽沙溪项公苔湖居士  其一",
        "author": "戴復古",
        "content": "读书不成事，何恨老山林。\n处世有容德，与人无诤心。\n友于兄弟乐，惠彼里闾深。\n细把丰碑读，怀贤泪满襟。",
        "dynasty": "宋",
        "collection_info": null
    },
    {
        "title": "挽沙溪项公苔湖居士  其二",
        "author": "戴復古",
        "content": "一曲苔湖上，深居万竹间。\n自寻三径乐，早得一身闲。\n异常异常循除水，林林夹屋山。\n伤心白云际，遗迹尚班班。",
        "dynasty": "宋",
        "collection_info": null
    },
    {
        "title": "挽大溪姚祥叔即南",
        "author": "戴復古",
        "content": "庆门今独盛，旧族有光华。\n日坐不欺室，天兴积善家。\n山林娱晚境，书史是生涯。\n手种堂前桂，君看身后花。",
        "dynasty": "宋",
        "collection_info": null
    },
    {
        "title": "挽唐吉林咏道",
        "author": "戴復古",
        "content": "博雅林夫子，隠居城市中。\n家贫书甚富，学苦字尤工。\n四海交名胜，诸文辨异同。\n阿戎谈更好，端不负家风。",
        "dynasty": "宋",
        "collection_info": null
    },
    {
        "title": "黎明府见示令叔显谟开国墓志求诗为赋三首  其一",
        "author": "戴復古",
        "content": "巴蜀何多事，贤能见一时。\n纔为花县宰，早受菊坡知。\n关外科民急，兴元易帅迟。\n预曾陈利病，人不信蓍龟。",
        "dynasty": "宋",
        "collection_info": null
    },
    {
        "title": "黎明府见示令叔显谟开国墓志求诗为赋三首  其二",
        "author": "戴復古",
        "content": "虏横干戈密，官清财赋强。\n饥年无饿莩，乱后有金汤。\n五郡树佳政，诸公交荐章。\n忠言动天听，惜去把麾忙。",
        "dynasty": "宋",
        "collection_info": null
    },
    {
        "title": "黎明府见示令叔显谟开国墓志求诗为赋三首  其三",
        "author": "戴復古",
        "content": "寄家苕霅上，万里故乡愁。\n未入金门奏，还为玉局游。\n孤忠徒耿耿，一病竟休休。\n为国惜人物，凄然老泪流。",
        "dynasty": "宋",
        "collection_info": null
    },
    {
        "title": "族侄孙子荣之子神童颜老不幸短命而死哭之不足三诗以悼之  其一",
        "author": "戴復古",
        "content": "亘古英灵在，颜回有后身。\n年纔十三岁，才过万千人。\n学到由天悟，文高见理真。\n再生仍再夭，无路问鸿钧。",
        "dynasty": "宋",
        "collection_info": null
    },
    {
        "title": "族侄孙子荣之子神童颜老不幸短命而死哭之不足三诗以悼之  其二",
        "author": "戴復古",
        "content": "昨应童科日，群儿立下风。\n丰姿倾众目，文采动诸公。\n两耳能兼听，六经皆暗通。\n相期到杨晏，有始柰无终。",
        "dynasty": "宋",
        "collection_info": null
    },
    {
        "title": "族侄孙子荣之子神童颜老不幸短命而死哭之不足三诗以悼之  其三",
        "author": "戴復古",
        "content": "汝祖积阴德，汝翁多读书。\n汝生天报施，汝死又何如。\n修短有定数，贤愚莫问渠。\n冥官闻恸哭，还许再来无。",
        "dynasty": "宋",
        "collection_info": null
    },
    {
        "title": "孙季蕃死诸朝士葬之于西湖之上",
        "author": "戴復古",
        "content": "卜宅西湖上，花翁死亦荣。\n诙谐老方朔，旷达醉渊明。\n风月生前梦，歌诗身后名。\n风流不可见，肠断玉箫声。",
        "dynasty": "宋",
        "collection_info": null
    },
    {
        "title": "樱桃",
        "author": "戴復古",
        "content": "绿树带朱实，驱禽费弹丸。\n独先诸果熟，堪奉五侯餐。\n猩肉和琼液，蠙珠走玉盘。\n同时得同赏，芍药满雕栏。",
        "dynasty": "宋",
        "collection_info": null
    },
    {
        "title": "题清江台",
        "author": "戴復古",
        "content": "秋色无边际，酬之以醉颜。\n亭高俯城郭，木阙见江山。\n胜践园林古，好诗天地悭。\n范碑生羽翼，飞上画屏间。",
        "dynasty": "宋",
        "collection_info": null
    },
    {
        "title": "江西壬辰秋大旱饥临江守王幼学监簿极力救民癸巳夏不雨几成荐饿监簿祷之甚切终有感于天  其一",
        "author": "戴復古",
        "content": "恳切金章奏，精诚玉帝知。\n稻粱民性命，丰歉国安危。\n苗秀方成实，雨来还及时。\n人能合天意，天亦顺人为。",
        "dynasty": "宋",
        "collection_info": null
    },
    {
        "title": "江西壬辰秋大旱饥临江守王幼学监簿极力救民癸巳夏不雨几成荐饿监簿祷之甚切终有感于天  其二",
        "author": "戴復古",
        "content": "天续饥民命，神知太守心。\n骄旸化霖雨，六月借春阴。\n早稻先秋熟，晚田储水深。\n去年饥欲死，不料到于今。",
        "dynasty": "宋",
        "collection_info": null
    },
    {
        "title": "怀何宏甫",
        "author": "戴復古",
        "content": "何郎好兄弟，爱我往来频。\n人作交游看，情如骨肉亲。\n茅庵思共隠，蕙帐暖生春。\n别后长相忆，寄书无便人。",
        "dynasty": "宋",
        "collection_info": null
    },
    {
        "title": "题董侍郎山园",
        "author": "戴復古",
        "content": "行尽芙蓉径，寻秋扣竹关。\n楼高纳万象，木落见群山。\n平野水云际，画桥烟雨间。\n红尘城下路，只隔一湖湾。",
        "dynasty": "宋",
        "collection_info": null
    },
    {
        "title": "萧仲有遗经堂",
        "author": "戴復古",
        "content": "一经传世宝，说与子孙知。\n欲作久长计，毋忘礼义为。\n黄金生悔吝，白璧有瑕疵。\n兼取庞公语，图安不遗危。",
        "dynasty": "宋",
        "collection_info": null
    },
    {
        "title": "读严粲诗风撼潇湘覆江空雪月明以其一联隠括为对",
        "author": "戴復古",
        "content": "笔端有神助，句法自天成。\n风撼潇湘覆，江空雪月明。\n苦吟非草草，妙趣若平平。\n李杜诗坛上，为君题姓名。",
        "dynasty": "宋",
        "collection_info": null
    },
    {
        "title": "舂陵山中",
        "author": "戴復古",
        "content": "地僻民风古，雨晴天气新。\n空山竖奇石，乔木堕枯薪。\n深入千崖路，多逢百岁人。\n繁华凋性命，寂寞可全真。",
        "dynasty": "宋",
        "collection_info": null
    },
    {
        "title": "淮上寄赵茂实",
        "author": "戴復古",
        "content": "渺渺长淮路，秋风落木悲。\n干坤限南北，胡虏迭兴衰。\n志士言机会，中原入梦思。\n江湖好山色，都在夕阳时。",
        "dynasty": "宋",
        "collection_info": null
    },
    {
        "title": "金山",
        "author": "戴復古",
        "content": "水涌孤峰出，波深日夜闻。\n重岩戍铁屋，双塔碍行云。\n天地八窗迥，江淮两岸分。\n登临多感慨，北鴈又成群。",
        "dynasty": "宋",
        "collection_info": null
    },
    {
        "title": "焦山",
        "author": "戴復古",
        "content": "江接海冥冥，山连岛树青。\n似非人境界，宜有佛宫庭。\n藏压蟠龙宅，潮渰瘗鹤铭。\n西岩更清绝，心与酒俱醒。",
        "dynasty": "宋",
        "collection_info": null
    },
    {
        "title": "梅花",
        "author": "戴復古",
        "content": "细把南枝看，百花无此奇。\n夜深钟月魄，□□□□□。\n古树龙其似，寒香蝶不知。\n幽兰开亦早，二妙喜同时。",
        "dynasty": "宋",
        "collection_info": null
    },
    {
        "title": "赤壁",
        "author": "戴復古",
        "content": "千载周公瑾，如其在目前。\n英风挥羽扇，烈火破楼船。\n白鸟沧波上，黄州赤壁边。\n长江酹明月，更忆老坡仙。",
        "dynasty": "宋",
        "collection_info": null
    },
    {
        "title": "曾云巢年八十聪明不衰小楷写六经家有小楼日登览不倦诸监司尝荐遗逸",
        "author": "戴復古",
        "content": "八十云巢老，诸公旧典刑。\n心情古井水，辈行晓天星。\n身健登高阁，眼明书六经。\n尝闻荐遗逸，何以报朝廷。",
        "dynasty": "宋",
        "collection_info": null
    },
    {
        "title": "醉吟",
        "author": "戴復古",
        "content": "一狂兼一懒，穷到白头年。\n客路偏躭酒，诗囊不贮钱。\n吟边忘世故，醉裏乐吾天。\n不答诸公问，何如孟浩然。",
        "dynasty": "宋",
        "collection_info": null
    },
    {
        "title": "次韵胡公权",
        "author": "戴復古",
        "content": "日用无非道，人心实在平。\n果能行实学，何必问虚名。\n草木随时态，江山无世情。\n晚来溪雨歇，一段夕阳明。",
        "dynasty": "宋",
        "collection_info": null
    },
    {
        "title": "同安子顺访茅庵道人凤凰麒麟不可见道人语也",
        "author": "戴復古",
        "content": "道者日高卧，清风隔世尘。\n凤麟不可见，猿鸟自相亲。\n山木轮囷古，茶花冷淡春。\n草荒门外路，常怕有来人。",
        "dynasty": "宋",
        "collection_info": null
    },
    {
        "title": "法曹罗立之酒边举数首皆仆故人为我寄声",
        "author": "戴復古",
        "content": "佳士欣相识，吟边问姓名。\n官为三语掾，诗到五言城。\n野客可怜我，故人烦寄声。\n白头归故隠，秋后会群英。",
        "dynasty": "宋",
        "collection_info": null
    },
    {
        "title": "为客",
        "author": "戴復古",
        "content": "琴剑长为客，诗书欠策勋。\n老来临镜懒，愁裏把杯勤。\n北鴈寒离塞，秋鹰健拂云。\n物情能奋发，人不解超群。",
        "dynasty": "宋",
        "collection_info": null
    },
    {
        "title": "彭绣使平叛卒后除经略小诗陈利害  其一",
        "author": "戴復古",
        "content": "广东经略使，今古几人贤。\n陛下用一士，民间有二天。\n清风排瘴雨，廉德照贪泉。\n龙节生光彩，鸾车奏凯旋。",
        "dynasty": "宋",
        "collection_info": null
    },
    {
        "title": "彭绣使平叛卒后除经略小诗陈利害  其二",
        "author": "戴復古",
        "content": "斩蛟移鰐后，近水有惊鳞。\n阃外尚多事，幕中无一人。\n佩韦防狷急，强饭养精神。\n罗致贤能士，仍须藻鑑真。",
        "dynasty": "宋",
        "collection_info": null
    },
    {
        "title": "彭绣使平叛卒后除经略小诗陈利害  其三",
        "author": "戴復古",
        "content": "乳虎恋巢穴，穷猿失木悲。\n早须思一着，先要释群疑。\n豪杰通心腹，人民无怨咨。\n御军明纪律，威爱贵兼施。",
        "dynasty": "宋",
        "collection_info": null
    },
    {
        "title": "会李择之其父名丙字南仲着丁未录丙申录",
        "author": "戴復古",
        "content": "吟边逢李白，谈笑亦风流。\n相对各青眼，安知有白头。\n两家穷活计，四海老交游。\n不负云山约，同登百尺楼。",
        "dynasty": "宋",
        "collection_info": null
    },
    {
        "title": "道傍馆",
        "author": "戴復古",
        "content": "道傍谁氏舘，□我坐开樽。\n翁妪出迎客，儿童为扫门。\n好花生竹所，流水浸云根。\n傥遂卜隣约，为农老此村。",
        "dynasty": "宋",
        "collection_info": null
    },
    {
        "title": "山中夜归",
        "author": "戴復古",
        "content": "落尽一林月，山中夜半归。\n惊行群犬吠，破暗一萤飞。\n举我赤藤杖，敲君白板扉。\n兴来眠不得，吟到晓星稀。",
        "dynasty": "宋",
        "collection_info": null
    },
    {
        "title": "题春山李基道小园",
        "author": "戴復古",
        "content": "潇洒数椽屋，旋营花竹坡。\n心宽忘地窄，亭小得山多。\n共赏春晴好，其如客醉何。\n栖鸾将远举，宁久盼庭柯。",
        "dynasty": "宋",
        "collection_info": null
    },
    {
        "title": "东轩",
        "author": "戴復古",
        "content": "东轩亦潇洒，春晚雨晴时。\n喜鹊立门限，飞花落砚池。\n青山解留客，绿竹遍题诗。\n一点归心动，夜来闻子规。",
        "dynasty": "宋",
        "collection_info": null
    },
    {
        "title": "宿农家",
        "author": "戴復古",
        "content": "宿此屋头阁，瓦窗通月明。\n夜深鸜鹆噪，人静桔槔声。\n村落有古意，田园关客情。\n儒衣成底事，所得是虚名。",
        "dynasty": "宋",
        "collection_info": null
    },
    {
        "title": "寄耒阳令严坦叔",
        "author": "戴復古",
        "content": "士元堂上坐，千载仰清规。\n百里宜民政，数篇怀古诗。\n江连杜甫墓，水落蔡伦池。\n公暇登临处，宁无忆我时。",
        "dynasty": "宋",
        "collection_info": null
    },
    {
        "title": "所闻",
        "author": "戴復古",
        "content": "今虏既亡后，中间消息稀。\n山河谁是主，豪杰故乘机。\n喜报三京復，旋闻二赵归。\n此行关大义，天意忍相违。",
        "dynasty": "宋",
        "collection_info": null
    },
    {
        "title": "胡倅送羊烹以会客",
        "author": "戴復古",
        "content": "烹羶会宾客，花酒一时来。\n愁逐歌声散，心随笑口开。\n饮疑金盏漏，醉到玉山颓。\n借问欢娱地，相逢能几回。",
        "dynasty": "宋",
        "collection_info": null
    },
    {
        "title": "寄清流王令君",
        "author": "戴復古",
        "content": "朴直存吾道，一心唯向公。\n知非巧宦者，直有古人风。\n行志非为矫，洁身能固穷。\n如何有廉吏，不入荐书中。",
        "dynasty": "宋",
        "collection_info": null
    },
    {
        "title": "生朝对雪张子善有词为寿",
        "author": "戴復古",
        "content": "焚香拜天贶，满眼是瑰琦。\n腊月雪三尺，春风梅数枝。\n登楼忘老态，对酒展秋眉。\n争唱阳春曲，山翁醉不知。",
        "dynasty": "宋",
        "collection_info": null
    },
    {
        "title": "江滨晓步",
        "author": "戴復古",
        "content": "津头晓步落潮痕，行尽蒲根到柳根。\n鴈影参差半江月，鷄声咿喔数家村。\n求鱼看下连筒钓，乞火听敲隣舍门。\n料得锦城无此景，欲将图画寄王孙。",
        "dynasty": "宋",
        "collection_info": null
    },
    {
        "title": "鄂渚烟波亭",
        "author": "戴復古",
        "content": "倚遍南楼更鹤楼，小亭潇洒最宜秋。\n接天烟浪来三峡，隔岸楼台又一州。\n豪杰不生机事息，古今无尽大江流。\n凭栏日暮怀乡国，崔颢诗中旧日愁。",
        "dynasty": "宋",
        "collection_info": null
    },
    {
        "title": "寄寻梅",
        "author": "戴復古",
        "content": "寄声说与寻梅者，不在山边即水涯。\n又恐好枝为雪压，或生幽处被云遮。\n蜂黄涂额半含蕊，鹤膝翘空疎带花。\n此是寻梅端的处，折来须付与诗家。",
        "dynasty": "宋",
        "collection_info": null
    },
    {
        "title": "辛未元日上楼参政攻媿斋先生",
        "author": "戴復古",
        "content": "东风入仗庆云翔，百辟朝元奉玉皇。\n一代安危寄黄髮，群生枯瘁转青阳。\n梅花结果调勋鼎，柏叶宜年上寿觞。\n宰相黑头天子圣，頼公同与措时康。",
        "dynasty": "宋",
        "collection_info": null
    },
    {
        "title": "春日二首呈黄子迈大卿  其一",
        "author": "戴復古",
        "content": "野人何得以诗鸣，落魄骑馿走帝京。\n白髮半头惊岁月，虚名一日动公卿。\n颇思湖上春风约，不柰楼头夜雨声。\n柳外断云筛日影，试听幽鸟话新晴。",
        "dynasty": "宋",
        "collection_info": null
    },
    {
        "title": "春日二首呈黄子迈大卿  其二",
        "author": "戴復古",
        "content": "帝里风光二月新，西湖几队踏青人。\n杏花时节偏饶雨，杨柳门墙易得春。\n或是或非尘裏事，无穷无达醉中身。\n五陵年少夸豪举，寂寞诗家戴叔伦。",
        "dynasty": "宋",
        "collection_info": null
    },
    {
        "title": "钓台",
        "author": "戴復古",
        "content": "赤符新领旧干坤，多谢君王问故人。\n暂作客星侵帝座，终为渔父老江滨。\n层台不啻几千仞，直钓何曾挂一鳞。\n莫道羊裘欠图画，丹青难写子陵真。",
        "dynasty": "宋",
        "collection_info": null
    },
    {
        "title": "寄湖州杨伯子监丞",
        "author": "戴復古",
        "content": "宛如公干卧漳滨，枕上穷吟过一春。\n遣病每怀诗眷属，访医因问药君臣。\n钻龟小卜占灾数，览镜羸形类别人。\n寄语霅川贤太守，新诗莫厌话愁频。",
        "dynasty": "宋",
        "collection_info": null
    },
    {
        "title": "饮中达观",
        "author": "戴復古",
        "content": "人生安分即逍遥，莫向明时叹不遭。\n赫赫几时还寂寂，闲闲到底胜劳劳。\n一心似水惟平好，万事如棋不着高。\n王谢功名有遗恨，争如刘阮醉陶陶。",
        "dynasty": "宋",
        "collection_info": null
    },
    {
        "title": "梅",
        "author": "戴復古",
        "content": "孤标粲粲压群葩，独占春风管岁华。\n几树参差江上路，数枝装点野人家。\n冰池照影何须月，雪岸闻香不见花。\n绝似林间隠君子，自从幽处作生涯。",
        "dynasty": "宋",
        "collection_info": null
    },
    {
        "title": "清凉寺有怀真翰林运使之来",
        "author": "戴復古",
        "content": "不特来观德庆碑，江山胜槩六朝遗。\n兴亡了不关吾事，登览胡为作许悲。\n梅为有香奇似雪，酒能无闷妙于诗。\n萧萧绿竹无人爱，留取云稍待凤来。",
        "dynasty": "宋",
        "collection_info": null
    },
    {
        "title": "觉慈寺",
        "author": "戴復古",
        "content": "踏破白云登上方，自嫌尘土涴禅床。\n千山月色令人醉，半夜梅花入梦香。\n深谷不妨春到早，老僧殊为客来忙。\n山童懒惯劳呼唤，自拗枯松煮朮汤。",
        "dynasty": "宋",
        "collection_info": null
    },
    {
        "title": "寄復斋陈寺丞二首  其一",
        "author": "戴復古",
        "content": "岂说从来用处难，出乘五马看庐山。\n凤凰览德下千仞，虎豹憎人上九关。\n持论太高天动色，忧时未老鬓先斑。\n平生风节谁其似，汲黯朱云伯仲间。",
        "dynasty": "宋",
        "collection_info": null
    },
    {
        "title": "寄復斋陈寺丞二首  其二",
        "author": "戴復古",
        "content": "长忆西湾繫小舟，野人曾伴使君游。\n夜浮星子邀明月，雨对庐君说好秋。\n坐拥红粧磨宝砚，醉歌赤壁写银鈎。\n当时一段风流事，翻作相思一段愁。",
        "dynasty": "宋",
        "collection_info": null
    },
    {
        "title": "黄州偶成",
        "author": "戴復古",
        "content": "鴈叫淮南欲雪天，倚楼无味抱愁眠。\n算从沧海白云际，行到黄州赤壁边。\n万事忌于怀壮志，一生穷为耸吟肩。\n鬓间白者休教镊，要使天知老可怜。",
        "dynasty": "宋",
        "collection_info": null
    },
    {
        "title": "题泉州王梅溪先生祠堂徐竹隠直院谓梅溪古之遗直渡江以来一人而已",
        "author": "戴復古",
        "content": "堂堂大节在朝廷，名重当时太华轻。\n干道君臣千载遇，先生议论九重惊。\n人歌黄霸思遗爱，我颂朱云有直声。\n一瓣清香拜图像，英风凛凛尚如生。",
        "dynasty": "宋",
        "collection_info": null
    },
    {
        "title": "无为山中郑老家",
        "author": "戴復古",
        "content": "高谈可听用心幽，灼见此翁非俗流。\n鞍马破家还避世，田园得地肯封侯。\n开窗修竹无由俗，绕屋青山总是秋。\n门外短篱看亦好，黄金菊间碧牵牛。",
        "dynasty": "宋",
        "collection_info": null
    },
    {
        "title": "南康县用东坡留题韵",
        "author": "戴復古",
        "content": "镜中双鬓已非鸦，身在江湖心在家。\n道路飘零如柳絮，山川迤逦近梅花。\n客行有债频沽酒，老怕无眠戒饮茶。\n昨夜梦归沧海上，钓竿横插鴈边沙。",
        "dynasty": "宋",
        "collection_info": null
    },
    {
        "title": "李季允侍郎舟中",
        "author": "戴復古",
        "content": "忆昨枫桥既语离，何期千里又相随。\n太湖不见鸱夷子，秋浦同寻杜牧之。\n灯火船窗深夜话，江山客路早冬诗。\n人间草木空无数，除却梅花莫我知。",
        "dynasty": "宋",
        "collection_info": null
    },
    {
        "title": "湖南见真帅",
        "author": "戴復古",
        "content": "致身虽自文章选，经世尤高政事科。\n以若所为即伊吕，使其不遇亦丘轲。\n长沙地窄儒衣阔，明月池干春水多。\n天以一贤私一路，其如四海九州何。",
        "dynasty": "宋",
        "collection_info": null
    },
    {
        "title": "永新宰潘仁叔再约观梅",
        "author": "戴復古",
        "content": "去年忆访潘怀县，樽俎风流主意饶。\n爆竹声中度残岁，华灯影裏醉元宵。\n春风又起观梅兴，野客仍烦折简招。\n预想张园寻故事，插花秉烛过溪桥。",
        "dynasty": "宋",
        "collection_info": null
    },
    {
        "title": "庐山  其一",
        "author": "戴復古",
        "content": "山灵未许到天池，又作西林一宿期。\n寺是晋时陶侃宅，记传隋代率更碑。\n山椒云气易为雨，客子情怀多费诗。\n暂借蒲团学禅寂，茶烟飞绕鬓边丝。",
        "dynasty": "宋",
        "collection_info": null
    },
    {
        "title": "庐山  其二",
        "author": "戴復古",
        "content": "道人问我看庐山，地上争如阁上看。\n呈露千峰秋落木，雕锼万象客凭栏。\n静中见得天机妙，闲裏回观世路难。\n管领风光有微憾，桂花香裏酒瓶干。",
        "dynasty": "宋",
        "collection_info": null
    },
    {
        "title": "庐山  其三",
        "author": "戴復古",
        "content": "拥鼻行吟上下廊，今宵又宿赞公房。\n松摇半夜风声壮，桂染中秋月色香。\n白石清泉闻笑语，名山大泽出文章。\n老夫甘作无名者，不逐纷纷举子忙。",
        "dynasty": "宋",
        "collection_info": null
    },
    {
        "title": "庐山  其四",
        "author": "戴復古",
        "content": "乘鸾不见李腾空，试与寻真访故宫。\n黄叶堆边觅行路，紫烟深处望仙踪。\n眼高天近千山上，身共云栖一壑中。\n九迭屏风三迭水，更无诗句可形容。",
        "dynasty": "宋",
        "collection_info": null
    },
    {
        "title": "豫章东湖感旧",
        "author": "戴復古",
        "content": "忆见堤边种柳初，重来高树满东湖。\n交游太半入鬼录，歌醉一时逢酒徒。\n夜雨总成流水去，春风能免落花无。\n经行孺子亭边路，犹有沙鸥识老夫。",
        "dynasty": "宋",
        "collection_info": null
    },
    {
        "title": "僮约",
        "author": "戴復古",
        "content": "汝在何乡何姓名，路途凡百爱惺惺。\n衣裳脱着勤收管，饮食烹炰贵洁馨。\n每遇歇时寻竹所，须教宿处近旗亭。\n吾家僮约无多事，办取小心供使令。",
        "dynasty": "宋",
        "collection_info": null
    },
    {
        "title": "同郑子野访王隠居",
        "author": "戴復古",
        "content": "联骑来寻失马翁，相期投宿此山中。\n一庭花影三更月，万壑松声半夜风。\n共把酒杯眠不得，剧谈世事恨无穷。\n明朝莫使儿童见，倘有江船吾欲东。",
        "dynasty": "宋",
        "collection_info": null
    },
    {
        "title": "夜宿田家",
        "author": "戴復古",
        "content": "簦笠相随走路岐，一春不换旧征衣。\n雨行山崦黄泥坂，夜扣田家白板扉。\n身在乱蛙声裏睡，心从化蝶梦中归。\n乡书十寄九不达，天北天南鴈自飞。",
        "dynasty": "宋",
        "collection_info": null
    },
    {
        "title": "送蒙斋兄长游天台二首  其一",
        "author": "戴復古",
        "content": "方丈蓬莱去渺茫，天台祇在白云傍。\n羽衣金策群仙过，珠阁琼楼八桂香。\n采药有时逢道侣，挑包遇夜宿僧房。\n寒山拾得如相见，指点人间笑几场。",
        "dynasty": "宋",
        "collection_info": null
    },
    {
        "title": "送蒙斋兄长游天台二首  其二",
        "author": "戴復古",
        "content": "山林胜处说天台，仙佛多从此地栖。\n司马八篇通道妙，丰干一语指人迷。\n时逢好酒从容饮，莫把新诗取次题。\n白日看云思我否，惠连无分共攀跻。",
        "dynasty": "宋",
        "collection_info": null
    },
    {
        "title": "豫章巨浸呈陈幼度提干",
        "author": "戴復古",
        "content": "乞得新晴赋晚霞，出门无路欲乘槎。\n忧风忧雨动经月，足食足衣能几家。\n一饭共君烹瓠叶，三杯无处看荷花。\n自成鼓吹喧朝夕，输与东湖两部蛙。",
        "dynasty": "宋",
        "collection_info": null
    },
    {
        "title": "访赵东野",
        "author": "戴復古",
        "content": "朅来问讯病维摩，花满溪堂竹满坡。\n髮秃齿危俱老矣，人高诗苦柰穷何。\n四山便是清凉国，一室可为安乐窝。\n犹有忧时两行泪，临风挥洒湿藤萝。",
        "dynasty": "宋",
        "collection_info": null
    },
    {
        "title": "方孚若真□宅堂前池上作淮南小山题咏者甚多见其诗轴次韵",
        "author": "戴復古",
        "content": "妙手能移造化功，壶中幻出九华峰。\n山虽云小能栖凤，水不求深贵有龙。\n事纪淮南千古胜，记成嘉泰八年冬。\n先生不用赋招隠，办了功名访赤松。",
        "dynasty": "宋",
        "collection_info": null
    },
    {
        "title": "江州德化县漪岚堂尽得庐山之胜醉中作此呈赵明府",
        "author": "戴復古",
        "content": "不羡君为花县宰，羡君日坐漪岚堂。\n有时酒兴兼诗兴，无限山光与水光。\n百姓熙熙知教化，群胥凛凛对风霜。\n公余置酒看桃李，醉倒花前客自狂。",
        "dynasty": "宋",
        "collection_info": null
    },
    {
        "title": "庐州帅李仲诗春风亭会客有尘字韵诗和者甚多韵拘无好语",
        "author": "戴復古",
        "content": "玉关人老鬓丝新，千里长城在一身。\n气使黄金结豪杰，手挥白羽静风尘。\n山河四望亭中景，桃李一开天下春。\n乡日满城骑战马，而今四野尽耕民。",
        "dynasty": "宋",
        "collection_info": null
    },
    {
        "title": "送滕审言归长沙别无聊",
        "author": "戴復古",
        "content": "折柳亭前送故人，平沙留得马蹄痕。\n云生渡北迷行路，烟起江南认别村。\n恨不与君同上道，归来无伴自开樽。\n西楼独倚黄昏月，欲倩飞鸿寄断魂。",
        "dynasty": "宋",
        "collection_info": null
    },
    {
        "title": "张仁仲提干衡阳冰壶亭燕客",
        "author": "戴復古",
        "content": "大抵吾曹臭味同，留欢卜夜莫匆匆。\n一亭景物冰壶上，万里干坤玉镜中。\n疎柳无心挂明月，败荷有恨倚西风。\n吟家旧日张公子，千首诗成句句工。",
        "dynasty": "宋",
        "collection_info": null
    },
    {
        "title": "别后舟中用前韵",
        "author": "戴復古",
        "content": "出郭风光便不同，转头犹恨去匆匆。\n维舟别岸鸦啼后，倚柂澄江鴈影中。\n向老客怀惊岁月，乍寒天气转霜风。\n冰壶亭上人如玉，谩寄篇诗不暇工。",
        "dynasty": "宋",
        "collection_info": null
    },
    {
        "title": "海月星天之观",
        "author": "戴復古",
        "content": "巍然华屋似凌歊，下际沧溟上九霄。\n万顷波涛浴蟾兔，一天星斗转魁杓。\n征鸿有感人飘泊，宿鹤无声夜寂寥。\n谁似风流杨叔子，登临□□□□□。",
        "dynasty": "宋",
        "collection_info": null
    },
    {
        "title": "杜子野主簿约客赋一诗为赠与仆一联云生就石桥罗汉面吟成雪屋阆仙诗",
        "author": "戴復古",
        "content": "杜陵之后有孙耒，自守诗家法度严。\n秀骨可仙官况薄，高情追古俗人嫌。\n起看星斗夜推枕，为爱江山寒捲帘。\n饱吃梅花吟更好，锦囊虽富不伤廉。",
        "dynasty": "宋",
        "collection_info": null
    },
    {
        "title": "杨伯子监丞霅川久雨得晴为喜",
        "author": "戴復古",
        "content": "村南村北晒簑衣，好是云开日出时。\n太守少宽忧世志，野人为赋喜晴诗。\n两岐瑞麦黄金实，八茧吴蚕白雪丝。\n政事端知合天意，雨旸还亦顺人为。",
        "dynasty": "宋",
        "collection_info": null
    },
    {
        "title": "提刑彭仲节平叛卒",
        "author": "戴復古",
        "content": "千兵喝赏黄金尽，六月临戎白刃寒。\n慷慨丈夫为事别，太平人物济时难。\n谁言江左无王谢，今喜军中有范韩。\n汉节梅花留不住，借君一剑斩楼兰。",
        "dynasty": "宋",
        "collection_info": null
    },
    {
        "title": "中秋李漕冰壶燕集",
        "author": "戴復古",
        "content": "诸亭环立一湖湾，区界无多眼界宽。\n苍石传为僞刘物，绿波曾浴葛仙丹。\n两边堤树四时碧，一片冰壶六月寒。\n咫尺云烟接沧海，须知此地有龙蟠。",
        "dynasty": "宋",
        "collection_info": null
    },
    {
        "title": "李计使领客游白云景泰",
        "author": "戴復古",
        "content": "天近刚风吹面寒，绣衣玉立白云间。\n沧波万顷海南海，翠碧几重山外山。\n自觉登临无限意，谁思富贵不如闲。\n前峰若箇神仙宅，指点烟霞见一斑。",
        "dynasty": "宋",
        "collection_info": null
    },
    {
        "title": "菊坡崔参政说平叛卒不得已拜经略之命岂敢言功",
        "author": "戴復古",
        "content": "角巾私第自逍遥，诸老之中此老高。\n无可柰何怀印绶，甚非得已用弓刀。\n风生玉帐千兵肃，天落金牌一札褒。\n缓急经心护乡井，生憎儿辈说功劳。",
        "dynasty": "宋",
        "collection_info": null
    },
    {
        "title": "题处士黄公山居",
        "author": "戴復古",
        "content": "行尽松坡与竹坡，沿溪窈窕上岩阿。\n山深每恨客来少，寺近莫教僧到多。\n但觉洞中人不老，不知云外事如何。\n边头又报真消息，靼使来朝乞讲和。",
        "dynasty": "宋",
        "collection_info": null
    },
    {
        "title": "题何季涌江亭",
        "author": "戴復古",
        "content": "胜概何妨近市廛，红尘疎处着三椽。\n数重青嶂横天末，一道澄江在眼前。\n海浪浴红朝出日，树林堆碧晚生烟。\n请君分付堤边石，莫使渔翁来繫船。",
        "dynasty": "宋",
        "collection_info": null
    },
    {
        "title": "别钟子洪",
        "author": "戴復古",
        "content": "识得潮阳钟子洪，今人可想古人风。\n文章有气吞余子，天地无情负此翁。\n问舍求田非细事，参禅学佛见新功。\n欲知别后真消息，莫惜频书寄海鸿。",
        "dynasty": "宋",
        "collection_info": null
    },
    {
        "title": "再赋惜别呈李实夫运使",
        "author": "戴復古",
        "content": "一生飘泊老江湖，今日别公归故庐。\n此去怕无相见日，因风或有寄来书。\n云烟过眼时时变，草树惊秋夜夜疎。\n人物似公能几辈，不知天下竟何如。",
        "dynasty": "宋",
        "collection_info": null
    },
    {
        "title": "萧学易何季皋和作别诗佳甚再用前韵",
        "author": "戴復古",
        "content": "少年行脚白头归，不负平生汗漫期。\n望断海山云漠漠，愁生江路草离离。\n一篇王粲登楼赋，几首巴陵送别诗。\n独倚篷窗无意绪，瓦盆倾酒忆金巵。",
        "dynasty": "宋",
        "collection_info": null
    },
    {
        "title": "灵洲",
        "author": "戴復古",
        "content": "一台中立鬰苍苍，四面山光接水光。\n潮信往来知气候，鼋精出没兆灾祥。\n烟生茶竈僧留款，风展蒲帆客去忙。\n白髮东坡在何许，两行遗墨照琳琅。",
        "dynasty": "宋",
        "collection_info": null
    },
    {
        "title": "和韶州许使君令子送别之韵",
        "author": "戴復古",
        "content": "诗瘦吾非沈隠侯，五穷相值结为讐。\n方愁度岭无相识，却喜闻韶到此州。\n世道从来三不合，客行何止七宜休。\n故人知我平生事，肯笑苏秦着弊裘。",
        "dynasty": "宋",
        "collection_info": null
    },
    {
        "title": "南安王使君领客湛泉流觞曲水",
        "author": "戴復古",
        "content": "横浦堂前举一巵，古榕阴下坐多时。\n连朝好雨千山润，昨夜新秋一叶知。\n梅岭乡来逢行者，兰亭今日又羲之。\n家声不坠风流在，如见初寮说好诗。",
        "dynasty": "宋",
        "collection_info": null
    },
    {
        "title": "题邹震甫江山伟观",
        "author": "戴復古",
        "content": "八境横陈淦水滨，异乡谁识倚楼人。\n江山不越干坤大，烟雨翻成风月新。\n十载经营梅屋趣，三间突兀草堂隣。\n题诗未得惊人句，从此登临莫厌频。",
        "dynasty": "宋",
        "collection_info": null
    },
    {
        "title": "去年访曾幼卿通判携歌舞者同游凤山仆有歌舞不容人不醉樽前方见董娇娆之句今岁到凤山又闢西隅筑堤种柳新作数亭且欲建藏书阁后堂佳丽皆屏去之矣仆嘉其志又有数语併录之  其一",
        "author": "戴復古",
        "content": "一丘一壑自逍遥，莫怪山人索价高。\n是处园林可行乐，同来宾客不须招。\n临风桃李花狼藉，照水楼台影动摇。\n歌舞不容人不醉，樽前方见董娇娆。",
        "dynasty": "宋",
        "collection_info": null
    },
    {
        "title": "去年访曾幼卿通判携歌舞者同游凤山仆有歌舞不容人不醉樽前方见董娇娆之句今岁到凤山又闢西隅筑堤种柳新作数亭且欲建藏书阁后堂佳丽皆屏去之矣仆嘉其志又有数语併录之  其二",
        "author": "戴復古",
        "content": "别驾常怀物外心，黄金屡费买山林。\n后堂不肯着歌舞，高阁唯思贮古今。\n几处亭台新结束，一春风雨阻登临。\n野夫昨日闲乘兴，着屐寻诗到柳阴。",
        "dynasty": "宋",
        "collection_info": null
    },
    {
        "title": "抚州谢楼宗丞见访",
        "author": "戴復古",
        "content": "客裏门庭可设罗，使君千骑肯相过。\n心忘贵贱交游重，论及兴衰感慨多。\n诸老逢时起岩壑，二边何日罢干戈。\n老夫何预人间事，归去沧江理钓簑。",
        "dynasty": "宋",
        "collection_info": null
    },
    {
        "title": "平江呈毅夫侍郎",
        "author": "戴復古",
        "content": "龙墀射策三千字，未抵胸中十万兵。\n远大无过为将相，文章争似立功名。\n当今天下几豪杰，独数君家两弟兄。\n世事从横人事左，未知何以措昇平。",
        "dynasty": "宋",
        "collection_info": null
    },
    {
        "title": "见淮东制帅赵南仲侍郎相待厚甚特送买山钱又欲刊石屏诗置于扬州郡斋话别叙谢",
        "author": "戴復古",
        "content": "如公当向古人求，识面何须万户侯。\n浪说钓鰲游瀚海，真成骑鹤上扬州。\n受恩多处难为别，宿酒醒时始觉愁。\n回首平山堂下路，不堪风雨送归舟。",
        "dynasty": "宋",
        "collection_info": null
    },
    {
        "title": "镇江别总领吴道夫侍郎时愚子琦来迎侍朝夕催归甚切",
        "author": "戴復古",
        "content": "落魄江湖四十年，白头方办买山钱。\n老妻悬望占乌鹊，愚子催归若杜鹃。\n济世功名付豪杰，野人事业在林泉。\n难禁别后相思意，或有封书寄鴈边。",
        "dynasty": "宋",
        "collection_info": null
    },
    {
        "title": "董侍郎山园燕楼宗丞",
        "author": "戴復古",
        "content": "旌旗千骑拥春华，倾动临川十万家。\n皂盖出郊因问柳，紫荷领客共看花。\n罇前人唱鶑随唱，堂下吏衙蜂亦衙。\n寄语风流贤太守，好留醉墨伴烟霞。",
        "dynasty": "宋",
        "collection_info": null
    },
    {
        "title": "聂侍郎领客观园林之胜饮中出示名贤书画",
        "author": "戴復古",
        "content": "烈士家风从橐尊，时容野客上朱门。\n如登东观图书府，又似西岩水竹村。\n自以一闲销日月，谁知万虑满干坤。\n诸公衮衮成何事，不若花前对酒罇。",
        "dynasty": "宋",
        "collection_info": null
    },
    {
        "title": "思归二首  其一",
        "author": "戴復古",
        "content": "吟诗不换校书郎，但欲封侯管醉乡。\n疎懒无成嵇叔夜，清狂似达贺知章。\n安贫不怕黄金尽，既老从教白髮长。\n百计不如归去好，子孙相对说农桑。",
        "dynasty": "宋",
        "collection_info": null
    },
    {
        "title": "思归二首  其二",
        "author": "戴復古",
        "content": "老矣归欤东海村，长裾不復上王门。\n肉糜岂胜鱼羹饭，纨袴何如犊鼻禈。\n是处江山如送客，故园桐竹已生孙。\n分无功业书青史，或有诗名身后存。",
        "dynasty": "宋",
        "collection_info": null
    },
    {
        "title": "赵用甫提举梦中得片云不隔梅花月之句时被命入朝雪中送别用其一句补以成章",
        "author": "戴復古",
        "content": "一时议论动诸公，有诏西来玉节东。\n又见清朝更大化，好趋丹陛奏孤忠。\n片云不隔梅花月，一雪翻成柳絮风。\n把酒莫辞今夕醉，明朝车马去匆匆。",
        "dynasty": "宋",
        "collection_info": null
    },
    {
        "title": "长沙呈赵东岩运使併简幕中杨唯叔通判诸丈",
        "author": "戴復古",
        "content": "日莫远涂行未休，白头又作长沙游。\n湘江一点不容俗，岳麓四时皆是秋。\n香草汀洲付骚客，红莲幕府聚名流。\n吟边万象写不得，上有风流赵倚楼。",
        "dynasty": "宋",
        "collection_info": null
    },
    {
        "title": "山中见梅寄曾无疑",
        "author": "戴復古",
        "content": "香动寒山寂寞滨，直从空谷见佳人。\n树头树底参差雪，枝北枝南次第春。\n有此瑰琦在岩壑，其他草树亦精神。\n移根上苑谁云晚，桃李依然在后陈。",
        "dynasty": "宋",
        "collection_info": null
    },
    {
        "title": "余惠叔访旧",
        "author": "戴復古",
        "content": "扁舟访旧入横塘，新柳今如旧柳长。\n室迩人遥春寂寂，风流云散事茫茫。\n纵题红叶随流水，谁弄青梅出短墙。\n政是沈郎愁绝处，杜鹃不断叫斜阳。",
        "dynasty": "宋",
        "collection_info": null
    },
    {
        "title": "两山赵仁甫宰临安有武学生张丈相访酒边弄刀舞剑甚可观因成七言县乃钱王故宫九龙十锦皆其地",
        "author": "戴復古",
        "content": "风流晋宋时人物，花县鸣琴调甚新。\n不厌开樽留剑客，仍能下榻待诗人。\n九龙池舘空陈迹，十锦山川自好春。\n但见清吟度白日，不知佳政最宜民。",
        "dynasty": "宋",
        "collection_info": null
    },
    {
        "title": "友人朱渊出示廷对策不顾忌讳读之使人凛凛受淮东制置辟",
        "author": "戴復古",
        "content": "龙墀射策对明君，忧国忠言骇见闻。\n皎皎一心如白日，寥寥千古再朱云。\n时危诸老皆求去，兵满三边未解纷。\n要使文臣知武事，不妨王粲且从军。",
        "dynasty": "宋",
        "collection_info": null
    },
    {
        "title": "裘司直见访留款",
        "author": "戴復古",
        "content": "清风为我拂尘襟，坐听先生说古今。\n道谊欲灰伤世变，利名如海溺人深。\n一言可重轻双璧，片善相资直万金。\n闻道门墙不多远，明朝修敬到山阴。",
        "dynasty": "宋",
        "collection_info": null
    },
    {
        "title": "访张元德",
        "author": "戴復古",
        "content": "今宵何幸宿书林，议论从横感慨深。\n黄卷具传千古意，青灯照破几人心。\n狂夫嗜饮夜偷酒，污吏容私昼攫金。\n尧舜君民旧风俗，凡经几变到于今。",
        "dynasty": "宋",
        "collection_info": null
    },
    {
        "title": "滕审言相遇话旧",
        "author": "戴復古",
        "content": "忆昨同君访月林，几年相别到于今。\n江山花草生诗梦，风雨忧愁长道心。\n久矣无波观古井，悠然得趣听鸣琴。\n一生奔走成何事，尘满征衫雪满簪。",
        "dynasty": "宋",
        "collection_info": null
    },
    {
        "title": "陈孟参陈明子同游麻姑山",
        "author": "戴復古",
        "content": "麻姑坛上共登临，野客悠然起道心。\n丹井汲泉深百尺，星杉耸壑到千寻。\n青莲花白僊踪远，乌桕叶红秋意深。\n何用金槃擘麟脯，山肴浊酒可同斟。",
        "dynasty": "宋",
        "collection_info": null
    },
    {
        "title": "兴国军晚春简吴提干",
        "author": "戴復古",
        "content": "几夜林间哭杜鹃，东风又作落花天。\n青春不觉过三月，白髮谁能满百年。\n日射江波光闪闪，天连烟草碧芊芊。\n异乡欲作登楼赋，心逐归鸿到海边。",
        "dynasty": "宋",
        "collection_info": null
    },
    {
        "title": "朱子昂司户登滕王阁",
        "author": "戴復古",
        "content": "笑傲不禁秋兴长，登临谁復问滕王。\n江湖周折地襟带，云霞粲烂天文章。\n人如野鹤何飘逸，目送飞鸿去渺茫。\n安得雪醅三百斗，发君豪气对吾狂。",
        "dynasty": "宋",
        "collection_info": null
    },
    {
        "title": "汪给事守鄂渚元宵代江夏宰吴熙仲献灯  其一",
        "author": "戴復古",
        "content": "鄂州新得主人翁，今岁元宵便不同。\n灯火夜深回昼日，管絃声动起春风。\n辽天月借三秋白，陆地莲开十丈红。\n妙手信能移造化，速宜归去补苍穹。",
        "dynasty": "宋",
        "collection_info": null
    },
    {
        "title": "汪给事守鄂渚元宵代江夏宰吴熙仲献灯  其二",
        "author": "戴復古",
        "content": "一晴收尽四山云，天与黄堂作好春。\n西楚东吴献风月，南楼北榭拥星辰。\n扶持入郭观灯叟，歌舞拦街醉酒人。\n此是太平真气象，今年第一箇良辰。",
        "dynasty": "宋",
        "collection_info": null
    },
    {
        "title": "袁州化成岩李卫公谪居之地",
        "author": "戴復古",
        "content": "一岩端坐挹千峰，三两亭台胜概中。\n江水骤生连夜雨，松声吹下半天风。\n因思世故吾头白，独步林皋夕照红。\n欲吐草茅忧国志，谁能唤起赞皇公。",
        "dynasty": "宋",
        "collection_info": null
    },
    {
        "title": "友松亭代松语",
        "author": "戴復古",
        "content": "从来岩壑守孤踪，岂料移归宝籞中。\n幸在交游一人数，愿勤培植百年功。\n朱门纵有三千客，青眼毋忘十八公。\n根本既深枝叶茂，相期直上碧霄中。",
        "dynasty": "宋",
        "collection_info": null
    },
    {
        "title": "京口别石龟翁际可",
        "author": "戴復古",
        "content": "把剑樽前砍地歌，有何留恋此蹉跎。\n心期难与俗子道，世事不如人意多。\n莲叶已空犹有藕，菊花虽老不成莎。\n扁舟四海五湖上，何处不堪披钓簑。",
        "dynasty": "宋",
        "collection_info": null
    },
    {
        "title": "读放翁先生剑南诗草",
        "author": "戴復古",
        "content": "茶山衣钵放翁诗，南渡百年无此奇。\n入妙文章本平澹，等闲言语变瑰琦。\n三春花柳天裁剪，历代兴衰世转移。\n李杜陈黄题不尽，先生模写一无遗。",
        "dynasty": "宋",
        "collection_info": null
    },
    {
        "title": "古田县行览呈刘无竞",
        "author": "戴復古",
        "content": "客游花县自逍遥，百里风光在两桥。\n语出桑阴鸠妇喜，身穿麦秀雉雏娇。\n青山一任云来去，绿水多为风动摇。\n上下相安长官好，野亭闲坐听民谣。",
        "dynasty": "宋",
        "collection_info": null
    },
    {
        "title": "诸葛仁叟县丞极贫能保风节有权贵招之不屑其行",
        "author": "戴復古",
        "content": "时人谁识老聋丞，满口常谈杜少陵。\n俗辈众多吾辈少，素交零落利交兴。\n权门炙手炎如火，诗社投身冷似冰。\n堪笑皇天无老眼，相知頼有竹林僧。",
        "dynasty": "宋",
        "collection_info": null
    },
    {
        "title": "万安江上",
        "author": "戴復古",
        "content": "不能成佛不能僊，虚度人间六十年。\n镜裏姿容虽老矣，酒边意气尚飘然。\n安排玉白花红句，趁办橙黄橘绿天。\n无柰秋风动归兴，明朝问讯下江船。",
        "dynasty": "宋",
        "collection_info": null
    },
    {
        "title": "过昭武访李友山诗社诸人",
        "author": "戴復古",
        "content": "吟过长亭復短亭，喜于溪上访诗朋。\n雕锼已被天公怒，狂狷仍遭俗子憎。\n故故愁人长夜雨，明明照我短檠灯。\n休思京口相逢日，喜雨楼中赋大鹏。",
        "dynasty": "宋",
        "collection_info": null
    },
    {
        "title": "李友山诸丈甚喜得朋留连日久月洲乃友山道号",
        "author": "戴復古",
        "content": "此身到处自悠悠，一笑非为越女留。\n风雨不妨鸡戒晓，江湖又见鴈横秋。\n途中有客居岩谷，天下何人似月洲。\n颇欲相从溪上住，诸君许我卜隣否。",
        "dynasty": "宋",
        "collection_info": null
    },
    {
        "title": "饮中",
        "author": "戴復古",
        "content": "布衣不换锦宫袍，刺骨清寒气自豪。\n腹有别肠能贮酒，天生左手惯持螯。\n蝇随骥尾宜千里，鹤在鷄群亦九皋。\n贤似屈平因独醒，不禁顦顇赋离骚。",
        "dynasty": "宋",
        "collection_info": null
    },
    {
        "title": "陪徐渊子使君登白雪楼约各赋一诗必以宋玉石对莫愁村",
        "author": "戴復古",
        "content": "楼名白雪因词胜，千古江山春雨余。\n宋玉遗踪两苍石，莫愁居处一荒墟。\n风横烟艇客呼渡，水落沙洲人网鱼。\n借问风流贤太守，孟亭添得野夫无。",
        "dynasty": "宋",
        "collection_info": null
    },
    {
        "title": "静斋张敏则舍人赠诗因用其韵为酬",
        "author": "戴復古",
        "content": "胸次诗书一派清，学如耕稼到秋成。\n十年闭户存吾道，万事无心逐世情。\n叶落花开关气数，山长水远是功名。\n摩挲老眼看新贵，九鼎鸿毛孰重轻。",
        "dynasty": "宋",
        "collection_info": null
    },
    {
        "title": "客游",
        "author": "戴復古",
        "content": "不能鬰鬰窟中藏，大笑出门游四方。\n与世周旋持酒盏，观人胜败坐碁坊。\n倒餐甘蔗入佳境，昼着锦衣归故乡。\n此志十年犹未遂，倚楼心事楚天长。",
        "dynasty": "宋",
        "collection_info": null
    },
    {
        "title": "都下书怀",
        "author": "戴復古",
        "content": "京华作梦十年余，不道南山有弊庐。\n白髮生来美人笑，黄金散尽故交疎。\n明知弄巧翻成拙，除却谋归总是虚。\n出处古人都说尽，功名未必胜鲈鱼。",
        "dynasty": "宋",
        "collection_info": null
    },
    {
        "title": "新安寒食",
        "author": "戴復古",
        "content": "不拟今年到歙州，要知行止岂人谋。\n一百五日客怀恶，三十六峰春雨愁。\n老矣此身犹道路，凄其归梦绕松楸。\n花瓢僊子无由见，千里江山负远游。",
        "dynasty": "宋",
        "collection_info": null
    },
    {
        "title": "乌聊山登览",
        "author": "戴復古",
        "content": "抖擞嚣尘上翠微，旁溪寺上坐题诗。\n忽闻啼鸟不知处，细看好山无厌时。\n风扫云烟开远景，人携香火谒丛祠。\n客来千里登临意，说与时人未必知。",
        "dynasty": "宋",
        "collection_info": null
    },
    {
        "title": "癖习",
        "author": "戴復古",
        "content": "平生癖习未全除，虚事经心实事疎。\n为惜落花慵扫地，每看修竹欲移居。\n逢人共作亡何饮，拨冗时观未见书。\n争柰一贫随我在，思量不若把犁锄。",
        "dynasty": "宋",
        "collection_info": null
    },
    {
        "title": "田园吟",
        "author": "戴復古",
        "content": "自古田园活计长，醉敲牛角取宫商。\n催耕啼后新秧绿，锻磨鸣时大麦黄。\n桐树着花茶户富，梅林无实秫田荒。\n狂夫本是农家子，抛却一犁游四方。",
        "dynasty": "宋",
        "collection_info": null
    },
    {
        "title": "九日登裴公亭得无灾可避自登山之句何季皋滕审言为之击节足以成篇",
        "author": "戴復古",
        "content": "良辰乐事两相关，不可不求今日閒。\n有酒能赊堪荐菊，无灾可避自登山。\n心怀屈贾千年上，身在潇湘八景间。\n好向樽前开笑口，人生枉自作愁颜。",
        "dynasty": "宋",
        "collection_info": null
    },
    {
        "title": "赵升卿有官不肯为里居有贤声访之于深巷中",
        "author": "戴復古",
        "content": "深居陋巷不妨幽，翠竹当门水满沟。\n每遇事来先觉懒，欲为官去又还休。\n田园自乐陶元亮，乡里多称马少游。\n除却读书无所好，有时闲作北岩游。",
        "dynasty": "宋",
        "collection_info": null
    },
    {
        "title": "括苍石门瀑布",
        "author": "戴復古",
        "content": "少泊石门观瀑布，明知是水却疑非。\n乱抛雪玉从天下，散作云烟到地飞。\n夜听萧萧洗尘梦，风吹细细湿人衣。\n谢公蜡屐经行处，闻有留题在翠微。",
        "dynasty": "宋",
        "collection_info": null
    },
    {
        "title": "杜门自遣",
        "author": "戴復古",
        "content": "世事茫茫心事灰，众人争处我惊回。\n闭门不管花开落，避俗唯通燕往来。\n富贵在天求不得，光阴转地老相催。\n平生任达陶元亮，千载神交共一杯。",
        "dynasty": "宋",
        "collection_info": null
    },
    {
        "title": "登快阁黄明府强使和山谷先生留题之韵",
        "author": "戴復古",
        "content": "未登快阁心先快，红日半檐秋雨晴。\n宇宙无边万山立，云烟不动八窗明。\n飞来一鹤天相近，过尽千帆江自横。\n借问金华老僊伯，几人无忝入诗盟。",
        "dynasty": "宋",
        "collection_info": null
    },
    {
        "title": "滕王阁次韵刘允叔",
        "author": "戴復古",
        "content": "消遣客怀寻胜事，酒杯诗卷得同携。\n当年杰阁栖龙子，今日空梁落燕泥。\n斜照浴红秋水上，好山横碧画栏西。\n几人登览皆磨灭，唯有前峰压不低。",
        "dynasty": "宋",
        "collection_info": null
    },
    {
        "title": "竹洲诸侄孙小集永嘉蒋子高有诗次韵",
        "author": "戴復古",
        "content": "美景能兼乐事难，愁来唯仗酒遮拦。\n昂藏病骨兼诗瘦，料峭春风带腊寒。\n乔木尚疑前辈在，好花应笑老人看。\n忍抛明月先归去，输与诸郎彻夜欢。",
        "dynasty": "宋",
        "collection_info": null
    },
    {
        "title": "游云溪与郡宴用太守韵即事二首  其一",
        "author": "戴復古",
        "content": "溪堂久矣无人到，千骑传呼五马来。\n流水奔腾砥柱立，好山呈露晚云开。\n指挥壮士驰骁骑，管领衰翁吊古梅。\n笑问风流羊叔子，几人登览不尘埃。",
        "dynasty": "宋",
        "collection_info": null
    },
    {
        "title": "游云溪与郡宴用太守韵即事二首  其二",
        "author": "戴復古",
        "content": "官府太平无一事，凝香座上着衰翁。\n飘摇短棹游方沼，缥缈高楼倚半空。\n把酒夜深霜落后，吹箫人在月明中。\n使君笑指梅花说，去岁今年事不同。",
        "dynasty": "宋",
        "collection_info": null
    },
    {
        "title": "和高与权",
        "author": "戴復古",
        "content": "相逢休说昧平生，高适能诗久擅名。\n欲课荒芜来入社，羞将老丑对倾城。\n近来客裏仍多病，强向花前举一觥。\n乐极自伤头白早，罇前知我孟云卿。",
        "dynasty": "宋",
        "collection_info": null
    },
    {
        "title": "怀雪蓬姚希声使君  其一",
        "author": "戴復古",
        "content": "寒入疎蓬夜雪深，是非难辩口如瘖。\n一官不幸有奇祸，万事但求无愧心。\n想像骑牛开画卷，丁宁回鴈寄来音。\n传家一首冰壶赋，未信横舟竟陆沉。",
        "dynasty": "宋",
        "collection_info": null
    },
    {
        "title": "怀雪蓬姚希声使君  其二",
        "author": "戴復古",
        "content": "有感中来不自禁，短长亭下短长吟。\n梅花差可强人意，竹叶安能醉我心。\n世事无凭多改变，仕途相识半昇沉。\n摩挲老眼从头看，只有青山无古今。",
        "dynasty": "宋",
        "collection_info": null
    },
    {
        "title": "豫章东湖宋谦甫黄存之酌别",
        "author": "戴復古",
        "content": "湖边长记昔年游，生怕清波照白头。\n杨柳萧疎多困雨，芰荷顦顇早惊秋。\n无功及物谈何益，有酒开怀醉即休。\n江上买舟犹未定，明朝尚可为君留。",
        "dynasty": "宋",
        "collection_info": null
    },
    {
        "title": "都中怀竹隠徐渊子直院",
        "author": "戴復古",
        "content": "手携漫刺访朝官，争似沧洲把钓竿。\n万事看从今日别，九原叫起古人难。\n菊花到死犹堪惜，秋叶虽红不耐观。\n多谢天公怜客意，霜风未忍放深寒。",
        "dynasty": "宋",
        "collection_info": null
    },
    {
        "title": "人日",
        "author": "戴復古",
        "content": "自换端平新历日，眼看日月倍光辉。\n南州有雪古来少，人日不阴今见稀。\n鼓舞万方观德化，转移一世属天机。\n朝廷有道吾君圣，办作昇平老布衣。",
        "dynasty": "宋",
        "collection_info": null
    },
    {
        "title": "送刘镇叔安入京谪居三山二十余年，真西山奏令自便，赵用父使君为唱饯其行，坐客二十八人分韵赋诗，得君字",
        "author": "戴復古",
        "content": "二十余年谪宦身，此行便可上青云。\n西山一手为推毂，南浦几人争送君。\n横水流传无垢集，海神惊见老坡文。\n回头莫有关情处，别酒须教满十分。",
        "dynasty": "宋",
        "collection_info": null
    },
    {
        "title": "三山林唐杰潘庭坚张农师会于丁岩仲新楼",
        "author": "戴復古",
        "content": "又携诗卷到南州，尘满征衫雪满头。\n桃李春风故园梦，江山落日异乡愁。\n樽前一笑真奇事，坐上诸君尽胜流。\n政倚清谈洗胸臆，莫教王粲赋登楼。",
        "dynasty": "宋",
        "collection_info": null
    },
    {
        "title": "次韵杜运使见赠",
        "author": "戴復古",
        "content": "飘零敢说是诗人，故旧多居要路津。\n穷贱交游谁復记，江湖踪迹早成陈。\n无心涉世当归隠，有口逢人肯说贫。\n家在翠屏山下住，茅庐虽小可容身。",
        "dynasty": "宋",
        "collection_info": null
    },
    {
        "title": "访漳州赵用父使君",
        "author": "戴復古",
        "content": "幸遇故人为太守，客来不惮路程遥。\n九龙山水连沧海，五马声名动紫霄。\n一意奉行宽大诏，多君不负圣明朝。\n欲知惠爱及人处，听取街头卖炭谣。",
        "dynasty": "宋",
        "collection_info": null
    },
    {
        "title": "见曾提刑兼安抚",
        "author": "戴復古",
        "content": "传家学术用如新，风采英英照七闽。\n澄按併开都督府，平反专奉太夫人。\n关河未定心忧国，麾节相仍泽在民。\n闻说青云多故旧，不应久作外台臣。",
        "dynasty": "宋",
        "collection_info": null
    },
    {
        "title": "思归  其一",
        "author": "戴復古",
        "content": "地上皇皇虮虱臣，着衣吃饭亦君恩。\n不能待诏金銮殿，尝欲献诗光范门。\n身在草茅忧社稷，恨无毫髮补干坤。\n才疎命薄成何事，白首归耕东海村。",
        "dynasty": "宋",
        "collection_info": null
    },
    {
        "title": "思归  其二",
        "author": "戴復古",
        "content": "躬耕海上奈无田，乍可经营买钓船。\n未有人供令狐米，欲从鬼借尉迟钱。\n回头归路三千里，藉手还乡五百篇。\n幸遇太平时节好，白云深处了残年。",
        "dynasty": "宋",
        "collection_info": null
    },
    {
        "title": "赵克勤曾橐卿景寿同登黄南恩南楼  其一",
        "author": "戴復古",
        "content": "欲从高处赏新秋，上尽层坡更上楼。\n天地无穷吾辈老，江山有恨古人休。\n宁随狡兔营三窟，且跨飞鸿阅九州。\n忆着当年杜陵老，一生飘泊也风流。",
        "dynasty": "宋",
        "collection_info": null
    },
    {
        "title": "赵克勤曾橐卿景寿同登黄南恩南楼  其二",
        "author": "戴復古",
        "content": "鄂州南楼不可到，到此南楼眼亦青。\n干坤日月与高致，城郭江山无遁形。\n把酒纵谈心耿耿，倚栏遐眺鬓星星。\n世间万事关愁思，莫使秋风吹酒醒。",
        "dynasty": "宋",
        "collection_info": null
    },
    {
        "title": "山行遇秀痴翁",
        "author": "戴復古",
        "content": "新冬行乐赏新晴，几箇江湖旧友朋。\n霜蟹得橙同臭味，梅花与菊作交承。\n樽前尽是论文客，林下那逢好事僧。\n机解到时言语别，李翶诗句入传灯。",
        "dynasty": "宋",
        "collection_info": null
    },
    {
        "title": "石亭野老家",
        "author": "戴復古",
        "content": "野老将余到石亭，先呼小豹出相迎。\n依凭林谷住家稳，奔走儿童见客惊。\n牛豕与人争径路，桑麻绕屋蔽柴荆。\n溪边不合栽桃李，犹恐春风惹世情。",
        "dynasty": "宋",
        "collection_info": null
    },
    {
        "title": "读王幼学上殿札子",
        "author": "戴復古",
        "content": "才到朝廷被论归，孤忠幸有九重知。\n神医能识未苏病，国手难翻已败碁。\n四海争传治安策，诸公如在太平时。\n老夫怀抱缘何事，未到秋来早自悲。",
        "dynasty": "宋",
        "collection_info": null
    },
    {
        "title": "谢史石窗送酒并茶",
        "author": "戴復古",
        "content": "遣来二物应时须，客子行厨用有余。\n午困政须茶料理，春愁全仗酒消除。\n不胜欢喜拜嘉惠，无限慇懃作谢书。\n君既有来何以报，一床蕲簟两淮鱼。",
        "dynasty": "宋",
        "collection_info": null
    },
    {
        "title": "阅旧稿见乔丞相诗跋因成此诗",
        "author": "戴復古",
        "content": "三十年前旧诗册，两行钧翰俨如新。\n自甘白屋为寒士，敢说黄扉有故人。\n五雨十风勤燮理，九州四海费经纶。\n年踰八十貂蝉贵，不负明君恐负身。",
        "dynasty": "宋",
        "collection_info": null
    },
    {
        "title": "衡阳度岁",
        "author": "戴復古",
        "content": "为怀贾谊到长沙，又过衡云湘水涯。\n诗酒放怀真是癖，江湖久客若无家。\n茫茫万事生春梦，草草三杯度岁华。\n把定东风笑相问，忍将桃李换梅花。",
        "dynasty": "宋",
        "collection_info": null
    },
    {
        "title": "遇张韩伯说边事",
        "author": "戴復古",
        "content": "每上高楼欲断魂，沿江市井几家存。\n飞鸿历历传边信，芳草青青补烧痕。\n北望苦无多世界，南来别是一干坤。\n相逢莫说伤心事，且把霜螯荐酒樽。",
        "dynasty": "宋",
        "collection_info": null
    },
    {
        "title": "有议袁蒙斋者",
        "author": "戴復古",
        "content": "世上苦无公是非，讥评人物信犹疑。\n镜中妍丑无私照，棋上高低有误时。\n怀古尚余乔木在，伤春唯许落花知。\n黄金可办将何用，铸出当年钟子期。",
        "dynasty": "宋",
        "collection_info": null
    },
    {
        "title": "醉吟",
        "author": "戴復古",
        "content": "草茅无路谒君王，白首终为田舍郎。\n近读南华资旷达，欲师西洛愧荒唐。\n干坤万象供诗料，风月一楼为醉乡。\n日晚栖禽归自乐，飞鸣不是怨斜阳。",
        "dynasty": "宋",
        "collection_info": null
    },
    {
        "title": "慈云避暑",
        "author": "戴復古",
        "content": "相邀避暑到慈云，细听诸君讲见闻。\n六月美宣歌北伐，五絃思舜奏南熏。\n不忧冷澹无欢伯，自致清凉有此君。\n想像当时河朔饮，樽前不用着红裙。",
        "dynasty": "宋",
        "collection_info": null
    },
    {
        "title": "久客还乡",
        "author": "戴復古",
        "content": "短檐纱帽旧麻衣，铁杖扶衰步履迟。\n老去分为无用物，客游谁道有归时。\n丰年村落家家酒，秋日楼台处处诗。\n生长此方真乐土，江淮百姓政流离。",
        "dynasty": "宋",
        "collection_info": null
    },
    {
        "title": "闻时事",
        "author": "戴復古",
        "content": "昨报西师奏凯还，近闻北顾一时宽。\n淮西勋业归裴度，江右声名属谢安。\n夜雨忽晴看月好，春风渐老惜花残。\n事关气数君知否，麦到秋时天又寒。",
        "dynasty": "宋",
        "collection_info": null
    },
    {
        "title": "寄赵德行",
        "author": "戴復古",
        "content": "平生幸甚识诸公，未免归为田舍翁。\n诗稿敢求经御览，客身自笑坐天穷。\n肯将钓手遮西日，独耸吟肩诉北风。\n枉使西山有遗恨，不能置我玉堂中。",
        "dynasty": "宋",
        "collection_info": null
    },
    {
        "title": "到鄂渚",
        "author": "戴復古",
        "content": "连宵歌舞醉东楼，不信樽前有别愁。\n半夜月明何处笛，长江风送故人舟。\n十年浪迹游淮甸，一枕高眠到鄂州。\n明日拟苏堤上看，当春杨柳政风流。",
        "dynasty": "宋",
        "collection_info": null
    },
    {
        "title": "舣棹清江",
        "author": "戴復古",
        "content": "舣棹江滨访旧游，十年重到戏渔洲。\n不知芳树在何许，但见落花从此流。\n我醉欲眠因假榻，客行未定且登楼。\n有钱剩买张家酒，准备明朝话别愁。",
        "dynasty": "宋",
        "collection_info": null
    },
    {
        "title": "万安县芙蓉峰",
        "author": "戴復古",
        "content": "凌空杰阁为谁开，隔岸芙蓉不用栽。\n今古相传彩云现，江山曾识大苏来。\n酒边歌舞共一笑，客裏登临能几回。\n翠浪玉虹从此去，明朝人在鬰孤台。",
        "dynasty": "宋",
        "collection_info": null
    },
    {
        "title": "汪见可约游青原",
        "author": "戴復古",
        "content": "来访青原古钓矶，溪流衮衮濯龙奇。\n一茶可款从僧话，数局争先对客碁。\n云雨那能败吾事，山林政喜得君诗。\n石头路滑篮舆小，换得扁舟在水湄。",
        "dynasty": "宋",
        "collection_info": null
    },
    {
        "title": "除夜",
        "author": "戴復古",
        "content": "扫除茅舍涤尘嚣，一炷清香拜九霄。\n万物迎春送残腊，一年结局在今宵。\n生盆火烈轰鸣竹，守岁筵开听颂椒。\n野客预知农事好，三冬瑞雪未全消。",
        "dynasty": "宋",
        "collection_info": null
    },
    {
        "title": "黎明府约寻梅",
        "author": "戴復古",
        "content": "霁雪园林粲陆离，九峰山下探梅时。\n三川风月醉中见，百里襟怀琴上知。\n老树着花春到早，长街笼烛夜归迟。\n奚囊一路生光采，中有琴堂唱和诗。",
        "dynasty": "宋",
        "collection_info": null
    },
    {
        "title": "叶宗裔为令叔求竹山诗  其一",
        "author": "戴復古",
        "content": "爱竹旧称王子猷，今君异世等风流。\n山中便是清凉国，门下合封潇洒侯。\n有此一堂真可隠，不妨诸侄与同游。\n吟边想像参差绿，许我携琴一到不。",
        "dynasty": "宋",
        "collection_info": null
    },
    {
        "title": "叶宗裔为令叔求竹山诗  其二",
        "author": "戴復古",
        "content": "一景分明似渭川，竹山堂好以人贤。\n兰亭价为羲之重，岘首名因叔子传。\n紫翠数峰长在眼，琅玕万箇欲参天。\n老夫身堕尘埃底，遥挹清风亦洒然。",
        "dynasty": "宋",
        "collection_info": null
    },
    {
        "title": "春日风雨中",
        "author": "戴復古",
        "content": "潇潇风雨闭柴门，年纪衰颓病着身。\n大似梁鸿居海曲，略如公干卧漳滨。\n三春晴暖无多日，一世安闲有几人。\n闻道明朝新醖熟，不妨祭竈请比隣。",
        "dynasty": "宋",
        "collection_info": null
    },
    {
        "title": "寄吴明辅秘丞  其一",
        "author": "戴復古",
        "content": "吾乡幸有吴夫子，星斗网罗文字胸。\n百鸟收声听鸣凤，千山落木秀孤松。\n旁通沧海江山水，高压云城帢帻峰。\n每见一斑三叹息，白头未得奉从容。",
        "dynasty": "宋",
        "collection_info": null
    },
    {
        "title": "寄吴明辅秘丞  其二",
        "author": "戴復古",
        "content": "七十七翁犹眼明，三台星畔见奎星。\n文章有气吞余子，议论无差本六经。\n愧我不能攀逸驾，得君自足振颓龄。\n玉溪常与荆溪接，分得余波到石屏。",
        "dynasty": "宋",
        "collection_info": null
    },
    {
        "title": "灵洲梅花",
        "author": "戴復古",
        "content": "穿林傍水几平章，合有春风到草堂。\n自入冬来多是暖，无寻花处却闻香。\n枝南枝北一轮月，山后山前两履霜。\n直看过年开未了，醉吟且放老夫狂。",
        "dynasty": "宋",
        "collection_info": null
    },
    {
        "title": "寄广西漕陈鲁叟诰院",
        "author": "戴復古",
        "content": "回首元龙百尺楼，一时诗酒记同游。\n好山历历在人眼，流水滔滔任客舟。\n归鴈欲从何处去，落花恨不为春留。\n锦囊佳句无人问，自别君来白尽头。",
        "dynasty": "宋",
        "collection_info": null
    },
    {
        "title": "随军转运司王宣子上巳日会客",
        "author": "戴復古",
        "content": "边头相遇若相期，又见随军转运司。\n忆昨醉君京口酒，伤今读我石壕诗。\n兰亭饮客酬佳节，淝水收功定几时。\n准拟看花花较少，春风全在绿杨枝。",
        "dynasty": "宋",
        "collection_info": null
    },
    {
        "title": "湖广李漕革夫大卿饮客西湘",
        "author": "戴復古",
        "content": "管领风光此会稀，坐中宾客总能诗。\n神仙有洞寻难见，山水当轩看转奇。\n春不再生陶侃柏，人来多打李邕碑。\n因思屈贾伤今古，国有忠臣无用时。",
        "dynasty": "宋",
        "collection_info": null
    },
    {
        "title": "曾云巢同相勉李玉涧不赴召",
        "author": "戴復古",
        "content": "诏书催赴紫宸班，九奏君王乞挂冠。\n日暮倒行非我事，急流勇退有何难。\n地灵不隠金砂胜，秋水长流玉涧寒。\n好把山林寄图画，试教天下故人看。",
        "dynasty": "宋",
        "collection_info": null
    },
    {
        "title": "寄抚州楼使君",
        "author": "戴復古",
        "content": "梦上江西江上船，行随五马五峰前。\n临川太守贤无敌，攻媿先生学有传。\n佳政可书循吏传，斯民共乐太平年。\n不知拟岘台前景，公暇清吟得几篇。",
        "dynasty": "宋",
        "collection_info": null
    },
    {
        "title": "江山",
        "author": "戴復古",
        "content": "借得茅楼一倚栏，见成诗句满江天。\n归鸦啼处客投宿，野鸭飞边人上船。\n老眼尚嫌随物转，闲心可惜被贫牵。\n平生错做功名梦，金印何时二顷贤。",
        "dynasty": "宋",
        "collection_info": null
    },
    {
        "title": "京口遇薛野鹤",
        "author": "戴復古",
        "content": "天下江山第一州，可能无地着诗流。\n黄金不爱买官职，白髮犹堪上酒楼。\n懊恨牡丹遭雨厄，叮咛芍药为春留。\n狂吟有禁风骚歇，语燕啼鶑代唱酬。",
        "dynasty": "宋",
        "collection_info": null
    },
    {
        "title": "题邵武熙春台呈王子文使君",
        "author": "戴復古",
        "content": "步到风烟上上头，恍如造物与同游。\n千山表裏重围过，一水中间自在流。\n近郭楼台隔云见，邻峰钟磬出林幽。\n风流太守诗无敌，有暇登临共唱酬。",
        "dynasty": "宋",
        "collection_info": null
    },
    {
        "title": "秋日病余",
        "author": "戴復古",
        "content": "桂子吹香风露深，老夫吟了听蝉吟。\n秋来剩有行山兴，病后全无涉世心。\n诗苦积成双白髮，酒豪轻用万黄金。\n平生意气今如许，独抱传家一破琴。",
        "dynasty": "宋",
        "collection_info": null
    },
    {
        "title": "次韵郡倅王子文小园咏春",
        "author": "戴復古",
        "content": "州县徒劳喜近民，民间何事不关身。\n谁知风月台中客，自是丝纶阁上人。\n万缕绿垂杨柳雨，一梢红破海棠春。\n小园暂作风光主，朝马行随辇路尘。",
        "dynasty": "宋",
        "collection_info": null
    },
    {
        "title": "安丰倅李华被旨监军入闽讨贼华身督诸将先破贼巢穴所乡辄胜招捕使之成功监军之力居多守汀州四年民頼以安有应变压难之才仆游汀邵间实知其详为赋二首  其一",
        "author": "戴復古",
        "content": "三年壮士起淮濆，贾勇从公定七闽。\n在昔猩鼯中夜啸，而今桃李万山春。\n临危性命轻如叶，破敌机锋妙若神。\n自此南人不知反，使君还亦是天人。",
        "dynasty": "宋",
        "collection_info": null
    },
    {
        "title": "安丰倅李华被旨监军入闽讨贼华身督诸将先破贼巢穴所乡辄胜招捕使之成功监军之力居多守汀州四年民頼以安有应变压难之才仆游汀邵间实知其详为赋二首  其二",
        "author": "戴復古",
        "content": "英雄疎畧书生腐，守调如公天下无。\n眼底纷纷付谈笑，胸中事事有规模。\n从他要路争驰毂，独坐偏州再剖符。\n平寇功成在谁手，乱山深处问樵夫。",
        "dynasty": "宋",
        "collection_info": null
    },
    {
        "title": "海上鱼西寺",
        "author": "戴復古",
        "content": "北风三日弭行舟，登陆因为岛寺游。\n自笑奔驰如野马，本无拘束似沙鸥。\n人谁与语自缄口，山有可观频举头。\n小雨疎烟晚来景，老僧相对倚钟楼。",
        "dynasty": "宋",
        "collection_info": null
    },
    {
        "title": "甘穷",
        "author": "戴復古",
        "content": "自甘寂寞坐诗穷，何取多牛积谷翁。\n痛饮不孤连夜月，浮生禁得几秋风。\n芙蓉媚日红相对，螃蟹着霜黄在中。\n白尽鬚毛无可老，此身未死抑愁侬。",
        "dynasty": "宋",
        "collection_info": null
    },
    {
        "title": "咏梅投所知",
        "author": "戴復古",
        "content": "洁白无瑕美不娇，烱如珠玉粲林皋。\n独开残腊与时背，奄胜众芳其格高。\n欲启月宫休种桂，如何仙苑却栽桃。\n不将品质分优劣，痛饮花前读楚骚。",
        "dynasty": "宋",
        "collection_info": null
    },
    {
        "title": "黄州竹楼呈谢国正",
        "author": "戴復古",
        "content": "每日黄堂事了时，一心惟恐上楼迟。\n发挥天地读周易，管领江山歌杜诗。\n切戒吏来呈簿历，常邀客至共琴碁。\n风流太守谁其似，半似元之半牧之。",
        "dynasty": "宋",
        "collection_info": null
    },
    {
        "title": "汉阳登览呈王中甫使君",
        "author": "戴復古",
        "content": "西州城郭虽然小，江汉规模壮矣哉。\n大别山头观禹迹，楚波亭上望吴台。\n萧萧修竹凤不至，漠漠平沙鴈又来。\n五马相邀共登览，欲酬秋兴费诗材。",
        "dynasty": "宋",
        "collection_info": null
    },
    {
        "title": "简陈叔方问病",
        "author": "戴復古",
        "content": "闻君卧病知何病，医者难从脉上寻。\n自是读书多损气，或缘忧国重惊心。\n饱参妙理床头易，细写幽怀膝上琴。\n蛇影无疑自无恙，此方何止直千金。",
        "dynasty": "宋",
        "collection_info": null
    },
    {
        "title": "钟春伯园林",
        "author": "戴復古",
        "content": "西风吹起莼鲈兴，八座归来有此山。\n林麓两峰亭榭外，潇湘一片水云间。\n天生景物四时好，人满干坤几箇闲。\n语唤石屏非浪语，常思蜡屐共跻攀。",
        "dynasty": "宋",
        "collection_info": null
    },
    {
        "title": "清明前梦得花字",
        "author": "戴復古",
        "content": "白头那办老生涯，幸有痴儿可主家。\n百岁光阴一场梦，三春消息几番花。\n扫松预造清明酒，入峡先租谷雨茶。\n随分支吾度时节，那求不死炼丹砂。",
        "dynasty": "宋",
        "collection_info": null
    },
    {
        "title": "题王制机池上千岩奇观",
        "author": "戴復古",
        "content": "华堂掩映一池清，着此崔巍若化成。\n胸次玲珑具丘壑，世间髣髹见蓬瀛。\n碧云堆上千峰立，绿水光中万象生。\n欲去河阳种桃李，回头又觉宦情轻。",
        "dynasty": "宋",
        "collection_info": null
    },
    {
        "title": "访慧林寺僧因有诗",
        "author": "戴復古",
        "content": "故人有约访乡僧，少坐西林待晚晴。\n双燕护雏更出入，群鸦攫肉斗飞鸣。\n长溪积水流无尽，古木号风诉不平。\n一段见成公案在，请君判断要分明。",
        "dynasty": "宋",
        "collection_info": null
    },
    {
        "title": "陈漕领客西园赏海棠",
        "author": "戴復古",
        "content": "追随玉节赏仙葩，满座风流客更嘉。\n锦绣有光摇竹影，珍珠无价买春华。\n猩红滴滴娇含蕊，雪白纷纷老半花。\n肯对骚坛轻着语，后山诗句已名家。",
        "dynasty": "宋",
        "collection_info": null
    },
    {
        "title": "王和甫主簿卜地改葬双亲一夕梦到一处风水佳甚及到鴈荡罗汉寺后山宛如梦中所见及造圹众石之中独有一穴仅可容双棺孝感如此",
        "author": "戴復古",
        "content": "仇香竭力奉双亲，孝感于天得此坟。\n众石中藏一抔土，来山面对五峰云。\n龟鸾远近参差见，龙虎低昂左右分。\n早见凌云牡丹现，他年朱紫定纷纷。",
        "dynasty": "宋",
        "collection_info": null
    },
    {
        "title": "喜梅雨既晴",
        "author": "戴復古",
        "content": "屋角鸣禽弄好音，楼头夏木绿阴阴。\n镊空白髮愁根在，熟尽黄梅雨意深。\n苔榻有泥妨客坐，稻田足水慰农心。\n老夫已作丰年想，鼓腹思为击壤吟。",
        "dynasty": "宋",
        "collection_info": null
    },
    {
        "title": "李司直会客吴运干有诗次韵",
        "author": "戴復古",
        "content": "使君高会集群仙，也使狂夫坐细毡。\n白璧一双酬议论，青春十载棹觥船。\n客愁遇酒退三舍，梅信与春开一先。\n已办扁舟明日去，几时重得到花前。",
        "dynasty": "宋",
        "collection_info": null
    },
    {
        "title": "一相识无辜获罪",
        "author": "戴復古",
        "content": "一宿津亭睡不成，愁来物物是离情。\n月轮高挂山河影，江浪巧为风雨声。\n志士失涂为鬼笑，佳人泣血送君行。\n塞翁得马非为福，公论如天久自明。",
        "dynasty": "宋",
        "collection_info": null
    },
    {
        "title": "送黄教授日岩之官章贡",
        "author": "戴復古",
        "content": "久矣闻名不相识，江湖还有见君时。\n出人意表发高论，入我眼中多好诗。\n欲对春风开笑口，不堪世事上愁眉。\n凭谁寄语谢安石，莫为苍生起太迟。",
        "dynasty": "宋",
        "collection_info": null
    },
    {
        "title": "家居復有江湖之兴",
        "author": "戴復古",
        "content": "寒儒家舍只寻常，破纸窗边折竹床。\n接物罕逢人可语，寻春多被雨相妨。\n庭垂竹叶因思酒，室有兰花不炷香。\n到底闭门非我事，白鸥心性五湖傍。",
        "dynasty": "宋",
        "collection_info": null
    },
    {
        "title": "题亡室真像",
        "author": "戴復古",
        "content": "求名求利两茫茫，千里归来赋悼亡。\n梦井诗成增怅恨，鼓盆歌罢转凄凉。\n情钟我辈那容忍，乳臭诸儿最可伤。\n拂拭丹青呼不醒，世间谁有返魂香。",
        "dynasty": "宋",
        "collection_info": null
    },
    {
        "title": "题赵忠定公雪锦楼诗",
        "author": "戴復古",
        "content": "九鼎重安国势牢，功名易办谤难逃。\n手扶日月扫云雾，身向江湖直羽毛。\n雪锦诗成先谶兆，金縢书启见勤劳。\n纷纷论定知忠定，不负朝廷两字褒。",
        "dynasty": "宋",
        "collection_info": null
    },
    {
        "title": "陪厉寺丞赏芍药",
        "author": "戴復古",
        "content": "黄堂开宴领佳宾，白鹭青原景一新。\n寄兴江山擅名胜，折衝樽俎静风尘。\n酴醾压架垂垂老，芍药翻阶楚楚春。\n从此庐陵作佳话，平分风月两诗人。",
        "dynasty": "宋",
        "collection_info": null
    },
    {
        "title": "次王应求韵",
        "author": "戴復古",
        "content": "逐日轮蹄走四方，来来去去为何忙。\n无人肯问山林乐，举世争趋名利场。\n以道自修身是宝，无求何用智为囊。\n爱梅栽竹平生语，吐出清风六月凉。",
        "dynasty": "宋",
        "collection_info": null
    },
    {
        "title": "郡圃寒食",
        "author": "戴復古",
        "content": "与民同乐一开园，佳节何曾禁得烟。\n拍岸绿波浮舴艋，翻空红袖打秋韆。\n眼看花柳心如醉，身在蓬瀛我亦仙。\n明日徐翁坟上约，欲求竹帚恐无缘。",
        "dynasty": "宋",
        "collection_info": null
    },
    {
        "title": "杜仲高相遇约李尉",
        "author": "戴復古",
        "content": "胸中无地着尘埃，有我唯堪把酒杯。\n苦恨好山移不得，生憎俗客去还来。\n秋风吹老东篱菊，春信搀开北岭梅。\n管领风光须我辈，急吹短笛棹船回。",
        "dynasty": "宋",
        "collection_info": null
    },
    {
        "title": "题萧宰十二咏堂三山两水之亭",
        "author": "戴復古",
        "content": "百载园林復故庐，收功全在五车书。\n一翁二季苏家样，三水两山喻曲居。\n十二咏成传不朽，三千篇出又何如。\n年来事事如人意，敢请先生赋遂初。",
        "dynasty": "宋",
        "collection_info": null
    },
    {
        "title": "陪虞使君登岳阳楼",
        "author": "戴復古",
        "content": "片帆飞过洞庭来，百尺巍巍水面开。\n疑泛灵槎上河汉，如从弱水到蓬莱。\n钧天广乐无闻矣，袖剑仙人安在哉。\n物物尽随波浪去，君山一点独崔嵬。",
        "dynasty": "宋",
        "collection_info": null
    },
    {
        "title": "赠洞霄道士",
        "author": "戴復古",
        "content": "高枕清流卧白云，灵龟骨相鹤精神。\n凡为九炼山中客，定是群仙数内人。\n驯虎岩前攀逸翠，□蚊亭下濯征尘。\n练师莫笑狂夫老，乞我金丹养病身。",
        "dynasty": "宋",
        "collection_info": null
    },
    {
        "title": "阅世  其一",
        "author": "戴復古",
        "content": "一懒一愚兼一痴，从教智士巧能为。\n坦途失脚溪山险，暗室萌心天地知。\n江水长流无尽意，夕阳虽好不多时。\n老夫阅遍人间事，欲和寒山拾得诗。",
        "dynasty": "宋",
        "collection_info": null
    },
    {
        "title": "阅世  其二",
        "author": "戴復古",
        "content": "积镪多金生怨尤，一温饱外更何求。\n自甘韬遁陶元亮，不爱赢余马少游。\n何取纍纍兼若若，终成莫莫与休休。\n花前适意三杯酒，万事忘机对白鸥。",
        "dynasty": "宋",
        "collection_info": null
    },
    {
        "title": "少算",
        "author": "戴復古",
        "content": "吾生落落果何为，世事纷纷无了期。\n少算人皆嘲我拙，多求我却笑人痴。\n庭花密密疎疎蕊，溪柳长长短短枝。\n万事欲齐齐不得，天机政在不齐时。",
        "dynasty": "宋",
        "collection_info": null
    },
    {
        "title": "南康六老堂",
        "author": "戴復古",
        "content": "庐山脚下开亭舘，柰此千峰百嶂何。\n逸少大书池上墨，少陵狂作醉时歌。\n碧荷秋老香犹在，好月夜深明更多。\n五老揖君天上笑，把杯相对酌金波。",
        "dynasty": "宋",
        "collection_info": null
    },
    {
        "title": "韩张亭",
        "author": "戴復古",
        "content": "此地曾栖双凤凰，登高怀古北风凉。\n忠规万乘龙颜粲，谪遇千山鸟道荒。\n百里隣居天作合，两贤名与日争光。\n几人缄口贪官职，身在朝廷志已忘。",
        "dynasty": "宋",
        "collection_info": null
    },
    {
        "title": "处世",
        "author": "戴復古",
        "content": "风波境界立身难，处世规模要放宽。\n万事尽从忙裏错，一心须向静中安。\n路当平处经行稳，人有常情耐久看。\n直到始终无悔吝，旁生枝叶便多端。",
        "dynasty": "宋",
        "collection_info": null
    },
    {
        "title": "送别朱兼佥",
        "author": "戴復古",
        "content": "恰喜相逢又语离，愁于江上送君时。\n清谈未了风吹断，白髮可怜天不知。\n樗木自肥伤竹瘦，海棠偷放笑梅迟。\n黄堂若问痴顽老，新有登楼二十诗。",
        "dynasty": "宋",
        "collection_info": null
    },
    {
        "title": "题王制机新楼",
        "author": "戴復古",
        "content": "绿云图上新轮奂，弹压江山气势豪。\n手拍危栏拂星斗，目穷沧海见波涛。\n人间何处望不到，天下有楼无此高。\n俯视河阳桃李巷，清风吹断市尘嚣。",
        "dynasty": "宋",
        "collection_info": null
    },
    {
        "title": "呈姚显叔奉亲送死极孝",
        "author": "戴復古",
        "content": "鴈去多年缺寄音，扁舟无復到山阴。\n卧牛岗上经过少，下马陵前感慨深。\n细读文公千字诔，足知孝子一生心。\n无才为作招魂些，自有悲风宰树吟。",
        "dynasty": "宋",
        "collection_info": null
    },
    {
        "title": "题姚显叔南屿书院",
        "author": "戴復古",
        "content": "朝夕置身书卷间，纷华满眼几曾看。\n山林不受尘埃涴，屋宇无多气象宽。\n立脚怕随流俗转，留心学到古人难。\n漫山桃李争春色，输与寒梅一点酸。",
        "dynasty": "宋",
        "collection_info": null
    },
    {
        "title": "寄朱仲是兼佥",
        "author": "戴復古",
        "content": "光阴日夜催吾老，已作鷄皮鹤髮翁。\n万事装成百年梦，五行注定一生穷。\n残花但有凋零分，枯木难沾造化功。\n若见黄堂烦寄语，何如停我雪楼中。",
        "dynasty": "宋",
        "collection_info": null
    },
    {
        "title": "寄项宜甫兼简韩右司",
        "author": "戴復古",
        "content": "匆匆不暇去相违，草草吟成送别诗。\n千里江山客行远，三秋风雨桂开迟。\n安居但欲无公事，举枉终须有直时。\n若见右司烦寄语，世间公道要扶持。",
        "dynasty": "宋",
        "collection_info": null
    },
    {
        "title": "阅四家诗卷",
        "author": "戴復古",
        "content": "阅尽四家诗卷子，自然优劣在其中。\n石龟野鹤心相合，菊磵花翁道不同。\n鸣凤翶翔上霄汉，乱蝉萧瑟度秋风。\n一篇论尽诸家体，忆着当年巩睡翁。",
        "dynasty": "宋",
        "collection_info": null
    },
    {
        "title": "谢吴秘丞作石屏集后序",
        "author": "戴復古",
        "content": "说破当年旧石屏，自惭无德又无能。\n乡来江海疎狂客，今作山林老病僧。\n高卧一楼成宇宙，冷看独影当宾朋。\n恶诗有误公题品，不是夔州杜少陵。",
        "dynasty": "宋",
        "collection_info": null
    },
    {
        "title": "有感",
        "author": "戴復古",
        "content": "老子生来世法疎，白头思欲把犁锄。\n摩挲此腹空无物，侥倖虚名愧有余。\n憔悴不堪渔父笑，寒温无益贵人书。\n诗家幸有严华谷，襟谊犹能眷眷予。",
        "dynasty": "宋",
        "collection_info": null
    },
    {
        "title": "湘中",
        "author": "戴復古",
        "content": "一棹无情度碧湘，行行不脱水云乡。\n旗亭少饮村醪薄，田舍新炊晚稻香。\n箫鼓远来朝岳去，包笼争出趁虚忙。\n涂人有愧黄居士，十载看经不下堂。",
        "dynasty": "宋",
        "collection_info": null
    },
    {
        "title": "九日槠洲舟中",
        "author": "戴復古",
        "content": "几年重九客他州，少泊槠田古渡头。\n人向饮中言我乐，谁知笑裏是吾愁。\n黄华可忍抛三径，白髮犹堪柰几秋。\n今日登高无处所，一樽携上枕江楼。",
        "dynasty": "宋",
        "collection_info": null
    },
    {
        "title": "曾景建得罪道州听读",
        "author": "戴復古",
        "content": "闻说乌台欲勘诗，此身幸不堕危机。\n少陵酒后轻严武，太白花前忤贵妃。\n迁客芬芳穷也达，故人评论是耶非。\n饱参一勺濂溪水，带取光风霁月归。",
        "dynasty": "宋",
        "collection_info": null
    },
    {
        "title": "朱行父留度岁",
        "author": "戴復古",
        "content": "衡山之下湘江上，风月留连去较迟。\n四海弟兄多不遇，一门父子两相知。\n梅边竹外三杯酒，岁尾年头几局棋。\n羁旅宦游俱是客，细论心事共题诗。",
        "dynasty": "宋",
        "collection_info": null
    },
    {
        "title": "梅花",
        "author": "戴復古",
        "content": "潇洒春葩缟寿阳，百花惟有此花强。\n月中分外精神出，雪裏几多风味长。\n折向书窗疑是玉，吟来齿颊亦生香。\n年年茅舍江村畔，勾引诗人费品量。",
        "dynasty": "宋",
        "collection_info": null
    },
    {
        "title": "金陵游览用刘子明韵",
        "author": "戴復古",
        "content": "英雄割据已焉哉，逝水滔滔去不回。\n里巷难寻王谢宅，江山空对凤凰台。\n登临无伴诗为侣，兴废不知梅自开。\n同是游人不同乐，青楼歌舞待君来。",
        "dynasty": "宋",
        "collection_info": null
    },
    {
        "title": "呈赵园令",
        "author": "戴復古",
        "content": "翠云屏嶂碧瑶池，万象前陈属指挥。\n彷佛神仙居处好，寻常宾客到来稀。\n荷花香裏浑无暑，棋子声中却有机。\n别院笙歌促君去，野夫自步月明归。",
        "dynasty": "宋",
        "collection_info": null
    },
    {
        "title": "吉州堆胜楼谢景周司理居其上",
        "author": "戴復古",
        "content": "半天轮奂独嵬峩，遥望青原瞰碧螺。\n纳纳干坤森万象，重重洲渚绕层波。\n诗情雅与江山合，酒兴偏于故旧多。\n靴笏缚君难放浪，樽前狂客自高歌。",
        "dynasty": "宋",
        "collection_info": null
    },
    {
        "title": "吴子似提干九高亭小景",
        "author": "戴復古",
        "content": "前日作诗题大概，亭前小景亦堪题。\n绿杨树下茅三架，白水田头菜两畦。\n似酒新鹅初泛浦，如孩黄犊试牵犁。\n十分野趣关心事，到此令人忆剡溪。",
        "dynasty": "宋",
        "collection_info": null
    },
    {
        "title": "泉州紫极宫寿星殿古桧诸葛机宜同赋",
        "author": "戴復古",
        "content": "浪说陈朝八桧碑，何如此桧古而奇。\n灵根据地高千尺，黛色浮空阅四时。\n入欲栋梁劳想像，树存陵谷有迁移。\n寿星赐汝长生诀，化作苍龙守殿墀。",
        "dynasty": "宋",
        "collection_info": null
    },
    {
        "title": "都中次韵申季山",
        "author": "戴復古",
        "content": "车马喧临十二门，乐从闲处度朝昏。\n诗书岂为功名重，轩冕何如道谊尊。\n志士不能行所学，明君亦或讳忠言。\n世间事事如人意，未必商山有绮园。",
        "dynasty": "宋",
        "collection_info": null
    },
    {
        "title": "蕲州上官节推同到浮光",
        "author": "戴復古",
        "content": "马蹄相逐到浮光，客裏相宽对举觞。\n夜暖试铺新枕簟，晓寒仍索旧衣裳。\n樱桃着雨便成腐，柳絮随风如许狂。\n连岁经行淮上路，忧时嬴得鬓毛苍。",
        "dynasty": "宋",
        "collection_info": null
    },
    {
        "title": "赣州呈雪蓬姚使君",
        "author": "戴復古",
        "content": "白旗走报山前事，昨日官军破绿林。\n千里人烟皆按堵，一春农事最关心。\n不知郊外雨多少，试探田间水浅深。\n翠玉楼中无限好，可无闲暇一登临。",
        "dynasty": "宋",
        "collection_info": null
    },
    {
        "title": "抚州节推萧学易衙宇一新",
        "author": "戴復古",
        "content": "掇取高科如拾芥，爱君才调望君深。\n莫夸书判居莲幕，要把文章入禁林。\n华屋修成官满去，好诗改定客来吟。\n西窗共对萧萧竹，不负三杯话此心。",
        "dynasty": "宋",
        "collection_info": null
    },
    {
        "title": "汪见可教授约诸丈凤山酌别",
        "author": "戴復古",
        "content": "凤凰洲上凤凰山，草草登临见一斑。\n不立樊墙天广大，剩栽花竹地宽闲。\n白云四面峰千迭，绿柳前头水一湾。\n行色催人诗未就，寄情庭院落花间。",
        "dynasty": "宋",
        "collection_info": null
    },
    {
        "title": "吉州李伯高会判送盐蠘子鱼比海味之珍者未免为鲈鱼动归兴",
        "author": "戴復古",
        "content": "每思乡味必流涎，一物何能到我前。\n怒奋两螯眸烱烱，饱吞三印腹便便。\n形模突出盐池底，风味横生海峤边。\n合为莼鲈动归兴，久抛东浦钓鱼船。",
        "dynasty": "宋",
        "collection_info": null
    },
    {
        "title": "癸巳端午呈李伯高",
        "author": "戴復古",
        "content": "客裏几逢端午节，看成雪鬓与霜髯。\n救人采得三年艾，背世翻成六日蟾。\n老境可怜归未得，羁怀长是病相兼。\n猛思一醉酬风月，笑捻菖花揭酒帘。",
        "dynasty": "宋",
        "collection_info": null
    },
    {
        "title": "李深道得苏养直所为深字韵一首不知题何处景俾跋其后",
        "author": "戴復古",
        "content": "都来五十有六字，写出山林无限奇。\n当日所题何处景，祇今但见后湖诗。\n一言一语堪传世，某水某丘仍属谁。\n试向愁烟推白鸟，无情白鸟又何知。",
        "dynasty": "宋",
        "collection_info": null
    },
    {
        "title": "与侄南隠等赓和",
        "author": "戴復古",
        "content": "梦回啼鸟聒幽櫺，古篆香烟结画屏。\n谈麈一挥尘事少，离骚纔读醉魂醒。\n闲居便是人间乐，克己何须座右铭。\n但了耕桑□门户，我生安分合宁馨。",
        "dynasty": "宋",
        "collection_info": null
    },
    {
        "title": "石屏久游湖海祖妣遂题二句于壁云机番白苎和愁织门掩黄花带恨吟后石屏归祖妣已亡矣续成一律",
        "author": "戴復古",
        "content": "伊昔天边望藁砧，天边鱼鴈几浮沉。\n机番白苎和愁织，门掩黄花带恨吟。\n自古诗人皆浪迹，谁知贤妇有关心。\n归来却抱双雏哭，碑刻虽深恨更深。",
        "dynasty": "宋",
        "collection_info": null
    },
    {
        "title": "腊梅二首  其一",
        "author": "戴復古",
        "content": "天寒好风日，清香透窗纱。\n谁知蜜脾底，有此返魂花。",
        "dynasty": "宋",
        "collection_info": null
    },
    {
        "title": "腊梅二首  其二",
        "author": "戴復古",
        "content": "篱菊抱香死，化入岁寒枝。\n依然色尚黄，雪中开更奇。",
        "dynasty": "宋",
        "collection_info": null
    },
    {
        "title": "汀州道上",
        "author": "戴復古",
        "content": "宇内何牢落，客行双鬓华。\n千山万山底，老眼付梅花。",
        "dynasty": "宋",
        "collection_info": null
    },
    {
        "title": "题周仁甫古香堂二首  其一",
        "author": "戴復古",
        "content": "一登君子堂，满目是秋光。\n桂是月中桂，花非今日香。",
        "dynasty": "宋",
        "collection_info": null
    },
    {
        "title": "题周仁甫古香堂二首  其二",
        "author": "戴復古",
        "content": "秋风动窗户，兼闻书传香。\n种花兼种德，当有折桂郎。",
        "dynasty": "宋",
        "collection_info": null
    },
    {
        "title": "寄兴  其一",
        "author": "戴復古",
        "content": "长愿如人意，一生无别离。\n妾当年少日，花似半开时。",
        "dynasty": "宋",
        "collection_info": null
    },
    {
        "title": "寄兴  其二",
        "author": "戴復古",
        "content": "黄金无足色，白璧有微瑕。\n求人不求备，妾愿老君家。",
        "dynasty": "宋",
        "collection_info": null
    },
    {
        "title": "赠万杉老秀痴翁二首  其一",
        "author": "戴復古",
        "content": "识得庆云和尚，不痴自号痴翁。\n此老端如五老，高出庐阜诸峰。",
        "dynasty": "宋",
        "collection_info": null
    },
    {
        "title": "赠万杉老秀痴翁二首  其二",
        "author": "戴復古",
        "content": "读儒书五千卷，通禅门八万条。\n宴坐万杉林下，四旁风雨萧萧。",
        "dynasty": "宋",
        "collection_info": null
    },
    {
        "title": "江村晚眺二首  其一",
        "author": "戴復古",
        "content": "数点归鸦过别村，隔滩渔笛远相闻。\n菰蒲断岸潮痕湿，日落空江生白云。",
        "dynasty": "宋",
        "collection_info": null
    },
    {
        "title": "江村晚眺二首  其二",
        "author": "戴復古",
        "content": "江头落日照平沙，潮退渔舠阁岸斜。\n白鸟一双临水立，见人惊起入芦花。",
        "dynasty": "宋",
        "collection_info": null
    },
    {
        "title": "见山居可喜",
        "author": "戴復古",
        "content": "一溪盘曲到阶除，四面青山画不如。\n修竹罩门梅夹路，诗人居处野人居。",
        "dynasty": "宋",
        "collection_info": null
    },
    {
        "title": "初夏",
        "author": "戴復古",
        "content": "红紫光阴不久长，一声啼鴂静年芳。\n阴阴绿树黄鹂语，将与人间作夏凉。",
        "dynasty": "宋",
        "collection_info": null
    },
    {
        "title": "桂",
        "author": "戴復古",
        "content": "金谷园林知几家，竞栽桃李作春华。\n无人得似天工巧，明月中间种桂花。",
        "dynasty": "宋",
        "collection_info": null
    },
    {
        "title": "江阴浮远堂",
        "author": "戴復古",
        "content": "横冈下瞰大江流，浮远堂前万里愁。\n最苦无山遮望眼，淮南极目尽神州。",
        "dynasty": "宋",
        "collection_info": null
    },
    {
        "title": "淮村兵后",
        "author": "戴復古",
        "content": "小桃无主自开花，烟草茫茫带晓鸦。\n几处败垣围故井，乡来一一是人家。",
        "dynasty": "宋",
        "collection_info": null
    },
    {
        "title": "盱眙北望",
        "author": "戴復古",
        "content": "北望茫茫渺渺间，鸟飞不尽又飞还。\n难禁满目中原泪，莫上都梁第一山。",
        "dynasty": "宋",
        "collection_info": null
    },
    {
        "title": "访友人家即事",
        "author": "戴復古",
        "content": "烂茅遮屋竹为床，口诵时文鬓已霜。\n妻病无钱供药物，自寻野草试单方。",
        "dynasty": "宋",
        "collection_info": null
    },
    {
        "title": "晚春",
        "author": "戴復古",
        "content": "池塘渴雨蛙声少，庭院无人燕语长。\n午枕不成春草梦，落花风静煮茶香。",
        "dynasty": "宋",
        "collection_info": null
    },
    {
        "title": "扬州端午呈赵帅",
        "author": "戴復古",
        "content": "榴花角黍斗时新，今日谁家不酒樽。\n堪笑江湖阻风客，却随蒿艾上朱门。",
        "dynasty": "宋",
        "collection_info": null
    },
    {
        "title": "次韵郭子秀晓行",
        "author": "戴復古",
        "content": "脱叶园林带晓鸦，马蹄步步踏霜华。\n山边水际频凝顾，怕有寒梅昨夜花。",
        "dynasty": "宋",
        "collection_info": null
    },
    {
        "title": "山村  其一",
        "author": "戴復古",
        "content": "山崦谁家绿树中，短墙半露石榴红。\n萧然门巷无人到，三两孙随白髮翁。",
        "dynasty": "宋",
        "collection_info": null
    },
    {
        "title": "山村  其二",
        "author": "戴復古",
        "content": "万竹稍头云气生，四风吹雨又吹晴。\n题诗未了下山去，一路吟声杂水声。",
        "dynasty": "宋",
        "collection_info": null
    },
    {
        "title": "题吴熙仲云萍录",
        "author": "戴復古",
        "content": "家在蓬莱海上居，出身履历一时无。\n姓名羞上云萍录，本是烟波一钓徒。",
        "dynasty": "宋",
        "collection_info": null
    },
    {
        "title": "湘中遇翁灵舒",
        "author": "戴復古",
        "content": "天台山与鴈山邻，只隔中间一片云。\n一片云边不相识，三千里外却逢君。",
        "dynasty": "宋",
        "collection_info": null
    },
    {
        "title": "客中秋晚",
        "author": "戴復古",
        "content": "榴花纔放客辞家，客裏因循见菊花。\n独坐西楼对风雨，天寒犹自着轻纱。",
        "dynasty": "宋",
        "collection_info": null
    },
    {
        "title": "都中冬日",
        "author": "戴復古",
        "content": "脱却鹴裘付酒家，忍寒图得醉京华。\n一冬天气如春暖，昨日街头卖杏花。",
        "dynasty": "宋",
        "collection_info": null
    },
    {
        "title": "湖上",
        "author": "戴復古",
        "content": "湖上团团三十里，若非杨柳即楼台。\n城门未锁黄昏月，更住旗亭把一杯。",
        "dynasty": "宋",
        "collection_info": null
    },
    {
        "title": "冬至",
        "author": "戴復古",
        "content": "时光流转寻常事，世故惊心感慨多。\n一岁休祥在云气，今朝云气果如何。",
        "dynasty": "宋",
        "collection_info": null
    },
    {
        "title": "钓台",
        "author": "戴復古",
        "content": "万事无心一钓竿，三公不换此江山。\n平山误识刘文叔，惹起虚名满世间。",
        "dynasty": "宋",
        "collection_info": null
    },
    {
        "title": "端午丰宅之提举送酒",
        "author": "戴復古",
        "content": "海榴花上雨萧萧，自切菖蒲泛浊醪。\n今日独醒无用处，为公痛饮读离骚。",
        "dynasty": "宋",
        "collection_info": null
    },
    {
        "title": "同蕲州上官节推登光州增胜楼",
        "author": "戴復古",
        "content": "增胜楼中共倚栏，平原渺渺接青山。\n夕阳明处人烟少，胡马曾来闯五关。",
        "dynasty": "宋",
        "collection_info": null
    },
    {
        "title": "次韵梅花",
        "author": "戴復古",
        "content": "百花看遍莫如梅，更向群芳缺际开。\n寒冷怕行门外路，为渠踏雪过山来。",
        "dynasty": "宋",
        "collection_info": null
    },
    {
        "title": "酴醾",
        "author": "戴復古",
        "content": "东风满架索春饶，三月梁园雪未消。\n剩馥何人炷兰麝，柔枝无力带琼瑶。",
        "dynasty": "宋",
        "collection_info": null
    },
    {
        "title": "次韵卢申之正字野兴",
        "author": "戴復古",
        "content": "芋圃蔬畦接井湄，茅檐四面槿篱围。\n门前尽日无人过，牛渡横塘野鸭飞。",
        "dynasty": "宋",
        "collection_info": null
    },
    {
        "title": "题黄州谢深道国正山庵",
        "author": "戴復古",
        "content": "就荒山竹重抽笋，新种池荷晚着花。\n意象全然似村落，又添茅屋两三家。",
        "dynasty": "宋",
        "collection_info": null
    },
    {
        "title": "题郑子寿野趣",
        "author": "戴復古",
        "content": "菜花园圃槿花篱，麦满前坡水满池。\n野老横竿拦鸭过，牧儿携笛倚牛吹。",
        "dynasty": "宋",
        "collection_info": null
    },
    {
        "title": "山中见梅",
        "author": "戴復古",
        "content": "踏破溪边一径苔，好山好竹少人来。\n有梅花处惜无酒，三嗅清香当一杯。",
        "dynasty": "宋",
        "collection_info": null
    },
    {
        "title": "湘西寺观澜轩",
        "author": "戴復古",
        "content": "东岸楼台西岸山，潇湘一片在中间。\n红尘不到沧波上，僧与白云相共闲。",
        "dynasty": "宋",
        "collection_info": null
    },
    {
        "title": "道乡台",
        "author": "戴復古",
        "content": "万里南迁直谏臣，世间无地可容身。\n夜衝风雨过湘水，頼有青山作主人。",
        "dynasty": "宋",
        "collection_info": null
    },
    {
        "title": "定王台",
        "author": "戴復古",
        "content": "长沙米换长安土，筑此崔嵬寄远观。\n客子登台千载后，倚栏亦欲望长安。",
        "dynasty": "宋",
        "collection_info": null
    },
    {
        "title": "陶侃柏",
        "author": "戴復古",
        "content": "四绝堂前枯柏树，晋人栽植宋人吟。\n无枝无叶无吟处，聊寓一时怀古心。",
        "dynasty": "宋",
        "collection_info": null
    },
    {
        "title": "东池",
        "author": "戴復古",
        "content": "来寻吾祖隠居处，袅袅春风吹酒旗。\n手把梅花寄愁绝，东池只是旧东池。",
        "dynasty": "宋",
        "collection_info": null
    },
    {
        "title": "宁乡道上遇张伯声",
        "author": "戴復古",
        "content": "山禽调舌待春咔，江雨收声开晓晴。\n偶遇故人同杖履，梅花树下一诗成。",
        "dynasty": "宋",
        "collection_info": null
    },
    {
        "title": "初夏游张园",
        "author": "戴復古",
        "content": "乳鸭池塘水浅深，熟梅天气半阴晴。\n东园载酒西园醉，摘尽枇杷一树金。",
        "dynasty": "宋",
        "collection_info": null
    },
    {
        "title": "鄂渚解缆",
        "author": "戴復古",
        "content": "日日言归不得归，今朝真箇是归期。\n西楼烟水南楼月，别后何人更有诗。",
        "dynasty": "宋",
        "collection_info": null
    },
    {
        "title": "别许季如",
        "author": "戴復古",
        "content": "久不相逢喜合簪，相从未久又分襟。\n扁舟自逐便风去，却恨无情江水深。",
        "dynasty": "宋",
        "collection_info": null
    },
    {
        "title": "船过桐江怀郭圣与",
        "author": "戴復古",
        "content": "只言君在桐江住，及到桐江不见君。\n日暮空山独惆怅，不知又隔几重云。",
        "dynasty": "宋",
        "collection_info": null
    },
    {
        "title": "买归舟篙子请占牌戏成口号",
        "author": "戴復古",
        "content": "诈称官职不如休，白板无题又可羞。\n只写江湖散人号，不然书作醉乡侯。",
        "dynasty": "宋",
        "collection_info": null
    },
    {
        "title": "书事",
        "author": "戴復古",
        "content": "打鼓行船未有期，恰如江上阻风时。\n诗中一段闲公事，幸不妨人吃荔枝。",
        "dynasty": "宋",
        "collection_info": null
    },
    {
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其一",
        "author": "戴復古",
        "content": "五百年前作此亭，亭前古木绿阴清。\n而今古木无存者，頼有新亭繫旧名。",
        "dynasty": "宋",
        "collection_info": null
    },
    {
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其二",
        "author": "戴復古",
        "content": "惨惨秋风吹客襟，唐人遗迹宋人吟。\n浮云世事多迁变，不独此亭无绿阴。",
        "dynasty": "宋",
        "collection_info": null
    },
    {
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其三",
        "author": "戴復古",
        "content": "远山横碧一溪清，白鸟飞边落照明。\n吏散庭阶一无事，绿阴亭上又诗成。",
        "dynasty": "宋",
        "collection_info": null
    },
    {
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其四",
        "author": "戴復古",
        "content": "政是国家多事秋，渝川县尉亦风流。\n吟诗不废公家事，坐使孟郊输一筹。",
        "dynasty": "宋",
        "collection_info": null
    },
    {
        "title": "次韵谷口郑东子见寄  其一",
        "author": "戴復古",
        "content": "闭门觅句饭牛翁，囊有新诗不怕穷。\n十里梅花生眼底，九峰山色满胸中。",
        "dynasty": "宋",
        "collection_info": null
    },
    {
        "title": "次韵谷口郑东子见寄  其二",
        "author": "戴復古",
        "content": "不管家居四壁空，琢成佳句有神工。\n谪仙会有金銮召，莫道诗人命不通。",
        "dynasty": "宋",
        "collection_info": null
    },
    {
        "title": "次韵谷口郑东子见寄  其三",
        "author": "戴復古",
        "content": "相看俱作白头翁，出处规模自不同。\n我走江湖作狂梦，君能面壁课成功。",
        "dynasty": "宋",
        "collection_info": null
    },
    {
        "title": "次韵谷口郑东子见寄  其四",
        "author": "戴復古",
        "content": "一生飘泊客途中，扶技从人类百工。\n白首归来入诗社，犹思渭北与江东。",
        "dynasty": "宋",
        "collection_info": null
    },
    {
        "title": "次韵谷口郑东子见寄  其五",
        "author": "戴復古",
        "content": "吾乡自昔诗人少，委羽先生后有翁。\n坐客无毡君莫笑，云台有集继家风。",
        "dynasty": "宋",
        "collection_info": null
    },
    {
        "title": "次韵谷口郑东子见寄  其六",
        "author": "戴復古",
        "content": "自笑诗人多好酒，君能不饮任樽空。\n劝君莫倚醒醒眼，却笑傍人醉面红。",
        "dynasty": "宋",
        "collection_info": null
    },
    {
        "title": "寄后村刘潜夫  其一",
        "author": "戴復古",
        "content": "朝廷不召李功甫，翰苑不着刘潜夫。\n天下文章无用处，奎星夜夜照江湖。",
        "dynasty": "宋",
        "collection_info": null
    },
    {
        "title": "寄后村刘潜夫  其二",
        "author": "戴復古",
        "content": "拥节持麾泽在民，仰看台阁笑无人。\n刘蕡一策传千古，何假君王赐出身。",
        "dynasty": "宋",
        "collection_info": null
    },
    {
        "title": "寄后村刘潜夫  其三",
        "author": "戴復古",
        "content": "客游仙里见君时，拥絮庵中共说诗。\n别后故人知我否，年几八十病支离。",
        "dynasty": "宋",
        "collection_info": null
    },
    {
        "title": "中秋李漕冰壶燕集",
        "author": "戴復古",
        "content": "把酒冰壶接胜游，今年喜不负中秋。\n故人心似中秋月，肯为狂夫照白头。",
        "dynasty": "宋",
        "collection_info": null
    },
    {
        "title": "登楼绝句和者甚多又从而用韵择其可录者录之  其一",
        "author": "戴復古",
        "content": "劳生百计不如闲，合把人间比梦间。\n天与老夫供享用，一楼风月两屏山。",
        "dynasty": "宋",
        "collection_info": null
    },
    {
        "title": "登楼绝句和者甚多又从而用韵择其可录者录之  其二",
        "author": "戴復古",
        "content": "心地清凉日日秋，怕沾尘土莫低头。\n置身不在众人下，处处皆成百尺楼。",
        "dynasty": "宋",
        "collection_info": null
    },
    {
        "title": "登楼绝句和者甚多又从而用韵择其可录者录之  其三",
        "author": "戴復古",
        "content": "小楼题了又还题，一段风流在水西。\n白鸟飞来知乡背，青山元自有高低。",
        "dynasty": "宋",
        "collection_info": null
    },
    {
        "title": "登楼绝句和者甚多又从而用韵择其可录者录之  其四",
        "author": "戴復古",
        "content": "富贵于人造物悭，出门又觉世途艰。\n楼头适意三杯酒，禾末清风雨后山。",
        "dynasty": "宋",
        "collection_info": null
    },
    {
        "title": "寄上赵南仲枢密  其一",
        "author": "戴復古",
        "content": "贵为公相不如归，一夕飘然去不知。\n乐在五湖风月底，扁舟载酒对西施。",
        "dynasty": "宋",
        "collection_info": null
    },
    {
        "title": "寄上赵南仲枢密  其二",
        "author": "戴復古",
        "content": "能为明哲保身谋，富贵功名总罢休。\n早向急流中勇退，归来闲伴赤松游。",
        "dynasty": "宋",
        "collection_info": null
    },
    {
        "title": "初夏",
        "author": "戴復古",
        "content": "等闲过了一年春，雨后风光夏景新。\n试把樱桃荐杯酒，欲将芍药赠何人。",
        "dynasty": "宋",
        "collection_info": null
    },
    {
        "title": "觅芍药代简岂潜",
        "author": "戴復古",
        "content": "照映亭池芍药春，红红白白斗精神。\n与其雨打风吹去，争似慇懃折赠人。",
        "dynasty": "宋",
        "collection_info": null
    },
    {
        "title": "赵苇江与东嘉诗社诸君游一日携吟卷见过一语谢其来",
        "author": "戴復古",
        "content": "白首无聊老病躯，一心唯觅死头颅。\n时人误作梅花看，今日枝头雪也无。",
        "dynasty": "宋",
        "collection_info": null
    },
    {
        "title": "得早梅一枝携访酒家",
        "author": "戴復古",
        "content": "旗亭沽酒少裴回，左手梅花右手杯。\n眼见枝头开数蕊，春风自我掌中来。",
        "dynasty": "宋",
        "collection_info": null
    },
    {
        "title": "巾子山翠微阁",
        "author": "戴復古",
        "content": "双峰直上与天参，僧共白云栖一庵。\n今古诗人吟不尽，好山无数在江南。",
        "dynasty": "宋",
        "collection_info": null
    },
    {
        "title": "赠饶叔虎谈易论命多奇中",
        "author": "戴復古",
        "content": "中年多病早衰翁，诗不能工枉受穷。\n郊岛五行君识否，要知我命与渠同。",
        "dynasty": "宋",
        "collection_info": null
    },
    {
        "title": "招山乃诗人刘叔拟故居朱清之得其地清之赴南宫中道而返就招山卜筑不久亦去世  其一",
        "author": "戴復古",
        "content": "半路袖回攀桂手，一生才遂买山心。\n要知此老风流处，来向刘郎吟处吟。",
        "dynasty": "宋",
        "collection_info": null
    },
    {
        "title": "招山乃诗人刘叔拟故居朱清之得其地清之赴南宫中道而返就招山卜筑不久亦去世  其二",
        "author": "戴復古",
        "content": "有钱可买沧浪景，无术能还梦幻身。\n一段江山寄愁绝，百年不见两诗人。",
        "dynasty": "宋",
        "collection_info": null
    },
    {
        "title": "湖南漕李革夫被召乃丐归  其一",
        "author": "戴復古",
        "content": "浪说归朝归豫章，新居万柳百花傍。\n何如表奏明光殿，乞取东湖作醉乡。",
        "dynasty": "宋",
        "collection_info": null
    },
    {
        "title": "湖南漕李革夫被召乃丐归  其二",
        "author": "戴復古",
        "content": "轩冕难遮两鬓华，官居虽好不如家。\n一心懒上朝天马，要趁春风归种花。",
        "dynasty": "宋",
        "collection_info": null
    },
    {
        "title": "清明感伤",
        "author": "戴復古",
        "content": "客中今日最伤心，忆着家山松树林。\n白石冈头闻杜宇，对他人墓亦沾巾。",
        "dynasty": "宋",
        "collection_info": null
    },
    {
        "title": "次韵李伯高",
        "author": "戴復古",
        "content": "莲幕高吟冰雪篇，天才秀发思华年。\n千金买得惊人句，落在鷄林渡海船。",
        "dynasty": "宋",
        "collection_info": null
    },
    {
        "title": "岳市胜业寺悦亭",
        "author": "戴復古",
        "content": "寻幽揽胜老犹勤，但觉吟身瘦几分。\n凈洗一生尘上眼，细看七十二风云。",
        "dynasty": "宋",
        "collection_info": null
    },
    {
        "title": "访旧",
        "author": "戴復古",
        "content": "欲寻西舍问东隣，两巷都非旧住人。\n唯有桑边石池在，依然春水碧粼粼。",
        "dynasty": "宋",
        "collection_info": null
    },
    {
        "title": "代简答夏肯父",
        "author": "戴復古",
        "content": "六七十里不为远，百书不如一会面。\n之子相期十日间，要与梅花併相见。",
        "dynasty": "宋",
        "collection_info": null
    },
    {
        "title": "寄刘潜夫",
        "author": "戴復古",
        "content": "八斗文章用有余，数车声誉满江湖。\n今年好献南郊赋，幕府文章有暇无。",
        "dynasty": "宋",
        "collection_info": null
    },
    {
        "title": "周子益年八十赴殿  其一",
        "author": "戴復古",
        "content": "七尺渔竿八十翁，钓丝轻袅荻花风。\n功名未遂英雄老，人道磻溪即箇中。",
        "dynasty": "宋",
        "collection_info": null
    },
    {
        "title": "周子益年八十赴殿  其二",
        "author": "戴復古",
        "content": "抛却渔村老钓竿，手遮西日上长安。\n青衫着了寻归路，莫过羊裘七里滩。",
        "dynasty": "宋",
        "collection_info": null
    },
    {
        "title": "观捕黄雀",
        "author": "戴復古",
        "content": "披绵争啄晚禾秋，决起森然网扼喉。\n一饱等闲输性命，知机万不及沙鸥。",
        "dynasty": "宋",
        "collection_info": null
    },
    {
        "title": "九日",
        "author": "戴復古",
        "content": "醉来风帽半欹斜，几度他乡对菊花。\n最苦酒徒星散后，见人儿女倍思家。",
        "dynasty": "宋",
        "collection_info": null
    },
    {
        "title": "雪中观梅郑子寿畏寒不到",
        "author": "戴復古",
        "content": "孤负溪桥雪与梅，怕寒不肯出门来。\n欲邀郑老同清赏，争得梅花六月开。",
        "dynasty": "宋",
        "collection_info": null
    },
    {
        "title": "郑子寿野趣烧烛醉梅花",
        "author": "戴復古",
        "content": "古瓶斜插数枝春，此即君家劝酒人。\n移取堂前双蜡烛，花边照出玉精神。",
        "dynasty": "宋",
        "collection_info": null
    },
    {
        "title": "东湖看花呈宋原父",
        "author": "戴復古",
        "content": "团团堤路行无极，一株一步杨柳碧。\n佳人反覆看荷花，自恨鬓边簪不得。",
        "dynasty": "宋",
        "collection_info": null
    },
    {
        "title": "赣州上清道院呈姚雪蓬",
        "author": "戴復古",
        "content": "短墙不碍远山青，无事烧香读道经。\n时把一杯非好饮，客怀宜醉不宜醒。",
        "dynasty": "宋",
        "collection_info": null
    },
    {
        "title": "无题",
        "author": "戴復古",
        "content": "忆闻春燕语雕梁，又听秋鸿叫断肠。\n一缕沉烟飞不过，两楼相对立斜阳。",
        "dynasty": "宋",
        "collection_info": null
    },
    {
        "title": "到南昌呈宋愿父伯仲黄子鲁诸丈  其一",
        "author": "戴復古",
        "content": "一秋无便寄平安，新鴈声声报早寒。\n昨夜检衣开故箧，去年家信把来看。",
        "dynasty": "宋",
        "collection_info": null
    },
    {
        "title": "到南昌呈宋愿父伯仲黄子鲁诸丈  其二",
        "author": "戴復古",
        "content": "扁舟几度到南昌，东望家山道路长。\n醉裏不知身是客，故人多处亦吾乡。",
        "dynasty": "宋",
        "collection_info": null
    },
    {
        "title": "入闽道中",
        "author": "戴復古",
        "content": "山中寂寞去程赊，莫惜频频到酒家。\n行李萧然还不倍，担头颠倒插梅花。",
        "dynasty": "宋",
        "collection_info": null
    },
    {
        "title": "严仪卿约李友山高与权酌别",
        "author": "戴復古",
        "content": "江天惨澹日凄凉，木未经霜叶未黄。\n今日楼头一杯酒，明朝行客在谁乡。",
        "dynasty": "宋",
        "collection_info": null
    },
    {
        "title": "李敷文酌别席上口占",
        "author": "戴復古",
        "content": "客子明朝早问程，樽前今夜苦为情。\n使君亦恐伤离别，不使佳人唱渭城。",
        "dynasty": "宋",
        "collection_info": null
    },
    {
        "title": "李友山索诗卷汀州急递到昭武",
        "author": "戴復古",
        "content": "清时无事更年丰，两地风光诗咏中。\n可是山前无警报，旗铃千里递诗筒。",
        "dynasty": "宋",
        "collection_info": null
    },
    {
        "title": "题牛图",
        "author": "戴復古",
        "content": "牡丹花下连宵醉，今日闲看黑牡丹。\n得此躬耕东海曲，一贫无虑百忧宽。",
        "dynasty": "宋",
        "collection_info": null
    },
    {
        "title": "既别诸故旧独黄希声往曲江禀议未回不及语离  其一",
        "author": "戴復古",
        "content": "别尽诸君不见君，客愁多似海南云。\n一声何处离群鴈，那向江村静处闻。",
        "dynasty": "宋",
        "collection_info": null
    },
    {
        "title": "既别诸故旧独黄希声往曲江禀议未回不及语离  其二",
        "author": "戴復古",
        "content": "老年怀抱晚秋天，欲去思君重黯然。\n闻道归来有消息，江头错认几人船。",
        "dynasty": "宋",
        "collection_info": null
    },
    {
        "title": "林伯仁话别二绝  其一",
        "author": "戴復古",
        "content": "别酒三杯醉不知，梅花岭外故人稀。\n片心暗逐白云去，日日向君行处飞。",
        "dynasty": "宋",
        "collection_info": null
    },
    {
        "title": "林伯仁话别二绝  其二",
        "author": "戴復古",
        "content": "茉莉花边把酒巵，桄榔树下共谈诗。\n醉来一枕西窗下，酒醒方知有别离。",
        "dynasty": "宋",
        "collection_info": null
    },
    {
        "title": "题陈景明梅庐  其一",
        "author": "戴復古",
        "content": "手栽梅核待成林，慈母当年属望深。\n梅未成林人已往，空酸孝子一生心。",
        "dynasty": "宋",
        "collection_info": null
    },
    {
        "title": "题陈景明梅庐  其二",
        "author": "戴復古",
        "content": "思亲如海渺无涯，观物惊心感岁华。\n谁见诗人心苦处，年年挥泪看梅花。",
        "dynasty": "宋",
        "collection_info": null
    },
    {
        "title": "题蔡中卿青在堂二首  其一",
        "author": "戴復古",
        "content": "潇潇洒洒屋三间，日日开门见好山。\n但使青青长在眼，一毫尘俗莫相干。",
        "dynasty": "宋",
        "collection_info": null
    },
    {
        "title": "题蔡中卿青在堂二首  其二",
        "author": "戴復古",
        "content": "几人富贵不能闲，夜运牙筹日跨鞍。\n役役一生忙裏过，不知屋上有青山。",
        "dynasty": "宋",
        "collection_info": null
    },
    {
        "title": "刘子及赠瑞桂",
        "author": "戴復古",
        "content": "秋光点点明人眼，不比寻常岩桂花。\n天与刘郎作嘉瑞，枝枝金粟间丹砂。",
        "dynasty": "宋",
        "collection_info": null
    },
    {
        "title": "寄玉溪林逢吉六首  其一",
        "author": "戴復古",
        "content": "经年不见玉溪翁，百里江山万里同。\n无计相从话心曲，时挥一纸寄西风。",
        "dynasty": "宋",
        "collection_info": null
    },
    {
        "title": "寄玉溪林逢吉六首  其二",
        "author": "戴復古",
        "content": "问君那向城中住，頼有清风濯市尘。\n门外数根杨柳树，细看别作一家春。",
        "dynasty": "宋",
        "collection_info": null
    },
    {
        "title": "寄玉溪林逢吉六首  其三",
        "author": "戴復古",
        "content": "心腹相知会面稀，一春未有盍簪期。\n西窗风雨愁眠夜，梦到君家赋小诗。",
        "dynasty": "宋",
        "collection_info": null
    },
    {
        "title": "寄玉溪林逢吉六首  其四",
        "author": "戴復古",
        "content": "陋巷深深屋数椽，以文为业砚为田。\n一觞一饭常留客，知是君家内子贤。",
        "dynasty": "宋",
        "collection_info": null
    },
    {
        "title": "寄玉溪林逢吉六首  其五",
        "author": "戴復古",
        "content": "老夫时作白头吟，爨下焦桐孰赏音。\n敢望荆溪作诗跋，自惭弊帚享千金。",
        "dynasty": "宋",
        "collection_info": null
    },
    {
        "title": "寄玉溪林逢吉六首  其六",
        "author": "戴復古",
        "content": "王建不能怜贾岛，吟边怀抱向谁开。\n扶病欲迎新太守，不知千骑几时来。",
        "dynasty": "宋",
        "collection_info": null
    },
    {
        "title": "重阳",
        "author": "戴復古",
        "content": "茱萸半紫菊花黄，时节催人日夜忙。\n便使老夫年满百，无过二十二重阳。",
        "dynasty": "宋",
        "collection_info": null
    },
    {
        "title": "题梅岭云封四绝  其一",
        "author": "戴復古",
        "content": "东海边来南海边，长亭三百路三千。\n飘零到此成何事，结得梅花一笑缘。",
        "dynasty": "宋",
        "collection_info": null
    },
    {
        "title": "题梅岭云封四绝  其二",
        "author": "戴復古",
        "content": "淮南得道岭南行，岭上回头作么生。\n传得祖师心印了，钵盂何必与人争。",
        "dynasty": "宋",
        "collection_info": null
    },
    {
        "title": "题梅岭云封四绝  其三",
        "author": "戴復古",
        "content": "凿破青山两壁开，石头路上踏成埃。\n梅花自与白云笑，几见夷齐出岭来。",
        "dynasty": "宋",
        "collection_info": null
    },
    {
        "title": "题梅岭云封四绝  其四",
        "author": "戴復古",
        "content": "南迁过岭面无惭，前有东坡后澹庵。\n儿辈欲知当日事，青山解语水能谈。",
        "dynasty": "宋",
        "collection_info": null
    },
    {
        "title": "戏题诗藁",
        "author": "戴復古",
        "content": "冷澹篇章遇赏难，杜陵清瘦孟郊寒。\n黄金作纸珠排字，未必时人不喜看。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其一",
        "author": "戴復古",
        "content": "文章随世作低昂，变尽风骚到晚唐。\n举世吟哦推李杜，时人不识有陈黄。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其二",
        "author": "戴復古",
        "content": "古今胸次浩江河，才比诸公十倍过。\n时把文章供戏谑，不知此体误人多。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其三",
        "author": "戴復古",
        "content": "曾向吟边问古人，诗家气象贵雄浑。\n雕锼太过伤于巧，朴拙惟宜怕近村。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其四",
        "author": "戴復古",
        "content": "意匠如神变化生，笔端有力任从横。\n须教自我胸中出，切忌随人脚后行。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其五",
        "author": "戴復古",
        "content": "陶写性情为我事，留连光景等儿嬉。\n锦囊言语虽奇绝，不是人间有用诗。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其六",
        "author": "戴復古",
        "content": "飘零忧国杜陵老，感寓伤时陈子昂。\n近日不闻秋鹤唳，乱蝉无数噪斜阳。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其七",
        "author": "戴復古",
        "content": "欲参诗律似参禅，妙趣不由文字传。\n箇裏稍关心有悞，发为言句自超然。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其八",
        "author": "戴復古",
        "content": "诗本无形在窈冥，网罗天地运吟情。\n有时忽得惊人句，费尽心机做不成。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其九",
        "author": "戴復古",
        "content": "作诗不与作文比，以韵成章怕韵虚。\n押得韵来如砥柱，动移不得见工夫。",
        "dynasty": "宋",
        "collection_info": null
    },
    {
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其一○",
        "author": "戴復古",
        "content": "草就篇章只等闲，作诗容易改诗难。\n玉经雕琢方成器，句要丰腴字要安。",
        "dynasty": "宋",
        "collection_info": null
    },
    {
        "title": "思家",
        "author": "戴復古",
        "content": "湖海三年客，妻孥四壁居。\n饥寒应不免，疾病又何如。\n日夜思归切，平生作计疎。\n愁来仍酒醒，不忍读家书。",
        "dynasty": "宋",
        "collection_info": null
    },
    {
        "title": "楼上观山",
        "author": "戴復古",
        "content": "九陌黄尘没马头，人来人去几时休。\n谁家有酒身无事，长对青山不下楼。",
        "dynasty": "宋",
        "collection_info": null
    },
    {
        "title": "林下得月以木阴蔽遮为恨",
        "author": "戴復古",
        "content": "夏日思栽千树林，月明恨不扫寒阴。\n眼前物物皆如此，世事何能两遂心。",
        "dynasty": "宋",
        "collection_info": null
    },
    {
        "title": "越上青店候别杨休文",
        "author": "戴復古",
        "content": "千载江湖共此心，老来相见怕分襟。\n手搔白髮望君至，车马不来溪水深。",
        "dynasty": "宋",
        "collection_info": null
    },
    {
        "title": "溪上",
        "author": "戴復古",
        "content": "小楼萧洒面晴川，袅袅西风扫暮烟。\n碧水明霞两相照，秋光全在夕阳天。",
        "dynasty": "宋",
        "collection_info": null
    },
    {
        "title": "宝觉僧房",
        "author": "戴復古",
        "content": "溪近泉声在枕边，月移梅影到窗前。\n水沈烟冷灯花落，半夜酒醒人不眠。",
        "dynasty": "宋",
        "collection_info": null
    },
    {
        "title": "豫章东湖",
        "author": "戴復古",
        "content": "亭亭绿荷叶，密密罩清波。\n为见湖光少，却嫌荷叶多。",
        "dynasty": "宋",
        "collection_info": null
    },
    {
        "title": "山村",
        "author": "戴復古",
        "content": "野水开冰出，山云带雨行。\n白鸥乘晓泛，黄犊试春耕。\n地僻民风古，年丰米价平。\n村居自萧洒，况有读书声。",
        "dynasty": "宋",
        "collection_info": null
    },
    {
        "title": "白鹤观",
        "author": "戴復古",
        "content": "荒径行如错，蟠松看转奇。\n鸟声人静处，山色雨晴时。\n赊得溪翁酒，閒寻道士棋。\n箇中有佳趣，莫怪下山迟。",
        "dynasty": "宋",
        "collection_info": null
    },
    {
        "title": "岳市胜业寺禹柏",
        "author": "戴復古",
        "content": "三千年老柏，怪怪復奇奇。\n剖彼一枯腹，离为九折枝。\n蟠根半生死，阅世几兴衰。\n神禹所栽植，山灵常护持。",
        "dynasty": "宋",
        "collection_info": null
    },
    {
        "title": "南剑溪上",
        "author": "戴復古",
        "content": "长舟不用柂，沙上木为篙。\n溪路湾环转，滩声日夜号。\n居人不觉险，行客始知劳。\n四望无平地，山田级级高。",
        "dynasty": "宋",
        "collection_info": null
    },
    {
        "title": "别严沧浪",
        "author": "戴復古",
        "content": "三生汉严助，笔阵抵千兵。\n雅志从南隠，吟诗到北征。\n结交疑泛爱，惜别见真情。\n来岁春花发，相期在上京。",
        "dynasty": "宋",
        "collection_info": null
    },
    {
        "title": "闻机上妇说蚕事之辛勤织未成缣往往取偿债家",
        "author": "戴復古",
        "content": "荷君问讯蚕家事，此是妇人辛苦媒。\n典尽衣裳酬叶价，忙无心绪向妆台。\n缲声未断机声续，私债未偿官债催。\n织未成缣分翦尽，妾身争得一丝来。",
        "dynasty": "宋",
        "collection_info": null
    },
    {
        "title": "怀家三首  其一",
        "author": "戴復古",
        "content": "白髮出门来，三见梅花谢。\n客路有岁年，归心无昼夜。",
        "dynasty": "宋",
        "collection_info": null
    },
    {
        "title": "怀家三首  其二",
        "author": "戴復古",
        "content": "强言不思家，对人作意气。\n惟有布被头，见我思家泪。",
        "dynasty": "宋",
        "collection_info": null
    },
    {
        "title": "怀家三首  其三",
        "author": "戴復古",
        "content": "三年寄百书，几书到我屋。\n昨夜梦中归，及见老妻哭。",
        "dynasty": "宋",
        "collection_info": null
    },
    {
        "title": "家中作",
        "author": "戴復古",
        "content": "四海飘零似落花，十年秋鬓带霜华。\n归无驷马空题柱，敝尽貂裘忙到家。\n触目半成愁境界，安心旋办老生涯。\n可怜持蟹持杯手，小圃携锄学种瓜。",
        "dynasty": "宋",
        "collection_info": null
    },
    {
        "title": "山村",
        "author": "戴復古",
        "content": "野老幽居处，成吾一首诗。\n桑枝碍行路，瓜蔓网疎篱。\n牧去牛将犊，人来犬护儿。\n生涯虽朴略，气象自熙熙。",
        "dynasty": "宋",
        "collection_info": null
    },
    {
        "title": "衡阳舟中",
        "author": "戴復古",
        "content": "萧萧风雨送行舟，小泊垂杨古渡头。\n不忍缓行江上路，落梅片片是诗愁。",
        "dynasty": "宋",
        "collection_info": null
    },
    {
        "title": "村景",
        "author": "戴復古",
        "content": "箫鼓迎神赛社筵，藤枝摇曳打秋韆。\n坐中翁妪鬓如雪，也把山花插满颠。",
        "dynasty": "宋",
        "collection_info": null
    },
    {
        "title": "溪上",
        "author": "戴復古",
        "content": "山腰有路穿修竹，水面无桥涉浅沙。\n夹岸人家尽农圃，秋风吹老木棉花。",
        "dynasty": "宋",
        "collection_info": null
    },
    {
        "title": "题尹惟晓芙蓉翠羽图",
        "author": "戴復古",
        "content": "何人妙笔起秋风，吹破枝头烂漫红。\n翠羽飞来又飞去，一心祇在蓼花丛。",
        "dynasty": "宋",
        "collection_info": null
    },
    {
        "title": "庐山马上",
        "author": "戴復古",
        "content": "青松路径白云关，有客来寻半日閒。\n十载灞桥馿子上，争如骑马看庐山。",
        "dynasty": "宋",
        "collection_info": null
    },
    {
        "title": "海棠",
        "author": "戴復古",
        "content": "十月园林不雨霜，朝曦赫赫似秋阳。\n夜来听得游人语，不见梅花见海棠。",
        "dynasty": "宋",
        "collection_info": null
    },
    {
        "title": "新岁",
        "author": "戴復古",
        "content": "新年试笔欲题诗，老去才衰得句迟。\n春事未容桃李觉，梅花开到北边枝。",
        "dynasty": "宋",
        "collection_info": null
    },
    {
        "title": "雪后暖",
        "author": "戴復古",
        "content": "先腊梅花谢，不冰溪水流。\n早尝春菜餠，暖卸木终裘。\n去岁三冬雪，今年百谷秋。\n此冬无此瑞，又为老农忧。",
        "dynasty": "宋",
        "collection_info": null
    },
    {
        "title": "画山",
        "author": "戴復古",
        "content": "几簇云烟几段山，画成烟雨渺茫间。\n扁舟三两溪桥上，一路更无人往还。",
        "dynasty": "宋",
        "collection_info": null
    },
    {
        "title": "洞霄宫",
        "author": "戴復古",
        "content": "天柱峰头一振衣，云开岩路雨晴时。\n登临欲访神仙事，纪述都无汉晋碑。\n拍手数声龙井跃，篝灯一览洞天奇。\n林间安得栖身处，欲炼金丹饵玉芝。",
        "dynasty": "宋",
        "collection_info": null
    },
    {
        "title": "山村",
        "author": "戴復古",
        "content": "雨过山村六月凉，田田流水稻花香。\n松边一石平如榻，坐听风蝉送夕阳。",
        "dynasty": "宋",
        "collection_info": null
    },
    {
        "title": "泉广载铜钱入外国",
        "author": "戴復古",
        "content": "人望南风贾舶归，利通中国海南夷。\n珠珍犀象来无限，但恐青钱有尽时。",
        "dynasty": "宋",
        "collection_info": null
    },
    {
        "title": "罗汉寺",
        "author": "戴復古",
        "content": "半空紫翠隔微茫，隠隠钟声落下方。\n名胜直同天地老，青山不管古今忙。\n散分瀑布烟霞润，点检苍松岁月长。\n绝顶好云如恋客，尽教怡阅到斜阳。",
        "dynasty": "宋",
        "collection_info": null
    },
    {
        "title": "留守参政大资范公余同年进士往岁帅桂林题刻最多四方传之暇日尝与同寮遍观因即公所名壶天观题数语",
        "author": "戴復古",
        "content": "宣政喜边功，隆兑筑州县。\n程公自名岩，刻石记所建。\n得既不偿费，中兴弃不缮。\n诞谩磨崖辞，当日妄夸衒。\n英英石湖仙，改作壶天观。\n壁间三大字，庄重如峩弁。\n诗文鸾鹤音，笔势龙蛇变。\n登高瞰洞户，灕水澄如练。\n胜概耸灵台，遐观起三叹。\n玲珑二十四，妙墨镌题徧。\n我来为拂尘，端若侍颜面。\n邦人颂遗爱，寿骨癯且健。\n今坐玉麟堂，安得使之见。",
        "dynasty": "宋",
        "collection_info": null
    },
    {
        "title": "句  其一",
        "author": "戴復古",
        "content": "槎牙老树得春早，摘索好枝和雪攀。",
        "dynasty": "宋",
        "collection_info": null
    },
    {
        "title": "句  其二",
        "author": "戴復古",
        "content": "每遇花时人竞取，祇愁斫尽春风枝。",
        "dynasty": "宋",
        "collection_info": null
    },
    {
        "title": "句  其三",
        "author": "戴復古",
        "content": "就中一种芙蓉别，只恐鹅黄学道粧。",
        "dynasty": "宋",
        "collection_info": null
    },
    {
        "title": "句  其四",
        "author": "戴復古",
        "content": "诗骨梅花瘦，归心江水流。",
        "dynasty": "宋",
        "collection_info": null
    },
    {
        "title": "句",
        "author": "戴復古前妻",
        "content": "机番白苎和愁织，门掩黄花带恨吟。",
        "dynasty": "宋",
        "collection_info": null
    },
    {
        "title": "别曹松山",
        "author": "赵汝绩",
        "content": "柳条能几长，袖手不忍折。\n东风恶作剧，客袂吹欲裂。\n男儿数寸管，平世三尺铁。\n何门无邹裾，有国驻孔辙。\n鹰鹯击飘风，不受锦鞲绁。\n骅骝踏飞电，宁顾黄金埒。\n中年易悲伤，浩叹弥激烈。\n常恐儿曹觉，况与我辈别。\n侏儒囊粟饱，壮士唾壶阙。\n子行亦何以，问口尚存舌。\n但惜新相知，未是古决绝。\n长安万花春，芦鞭袅晴雪。\n一第宜慁子，相期抱贞节。",
        "dynasty": "宋",
        "collection_info": null
    },
    {
        "title": "无罪言",
        "author": "赵汝绩",
        "content": "哀哀民何辜，遭此凶歉厄。\n初闻数米炊，次復併日食。\n草根掘欲尽，木皮屑不给。\n疲老就枯僵，少壮作捐瘠。\n千百存什一，乌喙仍菜色。\n朝忧夕恐惧，不得见新麦。\n城市逐末徒，奔走困贵籴。\n剥床遂及肤，近半死于疫。\n吾皇素仁惠，一念轸饥溺。\n发粟通有无，宽逋已征索。\n郡县乏宣化，鞭扑庭下赤。\n贪官猴而冠，健吏虎而翼。\n天灾偶参会，人意莫致诘。\n淮楚困烽尘，荆蜀毙锋镝。\n湘潭烦调戍，洪赣事供亿。\n昔闻惟内地，可以称乐国。\n岂料一年饥，狼狈如此极。\n公卿饱舆台，王侯罗第宅。\n私财足苞苴，公帑罄符籍。\n匪难活民命，何以寿国脉。\n子牟心徒劳，之武壮自惜。\n安得扣九关，玉阶面咫尺。\n天地本至仁，君臣愿一德。\n贤人斯在位，能者各效职。\n太守务循良，监司去姑息。\n智则谋朝野，勇则卫疆埸。\n自然风雨时，自然稼穑植。\n自然至龢生，自然元气实。\n何忧乎驩兜，何畏乎强敌。\n勿罪狂斐言，斯言定金石。",
        "dynasty": "宋",
        "collection_info": null
    },
    {
        "title": "环碧园饯信守赵兰皋分韵得燕字",
        "author": "赵汝绩",
        "content": "开窗俯平湖，折柳举离宴。\n五马迟未发，暗雨杂飞霰。\n江东古名州，广信今近甸。\n兵骄费纪律，民瘠易咨怨。\n硗田岁少登，孔道楮常贱。\n正须儒者事，毋媿循吏传。\n休辞一杯酒，往副千里愿。\n有语不敢留，低间媿樯燕。",
        "dynasty": "宋",
        "collection_info": null
    },
    {
        "title": "墨歌",
        "author": "赵汝绩",
        "content": "空山老桐劲如铁，英枝翦翦夜撑月。\n霜风着子涵玉膏，烈手崇朝剖融结。\n别令刳木环清泉，翠缸纸羃笼轻烟。\n霏霏玄雾扫难聚，断犀烹炼凝蛟涎。\n和成万杵捣圭璧，良工欲售常自惜。\n绝怜剡水多夭藤，又虑端溪欠奇石。\n久知此艺人罕精，作者未必识者明。\n九华山下祝公子，颇以胶法成其名。\n相逢但问诗有几，以诗换墨两自喜。\n酴醾园馆已谢春，杨柳池塘正藏水。\n熏风拂拂吹砚波，呼儿教作病手磨。\n须臾满砚片云黑，无诗可写如君何。",
        "dynasty": "宋",
        "collection_info": null
    },
    {
        "title": "陈老画牛",
        "author": "赵汝绩",
        "content": "老融弃髮逃于禅，胸藏丘壑身林泉。\n时拈寸草幻墨汁，惨淡咫尺生风烟。\n尤工画牛古绝比，不特形似真神全。\n平生知己一攻媿，惜墨如命诗犹传。\n至今鄞人怀片纸，如护圭璧珠玑然。\n陈生少壮曾入室，妙处已觉墙及肩。\n岸痕树影彷佛地，云阴雨气冥蒙天。\n寒禽立背渡浅水，野葑没足行淤田。\n砺角思斗力居尾，倚木揩痒势拥前。\n或沿草径逐羣去，或傍茅檐抱犊眠。\n如何尽得此态度，前身想住桃林边。\n世人贵耳不贵目，呜呼此画空尔妍。\n我方求之不论钱，卷收更阅三十年。\n欲寻此老不可得，摩挲陈迹方争怜。",
        "dynasty": "宋",
        "collection_info": null
    },
    {
        "title": "题黄存之春庄雨急图",
        "author": "赵汝绩",
        "content": "山浓树密春欲浮，农夫有事营西畴。\n鹁鸪声歇风雨急，田塍滑澾如翻油。\n牢披蓑衣紧繫笠，浑身水流两股栗。\n拣时浸种开稻包，心急鞭牛牛步急。\n前年春寒再移秧，去年夏旱赤地荒。\n东隣西保几人在，渠今尚得本身强。\n低头无言心似苦，定愿五风十日雨。\n禾头粒粒饱秋露，糠籺充肠米田主。\n我家镜湖烟水湄，身虽不耕眼见之。\n何人得此畎亩趣，短纸写出无声诗。\n坐令展卷三太息，力穑莫供浮末食。\n君看此辈终岁勤，返向沟中作捐瘠。",
        "dynasty": "宋",
        "collection_info": null
    },
    {
        "title": "忆昔一首",
        "author": "赵汝绩",
        "content": "忆昔三十气拂云，钺神纛鬼泣禡文。\n欲提河洛数千里，重收图版归明君。\n只今万事付孤愤，坐看江西竹生粉。\n苎丝成疋剪钓衣，一棹贺湖烟水远。",
        "dynasty": "宋",
        "collection_info": null
    },
    {
        "title": "离越",
        "author": "赵汝绩",
        "content": "东关寒水深，游子别家心。\n棹急波鸣枕，篷疎月在衾。\n半生多道路，何日定山林。\n隔岸闻渔唱，离骚不敢吟。",
        "dynasty": "宋",
        "collection_info": null
    },
    {
        "title": "游石窗",
        "author": "赵汝绩",
        "content": "玉妃笺天收雪权，东皇领春行人寰。\n恍如身在五云表，游到海上神仙山。\n翠凤婀娜竹夹道，苍龙偃蹇松当关。\n寿籐络崖半青白，文藓绣径全斓斑。\n亭台隠映树石罅，楼观突兀烟霄间。\n遥峰前后献奇峭，流水左右供潺湲。\n珍禽倏来不可致，瑶草已种何容删。\n目光贪翫忽炫焜，足力亦倦难跻攀。\n日斜路转归意迫，忽见洞府临银湾。\n洞中仙官笑呼客，光风霁月冰雪颜。\n云是四明石窗主，新自五老峰头还。\n猿留鹤恋不觉久，碧落有诏行催班。\n却愁曳履践台斗，三十六峰花木閒。",
        "dynasty": "宋",
        "collection_info": null
    },
    {
        "title": "峡江龙祠",
        "author": "赵汝绩",
        "content": "坐占山回抱，平看水怒流。\n丹青今古像，香火往来舟。\n石插青莎岸，云横夕照楼。\n扬灵相恐动，巫觋有深谋。",
        "dynasty": "宋",
        "collection_info": null
    },
    {
        "title": "桧房",
        "author": "赵汝绩",
        "content": "老桧倚虚房，能生九夏凉。\n读书参句读，临字识偏傍。\n婢织蒲为履，童烧朮当香。\n兴来吟不就，频与月商量。",
        "dynasty": "宋",
        "collection_info": null
    },
    {
        "title": "溪翁惠秋兰",
        "author": "赵汝绩",
        "content": "不梦灵均久，西风为返魂。\n顿忘千载远，但喜一香存。\n劲叶牵湘色，疎花洗露痕。\n勿嫌盆盎小，能贮雪霜根。",
        "dynasty": "宋",
        "collection_info": null
    },
    {
        "title": "渔父",
        "author": "赵汝绩",
        "content": "换米活妻子，余钱付酒家。\n身前舟似叶，世上事如麻。\n独鼈过深浦，伴鸥眠浅沙。\n旁人问醒醉，鼓枻入芦花。",
        "dynasty": "宋",
        "collection_info": null
    },
    {
        "title": "出郊",
        "author": "赵汝绩",
        "content": "难得晴如许，春游第一番。\n鸟啼花底树，云裹面前山。\n马跃平沙地，帆投落日村。\n戏呼渔子问，吾与汝谁闲。",
        "dynasty": "宋",
        "collection_info": null
    },
    {
        "title": "和牡丹韵",
        "author": "赵汝绩",
        "content": "园工巧栽接，树树品新奇。\n富觉春无厌，贫疑地有私。\n色须绡幄护，名记玉牌垂。\n若说能倾日，墙根有晚葵。",
        "dynasty": "宋",
        "collection_info": null
    },
    {
        "title": "道中登岭",
        "author": "赵汝绩",
        "content": "惭愧轻舆寄仆肩，蛇蟠小径入层巅。\n升高但觉少平地，视下方知在半天。\n尺壠寸田皆石级，堵墙椽屋即人烟。\n客程到此更风雪，闻一禽声恐杜鹃。",
        "dynasty": "宋",
        "collection_info": null
    },
    {
        "title": "雁山章君以江山无尽图求诗",
        "author": "赵汝绩",
        "content": "写此何人云梦胸，色尘真幻等成空。\n看君一轴画图上，在我半生行记中。\n剡水回舟乘夜雪，楚江燃烛听秋风。\n转蓬踪迹徒劳耳，心媿鴈山头白翁。",
        "dynasty": "宋",
        "collection_info": null
    },
    {
        "title": "送蔡廉父赴赣辟  其一",
        "author": "赵汝绩",
        "content": "同游两见菊花时，忍对西风话别离。\n官远人应观所主，心平事必得其宜。\n急流进进常思退，公事惺惺要带痴。\n执手羞为儿女语，此言或可当箴规。",
        "dynasty": "宋",
        "collection_info": null
    },
    {
        "title": "送蔡廉父赴赣辟  其二",
        "author": "赵汝绩",
        "content": "西山影淡水无声，知道扁舟破晓行。\n我欲梦魂随去棹，君应望眼断高城。\n红莲绿水官中事，白酒黄花客裏程。\n从此鬰孤台上月，十分知为故人明。",
        "dynasty": "宋",
        "collection_info": null
    },
    {
        "title": "南坡",
        "author": "赵汝绩",
        "content": "小园路口安柴户，日日山翁手自开。\n禽有色声皆可玩，花无香实不须栽。\n柳根着石宜安钓，岩罅通泉可泛杯。\n更向南坡临水处，参差纯种百株梅。",
        "dynasty": "宋",
        "collection_info": null
    },
    {
        "title": "将归",
        "author": "赵汝绩",
        "content": "拄笏西山一笑中，挂帆犹及楝花风。\n此身可是屠羊说，余事宁非失马翁。\n不问鬓毛成早白，免将痴面发羞红。\n故人新寄虔州布，归制吟袍管钓篷。",
        "dynasty": "宋",
        "collection_info": null
    },
    {
        "title": "送荷渚归越",
        "author": "赵汝绩",
        "content": "湘湖莼线正宜羹，一舸涛江泛晓晴。\n屋破不妨从客借，田荒自欲课奴耕。\n不随不激真吾事，乍佞乍贤皆世情。\n从此一麾江海去，西风断鴈冷无声。",
        "dynasty": "宋",
        "collection_info": null
    },
    {
        "title": "送荷渚兄自永嘉归越  其一",
        "author": "赵汝绩",
        "content": "荷渚盟鸥冷不飞，此番可与报归期。\n结庐虽小尚堪隠，负郭纵荒何虑饥。\n吟得四灵无避处，铸成一错在来时。\n吾家浸碧幸无恙，草梦何须必谢池。",
        "dynasty": "宋",
        "collection_info": null
    },
    {
        "title": "送荷渚兄自永嘉归越  其二",
        "author": "赵汝绩",
        "content": "客鬓萧疎渐秃翁，归来恍与鹤仙同。\n山川米老画图上，风月放翁诗句中。\n隣圃有蔬羹釜满，私田无秫酒樽空。\n欲寻上竈云门路，湖水不多船未通。",
        "dynasty": "宋",
        "collection_info": null
    },
    {
        "title": "林壑閒步二绝  其一",
        "author": "赵汝绩",
        "content": "懒不看书不赋诗，树阴浓处坐移时。\n世间此等清闲福，问着渔樵却不知。",
        "dynasty": "宋",
        "collection_info": null
    },
    {
        "title": "林壑閒步二绝  其二",
        "author": "赵汝绩",
        "content": "参差台榭碧云中，柳北松南一径通。\n带得碁枰无敌手，与僧不语立熏风。",
        "dynasty": "宋",
        "collection_info": null
    },
    {
        "title": "渔父",
        "author": "赵汝绩",
        "content": "鱼满笭箵酒满壶，渚鸥汀鹤伴清孤。\n此身漂泊虽无定，能与人间作画图。",
        "dynasty": "宋",
        "collection_info": null
    },
    {
        "title": "迎庆避暑",
        "author": "赵汝绩",
        "content": "古寺无风地亦凉，人家难得此修廊。\n老僧贪说葛藤话，不觉山童上晚香。",
        "dynasty": "宋",
        "collection_info": null
    },
    {
        "title": "柬陈宗之",
        "author": "赵汝绩",
        "content": "略约东风客袖寒，卖花声裏立阑干。\n有钱不肯沽春酒，旋买唐诗对雨看。",
        "dynasty": "宋",
        "collection_info": null
    },
    {
        "title": "姚江道中",
        "author": "赵汝绩",
        "content": "漉酒蒸糕馈岁时，纷纷儿女换新衣。\n隣翁七十看鹅鸭，日暮破船撑未归。",
        "dynasty": "宋",
        "collection_info": null
    },
    {
        "title": "谢高左藏惠墨竹",
        "author": "赵汝绩",
        "content": "幅笺幻墨起秋风，便与兰亭景致同。\n料得挥毫盘礴际，渭川千亩在胸中。",
        "dynasty": "宋",
        "collection_info": null
    },
    {
        "title": "韩仲龢墨竹",
        "author": "赵汝绩",
        "content": "墨晕生冰砚影寒，素毫幻出碧琅玕。\n寻常夜月窗前见，此度秋风纸上看。",
        "dynasty": "宋",
        "collection_info": null
    },
    {
        "title": "送竹轩归越",
        "author": "赵汝绩",
        "content": "东风隔岸繫归航，怕送君行重忆乡。\n为探山台墙下柳，新来添得几丝黄。",
        "dynasty": "宋",
        "collection_info": null
    },
    {
        "title": "菊花",
        "author": "赵汝绩",
        "content": "汛扫官厅顿菊栽，老兵怕碍客车来。\n费人早晚勤浇灌，何似篱边自在开。",
        "dynasty": "宋",
        "collection_info": null
    },
    {
        "title": "鸡冠花",
        "author": "赵汝绩",
        "content": "木鸡不与众鸡同，曾逐旌阳上碧空。\n学得仙家餐玉法，至今木血不能红。",
        "dynasty": "宋",
        "collection_info": null
    },
    {
        "title": "瓜",
        "author": "赵汝绩",
        "content": "冰泉浸绿玉，霜刃破黄金。\n凉冷消晚暑，清甘洗渴心。",
        "dynasty": "宋",
        "collection_info": null
    },
    {
        "title": "贫居",
        "author": "赵汝绩",
        "content": "适爱贫居好，全怜鸥鹭乡。\n布衾魂梦稳，蔬食齿牙香。\n俗事吟边少，时光静裏长。\n向南多隙地，无力创书台。",
        "dynasty": "宋",
        "collection_info": null
    },
    {
        "title": "剡中戴亭",
        "author": "赵汝绩",
        "content": "抱得琴归只自听，何心商略少微星。\n雪中不管人回棹，正使敲门未必应。",
        "dynasty": "宋",
        "collection_info": null
    },
    {
        "title": "句  其一",
        "author": "赵汝绩",
        "content": "纔有数花香便远，更无一叶影方奇。",
        "dynasty": "宋",
        "collection_info": null
    },
    {
        "title": "句  其二",
        "author": "赵汝绩",
        "content": "秋来难得花成染，閒引牵牛上短篱。",
        "dynasty": "宋",
        "collection_info": null
    },
    {
        "title": "寄赵紫芝",
        "author": "张弋",
        "content": "独游非一事，书札故应迟。\n江上逢春月，湖边忆醉时。\n有云为我伴，终日诵君诗。\n百鸟鸣花树，声声在远思。",
        "dynasty": "宋",
        "collection_info": null
    },
    {
        "title": "得山中友人书",
        "author": "张弋",
        "content": "近得山中信，山中颇寂寥。\n酒方收秫酿，薪旋割茅烧。\n破屋秋多雨，平湖暗有潮。\n不曾逢客至，默坐过清宵。",
        "dynasty": "宋",
        "collection_info": null
    },
    {
        "title": "春晚",
        "author": "张弋",
        "content": "万事吾今飞絮轻，此身如燕又巢成。\n暗思庾信家边竹，绿箨新添有几茎。",
        "dynasty": "宋",
        "collection_info": null
    },
    {
        "title": "夏日从陈宗之借书偶成",
        "author": "张弋",
        "content": "自从春去后，少省出柴扉。\n树暗鸦巢隠，檐空燕迹稀。\n忆山怜有梦，当暑咏无衣。\n案上书堆满，多应借得归。",
        "dynasty": "宋",
        "collection_info": null
    },
    {
        "title": "楚州",
        "author": "张弋",
        "content": "落帆停鼓鹳湖头，两度因循到楚州。\n柳下人家曾识面，笑求新句写粧楼。",
        "dynasty": "宋",
        "collection_info": null
    },
    {
        "title": "江楼饮客",
        "author": "张弋",
        "content": "邻家贳酒尊，斟酌共王孙。\n老菜羹迟熟，冻油灯屡昏。\n夜寒人罢市，坐久仆敲门。\n隔岸歌明月，月明江水浑。",
        "dynasty": "宋",
        "collection_info": null
    },
    {
        "title": "游蒋山",
        "author": "张弋",
        "content": "綀布作方袍，因闲偶出遨。\n秋风城郭凈，寒色树林高。\n鹿守禅关老，僧修佛殿劳。\n再来思久住，人世事如毛。",
        "dynasty": "宋",
        "collection_info": null
    },
    {
        "title": "送蔡监丞赴高邮",
        "author": "张弋",
        "content": "城古似盘盂，荣分刺史符。\n夏新看藕叶，夜久见蠙珠。\n吏过朱方接，山从邵伯无。\n文游遗迹在，民俗易相孚。",
        "dynasty": "宋",
        "collection_info": null
    },
    {
        "title": "送杜晦之兄弟归闽",
        "author": "张弋",
        "content": "秋来犹苦热，归去莫贪程。\n官写新衔位，诗传旧姓名。\n几家村酒贱，一路涧泉清。\n想到乡闾日，争看两弟兄。",
        "dynasty": "宋",
        "collection_info": null
    },
    {
        "title": "简周宗圣",
        "author": "张弋",
        "content": "旷野有芳芷，近江无早鶑。\n春诗定多少，旬日又清明。\n树暗怜杨柳，花开认橘橙。\n相寻每乖阻，梦裏亦愁生。",
        "dynasty": "宋",
        "collection_info": null
    },
    {
        "title": "莫春",
        "author": "张弋",
        "content": "日日雨霏霏，闭门无所知。\n谩寻花发处，已过絮飞时。\n替纸蚕生遍，修巢燕立危。\n但催人老去，羞作送春诗。",
        "dynasty": "宋",
        "collection_info": null
    },
    {
        "title": "游长干留寄聪公",
        "author": "张弋",
        "content": "僧去寻芳草，客来看落花。\n就斋槃乞菜，借水鼎煎茶。\n日炙春无色，风吹天有沙。\n欲回成再住，此意问林鸦。",
        "dynasty": "宋",
        "collection_info": null
    },
    {
        "title": "舟次湖口追忆任明府",
        "author": "张弋",
        "content": "重来又十年，山水故凄然。\n独鴈仍为旅，双鳬已作仙。\n浊流分蜀派，青色聚淮烟。\n石上罾鱼者，犹言县令贤。",
        "dynasty": "宋",
        "collection_info": null
    },
    {
        "title": "慈母矶",
        "author": "张弋",
        "content": "莫嫌舟逆上，子细得看山。\n众草名难识，孤花影自闲。\n避人鹰翅响，经雨石文斑。\n夜久江风冷，神仙定往还。",
        "dynasty": "宋",
        "collection_info": null
    },
    {
        "title": "寄别颜伯奇",
        "author": "张弋",
        "content": "情深袂怕分，岂不欲辞君。\n转柁方乘晓，思山已隔云。\n菊当前路见，鴈在半江闻。\n把盏秋纔好，遥怜白鹭群。",
        "dynasty": "宋",
        "collection_info": null
    },
    {
        "title": "送宋谦父之清江因简希亮",
        "author": "张弋",
        "content": "吟诗夕阳裏，相送上潇滩。\n前路逢梅处，同谁倚棹看。\n岁穷风力紧，江阔鴈声寒。\n持此呈苏李，人生识面难。",
        "dynasty": "宋",
        "collection_info": null
    },
    {
        "title": "高邮送紫芝",
        "author": "张弋",
        "content": "重逢又重别，把盏更凄然。\n明日帆开岸，平湖水接天。\n好诗应自作，狂梦与谁圆。\n我欲来相趁，扬州且住船。",
        "dynasty": "宋",
        "collection_info": null
    },
    {
        "title": "逢王元任",
        "author": "张弋",
        "content": "寂寞淮南道，凭君独记余。\n始知元住此，久悔不通书。\n暮岳留同眺，寒房与借居。\n共怀京邑燕，已是二年余。",
        "dynasty": "宋",
        "collection_info": null
    },
    {
        "title": "李景文移居",
        "author": "张弋",
        "content": "能诗留幕府，借宅近南湖。\n吏去少公事，客来多钓徒。\n云为今夜雪，梅发去年株。\n我亦同州住，相过路不迂。",
        "dynasty": "宋",
        "collection_info": null
    },
    {
        "title": "元日",
        "author": "张弋",
        "content": "历以寅为正，风从艮位来。\n桃符当壁写，竹户趁钟开。\n宿雨滋初茁，长年老不材。\n满庭青柏叶，惆怅独持杯。",
        "dynasty": "宋",
        "collection_info": null
    },
    {
        "title": "送胡道士归康庐",
        "author": "张弋",
        "content": "避世怀孤往，为庵近五峦。\n出无人作伴，归有鹤相看。\n老石苔衣凈，深山瀑布寒。\n自言犹养母，应未得烧丹。",
        "dynasty": "宋",
        "collection_info": null
    },
    {
        "title": "豫章别紫芝",
        "author": "张弋",
        "content": "吟苦事俱废，拙深贫未除。\n年来如旅鴈，秋至即移居。\n古道行黄叶，空囊贮素书。\n一生江海恨，惟子最知余。",
        "dynasty": "宋",
        "collection_info": null
    },
    {
        "title": "子山寺",
        "author": "张弋",
        "content": "迢递前朝寺，经过遂一游。\n白云鸦树晓，黄叶凤台秋。\n僧举开山话，人消在世愁。\n殿廊经劫火，已费十年修。",
        "dynasty": "宋",
        "collection_info": null
    },
    {
        "title": "送郭道士之江州",
        "author": "张弋",
        "content": "尽看山南景，忽思山北游。\n屐过云亦动，琴罢月空流。\n世上无非热，林间一似秋。\n虽然乍相识，别去也能愁。",
        "dynasty": "宋",
        "collection_info": null
    },
    {
        "title": "彭蠡阻风寄城中故人",
        "author": "张弋",
        "content": "欲行行未得，累日滞孤舟。\n月照山皆近，风吹水倒流。\n地名人不识，秋景客相愁。\n忆你惟成梦，遥知独倚楼。",
        "dynasty": "宋",
        "collection_info": null
    },
    {
        "title": "留滞",
        "author": "张弋",
        "content": "萧条十日余，留滞别人居。\n借吏抄陈作，黏碑学草书。\n烟清数村晓，月落一潭虚。\n吾自疑秋色，那堪树木疏。",
        "dynasty": "宋",
        "collection_info": null
    },
    {
        "title": "送翁十赴举",
        "author": "张弋",
        "content": "今年科诏下，颇亦动山情。\n丹竈留云守，书装冒热行。\n卜知三命胜，业擅一经明。\n倘赴琼林宴，能诗旧有声。",
        "dynasty": "宋",
        "collection_info": null
    },
    {
        "title": "再送盛君之昇州",
        "author": "张弋",
        "content": "君与余皆懒，余如君更贫。\n今年再同夏，两鬓独非春。\n去棹孤山浪，征衫西府尘。\n似闻仍用武，为算立功人。",
        "dynasty": "宋",
        "collection_info": null
    },
    {
        "title": "再送丕父",
        "author": "张弋",
        "content": "弟行兄出送，有约共凭栏。\n草木雨初过，江湖路转难。\n同怀年各长，重别酒无欢。\n明日双钟下，苍崖应独看。",
        "dynasty": "宋",
        "collection_info": null
    },
    {
        "title": "移菊",
        "author": "张弋",
        "content": "秋风篱落远，晨起自移栽。\n稍觉微根损，须迟数日开。\n最清人爱重，乍见蝶疑猜。\n昔有陶元亮，因兹归去来。",
        "dynasty": "宋",
        "collection_info": null
    },
    {
        "title": "赠沈庄可",
        "author": "张弋",
        "content": "卷上芳名旧所知，见君还恨识君迟。\n数茎短髮沾霜白，一叶扁舟触浪危。\n问遍菊名因作谱，画将兰本要求诗。\n向南郡邑多经过，楚士能狂更有谁。",
        "dynasty": "宋",
        "collection_info": null
    },
    {
        "title": "寄苏希亮",
        "author": "张弋",
        "content": "因何也识闲名字，遂托交游索近诗。\n想像独吟应更苦，分明此意似相知。\n空林日短归鸦早，远水寒多鴈到迟。\n安得你来同度岁，传闻画笔最清奇。",
        "dynasty": "宋",
        "collection_info": null
    },
    {
        "title": "送徐和卿之上饶",
        "author": "张弋",
        "content": "江树杂丹青，江寒少得晴。\n亦知君去路，多是水为程。\n衔位犹书岳，游从半作卿。\n如逢二泉子，因说野人名。",
        "dynasty": "宋",
        "collection_info": null
    },
    {
        "title": "山行",
        "author": "张弋",
        "content": "偶作山行只杖藜，归逢寒日下山时。\n与僧并立看红树，忽有鹤来栖树枝。",
        "dynasty": "宋",
        "collection_info": null
    },
    {
        "title": "送人归南康",
        "author": "张弋",
        "content": "我来方与庐山别，你去庐山是故乡。\n前日住山浑不觉，如今山远却思量。",
        "dynasty": "宋",
        "collection_info": null
    },
    {
        "title": "舒州岁暮",
        "author": "张弋",
        "content": "穷冬日日爱天晴，古寺门开绝送迎。\n野鹤忽来桥上立，山僧独向水边行。\n过寒梅树白全少，入腊草牙青渐生。\n又是舒州一年了，怕看新历动乡情。",
        "dynasty": "宋",
        "collection_info": null
    },
    {
        "title": "广教寺",
        "author": "张弋",
        "content": "英雄居处终奇特，几度欲来今始能。\n骑省文高存古篆，桥公树朽长寒藤。\n清流併遶分三涧，翠竹相依住数僧。\n沙鸟讵知千载恨，日斜飞下立渔罾。",
        "dynasty": "宋",
        "collection_info": null
    },
    {
        "title": "游禅林寺",
        "author": "张弋",
        "content": "寺置萧梁曾识少，今朝藓磴始经过。\n天低落日江湖远，烟冷风清竹树多。\n虫引翠禽行坏屋，马惊白犬吠悬萝。\n一僧九十形容古，岩下逢予忽浩歌。",
        "dynasty": "宋",
        "collection_info": null
    },
    {
        "title": "汉东郡斋夕坐",
        "author": "张弋",
        "content": "庐山解夏洪山去，自到山边叶已飘。\n鸿鴈影多怜塞近，交朋书少觉身遥。\n屡游骑惯将军马，不饮还封道士瓢。\n心忆清吟更岑寂，玉京谁与话寒宵。",
        "dynasty": "宋",
        "collection_info": null
    },
    {
        "title": "游智门寺  其一",
        "author": "张弋",
        "content": "一间瓦屋荒山裏，山路萦迴夕照明。\n祇有比丘头雪白，旋收经卷入相迎。",
        "dynasty": "宋",
        "collection_info": null
    },
    {
        "title": "游智门寺  其二",
        "author": "张弋",
        "content": "传闻此地有龙飞，佛殿残砖刻凤螭。\n事去千年无问处，寂寥霜草卧苔碑。",
        "dynasty": "宋",
        "collection_info": null
    },
    {
        "title": "昼坐",
        "author": "张弋",
        "content": "出门无所往，独自坐胡床。\n雨濯残梅尽，风吹百草长。\n近边人喜战，偶病客传方。\n不奈春愁密，思君对酒觞。",
        "dynasty": "宋",
        "collection_info": null
    },
    {
        "title": "寄秋塘",
        "author": "张弋",
        "content": "五湖风雪分头去，千里淮山信脚行。\n涉世真成妄男子，谈诗长忆老先生。\n塘边瓜茹须频灌，郭外田畴粗可耕。\n莫倚瘦筇吟白髮，浪传诗句入都城。",
        "dynasty": "宋",
        "collection_info": null
    },
    {
        "title": "寄刘潜夫",
        "author": "张弋",
        "content": "八斗文章用有余，数车声誉满江湖。\n今年好献南郊赋，幕府文书有暇无。",
        "dynasty": "宋",
        "collection_info": null
    },
    {
        "title": "龙湾",
        "author": "张弋",
        "content": "画船椎鼓过龙湾，回首昇州只见山。\n前日方来今又去，闲人元自不曾闲。",
        "dynasty": "宋",
        "collection_info": null
    },
    {
        "title": "东门野兴",
        "author": "张弋",
        "content": "偶尔行垧野，何曾载酒觞。\n草长难望远，树密易寻凉。\n月子闻吴唱，渔翁爱楚狂。\n还听路人说，□□□□□。",
        "dynasty": "宋",
        "collection_info": null
    },
    {
        "title": "送赵秘着赴湖北仓",
        "author": "张弋",
        "content": "圣君私七泽，使事浼清高。\n俗古山川阔，路长车马劳。\n峒人耕绿野，隠者醉红桃。\n閒暇应登赏，词章继楚骚。",
        "dynasty": "宋",
        "collection_info": null
    },
    {
        "title": "送谢耕道谒赵史君",
        "author": "张弋",
        "content": "槠叶阴深杜宇啼，远游还欲过淮西。\n吕蒙城下河流浊，亚父祠边草色齐。\n太守旧来相爱重，故交老去惜分携。\n年年慈母手中綫，缝得征衫当一犁。",
        "dynasty": "宋",
        "collection_info": null
    },
    {
        "title": "题式之诗卷后",
        "author": "李贾",
        "content": "矫首天地间，凄其望终古。\n前辈久零落，斯文日榛莽。\n戴君天台秀，忽向南方来。\n老气横九州，胸次何崔嵬。\n藻□晚更奇，崩腾豁高趣。\n疑是赤城霞，飘飖堕章句。\n白首一孤剑，谁人荐子虚。\n有时杯酒间，高论倾淮湖。\n既有四海名，何惭万钟乐。\n君看荣与贱，千载俱冥漠。",
        "dynasty": "宋",
        "collection_info": null
    },
    {
        "title": "题式之诗卷后",
        "author": "林璧",
        "content": "少年曾读石屏诗，老去江湖幸见之。\n百倍寻常真足惜，十存八九实堪悲。\n蛙鸣蝉噪人争羡，天巧神功彼自知。\n我欲流传天下去，为求完本补亡谁。",
        "dynasty": "宋",
        "collection_info": null
    },
    {
        "title": "贺杜清献入相  其一",
        "author": "戴木",
        "content": "玉陛传呼宰相来，欢腾海内翕如雷。\n律身清介祁公操，佐主谋谟如晦才。\n梦弼已知符众望，生贤益信应三台。\n从容宰席调天纪，协气从头徧九垓。",
        "dynasty": "宋",
        "collection_info": null
    },
    {
        "title": "贺杜清献入相  其二",
        "author": "戴木",
        "content": "相公出处繫安危，当务何先谅熟思。\n守令近民须选择，憸壬蠹国亟芟夷。\n精蒐边面三军帅，早建皇储万世基。\n纳诲进贤尤素志，伫看经济大猷为。",
        "dynasty": "宋",
        "collection_info": null
    },
    {
        "title": "送赵侯之任",
        "author": "戴震伯",
        "content": "赵侯东南彦，远作西南征。\n骊驹向前路，高秋不留行。\n送以奉林鹤，仍吹子晋笙。\n渊渊洞庭湖，古月今犹明。\n流辉千万里，何但光连城。\n悬知有佳惠，终始心和平。",
        "dynasty": "宋",
        "collection_info": null
    },
    {
        "title": "送赵侯之任",
        "author": "戴雨耕",
        "content": "送君远作羊荆州，送君西上黄鹤楼。\n汉晋诸公旧游处，断矶黄叶风雨秋。\n只今麾纛□南斗，整暇坐列皆公侯。\n江湖浩荡青天流，清风千古吹棹讴。\n专城分符得召杜，见此文彩珊瑚鈎。\n请因谏议思岳阳，遂歌羽人仍丹丘。\n杜蘅吹香结衣佩，思与老子同遨游。",
        "dynasty": "宋",
        "collection_info": null
    },
    {
        "title": "送留云上人住翠屏澄照寺",
        "author": "戴成祖",
        "content": "云出于山復恋山，至今留住翠屏隠。\n片云既被山留住，云自留山我自还。",
        "dynasty": "宋",
        "collection_info": null
    },
    {
        "title": "题姚雪蓬骑牛像",
        "author": "赵时习",
        "content": "骑牛无笠又无簑，断陇横冈到处过。\n暖日暄风不常有，前村雨暗却如何。",
        "dynasty": "宋",
        "collection_info": null
    },
    {
        "title": "同舍弟游紫阳",
        "author": "陈芾",
        "content": "紫阳高不极，旧是许仙家。\n古观开山麓，悬崖吐杏花。\n云飞笼晚树，鹤唳落残霞。\n且共探玄理，从他日欲斜。",
        "dynasty": "宋",
        "collection_info": null
    },
    {
        "title": "紫阳观和家兄作",
        "author": "陈阜",
        "content": "相将到灵观，正值雨初晴。\n花近香逾妙，峰遥色更清。\n鹤盘云外影，磬和涧中声。\n再拜真人像，还丹愿指明。",
        "dynasty": "宋",
        "collection_info": null
    },
    {
        "title": "龙泉观",
        "author": "何行",
        "content": "蓬莱境界隔风烟，一带银河接九天。\n礼斗瑶台春草合，豢龙石钵玉沙圆。\n红云几片危楼上，古木千寻落照边。\n惆怅仙人何处去，空余月色满山川。",
        "dynasty": "宋",
        "collection_info": null
    },
    {
        "title": "登麻姑山",
        "author": "曾渐",
        "content": "蹑石扪萝得得来，人间尘累已忘怀。\n行穷险道忽平地，立看飞泉倾断崖。\n邃宇半依苍木裏，秀峰长是白云埋。\n方平羽驾今何在，欲会仙姑恨未谐。",
        "dynasty": "宋",
        "collection_info": null
    },
    {
        "title": "寒夜",
        "author": "杜耒",
        "content": "寒夜客来茶当酒，竹炉汤沸火初红。\n寻常一样窗前月，纔有梅花便不同。",
        "dynasty": "宋",
        "collection_info": null
    },
    {
        "title": "送吴太博赴莆中",
        "author": "杜耒",
        "content": "贵为五马只儒酸，都说先生大耐官。\n去国十年虽已久，爱君一念不曾寒。\n定知前辈如公少，好与今人作样看。\n归日不须囊薏苡，有书堪录荔堪干。",
        "dynasty": "宋",
        "collection_info": null
    },
    {
        "title": "苕溪  其一",
        "author": "杜耒",
        "content": "晚立苕溪溪上头，往来无数采菱舟。\n采菱归去明朝卖，安识人闻乐与愁。",
        "dynasty": "宋",
        "collection_info": null
    },
    {
        "title": "苕溪  其二",
        "author": "杜耒",
        "content": "风掠篷窗两鬓秋，生涯无岁不扁舟。\n吟诗本欲相消遣，及到吟成字字愁。",
        "dynasty": "宋",
        "collection_info": null
    },
    {
        "title": "送胡季昭窜象郡",
        "author": "杜耒",
        "content": "庐陵一小郡，百岁两胡公。\n论事虽小异，处心应略同。\n有书莫焚稿，无恨岂伤弓。\n病媿不远别，写诗霜月中。",
        "dynasty": "宋",
        "collection_info": null
    },
    {
        "title": "窗间",
        "author": "杜耒",
        "content": "秋香烂熳入屏帷，金粟楼台富贵时。\n晓起旋收花上露，窗间閒写夜来诗。",
        "dynasty": "宋",
        "collection_info": null
    },
    {
        "title": "同紫芝游西山",
        "author": "杜耒",
        "content": "几番江上凭栏久，今在西山山裏行。\n天遣得随三客后，春来无此一朝晴。\n方穿藤蔓寻源去，忽见烟霏趁步生。\n幽鸟向人作清咔，似应知我有诗成。",
        "dynasty": "宋",
        "collection_info": null
    },
    {
        "title": "同紫芝宿双岭",
        "author": "杜耒",
        "content": "本作翠岩游，反成双岭留。\n云深山易晚，雨过寺如秋。\n野水连青竹，残僧半白头。\n上方成共宿，剧语到元幽。",
        "dynasty": "宋",
        "collection_info": null
    },
    {
        "title": "凌歊台",
        "author": "杜耒",
        "content": "几年听客话凌歊，不似台边目力遥。\n千古江山犹昨日，六宫歌舞自前朝。\n苔碑有字多漫灭，野寺无僧转寂寥。\n碧聚双蛾愁不敛，阑干落照重魂消。",
        "dynasty": "宋",
        "collection_info": null
    },
    {
        "title": "朱令招作社献",
        "author": "杜耒",
        "content": "閒官得趁宰官行，农务村村早办耕。\n燕子知时还记旧，社公合雨却成晴。\n登坛饮福虽无称，割肉怀归似有情。\n宿露尽披山历历，卖花人起欲天明。",
        "dynasty": "宋",
        "collection_info": null
    },
    {
        "title": "题李少保家传",
        "author": "杜耒",
        "content": "将军忠愤世无双，忍见狂童作假王。\n全蜀不移唐日月，四州重着汉衣裳。\n节旄凛凛风霜在，兄弟班班史传香。\n若使中营星未殒，生擒颉利到龙荒。",
        "dynasty": "宋",
        "collection_info": null
    },
    {
        "title": "秋晚",
        "author": "杜耒",
        "content": "穫稻已空霜未落，秋风虽老鴈犹迟。\n丹林黄叶斜阳外，绝胜春山暮雨时。",
        "dynasty": "宋",
        "collection_info": null
    },
    {
        "title": "小山即事  其一",
        "author": "杜耒",
        "content": "一閒殊足乐，物物入吾诗。\n雨过苔逾碧，风来竹屡欹。\n日长思睡急，磨老出茶迟。\n近得边头信，今当六月师。",
        "dynasty": "宋",
        "collection_info": null
    },
    {
        "title": "小山即事  其二",
        "author": "杜耒",
        "content": "当时尝爱酒，此夕更登楼。\n月有十分好，人无一点愁。\n云山开宿雾，灯火近清秋。\n何事太孤绝，前身是楚囚。",
        "dynasty": "宋",
        "collection_info": null
    },
    {
        "title": "游禅寂寺访隠居",
        "author": "杜耒",
        "content": "官閒仍暇日，乘兴共寻芳。\n久雨山蹊润，新晴花气香。\n春偏藏古寺，水渐满閒塘。\n忽有隠居者，留人看海棠。",
        "dynasty": "宋",
        "collection_info": null
    },
    {
        "title": "赠陈宗之",
        "author": "杜耒",
        "content": "往年曾见赵天乐，数说君家书满床。\n成卷好诗人借看，盈壶名酒母先尝。\n对河却见桐阴合，隔壁应闻芸叶香。\n老不爱文空手出，从今烦为蓄仙方。",
        "dynasty": "宋",
        "collection_info": null
    },
    {
        "title": "重宿紫芝",
        "author": "杜耒",
        "content": "书窗隔湖水，寒气倍冯陵。\n集宿因重到，新诗得再承。\n月明山入坐，酒渴夜敲冰。\n为尔二三友，令人去未能。",
        "dynasty": "宋",
        "collection_info": null
    },
    {
        "title": "子规",
        "author": "杜耒",
        "content": "不论南北与东西，但是春山有子规。\n啼到日边啼未了，何尝劝得二人归。",
        "dynasty": "宋",
        "collection_info": null
    },
    {
        "title": "重游禅林寺",
        "author": "杜耒",
        "content": "不到禅林又几春，依然风景自清新。\n竹窗松径幽深处，只有黄花认着人。",
        "dynasty": "宋",
        "collection_info": null
    },
    {
        "title": "句  其一",
        "author": "杜耒",
        "content": "生就石桥罗汉面，吟成雪屋阆仙诗。",
        "dynasty": "宋",
        "collection_info": null
    },
    {
        "title": "句  其二",
        "author": "杜耒",
        "content": "尘事分清事。",
        "dynasty": "宋",
        "collection_info": null
    },
    {
        "title": "句  其三",
        "author": "杜耒",
        "content": "不画涪翁画李翁。",
        "dynasty": "宋",
        "collection_info": null
    },
    {
        "title": "句  其四",
        "author": "杜耒",
        "content": "鸱夷让员滑，混沌惭瘦爽。",
        "dynasty": "宋",
        "collection_info": null
    },
    {
        "title": "句  其五",
        "author": "杜耒",
        "content": "青灯夜深雨，破帽晓来风。",
        "dynasty": "宋",
        "collection_info": null
    },
    {
        "title": "句  其六",
        "author": "杜耒",
        "content": "酿雪不成微有雨，被风吹散却为晴。",
        "dynasty": "宋",
        "collection_info": null
    },
    {
        "title": "句  其七",
        "author": "杜耒",
        "content": "行穷十里岭。",
        "dynasty": "宋",
        "collection_info": null
    },
    {
        "title": "句  其八",
        "author": "杜耒",
        "content": "岩花随处发。",
        "dynasty": "宋",
        "collection_info": null
    },
    {
        "title": "句  其九",
        "author": "杜耒",
        "content": "无风花自落。",
        "dynasty": "宋",
        "collection_info": null
    },
    {
        "title": "致爽轩",
        "author": "杜子更",
        "content": "西邻东老总为虚，料想君家乐有余。\n白酒黄金都是幻，争如好客与收书。",
        "dynasty": "宋",
        "collection_info": null
    },
    {
        "title": "题絃风亭",
        "author": "赵潜夫",
        "content": "怪他蟹舍蚝房地，不是吟情住亦难。\n数尺短墙围昼寂，半鈎疏箔障春寒。\n水生草满蛙鸣合，日薄花阴鹤梦安。\n底处青衫病司马，浩歌东望取琴弹。",
        "dynasty": "宋",
        "collection_info": null
    },
    {
        "title": "送胡季昭谪象州",
        "author": "丁黼",
        "content": "一封书奏触天威，万里徒行出帝畿。\n始得明时来谠论，岂知薄命堕危机。\n身同季弟辞兄去，女抱婴儿伴母归。\n风雨潇潇秋又老，雁应不到岭南飞。",
        "dynasty": "宋",
        "collection_info": null
    },
    {
        "title": "送亲戚钱尉入国",
        "author": "丁黼",
        "content": "正是朔风吹雪初，行縢结束问征途。\n不能刺刺对婢子，已是昂昂真丈夫。\n常惠旧曾随属国，乌孙今亦病匈奴。\n不知汉节归何日，准拟殷勤说汴都。",
        "dynasty": "宋",
        "collection_info": null
    },
    {
        "title": "寄题翠蛟亭",
        "author": "丁黼",
        "content": "每到秋风忆翠蛟，三年此地小游遨。\n如今着脚缁尘裏，犹梦亭中阅怒涛。",
        "dynasty": "宋",
        "collection_info": null
    },
    {
        "title": "寄题不碍云轩二首  其一",
        "author": "丁黼",
        "content": "杰阁临无地，僊家小洞天。\n循檐自来往，非雾亦非烟。",
        "dynasty": "宋",
        "collection_info": null
    },
    {
        "title": "寄题不碍云轩二首  其二",
        "author": "丁黼",
        "content": "驾鹤归三岛，骑麟入九霄。\n祗应明月夜，来此坐吹箫。",
        "dynasty": "宋",
        "collection_info": null
    },
    {
        "title": "自咏",
        "author": "蔡沈",
        "content": "世事多颠倒，惟仁实可依。\n几多豪富贵，少不草莱归。\n孺子宅犹在，令公园已非。\n踌躇不能去，端恐寸心违。",
        "dynasty": "宋",
        "collection_info": null
    },
    {
        "title": "武夷山中四首  其一",
        "author": "蔡沈",
        "content": "余昔隠屏东，扁舟夹双龙。\n浩歌碧云间，万壑生清风。\n群仙幔亭宴，玉女双鬓蓬。\n夕景落寒岩，照耀金芙蓉。",
        "dynasty": "宋",
        "collection_info": null
    },
    {
        "title": "武夷山中四首  其二",
        "author": "蔡沈",
        "content": "余昔隠屏西，乘闲卧幽栖。\n岩花雪端发，野鸟林际啼。\n仙掌神所刓，石崖天与齐。\n月华结清梦，啁哳闻金鸡。",
        "dynasty": "宋",
        "collection_info": null
    },
    {
        "title": "武夷山中四首  其三",
        "author": "蔡沈",
        "content": "余昔隠屏南，春风驻征骖。\n开门傍水面，结屋依山岚。\n千崖互纡鬰，万象中浑涵。\n居然岁月深，寒花露毵毵。",
        "dynasty": "宋",
        "collection_info": null
    },
    {
        "title": "武夷山中四首  其四",
        "author": "蔡沈",
        "content": "余昔隠屏北，飘然度岩侧。\n谁知神仙居，自与尘世隔。\n瑶草霜更青，琪花雪仍白。\n横玉叫寒云，万里天一色。",
        "dynasty": "宋",
        "collection_info": null
    },
    {
        "title": "赠琴士刘伯华",
        "author": "蔡沈",
        "content": "公子方年少，丝桐长有名。\n曲虽仍旧谱，指要发新声。\n涧落泉初响，风清月正明。\n起予千古意，怆恻不胜情。",
        "dynasty": "宋",
        "collection_info": null
    },
    {
        "title": "山中",
        "author": "蔡沈",
        "content": "才既非时用，性本爱岑寂。\n决策西山游，幽隠遂成癖。\n春风百花红，秋月千嶂碧。\n烟霞结绸缪，猿鸟自畴昔。\n乘间抚深旷，喷薄轰铁笛。\n笑挹天柱峰，高寒几千尺。",
        "dynasty": "宋",
        "collection_info": null
    },
    {
        "title": "咏西山",
        "author": "蔡沈",
        "content": "紫荆相依倚，绿篠自蒙密。\n秋兰涧中花，山果路边实。\n沿岗引霜藤，临流坐寒石。\n日暮阴崖开，云收远山出。\n疏篱尚存菊，荒庭旧垂橘。\n丝桐想虚堂，简策居静室。\n俯仰今几时，漫然已陈迹。\n摩挲苍苔痕，屐齿不可识。",
        "dynasty": "宋",
        "collection_info": null
    },
    {
        "title": "赠棋士兼相",
        "author": "蔡沈",
        "content": "嵯峨远游冠，过我田里居。\n手谈达要妙，心计有卷舒。\n把握杀活机，操持开阖枢。\n总总如乱兵，纷纷若奔车。\n观者皆怵惕，敌人更揶揄。\n一着起疲废，万口惊諠呼。\n巧思自神授，智慧非常拘。\n又闻风鉴精，许与且不渝。\n群公赠诗文，称述良匪虚。\n自昔少兼能，今挟二术俱。\n奕秋与许负，世异同一躯。\n惜哉惟艺名，问学当何如。",
        "dynasty": "宋",
        "collection_info": null
    },
    {
        "title": "咏武夷",
        "author": "蔡沈",
        "content": "四曲游人欵乃歌，旧矶千古老渔蓑。\n题诗岩下人来往，春雨年年长绿莎。",
        "dynasty": "宋",
        "collection_info": null
    },
    {
        "title": "赠谈命余圆机",
        "author": "蔡沈",
        "content": "谈命谁称妙莫穷，圆机端的与天通。\n试看今日飞腾者，多在当年许与中。",
        "dynasty": "宋",
        "collection_info": null
    },
    {
        "title": "挽刘文安公",
        "author": "蔡沈",
        "content": "考亭云谷孰居先，名世悠然得正传。\n穷理致知须主敬，存心养性道齐贤。\n凌云端拟陈三策，魂梦那知隔九泉。\n后世表章尊所学，四书功足继朱宣。",
        "dynasty": "宋",
        "collection_info": null
    },
    {
        "title": "武夷自咏",
        "author": "蔡沈",
        "content": "武夷群岫高崔嵬，隠屏直耸天中开。\n千寻拔地出圭壁，屼屼万古封苍苔。\n烟霞舒卷朝夕异，日月昼夜东西迴。\n寒流诘曲抱岩足，水清沙碧直蓬莱。\n紫京真人玉为杯，琼浆初发葡萄醅。\n醉来披云卧松月，松花点点飘香雪。\n哀猿绝壁声更长，惆怅怀人逮明发。",
        "dynasty": "宋",
        "collection_info": null
    },
    {
        "title": "赠琴士翁明远",
        "author": "蔡沈",
        "content": "胶漆本无意，丝桐非有情。\n因缘醉翁指，发此无穷声。\n萧萧秋风引，落叶渭水清。\n喧喧阳春歌，花明锦江城。\n离鸾月徘徊，别鹤云杳冥。\n清泠洒毛髮，震荡惊雷霆。\n曲度神莫测，调高妙难名。\n时方多艰虞，掩耳谁为听。\n无为恩怨儿女语，疆场勇士轩昂行。",
        "dynasty": "宋",
        "collection_info": null
    },
    {
        "title": "读江西诗呈游光化料院",
        "author": "蔡沈",
        "content": "江西多秀士，卓跞相后先。\n其中最翘楚，无出黄陈前。\n森然插天干，琢削草舍椽。\n羌童扣金石，越女调管絃。\n非无要妙音，难与韶濩传。\n王风惜云远，屈宋美独专。\n沉浓玄晖诗，典雅渊明篇。\n少陵备众体，太白真谪仙。\n微情寄风月，肺腑皆天然。\n自从句中眼，一字千金钱。\n于今百余载，诵说如河悬。\n人惟屋下屋，何以千万间。\n正声日微茫，寂感空无边。",
        "dynasty": "宋",
        "collection_info": null
    },
    {
        "title": "古意二首  其一",
        "author": "蔡沈",
        "content": "古人不可见，末习徒纷然。\n精微固难知，论议胡尔偏。\n郢曲听者谁，巴唱和乃千。\n世道既若兹，淳风何当还。\n矫矫且自强，天运终来旋。",
        "dynasty": "宋",
        "collection_info": null
    },
    {
        "title": "古意二首  其二",
        "author": "蔡沈",
        "content": "种木必培根，清流必澄源。\n根源得其理，流末乃可言。\n圣贤本始务，条达盖自然。\n时俗枝委求，持操空尔烦。\n存存此成性，道义斯其门。",
        "dynasty": "宋",
        "collection_info": null
    },
    {
        "title": "偶题",
        "author": "蔡沈",
        "content": "作书与蜀客，止为求知音。\n不料缘素丝，却与多黄金。\n今情既已异，古意何由寻。\n一笑陶靖节，雅趣无絃琴。",
        "dynasty": "宋",
        "collection_info": null
    },
    {
        "title": "偶题三首  其一",
        "author": "蔡沈",
        "content": "暮年无杂虑，何事更关情。\n入市非求利，居山岂为名。\n诚存心自逸，足健步常轻。\n却是行游处，春风日日生。",
        "dynasty": "宋",
        "collection_info": null
    },
    {
        "title": "偶题三首  其二",
        "author": "蔡沈",
        "content": "寂寞园林迥，栖迟念虑宽。\n雨声连砌响，风色入帘寒。\n义理无新得，交游少旧懽。\n梅花自畴昔，岁晚独相看。",
        "dynasty": "宋",
        "collection_info": null
    },
    {
        "title": "偶题三首  其三",
        "author": "蔡沈",
        "content": "日日门前路，春风与物期。\n早梅纷白雪，垂柳散青丝。\n把酒怀情久，吟诗遣兴迟。\n闲来復闲往，携策谩逶迤。",
        "dynasty": "宋",
        "collection_info": null
    },
    {
        "title": "夜读苏州诗",
        "author": "蔡沈",
        "content": "夜读苏州诗，襟怀尽冰雪。\n飘飘关塞云，微微河汉月。\n秋兰南窗前，清香静中发。\n怀我千载心，岁晚更幽绝。",
        "dynasty": "宋",
        "collection_info": null
    },
    {
        "title": "归自城中承介卿宠顾惠诗次韵",
        "author": "蔡沈",
        "content": "幽雅从君志，驱驰愧我人。\n无忘岁时旧，因得笑言亲。\n心赏知非故，诗成语自新。\n一川风景会，樽酒且频频。",
        "dynasty": "宋",
        "collection_info": null
    },
    {
        "title": "绝句",
        "author": "蔡沈",
        "content": "积雨添泉脉，寒来送两山。\n南风北窗下，午梦听潺湲。",
        "dynasty": "宋",
        "collection_info": null
    },
    {
        "title": "和伯氏用介卿韵惠诗二首  其一",
        "author": "蔡沈",
        "content": "信笔题诗学行余，功名聊且付樵渔。\n心闲独玩三秋榦，足健时看数亩蔬。\n渺渺橘园联草阁，疎疎竹径傍田庐。\n是间日有无穷趣，月淡风清静读书。",
        "dynasty": "宋",
        "collection_info": null
    },
    {
        "title": "和伯氏用介卿韵惠诗二首  其二",
        "author": "蔡沈",
        "content": "悄悄园林世味长，碧云疎散暮天光。\n且宽礼乐兴江左，厌听干戈暗洛阳。\n梨叶尽时无伏暑，竹阴深处有余凉。\n从容领会精微旨，何用区区底事忙。",
        "dynasty": "宋",
        "collection_info": null
    },
    {
        "title": "次刘子融言诗之韵",
        "author": "蔡沈",
        "content": "试将风月共君哦，识处应须出旧科。\n吟咏性情当自得，敷张华藻第差讹。\n入神致用何思虑，告往知来谩切蹉。\n欲达古诗三百义，一言而蔽不须多。",
        "dynasty": "宋",
        "collection_info": null
    },
    {
        "title": "刘子野携诸名公诗轴见过为书其后",
        "author": "蔡沈",
        "content": "畏暑懒出户，息心聊罢诗。\n诸公旧有作，其意已无遗。\n岭表经行处，贤阙扣见时。\n悠然皆往事，勉务日新期。",
        "dynasty": "宋",
        "collection_info": null
    },
    {
        "title": "谢人惠诗",
        "author": "蔡沈",
        "content": "岁事已无几，相过常少宾。\n扣门来剥啄，握手见情亲。\n月窟文章客，花岩老病身。\n从兹襟义合，有约待新春。",
        "dynasty": "宋",
        "collection_info": null
    },
    {
        "title": "双林壁间有人写董仲达希字韵诗和者纷纷因用韵",
        "author": "蔡沈",
        "content": "寺古苍松老，僧高俗客希。\n我来游竟日，不用笋舆归。",
        "dynasty": "宋",
        "collection_info": null
    },
    {
        "title": "曾景山犹子觅诗",
        "author": "蔡沈",
        "content": "勿谓参也鲁，孔门最少年。\n能于一唯间，顿悟冠三千。",
        "dynasty": "宋",
        "collection_info": null
    },
    {
        "title": "送连惟馨之小湖兼简程节推",
        "author": "蔡沈",
        "content": "本有瓜葛旧，况乃桑梓情。\n浮云无定姿，飘泊湖溪滨。\n春晴百花发，忍对江头别。\n垂杨弄柔丝，含愁不能折。\n湖溪故人心，寒潭照秋月。\n一别经十年，俯仰伤契阔。\n为言山中友，青阳半华髮。",
        "dynasty": "宋",
        "collection_info": null
    },
    {
        "title": "题范伯诗顾斋",
        "author": "蔡沈",
        "content": "时人欲作圣贤归，反己由来自不欺。\n谈话每虞无十步，持循长恐有虚辞。\n硁硁固不为兹必，踽踽宁求可善斯。\n吃紧此心常自在，一诚之外靡余师。",
        "dynasty": "宋",
        "collection_info": null
    },
    {
        "title": "玉堂真丈索毋自欺斋诗",
        "author": "蔡沈",
        "content": "人心具天德，气禀有昏明。\n学以致其知，善恶义乃陈。\n恶既在必去，善即在持循。\n知之虽曰至，行之贵乎诚。\n念虑或未实，覆护寻亦生。\n遂令负初心，怛焉愧于人。\n君子必谨独，暗室十目瞋。\n毫釐不苟徇，隠微常战兢。\n好恶慊于己，择言无在身。\n由中以达外，万善皆精纯。\n大书毋自欺，高斋扁新名。\n居常目在是，以况汤盘铭。",
        "dynasty": "宋",
        "collection_info": null
    },
    {
        "title": "和陈子公井斋韵",
        "author": "蔡沈",
        "content": "生来井井义谁穷，阳自初来位五中。\n若信此间方寸地，能安而虑即成功。",
        "dynasty": "宋",
        "collection_info": null
    },
    {
        "title": "早梅寄周纯臣",
        "author": "蔡沈",
        "content": "秋风日日吹芳草，山北山南迹如扫。\n江梅一夜暗将春，疎影横斜水边道。\n道逢驿使江南归，袖中袖出天香老。\n英姿独步霜雪中，清癯只为风流早。",
        "dynasty": "宋",
        "collection_info": null
    },
    {
        "title": "和吴伯纶早梅",
        "author": "蔡沈",
        "content": "篱落当岁暮，春至无人知。\n鸾鹤倏尔集，蜂蝶还先期。\n月落步疎影，空明见幽姿。\n香气谁与达，頼有清风吹。",
        "dynasty": "宋",
        "collection_info": null
    },
    {
        "title": "和介卿唐石道中早梅",
        "author": "蔡沈",
        "content": "六曲溪头处士家，年年篱落万枝花。\n怪来驿使无消息，却报烟村一树斜。",
        "dynasty": "宋",
        "collection_info": null
    },
    {
        "title": "红梅",
        "author": "蔡沈",
        "content": "一树芳菲露短墙，綵霞千缕带斜阳。\n东君赋予知何意，剩与臙脂便啬香。",
        "dynasty": "宋",
        "collection_info": null
    },
    {
        "title": "蜡梅",
        "author": "蔡沈",
        "content": "造物无穷巧，寒芳品更殊。\n花腴真类假，枝瘦懒犹枯。\n帝子明黄表，宫人隠绛襦。\n若论风韵别，桃李亦为奴。",
        "dynasty": "宋",
        "collection_info": null
    },
    {
        "title": "马司户所作墨梅并示佳作因次韵",
        "author": "蔡沈",
        "content": "谁把霜毫归庾岭，王孙去后久寥寥。\n长时月夜横疎影，镇日春风上素绡。\n可笑儿童寻剪摘，如知蜂蝶亦邀招。\n人心造物无穷巧，顷刻功成永不摇。",
        "dynasty": "宋",
        "collection_info": null
    },
    {
        "title": "和伯氏怀人韵",
        "author": "蔡沈",
        "content": "怀人復怀人，怀忧不能写。\n沧浪有舟楫，便欲从东下。\n春寒雨淋淋，舟楫不可寻。\n临流一惆怅，直下万里深。",
        "dynasty": "宋",
        "collection_info": null
    },
    {
        "title": "胥村",
        "author": "蔡沈",
        "content": "楚国当年滥政刑，子胥何事亦鞭平。\n当时若有权轻重，止合终身去郢城。",
        "dynasty": "宋",
        "collection_info": null
    },
    {
        "title": "送江端伯之隆兴",
        "author": "蔡沈",
        "content": "人生辛苦惟别离，况復心相知。\n辛酸话别语不出，相看执手徒依依。\n问君西游何归期，长途巉岩不可思。\n春霜日暮山谷裏，寒风凛凛吹人衣。\n中林哑哑乌欲栖，猿猱虎豹夹路啼。\n路傍古屋掩柴扉，空房独宿生新悲。\n家山昨夜春始至，桃花初破梅花飞。\n自非丈夫刚自许，谁不去住生狐疑。\n惟君与我同此志，西湘东越频驱驰。\n番阳浩荡六百里，南昌风物雄江西。\n西山中峙高崔嵬，滕王杰阁横江开。\n五更东望红浴日，鱼龙蛟蜃惊相积。\n阳门青松青可挹，剑池清水清可吸。\n真人鹤岭遗金丹，中峰苍莽风常寒。\n游人西游止此地，眼明足健应忘还。\n闽山岂足展羽翮，湖光望极天地宽。\n鲲鹏变化知有托，归来长铗宁须弹。",
        "dynasty": "宋",
        "collection_info": null
    },
    {
        "title": "南昌城",
        "author": "蔡沈",
        "content": "巍城十八里，雄壮称洪都。\n北郭势迤逦，南浦形萦纡。\n连亘控西江，囊括尽东湖。\n灌侯遗故址，李相规旧模。\n改筑龙沙堤，三方第如初。\n得非雕残后，民力不足欤。\n得非府库竭，费用不给欤。\n当时庙堂上，不主公议欤。\n我来客城闉，感慨成欷吁。\n今古如一辙，有才能远图。",
        "dynasty": "宋",
        "collection_info": null
    },
    {
        "title": "游灵岩分韵得从字",
        "author": "蔡沈",
        "content": "我来灵岩游，坐石披蒙葺。\n翛然忘世纷，便欲脱屣从。\n外峻悬绝磴，中宽峙高峰。\n精庐三数间，岁久苍苔封。\n寒藤结暝色，秋花敛愁容。\n哀猿发清声，月影山重重。\n扁舟暮江下，疎林闻夜钟。",
        "dynasty": "宋",
        "collection_info": null
    },
    {
        "title": "送王禹玉游西岩",
        "author": "蔡沈",
        "content": "幽人欲往西岩巅，临风送目心悠然。\n芒鞋竹杖风月冷，千山万壑开晴烟。\n人生适意多掣肘，穷欲入山山不受。\n严光终老钓台春，李白谩醉长安酒。\n殷勤为我语山灵，白头管取相看守。",
        "dynasty": "宋",
        "collection_info": null
    },
    {
        "title": "寄赠江宁刘明府",
        "author": "蔡沈",
        "content": "南陆昼日永，北窗风气清。\n端居玩时物，园林绿阴成。\n新竹梢已繁，修梧叶初荣。\n翩翩有幽禽，睍睆发清声。\n岂无樽酒欢，抚景难自倾。\n亲朋天一端，别我岁倏更。\n衷丹寄秋毫，香煤染霜藤。\n耿耿嘆离羣，拳拳怀友生。\n珍重万金抵，契阔千恨平。\n欲题尺书报，恻怆若为情。",
        "dynasty": "宋",
        "collection_info": null
    },
    {
        "title": "读王莽传寄廖判府",
        "author": "蔡沈",
        "content": "噫吁嚱，噫嚱一曲难为听，桑麻壠亩今荆榛。\n子规夜诉仓庚鸣，时至气化能无声。\n高皇神武百世业，安汉小子为凭陵。\n九十六万目可掩，奈何从臾皆羣臣。\n臣乎臣乎胡乃尔，富汝贵汝庸何生。\n炎精白昼欲晦蚀，日角眉目尤精神。\n古来权柄不早去，止为鱼肉涂生灵。\n生灵涂炭自兹始，古往今来祇如此。\n重华一去何时还，志士幽人泪如雨。",
        "dynasty": "宋",
        "collection_info": null
    },
    {
        "title": "赠武夷熊圣功隠士",
        "author": "蔡沈",
        "content": "里闬皆华族，云山独草庐。\n非求龙虎鼎，爰傍圣贤居。\n石耸千寻直，溪涵万顷虚。\n文公精爽在，风月夜何如。",
        "dynasty": "宋",
        "collection_info": null
    },
    {
        "title": "张才叔屡作文公先生像如其生焉亦託名不朽矣二首  其一",
        "author": "蔡沈",
        "content": "才叔传神笔更奇，一分为二两无疑。\n心追造物无穷巧，后代能名今可知。",
        "dynasty": "宋",
        "collection_info": null
    },
    {
        "title": "张才叔屡作文公先生像如其生焉亦託名不朽矣二首  其二",
        "author": "蔡沈",
        "content": "紫阳遗像壁间开，谁写当年道义怀。\n从此春风百千亿，化身皆自笔端来。",
        "dynasty": "宋",
        "collection_info": null
    },
    {
        "title": "句  其一",
        "author": "蔡沈",
        "content": "游鱼顾影惊寒月，宿鹭迷群下夕阳。",
        "dynasty": "宋",
        "collection_info": null
    },
    {
        "title": "句  其二",
        "author": "蔡沈",
        "content": "静寻啄木藏身处，閒看游丝到地时。",
        "dynasty": "宋",
        "collection_info": null
    },
    {
        "title": "次韵安抚侍郎劝耕喜雨之什",
        "author": "度正",
        "content": "田家何所乐，所乐日未曛。\n男耕而禾稼，女桑而襦裙。\n面垢落塈涂，目眩湿薪熏。\n妇子馌南亩，诗人尝云云。\n使车出东郊，好雨清尘氛。\n会集诸父老，申之以俭勤。\n父老歌且舞，未饮意已醺。\n峩峩欲倾欹，眊眊耸听闻。\n扶携两阶上，潋滟泛十分。\n丁宁付训词，归诏尔仍云。\n或笑言唯唯，或喜气氲氲。\n俯首侧玄冠，骈肩望朱幩。\n通宵得膏泽，绿波涨河濆。\n轻风扇微和，草木亦欣欣。\n正也何其幸，连年与礼文。\n念昔在农亩，备尝辛与荤。\n朅来充邑官，簿书困纷纷。\n书生适我愿，端頼贤使君。\n人苟得所依，何畏乎织纹。\n感知无以报，茅塞当深耘。",
        "dynasty": "宋",
        "collection_info": null
    },
    {
        "title": "青松一首送杨侍郎丈赴阙",
        "author": "度正",
        "content": "东山种青松，西山种桤木。\n三年已成林，十载盘空谷。\n桤成供烹爨，松成架巨屋。\n所用各两涂，成功异迟速。\n早作起揽袂，庖人已炊玉。\n盈车载束薪，轧轧鸣车毂。\n万家争欲买，须臾无一束。\n樵夫喜易售，不知山已秃。\n朝夕手不停，采采尝不足。\n人情贵适用，那復问荣辱。\n落落青松子，岁寒抱孤独。\n大可充栋梁，小亦宜桁楅。\n奈何人不顾，偃蹇傲刍牧。\n牵补芘风雨，无復思营筑。\n有如命召公，往欲寻洛卜。\n首当开明堂，号令于此肃。\n明堂礼有制，伻图载简牍。\n殷人崇以三，周制加其六。\n广袤度尤严，所冀容羣服。\n奉璋列左右，天颜中穆穆。\n规恢既宏远，制作难逼促。\n当资合抱干，一柱扶天轴。\n切勿用小材，小材必倾覆。\n操斤走宇内，濯濯无遗育。\n坚刚老不枯，允哉东山麓。\n慇懃谢匠氏，所望一留目。\n勿谓道里远，登载容万犊。\n君王顾之叹，巨用必收录。\n修竹操亦奇，谨毋遗修竹。",
        "dynasty": "宋",
        "collection_info": null
    },
    {
        "title": "正同诸丈饯别制干郎中",
        "author": "度正",
        "content": "春风来户牖，春雨过庭隅。\n揽袂送征车，去去不须臾。\n借问何人斯，玉立美且姝。\n庆历丞相孙，太学学为儒。\n一日上震怒，大姦伏其辜。\n议者不深计，但惟和是图。\n直欲函其首，而往献匈奴。\n君言国大柄，不过赏与诛。\n况此非常刑，何言归之欤。\n日月天之经，山河地之枢。\n纲维在名分，臣子当力扶。\n大义傥一失，自今难枝吾。\n此事如君家，曾老姑之夫。\n又如和议初，编修澹斋胡。\n精诚贯金石，勇气激顽懦。\n北庭闻此言，何敢更凶愚。\n公卿顾之嘆，识者空嗟吁。\n有如此英才，一第岂足污。\n便当司献纳，朝夕赞庙谟。\n奈何遗之外，沈浮在江湖。\n应聘入宾筵，万里来成都。\n我昔闻其名，英声震八区。\n今幸见其面，堂堂六尺躯。\n胸中浩无际，万卷储经郛。\n开口论世事，不讦亦不谀。\n况兹当才难，所怀真所须。\n奉檄过西鄙，敢惮历崎岖。\n西州号陆海，剑外颇焦枯。\n男耕饥不粟，女蚕寒不襦。\n连年虽丰登，今其庶矣乎。\n抚摩劝薄敛，劳来先蠲逋。\n疾苦得上闻，欢声沸道涂。\n褰裳韩信溪，去就想不拘。\n徘徊萧何堰，万斛收赋租。\n酾酒李固墓，九原傥可呼。\n再拜武侯祠，武侯伊吕徒。\n事业虽不就，千载悬规摹。\n一力扶汉鼎，初若甚区区。\n北震于曹魏，东连于孙吴。\n驯致河洛间，南望携箪壶。\n传记尚可考，遗迹应未芜。\n曩闻张忠献，初官敛版趋。\n慇懃严先生，赠言良非迂。\n具云今汉中，二士山泽癯。\n引之与为友，道义相涵濡。\n以此忠献公，德业日敷腴。\n驾言过汉中，愿毋疾其驱。\n世固不乏士，安知今也无。\n邂逅或相遇，提携与之俱。\n引领星桥边，云间望归鳬。",
        "dynasty": "宋",
        "collection_info": null
    },
    {
        "title": "送新四川茶马",
        "author": "度正",
        "content": "庆元二年春，有诏来自东。\n曰东川漕臣，忧国尽变通。\n东川十五郡，连年岁不丰。\n国计仅以足，民力几穷空。\n頼兹经纶手，调护遂奏功。\n曰维榷牧司，有言惊圣聪。\n咨尔予漕臣，佥言尔惟忠。\n往哉其抚事，惟和惟其中。\n蜀人闻天书，喜气如春风。\n窃思斟酌权，大概不可穷。\n在昔元佑间，委付失狂童。\n苞苴肆分行，锥刀到心胸。\n小苏抗章论，大苏以诗攻。\n至今百世下，得失烂如烘。\n明公冰霜姿，材业尤雄雄。\n剸割一指间，妙用付天工。\n鸟兽虽无知，好恶人则同。\n觌德自来驯，遇暴辄兴戎。\n从兹三边人，稽首不敢凶。\n蜀人愿公留，天子将思公。\n谓公曰还归，其以来年冬。",
        "dynasty": "宋",
        "collection_info": null
    },
    {
        "title": "送王中父制干东归探韵得限字分韵用离别不堪无限意艰危深仗济时才",
        "author": "度正",
        "content": "汉使东南来，幕府皆异产。\n英英江左家，浩浩富编简。\n几年翔学海，屡荐升士版。\n大焉合吁谟，小亦堪论譔。\n横身借前箸，逸气薄云栈。\n向虽稔声名，曾未陪笑莞。\n邂逅解白眉，轩豁蒙青眼。\n俊游得从容，微辞略往返。\n扁舟赋归程，骏马驰平坂。\n上策今安在，时髦贵谨柬。\n中规傥前定，外患岂足刬。\n善保千金躯，欲语意无限。",
        "dynasty": "宋",
        "collection_info": null
    },
    {
        "title": "送张伯修省干归省重庆府一首",
        "author": "度正",
        "content": "我昔赴集英，涪陵见尊公。\n尊公一世豪，一饮能千钟。\n君时年尚少，已有尊公风。\n举动如成人，吐语非凡童。\n别去已十载，一笺不得通。\n忧患催我老，飘流寄西东。\n逐食来益昌，执经司学宫。\n故人昂昂来，天涯復相逢。\n怜我久憔悴，访我寂寞中。\n相从不知极，春去秋復冬。\n慈亲促归辀，归步留无从。\n入则孝与悌，出则信与忠。\n君看语孟篇，问学何终穷。\n寸阴如隙驹，大道如冥鸿。\n重来定何时，愿言加新功。",
        "dynasty": "宋",
        "collection_info": null
    },
    {
        "title": "送唐寺丞丈解郡绂东归一首",
        "author": "度正",
        "content": "北溟有修鳞，其大无匹俦。\n化而为羽翼，顷刻徧九州。\n天地吾一体，日月吾双眸。\n一饮万斛泉，一饭万头牛。\n藏修丘壑间，昂昂亦无求。\n尘寰何迫隘，飞鸣不自由。\n虾蟹及蛙黾，孤豚及青鼩。\n纷纷如猬毛，乘时恣喧咻。\n其耳若不闻，其声转清幽。\n其貌甚閒暇，其心亦休休。\n长思日月明，西天云雾收。\n东至于蓬莱，西至于昆丘。\n北至于穷髮，南至于不周。\n宇宙渺一视，去息无拘留。\n我欲效鹤雏，鸣和声相酬。\n终焉附其翼，一旦凌空游。\n使彼毛羽虫，垂头自怀羞。\n此心如白璧，秋阳照江流。",
        "dynasty": "宋",
        "collection_info": null
    },
    {
        "title": "奉别刘思中",
        "author": "度正",
        "content": "忆昨我初往，斗杓正南陬。\n阳气已汗漫，伏阴纔如勾。\n既见御史公，文书烦校雠。\n时时延上坐，不听毁者谋。\n公兄东溪老，博我诗之幽。\n轩然肯相顾，妙语吐如流。\n诸郎冰雪姿，学问谁朋俦。\n其长遇我厚，久要何绸缪。\n感知不忍去，坐阅四月周。\n寒暑无停机，忽忽今已秋。\n我学曾几何，我怀良独忧。\n亲庭催我归，岁晏无寒不。\n朋友催我归，仁义相讲求。\n山林本其性，麋鹿本其游。\n再拜谢所知，去去毋苦留。",
        "dynasty": "宋",
        "collection_info": null
    },
    {
        "title": "奉别唐寺丞丈一首",
        "author": "度正",
        "content": "正家巴山阳，占田纔百亩。\n春秋自耕稼，亦足餬其口。\n中年或水旱，采蕨充饭糗。\n四壁固屡空，满屋贮蝌蚪。\n少蒙义方训，交口相传授。\n日记数百言，勇气摩星斗。\n既长游乡校，稍稍别妍丑。\n父曰尔勉哉，学问贵悠久。\n悚然铭诸内，庶几造渊薮。\n奈何天降割，纍纍若孤狗。\n三年抱忧患，忍復言进取。\n洪惟太上皇，下诏罗琼玖。\n提笔入贡士，肝肺始一呕。\n时年二十四，一得殆天偶。\n自兹青衫缚，连年事奔走。\n得官涪江上，距家纔百九。\n一年一归安，亲族相聚首。\n留连辄数月，官长怒诃吼。\n三书下下考，荐者一邱叟。\n浩然赋归欤，忽復失箕箒。\n独身当门阑，内外事纷纠。\n母曰毋自弃，一出庸可咎。\n乃趋光范门，所志在升斗。\n是时京宰相，来者无不受。\n殷勤献三策，风化略开剖。\n明日益昌学，有旨除度某。\n于焉具菽水，聊以慰其母。\n维南有真儒，奋起光前后。\n六月冒隆暑，愿闻道枢纽。\n一见晋其门，妙语得亲手。\n归来欢有余，俯仰对穹厚。\n益昌异风土，日夕涨尘垢。\n母也乐其乐，雅欲安户牖。\n版舆不可致，徒使我心愀。\n时时遣家僮，历历问安否。\n具言唐益昌，盛德世希有。\n爱我如骨肉，诲我如师友。\n要我以名节，期我以不朽。\n母曰尔得此，敬哉不可苟。\n努力勤王事，毋为利禄诱。\n傥有分寸补，何必侍左右。\n因循不敢归，春风再花柳。\n正也鲜兄弟，子职宁不负。\n奉檄得初心，一舸春江浏。\n区区敢有请，兵厨乞尊酒。\n我欲径持归，升堂荐眉寿。",
        "dynasty": "宋",
        "collection_info": null
    },
    {
        "title": "校书西衙枕上呈刘原朝",
        "author": "度正",
        "content": "夜雨不肯晓，拥衾独长嘆。\n借问嘆何为，嘿嘿终无言。\n迴风起相薄，万物无欢颜。\n我心如古人，作诗歌岁寒。",
        "dynasty": "宋",
        "collection_info": null
    },
    {
        "title": "昨蒙谓卿机宜学士佳章宠寄谨依元韵酬谢乞幸笑览",
        "author": "度正",
        "content": "君家谪仙人，豪侠好駡讥。\n脱靴辱权幸，捧砚夸宠妃。\n风月三千首，百卉弄春晖。\n恭惟紫微公，执笔赞万几。\n大行或差舛，考验在璇玑。\n同时三君子，日月争光辉。\n我生百年后，览之神奋飞。\n粤从志学来，斯文力发挥。\n瓦札带尘壤，羊毛拂烟霏。\n言词虽不工，往往造精微。\n邂逅逢名世，如何尚布衣。\n为我特倾倒，我心亦依依。\n从今愿卜隣，穷空不思归。\n厚意敢虚辱，三尺横金徽。",
        "dynasty": "宋",
        "collection_info": null
    },
    {
        "title": "寄襄阳杨侍郎三丈",
        "author": "度正",
        "content": "茫茫天地间，万象森纷罗。\n乃眷蜀三川，神气尤雄豪。\n一川发于岷，一川分于洮。\n一川启母来，其名为江沱。\n洮江得三陈，经纶参夔皋。\n协心裨兴运，庙社遗勋劳。\n岷江得两苏，议论丘与轲。\n只今元佑碑，辉华万丈高。\n沱江当其中，瀰漫而委佗。\n中兴得五杨，其三真英髦。\n绵州号魁磊，射策登巍科。\n嘉谟洊入告，旋进旋蹉跎。\n南部最逸才，气欲星斗摩。\n遗墨数千言，往往皆离骚。\n惜哉天下士，中道迷山阿。\n三丈宽宇量，中立而不它。\n事业照锦屏，文章烂岷峨。\n缩手不近前，三年淹礼曹。\n翻然念乡舍，屡乞分旌旄。\n天子勉从之，出镇姑养痾。\n荆南古都会，十万雄干戈。\n闭阁阅诗书，人物如春和。\n襄阳控敌衝，铁骑连两河。\n抚之以仁义，敌人不敢过。\n如闻九天上，屡欲书归禾。\n生人政云霓，如何久婆娑。\n一嘿了万事，明哲中自韬。\n造次颠沛间，超然完所操。\n缙绅岂不愿，广厦陪赓歌。\n吹嘘元气回，彙征如拔茅。\n正生沱江滨，饮啄同一波。\n辛勤事学问，如琢磨切磋。\n大不遗泰山，小不遗秋毫。\n古今靡不该，上下靡不包。\n动静极根源，万物无所逃。\n中心如金石，困折亦已多。\n常忧辱此江，而为江神呵。\n行李弥域中，皇皇莫一遭。\n扁舟復东来，欲见空神交。\n引领写胸臆，清风送洪涛。",
        "dynasty": "宋",
        "collection_info": null
    },
    {
        "title": "寿章漕",
        "author": "度正",
        "content": "苍苍闽山高，悠悠闽水清。\n厥初萃瑰琦，而世生豪英。\n恭惟皇庆历，当天开文明。\n风云千载会，罗列皆名卿。\n当时郇国公，致身为阿衡。\n勋德着庙社，云仍烂瑶琼。\n迨兹中兴来，接武扶炎精。\n先烈益以震，煌煌照天京。\n蓝田得佳种，历世勤锄耕。\n荏苒岁月久，斗杓符南撑。\n得此希代宝，异奏如䪫韺。\n堂堂粹德容，度量何恢宏。\n俾之典风宪，官邪当震惊。\n俾之职献纳，国论当丕平。\n俾之领枢柄，边疆当不兵。\n俾之坐庙堂，帝业当盈成。\n翻怀千里绶，尺泽扬修名。\n皇慈有远听，褒章畀一旌。\n驱车振末俗，雅意先文盟。\n贱子偶在泮，锡朋赋莪菁。\n佳节庆亲逢，黄流酌金觥。\n愿公接皋夔，愿公齐乔彭。\n百年起世德，一旦收家声。\n从容趋玉陛，怀哉一儒生。",
        "dynasty": "宋",
        "collection_info": null
    },
    {
        "title": "赋张袁州隠斋三首  其一",
        "author": "度正",
        "content": "齐王非爱牛，厉人非爱子。\n秉彜未殄灭，生意不可已。\n傥能克其端，万物均一体。\n胡为隔形骸，强自分彼此。\n达人有大观，俯仰尽天理。\n从渠美与恶，不与我愠喜。\n敬问何以然，请先事克己。",
        "dynasty": "宋",
        "collection_info": null
    },
    {
        "title": "赋张袁州隠斋三首  其二",
        "author": "度正",
        "content": "少时见敲搒，濈濈背欲汗。\n及壮事州县，稍稍觉不惮。\n由来祇一心，今昔非异见。\n君子远庖厨，夫岂恶刍豢。\n长恐恶念熟，此道出无间。\n是隠乃在我，扁榜安用办。\n君侯退归来，此意却无限。",
        "dynasty": "宋",
        "collection_info": null
    },
    {
        "title": "赋张袁州隠斋三首  其三",
        "author": "度正",
        "content": "杀麑无戚容，活蚁有德色。\n不如未见蚁，生道犹不息。\n心如隔窗月，光不见微隙。\n不患无发时，却患发无益。\n一矜障万善，千悔无一得。\n要加持养功，跬步见天则。\n宇宙渺无穷，此道足充塞。",
        "dynasty": "宋",
        "collection_info": null
    },
    {
        "title": "八月中澣同官会于尘外亭分韵得烟字",
        "author": "度正",
        "content": "放步超阛阓，濯缨俯漪涟。\n清风来徐徐，玉宇明娟娟。\n平畴卷黄云，远浦凝寒烟。\n横空六六峰，一一来当筵。\n秋光助颜色，相对如高贤。\n三峩眇遐思，彷佛窥其颠。\n悠悠城南道，鬰鬰惠陵阡。\n怀哉千载人，乔木今参天。\n回头子云宅，池塘亦依然。\n奈何傍人门，不几丧我玄。\n沿河西復西，草草屋数椽。\n唐儒杜先生，向来此周旋。\n食我西山英，饮我西涧泉。\n吐出五色丝，无愧三百篇。\n遂令浣溪上，草木皆光鲜。\n我欲于其间，结茅近英躔。\n尚论古之人，永谢区中缘。\n鹪鹩翔蓬蒿，庶几避鹰鹯。\n但欲一区宅，不用二顷田。\n念昔怀此心，只今已十年。\n平生百事拙，为计亦可怜。\n家有万卷书，而囊无一钱。\n登临每怅望，兴味徒拳拳。\n珍重金石交，议论相磨研。\n求寻鸥鹭盟，摆脱簿书缠。\n风月为鼓吹，溪声为管絃。\n茗饮间醴醪，藜羹杂豆笾。\n谈谐各自适，洒落真神仙。\n哦诗纪胜游，他年草堂编。",
        "dynasty": "宋",
        "collection_info": null
    },
    {
        "title": "步自玉局会饮于判院涂丈廨舍正得日字",
        "author": "度正",
        "content": "肩舆访药市，散步困两膝。\n行行初及门，品第已不一。\n细阅廊宇下，纷然莫穷诘。\n席地堆雄附，连盘伫参朮。\n云乳色晶荧，沈檀气芬苾。\n溪毛极草莽，水族包虫蛭。\n贵者如丹砂，贱者如干漆。\n苦者如胆矾，甘者如石蜜。\n陈者如酺醢，新者如枣栗。\n来为中国用，往往四夷出。\n海贾冒风涛，蛮商经崒嵂。\n厚利诱其前，颠沛不遑恤。\n小亦挟千镮，多至金百镒。\n开张自寅卯，收拾过酉戌。\n富豪盛僮奴，羸老携儿侄。\n车马浩骈填，坌然皆迸溢。\n晚饮各酩酊，归装满箱帙。\n人生天地间，禀赋阴阳质。\n寒温傥乖误，未免生众疾。\n至人穷物性，扶世方开术。\n春冬别根苗，南北辨枳橘。\n形色与气味，审订皆具述。\n庸夫肆胸腑，妄以甲代乙。\n聩聩莫知诫，十疗宜十失。\n念我奉慈亲，春秋垂八秩。\n仰事则欣欣，退处常栗栗。\n尝闻仁者寿，又闻惠迪吉。\n版舆来三年，清健如一日。\n平生读医书，殆未通六七。\n甘草真国老，盐梅乃良弼。\n储蓄以待用，选抡贵纤悉。\n譬如天未雨，先已营居室。\n所以身强健，有若天阴隲。\n正惟养生外，万宝无所昵。\n往年忆曾游，初亦无固必。\n忽得九老图，如得清庙瑟。\n仪冠甚英伟，真是旧名笔。\n右太师潞公，左司马君实。\n弹棋以为戏，一局良未毕。\n君实思沈吟，心志何专一。\n潞公随所应，气貌加閒逸。\n诸公各注视，袖手观弹击。\n焚香与之对，想像见真率。\n携持恐失堕，固已藏之密。\n重来何所见，追叹空唧唧。\n他年玉局仙，希踪老蓬荜。",
        "dynasty": "宋",
        "collection_info": null
    },
    {
        "title": "食笋",
        "author": "度正",
        "content": "早笋自香美，欲食不得尝。\n晚笋已恶臭，顿顿充庖浆。\n蔬食苦不继，且復几其良。\n陋巷有佳人，箪瓢不充肠。\n其人久已死，至今有耿光。\n所以天下士，贫者惟其常。\n得失固了然，是非何较量。\n大烹幸列鼎，嗟尔其勉强。",
        "dynasty": "宋",
        "collection_info": null
    },
    {
        "title": "笼鸡",
        "author": "度正",
        "content": "笼中畜一鸡，饮啄颇云足。\n其鸡浑不顾，引颈欲逃出。\n旁鸡大爱之，贪食笼中食。\n回旋欲归笼，不省笼拘束。",
        "dynasty": "宋",
        "collection_info": null
    },
    {
        "title": "贯之学士宠示佳作欻然有丘壑之思因反其意以招之亦朋友相勉之义伏幸采瞩",
        "author": "度正",
        "content": "夫君隆隆如长车，方途万里无尘沙。\n天公生材要有用，安得嘿嘿吟窗纱。\n辛勤学问求大指，求不在他心而已。\n解将岁月作工夫，定使枯株发春媚。\n我家传家诗与书，家徒四壁一钱无。\n年来行李环天下，直从南海熏香炉。\n先生曰来子可语，以手手地传心图。\n归来日日锄其恶，陶然一室皆真乐。\n他年努力回羲皇，更把天心验圭角。",
        "dynasty": "宋",
        "collection_info": null
    },
    {
        "title": "今春大震电雨雹南峰无之黄梦得诗来有天意因以旌遗逸之句正恐其轻忽灾异失圣人迅雷风烈必变之意用其韵以解之",
        "author": "度正",
        "content": "仲春戊申日之夕，牛羊下来犹未毕。\n迴风烈烈涨黄壤，阴云衝衝蒙白日。\n腾光初觉火烧空，打屋乍疑天陨石。\n出门愁见荒山径，高卧徒惊堕四壁。\n尝闻正直天所佑，又闻豪横天所疾。\n盲风怪雨岂徒然，颠倒横纵未遑恤。\n老农惨怛心欲死，羣蛙号呼兴自逸。\n那知杀菽困黔首，但指嘉禾歌赤舄。\n何人漫读周官书，更笑深山间小艗。",
        "dynasty": "宋",
        "collection_info": null
    },
    {
        "title": "廖良誉棹小舟载酒追别至故县而还",
        "author": "度正",
        "content": "马鸣溪上想英概，牛口庄头访故庐。\n登场罗列万石廪，插架纵横千卷书。\n有怀西山古凤鸟，更看北壑今鲲鱼。\n江水江花两无尽，后之来者应何如。",
        "dynasty": "宋",
        "collection_info": null
    },
    {
        "title": "送后溪先生龙门赋别",
        "author": "度正",
        "content": "皇帝龙飞庆元元，尽收耆旧为羽翰。\n谁生党论中譁諠，一旦剪落堪悲酸。\n谓曲为直忠为姦，谓麟为虎鸱为鸾。\n朱刘章陈坐讥弹，彭吕继之何摧残。\n自从阿衡扃九原，至今草木犹衔冤。\n余波滔天如惊湍，一落其中无全安。\n五年天子御金銮，恭己南面朝衣冠。\n有一新进当谏垣，前言刘某入祠官，乞加窜逐风朝端。\n天子曰噫子甘盘，鬚髮雪白心甚丹。\n徙居房陵圣恩宽，公心怡然无怨颜。\n秋风萧萧零露漙，浮云散开雨脚干。\n公今度栈车北辕，有客越境追征鞍。\n天之降材良独难，达则致君穷立言。\n曩时夫子投杏坛，删诗定书传渊骞。\n春秋一字诛黄泉，万世贼乱心胆寒。\n子舆赋归辞惠宣，仁义七篇皆肺肝。\n伏羲六画义深玄，文王明之当忧患。\n降周迄孔世莫传，东溪先生抽关键。\n发挥绝学穷根源，惜哉遗藁今未完。\n先生乱思真奇观，庶几后生窥成编。\n君王旧学非终捐，愿言珍重勤加餐。",
        "dynasty": "宋",
        "collection_info": null
    },
    {
        "title": "送张义立制干赴阙探韵得东字",
        "author": "度正",
        "content": "皇家科目周家同，三岁大比罗英雄。\n六龙渡江念幽远，赐之贡额令选充。\n载戢干戈讲经艺，诗书比屋陶儒风。\n堂堂卫公千人杰，振鬣长鸣万马空。\n一时诸老皆敛避，束带廊庙熙羣工。\n地灵育秀殊未已，有伟男子如卫公。\n龙门逸步已突兀，凤穴神彩尤昭融。\n襟怀洒落志慷慨，风格俊爽材疏通。\n源泉混混回倒海，力量恢恢扶颓嵩。\n几年名震动旒冕，一日诏下来旌弓。\n天之降材要有用，士之用世良无穷。\n萧曹事业皆土苴，尧舜规摹宜磨礲。\n支持大厦要梁栋，努力自爱毋匆匆。",
        "dynasty": "宋",
        "collection_info": null
    },
    {
        "title": "送唐宗道制干赴阙探韵得书字",
        "author": "度正",
        "content": "妙年璧水充丰储，一日变化拖长裾。\n五色神彩丹凤好，一襟和气春风如。\n东薄扶桑畧牛斗，西游陆海环坤舆。\n诏书奕奕九天下，云程冥冥一步初。\n吾君选士作舟楫，岂特文馆雠诗书。\n曩时党论既喧鬨，往往儒学遭驱除。\n鄙哉小夫自贻戚，因循封植成痈疽。\n祖宗在天实启佑，忽然溃决今无余。\n虽然四体已清泰，无奈元气犹空虚。\n调和脉络勿草草，整顿罅漏当徐徐。\n咨询刍荛下谤木，收召耈老来安车。\n堂堂国势傥前定，蠢蠢强敌谁侮予。\n明时得意好展尽，书生长虑元非疎。\n毋为袖手事缄嘿，愿以正论开宸居。\n岂惟民亩望芘頼，亦有草泽思吹嘘。\n江头送客重感慨，勉之行矣毋踌躇。",
        "dynasty": "宋",
        "collection_info": null
    },
    {
        "title": "送李君亮安抚赴阙",
        "author": "度正",
        "content": "皇帝龙飞十四载，拱手垂衣功不宰。\n谁生厉阶起甲胄，天下岌岌几于殆。\n赫然烹阿封即墨，神机独断定四海。\n内酬勋庸清列位，外召诸老仍博采。\n自古圣人闻至治，不贵无过贵能改。\n三池先生已先入，谏阁经帏行遂拜。\n遂宁先生又继起，老手便当调鼎鼐。\n冬官侍郎何迟迟，几日涪江下寒濑。\n恭闻促诏已屡下，云汉昭回九天外。\n吾君寤寐在良弼，其意岂不望启乃。\n往年袖手固其理，今日缄口庸何待。\n祖宗至仁育疎戚，常使无权免骄泰。\n宣仁圣烈重贬损，功参尧舜光万代。\n当时若不甚快意，其奈无忧近葅醢。\n前乎六一论尧佐，后日了翁陈二蔡。\n一从一违事已判，得失了然为世戒。\n况今政事归中书，国体堂堂方正大。\n春宫仁孝且英睿，多士盈庭復蔼蔼。\n先生而言言易入，及其事至恐不逮。\n姑置区区论商鉴，覆辙不远那容再。\n行看正道动前席，盛时难逢愿自爱。",
        "dynasty": "宋",
        "collection_info": null
    },
    {
        "title": "送茶使赵伯川赴阙",
        "author": "度正",
        "content": "三王垂世何煌煌，诗书所称周尤长。\n虽云积累日源远，其实本支由宗彊。\n内环旦奭扶九陆，外列毛原镇四方。\n宣王中兴恢大业，復有虎臣如鹰扬。\n卜年过历前未有，邈哉夏商矧汉唐。\n皇家揖逊古舜禹，建宗作屏周成康。\n巍乎神庙有遗训，作而新之进厥良。\n振振信厚皆麟趾，翙翙羽仪多凤凰。\n扶持天日岂易事，往岁一段尤辉光。\n无何谗口乱白黑，至欲疎远空藩墙。\n天相宗社迄感悟，重惟孤立当惩创。\n有伟丈夫在远外，是尝拒贼贼莫伤。\n渊洪胸次自磊磊，慷慨颜貌真堂堂。\n吾君想象日已久，急下诏书来取将。\n旁招俊乂第一义，理乱之机戒履霜。\n名世之卿夫岂少，贵戚之卿人所望。\n有怀器业得施用，感激为赋维城章。",
        "dynasty": "宋",
        "collection_info": null
    },
    {
        "title": "和黄侍郎韵",
        "author": "度正",
        "content": "君不见君家涪翁居戎州，只为山月来登楼。\n又不见君家绣衣老使君，传家文物如卿云。\n两仙仙去今百载，云冠霞佩俨如在。\n数行妙墨留壁间，九顶三峩屹相对。\n竹坡先生驻归步，来拜翁祠还少伫。\n水光山色为改容，收拾奇观入新着。\n世间好景苦留人，无奈催归作霖雨。\n山谷先生心好客，为爱横空雪山白。\n慇懃载酒清音亭，一抹云间真绝色。\n鸿飞天际去冥冥，风入松间听琴瑟。\n浮云聚散两茫茫，大川东注何终极。\n兹游应不减风雩，清和正值春三月。",
        "dynasty": "宋",
        "collection_info": null
    },
    {
        "title": "寿制置吴侍郎",
        "author": "度正",
        "content": "洙泗之根枯无芽，千五百年復生花。\n章通句解到圣处，格高调古意易差。\n南岳一登光万丈，下照百物穷幽遐。\n天公欲振斯文绪，卓尔大雅生长沙。\n淡如清庙有遗味，粹如白璧无纤瑕。\n周旋礼乐今冠冕，弹压妖怪古镆铘。\n翱翔秘馆育仪羽，岌嶪殿中峩触邪。\n忽惊云雾蔽日月，一落湖海潜烟霞。\n浮言既空望逾远，欻起仍乘使者车。\n急祗临遣护襄汉，旋奉温诏来三巴。\n春风所及自和气，坐令四境还桑麻。\n五月渡泸臣敢惮，昼日三接恩意加。\n皇心念尔蜀父老，因以与尔毋咨嗟。\n但见田亩兴孝悌，已无稂莠劳梳爬。\n洋洋韶頀出正始，一洗下俚之淫哇。\n夤缘末学被罗致，得以文艺陪绛纱。\n作兴诗书盛乐育，谓之文翁宁非耶。\n蜀人德公盛于卫，思厚报之吟木瓜。\n二阳寖长今初度，门无杂宾宾则嘉。\n欲酌北斗荐眉寿，听我祝辞人无譁。\n先生直上作舟楫，领袖夔契承勋华。\n心回元化位天地，手挈魁柄扶邦家。\n工师作室贵兼用，施置宁遗负与叉。\n自怜愚鲁无所似，独于诗书涉津涯。\n有如使之执经侍，或能诵说圣人污。\n古来好善优天下，珍重先生借齿牙。",
        "dynasty": "宋",
        "collection_info": null
    },
    {
        "title": "寿黄侍郎",
        "author": "度正",
        "content": "玉井之泉其源深，渊涵停蓄包千寻。\n风行于上渺河汉，诸子浅陋其蹄涔。\n茫无畔岸容鼍鼈，富有磊落潜球琳。\n大原自出号学海，余波散及蕃儒林。\n有如霁月当空照，罗列万象中森森。\n恭惟王明可用汲，一勺沃我思贤心。\n推之四海泽焦槁，元戎十乘来骎骎。\n铜梁玉垒日澄浄，夜气晨光焕井参。\n区区贱子愚且鲁，非曰能之学鼓琴。\n慇懃三弄众掩耳，莞然一笑遭知音。\n推琴而作喜欲舞，慨我得此踰兼金。\n上方穆穆回元化，舍尔其谁扶当今。\n传闻丹诏九霄下，衮舄未至虚宸襟。\n请书国纪开皇极，雍容调燮阳与阴。\n愿公自爱毋久外，天下苍生思作霖。",
        "dynasty": "宋",
        "collection_info": null
    },
    {
        "title": "寿寺丞唐丈",
        "author": "度正",
        "content": "维时皇舆驻吴门，三光五岳之气元未分。\n钟而为木为杞梓，结而为玉为瑶琨。\n先生独得之，表裏何粹温。\n渊然之学妙今古，浩然之气充干坤。\n探月窟，蹑天根，朝蟠木，夕昆崙。\n超轶绝尘有如此，余子瞠若谁追奔。\n纷纷何所知，骇叹空云云。\n君不见蔡家太师倡绍述，当时流毒并鸡豚。\n鲁国抱其学，屹如中岳尊。\n又不见秦家太师握和议，羣邪噏噏迷天伦。\n紫微于是时，横身扶正论。\n天公下监世忠义，畀以斯道昌其孙。\n胡不游东观，胡不游西昆。\n胡为尚婆娑，万里乘朱轓。\n依然不磷缁，炯炯超尘昏。\n昔尧登彭叟，历佐周与殷。\n后来磻溪翁，辛勤晚策勋。\n况兹才之难，典刑谅谁存。\n玉律回孟陬，瑞气如云屯。\n请赋嵩高篇，万口同一言。\n愿公上玉堂，愿公登金门。\n功成名遂归乡枌，贱子年年开金罇。",
        "dynasty": "宋",
        "collection_info": null
    },
    {
        "title": "寿外舅富顺赵使君",
        "author": "度正",
        "content": "天家积庆如江河，千枝万叶鲁卫毛。\n声名赫赫照今古，骨相飘飘多俊髦。\n惟安懿王迈种德，当时庙社遗勋劳。\n本支百世端未艾，绵绵瓜瓞更崇高。\n只今中兴得旦奭，夹辅日月参夔皋。\n自余材德踵相望，磊落抱负皆英豪。\n或持皮帛登台省，或奉符竹分旌旄。\n金川丈人最后出，平生力学勤持操。\n高谈奥论不可到，一洒万字无停毫。\n聊将圭撮试当世，已被天语加崇褒。\n从此公道更开泰，未必奔走悬三刀。\n念昔南宫陪俊翮，偶附骥尾辞蓬蒿。\n因蒙顾盼被收录，得拜门下恩则叨。\n自怜薄命薄如叶，十年再尔吟离骚。\n世间情态已百转，每叹慈爱终坚牢。\n今逢佳节揆初度，欲荐眉寿酬甄陶。\n丈人丈人听我语，我语憔悴空啾嘈。\n白圭三復古亦少，缁衣改为今可遭。\n人言恺悌必富贵，恺悌富贵何由逃。\n不愿归来一尊酒，但愿努力登三鳌。\n我欲执鞭追壶中之日月，荐海上之蟠桃。",
        "dynasty": "宋",
        "collection_info": null
    },
    {
        "title": "寿宪使大卿",
        "author": "度正",
        "content": "自昔天之生大贤，其间往往几千年。\n前日颜曾乃并世，后来孙乐还齐肩。\n参稽疏数未一概，废兴大抵关诸天。\n恭惟皇家受眷命，五星集奎光芒悬。\n復振斯文自洙泗，涣然遗响闻伊瀍。\n微言奥论揭日月，九州四海俱流传。\n浩斋先生本自得，闻风特起吾东川。\n当时造入自孟子，善养其气气浩然。\n配合道义期充足，至大而刚直以全。\n后来岂不有继者，要之闻道先生先。\n今夕何夕天气好，虞琴初奏南熏絃。\n正阳之月月几望，于时盖得干之干。\n宜其秀质温如玉，不磷不缁白且坚。\n吾君好学古未有，直上便可升经筵。\n力闢淫邪开正道，雍容尧舜陈王前。\n仰视苍苍岂无意，如此大器堪扶颠。\n诸生载酒来荐寿，山肴野蔌徒拳拳。\n跻彼公堂喜拜舞，正也请赋嵩高篇。",
        "dynasty": "宋",
        "collection_info": null
    },
    {
        "title": "寿黄运使",
        "author": "度正",
        "content": "南海之中三神山，高出天宇超人寰。\n上有神仙百万宅，琼栏瑶楯相回还。\n四方鳞鳞中杰观，不知谁氏当中间。\n或云黄帝之后已百世，云仍诜诜褒衣博带千官班。\n向来山泽癯，晦伏潜深湾。\n是家老仙伯，下顾目所瞷。\n中夜舞鸾凤，明朝排天关。\n自从放出一头地，长江大河声潺湲。\n东皇回跸鼓万象，和气袭人春初颁。\n云裾霞佩来何所，巍峩步趋貌则闲。\n生香馥郁浮四座，得未曾有天非悭。\n至人之子饫芳味，欲揭北斗高莫攀。\n丹霄争看来驿骑，衮衣直上承天颜。\n上论唐虞开稷契，下及草野兼庸孱。\n嗣德之继发余响，未必政尔诗书删。",
        "dynasty": "宋",
        "collection_info": null
    },
    {
        "title": "谒新汉州范文叔  其一",
        "author": "度正",
        "content": "叹息中兴后，斯文一髮如。\n废兴天有命，用舍道何疎。\n太史遗风在，南翁绝学余。\n君王欲尧舜，安得赋归欤。",
        "dynasty": "宋",
        "collection_info": null
    },
    {
        "title": "谒新汉州范文叔  其二",
        "author": "度正",
        "content": "来纡广汉绂，却近子云居。\n风月谁同会，林泉乐有余。\n卑词老中允，分宅卜横渠。\n后来端有望，吾道竟何如。",
        "dynasty": "宋",
        "collection_info": null
    },
    {
        "title": "谒新汉州范文叔  其三",
        "author": "度正",
        "content": "巴岳东峰下，舂陵别驾踪。\n陈编新德业，陋质古心胸。\n雅得千秋契，那知并世逢。\n乐哉开后觉，乞我一中庸。",
        "dynasty": "宋",
        "collection_info": null
    },
    {
        "title": "送别罗坚文  其一",
        "author": "度正",
        "content": "共席胜冠日，分头既壮年。\n许身要到圣，论德未能贤。\n岁月于何驻，工夫在力肩。\n有言堪记忆，随处是耕佃。",
        "dynasty": "宋",
        "collection_info": null
    },
    {
        "title": "送别罗坚文  其二",
        "author": "度正",
        "content": "重违直谅友，失入斗筲羣。\n眇眇初晴日，蒙蒙欲暮云。\n已荒三径菊，无奈万家熏。\n莫厌山中恶，山中妙莫云。",
        "dynasty": "宋",
        "collection_info": null
    },
    {
        "title": "奉輓近故制置侍郎畏斋先生吴公  其一",
        "author": "度正",
        "content": "人物雄三楚，师传自五峰。\n求仁居广大，学道到从容。\n世仰堂堂表，天知磊磊胸。\n斯文真不幸，海内失儒宗。",
        "dynasty": "宋",
        "collection_info": null
    },
    {
        "title": "奉輓近故制置侍郎畏斋先生吴公  其二",
        "author": "度正",
        "content": "讣音来岳麓，天下想遗忠。\n金匮嘉言在，清朝雅望空。\n汉庭悲贾傅，蜀学祀文翁。\n没世名逾盛，方知此道公。",
        "dynasty": "宋",
        "collection_info": null
    },
    {
        "title": "奉輓近故制置侍郎畏斋先生吴公  其三",
        "author": "度正",
        "content": "当年王事急，盛夏叹驰驱。\n振铎宣皇化，登车礼硕儒。\n薛公推一范，张老得三苏。\n扰扰成何事，千年美意俱。",
        "dynasty": "宋",
        "collection_info": null
    },
    {
        "title": "奉輓近故安抚侍郎龙学刘公  其一",
        "author": "度正",
        "content": "有开元佑相，世世出英才。\n坚正由天得，高明自学来。\n清忠通圣鑑，雅望应公台。\n渭上明星落，山山草木哀。",
        "dynasty": "宋",
        "collection_info": null
    },
    {
        "title": "奉輓近故安抚侍郎龙学刘公  其二",
        "author": "度正",
        "content": "学术原三代，文章自两京。\n公朝推宿德，近世号名卿。\n楚俗思羊祜，陈人泣孔明。\n平生知己泪，今日为公倾。",
        "dynasty": "宋",
        "collection_info": null
    },
    {
        "title": "輓刘大监思恭  其一",
        "author": "度正",
        "content": "簪绂源流远，诗书气味香。\n啼鶑翔涧谷，鸣凤瑞朝阳。\n壮志欣辰告，羸躯痛夕亡。\n万夫今失望，拟欲问苍苍。",
        "dynasty": "宋",
        "collection_info": null
    },
    {
        "title": "輓刘大监思恭  其二",
        "author": "度正",
        "content": "一门金玉友，仲也更高明。\n天粹仁几熟，心融义亦精。\n有怀殊未究，所论畧施行。\n握手悲无日，临风涕泗横。",
        "dynasty": "宋",
        "collection_info": null
    },
    {
        "title": "奉輓友三舅知县还山  其一",
        "author": "度正",
        "content": "衣冠推甲族，诗礼自深长。\n雅意如诸谢，名章似晚唐。\n乱流浮小艇，绕屋种修篁。\n胸次浑如许，行藏已两忘。",
        "dynasty": "宋",
        "collection_info": null
    },
    {
        "title": "奉輓友三舅知县还山  其二",
        "author": "度正",
        "content": "晚来为令尹，此意亦云聊。\n举箑清风满，弹琴白日消。\n精神元未瘁，魂魄竟难招。\n回首梅溪路，伤心过画桥。",
        "dynasty": "宋",
        "collection_info": null
    },
    {
        "title": "送輓监簿游子正诗  其一",
        "author": "度正",
        "content": "早年驰伟誉，晚岁奋奇才。\n奔走千官冗，经纶万虑开。\n忠谋扶日上，切谏挽天回。\n大厦方如许，云何柱石摧。",
        "dynasty": "宋",
        "collection_info": null
    },
    {
        "title": "送輓监簿游子正诗  其二",
        "author": "度正",
        "content": "捐躯陈大义，协力济多艰。\n贤相寻迁死，明公亦放还。\n俄闻姦党败，仅见圣恩颁。\n已矣埋黄壤，伤哉涕泪潸。",
        "dynasty": "宋",
        "collection_info": null
    },
    {
        "title": "哀射洪陈隠居",
        "author": "度正",
        "content": "忆昔牝晨日，孤忠贯日星。\n川流平处静，山色本来青。\n浩浩何终极，嗟嗟尚典型。\n我思人不见，极目涕双零。",
        "dynasty": "宋",
        "collection_info": null
    },
    {
        "title": "哀通泉李佥判",
        "author": "度正",
        "content": "丰基根也厚，枝叶固其庞。\n地域云梦九，天街石笋双。\n圭璋沉下国，桃李烂他邦。\n寂寞涪江上，闻风意已降。",
        "dynasty": "宋",
        "collection_info": null
    },
    {
        "title": "哀金堂张通判",
        "author": "度正",
        "content": "豫章惊早世，修节凛风林。\n松柏山中友，江湖物外心。\n茂陵多异赋，梁甫又悲吟。\n琢句藏深谷，他年尚德音。",
        "dynasty": "宋",
        "collection_info": null
    },
    {
        "title": "徐夫人輓章",
        "author": "度正",
        "content": "芬芳兰蕙畹，笾豆有司存。\n抱烛丹心苦，深居德性尊。\n庭前桑有附，户外竹生孙。\n遗范章章古，新诗诏后昆。",
        "dynasty": "宋",
        "collection_info": null
    },
    {
        "title": "奉輓近故太夫人史氏二首  其一",
        "author": "度正",
        "content": "佩服诗书训，周旋礼义中。\n春风三月永，淑气四时融。\n当户能安节，传家务教忠。\n真成滂也母，百世仰高风。",
        "dynasty": "宋",
        "collection_info": null
    },
    {
        "title": "奉輓近故太夫人史氏二首  其二",
        "author": "度正",
        "content": "有子来为牧，孜孜奉母慈。\n涵濡千里润，雍睦一家推。\n寿考国人愿，循良圣主知。\n诏书催令伯，叹息想遗规。",
        "dynasty": "宋",
        "collection_info": null
    },
    {
        "title": "金堂涂恭甫奉其母夫人谢氏还山为赋輓诗一章以送之",
        "author": "度正",
        "content": "族姓源江左，来归禹外家。\n懿文吟柳絮，淑质咏桃华。\n兰室双芽秀，萱堂隻影斜。\n他年修郡志，遗范照三巴。",
        "dynasty": "宋",
        "collection_info": null
    },
    {
        "title": "殿中覆考进士",
        "author": "度正",
        "content": "宫漏传筹趋绛帻，御盘行炙出黄金。\n春余花气香宁重，雨足林光绿更深。\n通籍不须羞暮齿，好文何幸获初心。\n东风似借鱼龙便，一夜奔雷数振音。",
        "dynasty": "宋",
        "collection_info": null
    },
    {
        "title": "燕漕司进士小诗奉勉",
        "author": "度正",
        "content": "奋迹山林志甚疎，滥当春棘品贤书。\n学开邹鲁人无异，文到卿云士有余。\n力战吝骄存广大，深培根本黜浮虚。\n此中几许经纶地，万里先看一步初。",
        "dynasty": "宋",
        "collection_info": null
    },
    {
        "title": "畅伯圭父子下第归乡携嗣由广文书并手佳章宠贶正旧读程门遗书知有潜道者列由求之间今见伯圭父子姓名不胜惊喜因问家世出处果潜道近族遂用其韵反其意出鄙语以谢庶几朋友相与切磋之义也",
        "author": "度正",
        "content": "先正传家逮泗滨，一言一论本诸身。\n是间极力窥真际，物外何心逐像人。\n蹈履若迷天所赋，奔驰犹误实之宾。\n都将出处束高阁，明日从容傥细陈。",
        "dynasty": "宋",
        "collection_info": null
    },
    {
        "title": "去年微之国史读易彻章梦谒晦翁相与从容话言今年读周官再用前韵录以垂教正谨依韵酬谢  其一",
        "author": "度正",
        "content": "伊人寤寐自求之，钻仰应无咫尺违。\n试看后来身愿学，便如当日自归依。\n及门定许偕行止，下笔何由谬是非。\n好把遗编还指示，也教都识大音希。",
        "dynasty": "宋",
        "collection_info": null
    },
    {
        "title": "去年微之国史读易彻章梦谒晦翁相与从容话言今年读周官再用前韵录以垂教正谨依韵酬谢  其二",
        "author": "度正",
        "content": "礼经遗子略闻之，大法昭然世莫违。\n初学卑卑由礼立，终身恳恳欲仁依。\n芸苗自我持三勿，克己从头绝四非。\n往教旧盟如可践，警其懈惰久心希。",
        "dynasty": "宋",
        "collection_info": null
    },
    {
        "title": "临川吴子达以揲蓍游成都访余寺中见堂上晦翁像作而曰向亦尝得见之且见问蜀之易学子云以来代有其人近世何如某叹其用意精切拳拳如此因为出数语以勉之",
        "author": "度正",
        "content": "千古羲皇一片心，何人此地口微吟。\n凿开未济言无几，说破先几义极深。\n此事旧传师友记，斯文今见火珠林。\n成都自昔多真隠，着眼稠人更访寻。",
        "dynasty": "宋",
        "collection_info": null
    },
    {
        "title": "南平教授勾子甲见访于益昌自言正在华阳时渠方待试石室屡过县斋勾重庆人将至苍溪又访舟中且以佳篇为赠次韵谢之二首  其一",
        "author": "度正",
        "content": "顷年应聘漫谈经，喜向寒窗访聚萤。\n抚字昨惭书下下，佩衿今羡领青青。\n傥来富贵皆尘土，无尽诗书自日星。\n珍重圣贤垂轨范，不尤臧氏不尤邢。",
        "dynasty": "宋",
        "collection_info": null
    },
    {
        "title": "南平教授勾子甲见访于益昌自言正在华阳时渠方待试石室屡过县斋勾重庆人将至苍溪又访舟中且以佳篇为赠次韵谢之二首  其二",
        "author": "度正",
        "content": "汉威西被浃炖煌，已觉边尘不復扬。\n一别可堪论世事，异乡聊共举空觞。\n只愁山月嫌清淡，不怕江梅笑醉狂。\n惯涉风波神不动，流行坎止未须荒。",
        "dynasty": "宋",
        "collection_info": null
    },
    {
        "title": "临邛计次魏自言六世祖破荒先生晚居景陵因葬焉后世子孙岁时不能拜扫日负樵牧不禁之忧慨然欲往携其所藏遗书一卷求书纸尾且云是行并之武昌省运使表兄迤逦观光上国用正岩字韵赋诗一章以言志正亦用岩字韵为赋三章以勉之云  其一",
        "author": "度正",
        "content": "如何袖手伏山岩，顷刻犹能草百函。\n胸次宏规标众正，笔端劲气磔羣谗。\n行看云汉翻鸿羽，更喜秋风送马衔。\n南国诸公共推毂，从今不復厌卑凡。",
        "dynasty": "宋",
        "collection_info": null
    },
    {
        "title": "临邛计次魏自言六世祖破荒先生晚居景陵因葬焉后世子孙岁时不能拜扫日负樵牧不禁之忧慨然欲往携其所藏遗书一卷求书纸尾且云是行并之武昌省运使表兄迤逦观光上国用正岩字韵赋诗一章以言志正亦用岩字韵为赋三章以勉之云  其二",
        "author": "度正",
        "content": "涵养工夫自野岩，淹该万卷一空函。\n何须识者方能识，自是谗人不敢谗。\n骐骥栖栖垂皂枥，驽骀扰扰被金衔。\n不妨希价咸阳市，未必人人眼目凡。",
        "dynasty": "宋",
        "collection_info": null
    },
    {
        "title": "临邛计次魏自言六世祖破荒先生晚居景陵因葬焉后世子孙岁时不能拜扫日负樵牧不禁之忧慨然欲往携其所藏遗书一卷求书纸尾且云是行并之武昌省运使表兄迤逦观光上国用正岩字韵赋诗一章以言志正亦用岩字韵为赋三章以勉之云  其三",
        "author": "度正",
        "content": "不及抠衣拜紫岩，尚能什袭宝书函。\n扫除荆棘扶初日，投畀烟岚困老谗。\n四海时无伸国论，百年人自仰台衔。\n南轩衣钵今何似，见说诸孙也不凡。",
        "dynasty": "宋",
        "collection_info": null
    },
    {
        "title": "奉谒夔州何异侍郎",
        "author": "度正",
        "content": "浩荡江南春更和，几回风月又婆娑。\n夔门外户千钧重，滟滪中流一节高。\n蜀国移花今日事，上林种柳旧年窠。\n残膏余馥知何恨，徙倚江皋揖晋波。",
        "dynasty": "宋",
        "collection_info": null
    },
    {
        "title": "制置侍郎阁学台座俯从乡论营求胜地改建贡闱严严翼翼实称朝廷所以宾兴贤能之意父老观者莫不称叹今工已告成命客饮之正获与焉谨赋诗三章以纪盛事词鄙意拙亦各言志傥蒙采察曷胜荣幸  其一",
        "author": "度正",
        "content": "中兴诏下九重天，分建科场贡蜀贤。\n急就佛宫嫌北面，载开儒馆堕西偏。\n得人自昔英才盛，择地于今气象全。\n多士深思公雅意，要收鸿硕副详延。",
        "dynasty": "宋",
        "collection_info": null
    },
    {
        "title": "制置侍郎阁学台座俯从乡论营求胜地改建贡闱严严翼翼实称朝廷所以宾兴贤能之意父老观者莫不称叹今工已告成命客饮之正获与焉谨赋诗三章以纪盛事词鄙意拙亦各言志傥蒙采察曷胜荣幸  其二",
        "author": "度正",
        "content": "殿角西头闢礼闱，峥嵘栋宇更巍巍。\n碧鷄金马连环绕，云顶峩眉耸翠围。\n陈范苏张应并驾，龙章谯郭亦横飞。\n东都行復充乡赋，却望秦关入帝畿。",
        "dynasty": "宋",
        "collection_info": null
    },
    {
        "title": "制置侍郎阁学台座俯从乡论营求胜地改建贡闱严严翼翼实称朝廷所以宾兴贤能之意父老观者莫不称叹今工已告成命客饮之正获与焉谨赋诗三章以纪盛事词鄙意拙亦各言志傥蒙采察曷胜荣幸  其三",
        "author": "度正",
        "content": "皇家科目钓英豪，手大方能得巨鳌。\n考论勋庸推虎榜，讲求师友自鸾刀。\n泉翁竟被盲夫弃，云叟空劳圣主褒。\n细看当年权造化，欧公眼目独清高。",
        "dynasty": "宋",
        "collection_info": null
    },
    {
        "title": "上制置侍郎  其一",
        "author": "度正",
        "content": "龙虎西头象更雄，巍然坐觉马羣空。\n三千威已行方外，百万兵元贮腹中。\n蜀国欢声连上国，秋风和气似春风。\n只今欲荐斯文寿，大雅篇中愿赋崧。",
        "dynasty": "宋",
        "collection_info": null
    },
    {
        "title": "上制置侍郎  其二",
        "author": "度正",
        "content": "堂堂汉使到天涯，覆芘西南亿万家。\n礼乐化行真有道，强梁气慑自无譁。\n坐观狼狈奔牛角，敢復猖狂犯虎牙。\n措置得宜归妙算，更歌丰乐庆中华。",
        "dynasty": "宋",
        "collection_info": null
    },
    {
        "title": "上制置侍郎  其三",
        "author": "度正",
        "content": "武侯落落旧规摹，千载谁能发壮图。\n抚定南方无后顾，感通北面自前孚。\n但于号令教心服，自是欢忻听指呼。\n羣策不遗光竹帛，方知儒术本非迂。",
        "dynasty": "宋",
        "collection_info": null
    },
    {
        "title": "上李大参  其一",
        "author": "度正",
        "content": "坐对江山古与稽，熏炉一线入云霓。\n闻思草木忧春雨，轸念桑麻病夏畦。\n有美荇蓠泥不滓，无言桃李下成蹊。\n青天莹彻明如鑑，下照毫釐自不迷。",
        "dynasty": "宋",
        "collection_info": null
    },
    {
        "title": "上李大参  其二",
        "author": "度正",
        "content": "云间龙鹤隠峰峦，袖手何妨此考槃。\n秋老未须愁菊悴，春回宁復讶梅酸。\n风吹鴈字成簪盍，雪压鸥盟阅岁寒。\n万卷皇坟谁可续，为言执事劝加餐。",
        "dynasty": "宋",
        "collection_info": null
    },
    {
        "title": "上赵茶马  其一",
        "author": "度正",
        "content": "仙源奕叶满皇州，人物于今第一流。\n蹈履诗书宗孔孟，扶持日月继伊周。\n更观河浒盘根出，已自风雩向上求。\n异说扫除昌此道，方来勋业掩前修。",
        "dynasty": "宋",
        "collection_info": null
    },
    {
        "title": "上赵茶马  其二",
        "author": "度正",
        "content": "圣门绝学叹中微，天佑斯文再发挥。\n宗衮爰升陪国论，党魁特起赞经闱。\n麒麟復见公朝瑞，虎兕何忧我道非。\n千载明良相庆会，更歌既醉醉无归。",
        "dynasty": "宋",
        "collection_info": null
    },
    {
        "title": "上茶使赵伯川  其一",
        "author": "度正",
        "content": "六阳浩荡奏熏风，白雨肥梅纂纂红。\n学到狼胡心湛湛，性同麟趾步融融。\n已锄汉戚更王化，行建周宗辅圣聪。\n师友一源端復振，世间从此卜兴隆。",
        "dynasty": "宋",
        "collection_info": null
    },
    {
        "title": "上茶使赵伯川  其二",
        "author": "度正",
        "content": "几年题笔决文围，妙手元堪补衮衣。\n不讦不谀持正大，能经能济洞几微。\n天高且作茶星现，地迥行亲海月辉。\n万岁池塘神兴逸，总教西子赋东归。",
        "dynasty": "宋",
        "collection_info": null
    },
    {
        "title": "谒茶使",
        "author": "度正",
        "content": "剑南剑北尽仪型，妙墨题名入画屏。\n风卷渥洼来汗血，天开井络得茶星。\n照人一点应神会，回首三年更眼青。\n云外修程横九万，附渠飞翼上青冥。",
        "dynasty": "宋",
        "collection_info": null
    },
    {
        "title": "谒江州易彦章",
        "author": "度正",
        "content": "经帷谏阁竟云何，且着莲花峰下么。\n书院凄凉安处问，庐山突兀为谁高。\n依依松柏经年好，泛泛鶑花逐日过。\n万世清芬悬日月，元来得失一毫毛。",
        "dynasty": "宋",
        "collection_info": null
    },
    {
        "title": "呈晏制干二首  其一",
        "author": "度正",
        "content": "陇西公府俱名胜，元献曾孙号最贤。\n玉陛新题翻墨榜，金门旧事付青毡。\n远游行橐诗千首，退食高斋易一编。\n再世起家调鼎鼐，中兴榜样更蝉联。",
        "dynasty": "宋",
        "collection_info": null
    },
    {
        "title": "呈晏制干二首  其二",
        "author": "度正",
        "content": "忆昔归来自建溪，徘徊拟岘访前题。\n江山秀伟钟灵杰，文物光辉焕斗奎。\n历数儒绅真冀北，推源宗派孕江西。\n凤雏骥子今如许，称兕公堂傥许跻。",
        "dynasty": "宋",
        "collection_info": null
    },
    {
        "title": "奉呈制机",
        "author": "度正",
        "content": "三弄熏风再入絃，东堂珠履压初筵。\n红莲喜泛西来日，蓬矢欣逢北伐天。\n一句缁衣真旧咏，几章绿竹更新笺。\n中兴事业皆余地，何用糢糊佛与仙。",
        "dynasty": "宋",
        "collection_info": null
    },
    {
        "title": "和制置喜雨之什",
        "author": "度正",
        "content": "灵均一寸了纤埃，坐看云根万仞开。\n不用挥戈方扫去，等閒噀酒便呼来。\n清风濯我知何限，霖雨思贤想几回。\n更向日边勤一溉，尽苏海宇亦奇哉。",
        "dynasty": "宋",
        "collection_info": null
    },
    {
        "title": "次合州新赵使君阻雨",
        "author": "度正",
        "content": "时髦济济盛经纶，自愧空疎忝字民。\n槐下日光忧杲杲，麦秋雨势厌频频。\n化工付物难占命，精意回天亦在人。\n闭閤焚香惟静坐，一回思念一眉颦。",
        "dynasty": "宋",
        "collection_info": null
    },
    {
        "title": "奉别运判刘公侍御十四丈",
        "author": "度正",
        "content": "汉庭诸老尽忠良，何事台头独抗章。\n万里还家心似水，三年忧国鬓成霜。\n盛时好去金毛鼠，明主应思铁面郎。\n圣世工夫须着力，心中一点要明光。",
        "dynasty": "宋",
        "collection_info": null
    },
    {
        "title": "正伏承泽深佥判学士贤友以正生朝宠贶佳篇辄次元韵  其一",
        "author": "度正",
        "content": "当年霁月正光凝，坐对窗前草吐英。\n已羡同时希洁白，更高异代继澄清。\n蒲卢有道应知化，花柳无私自应诚。\n世重世轻皆自乐，登坛还与莅斯盟。",
        "dynasty": "宋",
        "collection_info": null
    },
    {
        "title": "正伏承泽深佥判学士贤友以正生朝宠贶佳篇辄次元韵  其二",
        "author": "度正",
        "content": "特立谁能为道谋，千钧岂可委庸流。\n正涂壅底如丛棘，此意萧条若缀旒。\n指掌人归容景慕，传心书在正研求。\n恭惟天道何由谬，服力田畴自有秋。",
        "dynasty": "宋",
        "collection_info": null
    },
    {
        "title": "正伏承泽深佥判学士贤友以正生朝宠贶佳篇辄次元韵  其三",
        "author": "度正",
        "content": "清献重逢在永阳，方知此道浸明昌。\n非聪何以闻天籁，有畀终须辨国香。\n不贰见知忠肃瓘，逸民晚遇太师光。\n圣贤出处宁无意，舍则深藏用束装。",
        "dynasty": "宋",
        "collection_info": null
    },
    {
        "title": "正伏承泽深佥判学士贤友以正生朝宠贶佳篇辄次元韵  其四",
        "author": "度正",
        "content": "自洛而闽幸有传，更相私淑百余年。\n面言犹及金为口，手墨何妨锦作笺。\n在昔见闻迷卓约，至今钻仰叹高坚。\n分明太极图中意，更续源源付后贤。",
        "dynasty": "宋",
        "collection_info": null
    },
    {
        "title": "奉寿季章大参相公",
        "author": "度正",
        "content": "卓立三峰万仞高，依然兄弟并雄褒。\n卷怀经济藏三径，震起声音满九皋。\n曾向黄扉参道论，讵容绿野恣閒遨。\n紫云山下梅偏早，欲送清香荐玉醪。",
        "dynasty": "宋",
        "collection_info": null
    },
    {
        "title": "太孺人生朝",
        "author": "度正",
        "content": "万事随缘处处安，分明淡泊有余欢。\n痴儿解赋蟠桃颂，拙妇能炊脱粟餐。\n天上神仙谁羡慕，人间真乐我团栾。\n愿如松柏坚刚寿，相与年年保岁寒。",
        "dynasty": "宋",
        "collection_info": null
    },
    {
        "title": "贺张仪立弄璋",
        "author": "度正",
        "content": "弄月吟风泮水湄，几回占喜误蛛丝。\n三鳣讲罢争传易，一鲤祥开想学诗。\n天傅梅花凝蝶粉，春归柳叶画蛾眉。\n何时得践凌云约，领畧山中一段奇。",
        "dynasty": "宋",
        "collection_info": null
    },
    {
        "title": "别坚甫伯修",
        "author": "度正",
        "content": "几日驰来别浩斋，偶然良晤尽吾侪。\n苛留归思主人恶，少驻征鞍客子佳。\n栗烈侵肤凝腊雪，纵横塞路困山崖。\n三家白髮元相似，放去从教慰母怀。",
        "dynasty": "宋",
        "collection_info": null
    },
    {
        "title": "送胡茶马赴京西漕",
        "author": "度正",
        "content": "夹岸黄花弄夕曛，归艎击汰不堪闻。\n愁容政想峩眉月，喜气遥占岘首云。\n酒罢楼头观妙算，公余壠畔访清汾。\n明年入奏明光殿，前席雍容细剖分。",
        "dynasty": "宋",
        "collection_info": null
    },
    {
        "title": "送钱国博解成都漕节详刑湖右  其一",
        "author": "度正",
        "content": "坐于黄卷得新功，学海波中号老龙。\n雅以明经空四海，何曾屈膝拜三公。\n汉庭耿耿千回梦，蜀道依依一节东。\n帷幄傥求真学士，当今难舍状头翁。",
        "dynasty": "宋",
        "collection_info": null
    },
    {
        "title": "送钱国博解成都漕节详刑湖右  其二",
        "author": "度正",
        "content": "难弟堂堂玉立峰，当年同奏大明宫。\n早惭游子迷求益，晚侍宾筵喜发蒙。\n妙境妄能窥鴈荡，春风留得满蚕丛。\n从今午夜占星斗，弱水之西望大逢。",
        "dynasty": "宋",
        "collection_info": null
    },
    {
        "title": "奉送游子正监簿解嘉定郡绂赴利漕诗  其一",
        "author": "度正",
        "content": "中兴人物烂如星，西海之滨起一经。\n皇极虚怀咨谠直，远人却立望仪形。\n回天万宇光衝斗，夹日一心梦绕庭。\n何草不黄风雨后，更看老柏独青青。",
        "dynasty": "宋",
        "collection_info": null
    },
    {
        "title": "奉送游子正监簿解嘉定郡绂赴利漕诗  其二",
        "author": "度正",
        "content": "君王神武念京都，关洛规恢入庙谟。\n渭水新屯观定势，木牛成算付真儒。\n驰驱莫惜销人髀，矍铄还堪发壮图。\n会看诗书真事业，摩挲剑石为平铺。",
        "dynasty": "宋",
        "collection_info": null
    },
    {
        "title": "送曹机宜",
        "author": "度正",
        "content": "温公早岁侍天章，万里西来漕益昌。\n讲学于时资友镇，留题到处着男光。\n春秋比较年相似，诗礼渐摩日正长。\n发策决科自余事，要须器业踵前芳。",
        "dynasty": "宋",
        "collection_info": null
    },
    {
        "title": "送博寺丞",
        "author": "度正",
        "content": "白日青天晓色开，太虚澄澈绝纤埃。\n三阳不与寒威尽，一气还从暖律回。\n更向中岩收桂子，伫看上苑荐黄梅。\n几多湖上閒风月，舞咏应堪属后来。",
        "dynasty": "宋",
        "collection_info": null
    },
    {
        "title": "送李左之制干东归探韵得今字",
        "author": "度正",
        "content": "万卷胸中贮古今，西游蜀道手扪参。\n宝彜残刻窥心画，清庙遗音振学林。\n雅行琼瑰殊慰我，每陪樽俎定论心。\n飘飘衣袂青云去，伫立东风听惠音。",
        "dynasty": "宋",
        "collection_info": null
    },
    {
        "title": "送张季修归简州兼简伯修",
        "author": "度正",
        "content": "屈子文章似六经，缙云重与振遗音。\n一门秀出金闺彦，三峡光摇玉宇参。\n挟册夙潜心学海，挥毫今独步儒林。\n横飞脱去科场累，更去骚人向上寻。",
        "dynasty": "宋",
        "collection_info": null
    },
    {
        "title": "送许仁叔解组东归",
        "author": "度正",
        "content": "万里来官蜀锦城，西南籍籍饮清名。\n幕中议论谁为敌，天下交游我与盟。\n圣处工夫须自得，明时事业只安行。\n草堂拟作终焉计，便翼飞来总寄声。",
        "dynasty": "宋",
        "collection_info": null
    },
    {
        "title": "送张西和南归",
        "author": "度正",
        "content": "长记春风拂拂吹，乌奴江上濯涟漪。\n便论槃叟心传日，更及南翁指授时。\n戎貊也应知姓字，亲朋未必记芝眉。\n公朝有意开皇极，不用溪头理钓丝。",
        "dynasty": "宋",
        "collection_info": null
    },
    {
        "title": "君锡知丞僚友录示诸公所赋介寿堂诗谨次后溪先生元韵以记盛事",
        "author": "度正",
        "content": "老翁神气亦轻强，凿井耕田种豫章。\n扶植高标盘石壑，养成合抱栋明堂。\n风雷海运非人力，日月天开盛宠光。\n既醉诗书餐道德，坐观晚节更清香。",
        "dynasty": "宋",
        "collection_info": null
    },
    {
        "title": "至喜亭诗",
        "author": "度正",
        "content": "扁舟三峡备艰难，幸脱风波魄未安。\n山已陵夷成㟝嵝，水无约束渐瀰漫。\n半天堤柳垂春暖，满地江梅怯岁寒。\n坎坷一生何所用，它年湖海一渔竿。",
        "dynasty": "宋",
        "collection_info": null
    },
    {
        "title": "题锦屏山",
        "author": "度正",
        "content": "积翠浮空老不枯，英灵今此定何如。\n万章松柏还蒙密，千载风云颇阔疎。\n一气周流无间断，四时变化有盈虚。\n凭高极目怀嵩华，此愤何时可一摅。",
        "dynasty": "宋",
        "collection_info": null
    },
    {
        "title": "奉送温甫主簿赴昌元新任",
        "author": "度正",
        "content": "年来昌合颇多儒，满目青山秀不枯。\n隠者能通三圣易，贤良更缵六经图。\n簿书整暇抛官事，朋友从容味道腴。\n我已倦游还旧隠，新吟时寄几篇无。",
        "dynasty": "宋",
        "collection_info": null
    },
    {
        "title": "奉輓灵泉明府东叔学士",
        "author": "度正",
        "content": "西州文物起雷霆，四海一家仰聚星。\n五凤翱翔横碧落，双鳬朝谒堕青冥。\n疑归天上修仙史，耻向人间驾说铃。\n长叹良朋难再得，更忧吾道太雕零。",
        "dynasty": "宋",
        "collection_info": null
    },
    {
        "title": "輓史教授子正",
        "author": "度正",
        "content": "独抱遗经手不停，振衣艺苑自雷霆。\n文如曾子反居亚，才过高轩又短龄。\n共叹麒麟封白壤，喜看鸿鴈在青冥。\n慈颜莫作虚空想，西简先生千字铭。",
        "dynasty": "宋",
        "collection_info": null
    },
    {
        "title": "輓黄通判明叔座主",
        "author": "度正",
        "content": "政在伾文过十年，几多岩穴老英贤。\n公车牍上皆亨路，夜壑舟移閟下泉。\n事业鼎彜千古恨，文章衣钵万灯传。\n兑斋遗稿今无恙，更看诸郎各勉旃。",
        "dynasty": "宋",
        "collection_info": null
    },
    {
        "title": "奉輓浦江谯夫人",
        "author": "度正",
        "content": "天资高朗识精微，千载兴亡洞是非。\n子美诗中闻凤语，羲之笔下相鸾飞。\n口传诸子今为盛，心念宗周古亦稀。\n喜惧高怀如履薄，西瞻白鹤重歔欷。",
        "dynasty": "宋",
        "collection_info": null
    },
    {
        "title": "知县九十一丈应聘成都赋诗为别",
        "author": "度正",
        "content": "珍重圭璋彦，经纶半世閒。\n纷纷徒自黠，默默了非顽。\n怀道心虽泰，忧时鬓已斑。\n操存期入室，得失讵踰闲。\n忽遇风云会，应思雨露颁。\n慨言全蜀病，均是一家患。\n友爱惟天性，侵牟可厚颜。\n未能忘狗鼠，安得及孤鳏。\n昔志词何屈，今行势莫艰。\n坎离交接地，损益覆翻间。\n户外元无盗，山前怎有蛮。\n都缘人好事，所以物生姦。\n善恶无他道，廉贪是要关。\n但令归似水，何用积如山。\n问政文而上，论心武以还。\n未言齐地利，当念破天悭。\n公议尤相傃，愚言殆未删。\n君王何必利，孟叟语非讪。",
        "dynasty": "宋",
        "collection_info": null
    },
    {
        "title": "殿中覆考进士",
        "author": "度正",
        "content": "交戟重门间九阍，彤庭紫殿切星辰。\n能来此地连宵直，即是骖鸾驾鹤人。",
        "dynasty": "宋",
        "collection_info": null
    },
    {
        "title": "兼考遂宁补试锁宿在学戏题一绝",
        "author": "度正",
        "content": "壮士缚鸡聊尔耳，小儿相鼎竟何如。\n眼前万事不堪说，惟有秋风解得渠。",
        "dynasty": "宋",
        "collection_info": null
    },
    {
        "title": "赠䨥先生",
        "author": "度正",
        "content": "眼如明月口如神，閒裏干坤物外身。\n世上穷通都莫问，粹然生色几何人。",
        "dynasty": "宋",
        "collection_info": null
    },
    {
        "title": "制干判院初度载临谨以梅起兴赋三绝句为斯文寿一笑幸甚  其一",
        "author": "度正",
        "content": "江梅吐出五花新，绰约林间早占春。\n多谢天公孕佳实，中心浑是那仁仁。",
        "dynasty": "宋",
        "collection_info": null
    },
    {
        "title": "制干判院初度载临谨以梅起兴赋三绝句为斯文寿一笑幸甚  其二",
        "author": "度正",
        "content": "冰魂玉质映霜林，四月飞成点点金。\n遥想清香能止渴，应知此意可为霖。",
        "dynasty": "宋",
        "collection_info": null
    },
    {
        "title": "制干判院初度载临谨以梅起兴赋三绝句为斯文寿一笑幸甚  其三",
        "author": "度正",
        "content": "傅岩人起应旁招，道德光明相业高。\n试问当年调鼎事，非梨非栗不能桃。",
        "dynasty": "宋",
        "collection_info": null
    },
    {
        "title": "正蒙主文教授大着宠示佳章辄继严韵仰酬盛意之辱兼呈诸契丈幸赐采瞩正皇恐再拜  其一",
        "author": "度正",
        "content": "珍重知音审五声，也从纸上得张程。\n设科久矣何曾见，想像双瞳万古惊。",
        "dynasty": "宋",
        "collection_info": null
    },
    {
        "title": "正蒙主文教授大着宠示佳章辄继严韵仰酬盛意之辱兼呈诸契丈幸赐采瞩正皇恐再拜  其二",
        "author": "度正",
        "content": "眼空未可叹贤无，瓦砾中间有宝珠。\n多谢三峩孕清淑，安排贡籍贡鸿儒。",
        "dynasty": "宋",
        "collection_info": null
    },
    {
        "title": "正蒙主文教授大着宠示佳章辄继严韵仰酬盛意之辱兼呈诸契丈幸赐采瞩正皇恐再拜  其三",
        "author": "度正",
        "content": "学禁初行好断魂，中庸大学委尘昏。\n如今天子都除却，正学何忧更屈伸。",
        "dynasty": "宋",
        "collection_info": null
    },
    {
        "title": "正蒙主文教授大着宠示佳章辄继严韵仰酬盛意之辱兼呈诸契丈幸赐采瞩正皇恐再拜  其四",
        "author": "度正",
        "content": "外省风雷亦壮哉，曾将科目放颜回。\n因寻俊秀传衣钵，笑指凌云得得来。",
        "dynasty": "宋",
        "collection_info": null
    },
    {
        "title": "正蒙主文教授大着宠示佳章辄继严韵仰酬盛意之辱兼呈诸契丈幸赐采瞩正皇恐再拜  其五",
        "author": "度正",
        "content": "冥搜窃叹眼俱高，我欲还家备百牢。\n三十三人齐上去，举杯帆外送洪涛。",
        "dynasty": "宋",
        "collection_info": null
    },
    {
        "title": "昨幸甚得见子玉教授丈得一论其说出于订顽克己铭词致超绝辄借前韵以庆兼呈诸丈幸乞一笑正再拜上  其一",
        "author": "度正",
        "content": "天作斯文鼓大声，贤科今已定章程。\n诸生自此升堂去，谗说安能復震惊。",
        "dynasty": "宋",
        "collection_info": null
    },
    {
        "title": "昨幸甚得见子玉教授丈得一论其说出于订顽克己铭词致超绝辄借前韵以庆兼呈诸丈幸乞一笑正再拜上  其二",
        "author": "度正",
        "content": "广文人物世间无，两眼晶荧照乘珠。\n拈出便应人叹服，粹然议论到先儒。",
        "dynasty": "宋",
        "collection_info": null
    },
    {
        "title": "昨幸甚得见子玉教授丈得一论其说出于订顽克己铭词致超绝辄借前韵以庆兼呈诸丈幸乞一笑正再拜上  其三",
        "author": "度正",
        "content": "新泉瀹茗濯诗魂，翻阅如飞彻晓昏。\n是石无瑕终是石，莫教抱璞退声冤。",
        "dynasty": "宋",
        "collection_info": null
    },
    {
        "title": "昨幸甚得见子玉教授丈得一论其说出于订顽克己铭词致超绝辄借前韵以庆兼呈诸丈幸乞一笑正再拜上  其四",
        "author": "度正",
        "content": "鉴别毫釐岂易哉，逢奇何惜读千回。\n充囊未可矜前得，如积薪焉看后来。",
        "dynasty": "宋",
        "collection_info": null
    },
    {
        "title": "昨幸甚得见子玉教授丈得一论其说出于订顽克己铭词致超绝辄借前韵以庆兼呈诸丈幸乞一笑正再拜上  其五",
        "author": "度正",
        "content": "浅陋微邦望不高，偶同齐晋会虫牢。\n进贤受赏非吾事，拭目龙门跃巨涛。",
        "dynasty": "宋",
        "collection_info": null
    },
    {
        "title": "漕司檄劝稼望见资州忆王褒李鼎祚  其一",
        "author": "度正",
        "content": "文王既没易中没，孔子重明汉又衰。\n可惜李生真力学，但求象数不求词。",
        "dynasty": "宋",
        "collection_info": null
    },
    {
        "title": "漕司檄劝稼望见资州忆王褒李鼎祚  其二",
        "author": "度正",
        "content": "秦接衰周汉接秦，汉儒议论尽真醇。\n如何独着贤臣颂，直使波流到圣臣。",
        "dynasty": "宋",
        "collection_info": null
    },
    {
        "title": "益昌书怀",
        "author": "度正",
        "content": "熙宁使者今何在，元佑师臣去不归。\n独对江山舒望眼，悠然天际见云飞。",
        "dynasty": "宋",
        "collection_info": null
    },
    {
        "title": "发益昌",
        "author": "度正",
        "content": "牵江万斛犯惊湍，终日号呼寸寸难。\n少驻不妨官避客，也教容易下前滩。",
        "dynasty": "宋",
        "collection_info": null
    },
    {
        "title": "奉送三荣王子文游益昌  其一",
        "author": "度正",
        "content": "廉逊先生袖手间，徽猷学士屡开藩。\n行藏有道俱奇绝，谁似清名萃一门。",
        "dynasty": "宋",
        "collection_info": null
    },
    {
        "title": "奉送三荣王子文游益昌  其二",
        "author": "度正",
        "content": "自修盟好讳言兵，竞喜丰年贺太平。\n养得狐狸解猖獗，健儿还胜老儒生。",
        "dynasty": "宋",
        "collection_info": null
    },
    {
        "title": "奉送三荣王子文游益昌  其三",
        "author": "度正",
        "content": "料得人人喜自新，尔民元是汉人民。\n君王仁对于天下，元帅慈祥也似春。",
        "dynasty": "宋",
        "collection_info": null
    },
    {
        "title": "奉送三荣王子文游益昌  其四",
        "author": "度正",
        "content": "徽学诸孙亦俊游，舌端造化挽洪流。\n慨然投笔从裘马，要学班超万里侯。",
        "dynasty": "宋",
        "collection_info": null
    },
    {
        "title": "命解",
        "author": "度正",
        "content": "世谓臧仓解谮轲，岂知天意在干戈。\n如天便欲平天下，纵百臧仓不奈何。",
        "dynasty": "宋",
        "collection_info": null
    },
    {
        "title": "访廖叔度蒙示山谷所作真赞及藜郊等帖",
        "author": "度正",
        "content": "珍重前贤此考槃，山川环合地平宽。\n雨余草木俱苍翠，好与光风霁月看。",
        "dynasty": "宋",
        "collection_info": null
    },
    {
        "title": "过丹山访黄元英不值英壬子岁正资州所解进士也",
        "author": "度正",
        "content": "忆昔来司校士科，宣传是岁得人多。\n重来处处欢相问，怪我官犹旧户曹。",
        "dynasty": "宋",
        "collection_info": null
    },
    {
        "title": "访旧所游服膺斋怅然有怀",
        "author": "度正",
        "content": "当年志气尽豪英，便把文章作六经。\n堪笑从前大昏草，十年方见服膺人。",
        "dynasty": "宋",
        "collection_info": null
    },
    {
        "title": "小舟泝马湖江",
        "author": "度正",
        "content": "横斜骤雨巾折角，屈曲小舟屋打头。\n石壁愈高天愈远，乱云深处羁縻州。",
        "dynasty": "宋",
        "collection_info": null
    },
    {
        "title": "过石洞",
        "author": "度正",
        "content": "修门赫赫铁城长，雨后山川拥翠光。\n大似锦屏饶富贵，至今人说状元坊。",
        "dynasty": "宋",
        "collection_info": null
    },
    {
        "title": "过方舟墓下",
        "author": "度正",
        "content": "突兀方舟天下豪，文如神禹决江河。\n挽开岷峡归伊洛，一点光明万丈高。",
        "dynasty": "宋",
        "collection_info": null
    },
    {
        "title": "剑门诗",
        "author": "度正",
        "content": "罗列峰峦万仞尊，横纵畦畛自村村。\n诸侯有道人安业，何用崎岖闭剑门。",
        "dynasty": "宋",
        "collection_info": null
    },
    {
        "title": "梦得学士贤表惠寄蕨芽小诗驰谢聊发一粲",
        "author": "度正",
        "content": "陟彼南峰采蕨芽，筠篮驰送簇英华。\n东君迸出非无意，救活饥肠几万家。",
        "dynasty": "宋",
        "collection_info": null
    },
    {
        "title": "偶成奉寄思中索酒",
        "author": "度正",
        "content": "雨中风味似太苦，梦裏秋怀如乱麻。\n頼有郎君自轩豁，时携一酌过西衙。",
        "dynasty": "宋",
        "collection_info": null
    },
    {
        "title": "留题濂溪书堂",
        "author": "度正",
        "content": "千载斯文傥可求，暮春春服共行游。\n向人鱼鸟都和乐，满眼溪山只恁幽。",
        "dynasty": "宋",
        "collection_info": null
    },
    {
        "title": "颂古五十三首  其一",
        "author": "释文礼",
        "content": "未曾撞入摩耶腹，两手知他甚处安。\n右胁出来魔境现，只堪惆怅不堪看。",
        "dynasty": "宋",
        "collection_info": null
    },
    {
        "title": "颂古五十三首  其二",
        "author": "释文礼",
        "content": "雪岭六年修苦行，今朝打失主人公。\n普天匝地无寻处，百亿分身是脱空。",
        "dynasty": "宋",
        "collection_info": null
    },
    {
        "title": "颂古五十三首  其三",
        "author": "释文礼",
        "content": "策起眉毛示育王，分明佛面露堂堂。\n至今阿耨池中水，流落人间润八荒。",
        "dynasty": "宋",
        "collection_info": null
    },
    {
        "title": "颂古五十三首  其四",
        "author": "释文礼",
        "content": "贤圣中来不杀生，其家子母自团圆。\n阴阳造化初无迹，春在花枝特地妍。",
        "dynasty": "宋",
        "collection_info": null
    },
    {
        "title": "颂古五十三首  其五",
        "author": "释文礼",
        "content": "长汀汀上风颠子，曳杖回头等阿谁。\n向道那人元不在，汝须知有转身时。",
        "dynasty": "宋",
        "collection_info": null
    },
    {
        "title": "颂古五十三首  其六",
        "author": "释文礼",
        "content": "舍尽家财与己财，只将真法供如来。\n当初一路今何在，触目灵山翠作堆。",
        "dynasty": "宋",
        "collection_info": null
    },
    {
        "title": "颂古五十三首  其七",
        "author": "释文礼",
        "content": "不汝还者復是谁，残红流在钓鱼矶。\n日斜风定无人扫，燕子衔将水际飞。",
        "dynasty": "宋",
        "collection_info": null
    },
    {
        "title": "颂古五十三首  其八",
        "author": "释文礼",
        "content": "强将不识鼓唇牙，胡语如何乱得华。\n若使老萧皮有血，定应赶逐过流沙。",
        "dynasty": "宋",
        "collection_info": null
    },
    {
        "title": "颂古五十三首  其九",
        "author": "释文礼",
        "content": "满头白髮老岩隈，万本青松懒更栽。\n皮袋累他周氏女，难寻踪迹去还来。",
        "dynasty": "宋",
        "collection_info": null
    },
    {
        "title": "颂古五十三首  其一○",
        "author": "释文礼",
        "content": "不是风兮不是旛，将军骑马出潼关。\n安南塞北都归了，时復挑灯把剑看。",
        "dynasty": "宋",
        "collection_info": null
    },
    {
        "title": "颂古五十三首  其一一",
        "author": "释文礼",
        "content": "即心便是佛，姮娥不画眉。\n纔将脂粉污，妍好却成媸。",
        "dynasty": "宋",
        "collection_info": null
    },
    {
        "title": "颂古五十三首  其一二",
        "author": "释文礼",
        "content": "日面佛，月面佛。\n西岩树色含烟，东谷华光映日。\n仰视莫穷，俯看已老。\n一时分付主林神，明眼衲僧无处讨。",
        "dynasty": "宋",
        "collection_info": null
    },
    {
        "title": "颂古五十三首  其一三",
        "author": "释文礼",
        "content": "堕脱知何处，凭君子细看。\n潮来无别浦，木落见他山。",
        "dynasty": "宋",
        "collection_info": null
    },
    {
        "title": "颂古五十三首  其一四",
        "author": "释文礼",
        "content": "南泉捧钵入堂来，宾主分明肯自乖。\n莫把威音论戒腊，本无位次可差排。",
        "dynasty": "宋",
        "collection_info": null
    },
    {
        "title": "颂古五十三首  其一五",
        "author": "释文礼",
        "content": "南泉水牯忘鞭索，南北东西共一家。\n王税及时都纳了，牧童横笛远山斜。",
        "dynasty": "宋",
        "collection_info": null
    },
    {
        "title": "颂古五十三首  其一六",
        "author": "释文礼",
        "content": "扇子分明都破了，盐官却又索犀牛。\n须知侍者难开口，无可还他即便休。",
        "dynasty": "宋",
        "collection_info": null
    },
    {
        "title": "颂古五十三首  其一七",
        "author": "释文礼",
        "content": "薤歌声咽些声长，听得哀哀忽断肠。\n依旧红轮西畔没，大千无地着凄凉。",
        "dynasty": "宋",
        "collection_info": null
    },
    {
        "title": "颂古五十三首  其一八",
        "author": "释文礼",
        "content": "山忘孤峻玉忘瑕，到处仙源是我家。\n堪笑葛洪曾未悟，远从勾漏问丹砂。",
        "dynasty": "宋",
        "collection_info": null
    },
    {
        "title": "颂古五十三首  其一九",
        "author": "释文礼",
        "content": "说理谈真面紫宸，鹅湖大义枉劳神。\n由来佛性难名邈，争似君王默契亲。",
        "dynasty": "宋",
        "collection_info": null
    },
    {
        "title": "颂古五十三首  其二○",
        "author": "释文礼",
        "content": "作舞金牛错用心，唤人吃饭笑忻忻。\n黄金自有黄金价，何必和沙卖与人。",
        "dynasty": "宋",
        "collection_info": null
    },
    {
        "title": "颂古五十三首  其二一",
        "author": "释文礼",
        "content": "看破牛皮彻底穿，到头无义亦无文。\n问伊遮得何人眼，梵语唐言总不分。",
        "dynasty": "宋",
        "collection_info": null
    },
    {
        "title": "颂古五十三首  其二二",
        "author": "释文礼",
        "content": "不作青黄见，其如稻穗何。\n鹅王能择乳，鹞子过新罗。",
        "dynasty": "宋",
        "collection_info": null
    },
    {
        "title": "颂古五十三首  其二三",
        "author": "释文礼",
        "content": "百千诸佛居何士，崔颢曾题黄鹤楼。\n倒腹倾肠犹不会，长江千古自东流。",
        "dynasty": "宋",
        "collection_info": null
    },
    {
        "title": "颂古五十三首  其二四",
        "author": "释文礼",
        "content": "天地同根物一体，大夫曾举向南泉。\n庭前指出花如夜，几箇亲曾到槛前。",
        "dynasty": "宋",
        "collection_info": null
    },
    {
        "title": "颂古五十三首  其二五",
        "author": "释文礼",
        "content": "散席迢迢到海涯，点头桡下丧全机。\n父南子北今何在，月冷渔歌落钓矶。",
        "dynasty": "宋",
        "collection_info": null
    },
    {
        "title": "颂古五十三首  其二六",
        "author": "释文礼",
        "content": "若陈见面太悬殊，云水重新诳惑渠。\n谩说当时曾省悟，却将鱼目当明珠。",
        "dynasty": "宋",
        "collection_info": null
    },
    {
        "title": "颂古五十三首  其二七",
        "author": "释文礼",
        "content": "泥佛金佛木佛，度水度火度炉。\n妙体本来无处所，莫将真佛强涂糊。",
        "dynasty": "宋",
        "collection_info": null
    },
    {
        "title": "颂古五十三首  其二八",
        "author": "释文礼",
        "content": "不知兀坐常轮转，空下禅床遶一遭。\n背面却言亏一半，老婆恶业自家招。",
        "dynasty": "宋",
        "collection_info": null
    },
    {
        "title": "颂古五十三首  其二九",
        "author": "释文礼",
        "content": "上等接人，了无回互。\n据坐堂堂，是何谓度。\n帅王用处若轩昂，为渠拽倒破禅床。",
        "dynasty": "宋",
        "collection_info": null
    },
    {
        "title": "颂古五十三首  其三○",
        "author": "释文礼",
        "content": "以此振铃伸召请，旋风连架打将来。\n大悲院里逻斋去，肘露皮穿可怪哉。",
        "dynasty": "宋",
        "collection_info": null
    },
    {
        "title": "颂古五十三首  其三一",
        "author": "释文礼",
        "content": "剩噇生菜似头馿，临济堂前捉败渠。\n耸耳长鸣随踢踏，不知业债倩谁除。",
        "dynasty": "宋",
        "collection_info": null
    },
    {
        "title": "颂古五十三首  其三二",
        "author": "释文礼",
        "content": "阶头放下劫初铃，相扑呼它马使名。\n五棒打来无雪处，却言渠不是官行。",
        "dynasty": "宋",
        "collection_info": null
    },
    {
        "title": "颂古五十三首  其三三",
        "author": "释文礼",
        "content": "祸福无门口自招，三遭瞎棒打馿腰。\n可怜败国亡家恨，万古春风吹不消。",
        "dynasty": "宋",
        "collection_info": null
    },
    {
        "title": "颂古五十三首  其三四",
        "author": "释文礼",
        "content": "家常添钵绕村行，蓦地一声无厌生。\n化主分明嫌少在，篱门掩却强惺惺。",
        "dynasty": "宋",
        "collection_info": null
    },
    {
        "title": "颂古五十三首  其三五",
        "author": "释文礼",
        "content": "乌藤倒挂向平田，便把羸牛痛下鞭。\n更说养来经五岁，始终只是老婆禅。",
        "dynasty": "宋",
        "collection_info": null
    },
    {
        "title": "颂古五十三首  其三六",
        "author": "释文礼",
        "content": "师之一字太孤危，文□□无作者知。\n不领韶阳提起处，且从默处认残碑。",
        "dynasty": "宋",
        "collection_info": null
    },
    {
        "title": "颂古五十三首  其三七",
        "author": "释文礼",
        "content": "亲到龙潭已暗投，夜深谁共御街游。\n纸灯吹灭狼烟息，坐断中原四百州。",
        "dynasty": "宋",
        "collection_info": null
    },
    {
        "title": "颂古五十三首  其三八",
        "author": "释文礼",
        "content": "山边水边待月明，暂向人间借路行。\n如今还向山边去，只有湖水无行路。",
        "dynasty": "宋",
        "collection_info": null
    },
    {
        "title": "颂古五十三首  其三九",
        "author": "释文礼",
        "content": "住山境界问如何，女子双鬟鬓已皤。\n觌面不逢休更会，白云飞过旧山河。",
        "dynasty": "宋",
        "collection_info": null
    },
    {
        "title": "颂古五十三首  其四○",
        "author": "释文礼",
        "content": "庵僧真实济凶人，一喝分明出差珍。\n莫道贼魁非别者，当头雪刃用来亲。",
        "dynasty": "宋",
        "collection_info": null
    },
    {
        "title": "颂古五十三首  其四一",
        "author": "释文礼",
        "content": "四方八面没边疆，暴雨狂风无处藏。\n古庙裏头休軃避，移舟别有好商量。",
        "dynasty": "宋",
        "collection_info": null
    },
    {
        "title": "颂古五十三首  其四二",
        "author": "释文礼",
        "content": "法战场开验克宾，解施武略对将军。\n如何有罪全无赏，待展奇谋自策勋。",
        "dynasty": "宋",
        "collection_info": null
    },
    {
        "title": "颂古五十三首  其四三",
        "author": "释文礼",
        "content": "不动蒲帆问一言，大鱼却被小鱼吞。\n直从意外超唇吻，始信岩头无脑门。",
        "dynasty": "宋",
        "collection_info": null
    },
    {
        "title": "颂古五十三首  其四四",
        "author": "释文礼",
        "content": "从来六箇不知音，一箇全抛恶浪深。\n义断情忘无处觅，三千剎海冷沉沉。",
        "dynasty": "宋",
        "collection_info": null
    },
    {
        "title": "颂古五十三首  其四五",
        "author": "释文礼",
        "content": "有句无句，如藤倚树。\n回避无门，毒蛇当路。\n树倒藤枯，句归何处。\n明眼衲僧，一场罔措。",
        "dynasty": "宋",
        "collection_info": null
    },
    {
        "title": "颂古五十三首  其四六",
        "author": "释文礼",
        "content": "盘陀漠漠秘苍苔，终日跏趺两鬓摧。\n纵使不曾呼唤着，何尝谩得阿师来。",
        "dynasty": "宋",
        "collection_info": null
    },
    {
        "title": "颂古五十三首  其四七",
        "author": "释文礼",
        "content": "因我得礼你，事从叮嘱起。\n谁知白苹风，不在秋江裏。",
        "dynasty": "宋",
        "collection_info": null
    },
    {
        "title": "颂古五十三首  其四八",
        "author": "释文礼",
        "content": "读书人报来，岂在之乎者。\n孔子与周公，皆不及门也。",
        "dynasty": "宋",
        "collection_info": null
    },
    {
        "title": "颂古五十三首  其四九",
        "author": "释文礼",
        "content": "天地广无边，何云藏北斗。\n跛脚老云门，未明三八九。",
        "dynasty": "宋",
        "collection_info": null
    },
    {
        "title": "颂古五十三首  其五○",
        "author": "释文礼",
        "content": "树凋叶落聊伸问，体露金风错指踪。\n带累儿孙无豹变，等閒落在草窠中。",
        "dynasty": "宋",
        "collection_info": null
    },
    {
        "title": "颂古五十三首  其五一",
        "author": "释文礼",
        "content": "贺家湖上天华寺，一一轩窗面水开。\n不是闭门防俗客，爱闲能有几人来。",
        "dynasty": "宋",
        "collection_info": null
    },
    {
        "title": "颂古五十三首  其五二",
        "author": "释文礼",
        "content": "大龙景物最幽妍，涧水山花照眼鲜。\n坚固法身何必问，风光长在劫壶先。",
        "dynasty": "宋",
        "collection_info": null
    },
    {
        "title": "颂古五十三首  其五三",
        "author": "释文礼",
        "content": "白牛烹了正熙熙，皮角官中却要追。\n将下帽檐输纳了，灯前更鼓夜迟迟。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释文礼",
        "content": "黄钟纔起时，九数从头数。\n相将幽谷鶑啼，次第雕梁燕语。\n田父祭勾芒，丛祠敲社鼓。\n农父狎牛郎，村姑教蚕妇。\n光阴老尽世间人，冬至寒食一百五。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释文礼",
        "content": "此力分明在不欺，不欺能有几人知。\n要明象兔全提句，看取升阶正笏时。",
        "dynasty": "宋",
        "collection_info": null
    },
    {
        "title": "偈颂五首  其一",
        "author": "释文礼",
        "content": "震忽雷，飞闪电。\n夜叉头，菩萨面。",
        "dynasty": "宋",
        "collection_info": null
    },
    {
        "title": "偈颂五首  其二",
        "author": "释文礼",
        "content": "万松关迥，九陇烟横。\n谷风传响，涧水流声。",
        "dynasty": "宋",
        "collection_info": null
    },
    {
        "title": "偈颂五首  其三",
        "author": "释文礼",
        "content": "众生本不曾迷，夜阑鸡向五更啼。\n诸佛本不曾悟，秋清雁度长空去。\n西窗昨夜月华明，凉飙已到梧桐树。",
        "dynasty": "宋",
        "collection_info": null
    },
    {
        "title": "偈颂五首  其四",
        "author": "释文礼",
        "content": "七尺单前，一蒲团地。\n横亘十方，竖穷三际。",
        "dynasty": "宋",
        "collection_info": null
    },
    {
        "title": "偈颂五首  其五",
        "author": "释文礼",
        "content": "夜明帘外，宝鑑台前。\n元无兼带，岂有偏圆。\n古渡无人霜月冷，芦花风静鹭鸶眠。",
        "dynasty": "宋",
        "collection_info": null
    },
    {
        "title": "颂七贤女游尸陀林",
        "author": "释文礼",
        "content": "七珍八宝任君需，三物从来的是无。\n若向无中拈得出，不须见佛问何如。",
        "dynasty": "宋",
        "collection_info": null
    },
    {
        "title": "颂马祖因僧问离四句绝百非",
        "author": "释文礼",
        "content": "唤起窗全曙，催归日未西。\n无心花裏鸟，更与尽情啼。",
        "dynasty": "宋",
        "collection_info": null
    },
    {
        "title": "六代祖师赞  其一",
        "author": "释文礼",
        "content": "咄咄胡僧，齿缺面黑。\n满口乡谈，无人译得。\n只知结果自然成，不知满地花狼藉。",
        "dynasty": "宋",
        "collection_info": null
    },
    {
        "title": "六代祖师赞  其二",
        "author": "释文礼",
        "content": "哀哉断臂，甘受欺瞒。\n心既不有，何处求安。\n寂寂少林人不见，一庭风雪夜漫漫。",
        "dynasty": "宋",
        "collection_info": null
    },
    {
        "title": "六代祖师赞  其三",
        "author": "释文礼",
        "content": "内外中间，觅罪不得。\n瞌睡醒来，眼睛突出。\n一从归去皖公山，直至如今没踪蹟。",
        "dynasty": "宋",
        "collection_info": null
    },
    {
        "title": "六代祖师赞  其四",
        "author": "释文礼",
        "content": "破头山前，三辞诏旨。\n教坏小儿，卖弄唇嘴。\n无端又上牛头山，更与懒融说道理。",
        "dynasty": "宋",
        "collection_info": null
    },
    {
        "title": "六代祖师赞  其五",
        "author": "释文礼",
        "content": "黄梅再来，青松依旧。\n前身后身，一场逗漏。\n七百高僧总作家，唯有南能不唧𠺕。",
        "dynasty": "宋",
        "collection_info": null
    },
    {
        "title": "六代祖师赞  其六",
        "author": "释文礼",
        "content": "倩人书偈，巧说脱空。\n传衣宵遁，丧尽英雄。\n非风旛动惟心动，依旧埋身草莽中。",
        "dynasty": "宋",
        "collection_info": null
    },
    {
        "title": "松源和尚赞",
        "author": "释文礼",
        "content": "耳根聩兀如鸱，项颈缩拗如馿，有问东却答西。\n未尝许可，说甚传持。\n临行三转语，自起一团疑。\n几多吞不下，背后乱鍼锥。\n咬定牙关供死款，铁牛耕破舌头皮。",
        "dynasty": "宋",
        "collection_info": null
    },
    {
        "title": "示圆证知客",
        "author": "释文礼",
        "content": "莫年结屋傍山椒，门外荆芜没半腰。\n几度赚君来扣击，老无气力举藤条。",
        "dynasty": "宋",
        "collection_info": null
    },
    {
        "title": "寄真寂深居圆鑑浄和尚",
        "author": "释文礼",
        "content": "垦土耕烟四十年，了无禅教与人传。\n镢头边事谁相委，八月深居有笋鞭。",
        "dynasty": "宋",
        "collection_info": null
    },
    {
        "title": "天台石桥",
        "author": "释文礼",
        "content": "桥横飞涧上崔嵬，涧瀑千寻吼怒雷。\n五百声闻看不破，至今活葬在岩隈。",
        "dynasty": "宋",
        "collection_info": null
    },
    {
        "title": "送僧归雁山",
        "author": "释文礼",
        "content": "秋来归去雁山阿，为问龙湫诺讵那。\n贪看高崖千丈雪，伽梨打湿竟如何。",
        "dynasty": "宋",
        "collection_info": null
    },
    {
        "title": "送晦岩佛光法师归天竺  其一",
        "author": "释文礼",
        "content": "扬下天台故纸堆，为搜言外蒋山来。\n浙翁拶到无栖泊，谓实情忘撒手回。",
        "dynasty": "宋",
        "collection_info": null
    },
    {
        "title": "送晦岩佛光法师归天竺  其二",
        "author": "释文礼",
        "content": "归去相依有鹫山，渠家一向斥前三。\n谁知开异来同了，圆旨如今亦厌谈。",
        "dynasty": "宋",
        "collection_info": null
    },
    {
        "title": "佛光照公首依于梁渚今往下竺参北峰印禅师二首  其一",
        "author": "释文礼",
        "content": "送子参寻灵鹫山，诸方多是落前三。\n自从开异归同后，玄旨于今亦倦谈。",
        "dynasty": "宋",
        "collection_info": null
    },
    {
        "title": "佛光照公首依于梁渚今往下竺参北峰印禅师二首  其二",
        "author": "释文礼",
        "content": "拣境分明妙药方，余之分别更须忘。\n晚风吹落残红片，休向枝头觅旧香。",
        "dynasty": "宋",
        "collection_info": null
    },
    {
        "title": "赞应庵华",
        "author": "释文礼",
        "content": "亭亭相对两苍松，不觉当门触祖翁。\n后代儿孙无着莫，忍听萧瑟起凄风。",
        "dynasty": "宋",
        "collection_info": null
    },
    {
        "title": "句",
        "author": "释文礼",
        "content": "施为动静凭谁力。",
        "dynasty": "宋",
        "collection_info": null
    },
    {
        "title": "戒事魔十诗  其一",
        "author": "李兼",
        "content": "劝尔编氓莫事魔，魔成刬地祸殃多。\n家财破荡身狼籍，看取胡忠季子和。",
        "dynasty": "宋",
        "collection_info": null
    },
    {
        "title": "戒事魔十诗  其二",
        "author": "李兼",
        "content": "白衣夜会说无根，到晓奔逃各出门。\n此是邪魔名外道，自投刑辟害儿孙。",
        "dynasty": "宋",
        "collection_info": null
    },
    {
        "title": "戒事魔十诗  其三",
        "author": "李兼",
        "content": "金鍼引透白莲池，此语欺人亦自欺。\n何似田桑家五亩，鸡豚狗彘勿违时。",
        "dynasty": "宋",
        "collection_info": null
    },
    {
        "title": "戒事魔十诗  其四",
        "author": "李兼",
        "content": "莫念双宗二会经，官中条令至分明。\n罪流更溢三千里，白佛安能救尔生。",
        "dynasty": "宋",
        "collection_info": null
    },
    {
        "title": "戒事魔十诗  其五",
        "author": "李兼",
        "content": "生儿只遣事犁鉏，有智宜令早读书。\n莫被胡辉相引诱，此人决脊尚囚拘。",
        "dynasty": "宋",
        "collection_info": null
    },
    {
        "title": "戒事魔十诗  其六",
        "author": "李兼",
        "content": "蚩蚩女妇太无知，吃菜何须自苦为。\n料想阿童鞭背后，心中虽悔可能追。",
        "dynasty": "宋",
        "collection_info": null
    },
    {
        "title": "戒事魔十诗  其七",
        "author": "李兼",
        "content": "仙居旧有祖师堂，坐落当初白塔乡。\n眼见菜头头落地，今人讳说吕师囊。",
        "dynasty": "宋",
        "collection_info": null
    },
    {
        "title": "戒事魔十诗  其八",
        "author": "李兼",
        "content": "贵贱家家必有尊，如何舍祖事魔神。\n细思父母恩难报，早转头来孝尔亲。",
        "dynasty": "宋",
        "collection_info": null
    },
    {
        "title": "戒事魔十诗  其九",
        "author": "李兼",
        "content": "肉味鱼腥吃不妨，随宜茶饭守家常。\n朝昏但莫为诸恶，底用金垆爇乳香。",
        "dynasty": "宋",
        "collection_info": null
    },
    {
        "title": "戒事魔十诗  其一○",
        "author": "李兼",
        "content": "官家为是爱斯民，临遣知州诲尔谆。\n愿尔进知庠序教，怕嫌尔做事魔人。",
        "dynasty": "宋",
        "collection_info": null
    },
    {
        "title": "寄白云轩周道正",
        "author": "李兼",
        "content": "自往丹丘去，因循过一年。\n孤云无定止，明月又重圆。\n书尾间相问，琴声淡悄然。\n何时当会面，吟醉海涛边。",
        "dynasty": "宋",
        "collection_info": null
    },
    {
        "title": "送桑泽卿归天台",
        "author": "李兼",
        "content": "野鹤昂然不可羁，伴行双屐一筇枝。\n屈公萧寺三旬客，益我空囊几卷诗。\n乱帙检残烧烛夜，浅杯流向落花时。\n春光只恋西湖好，不念台山老桂枝。",
        "dynasty": "宋",
        "collection_info": null
    },
    {
        "title": "兰亭题咏  其一",
        "author": "李兼",
        "content": "书法光芒晋永和，后来摹写不胜多。\n考论又得桑夫子，兰渚风流转不磨。",
        "dynasty": "宋",
        "collection_info": null
    },
    {
        "title": "兰亭题咏  其二",
        "author": "李兼",
        "content": "自从茧纸殉昭陵，定武流传剩得名。\n总辑旧闻为博议，即今真贋不难凭。",
        "dynasty": "宋",
        "collection_info": null
    },
    {
        "title": "寄题愚斋",
        "author": "李兼",
        "content": "巧鬻非善贾，利穫非良农。\n君子不自智，甘与庸人同。\n天君见独者，进退有新功。\n忽敛艺文手，反着怀袖中。\n客问以臆对，此说非易穷。\n吾非宁武子，今学北山翁。",
        "dynasty": "宋",
        "collection_info": null
    },
    {
        "title": "奉陪撄宁侍郎游柏山寺谒梅公墓小憩行轩勉酌",
        "author": "李兼",
        "content": "萧寺倚岩郭，昔游几何年。\n兹辰惬幽赏，杖屦从儒先。\n稍穿苍藓径，旋入青萝烟。\n山色若倒屣，松风自鸣絃。\n目力眩奇观，步屧信所便。\n俄登旃檀林，金碧耀修缘。\n道旁老木拱，诗翁久飞仙。\n蝉蜕万物表，蝶梦三生前。\n至今二百载，相望箕斗悬。\n缅怀文忠公，丰碑泯遗镌。\n乐善如缁衣，后世两称贤。\n山僧矜好事，华表新题璇。\n向来委榛棘，时情任渠迁。\n先生笑抚掌，此事从古然。\n相逢一樽酒，劝君小流连。\n江梅欲浮动，春光向妖妍。\n同游二三子，舂容有佳篇。\n归欤不知夜，霜雪凈寒天。",
        "dynasty": "宋",
        "collection_info": null
    },
    {
        "title": "秋扇行",
        "author": "李兼",
        "content": "忆当九夏初，恒御君王手。\n西风飒然至，持用焉能久。\n人情易变如三秋，君恩覆水不可收。\n藉使凉飈夺炎热，感陨此身终不绝。",
        "dynasty": "宋",
        "collection_info": null
    },
    {
        "title": "题冀缺图",
        "author": "李兼",
        "content": "耕夫自立苗且耘，饟妇相敬礼如宾。\n画工貌出态閒暇，不是如今愚野人。\n古之农者盖如此，馌彼公田同妇子。\n山林自信有真乐，隠逸传中无姓字。\n吾不能走马章台街，画眉狼籍贻讥谐。\n又不能卖酒临邛市，奔妻万古不灭耻。\n遗风后世岂无存，半在东阡烟雨村。\n不见杵臼梁家妇，犹能亲举案前餐。",
        "dynasty": "宋",
        "collection_info": null
    },
    {
        "title": "田里",
        "author": "李兼",
        "content": "百谷盈成后，三秋假乐时。\n鸡豚开社瓮，箫鼓赛神祠。\n野茹青盈筥，香炊雪满匙。\n欲知田里趣，细诵老翁诗。",
        "dynasty": "宋",
        "collection_info": null
    },
    {
        "title": "次韵周与能",
        "author": "李兼",
        "content": "坠绪今如綫，遗书尚满床。\n功名两蜗角，世路几羊肠。\n癖有登山屐，贫无在笥裳。\n故人应见念，莫遣字稀行。",
        "dynasty": "宋",
        "collection_info": null
    },
    {
        "title": "莎鸡",
        "author": "李兼",
        "content": "悲思亦何苦，繁声咽未休。\n家庭残月曙，衰草故园秋。\n物化终归尽，年华迅若流。\n要当期子夜，相与和商讴。",
        "dynasty": "宋",
        "collection_info": null
    },
    {
        "title": "晓出",
        "author": "李兼",
        "content": "凌晨躬蒇事，未晓出城关。\n路暗鸡三唱，天青月一弯。\n华香衣笥外，岚翠竹舆间。\n欲尽清游兴，官程索遽还。",
        "dynasty": "宋",
        "collection_info": null
    },
    {
        "title": "食兔诗",
        "author": "李兼",
        "content": "弱质司明视，虚名直望舒。\n轶迂辞上蔡，能事到中书。\n狡计空多窟，珍盘竟付厨。\n独将毫末效，曾纪汗青余。",
        "dynasty": "宋",
        "collection_info": null
    },
    {
        "title": "谢张世显诗卷",
        "author": "李兼",
        "content": "珍重张公子，交情不我遗。\n肯迂林下步，来贽袖中诗。\n江树烟中色，丛梅雪外枝。\n吟哦清绝句，一一可同时。",
        "dynasty": "宋",
        "collection_info": null
    },
    {
        "title": "钟山",
        "author": "李兼",
        "content": "白鸟江天阔，青山佛阁重。\n影孤寒日塔，声殷暮烟钟。\n异世文中选，当时镜裏容。\n犹传遗蜕骨，只在此高峰。",
        "dynasty": "宋",
        "collection_info": null
    },
    {
        "title": "发于湖",
        "author": "李兼",
        "content": "断岸收潢潦，苍烟出翠微。\n众帆争鹁港，孤塔认枭矶。\n万事皆前定，重来悟昨非。\n此身縻薄爵，何处避危机。",
        "dynasty": "宋",
        "collection_info": null
    },
    {
        "title": "回次采石",
        "author": "李兼",
        "content": "千帆东下势连樯，控带河山自一方。\n塞角凄风营戍远，野花湿雨墓田荒。\n落霞孤鹜江干阔，去马来牛岁月长。\n老我声名无一遂，征衫蓝缕鬓苍苍。",
        "dynasty": "宋",
        "collection_info": null
    },
    {
        "title": "谢当涂陈舍人馈姑孰春",
        "author": "李兼",
        "content": "门巷春风翳草莱，笔耕无艺甑生埃。\n空成洛下书生咏，敢望青州从事来。\n洗盏首供堂上寿，留尊更待月中开。\n陶然竟堕难名境，疑是凌歊百尺台。",
        "dynasty": "宋",
        "collection_info": null
    },
    {
        "title": "晚春",
        "author": "李兼",
        "content": "筠窗幽独静亡邻，坐睡从吾一欠伸。\n绿树清圆宜静昼，孤花寂寞照余春。\n时拈柏子烧铜鼎，旋碾茶团瀹玉尘。\n在昔刍荛犹足采，独惭无用养閒身。",
        "dynasty": "宋",
        "collection_info": null
    },
    {
        "title": "送交代高丞",
        "author": "李兼",
        "content": "天涯客裏送人归，恨绝青青杨柳枝。\n细雨杏园摩诘画，春风花岸少陵诗。\n九天抡擢堪先卜，万里功名莫后时。\n江上岂无西到鴈，平安数遣故人知。",
        "dynasty": "宋",
        "collection_info": null
    },
    {
        "title": "简丘倅即次韵",
        "author": "李兼",
        "content": "先生志尚直明庐，庀职毋嫌外且疎。\n聊向江城纡骥足，行趋禁闼侍鸾舆。\n河阳花树曾亲植，鲁相葵根欲尽锄。\n从此把君诗过目，绝胜厚禄故人书。",
        "dynasty": "宋",
        "collection_info": null
    },
    {
        "title": "依韵和吴起季见寄",
        "author": "李兼",
        "content": "骐骥瘦，驽骀肥，不如占我白石矶。\n出无车，食无肉，宁復羡渠黄金屋。\n叔孙礼乐何纷纶，两生不行岂徒云。\n丈夫结交半天下，几人沮溺同耕云。\n捷径趋荣速如鬼，龌龊岂堪豪右齿。\n虞卿着书託穷愁，仲蔚绕宅蓬蒿秋。\n朅来话旧重携手，往事纷纷集樽酒。\n胸中奇气耿独在，匣剑时作蛟龙吼。\n穷亦乐，贫非痡，且復安步行坦途。\n从人嘲笑我非夫，乘流则逝宁须扶。\n亦知落落固难合，焉能鬰鬰屈此乎。\n朝驱车于阆风之颠，夕济舟于丹水之渊。\n放身物外岂不好，局蹐人间真可怜。\n追若亡，汗漫游，笑宁子，商声讴。\n岂曰无衣，与子同裘。\n天地一马，日月双辀。\n噫，流光胡可以淹留。",
        "dynasty": "宋",
        "collection_info": null
    },
    {
        "title": "蒹葭",
        "author": "李兼",
        "content": "蒹葭漫漫秋风多，陂池水落枯苇柯。\n青山断处落日下，欵乃一声渔子歌。\n高秋鲈肥贱如土，换酒村场醉迷路。\n夜深艇子舣前湾，依稀月照芦花浦。",
        "dynasty": "宋",
        "collection_info": null
    },
    {
        "title": "舟中",
        "author": "李兼",
        "content": "昔向画图见，今行莽苍间。\n天连疑有路，湖阔更无山。\n地入番君国，星潜左蠡湾。\n江神相行客，未觉畏途艰。",
        "dynasty": "宋",
        "collection_info": null
    },
    {
        "title": "游道宫",
        "author": "李兼",
        "content": "路去丛祠修竹林，插天松桧卧龙吟。\n翚飞朱阁阑干外，人在白云岩窦深。\n落花半逐流水逝，黄鹤一去莫烟沉。\n安得金丹蜕凡骨，一视往昔与来今。",
        "dynasty": "宋",
        "collection_info": null
    },
    {
        "title": "水阳道中",
        "author": "李兼",
        "content": "落日河西岸，春风水北桥。\n地迂帆影转，石出涨痕销。\n浊酿淋茅滓，頳鳞贯柳条。\n几年安稳处，纔幸适今朝。",
        "dynasty": "宋",
        "collection_info": null
    },
    {
        "title": "芳洲",
        "author": "李兼",
        "content": "芳洲日云夕，薄言撷兰荃。\n悠悠无与赠，脉脉空自怜。\n美人洵且都，为加一笑嫣。\n知己古所重，欲报甘縻捐。\n未省晼晚姿，可復成春妍。\n彼哉爨下桐，犹为朱丝弦。",
        "dynasty": "宋",
        "collection_info": null
    },
    {
        "title": "江上",
        "author": "李兼",
        "content": "晚来舣棹濒江侧，汀草苹花间红碧。\n无声画裏更斜阳，匹练光中正秋色。\n云间落帆繫高树，烟外牧牛横短策。\n黄昏渔火乱前村，犹有孤吟未归客。",
        "dynasty": "宋",
        "collection_info": null
    },
    {
        "title": "石子涧",
        "author": "李兼",
        "content": "去郭无多地，肩舆又独来。\n青山随路转，老树挟溪迴。\n映水深宜竹，皑林早见梅。\n颇思倾白酒，适意卧青苔。",
        "dynasty": "宋",
        "collection_info": null
    },
    {
        "title": "山居苦",
        "author": "李兼",
        "content": "地僻尘心远，台高纵目赊。\n鹭明烟际渚，鸟篆雨余沙。\n橡栗骈秋实，鸡冠媚晚花。\n断无车马客，来问野人家。",
        "dynasty": "宋",
        "collection_info": null
    },
    {
        "title": "离家",
        "author": "李兼",
        "content": "送者临门庑，征人暮路歧。\n翻思津遣后，可奈独归时。\n岁旱田畴薄，家贫母子离。\n能忘手中绵，密密缀衣湿。",
        "dynasty": "宋",
        "collection_info": null
    },
    {
        "title": "句",
        "author": "严大猷",
        "content": "笏未到身难击泚，兵如入手易擒吴。",
        "dynasty": "宋",
        "collection_info": null
    },
    {
        "title": "县学秋试",
        "author": "吕祖平",
        "content": "细雨轻寒弄晓晴，纷纷鹄立拥书黉。\n广庭剩欲先耆艾，小试聊烦唤弟兄。\n韫椟此时增玉价，传家有子胜金籝。\n鷄虫得失能多少，也听春蚕叶上声。",
        "dynasty": "宋",
        "collection_info": null
    },
    {
        "title": "句",
        "author": "石东震",
        "content": "门前碧蘸一溪斜，髣髴逃秦处士家。",
        "dynasty": "宋",
        "collection_info": null
    },
    {
        "title": "烂柯山",
        "author": "汪忱",
        "content": "山作危梁千尺横，一天金泛月波清。\n幽禽不復惊棋响，深谷犹能答斧声。\n塔坏尚余鸿雁意，井荒谁放辘轳鸣。\n试将比较天台景，只欠璁珑琪树英。",
        "dynasty": "宋",
        "collection_info": null
    },
    {
        "title": "蜕龙洞",
        "author": "陈珏",
        "content": "潜虬成穴古危岑，曾为编氓霈旱霖。\n石怪自留千载迹，泥蟠难驻九天心。\n老松犹学拏云势，群籁浑惊动地吟。\n潇洒禅关连胜概，追游谁不快烦襟。",
        "dynasty": "宋",
        "collection_info": null
    },
    {
        "title": "垂虹亭",
        "author": "陈珏",
        "content": "高压玉龙腰，参差雁势朝。\n雄吞五湖阔，平揖两山峣。\n阑槛中流出，炎蒸白昼消。\n暂来尘虑息，那復日逍遥。",
        "dynasty": "宋",
        "collection_info": null
    },
    {
        "title": "句",
        "author": "陈珏",
        "content": "石洞云归春雨足，海门月上夜潮生。",
        "dynasty": "宋",
        "collection_info": null
    },
    {
        "title": "和刘后村梅花绝句  其一",
        "author": "黄珩",
        "content": "丰钟逐散晓云遮，我欲伸冤玉帝家。\n青女一身都是胆，年年随下月偷花。",
        "dynasty": "宋",
        "collection_info": null
    },
    {
        "title": "和刘后村梅花绝句  其二",
        "author": "黄珩",
        "content": "一双白鹤骑焉往，十万青蚨散即休。\n吟透何郎早春句，输他占射得扬州。",
        "dynasty": "宋",
        "collection_info": null
    },
    {
        "title": "句",
        "author": "黄珩",
        "content": "真色果无描写法，汉人枉自杀毛公。",
        "dynasty": "宋",
        "collection_info": null
    },
    {
        "title": "伯时番王礼佛图卷",
        "author": "李简",
        "content": "佛身充满大千界，莲座玄谈海水翻。\n融摄群修证圆觉，灵通虚彻卓然存。",
        "dynasty": "宋",
        "collection_info": null
    },
    {
        "title": "句  其一",
        "author": "李简",
        "content": "挹香不盈怀，餐英淡无味。",
        "dynasty": "宋",
        "collection_info": null
    },
    {
        "title": "句  其二",
        "author": "李简",
        "content": "向来红与紫，随流去如云。\n虽有故枝在，花落何纷纷。",
        "dynasty": "宋",
        "collection_info": null
    },
    {
        "title": "谱乐歌",
        "author": "赵由济",
        "content": "悠悠我祖，始于轩辕。\n既历高阳，秩秩大猷。\n爰自伯益，舜赐皂斿。\n中衍仕商，造父御周。\n征彼徐方，营营有功。\n邑于赵城，大河之东。\n建仕晋国，耿光其封。\n成宣谕日，畏夏爱冬。\n岸贾作难，婴臼立孤。\n襄子始大，常山得符。\n于赫烈侯，懋建丕图。\n肃侯武灵，兆配有虞。\n西汉子都，生长河间。\n暨于唐末，今族居燕。\n卜迁大梁，世系绵绵。\n厚德丰功，宜永其传。\n中罹多难，西历江沱。\n眷焉吾族，丰水居多。\n百川有源，众条有柯。\n庸修家牒，克俾无讹。\n顾及伯仲，忧患更多。\n瞻叹古烈，自怜其生。\n厥生岂偶，三辰垂精。\n德业未进，敢不战兢。\n我心伊何，当念于初。\n感彼霜露，怆然踌躇。\n奉先如在，宗戚相依。\n椿台萱草，高堂可娱。\n惟忠惟孝，立身有本。\n嗟尔后进，朂哉自勉。\n万有能销，期道无泯。\n温恭朝夕，云胡不谨。\n显亲扬名，俾昌俾炽。\n善保家声，期于不替。\n尚念前人，留心谱系。\n受天之庆，爰及苗裔。",
        "dynasty": "宋",
        "collection_info": null
    },
    {
        "title": "清明  其一",
        "author": "史达祖",
        "content": "一百六朝花雨过，柳梢犹尔病春寒。\n晋官今日炊烟断，併着新晴看牡丹。",
        "dynasty": "宋",
        "collection_info": null
    },
    {
        "title": "清明  其二",
        "author": "史达祖",
        "content": "宫烛分烟眩晓霞，惊心知又度年华。\n榆羹杏粥谁能办，自采庭前荠菜花。",
        "dynasty": "宋",
        "collection_info": null
    },
    {
        "title": "句",
        "author": "史达祖",
        "content": "遗像人犹思后主。",
        "dynasty": "宋",
        "collection_info": null
    },
    {
        "title": "皋桥",
        "author": "周文璞",
        "content": "伯鸾出京师，慷慨歌五噫。\n岂无济时心，升降与我违。\n有来适吴中，舂粱救寒饥。\n吴人皋伯通，舎之慰穷栖。\n方志虽或除，此桥犹可稽。\n伯鸾号逸民，佳传照绿绨。\n伯通頼有此，庶几与之齐。\n至今阊门外，两冢陪要离。\n累累各高大，冥冥春草萋。\n古者贤哲人，不计凤与鷄。\n焜耀亦偶尔，埋没何凄兮。\n出语贺两公，亦以昌吾诗。",
        "dynasty": "宋",
        "collection_info": null
    },
    {
        "title": "尧章金铜佛塔歌",
        "author": "周文璞",
        "content": "白石招我入书斋，使我速礼金涂塔。\n我疑此塔非世有，白石云是钱王禁中物。\n上作如来舍身相，饥鹰饿虎纷相向。\n拈起灵山受记时，龙天帝释应惆怅。\n形模远自流沙至，铸出今回更精緻。\n钱王纳土归京师，流落多在西湖寺。\n钱王本是英雄人，白莲花现国主身。\n蛇乡虎落狗脚朕，何如红袍玉带称功臣。\n天封坼开即退听，两浙不闻笳鼓竞。\n归来佛子作护持，太师尚父尚书令。\n一枚传到白石生，生今但有能诗声。\n同袍秦外铦师兄，哦诗礼塔作佛事，同吃地炉山芋羹。\n何曾熏陆绮床供，但见相轮铜绿明。\n哦诗礼塔犹未毕，芦叶低飞山雨湿。",
        "dynasty": "宋",
        "collection_info": null
    },
    {
        "title": "初至长干寺",
        "author": "周文璞",
        "content": "云杪荧荧一塔灯，觉皇舎利宝烟凝。\n山门推上三更月，似照前朝礼拜僧。",
        "dynasty": "宋",
        "collection_info": null
    },
    {
        "title": "回次秣陵",
        "author": "周文璞",
        "content": "我行古井邑，北风吹倒人。\n旗店语簇簇，石路声辚辚。\n下车得少憩，亭午听司晨。\n岂但田秔香，更觉村醪醇。\n怀哉厌王气，契阔毋重陈。\n旧为秣陵尉，今为钟山神。",
        "dynasty": "宋",
        "collection_info": null
    },
    {
        "title": "哦松夏夜",
        "author": "周文璞",
        "content": "雅颂声流到楚词，更无人见独看时。\n池头五粒初摇动，却替幽人说旧诗。",
        "dynasty": "宋",
        "collection_info": null
    },
    {
        "title": "鹧鸪",
        "author": "周文璞",
        "content": "夜闻春雨来，浓绿凈于洗。\n有禽自南翥，自呼不能已。\n岂非湘川下，或自江左起。\n黄陵见哀妃，白下感游子。\n仍多忧其兄，宛转深树裏。\n汝兄今何在，荆棘日靡靡。\n岂非囚空山，或已投逝水。\n年深桎梏化，波冷皮肉死。\n鹧鸪谨勿痛，此系造物理。\n吾若破析言，汝恨入骨髓。\n风吹慈竹林，苔晕上深紫。\n吾亦念故乡，日夜梦邻里。\n不如各归休，阙月照西鄙。",
        "dynasty": "宋",
        "collection_info": null
    },
    {
        "title": "怀何月湖",
        "author": "周文璞",
        "content": "星星鬓髮卧林丘，诏使东川作郡侯。\n髯叟望公来海峤，瘿兵迎守去夔州。\n珍图想挂茅斋壁，巧石应随竹钉舟。\n教得巴童歌舞好，侍郎千万却归休。",
        "dynasty": "宋",
        "collection_info": null
    },
    {
        "title": "濑上怀古",
        "author": "周文璞",
        "content": "古寺閟岑鬰，空梁悬斋鱼。\n神坐既欹仄，德容亦饥虚。\n先生贫有命，山僧乐无余。\n长安满市花，匹马吟九衢。\n寥寥北邙山，而谁噫荒墟。\n岂有先生者，不如山僧欤。\n盲风振苕华，重露落芙蕖。\n何当醉尉归，方坐钓水隅。",
        "dynasty": "宋",
        "collection_info": null
    },
    {
        "title": "濑上贞女祠",
        "author": "周文璞",
        "content": "估客征夫上野桥，锦缡玉瑱亦萧条。\n人间多少乘除事，到了英雄恨不消。",
        "dynasty": "宋",
        "collection_info": null
    },
    {
        "title": "铜雀研",
        "author": "周文璞",
        "content": "君王有遗令，婢子守空台。\n遥望西陵下，漆灯照鸩杯。\n玉颜阙钗泽，松柏生悲哀。\n低吟短歌行，想像姦雄才。\n清泉沈金彩，古烟凝紫灰。\n零落故瓦在，雕镌若陶坯。\n为人作书研，词章出诙谐。\n上下千载间，流转何悠哉。\n那知墟中人，天命不復来。\n齐昏亦披猖，增三筑崔嵬。\n年年漳河头，野棠如雪开。",
        "dynasty": "宋",
        "collection_info": null
    },
    {
        "title": "丘庆余画兔",
        "author": "周文璞",
        "content": "家住栖贤云，泉石恣幽讨。\n写出明视孙，眉目增媚好。\n卯日行踆踆，衣褐坐芳草。\n脱身文字祸，见机恨不早。\n仰候月盈缩，修眉几回扫。\n迷离望灵药，青松为三倒。\n山人书姓名，欲使好事考。",
        "dynasty": "宋",
        "collection_info": null
    },
    {
        "title": "夜坐读书",
        "author": "周文璞",
        "content": "此生无耽嗜，独具爱书癖。\n旁搜固未暇，乍见亦畧识。\n尘土苦见污，更苦官事逼。\n纸灯既自剪，竹牖仍仆织。\n山邑少文献，有亦何自觅。\n随行五升瓻，一岁无滴沥。\n向来长安市，阅之常竟夕。\n怅然梦裏去，莽莽云雨侧。\n哦此谓寒螀，夜漏三十刻。",
        "dynasty": "宋",
        "collection_info": null
    },
    {
        "title": "春雪",
        "author": "周文璞",
        "content": "崇禧仙舘似官居，二月寒风峭有余。\n傲吏吟哦空峭下，野童放散夜堂初。\n荧荧宿火煨村酒，煜煜残灯镜道书。\n忽听打窗声更急，快移银砾上枯株。",
        "dynasty": "宋",
        "collection_info": null
    },
    {
        "title": "鹤庙",
        "author": "周文璞",
        "content": "樱桃花覆地，古庙自青春。\n帐裏还丹使，山中采药人。\n风林嗥黑虎，云路列斑麟。\n欲见神君面，连朝礼北辰。",
        "dynasty": "宋",
        "collection_info": null
    },
    {
        "title": "玉晨口占",
        "author": "周文璞",
        "content": "风鸣长史昇天柏，草护仙翁瘗剑茔。\n瑞像殿前亡马迹，养龙池上有鼍鸣。",
        "dynasty": "宋",
        "collection_info": null
    },
    {
        "title": "华道士白胭脂",
        "author": "周文璞",
        "content": "萧史水银粉，番女红蓝花。\n狂奴爱风调，脂泽遂成家。\n镜开青峡月，衣近赤城霞。\n欲下人间世，槲林栖晚鸦。",
        "dynasty": "宋",
        "collection_info": null
    },
    {
        "title": "杜鹃花",
        "author": "周文璞",
        "content": "云树重重和泪吟，故宫遗庙有知音。\n秦吴万里皆芳草，染到山花恨最深。",
        "dynasty": "宋",
        "collection_info": null
    },
    {
        "title": "新柳",
        "author": "周文璞",
        "content": "长条导幽情，浄色穿户牖。\n酸风酽如醋，少待浓似酒。\n飐飐金丝垂，满眼遮老丑。",
        "dynasty": "宋",
        "collection_info": null
    },
    {
        "title": "王道士庵",
        "author": "周文璞",
        "content": "出家纔二十，小筑契初心。\n水浸篱根冷，苔封井臼深。\n狖啼天惨惨，犬吠月阴阴。\n又踞藜床座，焚香鼓内琴。",
        "dynasty": "宋",
        "collection_info": null
    },
    {
        "title": "南华阳洞",
        "author": "周文璞",
        "content": "稽首游名山，驾言入华阳。\n南洞极秘怪，松草泉水香。\n曲几妙隶画，残碣刊灵章。\n俛首试一闚，冷风袭绡裳。\n守庵敬爱客，暖我紫朮汤。\n遗我鹅眼钱，云是洞所藏。\n往有寻幽徒，入见黄金墙。\n侈心或已起，几受奇鬼戕。\n身傥获会遇，敢恨飞蓬霜。\n更丐一片土，小筑安闲房。\n朝披神芝图，暮试{扟扌=飠}饭方。",
        "dynasty": "宋",
        "collection_info": null
    },
    {
        "title": "金牛洞",
        "author": "周文璞",
        "content": "凌兢下危梯，俯伛生深穴。\n回身避云雾，偃面视日月。\n药苗护谽谺，竹节截㠔嶭。\n安知幽蹊下，有此大奇绝。\n金牛铲光景，仙牒尚可阅。\n岗头春已半，枸杞如点血。\n便恐颠风兴，横吹石崖裂。",
        "dynasty": "宋",
        "collection_info": null
    },
    {
        "title": "山行行歌十首  其一",
        "author": "周文璞",
        "content": "受箓坛前云更长，春风漠漠杏花香。\n峰回路转无人处，恰见天书字数行。",
        "dynasty": "宋",
        "collection_info": null
    },
    {
        "title": "山行行歌十首  其二",
        "author": "周文璞",
        "content": "竦楶雕珉万万层，云头晃晃现觚棱。\n野人自爱幽深景，只是寻常不见僧。",
        "dynasty": "宋",
        "collection_info": null
    },
    {
        "title": "山行行歌十首  其三",
        "author": "周文璞",
        "content": "道院中间沐髮容，施来元自赞皇公。\n君能百拜香烟下，不怕丹琼路不通。",
        "dynasty": "宋",
        "collection_info": null
    },
    {
        "title": "山行行歌十首  其四",
        "author": "周文璞",
        "content": "虫蛀黄连彻夜焚，秦谣楚诵少人闻。\n近前欲问新宫信，鹤带灵芝入暮云。",
        "dynasty": "宋",
        "collection_info": null
    },
    {
        "title": "山行行歌十首  其五",
        "author": "周文璞",
        "content": "带浅人家隠树深，嫩晴天色弄云阴。\n好风袅袅穿林去，吹散松黄似鬰金。",
        "dynasty": "宋",
        "collection_info": null
    },
    {
        "title": "山行行歌十首  其六",
        "author": "周文璞",
        "content": "遨游自是不思归，花气蒸衣气力微。\n抛弃文书亡俗累，岭猿吟后闭山扉。",
        "dynasty": "宋",
        "collection_info": null
    },
    {
        "title": "山行行歌十首  其七",
        "author": "周文璞",
        "content": "天风稳送步虚声，杂和漫山桧柏鸣。\n远望山腰多白石，细看知是野人行。",
        "dynasty": "宋",
        "collection_info": null
    },
    {
        "title": "山行行歌十首  其八",
        "author": "周文璞",
        "content": "中峰道士蕊珠丹，曾与神仙玉炼颜。\n见说醉来烧隠诀，药炉萧瑟卧空山。",
        "dynasty": "宋",
        "collection_info": null
    },
    {
        "title": "山行行歌十首  其九",
        "author": "周文璞",
        "content": "紫阳道院古丹青，恨渠犹画化胡经。\n晚香灭没人归后，自有天风撼玉铃。",
        "dynasty": "宋",
        "collection_info": null
    },
    {
        "title": "山行行歌十首  其一○",
        "author": "周文璞",
        "content": "砌穴萧森隔土桥，项梁城颂最萧条。\n羽衣歌此招魂魄，直送旛旗上九霄。",
        "dynasty": "宋",
        "collection_info": null
    },
    {
        "title": "壬戌春日",
        "author": "周文璞",
        "content": "自从忧患长精神，兀坐斋房过了春。\n凿落盏干官烛暗，樗蒲齿龀旅囊贫。\n皇天老眼非尘世，白日闲愁自替身。\n一段风光好如画，未须全与路行人。",
        "dynasty": "宋",
        "collection_info": null
    },
    {
        "title": "至荆公墓  其一",
        "author": "周文璞",
        "content": "一丈荒坟上，悠悠落日斜。\n子孙来祭后，守墓扫松花。",
        "dynasty": "宋",
        "collection_info": null
    },
    {
        "title": "至荆公墓  其二",
        "author": "周文璞",
        "content": "野老从余话，文公在半山。\n蹇馿追不及，落日寺深关。",
        "dynasty": "宋",
        "collection_info": null
    },
    {
        "title": "至荆公墓  其三",
        "author": "周文璞",
        "content": "年少坐谈玄，钟山直北边。\n春风吹梦过，泪浥旧貂蝉。",
        "dynasty": "宋",
        "collection_info": null
    },
    {
        "title": "至荆公墓  其四",
        "author": "周文璞",
        "content": "守法曾丞相，能文陆左丞。\n风流如未泯，应作寺中僧。",
        "dynasty": "宋",
        "collection_info": null
    },
    {
        "title": "出白下",
        "author": "周文璞",
        "content": "南朝禁籞夕阳明，犹与游人作队行。\n烟满天渊池上路，菜花黄尽绿阴成。",
        "dynasty": "宋",
        "collection_info": null
    },
    {
        "title": "游栖霞四首  其一",
        "author": "周文璞",
        "content": "破晓逗苦雾，客鼻何酸辛。\n山中气候异，初日如烛银。\n田间石兽多，知是肉角麟。\n古苔半皴腹，化作苍龟鳞。\n两柱既岌嶪，众碑亦嶙峋。\n幽涂得奇观，未敢辞埃尘。\n连年抱离忧，百嗟亡一呻。\n花委鬓毛晚，草夺袍色春。\n愁中书椟失，梦裏歌钟陈。\n穷愁着文字，屡被同行嗔。\n同行不相知，而况悠悠人。",
        "dynasty": "宋",
        "collection_info": null
    },
    {
        "title": "游栖霞四首  其二",
        "author": "周文璞",
        "content": "吾与空门友，相扶历芳甸。\n天机久深妙，梵本亦贯穿。\n徐驰得幽欣，济胜惬孤愿。\n宿芽发轻苞，寒卉抱短艷。\n鹿走风生林，僧归云入殿。\n寺从齐梁来，诸彦题品遍。\n安知千岁后，未叹陵谷变。",
        "dynasty": "宋",
        "collection_info": null
    },
    {
        "title": "游栖霞四首  其三",
        "author": "周文璞",
        "content": "优尼制铜觉，欲住女主龄。\n主称金轮王，录在华严经。\n而舍觉富贵，爱慕涂椒馨。\n月黯回心院，妖魂啼窈冥。\n僧人弗知此，独受一峰青。\n分减傥及我，终岁栖林垧。",
        "dynasty": "宋",
        "collection_info": null
    },
    {
        "title": "游栖霞四首  其四",
        "author": "周文璞",
        "content": "府帖昨夕下，许奉半月急。\n遂作兹山游，惘怳忧思失。\n古迹堕榛莽，久久失修葺。\n南唐石塔好，岿然对人立。\n高碣缠蛟龙，奇画耐风日。\n明旦丹阳路，万感当毕集。\n说似石翁婆，皆须为余泣。",
        "dynasty": "宋",
        "collection_info": null
    },
    {
        "title": "再如金陵",
        "author": "周文璞",
        "content": "再踏江东路，词穷不復论。\n江泥沾苦泪，津鼓聚归魂。\n庾信因愁老，陶潜为酒存。\n孤踪虽落魄，不敢望明恩。",
        "dynasty": "宋",
        "collection_info": null
    },
    {
        "title": "道中望茅山有感",
        "author": "周文璞",
        "content": "危亭对名岳，毕景扶鈎栏。\n白鹭伺察过，低昂若弓弯。\n去岁负笈游，最住元符间。\n栎林带修竹，清派流珊珊。\n离留叫昼静，洞天生春寒。\n伟哉老宗师，作屋云雨端。\n竟为杀虫蚁，不活升龙鸾。\n遗体但解蜕，故宫亦烧残。\n今创已半旧，万柱扶玄坛。\n遂以两不借，一筇履巑岏。\n入宅问玉斧，采芝投金环。\n墨沼篆结字，丹台气成盘。\n将谓便隠遁，遽尔罹间关。\n夷甫麈尾堕，荀令香炉闲。\n再获望奇秀，恍然神观还。\n如见大仙伯，被髮绿映山。\n两君控鹄从，俱着汉小冠。\n俗累当復驰，煮药鼎欲翻。",
        "dynasty": "宋",
        "collection_info": null
    },
    {
        "title": "病起写怀",
        "author": "周文璞",
        "content": "夕阳蔽天涯，望望不见家。\n牛斗象纬微，咄咄空嗟咨。\n此时将细碎，说与枝上花。",
        "dynasty": "宋",
        "collection_info": null
    },
    {
        "title": "送友人入浙",
        "author": "周文璞",
        "content": "小县登楼上，依稀是去年。\n更阑吹短笛，饮散觅归鞯。\n丹叶标寒渡，黄花羃野田。\n重来吊古地，为拊石羊肩。",
        "dynasty": "宋",
        "collection_info": null
    },
    {
        "title": "辘轳体",
        "author": "周文璞",
        "content": "野人无事时，常诵极玄诗。\n写遍千山寺，吟行九曲溪。\n谁为补天手，同是决云儿。\n欲去无人问，今霄醉似泥。",
        "dynasty": "宋",
        "collection_info": null
    },
    {
        "title": "金陵怀古六首  其一",
        "author": "周文璞",
        "content": "孙伯陵头水最悲，蒋侯庙下月来迟。\n夜深行客心惊恐，猿挂晋朝枫树枝。",
        "dynasty": "宋",
        "collection_info": null
    },
    {
        "title": "金陵怀古六首  其二",
        "author": "周文璞",
        "content": "司马家儿持酒杯，天星亦下浇崔嵬。\n当时若便效牛饮，定有孟津师旅来。",
        "dynasty": "宋",
        "collection_info": null
    },
    {
        "title": "金陵怀古六首  其三",
        "author": "周文璞",
        "content": "愁看幕府夕阳边，那更鸡笼在目前。\n跋扈飞扬只如此，登临那得不酸然。",
        "dynasty": "宋",
        "collection_info": null
    },
    {
        "title": "金陵怀古六首  其四",
        "author": "周文璞",
        "content": "杳杳旧踪寻不得，茫茫遗恨有谁穷。\n长安败绩谁怜汝，灞上收声未到公。",
        "dynasty": "宋",
        "collection_info": null
    },
    {
        "title": "金陵怀古六首  其五",
        "author": "周文璞",
        "content": "琵琶未尽使人嗟，泪洒华林御苑花。\n今日闻韶无处所，雁烟蛩雨属他家。",
        "dynasty": "宋",
        "collection_info": null
    },
    {
        "title": "金陵怀古六首  其六",
        "author": "周文璞",
        "content": "江水无情碧草春，北朝留住老词臣。\n子规啼向青枫树，为尔离乡去园人。",
        "dynasty": "宋",
        "collection_info": null
    },
    {
        "title": "江南曲四首  其一",
        "author": "周文璞",
        "content": "露下五愿秋，雨打三杨愁。\n齐梁才子多，埋在青山头。",
        "dynasty": "宋",
        "collection_info": null
    },
    {
        "title": "江南曲四首  其二",
        "author": "周文璞",
        "content": "郎与新欢浓，侬与旧欢熟。\n懊恼对行人，当为歌艷曲。",
        "dynasty": "宋",
        "collection_info": null
    },
    {
        "title": "江南曲四首  其三",
        "author": "周文璞",
        "content": "孤舘闻啼鶑，日暮脂粉薄。\n芳醪似泥贱，那得不行乐。",
        "dynasty": "宋",
        "collection_info": null
    },
    {
        "title": "江南曲四首  其四",
        "author": "周文璞",
        "content": "雨认巫山气，江通淫预情。\n相逢未多时，秋花开古城。",
        "dynasty": "宋",
        "collection_info": null
    },
    {
        "title": "吴中秋日",
        "author": "周文璞",
        "content": "郊原落叶已离离，尚有孤花闯短篱。\n小醉不成怜病后，苦吟未了说愁时。\n斗鸡走狗爰丝喜，临水登山宋玉悲。\n豆角已收无别事，待同野老赴襟期。",
        "dynasty": "宋",
        "collection_info": null
    },
    {
        "title": "野蔷薇",
        "author": "周文璞",
        "content": "娟娟篱头花，白白间绿叶。\n明光裁贩袴，不掩游子屧。\n余春背人去，乞与弄芳蝶。\n感我万古心，离离不相接。\n我行田野间，落魄何所挟。\n犹能自撑拄，使气学汉侠。\n悠然芳草畔，见此衣逐妾。\n罗帷未生梦，粉面反成怯。\n幽香熏倒人，山麝火初熁。\n长亭或相思，如见玉蹀躞。",
        "dynasty": "宋",
        "collection_info": null
    },
    {
        "title": "狼山",
        "author": "周文璞",
        "content": "吾母祷于山，生我偃蹇身。\n卅八始入寺，所天俱不晨。\n归人復何之，所愿清战尘。\n勿復论衔鈎，去作瑞世珍。",
        "dynasty": "宋",
        "collection_info": null
    },
    {
        "title": "乌夜啼",
        "author": "周文璞",
        "content": "何人弹阮咸，故故轻手摘。\n弹作乌夜啼，此意我所恻。\n南朝有帝子，作牧号侯伯。\n着身疑嫌间，生意日偪仄。\n爱妾闻啼声，改镇颁竹册。\n或云长安吏，性命在顷刻。\n小妇闻啼声，赦令敷大泽。\n身虽不肖甚，幼小着苍帻。\n再转作县佐，欲塞父祖责。\n濡墨决疑讼，行朱慰冤魄。\n羣凶见之怒，极意便刳磔。\n首沮隶阳桥，公议亦已格。\n痛掠及库胥，指作盗钱贼。\n胥既窘椎凿，手堕面愈黑。\n书款自诬伏，身竟遭刻画。\n酷毒一如斯，谁谓彼无策。\n谤书入外台，遂坐使者劾。\n牵连入冶城，五载穷惨礉。\n陈词叫穹旻，哀恸人叵测。\n若无磊落者，谁肯为昭白。\n翻思受祸时，何但铩羽翮。\n愁冤传里巷，泣涕到臧获。\n嫠母偕妻孥，惘惘望秋色。\n岂料今日下，置酒设豚拍。\n听此哀丝鸣，但呼说不得。\n月明客已去，庭宇鸣哑哑。\n世人见慈乌，唾笑满阡陌。\n谁知事乘除，祸去反为福。\n苍苍上林枝，当去作谢客。",
        "dynasty": "宋",
        "collection_info": null
    },
    {
        "title": "赠赵子野歌",
        "author": "周文璞",
        "content": "与君虽为外兄弟，语话寻常见肝肺。\n自从不见半年余，每望吴云辄流涕。\n苹溪松江同一波，半年不见当奈何。\n长安市上相就处，弟能起舞兄能歌。\n兄今赐第南熏殿，满戴宫花上林宴。\n弟归便着堕游冠，他时山中傥相见。\n吴王台畔杨柳黄，吴姬对坐调丝簧。\n阿兄自对吴云坐，呼弟不来应断肠。\n书来不应寄他物，只要秋林一双笛。\n当使蛮奴月下吹，此时此夜须相忆。",
        "dynasty": "宋",
        "collection_info": null
    },
    {
        "title": "古琴歌",
        "author": "周文璞",
        "content": "山人袖携古琴来，形模拙丑腹破穿。\n上两金字亦残漫，自云得自十年前。\n十年前宿野店间，野店岑寂无炊烟。\n只将百钱乞翁媪，回买湿薪煨涧泉。\n老翁持出一木段，刀痕凿痕斧痕满。\n秀才望见三嘆羡，学琴以后何曾见。\n此是成都雷氏为，揩摩雷字分明现。\n持归修治调曲成，曲成他人不肯闻。\n初弹羑里可释憾，再鼓广陵如雪冤。\n将归古操次第传，龙入我舟何可怜。",
        "dynasty": "宋",
        "collection_info": null
    },
    {
        "title": "忆昔",
        "author": "周文璞",
        "content": "忆昔在童初，身轻俗累无。\n云霞明道服，日月缀僊都。\n屑玉三危露，泥金一丈符。\n遨游即阊阖，佩带或昆吾。\n学语闚真诰，谈玄校易图。\n竹间时搏拊，松下亦樗蒲。\n谪堕归岩壑，庸凡近仆奴。\n极知方匿景，何敢遽抟扶。\n请命书盈纸，祈真泪迸珠。\n但能觇帝座，不恨守天厨。\n谴巨知难逭，心安敢自诬。\n相随有芒屦，还欲化双鳬。",
        "dynasty": "宋",
        "collection_info": null
    },
    {
        "title": "吊尧章",
        "author": "周文璞",
        "content": "相逢萧寺已纍然，自咏离骚讲太玄。\n极目旧游犹白石，伤心孤冢只苍烟。\n儿从外舍收残稿，客向空山泣断絃。\n帝所修文与张乐，魂兮应是到钧天。",
        "dynasty": "宋",
        "collection_info": null
    },
    {
        "title": "遣兴",
        "author": "周文璞",
        "content": "望见山樱媚短岑，翻然便悔出家林。\n坏车杀马空嗟晚，裂芰焚荷直到今。\n笋蕨久为归去计，云烟无復旧来心。\n平生最爱花浓淡，看了斜阳看暝阴。",
        "dynasty": "宋",
        "collection_info": null
    },
    {
        "title": "夜归",
        "author": "周文璞",
        "content": "还山迫暮夜，枕石吟下眠。\n梦作童子日，采花弄寒泉。\n回身在人世，欲去尘网缠。\n永谢欢乐情，把袂入紫烟。",
        "dynasty": "宋",
        "collection_info": null
    },
    {
        "title": "送道友归",
        "author": "周文璞",
        "content": "浮云起足下，是子欲归家。\n藏室收芸蠹，丹房扫箭砂。\n时闻捣药鸟，啼向款冬花。\n莫使山童去，惊飞逐乱鸦。",
        "dynasty": "宋",
        "collection_info": null
    },
    {
        "title": "黄龙洞",
        "author": "周文璞",
        "content": "一从负图与负舟，天公閟之居灵湫。\n重瞳胼手久不作，苍苔古木两漠漠。\n朝来石磴鳞鳞湿，如觉蜿蜒为人出。\n甘霖未苏焦卷多，相候吴云莫相失。",
        "dynasty": "宋",
        "collection_info": null
    },
    {
        "title": "归憩仁王寺",
        "author": "周文璞",
        "content": "重到招提未觉迟，钵单初副袷衣时。\n僧房斋院门门闭，梅子枇杷树树垂。\n蚁荫经幢求託化，龙缠佛座学慈悲。\n长年无事闲来此，坐对空山讽小诗。",
        "dynasty": "宋",
        "collection_info": null
    },
    {
        "title": "下竺",
        "author": "周文璞",
        "content": "静看唐人刻，相连坐石阴。\n鸟啼留客意，果熟住山心。\n野水流诗叶，天香袭道林。\n云根有桂子，应待月中寻。",
        "dynasty": "宋",
        "collection_info": null
    },
    {
        "title": "七言",
        "author": "周文璞",
        "content": "云竺前头即御园，小风斜雨入梅天。\n放歌偃蹇如圆泽，古貌昂藏若稚川。\n寻得数行天宝字，破他一夜草堂眠。\n此生更要穷经论，惆怅高人旧石筵。",
        "dynasty": "宋",
        "collection_info": null
    },
    {
        "title": "过葛天民新居",
        "author": "周文璞",
        "content": "为忆空山雨，因嗟短鬓霜。\n幅巾终日仄，侍女古时妆。\n乌臼残林外，丹砂旧井旁。\n不留禅月画，只踞凈名床。\n湖镜秋容淡，云庄晓露香。\n汲泉须透脉，种果便成行。\n使鹤过村店，携孥上野航。\n极知秦外叟，全似贺知章。\n对佛称居士，翻经悟法王。\n自将诗检校，犹与竹商量。\n嗟我浑无頼，非公不作狂。\n莫移松下石，老子要乘凉。",
        "dynasty": "宋",
        "collection_info": null
    },
    {
        "title": "十月过凤山舟回入项王祠用前韵",
        "author": "周文璞",
        "content": "坠叶浓于染，孤花凈似霜。\n溪山如有待，朱粉玄施妆。\n胜境如天上，雄鸣自帝旁。\n工陈白玉管，人坐紫金床。\n古兕称春酒，灵虬换夕香。\n风筝犹有韵，星弁忽分行。\n念此锄榛垄，频来渡苇航。\n欲挥终极泪，只废苦吟章。\n慨慷辞欢伯，英雄忆愤王。\n逝骓嗟弗及，撞斗恨难量。\n起舞何劳短，行歌未要狂。\n断云将落日，千古助哀凉。",
        "dynasty": "宋",
        "collection_info": null
    },
    {
        "title": "送蜀客",
        "author": "周文璞",
        "content": "都市今重到，文园更倦游。\n依依返穷峡，得得上归舟。\n往事深能忆，沈痾久合瘳。\n行经古祠庙，应酹旧山丘。\n梁甫遗馨在，降笺杀气浮。\n白衣犹肯出，黄裏不包羞。\n一听巴人曲，多贻汉玺忧。\n花蒙尘漠漠，苑抱水悠悠。\n蠢尔狂童辈，俱为灭族囚。\n坤维元自正，栈阁未应修。\n管乐谁能并，卿云亦可俦。\n时哉着梼杌，聊以畔牢愁。\n硉矹重开险，销沉万垒秋。\n堂留石室画，歌尚竹枝讴。\n寒蚻催逋客，啼鹃识故侯。\n屈沱尝角黍，岷岭看牵牛。\n从此多谈讌，逢谁共劝酬。\n近前持砚削，成列抱箜篌。\n近岁安枢相，宣威在益州。\n君归如访谒，朝论必咨诹。\n列圣方垂统，羣公亦好修。\n焚烧已郿坞，诛殛到讙兜。\n虎豹参差束，魑魖次第投。\n衣冠通海峤，干羽格蛮陬。\n江寇何劳服，淮田亦粗收。\n旌旃仍使传，炮烙任兜鍪。\n玄象摧天狗，昌陵控玉虬。\n嗟嗟几上肉，断断幄中筹。\n贡锦资藩辅，缄辞告帝谋。\n声名与勋烈，应逐汉江流。",
        "dynasty": "宋",
        "collection_info": null
    },
    {
        "title": "戊辰感事二首  其一",
        "author": "周文璞",
        "content": "久要和平福，须宽次第刑。\n诸公善调壹，熙祚必清宁。\n夹道焚香拜，今知病酒醒。\n谩劳双鬓白，何止故山青。\n妖纬朝沉彩，非烟夜透扃。\n愿同臧获列，齐寿八千龄。",
        "dynasty": "宋",
        "collection_info": null
    },
    {
        "title": "戊辰感事二首  其二",
        "author": "周文璞",
        "content": "幕府才方盛，军师意最高。\n何年燕巢木，几处马腾槽。\n驰骋心方壮，指麾身更劳。\n周诗歌劳徕，费誓说逋逃。\n行阙占风角，穹庐拜羽旄。\n飞腾真有种，淡泊正相遭。",
        "dynasty": "宋",
        "collection_info": null
    },
    {
        "title": "山居书事",
        "author": "周文璞",
        "content": "荼䕷架倒无人架，全似老夫狂醉时。\n昨夜一场溪雨横，又漂苔藓到花枝。",
        "dynasty": "宋",
        "collection_info": null
    },
    {
        "title": "游洞霄",
        "author": "周文璞",
        "content": "天柱青峩峩，石笋危不堕。\n晃晃银云收，谁子开玉锁。\n崩腾放闸水，煜爚入洞火。\n神境偕灵休，乃欲搜碎琐。\n媿彼朽浊颜，一得在无我。\n致彼老铸凝，披褐迎路左。\n愿留护银铛，被叶盘礴裸。\n玉𥫽付九虎，游宴升嶪峨。\n为言子速去，勤苦悔坎轲。\n反朴招太和，当免运劫祸。\n恸哭出青松，残龄其或可。",
        "dynasty": "宋",
        "collection_info": null
    },
    {
        "title": "题喻玉泉家亦可乐亭",
        "author": "周文璞",
        "content": "先生亭非伯夷筑，亭柱亦用秋山竹。\n但令家有满架书，何虑妻儿少饘粥。\n朝来相对亭上宾，洙泗尺度羲皇人。\n先生已死名不泯，常与此亭作标准。\n后来邻触阏伯怒，仆夫预起池鱼虑。\n拆亭拆亭先拆柱，有孙抱柱出烟去。\n三十年余復改观，有孙如此不待赞。\n似鲁灵光偶不全，令人见此空三嘆。",
        "dynasty": "宋",
        "collection_info": null
    },
    {
        "title": "病后",
        "author": "周文璞",
        "content": "风灯露水两茫然，莫为欢华少壮年。\n无病更须求药物，爱闲犹要觅缗钱。\n此生身世揶揄裏，末路光阴泣涕前。\n快出囊中餐玉法，白云深处日高眠。",
        "dynasty": "宋",
        "collection_info": null
    },
    {
        "title": "上冢",
        "author": "周文璞",
        "content": "蒸鱼燔肉当好羞，北面百拜如有求。\n愿身长健儿孙好，岁岁此日烧松楸。\n纸钱灰尽泪不尽，孤也虽在犹拘幽。\n沄沄金盖山下水，相送直过龙湾头。",
        "dynasty": "宋",
        "collection_info": null
    },
    {
        "title": "送人归苕溪",
        "author": "周文璞",
        "content": "愤王祠庙桃花下，愁苦看春又隔年。\n今夜白苹风更恶，去时须傍采菱船。",
        "dynasty": "宋",
        "collection_info": null
    },
    {
        "title": "欧阳琴歌",
        "author": "周文璞",
        "content": "呜呼箇是文忠琴，呜呼此琴今尚存。\n堂中图书散失尽，留得七絃传子孙。\n六言自书书在腹，古锦梅花留不得。\n嗣孙贤者能忍贫，不向豪家博珠玉。\n初鼓如撼昭陵松，巩原流水青溶溶。\n三宗龙衮在帝左，曾把钧天赐与公。\n再鼓似播清颍水，只将漱流肯洗耳。\n曾苏两生招不来，自写新声付儿子。\n尧囚山，舜放野，自兹以下不平苦。\n与君所得妇女谤，此日一洗清万古。\n小儒昔诵五季传，颇讶春秋体微变。\n今来再听七絃琴，南熏遗制喜復见。\n浮云流尽白日逃，何用广陵与离骚。\n谱成只度欧家曲，秋声赋共庐山高。",
        "dynasty": "宋",
        "collection_info": null
    },
    {
        "title": "归姑苏",
        "author": "周文璞",
        "content": "旧巢已是别人门，梅自萧疏柳自昏。\n河北谤来须混俗，江东谳就欲招魂。\n故王未纳耶溪女，越相先寻泽国村。\n怀古感今吟不尽，一双清泪落醨樽。",
        "dynasty": "宋",
        "collection_info": null
    },
    {
        "title": "晨起",
        "author": "周文璞",
        "content": "闭门不与俗人交，玄晏春秋日日抄。\n清晓偶然随鹤出，野风吹折白樱桃。",
        "dynasty": "宋",
        "collection_info": null
    },
    {
        "title": "磵上小饮",
        "author": "周文璞",
        "content": "方坐爱蠲洁，俯窥为回萦。\n汲汲雨露泽，悠悠江海情。\n引之灌蔬圃，亦足发光晶。\n陶然未须去，于焉潜我名。",
        "dynasty": "宋",
        "collection_info": null
    },
    {
        "title": "送道人归华阳",
        "author": "周文璞",
        "content": "山中无酒禁，户户有松醪。\n旋汲泉炊饭，多挑笋助庖。\n天灯将出现，野月未能高。\n忆我初游日，先将石洞敲。",
        "dynasty": "宋",
        "collection_info": null
    },
    {
        "title": "寄茅山道友三绝  其一",
        "author": "周文璞",
        "content": "伏事三茅过一生，痴心不望羽车迎。\n旧时手种黄龙子，今解升云入太清。",
        "dynasty": "宋",
        "collection_info": null
    },
    {
        "title": "寄茅山道友三绝  其二",
        "author": "周文璞",
        "content": "九锡碑亭日欲曛，有人趺坐对炉熏。\n凭谁传语桓司马，句曲山中只白云。",
        "dynasty": "宋",
        "collection_info": null
    },
    {
        "title": "寄茅山道友三绝  其三",
        "author": "周文璞",
        "content": "蕊珠宫女傍瑶屏，自把韦编问姓名。\n回到人间无一事，紫阳花下白鷄鸣。",
        "dynasty": "宋",
        "collection_info": null
    },
    {
        "title": "秋日孤山道院",
        "author": "周文璞",
        "content": "孤山有何好，修竹隠楼居。\n人在秋云杪，香凝午醮余。\n芳林多落果，灵沼少惊鱼。\n归棹闻歌咏，犹如学步虚。",
        "dynasty": "宋",
        "collection_info": null
    },
    {
        "title": "寄韩涧泉",
        "author": "周文璞",
        "content": "穷冬孤陋只书痴，肯为凶荒强忍饥。\n师友渊源似公者，舆台贫贱亦安之。\n人来山县犹须债，雨映茅檐但要诗。\n欲诣楼居无逸步，要从老手化神奇。",
        "dynasty": "宋",
        "collection_info": null
    },
    {
        "title": "访梅二首  其一",
        "author": "周文璞",
        "content": "起看重雾白漫漫，畧见春风在树间。\n傍水出篱犹未快，淡烟微雨又青山。",
        "dynasty": "宋",
        "collection_info": null
    },
    {
        "title": "访梅二首  其二",
        "author": "周文璞",
        "content": "幽花堕在石根傍，几欲移将近草堂。\n草草一尊聊尔尔，跨馿归去月荒凉。",
        "dynasty": "宋",
        "collection_info": null
    },
    {
        "title": "呈巩睡翁",
        "author": "周文璞",
        "content": "家本汶阳县，累世事耕蚕。\n室庐既焚荡，飘零住江潭。\n幼及识故老，颇闻乡里谈。\n最盛阳和时，梨杏春酣酣。\n岱宗富栝柏，孔林存欃檀。\n乡闾鼎其中，实号玉檐檐。\n去年拜睡翁，知是山堂孙。\n渊流京洛旧，尺度欧梅间。\n昨梦返故里，有翁作司南。\n俚语驰寄之，何以镌冥顽。",
        "dynasty": "宋",
        "collection_info": null
    },
    {
        "title": "石林",
        "author": "周文璞",
        "content": "苍苍一林石，零散少存者。\n分携多子孙，不胜落田野。\n虚堂有天就，乃在绝壁下。\n存者宁非真，散者亦已假。\n相君久藏山，远客初繫马。\n幽玩埋莓苔，孤嘀坐梧槚。\n方咏兹游清，未敢泥风雅。",
        "dynasty": "宋",
        "collection_info": null
    },
    {
        "title": "绝句四首  其一",
        "author": "周文璞",
        "content": "巾车初扣槿花篱，物物来前总要诗。\n一句坐来模写了，雨鸠飞下老梅枝。",
        "dynasty": "宋",
        "collection_info": null
    },
    {
        "title": "绝句四首  其二",
        "author": "周文璞",
        "content": "纱笼解散坐门畿，生怕逢人索接篱。\n朝雨洒来山更凈，舂锄恰好到方池。",
        "dynasty": "宋",
        "collection_info": null
    },
    {
        "title": "绝句四首  其三",
        "author": "周文璞",
        "content": "解呼威羽归丹穴，可缚单于献汉宫。\n四面八方笼不住，许来分坐此山中。",
        "dynasty": "宋",
        "collection_info": null
    },
    {
        "title": "绝句四首  其四",
        "author": "周文璞",
        "content": "隔林八十厖眉叟，理竹疏泉过一生。\n见说石林身健日，把书只在石中行。",
        "dynasty": "宋",
        "collection_info": null
    },
    {
        "title": "客中",
        "author": "周文璞",
        "content": "客中时序又怱怱，孤坐初春小雨中。\n弄水攀松去年事，令人忆杀洞霄宫。",
        "dynasty": "宋",
        "collection_info": null
    },
    {
        "title": "山乐官",
        "author": "周文璞",
        "content": "山乐官，尔谁魂，逃河入海俱奔奔，伶伦梨园何可论。\n山乐官，予欲尔兮无言。\n如有言，为余歌云门。",
        "dynasty": "宋",
        "collection_info": null
    },
    {
        "title": "鸟媒",
        "author": "周文璞",
        "content": "一自弋者篡，冥飞亦云多。\n庖牺网未收，同类如予何。\n已噤伐斧篇，去去依女萝。",
        "dynasty": "宋",
        "collection_info": null
    },
    {
        "title": "和涧泉赋山楹",
        "author": "周文璞",
        "content": "共惟古至人，用意事物表。\n一丘谩摧残，八极自围绕。\n不劳日月运，坐见岁时了。\n鲁梦久不作，楚赋那遽晓。\n既烦匠氏来，谁谓此山小。\n云衣方纷敷，雪干復夭矫。\n沐浴抱归藏，乐甚忧悄悄。",
        "dynasty": "宋",
        "collection_info": null
    },
    {
        "title": "重经洞霄",
        "author": "周文璞",
        "content": "曩既负幽讨，今敢萌遐心。\n扶桑下阳驭，砮磬浮空林。\n琼台渺詄荡，蕊佩栖高深。\n屡见仙骥舞，遥聆玄女吟。\n如遂覩开闢，那復忧崎嵚。\n抱关职贵重，启闭非所任。\n灵飈掣虬户，同此琅琅音。\n愿併翠绡水，写之朱丝琴。",
        "dynasty": "宋",
        "collection_info": null
    },
    {
        "title": "大涤洞",
        "author": "周文璞",
        "content": "嵌空纔入泉潏潏，隔凡倒悬若锥立。\n道士云是闾丘公，入向华阳便门出。",
        "dynasty": "宋",
        "collection_info": null
    },
    {
        "title": "岸帻",
        "author": "周文璞",
        "content": "岸帻坐亭皋，休嗟命不遭。\n通幽文似呪，招隠句如骚。\n日下桃花热，风低鹤背高。\n真游穷不尽，只是酌芳醪。",
        "dynasty": "宋",
        "collection_info": null
    },
    {
        "title": "翠蛟亭",
        "author": "周文璞",
        "content": "禹驱龙蛇不驱蛟，依然跧此山之坳。\n有时渊停忽奔放，如负山走如玉跑。\n昔时莘渭正如此，咨尔来者无空嘲。",
        "dynasty": "宋",
        "collection_info": null
    },
    {
        "title": "寄题馆娃即灵岩寺",
        "author": "周文璞",
        "content": "突兀僧蓝是舘娃，屧廊犹自隠晴霞。\n清明但长离宫草，精魄应栖野寺花。\n白苎黄蕉迷鹤市，紫兰绿芷属渔家。\n思量种蠡成何事，空使君王式怒蛙。",
        "dynasty": "宋",
        "collection_info": null
    },
    {
        "title": "小寒食",
        "author": "周文璞",
        "content": "从来寒食多风雨，不料穷乡亦管弦。\n壮岁心情悲昨梦，异乡时序感流年。\n偶随游子来溪上，因与棠梨立路边。\n从此堪悲转憔悴，随羣同上钓鱼船。",
        "dynasty": "宋",
        "collection_info": null
    },
    {
        "title": "五月五日至京口",
        "author": "周文璞",
        "content": "回回望秦淮，出语重烦喋。\n凯风初酸辛，灵雨更凄切。\n畴昔之所经，望见心已折。\n粤从世态换，转见凡事别。\n缗钱换仍艰，旅饭杂砂屑。\n坊市半颓毁，物货仅罗列。\n鸣凤斯不闻，遗沴犹惨烈。\n凌晨转时序，涂路已入浙。\n京清虽快人，忍作昌歜节。\n身本无瑕疵，反被谗口谍。\n低翔就师友，庶几免磨灭。\n清旷虽未能，玄畅差可悦。\n如其守微言，予将俟来哲。",
        "dynasty": "宋",
        "collection_info": null
    },
    {
        "title": "赠苏召叟",
        "author": "周文璞",
        "content": "句容县古寺，壁有道玄笔。\n晃晃缨络躯，渺渺烟雾质。\n一堵最光怪，朱泥久堙鬰。\n泥去墨亦尽，惨淡意都失。\n恨不还其人，加巾急鞭抶。\n毁弃加弗敬，请论如汉律。\n罗汉院塔影，颠倒难致诘。\n稗书志海翻，此理殊未必。\n今君所归路，正向此中出。\n况有吊古才，仰天痛呼屈。\n勿称荒唐言，析理资按述。\n其余传播咏，淋漓满箱帙。\n栖霞者悲壮，茅洞者清逸。\n珍题倘相命，当第为甲乙。",
        "dynasty": "宋",
        "collection_info": null
    },
    {
        "title": "半山寺",
        "author": "周文璞",
        "content": "野芳汀芷互幽妍，相国风流亦未传。\n衮冕尘埃半山寺，自相撑拄过年年。",
        "dynasty": "宋",
        "collection_info": null
    },
    {
        "title": "跋钟山赋二首  其一",
        "author": "周文璞",
        "content": "丁年写了钟山赋，举向禅宫入定僧。\n僧却为余言未好，扶行同谒晋诸陵。",
        "dynasty": "宋",
        "collection_info": null
    },
    {
        "title": "跋钟山赋二首  其二",
        "author": "周文璞",
        "content": "往在秦淮问六朝，江楼祇有女吹箫。\n昭阳太极无行路，岁岁鹅黄上柳条。",
        "dynasty": "宋",
        "collection_info": null
    },
    {
        "title": "过凤山有感二首  其一",
        "author": "周文璞",
        "content": "当年准拟作家林，溪墅楼居意已深。\n隠者自应寻别业，凤兮何肯负初心。\n参差一段囊中玉，激烈三更月下吟。\n若不速来相就饮，定应从此失知音。",
        "dynasty": "宋",
        "collection_info": null
    },
    {
        "title": "过凤山有感二首  其二",
        "author": "周文璞",
        "content": "秋芜阙是草堂基，惟有南邻尽得知。\n辛苦置家将守冢，告求广地要穿池。\n浄莲已付乡僧掘，慈竹从教墓客移。\n虽向龙湾作耆旧，此生宁没暂来时。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "周文璞",
        "content": "皋伯通家琐夕晖，八年寒食数归期。\n江乡橘柚花如雪，不许离人戴一枝。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "周文璞",
        "content": "入春便与僧为友，紫萼黄英见坐禅。\n昨日邻翁催入社，谢他只是说无钱。",
        "dynasty": "宋",
        "collection_info": null
    },
    {
        "title": "辛未九月晦日",
        "author": "周文璞",
        "content": "遗体即母身，哀哀勿重陈。\n一贻泉壤忧，两见霜露晨。\n繁霜与重露，涂抹随荆榛。\n身即未殒灭，强与松柏春。\n遂于摇落中，见此天地仁。\n玄鸟已辞社，蓐收方降莘。\n拭泪声秋旻，何由酬艰辛。",
        "dynasty": "宋",
        "collection_info": null
    },
    {
        "title": "闲居日有幽事戏作",
        "author": "周文璞",
        "content": "竹暗僧窥户，莎寒鹤上厅。\n壁悬陈处士，屏贴少微星。\n垒甓为蔬圃，埋盆学蓼汀。\n自知痴得计，常用醉为醒。\n野客兼称仆，幽禽代作伶。\n浴鳬翻落磵，斗雀堕空庭。\n算数推三甲，防身召一丁。\n案头松叶响，墙角柚花馨。\n梵庋堆书笈，醪罂隠粟缾。\n茅茨隠烟雨，鷄犬也忘形。",
        "dynasty": "宋",
        "collection_info": null
    },
    {
        "title": "苦锥歌寄涧泉",
        "author": "周文璞",
        "content": "我园秋果枝累累，缥青绀黄使相持，役夫牧人记註之。\n所佳尚者惟苦锥，苦锥两株结蒙密。\n追惟丈人语天出，遂欲供之作笾实。\n他往返舍百无一，乃被猿狙打都毕。\n摧藏睢盱以自佚，季冬初旬日协吉。\n寒风急霰俱冽栗，自惭曩者信已失，作歌献焉效诙谲。",
        "dynasty": "宋",
        "collection_info": null
    },
    {
        "title": "腊月八夜雨",
        "author": "周文璞",
        "content": "愁云欲雪未成雪，忽闻寒雨夜淋浪。\n但知岁月堕寂寞，不悟干坤发艷阳。\n天黑鬼车声更大，夜阑客枕梦初长。\n明朝起视篱砌下，草芽浥浥又回黄。",
        "dynasty": "宋",
        "collection_info": null
    },
    {
        "title": "送涧泉",
        "author": "周文璞",
        "content": "一自接道谊，形容生辉光。\n束情谢流宕，捧咏增惭惶。\n矫足时切闚，云海何颓唐。\n长安卖药市，堇堇十载强。\n復缀守藏史，得近中书堂。\n心计常自珍，孰云失其防。\n稽首谢众去，酹酒相扶将。\n融风促绿荫，代对日夜忙。\n石涧流自涌，玉山禾欲长。\n安得便奋飞，相从决高翔。",
        "dynasty": "宋",
        "collection_info": null
    },
    {
        "title": "送薛子舒",
        "author": "周文璞",
        "content": "龙泉饯语余，便使借船居。\n津吏方抽木，官人但载书。\n潮通白矴石，身近碧京鱼。\n一卷新文就，皋禽亦自如。",
        "dynasty": "宋",
        "collection_info": null
    },
    {
        "title": "晚菊",
        "author": "周文璞",
        "content": "亭亭砌下黄金花，霜后颜色如矜夸。\n玄英摧挫百卉尽，独自照耀山人家。\n湘累晨餐不论数，千岁高丘恐无女。\n君不见天宝杜陵翁，晚节尝为少年侮。",
        "dynasty": "宋",
        "collection_info": null
    },
    {
        "title": "诵哀江南赋",
        "author": "周文璞",
        "content": "高桥沙水涸，台城蔓草缠。\n下有烦冤人，诵此危苦篇。\n我生楚臣后，身在江枫前。\n但见去魂远，不见归魂还。\n惟昔爱好词，细碎穷註笺。\n中间多佚事，他书亦不传。\n极欲补阙漏，今方长弃捐。\n重效嘈囋声，庶几与周旋。",
        "dynasty": "宋",
        "collection_info": null
    },
    {
        "title": "简正字南仲",
        "author": "周文璞",
        "content": "白髮梁鸿随暮猿，不辞引领望兄门。\n久无清梦相追逐，今喜遗经为讨论。\n数叶赤枫鸣客路，一畦黄薤忆家园。\n着书不就身何用，每见飞尘恨满轩。",
        "dynasty": "宋",
        "collection_info": null
    },
    {
        "title": "重游栖霞",
        "author": "周文璞",
        "content": "林麓已尽虎不见，迩来流民所蹂践。\n残僧自言昔遭变，藏经埋像犹可唁。\n流泉鸣悲雨摧殿，满岩慈相沙汰难。\n白盛缀粘或坏面，慧命弗绝如断綫。\n况我忧患经历遍，见此悲酸尚兢战。\n千声万声走出门，门外秋花泣余泫。",
        "dynasty": "宋",
        "collection_info": null
    },
    {
        "title": "出溪",
        "author": "周文璞",
        "content": "二月天景佳，波清见佳虾。\n望中何所好，溪女摘苹花。\n浅浅犹可涉，素手花似雪。\n隔港闻讴声，风来正相接。",
        "dynasty": "宋",
        "collection_info": null
    },
    {
        "title": "过旧居遇邻家子述怀",
        "author": "周文璞",
        "content": "忆昔玉雪时，最感邻媪嫂。\n翦罗作髮鬌，添玑缀纹褓。\n今回遇孙枝，面墨体枯槁。\n念彼旧宅凶，灾衅失依保。\n此生未还役，况復念家道。\n冷节返乡闾，江路见芳草。\n夺恃罹荒饥，连岁愁浩浩。\n流离在山县，只有泉水好。\n野樱聚紫玫，衒弄晴日杲。\n半为鸟雀盗，半被奴婢讨。\n佰弜必尽护，盘饤如拱宝。\n坐荐一盏春，便足舒远抱。",
        "dynasty": "宋",
        "collection_info": null
    },
    {
        "title": "正字南仲祭诗",
        "author": "周文璞",
        "content": "昭阳作噩冬，愁云凝上苍。\n我堕溪谷底，卤莽闻公丧。\n哲人困中寿，颇谓告者狂。\n继执邸吏符，踯蹢抽肝肠。\n又闻敛魂魄，玉色貌愈强。\n环泣甚危苦，精气都不扬。\n一朝委垕地，千岁还天常。\n峩冠谢成均，射策何巍昂。\n连践中秘书，检校四库藏。\n象纬识校尉，篇编嘉议郎。\n麟游夜阁黑，凤去旻霄黄。\n惟初典郡学，吐血谤可伤。\n积迭高于山，党谳空销亡。\n故老解嘘枯，新人工绝吭。\n灼灼藻火衣，可使绽作裳。\n竟罢奉面对，射策裨君王。\n愧负临轩恩，穹林摧栋梁。\n往者流传诬，圣贤失堤防。\n颓裂在眼前，悽怆遥相望。\n二纪获敬事，实亚衿佩行。\n尝窃季弟称，朽秽敢自将。\n束教濡雨露，采撷参差香。\n虽罹颠沛忧，梦寐敢自忘。\n翻思说待对，按述何微茫。\n嗟此盛壮时，倾耳殊怱忙。\n但觉异清浊，安知为死生。\n髮栉逮细碎，罗列置箧箱。\n前年日重九，西归旧台城。\n蒙索新句咏，挛缩纸半张。\n卷头七字吟，持以献我兄。\n称许极铢两，逢人便增评。\n出示巩雒跋，文字逾西京。\n鼎器写饕餮，肉翅两目长。\n款曲弥日留，振刷家苑翔。\n池水正清洁，硕果乱纵横。\n斯时惜晼暮，玄袂欹秋阳。\n徐步引升榭，如诉后别殃。\n命之返里庐，凭籍蜚晚英。\n读书与析理，旦旦拘限程。\n尔搜嵩磵微，乙亥事颇详。\n谨勿摹巷记，视此小传成。\n亦勿痛拣择，因笔为文章。\n倚棹望江浦，披榛穿翳荒。\n掊击祛鬼野，乡志始窜更。\n警策入心腹，陡谓千驷轻。\n谁子料承应，纔间一籥赢。\n敕厨具节馔，髹盘糕菊芳。\n终席岌飞动，漏下楼鼓镗。\n划见睽孤占，覢覢拖晶荧。\n姬孔情可测，一身行自当。\n日斜亡集舍，螯跪亡妖祥。\n国典啬左丘，地下收回商。\n师门锡休诔，恸哭发幽荣。\n滕抱倏怊怅，薛譔方施行。\n茂洪既篹缀，彷佛日月光。\n门户变化久，咫尺未可量。\n贫疢裹祭缓，偶然值清明。\n雨寒送魂来，素筵见亲情。\n熟食侑介推，覆杯嗥后皇。\n谅此心靡他，庶几下歆飨。",
        "dynasty": "宋",
        "collection_info": null
    },
    {
        "title": "吊友人朱子大",
        "author": "周文璞",
        "content": "与君昔并丹阳船，形容惘怆俱可怜。\n自说宅囿及百年，藏三小山出云烟。\n土伯小庙自题扁，持照清池分丑妍。\n吁嗟先君方下世，侄子卖半相炒煎。\n出寻方伯待救护，与我密者纔万钱。\n是身灾疢恐凋谢，语未脱口吁皇天。\n那知君今亦逝川，洪崖白石梦杳然，竟从他姓改受廛。\n呜呼，朱君无归，归来但见空屋椽，入抱山骨于黄泉。",
        "dynasty": "宋",
        "collection_info": null
    },
    {
        "title": "挽正字南仲四首  其一",
        "author": "周文璞",
        "content": "千古应无恨，诸公竟不能。\n要令参溟涬，端合罢飞腾。\n白草伤麟野，苍山下马陵。\n有儿持手泽，泪落照书灯。",
        "dynasty": "宋",
        "collection_info": null
    },
    {
        "title": "挽正字南仲四首  其二",
        "author": "周文璞",
        "content": "卷舌空沉彩，芸香亦蠹贤。\n几时噫凤沼，一旦感龙泉。\n远播雕题外，高垂若木边。\n煎胶嗟不及，遗碣暝台悬。",
        "dynasty": "宋",
        "collection_info": null
    },
    {
        "title": "挽正字南仲四首  其三",
        "author": "周文璞",
        "content": "珠璧方辉耀，菁华未寂寥。\n极知身作祟，何用食为妖。\n牺象收儒庙，箫笳咽市桥。\n伤心纱帽冷，三径雨潇潇。",
        "dynasty": "宋",
        "collection_info": null
    },
    {
        "title": "挽正字南仲四首  其四",
        "author": "周文璞",
        "content": "一自初闻报，哀号向草堂。\n相随只儿子，远和有山獐。\n土沃幽宫掩，灰凝奠酒香。\n孤身挥泣尽，松柏便萎黄。",
        "dynasty": "宋",
        "collection_info": null
    },
    {
        "title": "行歌四首  其一",
        "author": "周文璞",
        "content": "雪压门外土骨堆，一番两番春始回。\n归来但见邻舍换，老树红花如死灰。\n商量千古有何事，经营八纮非汝才。\n乘除幻变既如此，何不快呼鹦鹉杯。",
        "dynasty": "宋",
        "collection_info": null
    },
    {
        "title": "行歌四首  其二",
        "author": "周文璞",
        "content": "天谗天谗光照户，反舌转枝啼更怒。\n九霄詄荡帝座高，老我此身无告诉。\n舍傍种园翁作邻，一方泉兮在中庭。\n齐民书在泉有铭，誓将团结为林垧。",
        "dynasty": "宋",
        "collection_info": null
    },
    {
        "title": "行歌四首  其三",
        "author": "周文璞",
        "content": "春霏霏兮秋靡靡，嘆息赏音人已死。\n堪嗟玉雪缀空条，可奈芳蕤逐流水。\n融怡艷冶恨欲销，世间风雨何寂寥。\n有谁肯为吹葬箫，往和蟋蟀谐鸱鸮。",
        "dynasty": "宋",
        "collection_info": null
    },
    {
        "title": "行歌四首  其四",
        "author": "周文璞",
        "content": "先秦古书世已稀，国风雅颂声又微。\n彼美人兮在天路，马蜷局兮将安归。\n古人所怀已汩汩，今人所怀又忽忽。\n我亦东西南北人，相逢且尽杯中物。",
        "dynasty": "宋",
        "collection_info": null
    },
    {
        "title": "遣兴",
        "author": "周文璞",
        "content": "山中雨更愁，不是弃吾州。\n怀母未能去，诉邻谁肯留。\n茶人穷似虱，药户狭于舟。\n一磵多深碧，嘲吟尚自由。",
        "dynasty": "宋",
        "collection_info": null
    },
    {
        "title": "孤山桃花二首  其一",
        "author": "周文璞",
        "content": "天上仙人休掷火，尘中道士莫烧香。\n可怜绛雪浑无頼，一簇千枝对草堂。",
        "dynasty": "宋",
        "collection_info": null
    },
    {
        "title": "孤山桃花二首  其二",
        "author": "周文璞",
        "content": "莫向蓬蒿恨不遭，梦魂曾钓海山鳌。\n当时不合轻仙事，惆怅灵风满碧桃。",
        "dynasty": "宋",
        "collection_info": null
    },
    {
        "title": "送人之武夷二首  其一",
        "author": "周文璞",
        "content": "精舍人归入内台，遗基处处有芳埃。\n小儒更合修壶史，刊落干鱼说水苔。",
        "dynasty": "宋",
        "collection_info": null
    },
    {
        "title": "送人之武夷二首  其二",
        "author": "周文璞",
        "content": "终向名山度此生，此生吟骨要猿擎。\n洞宫终与人间别，六六峰高削紫琼。",
        "dynasty": "宋",
        "collection_info": null
    },
    {
        "title": "秋晦有怀南仲正字",
        "author": "周文璞",
        "content": "怀人几日恶，况復值秋阴。\n天亦容清调，人难识素心。\n他乡谁馈肉，永夜只听琴。\n高咏龙泉碣，相从发至音。",
        "dynasty": "宋",
        "collection_info": null
    },
    {
        "title": "赠孤山道士二首  其一",
        "author": "周文璞",
        "content": "九霄象简手中擎，岂是闲人爱列卿。\n洞裏石田春漠漠，有田多与种黄精。",
        "dynasty": "宋",
        "collection_info": null
    },
    {
        "title": "赠孤山道士二首  其二",
        "author": "周文璞",
        "content": "清秋古洞无猿啸，自觉寻行幽意微。\n处士桥边增怅望，几回沽酒对斜晖。",
        "dynasty": "宋",
        "collection_info": null
    },
    {
        "title": "送人之桐柏",
        "author": "周文璞",
        "content": "半溪松黄堆碧波，狂夫于此欲如何。\n洞天春晚归不得，司马悔桥芳草多。",
        "dynasty": "宋",
        "collection_info": null
    },
    {
        "title": "送髯高谒方岩",
        "author": "周文璞",
        "content": "客舍窘积雨，出门今始晴。\n药苗随野饭，燕子看山行。\n大道白日晚，闲汀绿芷生。\n方岩相见了，为谢草堂兄。",
        "dynasty": "宋",
        "collection_info": null
    },
    {
        "title": "瞿塘神君歌",
        "author": "周文璞",
        "content": "黄衫纱帽佳少年，炯然饿虎穷山渊。\n不居秦鹿祖龙畔，却走碧鷄金马边。\n左手斜执巨灵凿，右手敬抱禹贡篇。\n离堆顺流已受命，一下不打天吴鞭。\n有时挟弹暮云表，有时蹴游春风前。\n有时却自着绛帕，走入药市寻神仙。\n为人定似李太白，学道定似葛稚川。\n孙翁走避乖崖叟，遣仆送画不取钱。\n神君庙食与画像，千古万古当流传。\n我昔梦上神君殿，偶值蓬莱众真宴。\n洛阳开尽姚黄花，铜驼陌上难相见。",
        "dynasty": "宋",
        "collection_info": null
    },
    {
        "title": "清明日书事",
        "author": "周文璞",
        "content": "苍弁一如楚执珪，思想越吟身自低。\n涧水又如古智士，纵横流转多滑稽。\n杂花半开已倏落，如怨旷女离深闺。\n幽禽自呼復相命，如谴逐魄伤穷栖。\n而我自是不羁者，行行踏破青萋萋。\n今回荡桨苕霅溪，与野老辈相扶携。\n园池亭墅游历遍，自对蜀锦倾偏提。\n兴阑径走归弟舍，同沃浮蚁烹村鷄。\n百五之后最寥阒，独过赵湾西更西。\n野夫不知时节换，但要熟醉如春泥。",
        "dynasty": "宋",
        "collection_info": null
    },
    {
        "title": "云根",
        "author": "周文璞",
        "content": "云从会稽生，旦旦见伯禹。\n听读山海经，成龙不成虎。\n禹命云归欤，可向蕺山去。\n昂昂王内史，眉宇照今古。\n常在此盘旋，深藏无处所。\n王孙江海人，云根自栖翥。\n招邀玉叶来，以石为伴侣。\n既从衣上浮，只就茶裏煮。\n不入晋家池，肯作秦望雨。\n两儒一支郎，不学世间语。\n吴伧哦五字，坎壈酸涩苦。\n併送山中人，约束云下取。",
        "dynasty": "宋",
        "collection_info": null
    },
    {
        "title": "听琴",
        "author": "周文璞",
        "content": "向人犹抱舜文絃，可煞书生不值钱。\n弹出履霜空作恶，一林风露已鸣蝉。",
        "dynasty": "宋",
        "collection_info": null
    },
    {
        "title": "寄友人",
        "author": "周文璞",
        "content": "流落他乡铩羽翰，半年宁復记悲欢。\n夜传楼鼓思城角，朝见江船念客鞍。\n不恨形骸老闾里，遂令唇舌满长安。\n寄声好在文章友，目送春云自倚栏。",
        "dynasty": "宋",
        "collection_info": null
    },
    {
        "title": "雨",
        "author": "周文璞",
        "content": "雨意遽如许，云容亦可怜。\n声声总断续，滴滴更匀圆。\n道院烧香地，山房焙画天。\n故园无恙否，润色到瓜田。",
        "dynasty": "宋",
        "collection_info": null
    },
    {
        "title": "阴山",
        "author": "周文璞",
        "content": "阴山祠下月如霜，不为吟猿断杀肠。\n折得橙花无处赏，带枝分与棹船郎。",
        "dynasty": "宋",
        "collection_info": null
    },
    {
        "title": "新亭",
        "author": "周文璞",
        "content": "诸君收泪已无言，烟外中原草色昏。\n老子归来坐廊庙，短辕车上欲消魂。",
        "dynasty": "宋",
        "collection_info": null
    },
    {
        "title": "法宝寺",
        "author": "周文璞",
        "content": "细竹千竿殿影斜，龙颜曾此着袈裟。\n寺楼杳杳钟声度，疑有宫娥出晚花。",
        "dynasty": "宋",
        "collection_info": null
    },
    {
        "title": "戒坛",
        "author": "周文璞",
        "content": "相君孙女小乘僧，身入祇园佛律行。\n三级戒坛秋色冷，箇中蝼蚁亦长生。",
        "dynasty": "宋",
        "collection_info": null
    },
    {
        "title": "桓野王画像",
        "author": "周文璞",
        "content": "胡床三弄清溪笛，嘆息欷歔太极筝。\n怊怅斯人风味减，江花江草不胜情。",
        "dynasty": "宋",
        "collection_info": null
    },
    {
        "title": "玉晨观二首  其一",
        "author": "周文璞",
        "content": "野笋衝泉出，山花避石开。\n余方有公事，不为等闲来。",
        "dynasty": "宋",
        "collection_info": null
    },
    {
        "title": "玉晨观二首  其二",
        "author": "周文璞",
        "content": "羽扇临玄寺，霓衣上醮坛。\n九枝松叶冷，千叶杏花残。",
        "dynasty": "宋",
        "collection_info": null
    },
    {
        "title": "寒食有感三首  其一",
        "author": "周文璞",
        "content": "生平参道术，师事大茅翁。\n持钥开金匮，焚香立玉童。\n黄麟来地上，朱鲤出江中。\n今在桁杨畔，依依睡晚风。",
        "dynasty": "宋",
        "collection_info": null
    },
    {
        "title": "寒食有感三首  其二",
        "author": "周文璞",
        "content": "清明好时节，傲吏小诗家。\n失意因流水，伤心为落花。\n人归知市静，日落见山斜。\n明日三叉路，村醪亦自佳。",
        "dynasty": "宋",
        "collection_info": null
    },
    {
        "title": "寒食有感三首  其三",
        "author": "周文璞",
        "content": "亭午步江皋，谁云命不遭。\n爱风吹蛱蝶，怕雨烂樱桃。\n钻火烹新乳，槌门觅小槽。\n今年奇事少，尘满旧征袍。",
        "dynasty": "宋",
        "collection_info": null
    },
    {
        "title": "桂",
        "author": "周文璞",
        "content": "偶向花边立，悬知病已瘳。\n小山今夜月，团树满庭秋。\n清露霑丛底，斜河在上头。\n须臾香更好，还与碧云浮。",
        "dynasty": "宋",
        "collection_info": null
    },
    {
        "title": "自笑",
        "author": "周文璞",
        "content": "自笑萧条甚，微吟坐到昏。\n江风来扫地，山鸟见开门。\n茶面龙头缩，花梢犊鼻温。\n一从杯酒少，不復过深村。",
        "dynasty": "宋",
        "collection_info": null
    },
    {
        "title": "槜李道中二首  其一",
        "author": "周文璞",
        "content": "吹彻鹅笙醉碧桃，古城斜日泛轻舠。\n此行忆着经行处，绿树黄桑一样高。",
        "dynasty": "宋",
        "collection_info": null
    },
    {
        "title": "槜李道中二首  其二",
        "author": "周文璞",
        "content": "卧龙山下听吟松，细雨清明似梦中。\n柳荫朱栏三百尺，渴乌犹自泣春风。",
        "dynasty": "宋",
        "collection_info": null
    },
    {
        "title": "梅梁歌",
        "author": "周文璞",
        "content": "文命殿角东北左，上有梅梁铁交锁。\n传闻旧时枝叶生，木质鳞身无不可。\n有时匹练离朱栱，归带湿萍光欲动。\n低头下吸菲岭泉，奋髯直入阳明洞。\n旁观但怪香火浓，顷刻即令风雨送。\n尔不见饥乌啄鼓来馈食，走入嵩高化为石。\n禨祥祸福傥或是，阴阳幻变谁能测。\n玉笥观挂白玉梁，含元追下流血柱。\n异事苟逢博物问，后来那得详其故。\n卷丹云，凝素雾，玉箫九成奠雕俎。\n登歌升降只仰俯，呜呼梅梁怱飞去。",
        "dynasty": "宋",
        "collection_info": null
    },
    {
        "title": "题胡女骑",
        "author": "周文璞",
        "content": "燕山雪花一尺飞，胡人胡女夜打围。\n海东青过流沙西，黄头郎主独自归。\n创残狐兔悬毡车，疲惫鹰犬闻笳悲。\n君不见自从石晋纳书款，白沟河漘作边面。",
        "dynasty": "宋",
        "collection_info": null
    },
    {
        "title": "东阳道中",
        "author": "周文璞",
        "content": "野店梢头起竈烟，江云弄色半晴天。\n暗泉遶砌喧人语，远烧侵林照客鞯。\n晚日未收鷄上树，春风欲度鸟耘田。\n布帆无恙归心稳，纔到家山又迫年。",
        "dynasty": "宋",
        "collection_info": null
    },
    {
        "title": "凤门泉",
        "author": "周文璞",
        "content": "石根两眼北流泉，乳窦潜通御井边。\n飘出宫花人不识，又沿衰草下山前。",
        "dynasty": "宋",
        "collection_info": null
    },
    {
        "title": "寒食曲",
        "author": "周文璞",
        "content": "今年寒食好天色，游人踏青行不极。\n寻山不惮千里远，往往啼号湿松柏。\n一杯纔酹坟上土，祗就坟前便歌舞。\n故乡自有懊恼声，插腰羊皮小番鼓。\n吁嗟悲欢一饷间，但恨死人不能语。\n君不见北客纷纷俱落南，先冢尽被胡尘漫。\n影堂逢节具饮食，魂魄夜行溪谷山。",
        "dynasty": "宋",
        "collection_info": null
    },
    {
        "title": "赏春二首  其一",
        "author": "周文璞",
        "content": "满酌黄封都市酒，斜簪缥蔕御园花。\n半酣更乞跳珠水，独对风炉自煮茶。",
        "dynasty": "宋",
        "collection_info": null
    },
    {
        "title": "赏春二首  其二",
        "author": "周文璞",
        "content": "赏春社裏鼓逢逢，尚恨声同调不同。\n我亦明朝苦无事，更来吹笛乱山中。",
        "dynasty": "宋",
        "collection_info": null
    },
    {
        "title": "春怀",
        "author": "周文璞",
        "content": "棠梨未落柳丝长，料望幽人作断肠。\n已自不堪田父饮，更能重入少年场。\n山连莽莽荒陂白，门掩萧萧野日黄。\n想得故园疏雨外，樽前催拍杜韦娘。",
        "dynasty": "宋",
        "collection_info": null
    },
    {
        "title": "暮雨",
        "author": "周文璞",
        "content": "暮雨潇潇郎不归，尊前谁忆旧歌词。\n望夫乌臼浓于染，叶叶惊秋恨欲飞。",
        "dynasty": "宋",
        "collection_info": null
    },
    {
        "title": "即事二首  其一",
        "author": "周文璞",
        "content": "乐使金花鼓，蛮衣紫锦鞍。\n蕃官船过界，驿吏报平安。",
        "dynasty": "宋",
        "collection_info": null
    },
    {
        "title": "即事二首  其二",
        "author": "周文璞",
        "content": "龙护朝元阁，鹤栖封禅台。\n中原垂白叟，只望羽书来。",
        "dynasty": "宋",
        "collection_info": null
    },
    {
        "title": "题尧章新成山堂",
        "author": "周文璞",
        "content": "早将心事付渔樵，若被幽人苦见招。\n多种竹将挑笋吃，旋栽松待斫柴烧。\n壁间古画身都碎，架上枯琴尾半焦。\n犹有住山穷活计，仙经盈卷一村瓢。",
        "dynasty": "宋",
        "collection_info": null
    },
    {
        "title": "题卢申之骡纲图",
        "author": "周文璞",
        "content": "昔日三郎骑尔祖，庙食太山可辛苦。\n后来崎岖蜀栈间，弃置龙媒復亲汝。\n深山古木雪漫漫，险途十步九步艰。\n纲头呪嘱勿损折，要尔助军身补官。",
        "dynasty": "宋",
        "collection_info": null
    },
    {
        "title": "赠相士丁日宣",
        "author": "周文璞",
        "content": "张公谓余可神仙，薛颠谓余可英杰。\n丁生谓二皆无成，世间安有此奇绝。\n麒麟阁上冠貂蝉，龙虎鼎内治大丹。\n兴来一笑扫燕□，回首已自升云端。\n何如只向松江渡，杨柳影边茅屋住。\n卧看苍虬挟白云，卷取秋涛过江去。",
        "dynasty": "宋",
        "collection_info": null
    },
    {
        "title": "弔黥卒",
        "author": "周文璞",
        "content": "吾作穷奇白下囚，汝披短褐从吾游。\n蒋侯庙畔沽春酒，周处台边送客舟。\n械欲破时应日惨，命将绝处亦天愁。\n江陵柳大如知此，对着官军辄泪流。",
        "dynasty": "宋",
        "collection_info": null
    },
    {
        "title": "杨孟博挽词",
        "author": "周文璞",
        "content": "向来洛下老书生，今见诸孙更老成。\n不復秀才趋试院，已题文学上铭旌。\n泛观今古人亡恨，只有英雄命莫争。\n来弔乍闻妻子哭，依然认作读书声。",
        "dynasty": "宋",
        "collection_info": null
    },
    {
        "title": "赠隠者",
        "author": "周文璞",
        "content": "袁三柳大刘廿八，长到先生卜肆边。\n便拜逸妻为嫂氏，更沽村酒作家筵。\n山公马在何须尔，林屋丹成亦偶然。\n独此老身无藉頼，为他人掷卦爻钱。",
        "dynasty": "宋",
        "collection_info": null
    },
    {
        "title": "剑客行",
        "author": "周文璞",
        "content": "燕云逆胡着柘黄，仁人烈士集太行。\n已闻泣涕拜明诏，共挟金舆归大梁。\n安得山人一双剑，走入云中看不见。\n人间夜半风雨时，逆胡首奏延和殿。\n我生四十无所成，荆淮好汉为知音。\n丈夫志在仁义耳，麟阁貂冠非本心。\n功成剑化两龙去，我亦变名入烟雾。\n此时再拜康山人，九霄客星在何处。",
        "dynasty": "宋",
        "collection_info": null
    },
    {
        "title": "书事",
        "author": "周文璞",
        "content": "说战犹能听，闻尸不忍过。\n役人愁似鬼，病马瘦于驼。\n甚欲参经纬，其谁出揣摩。\n中原有遗老，亡柰檄书何。",
        "dynasty": "宋",
        "collection_info": null
    },
    {
        "title": "见泗州降者",
        "author": "周文璞",
        "content": "纔自降胡便守边，大家齐数中兴年。\n姑苏寺裏相逢处，为尔呻吟一怅然。",
        "dynasty": "宋",
        "collection_info": null
    },
    {
        "title": "感兴七言三首  其一",
        "author": "周文璞",
        "content": "寥寥古意少人传，莫为熏琴只五絃。\n夫子纵心方学易，我曹何意便谈玄。\n神驰洙泗身将老，望断沅湘眼欲穿。\n月白风清如此夜，阿郎不肯上钧天。",
        "dynasty": "宋",
        "collection_info": null
    },
    {
        "title": "感兴七言三首  其二",
        "author": "周文璞",
        "content": "在家莫羡出家僧，扰扰营营竟未曾。\n相国舟中龙夺剑，山人琴畔鬼吹灯。\n从来不肯寻真诀，更自无心学大乘。\n汉室诸公鸣玉佩，也须还我一枝藤。",
        "dynasty": "宋",
        "collection_info": null
    },
    {
        "title": "感兴七言三首  其三",
        "author": "周文璞",
        "content": "夜夜推敲学苦吟，一如锻炼假黄金。\n石间真隠何时出，地下狂魂无处寻。\n独鹤尚知长袖舞，哀猿空作断肠音。\n故墟杞菊今何似，桂落小山春水深。",
        "dynasty": "宋",
        "collection_info": null
    },
    {
        "title": "题天童全老",
        "author": "周文璞",
        "content": "天童宝楼阁，铜钉敞朱扉。\n一老烧香后，诸禅乞食归。\n天听涂毒鼓，神捧苾刍衣。\n说了村夫偈，依然入翠微。",
        "dynasty": "宋",
        "collection_info": null
    },
    {
        "title": "送人之金陵",
        "author": "周文璞",
        "content": "江山不逐寒潮晚，陵墓犹含古木春。\n君入台城须访问，箇中定有六朝人。",
        "dynasty": "宋",
        "collection_info": null
    },
    {
        "title": "送逸人归茅洞",
        "author": "周文璞",
        "content": "三君乘白鹄，各在一山椒。\n子去穿茅洞，人方采药苗。\n花连云气近，松转水程遥。\n想得寻幽侣，空歌散午朝。",
        "dynasty": "宋",
        "collection_info": null
    },
    {
        "title": "中秋日游能仁北寺两剎",
        "author": "周文璞",
        "content": "轻云漠漠烟漫漫，杖藜扶行不作难。\n无量寿佛像最古，未曾有经碑亦残。\n秋花泫露颜色好，客子着雨衣裳单。\n题诗写寄莓苔壁，勿使俗人相对看。",
        "dynasty": "宋",
        "collection_info": null
    },
    {
        "title": "赠虎丘僧道辉游天台二首  其一",
        "author": "周文璞",
        "content": "世讚碑文换，穹龟上绿苔。\n琵琶不可听，楼阁更堪哀。\n竹动禅僧入，梅香冻雀回。\n开函翻内典，日晚未归来。",
        "dynasty": "宋",
        "collection_info": null
    },
    {
        "title": "赠虎丘僧道辉游天台二首  其二",
        "author": "周文璞",
        "content": "少小即精勤，参禅復着文。\n香熏沪渎像，茶酹武丘坟。\n入定山猿见，吟诗海鹤闻。\n幽情正迢递，又拜石桥云。",
        "dynasty": "宋",
        "collection_info": null
    },
    {
        "title": "西湖即事",
        "author": "周文璞",
        "content": "闲看浮鸠栖曲渚，倦随奔鹿上荒陵。\n松门雨过长廊静，一架藤花供病僧。",
        "dynasty": "宋",
        "collection_info": null
    },
    {
        "title": "宫人斜",
        "author": "周文璞",
        "content": "魂魄凄凉掩暮尘，野花山叶自精神。\n年年中使头边过，暗裏相看似路人。",
        "dynasty": "宋",
        "collection_info": null
    },
    {
        "title": "上强寺",
        "author": "周文璞",
        "content": "方池流水碧溶溶，怊怅灵蛇不易逢。\n门外行人常立看，一株唐末半枯松。",
        "dynasty": "宋",
        "collection_info": null
    },
    {
        "title": "太湖",
        "author": "周文璞",
        "content": "太湖我污池，茂苑我林莽。\n橘柚我堆盘，鲈鱼我登俎。\n区区为苹花，移去溪上住。\n终当赋归欤，来此卧烟雨。",
        "dynasty": "宋",
        "collection_info": null
    },
    {
        "title": "写怀二首  其一",
        "author": "周文璞",
        "content": "吾闻唐诸僧，往往多人杰。\n有携至岩廊，可并夔稷契。\n伟哉寒山子，拾菜衣百结。\n其文似离骚，但自写木叶。",
        "dynasty": "宋",
        "collection_info": null
    },
    {
        "title": "写怀二首  其二",
        "author": "周文璞",
        "content": "往时陆荆门，自是天下雄。\n徒隶解散尽，何处寻樊翁。\n遂令一世士，默默逃虚空。\n至今大堤上，叶叶皆春风。",
        "dynasty": "宋",
        "collection_info": null
    },
    {
        "title": "九溪十八磵",
        "author": "周文璞",
        "content": "九溪十八磵，冷见帝青苔。\n洗足僧书石，临流客放杯。\n案头松叶响，身畔野花开。\n百六辞歌吹，清游始一回。",
        "dynasty": "宋",
        "collection_info": null
    },
    {
        "title": "吊辨才二首  其一",
        "author": "周文璞",
        "content": "读了碑文读祭诗，冷看遗像立多时。\n郎当岭上生云处，山鸟山花忆老师。",
        "dynasty": "宋",
        "collection_info": null
    },
    {
        "title": "吊辨才二首  其二",
        "author": "周文璞",
        "content": "坡使参寥滴奠茶，定将老泪湿烟霞。\n谁知走入灵山队，又对闲人说法华。",
        "dynasty": "宋",
        "collection_info": null
    },
    {
        "title": "西湖小隠",
        "author": "周文璞",
        "content": "先帝何曾宠倖臣，家园籍没几经春。\n一丘赐与婵娟魄，教主西湖似洛神。",
        "dynasty": "宋",
        "collection_info": null
    },
    {
        "title": "麯坊",
        "author": "周文璞",
        "content": "麯坊纔尽上湖船，笑问云山欠酒钱。\n两行柳丝黄不断，不知身在御园边。",
        "dynasty": "宋",
        "collection_info": null
    },
    {
        "title": "寿星寺闻子规二首  其一",
        "author": "周文璞",
        "content": "子规欲归归未得，啼向钱王寿星石。\n月明血尽人不知，只怪晓山深似碧。",
        "dynasty": "宋",
        "collection_info": null
    },
    {
        "title": "寿星寺闻子规二首  其二",
        "author": "周文璞",
        "content": "莫向空山恼病僧，暮云台殿异乡人。\n多时不识巴江路，守着浓花哭过春。",
        "dynasty": "宋",
        "collection_info": null
    },
    {
        "title": "分梦泉",
        "author": "周文璞",
        "content": "偷得两泓清，同他猿鸟吃。\n上下泉边身，上下床上客。\n相对各相忘，山中小花白。",
        "dynasty": "宋",
        "collection_info": null
    },
    {
        "title": "隠者居",
        "author": "周文璞",
        "content": "密竹缘坡便当篱，野泉入户自成池。\n床头一卷麻衣易，更有寒山拾得诗。",
        "dynasty": "宋",
        "collection_info": null
    },
    {
        "title": "逸士坟",
        "author": "周文璞",
        "content": "魂归魄散两逍遥，小小丘亭慰寂寥。\n守墓未须耘宿草，白蟾方护紫芝苗。",
        "dynasty": "宋",
        "collection_info": null
    },
    {
        "title": "夏日偶题",
        "author": "周文璞",
        "content": "溪友相呼上钓舟，藕花菱叶思悠悠。\n好诗已在前山寺，写放参寥石井头。",
        "dynasty": "宋",
        "collection_info": null
    },
    {
        "title": "谢颐师见过",
        "author": "周文璞",
        "content": "云卷道者方昼睡，有僧奚为入桑杞。\n惠然相过穷壑底，共谈儒流佛宗旨。\n二家之风亦颓靡，吹而扬之谁为起。\n寒灰煨芋香透纸，呼童就邻一赊米。\n作糜煮菜相料理，吾穷于世无比拟。\n殷勤相觅有吾子，谩书七字聊送似，往供天嫔泣山鬼。",
        "dynasty": "宋",
        "collection_info": null
    },
    {
        "title": "望茅山六言三首  其一",
        "author": "周文璞",
        "content": "羽衣药叟欢迎，手执兰花共行。\n从此十年不调，可能久视长生。",
        "dynasty": "宋",
        "collection_info": null
    },
    {
        "title": "望茅山六言三首  其二",
        "author": "周文璞",
        "content": "昔年唱采芝歌，已老头颅柰何。\n不见飈轮碾处，白云出没常多。",
        "dynasty": "宋",
        "collection_info": null
    },
    {
        "title": "望茅山六言三首  其三",
        "author": "周文璞",
        "content": "蒋家兄弟清古，着书互相推宗。\n抟土划沙戏剧，穿岗度岭从容。",
        "dynasty": "宋",
        "collection_info": null
    },
    {
        "title": "寄山中道友三首  其一",
        "author": "周文璞",
        "content": "玉函捧上五云堆，着意通幽此一回。\n三十年来增怅望，更无人上望僊台。",
        "dynasty": "宋",
        "collection_info": null
    },
    {
        "title": "寄山中道友三首  其二",
        "author": "周文璞",
        "content": "怱怱山信寄来时，中有黄庭七字诗。\n已死华颠无觅处，几回吹断玉参差。",
        "dynasty": "宋",
        "collection_info": null
    },
    {
        "title": "寄山中道友三首  其三",
        "author": "周文璞",
        "content": "忆得寻山復出山，绿杨时候暮春间。\n至今只有游仙梦，长与松风自往还。",
        "dynasty": "宋",
        "collection_info": null
    },
    {
        "title": "初营凤山",
        "author": "周文璞",
        "content": "香草参差种，幽花逐旋移。\n既添醒酒石，须着放生池。\n春在年年好，山来处处奇。\n吹箫吾不解，长啸却相宜。",
        "dynasty": "宋",
        "collection_info": null
    },
    {
        "title": "梅谷",
        "author": "周文璞",
        "content": "香焰云头玉雪身，缓行微咏岸乌巾。\n始从谷裏看修竹，却向水滨逢丽人。\n客子去时方得月，岭猿啼后便无春。\n凤凰欲下箫声紧，狼籍瀛洲万斛尘。",
        "dynasty": "宋",
        "collection_info": null
    },
    {
        "title": "法华小隠",
        "author": "周文璞",
        "content": "偃盖着地卧，清瑶傍渠走。\n散入流觞台，转若珠曲九。\n淙淙不知休，还赴石鲸口。\n湾澴合巨涧，横桥傍蒲柳。\n来看暮春余，众绿浓似酒。\n摩挲苏陈刻，愈觉岁月久。\n寺僧爱光焰，捧送贵侯有。\n至今星散居，各自开户牖。\n自弃眠云身，谁缚钓月手。\n夕阳令我归，为尔重搔首。",
        "dynasty": "宋",
        "collection_info": null
    },
    {
        "title": "既离洞霄遇雨却寄道友",
        "author": "周文璞",
        "content": "凡骨何堪得再行，渴心犹要谒通明。\n惊闻竹树连山雨，疑有风雷㩧地声。\n鹿啖黄精知岁久，人逢青箬便神清。\n重来只要斋盂饭，副以常堂枸杞羹。",
        "dynasty": "宋",
        "collection_info": null
    },
    {
        "title": "题曹武帝削瓜图",
        "author": "周文璞",
        "content": "阿瞒瓜分姿，见之垂髫中。\n此心既弗乂，此道安可洪。\n汉祚既坠地，余子方困穷。\n仁义傥自唱，历数岂不同。\n挟令及宫阃，杀士延奴童。\n至今弔古徒，哀痛殊未终。\n实以己偪仄，遂令彼长雄。\n画图出后世，畧见经营工。\n想其鼎峙势，亦天诱其衷。\n此章弗徒歌，聊以裨国风。",
        "dynasty": "宋",
        "collection_info": null
    },
    {
        "title": "题蔡武伯所藏荆公砚",
        "author": "周文璞",
        "content": "兽面鼎足奔回互，中有润泽比雨露。\n当年曾出富国疏，老子平生用心处。\n帝谟商颂周六典，刻画声形劳解诂。\n至今文字与风骚，一一相辉炫缃素。\n如闻四海失枝梧，可憾诸公欠调护。\n谁令天乎遽如许，可是石也能无预。\n陈玄同归蒋山路，亦使高人野僧觑。\n若为持入定林中，应有明云入天柱。\n吾乡风流蔡夫子，匣而藏之美无度。\n君不见公乡后进陆象山，作祠堂记余千言，直欲百世俟圣贤。\n惜哉不得铭此砚，使我失意心惘然。",
        "dynasty": "宋",
        "collection_info": null
    },
    {
        "title": "归别墅",
        "author": "周文璞",
        "content": "幽栖久不到，猿鹤擅藤萝。\n丛篠生将遍，流泉咽更多。\n邻翁新酿熟，野寺暮钟和。\n亦有经行者，来观倚杖歌。",
        "dynasty": "宋",
        "collection_info": null
    },
    {
        "title": "早起",
        "author": "周文璞",
        "content": "佛香纔了换儒巾，身是人间自在身。\n一路野花清养目，半沟流水静怡神。",
        "dynasty": "宋",
        "collection_info": null
    },
    {
        "title": "雨宿山中",
        "author": "周文璞",
        "content": "留连如有情，蕙帐极空明。\n晚粥知泉味，昏钟度雨声。\n稍容林叟睡，莫放晓猿惊。\n剩欲剜苔藓，应当写姓名。",
        "dynasty": "宋",
        "collection_info": null
    },
    {
        "title": "再游九溪",
        "author": "周文璞",
        "content": "昔年九溪十八涧，今度见之逾清真。\n静依落落石路晚，闲绕寂寂山家春。\n可怜潺湲似留客，更觉曲折能随人。\n得得杖藜来尽目，野棠山杏亦精神。",
        "dynasty": "宋",
        "collection_info": null
    },
    {
        "title": "偶题",
        "author": "周文璞",
        "content": "海气江声相与浮，今时帝里旧杭州。\n西湖寺裏多金碧，自厌秾华不肯游。",
        "dynasty": "宋",
        "collection_info": null
    },
    {
        "title": "送人之官严陵",
        "author": "周文璞",
        "content": "如君风貌又精神，自合拖绅近紫宸。\n平地有心开洞穴，十年无俸着闲身。\n已看青舫垂垂去，须忆绯桃滟滟春。\n若向玄英台下过，为言亦是学诗人。",
        "dynasty": "宋",
        "collection_info": null
    },
    {
        "title": "与弁山道士饮",
        "author": "周文璞",
        "content": "采茗归来日未斜，更携苦菜入仙家。\n后园同坐枯桐树，仰看红桃落涧花。",
        "dynasty": "宋",
        "collection_info": null
    },
    {
        "title": "不欺斋",
        "author": "周文璞",
        "content": "陈兄榜名不欺斋，不欺本自诚中来。\n晚周洙泗汉伊雒，中间此道寒如灰。\n不欺斋中一尊酒，兄乎此意差耐久。\n真情往往到僮仆，何况亲知与朋友。\n君不见汤脱胡桃一语失，此是迂翁年少日，陈兄再拜吾事毕。",
        "dynasty": "宋",
        "collection_info": null
    },
    {
        "title": "望云亭",
        "author": "周文璞",
        "content": "淑气槃槃接九原，须臾鳞合更瀰漫。\n自从蒿里无颜色，来到钟山有泪痕。\n往者英雄俱雨绝，后来哀痛欲河翻。\n夜深月照长松下，谁见孤飞出墓门。",
        "dynasty": "宋",
        "collection_info": null
    },
    {
        "title": "敬思堂四言",
        "author": "周文璞",
        "content": "有亭央央，高丘之傍。\n父兮母兮，坚深埋藏。\n厦屋凄凉，宰木成行。\n春秋蒸尝，酒浆牛羊。\n身体俯伛，虽劳弗彰。\n心志瞀乱，虽烦弗扬。\n欲求幽阴，茫茫洋洋。\n两间四方，实繫我肠。\n何以照之，明神后皇。\n凡今之人，谁同慨伤。",
        "dynasty": "宋",
        "collection_info": null
    },
    {
        "title": "陈将军哀词",
        "author": "周文璞",
        "content": "扞环城兮保赤子，归王所兮执弓矢。\n虽有妻子兮不如兄弟，嗟全家兮南向而死。\n护行殿兮卧旗鼓，统伍符兮莫余侮。\n故宫芜兮胡作主，哀将军兮鬓垂素。\n气力绝兮委尘土，后来孤童兮不胜测楚。\n天阴阴兮春寂寂，曰余兄兮有庙食。\n偕友于兮往作配，驾铁驷兮载云旆。\n山中人兮望余归，江鼯翔兮花乱飞。",
        "dynasty": "宋",
        "collection_info": null
    },
    {
        "title": "弔青溪姑词",
        "author": "周文璞",
        "content": "投余兮绿波，彼土偶兮柰何。\n余魂兮无依，依余兄兮山阿。\n兄姿兮甚雄，青骨兮朱弓。\n称天兮诉余冤，令谗夫兮不终。",
        "dynasty": "宋",
        "collection_info": null
    },
    {
        "title": "水仙庙鼓吹曲四首  其一",
        "author": "周文璞",
        "content": "水奫沦兮不扬，山嵚岑兮多巨石。\n神来下独舂，仰昂神远适。\n王孙的咳，神无亟兮。",
        "dynasty": "宋",
        "collection_info": null
    },
    {
        "title": "水仙庙鼓吹曲四首  其二",
        "author": "周文璞",
        "content": "倚碧栌，款铜铺，德星在南乌尾逋。\n两峰隠天，花深草蕍。\n钱唐十余万户，皆看史君欢娱。\n虽涉流沙历炎都，入医无闾不如东吴。",
        "dynasty": "宋",
        "collection_info": null
    },
    {
        "title": "水仙庙鼓吹曲四首  其三",
        "author": "周文璞",
        "content": "龙飞天门，鷄鸣日观。\n湖州有鹤知夜半。\n端冕结缨，锋车施幰。\n瞻彼孤山，男呼女怨。\n欲裂冕毁车，春荣秋枯，无翁愁予。",
        "dynasty": "宋",
        "collection_info": null
    },
    {
        "title": "水仙庙鼓吹曲四首  其四",
        "author": "周文璞",
        "content": "云冥冥，雷阗阗。\n横玉转，流珠干。\n灵龟入我梦，谓君当旋。\n既穷海壖之炎天，当饮山中之流泉。",
        "dynasty": "宋",
        "collection_info": null
    },
    {
        "title": "招魂",
        "author": "周文璞",
        "content": "天孙召魂，鬼伯催促，千岁之渊不为谷。\n巉岩既刊，松柏桓桓。\n曰惟君之魂，于兹考槃。\n其永安君窆初成，余以归藏筮之，其兆盖如此也。\n呜呼休哉。",
        "dynasty": "宋",
        "collection_info": null
    },
    {
        "title": "金陵杂咏  其一",
        "author": "周文璞",
        "content": "滟滟江波绿更肥，苍烟中有鸭鸥飞。\n当年神武今何在，老却遗民更不归。",
        "dynasty": "宋",
        "collection_info": null
    },
    {
        "title": "金陵杂咏  其二",
        "author": "周文璞",
        "content": "长干小妇学吹箫，楼外閒风弄翠条。\n近得广陵消息未，暮潮已过赤栏桥。",
        "dynasty": "宋",
        "collection_info": null
    },
    {
        "title": "赠陈宗之",
        "author": "周文璞",
        "content": "伊吾声裏过年年，收拾旁行亦可怜。\n频嗅芸香心欲醉，为寻脉望眼应穿。\n哦诗苦似悲秋客，收价清于卖卜钱。\n吴下异书浑未就，每逢佳处辄留连。",
        "dynasty": "宋",
        "collection_info": null
    },
    {
        "title": "寄华阳道侣",
        "author": "周文璞",
        "content": "羽扇临玄圃，霓裳上醮坛。\n九枝松叶冷，千叶杏花残。",
        "dynasty": "宋",
        "collection_info": null
    },
    {
        "title": "题洞霄宫",
        "author": "周文璞",
        "content": "久知灵境无缘到，今被春风引得来。\n上帝殿头闻雨过，仙人石面欠花开。\n便烧沈水礼三拜，快引流霞釂一杯。\n落日断霞催去紧，掉巾祇等白鸦回。",
        "dynasty": "宋",
        "collection_info": null
    },
    {
        "title": "句  其一",
        "author": "周文璞",
        "content": "本是离骚国裏人。",
        "dynasty": "宋",
        "collection_info": null
    },
    {
        "title": "句  其二",
        "author": "周文璞",
        "content": "衣篝不用绿沉烟。",
        "dynasty": "宋",
        "collection_info": null
    },
    {
        "title": "句  其三",
        "author": "周文璞",
        "content": "凄凉一似观堂僧。",
        "dynasty": "宋",
        "collection_info": null
    },
    {
        "title": "句  其四",
        "author": "周文璞",
        "content": "淡烟疏雨又青山。",
        "dynasty": "宋",
        "collection_info": null
    },
    {
        "title": "句  其五",
        "author": "周文璞",
        "content": "春梅避石开。",
        "dynasty": "宋",
        "collection_info": null
    },
    {
        "title": "句  其六",
        "author": "周文璞",
        "content": "西陵西又西。",
        "dynasty": "宋",
        "collection_info": null
    },
    {
        "title": "句  其七",
        "author": "周文璞",
        "content": "更无花上月。",
        "dynasty": "宋",
        "collection_info": null
    },
    {
        "title": "句  其八",
        "author": "周文璞",
        "content": "戏赓和靖句。",
        "dynasty": "宋",
        "collection_info": null
    },
    {
        "title": "因痔痛彻心膂为诗",
        "author": "李坤臣",
        "content": "吾道由来贯古今，纤毫不假外推寻。\n只因疾病呻吟切，识得平生第一心。",
        "dynasty": "宋",
        "collection_info": null
    },
    {
        "title": "潇湘八景 山市晴岚",
        "author": "宋宁宗",
        "content": "薮泽趁虚人，崇朝宿雨晴。\n苍崖林影动，老木日华明。\n野店收烟湿，溪桥流水声。\n青帘何处是，彷佛听鸡鸣。",
        "dynasty": "宋",
        "collection_info": null
    },
    {
        "title": "潇湘八景 烟寺晚钟",
        "author": "宋宁宗",
        "content": "金碧招提古，高峰最上层。\n喧风僧入梵，宿雾佛前灯。\n禅观延空寂，蒲牢忽震凌。\n黄昏山路险，窘步一枝藤。",
        "dynasty": "宋",
        "collection_info": null
    },
    {
        "title": "潇湘八景 渔村夕照",
        "author": "宋宁宗",
        "content": "林表堕金鸦，孤村三两家。\n晴光明浦溆，红影带蒹葭。\n傍舍收鱼网，隔溪横钓槎。\n炊烟未篝火，新月一鈎斜。",
        "dynasty": "宋",
        "collection_info": null
    },
    {
        "title": "潇湘八景 远浦帆归",
        "author": "宋宁宗",
        "content": "劈箭风帆下，春江不尽流。\n客来登快阁，天际识归舟。\n裂眦明千里，观身等一沤。\n斜阳疎木外，五两不迟留。",
        "dynasty": "宋",
        "collection_info": null
    },
    {
        "title": "潇湘八景 潇湘夜雨",
        "author": "宋宁宗",
        "content": "清泛三湘夜，中舱听雨眠。\n楚天闻过鴈，北舘未归船。\n浊酒饮无算，青灯冷不烟。\n对床工觅句，达旦见新编。",
        "dynasty": "宋",
        "collection_info": null
    },
    {
        "title": "潇湘八景 平沙鴈落",
        "author": "宋宁宗",
        "content": "漂泊楚天长，同群兄弟行。\n朔风离塞漠，落日下潇湘。\n古碛多葭菼，平田足稻粱。\n飞鸣眇空际，布武作文章。",
        "dynasty": "宋",
        "collection_info": null
    },
    {
        "title": "潇湘八景 洞庭秋月",
        "author": "宋宁宗",
        "content": "白水连天远，吴淞一幅秋。\n橘洲冰魄满，竹阁桂华留。\n鳬雁不饮啄，鱼龙与拍浮。\n垂虹寓今夕，清胜庾公楼。",
        "dynasty": "宋",
        "collection_info": null
    },
    {
        "title": "潇湘八景 江天暮雪",
        "author": "宋宁宗",
        "content": "朔吹扫氛埃，同云暝不开。\n千山飞鸟尽，一水泝舟回。\n波面散铅汞，林梢已泻瑰。\n怀人留剡棹，野店且新醅。",
        "dynasty": "宋",
        "collection_info": null
    },
    {
        "title": "赐状元蔡仲龙",
        "author": "宋宁宗",
        "content": "联魁金玉龙头选，诏下今朝遇己知。\n上国风光初晓日，御阶恩渥暮春时。\n内庭考最称文异，胪唱宣名奬意奇。\n故里仙才若相问，一年攀折两重枝。",
        "dynasty": "宋",
        "collection_info": null
    },
    {
        "title": "题马远踏歌图",
        "author": "宋宁宗",
        "content": "宿雨清畿甸，朝阳丽帝城。\n丰年人乐业，壠上踏歌行。",
        "dynasty": "宋",
        "collection_info": null
    },
    {
        "title": "赠朱质",
        "author": "宋宁宗",
        "content": "袖手长才世路轻，爱闲那有鬻荣名。\n挂冠便欲辞丹阙，策杖还归老故城。\n适喜不求三仕喜，传家惟有十分清。\n林间佳处真恬退，好向廉泉自濯缨。",
        "dynasty": "宋",
        "collection_info": null
    },
    {
        "title": "山居  其一",
        "author": "龚大明",
        "content": "山居好，山居好，鹤唳猿啼饯昏晓。\n碧窗柏子炷炉香，趺坐蒲团诵黄老。",
        "dynasty": "宋",
        "collection_info": null
    },
    {
        "title": "山居  其二",
        "author": "龚大明",
        "content": "山居好，山居好，门对青山水环遶。\n一榻烟霞梦寐清，我以不贪为至宝。",
        "dynasty": "宋",
        "collection_info": null
    },
    {
        "title": "山居  其三",
        "author": "龚大明",
        "content": "山居好，山居好，竹杖芒鞋恣幽讨。\n坐分苔石树阴凉，閒数落花听啼鸟。",
        "dynasty": "宋",
        "collection_info": null
    },
    {
        "title": "山居  其四",
        "author": "龚大明",
        "content": "山居好，山居好，斸月锄云种瑶草。\n泠泠碧涧响寒泉，蔌蔌落花风自扫。",
        "dynasty": "宋",
        "collection_info": null
    },
    {
        "title": "赠道友雪崖朱先生",
        "author": "龚大明",
        "content": "清高绝，雪崖翁，向上元机顿观通。\n金鼎有丹成九转，凝然宴坐白云中。",
        "dynasty": "宋",
        "collection_info": null
    },
    {
        "title": "赠道友怡云潘先生",
        "author": "龚大明",
        "content": "九转工夫真妙绝，丹炉进火徐徐热。\n离龙坎虎自归降，姹女婴儿共欢悦。\n天机密运造元微，精采神光迥然别。\n枝头结果有时红，骖鸾跨鹤神仙列。",
        "dynasty": "宋",
        "collection_info": null
    },
    {
        "title": "南湖",
        "author": "龚大明",
        "content": "梅霖初歇水平湖，湖上青山展画图。\n更着楼台相掩映，风流端不减西湖。",
        "dynasty": "宋",
        "collection_info": null
    },
    {
        "title": "和鹤林吴泳题艮泓轩",
        "author": "龚大明",
        "content": "知与坡仙有宿盟，来贤岩畔旧经行。\n节同老柏岁寒操，心契焦桐太古声。\n云出九峰龙起蛰，风清五夜鹤传鸣。\n须公一柱擎天力，妙斡洪钧大发生。",
        "dynasty": "宋",
        "collection_info": null
    },
    {
        "title": "诗一首",
        "author": "章康",
        "content": "掩关作夏计，长日独清坐。\n戎葵竞自花，安榴粲成朵。\n时芳讵容歇，幽赏无不可。\n微风忽吹来，谅亦深知我。",
        "dynasty": "宋",
        "collection_info": null
    },
    {
        "title": "秋兴",
        "author": "章康",
        "content": "有客凋双鬓，吟秋费几诗。\n天高鸟去疾，云薄雨来迟。\n日落山川迥，风回草木悲。\n追寻十年事，伫立独多时。",
        "dynasty": "宋",
        "collection_info": null
    },
    {
        "title": "迁居亲戚携酒见过",
        "author": "章康",
        "content": "老吾元住雪边崖，万事无堪两鬓华。\n顷岁西河方借宅，今年东野又般家。\n巷深政恐难邀客，地空何妨学种花。\n多谢所亲相暖热，新生涯即旧生涯。",
        "dynasty": "宋",
        "collection_info": null
    },
    {
        "title": "游龙山",
        "author": "章康",
        "content": "名山久相望，今日为着屐。\n到寺第一义，古松互蟠屈。\n一一龙蛇形，风雷气萧瑟。\n缨络桧两株，皆数百年物。\n灯耿青荧荧，像设暗金碧。\n空廊极徘徊，老屋共崪兀。\n僧房小槃礴，西原访泉石。\n于其最幽绝，似可便筑室。\n因而思古人，多有爱山癖。\n要之亦何为，一赏事已毕。\n上方不及登，尚或俟他日。\n无非会心处，妙同箭锋直。\n山灵谓何如，移文兹不必。\n作诗留山中，併可告来辙。",
        "dynasty": "宋",
        "collection_info": null
    },
    {
        "title": "犁春操为谢耕道作",
        "author": "黄简",
        "content": "东山兮云浮，东磵兮雨流。\n失今不勤兮，曷其有秋。\n水淫兮石啮，田碻磝兮一跬九折。\n予劳兮何辞，牛奚罪兮从予以羸。\n眇良畴兮弥野，独功倍兮刈寡。\n虽然不愈于无田而游兮，岁晏凄其桑落之下。",
        "dynasty": "宋",
        "collection_info": null
    },
    {
        "title": "秋怀寄陈宗之",
        "author": "黄简",
        "content": "秋声四壁动，寒事日骎骎。\n红剥林閒子，青除架底阴。\n积閒殊有味，安拙本无心。\n独愧陈征士，赊书不问金。",
        "dynasty": "宋",
        "collection_info": null
    },
    {
        "title": "招荆江游子",
        "author": "黄简",
        "content": "衝风逐飞云，庭叶纷坠槁。\n荡子久不归，佳人坐中老。\n萧萧楚山晚，湛湛江水流。\n经从望夫石，那得不回头。",
        "dynasty": "宋",
        "collection_info": null
    },
    {
        "title": "登武昌南楼",
        "author": "黄简",
        "content": "十万鳞鳞俯绣甍，拂云自旧侈峥嵘。\n江趋座右双流合，山入屏閒八字横。\n祢史醉魂荒树远，庾郎尘骨古苔生。\n兴来朗拍栏干立，不必重骑碧海鲸。",
        "dynasty": "宋",
        "collection_info": null
    },
    {
        "title": "过沈尚书墓",
        "author": "黄简",
        "content": "履声推早达，日燕自林泉。\n浮世若无死，贵人真是仙。\n从容将八袠，掩忽便千年。\n墓上青松合，丰碑竟不镌。",
        "dynasty": "宋",
        "collection_info": null
    },
    {
        "title": "怀古",
        "author": "黄简",
        "content": "翠裹红遮艷粉围，春风夜夜可曾归。\n十年再抚章台马，巷陌人家大半非。",
        "dynasty": "宋",
        "collection_info": null
    },
    {
        "title": "公无渡河",
        "author": "黄简",
        "content": "公无渡河，公无渡河，止公不已将柰何。\n九渊喷雪舞馋鳄，百里吼雷翻怒鼍。\n平地往往犹风波，况此瀰漫秋水多。",
        "dynasty": "宋",
        "collection_info": null
    },
    {
        "title": "漫成",
        "author": "黄简",
        "content": "在俗参寥子，无田靖节翁。\n心平诗少怨，胃弱酒多中。\n熇熇蒸梅日，离离脱叶风。\n未应悲岁晏，端合幸年丰。",
        "dynasty": "宋",
        "collection_info": null
    },
    {
        "title": "游浯溪",
        "author": "刘用行",
        "content": "禄儿岂解倾唐祚，独使斯文寿两翁。\n蜀道至今遗旧话，湘流澈底照孤忠。\n摧风溜雨中兴字，转地回天克復功。\n人说苍崖磨向尽，不知磨尽几英雄。",
        "dynasty": "宋",
        "collection_info": null
    },
    {
        "title": "无为县斋古梅",
        "author": "刘用行",
        "content": "疎疎密密卧檐牙，古县清贫有此花。\n彭泽菊松无醖藉，河阳桃李太铅华。\n临池照影成双好，与雪争辉自一家。\n消得抱琴鸣膝上，夜深燃烛对琼葩。",
        "dynasty": "宋",
        "collection_info": null
    },
    {
        "title": "题仓部袁公灼像",
        "author": "傅行简",
        "content": "筮仕当前职度支，平衡清操畏人知。\n宣恭在位和同列，理学传家重一时。\n能击武臣强似虎，宁□宰执怒如狮。\n□□犹有弦歌化，治谱真堪百世师。",
        "dynasty": "宋",
        "collection_info": null
    },
    {
        "title": "题博士袁公文苑像",
        "author": "傅行简",
        "content": "禽鸟春风乐与同，有将理趣道儒宗。\n两朝褒赏衣冠旧，一德充融礼乐隆。\n天地无心驰电马，人民有望慰云龙。\n余年八十无全食，独抱青山继祖风。",
        "dynasty": "宋",
        "collection_info": null
    },
    {
        "title": "赋宫人午睡",
        "author": "李献可",
        "content": "御手指婵娟，青春白昼眠。\n粉匀香汗湿，髻压翠云偏。\n柳妒眉间绿，桃嫌脸上鲜。\n梦魂何处是，应绕帝王边。",
        "dynasty": "宋",
        "collection_info": null
    },
    {
        "title": "玉泉山",
        "author": "杨叔兰",
        "content": "人生天地间，今古一□观。\n凌空绝虚旷，万象罗岩峦。\n能一故□应，物化千□端。\n万端总归一，唯悟无□言。\n旧闻□□翁，独钓江之干。\n不知岁月深，但觉□□宽。\n我思一访之，意会心□看。\n作亭号□隠，半空摩高寒。\n时与二三友，登临寻□欢。\n致君知无术，随世聊自安。\n滚滚□下水，舟舟皆济川。\n川流无津涯，舟去□復还。\n时聆二三策，使我心茫然。\n伊周在何许，乡风一长叹。",
        "dynasty": "宋",
        "collection_info": null
    },
    {
        "title": "挽蔡西山先生",
        "author": "翁升",
        "content": "伤哉道学不容时，力抵先生蹈至危。\n槐棘佥谋虽日僞，草茅公论实难欺。\n苍梧千里地虽远，白首一心天自知。\n借问西山近何似，白云长护紫阳碑。",
        "dynasty": "宋",
        "collection_info": null
    },
    {
        "title": "浯溪",
        "author": "赵善𧪞",
        "content": "两载真成漫浪游，丰碑重拂倍含羞。\n空怜民力疲刍粟，滥厕时贤动冕旒。\n病骨讵堪胜重寄，归舟喜不负清流。\n家山屈指朝朝□，□老休劳念□□。",
        "dynasty": "宋",
        "collection_info": null
    },
    {
        "title": "宝华岩",
        "author": "赵善𧪞",
        "content": "宝色晴光合，浮岚薄翠微。\n天开今觉路，洞锁古神扉。\n淡拂山僧帽，闲随野客衣。\n日斜凉吹起，林壑更依依。",
        "dynasty": "宋",
        "collection_info": null
    },
    {
        "title": "圣水寺",
        "author": "张衜",
        "content": "圣水山南莲萼辉，徘徊花下蝶双飞。\n春风助我晨游兴，月上层峦照拂衣。",
        "dynasty": "宋",
        "collection_info": null
    },
    {
        "title": "禅师塔次韵",
        "author": "刘曈",
        "content": "皓月孤悬处，知师几驻筇。\n铁鞋虽踏破，隻履觅无从。\n传法灯灯火，闻经处处龙。\n可怜狂醉客，夜坐谩搥钟。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "许应龙",
        "content": "日向皇都永，冰从太液融。\n青阳纔转律，物物被和风。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "许应龙",
        "content": "宽大书方布，欢声四海同。\n阳春如有脚，造物不言功。",
        "dynasty": "宋",
        "collection_info": null
    },
    {
        "title": "皇帝閤春帖子  其三",
        "author": "许应龙",
        "content": "圣德干坤大，皇图日月长。\n远人咸畏慕，国势寖安强。",
        "dynasty": "宋",
        "collection_info": null
    },
    {
        "title": "皇帝閤春帖子  其四",
        "author": "许应龙",
        "content": "金华綵胜年年巧，柏酒椒盘岁岁新。\n恭愿吾皇千万寿，四时无日不阳春。",
        "dynasty": "宋",
        "collection_info": null
    },
    {
        "title": "皇帝閤春帖子  其五",
        "author": "许应龙",
        "content": "三白从来兆岁丰，几看瑞雪舞回风。\n苍龙挂阙农祥正，击壤行歌我稼同。",
        "dynasty": "宋",
        "collection_info": null
    },
    {
        "title": "皇帝閤春帖子  其六",
        "author": "许应龙",
        "content": "东风昨夜扫氛埃，四表咸欣寿域开。\n都护已飞三捷奏，凌烟同上万年杯。",
        "dynasty": "宋",
        "collection_info": null
    },
    {
        "title": "皇后閤春帖子  其一",
        "author": "许应龙",
        "content": "一气转洪钧，阳和触处新。\n上林春更早，草木已精神。",
        "dynasty": "宋",
        "collection_info": null
    },
    {
        "title": "皇后閤春帖子  其二",
        "author": "许应龙",
        "content": "一岁两逢春，皇都景物新。\n发生何处早，甲拆验庄椿。",
        "dynasty": "宋",
        "collection_info": null
    },
    {
        "title": "皇后閤春帖子  其三",
        "author": "许应龙",
        "content": "椒殿霞觞举，金花拆胜鲜。\n年年庆佳节，眉寿祝绵延。",
        "dynasty": "宋",
        "collection_info": null
    },
    {
        "title": "皇后閤春帖子  其四",
        "author": "许应龙",
        "content": "日融阆苑红初露，冰泮瑶池碧半涵。\n管取新年多胜事，当知风化自周南。",
        "dynasty": "宋",
        "collection_info": null
    },
    {
        "title": "皇后閤春帖子  其五",
        "author": "许应龙",
        "content": "腊前三白兆年丰，即更弥旬雪满空。\n岁籥未经春已到，从今物物被和风。",
        "dynasty": "宋",
        "collection_info": null
    },
    {
        "title": "贵妃閤春帖子  其一",
        "author": "许应龙",
        "content": "木德新回律，琼壶暖不冰。\n举头闻鹊喜，翔舞下觚棱。",
        "dynasty": "宋",
        "collection_info": null
    },
    {
        "title": "贵妃閤春帖子  其二",
        "author": "许应龙",
        "content": "月射璇题烂，风传玉漏清。\n仰瞻云汉表，辉润四星明。",
        "dynasty": "宋",
        "collection_info": null
    },
    {
        "title": "贵妃閤春帖子  其三",
        "author": "许应龙",
        "content": "昨夜东风入律新，朝来蕙露凈无尘。\n玉觞椒酒陪欢宴，总道今春胜旧春。",
        "dynasty": "宋",
        "collection_info": null
    },
    {
        "title": "贵妃閤春帖子  其四",
        "author": "许应龙",
        "content": "贤哉淑德继鸡鸣，密赞关雎美化行。\n夙夜若为勤警戒，始终一念欲相成。",
        "dynasty": "宋",
        "collection_info": null
    },
    {
        "title": "贵妃閤春帖子  其五",
        "author": "许应龙",
        "content": "翠管银罂旧事传，新春剩喜在新年。\n巧裁綵胜迎佳节，更祝君王寿万千。",
        "dynasty": "宋",
        "collection_info": null
    },
    {
        "title": "皇帝閤端午帖子  其一",
        "author": "许应龙",
        "content": "卑服即康功，君王俭德隆。\n却颁罗与葛，恩渥被羣工。",
        "dynasty": "宋",
        "collection_info": null
    },
    {
        "title": "皇帝閤端午帖子  其二",
        "author": "许应龙",
        "content": "内外期无患，兢兢理万几。\n延英勤讲论，遑恤汗沾衣。",
        "dynasty": "宋",
        "collection_info": null
    },
    {
        "title": "皇帝閤端午帖子  其三",
        "author": "许应龙",
        "content": "清凈无他好，歌风舞舜琴。\n阜财并解愠，总是爱民心。",
        "dynasty": "宋",
        "collection_info": null
    },
    {
        "title": "皇帝閤端午帖子  其四",
        "author": "许应龙",
        "content": "离明赫赫正当中，万物咸欣长养风。\n陇麦已登蚕又熟，更多膏泽兆年丰。",
        "dynasty": "宋",
        "collection_info": null
    },
    {
        "title": "皇帝閤端午帖子  其五",
        "author": "许应龙",
        "content": "诞敷文德洽寰区，赳赳明明运庙谟。\n自是不争应善胜，何须更佩辟兵符。",
        "dynasty": "宋",
        "collection_info": null
    },
    {
        "title": "皇帝閤端午帖子  其六",
        "author": "许应龙",
        "content": "殿阁凉生昼景长，翠烟缥渺御炉香。\n经帷讲罢看章疏，至昃犹闻食未遑。",
        "dynasty": "宋",
        "collection_info": null
    },
    {
        "title": "皇后閤端午帖子  其一",
        "author": "许应龙",
        "content": "玉切菖蒲细，金包黍角香。\n年年庆佳节，燕衎侍君王。",
        "dynasty": "宋",
        "collection_info": null
    },
    {
        "title": "皇后閤端午帖子  其二",
        "author": "许应龙",
        "content": "宝篆烟轻绕，瑶台日正中。\n等闲调玉瑟，聊助舜琴风。",
        "dynasty": "宋",
        "collection_info": null
    },
    {
        "title": "皇后閤端午帖子  其三",
        "author": "许应龙",
        "content": "重午宫衣赐百工，香罗迭雪葛含风。\n谁知此日荣恩被，端自称丝效茧功。",
        "dynasty": "宋",
        "collection_info": null
    },
    {
        "title": "皇后閤端午帖子  其四",
        "author": "许应龙",
        "content": "辟邪不用符为佩，续命何须綵结丝。\n逮下徽音继樛木，穰穰福履已来绥。",
        "dynasty": "宋",
        "collection_info": null
    },
    {
        "title": "皇后閤端午帖子  其五",
        "author": "许应龙",
        "content": "三千玉女斗羣芳，并蓄兼收百药良。\n咸愿东皇与西母，无穷眉寿等天长。",
        "dynasty": "宋",
        "collection_info": null
    },
    {
        "title": "贵妃閤端午帖子  其一",
        "author": "许应龙",
        "content": "撷秀斗羣芳，兼收百药良。\n不因仁及物，庶草曷蕃昌。",
        "dynasty": "宋",
        "collection_info": null
    },
    {
        "title": "贵妃閤端午帖子  其二",
        "author": "许应龙",
        "content": "淑德仪宫阃，天教受祉繁。\n艾人暨桃印，奚用更悬门。",
        "dynasty": "宋",
        "collection_info": null
    },
    {
        "title": "贵妃閤端午帖子  其三",
        "author": "许应龙",
        "content": "丹篆钗符綵缕鲜，承恩侍宴玉皇前。\n一年一度为端午，此去应须亿万年。",
        "dynasty": "宋",
        "collection_info": null
    },
    {
        "title": "贵妃閤端午帖子  其四",
        "author": "许应龙",
        "content": "裁成御服进君王，雾縠云绡迭雪香。\n却效葛覃躬节用，不忘澣濯旧衣裳。",
        "dynasty": "宋",
        "collection_info": null
    },
    {
        "title": "贵妃閤端午帖子  其五",
        "author": "许应龙",
        "content": "槛有榴花沼有莲，南熏拂拂晚凉天。\n六宫莫度新翻曲，只理云和伴舜絃。",
        "dynasty": "宋",
        "collection_info": null
    },
    {
        "title": "次韵张太博方得余所遗二程先生集辨二程戏邵子语",
        "author": "许应龙",
        "content": "文字未科斗，图书未龟龙。\n灿然天地间，此理触处逢。\n是谓象之祖，而为数之宗。\n昊羲古神圣，先得人所同。\n文因而繇之，旦出亦并雄。\n讫于我孔圣，天命滋益恭。\n浑然一理贯，密察而从容。\n辞变于象占，四者固所崇。\n推时以知变，象占在其中。\n荒荒秦汉后，学者昧所从。\n不以灾异会，则以虚无通。\n天开周氏子，易道乃復东。\n动静静復动，终始始而终。\n上承千年绪，下起百世风。\n同时有邵子，讲道于伊嵩。\n天地之运化，阴阳之无穷。\n即物验消长，先机知吉凶。\n邵子极道数，独立几无戎。\n二程阐周孔，为时开蒙蒙。\n其归则一耳，昧者结忡忡。\n学之将奈何，矧余倍颛蒙。\n要知羲皇心，须踏周孔踪。",
        "dynasty": "宋",
        "collection_info": null
    },
    {
        "title": "送天台李守",
        "author": "许应龙",
        "content": "天台罹洚水，平陆几成渊。\n经理阅再禩，民瘼犹未痊。\n将令田里安，须得牧守贤。\n畴咨能俾乂，佥曰蓬莱仙。\n君侯宽且明，履节金石坚。\n吏事素精敏，公心无党偏。\n分符膺重寄，为政将奚先。\n租赋盍蠲减，狱讼无淹延。\n姦黠须禁戢，阨穷当悯怜。\n庶销愁嘆声，播作谣颂传。\n使华闻有命，丹书下日边。\n復使兹郡民，鼓舞戴二天。\n政成彻丹扆，驿召归甘泉。\n嗟予十载间，稠迭同班联。\n学馆暨郎省，昕夕相周旋。\n喜君驾朱轓，恨我违英躔。\n同寅举饯觞，佳句联华笺。\n枯肠强搜索，缀缉仅成篇。",
        "dynasty": "宋",
        "collection_info": null
    },
    {
        "title": "送杨郎中守嘉兴",
        "author": "许应龙",
        "content": "君昨倅嘉禾，施设皆儒者。\n千里称廉平，六邑荷宽假。\n海沂虽頼祥，宣室俄思贾。\n召还甫再朞，出守荣五马。\n旧治闻重来，懽呼溢田野。\n正苦夏日炎，将沐秋霖洒。\n君侯宽且明，义利审取舍。\n愿推一片心，大作万间厦。\n苛敛戒分肥，严刑去衣赭。\n当令愁嘆声，转作诗歌写。\n如君梁栋才，一麾宁久把。\n祇虞席未温，又赋公归雅。",
        "dynasty": "宋",
        "collection_info": null
    },
    {
        "title": "送人赴仓台",
        "author": "许应龙",
        "content": "帝念畿甸民，财力俱有限。\n俗吏肆贪残，侵渔荡赀产。\n致治在得贤，刺史尤当拣。\n明公如范滂，清节迈杨绾。\n疏宠畀仓台，一道俱刮眼。\n籴贵望公平，敛苛冀公刬。\n察吏贵精明，临民当敬简。\n高才固优为，伫见鸠功僝。\n将令愁嘆民，喜至笑声莞。\n绣节暂驰驱，玉堂资着譔。\n行矣促公归，饯行聊举盏。",
        "dynasty": "宋",
        "collection_info": null
    },
    {
        "title": "赠韩倅",
        "author": "许应龙",
        "content": "凤城久矣钦韩公，华胄重来振祖风。\n关决藩条明且恕，待人接物春融融。\n散为和气徧南土，雨顺年丰民按堵。\n海沂虽喜頼王祥，骥足治中难久驻。\n向来文惠倅瀛洲，藉藉声名动冕旒。\n愿君凌厉绍前美，南涧事业当同休。\n于今且庆生申旦，敬爇瓣香祈鹤算。\n中秋节近月婵娟，正好平分通夕宴。\n君家自有旧毡青，合上星辰听履声。\n明年此会知何处，宣劝黄封下帝廷。",
        "dynasty": "宋",
        "collection_info": null
    },
    {
        "title": "赠林倅",
        "author": "许应龙",
        "content": "元是清都紫府仙，出为名世应半千。\n发矢两科俱中的，英名烜赫斗横天。\n鄞水富沙典芹泮，黜浮崇雅文风焕。\n沙阳之政宽而明，吏不忍欺民不玩。\n双飞鳬舄造皇州，三台八座俱挽留。\n辞荣避宠姑别驾，恬退高节前无俦。\n千里提封勤赞理，恕以待人严律己。\n一轮秋月照无私，百尺春潭清见底。\n须知作善天降祥，俾耆而艾寿而臧。\n萱闱朱颜映苍鬓，诜诜兰玉如鸾翔。\n匪伊丹诏日边至，策足乌台陟端揆。\n年年衮绣舞莱衣，瑶池屡献蟠桃瑞。",
        "dynasty": "宋",
        "collection_info": null
    },
    {
        "title": "代上何枢密",
        "author": "许应龙",
        "content": "宋元宪公王沂公，妙龄擢第魁南宫。\n清华历徧升谏省，雍容二府亮天工。\n却敛经纶来望郡，一镇天雄一镇郓。\n政声洋溢彻宸聪，丹诏紫泥催入觐。\n庙堂端委秉钧衡，致君尧舜风俗醇。\n至今景佑皇佑治，振荡人耳如雷霆。\n巍巍勋绩谁能继，三嘆真贤生不世。\n岂知今日元枢公，矫翼天衢更凌厉。\n礼闱得隽冠羣英，旋登言路撄龙鳞。\n运筹帷幄参宥密，翻私雨露泽全闽。\n生平出处总相契，左揆尚虚天有意。\n宣麻指日下彤廷，整顿干坤迈前美。\n萱堂正富八十春，綵衣辉映衮衣新。\n二公荣贵虽同辙，如此盛事真无伦。\n先子姓名叨附骥，况復团司同典记。\n遗簪堕履傥未捐，惠顾尚期逮孙子。\n鲰生鼓箧趋贤关，朔风急劲修涂艰。\n坱圠洪钧转一气，为借阳和先破寒。",
        "dynasty": "宋",
        "collection_info": null
    },
    {
        "title": "饯王郎中赴湖南仓",
        "author": "许应龙",
        "content": "明明天子御丹扆，首择英贤将使指。\n湖湘以南阙仓台，环顾在廷谁足倚。\n蓬山兰省辍名流，礼乐光华共心企。\n看看六辔载驰驱，爰度爰诹逮田里。\n散财发廪苏阨穷，扬善举贤律贪鄙。\n第恐崇台未突黔，趣上亨衢诏泥紫。\n与君同齿復同寅，那更着庭绍英轨。\n交情金石久益坚，人虽渐远心则迩。\n衡阳鴈过可传书，时愿刘公贻一纸。",
        "dynasty": "宋",
        "collection_info": null
    },
    {
        "title": "贺同知生辰",
        "author": "许应龙",
        "content": "訾陬之月如阳春，君臣庆会应昌辰。\n虹星牛渚将诞圣，崧高维岳先生申。\n日角珠庭辉绿鬓，仙风道骨真宣靖。\n才凌铁干四十围，量狭银潢三万顷。\n端委枢庭赞化工，制胜谋谟谈笑中。\n九扈告成村墅月，一尘不警戍楼风。\n勋名元是青毡旧，衮衮名公谁出右。\n黄麻昕夕下彤廷，玉带貂蝉辉衮绣。\n曈眬瑞日上公槐，宣劝黄封天上来。\n剩喜千秋佳节近，需云復宴凤凰台。\n福禄固知公自有，不待占星问牛斗。\n鲰生只备三千诗，留取年年祝公寿。",
        "dynasty": "宋",
        "collection_info": null
    },
    {
        "title": "代上庠同舍上廷评",
        "author": "许应龙",
        "content": "忆昔弱冠游芹宫，颍川先生振文风。\n跹跹媚学比如栉，抠衣执经函丈中。\n何人才识最奇伟，惟公表裏珪璋粹。\n学精姬公经国书，赋飘司马凌云气。\n词场价涌荐争魁，赐也何如敢望回。\n一别星霜踰十阅，侧耳誉声轰如雷。\n翩翩荐鹗翔西淛，一飞直上黄金阙。\n排云披腹呈琅玕，蟾窟仙枝径攀折。\n枳棘难淹鸾凤栖，金科得隽易如携。\n趋归立拜廷评命，青琐黄扉指日跻。\n屈指曩年同砚席，五人已作龙门客。\n乡书黉舍多有之，碌碌未能着奇节。\n着鞭无若祖生先，策足要津仪班联。\n自笑尘踪犹隠雾，拭目亨衢问天渊。\n绨袍恋恋故人意，堕履遗簪未捐弃。\n不求而荐佩私恩，高谊如公今有几。\n虽然前事已参差，荷借邹生律再吹。\n苦无好语为公谢，抖擞枯肠成此诗。",
        "dynasty": "宋",
        "collection_info": null
    },
    {
        "title": "凤池立碑纪事",
        "author": "许应龙",
        "content": "阅尽衣冠盛事图，三魁同郡古来无。\n词科得隽真鸿笔，仙籍联荣总鉅儒。\n此日姓名辉石刻，他年步武接天衢。\n浯溪更把元勋勒，藉藉休声震八区。",
        "dynasty": "宋",
        "collection_info": null
    },
    {
        "title": "赠郑枢密",
        "author": "许应龙",
        "content": "丘壑方将窈窕寻，肯贪斗印耀黄金。\n几颁中扆留行诏，莫返元枢勇退心。\n红旆分藩虽足乐，丹诚恋阙自难禁。\n浮云出岫知无意，祇恐苍生望更深。",
        "dynasty": "宋",
        "collection_info": null
    },
    {
        "title": "拜赐宫花纪恩诗  其一",
        "author": "许应龙",
        "content": "济济跄跄蔼缙绅，祝尧均效华封人。\n觞称凤阙懽声沸，花锡鸾枝内样新。\n露叶巧裁隋苑彩，天葩先借汉宫春。\n举头仰戴君恩重，好尽忠诚报紫宸。",
        "dynasty": "宋",
        "collection_info": null
    },
    {
        "title": "拜赐宫花纪恩诗  其二",
        "author": "许应龙",
        "content": "不用凉州羯鼓催，阳和已逐小春来。\n谁将万点花间艷，都向百官头上开。\n样巧剩裁隋苑彩，影摇斜蘸汉宫杯。\n玉阶再拜君恩重，洋溢懽声遍九垓。",
        "dynasty": "宋",
        "collection_info": null
    },
    {
        "title": "和权郡重九韵",
        "author": "许应龙",
        "content": "铃斋静暇锁棠阴，幽壑何妨窈窕寻。\n咳唾珠玑辉众目，铮鏦琴瑟乐宾心。\n引杯非为黄花醉，设席欣逢皂盖临。\n来岁茱萸赐朝士，看君鲸吸玉壶斟。",
        "dynasty": "宋",
        "collection_info": null
    },
    {
        "title": "和闽帅  其一",
        "author": "许应龙",
        "content": "龙飞天子揽英雄，旧德欣逢泰道通。\n丹诏果然颁北阙，綵舟行矣驾东风。\n雨余杉径新添绿，暖入花粧旋姹红。\n待得湖边春色满，我公已在凤池中。",
        "dynasty": "宋",
        "collection_info": null
    },
    {
        "title": "和闽帅  其二",
        "author": "许应龙",
        "content": "新凿南湖接海潮，油幢领客泛兰桡。\n那知半夜雨声急，却放新晴物色饶。\n尽日登临陪步武，高谈洒落挹风标。\n阳春白雪真难和，泚笔惟书道路谣。",
        "dynasty": "宋",
        "collection_info": null
    },
    {
        "title": "和邹守鹿鸣宴",
        "author": "许应龙",
        "content": "贤守声名重泰山，肯将曲学误儒冠。\n相期素节终身履，不道青云得路难。\n多士联翩阊阖去，忠言凌厉雪霜寒。\n朱轓指日归枫禁，廷策烦公具眼看。",
        "dynasty": "宋",
        "collection_info": null
    },
    {
        "title": "馆中和赏桂诗",
        "author": "许应龙",
        "content": "喜陪盛集桂丛间，拟赋新诗未敢先。\n忽拜清篇真寡和，难将拙语更争妍。\n枝头烂漫黄金粟，席上风流紫府僊。\n凡骨岂容攀俊轨，也沾剩馥醉花前。",
        "dynasty": "宋",
        "collection_info": null
    },
    {
        "title": "挽节使少保  其一",
        "author": "许应龙",
        "content": "一节忠勤绍祖风，貂蝉七叶擅华宗。\n版曹羡利巍迁秩，强敌知名特敛容。\n荐士半跻青琐闼，为民数奏皂囊封。\n龙旗虎节今何在，纪绩还须仗蔡邕。",
        "dynasty": "宋",
        "collection_info": null
    },
    {
        "title": "挽节使少保  其二",
        "author": "许应龙",
        "content": "衮衣赤舄我公归，共傒登庸翊政机。\n枫禁荐颁天语渥，薤歌我嘆露华晞。\n真王未復青毡旧，亚保空余紫诰辉。\n突兀麒麟图绘处，仰瞻遗像倍歔欷。",
        "dynasty": "宋",
        "collection_info": null
    },
    {
        "title": "挽李文昌  其一",
        "author": "许应龙",
        "content": "颙颙德望重朝廷，况有胸中千万兵。\n蛮獠未擒宵旰虑，轺车一出笑谈平。\n囊封力沮和戎议，制阃咸推料敌精。\n壮志未酬天不憗，空余草木识威名。",
        "dynasty": "宋",
        "collection_info": null
    },
    {
        "title": "挽李文昌  其二",
        "author": "许应龙",
        "content": "盛名从古号难居，公独峥嵘四纪余。\n禁陛几年闻曳履，帅垣三度拜除书。\n寿祺合享千龄永，往事俄惊一梦如。\n久矣辱知惭未报，仰瞻丹旐倍欷歔。",
        "dynasty": "宋",
        "collection_info": null
    },
    {
        "title": "潘上舍父挽诗  其一",
        "author": "许应龙",
        "content": "狗苟蝇营笑俗情，机心降尽倒风旌。\n人生六袠不为夭，家累千金能享成。\n老去月评推吉德，生前天爵谢虚荣。\n悲风瑟瑟飞丹旐，行道歔欷亦失声。",
        "dynasty": "宋",
        "collection_info": null
    },
    {
        "title": "潘上舍父挽诗  其二",
        "author": "许应龙",
        "content": "兰玉贤关隽誉飞，词场几见捷音驰。\n登云将慰椿庭望，陟岵俄惊薤露悲。\n荣养痛嗟今日隔，嘉封頼有异时追。\n前冈已卜牛眠地，螭首行镌九尺碑。",
        "dynasty": "宋",
        "collection_info": null
    },
    {
        "title": "夫人黄氏挽诗",
        "author": "许应龙",
        "content": "枢庭勇退古无前，内助端由妇德贤。\n燠馆凉台供燕乐，衮衣褕翟庆联翩。\n虽云生死皆同岁，犹恨徜徉未百年。\n遥想铭旌摇曳处，江山草木亦凄然。",
        "dynasty": "宋",
        "collection_info": null
    },
    {
        "title": "代同舍上郎中  其一",
        "author": "许应龙",
        "content": "人物依然吕洞宾，冰霜风骨玉精神。\n退朝花底千官散，标格如公有几人。",
        "dynasty": "宋",
        "collection_info": null
    },
    {
        "title": "代同舍上郎中  其二",
        "author": "许应龙",
        "content": "能赋人人说颍川，谁知妙诀已亲传。\n词场屡草干将句，掷地金声震九天。",
        "dynasty": "宋",
        "collection_info": null
    },
    {
        "title": "代同舍上郎中  其三",
        "author": "许应龙",
        "content": "逸气飘飘正妙年，纵横礼乐扫三千。\n胪传玉陛星辰晓，姓字巍居鼎甲先。",
        "dynasty": "宋",
        "collection_info": null
    },
    {
        "title": "代同舍上郎中  其四",
        "author": "许应龙",
        "content": "父子同时践禁涂，一门荣耀世间无。\n愿凭曹霸丹青笔，绘入衣冠盛事图。",
        "dynasty": "宋",
        "collection_info": null
    },
    {
        "title": "代同舍上郎中  其五",
        "author": "许应龙",
        "content": "册府方羊冠列仙，粉闱深处烂星躔。\n黄扉已设屏风隔，会见丝纶下日边。",
        "dynasty": "宋",
        "collection_info": null
    },
    {
        "title": "题西岩寺  其一",
        "author": "许应龙",
        "content": "第一岩前风景殊，山僧去后野云孤。\n归来不费丝毫力，幻出天宫一画图。",
        "dynasty": "宋",
        "collection_info": null
    },
    {
        "title": "题西岩寺  其二",
        "author": "许应龙",
        "content": "修行极则到心安，静处忙中只一般。\n谈笑打开新铺席，此身元不离蒲团。",
        "dynasty": "宋",
        "collection_info": null
    },
    {
        "title": "自嘆",
        "author": "许应龙",
        "content": "仆诉无衣婢诉饥，老妻终日不开眉。\n十年待得齐瓜熟，又似齐瓜未熟时。",
        "dynasty": "宋",
        "collection_info": null
    },
    {
        "title": "荠菜",
        "author": "许应龙",
        "content": "拨雪挑来叶转青，自删自煮作杯羹。\n宝阶香砌何曾识，偏向寒门满地生。",
        "dynasty": "宋",
        "collection_info": null
    },
    {
        "title": "东庵广福禅院",
        "author": "许应龙",
        "content": "十年不到雪峰山，寂寂春风昼掩关。\n千载祖师无尽意，门前流水绿回环。",
        "dynasty": "宋",
        "collection_info": null
    },
    {
        "title": "偈颂五十一首  其一",
        "author": "释道冲",
        "content": "我此一门，全无肯路。\n是汝诸人，如何进步。",
        "dynasty": "宋",
        "collection_info": null
    },
    {
        "title": "偈颂五十一首  其二",
        "author": "释道冲",
        "content": "孰名为佛，礼者是谁。\n设或未辨端倪，看四棱塌地。",
        "dynasty": "宋",
        "collection_info": null
    },
    {
        "title": "偈颂五十一首  其三",
        "author": "释道冲",
        "content": "拄杖头边宇宙空，去留千圣觅无踪。\n直饶未举知端的，犹隔白云千万重。",
        "dynasty": "宋",
        "collection_info": null
    },
    {
        "title": "偈颂五十一首  其四",
        "author": "释道冲",
        "content": "十字街头，有条活路。\n没量大人，不知落处。\n无落处，拟欲追踪，西天此土。",
        "dynasty": "宋",
        "collection_info": null
    },
    {
        "title": "偈颂五十一首  其五",
        "author": "释道冲",
        "content": "今日中秋节，拄杖为人切。\n拨开千嶂云，放出一轮月。\n光未生时荐得亲，依然眼裏重添屑。",
        "dynasty": "宋",
        "collection_info": null
    },
    {
        "title": "偈颂五十一首  其六",
        "author": "释道冲",
        "content": "凡所有相，皆是虚妄。\n怀州牛吃禾，益州马腹胀。\n若见诸相非相，即见如来。\n一切难舍，无过己财。",
        "dynasty": "宋",
        "collection_info": null
    },
    {
        "title": "偈颂五十一首  其七",
        "author": "释道冲",
        "content": "一不得向，二不得背。\n丝毫及不尽，古镜生瑕颣。\n拈起铁蒺蔾，一时俱击碎。\n从教大地黑漫漫，它家自有通人会。",
        "dynasty": "宋",
        "collection_info": null
    },
    {
        "title": "偈颂五十一首  其八",
        "author": "释道冲",
        "content": "要入此门，初无方便。\n须是诸人，脚尖具眼。\n苟或未然，客情步步随人转。",
        "dynasty": "宋",
        "collection_info": null
    },
    {
        "title": "偈颂五十一首  其九",
        "author": "释道冲",
        "content": "古释迦不先，今弥勒不后。\n礼拜烧香一线通，从教笑破衲僧口。",
        "dynasty": "宋",
        "collection_info": null
    },
    {
        "title": "偈颂五十一首  其一○",
        "author": "释道冲",
        "content": "摩竭提国，亲行此令。\n尽大地人，丧身失命。",
        "dynasty": "宋",
        "collection_info": null
    },
    {
        "title": "偈颂五十一首  其一一",
        "author": "释道冲",
        "content": "坐断毗卢顶，踏翻千差路。\n须弥灯王，无插足处。",
        "dynasty": "宋",
        "collection_info": null
    },
    {
        "title": "偈颂五十一首  其一二",
        "author": "释道冲",
        "content": "瓶锡当年寄此间，山云冉冉水潺湲。\n而今重到经行处，一会水云犹俨然。",
        "dynasty": "宋",
        "collection_info": null
    },
    {
        "title": "偈颂五十一首  其一三",
        "author": "释道冲",
        "content": "圆悟一关天下险，宝山有宝世间稀。\n透得关来探得宝，犹落吾家第二机。",
        "dynasty": "宋",
        "collection_info": null
    },
    {
        "title": "偈颂五十一首  其一四",
        "author": "释道冲",
        "content": "振法雷，击法皷，布慈云兮洒甘露。\n只将此法为全提，世世愿为诸佛母。",
        "dynasty": "宋",
        "collection_info": null
    },
    {
        "title": "偈颂五十一首  其一五",
        "author": "释道冲",
        "content": "须弥可裂，海水可竭。\n若论此事，宁可截舌。",
        "dynasty": "宋",
        "collection_info": null
    },
    {
        "title": "偈颂五十一首  其一六",
        "author": "释道冲",
        "content": "方丈屋损，寝处不得。\n常住乏粮，着众不得。\n旧逋积如海，无钱还不得。\n大道在目前，有口说不得。\n若人透此四重关，堪与诸方为轨则。\n赵州亲见老南泉，观音院裏有弥勒。",
        "dynasty": "宋",
        "collection_info": null
    },
    {
        "title": "偈颂五十一首  其一七",
        "author": "释道冲",
        "content": "枯木龙吟，一切音响俱绝。\n髑髅眼活，一切色相皆空。\n觑着即瞎，听着即聋。\n堪笑观音大士，无端也证圆通。",
        "dynasty": "宋",
        "collection_info": null
    },
    {
        "title": "偈颂五十一首  其一八",
        "author": "释道冲",
        "content": "是着即错，不是犹乖，一击万重关锁开。\n老卢不会转身句，便道明镜亦非台。",
        "dynasty": "宋",
        "collection_info": null
    },
    {
        "title": "偈颂五十一首  其一九",
        "author": "释道冲",
        "content": "我与释迦老子，有不共戴天之雠。\n今日为什么烧香礼拜，不是冤家不聚头。",
        "dynasty": "宋",
        "collection_info": null
    },
    {
        "title": "偈颂五十一首  其二○",
        "author": "释道冲",
        "content": "祖师门下绝人行，深险过于万丈坑。\n垂手不能空费力，任佗堂上绿苔生。",
        "dynasty": "宋",
        "collection_info": null
    },
    {
        "title": "偈颂五十一首  其二一",
        "author": "释道冲",
        "content": "高抛不至天，低掷不到地，南北东西无处避。\n带累雪峰老人，唤作南山鳖鼻。",
        "dynasty": "宋",
        "collection_info": null
    },
    {
        "title": "偈颂五十一首  其二二",
        "author": "释道冲",
        "content": "佛高一丈，魔高一丈。\n月落寒潭，云生碧嶂。\n不识慈氏如来，唤作布袋和尚。",
        "dynasty": "宋",
        "collection_info": null
    },
    {
        "title": "偈颂五十一首  其二三",
        "author": "释道冲",
        "content": "衲僧家，不着佛求，不着法求。\n然虽如是，在佗烟焰裏，争敢不低头。",
        "dynasty": "宋",
        "collection_info": null
    },
    {
        "title": "偈颂五十一首  其二四",
        "author": "释道冲",
        "content": "德山棒如雨点，一棒棒痛彻骨髓。\n临济喝似雷奔，一喝喝轰破髑髅。",
        "dynasty": "宋",
        "collection_info": null
    },
    {
        "title": "偈颂五十一首  其二五",
        "author": "释道冲",
        "content": "天童用底，来育王用不着。\n育王用底，归天童用不着。\n用不着处用有余，一箭双鵰随手落。",
        "dynasty": "宋",
        "collection_info": null
    },
    {
        "title": "偈颂五十一首  其二六",
        "author": "释道冲",
        "content": "摩竭掩室，浄名杜口。\n天网恢恢，疎而不漏。\n是汝诸人，作么生透。",
        "dynasty": "宋",
        "collection_info": null
    },
    {
        "title": "偈颂五十一首  其二七",
        "author": "释道冲",
        "content": "坐断十方国土，天上天下独尊底，一步也行不得。\n口吞三世诸佛，世出世间俱透底，一句也说不得。\n堪与衲僧为轨则。\n普化何似一头馿，临济未是白拈贼。",
        "dynasty": "宋",
        "collection_info": null
    },
    {
        "title": "偈颂五十一首  其二八",
        "author": "释道冲",
        "content": "有一物，名不得，状不得，取不得，舍不得。\n突出天童拄杖头，倒用横拈无轨则。\n戳瞎达磨鬼眼睛，靠倒临济白拈贼。",
        "dynasty": "宋",
        "collection_info": null
    },
    {
        "title": "偈颂五十一首  其二九",
        "author": "释道冲",
        "content": "心随万境转，转处实能幽。\n汉地不收秦不管，不风流处也风流。",
        "dynasty": "宋",
        "collection_info": null
    },
    {
        "title": "偈颂五十一首  其三○",
        "author": "释道冲",
        "content": "一径直，二周遮。\n辽天射飞鹗，平地摝鱼虾。\n堪笑秘魔岩不会，见人一味只擎叉。",
        "dynasty": "宋",
        "collection_info": null
    },
    {
        "title": "偈颂五十一首  其三一",
        "author": "释道冲",
        "content": "从上佛祖无法与人传，后代儿孙会得是障碍。\n碍不碍，竹山铁鹞刺天飞，笑倒明州憨布袋。",
        "dynasty": "宋",
        "collection_info": null
    },
    {
        "title": "偈颂五十一首  其三二",
        "author": "释道冲",
        "content": "面皮擘破，喝散钟山之云。\n拄杖横挑，穷尽天台之境。\n玲珑岩下忽相逢，一笑令人发深省。",
        "dynasty": "宋",
        "collection_info": null
    },
    {
        "title": "偈颂五十一首  其三三",
        "author": "释道冲",
        "content": "正法眼，破沙盆。\n贵时倾国不换，贱时不直分文。\n不作贵，不作贱。\n分付石溪老子，共结佛祖深冤。",
        "dynasty": "宋",
        "collection_info": null
    },
    {
        "title": "偈颂五十一首  其三四",
        "author": "释道冲",
        "content": "圆觉伽蓝，尘尘有路。\n坐断去来，顿空今古。\n那裏十三，这边十五，后先不差毫髮许。\n可笑黄面瞿昙，至今不知落处。",
        "dynasty": "宋",
        "collection_info": null
    },
    {
        "title": "偈颂五十一首  其三五",
        "author": "释道冲",
        "content": "羣阴剥尽，一阳来復。\n万彙咸亨承化育，拄杖机轮转辘辘。\n转天关，回地轴。\n百亿分身遍剎尘，应时纳佑从人欲。",
        "dynasty": "宋",
        "collection_info": null
    },
    {
        "title": "偈颂五十一首  其三六",
        "author": "释道冲",
        "content": "秘魔擎杈，赵州吃茶。\n禾山打皷，归宗斩蛇。\n惯钓鲸鲵沉巨浸，却嗟蛙步𩥇泥沙。",
        "dynasty": "宋",
        "collection_info": null
    },
    {
        "title": "偈颂五十一首  其三七",
        "author": "释道冲",
        "content": "龙床一绕定纲宗，四海从兹信息通。\n但见皇风成一片，不知何处是疆封。",
        "dynasty": "宋",
        "collection_info": null
    },
    {
        "title": "偈颂五十一首  其三八",
        "author": "释道冲",
        "content": "释迦出世拏空塞空，达磨西来将错就错。\n带累后代儿孙，一例随处卜度。\n休卜度，四海浪平，百川潮落。",
        "dynasty": "宋",
        "collection_info": null
    },
    {
        "title": "偈颂五十一首  其三九",
        "author": "释道冲",
        "content": "欲去不去被去碍，欲住不住被住碍。\n元不碍，十洲三岛鹤干坤，四海五湖龙世界。",
        "dynasty": "宋",
        "collection_info": null
    },
    {
        "title": "偈颂五十一首  其四○",
        "author": "释道冲",
        "content": "此门深固幽远，无人能到。\n如能到，脚头脚底长安道。",
        "dynasty": "宋",
        "collection_info": null
    },
    {
        "title": "偈颂五十一首  其四一",
        "author": "释道冲",
        "content": "闲地三寸刃锋铓，匝地风霜定纪纲。\n若是丈夫真意气，任君敲磕振风光。",
        "dynasty": "宋",
        "collection_info": null
    },
    {
        "title": "偈颂五十一首  其四二",
        "author": "释道冲",
        "content": "好事不出门，恶事行千里。\n好恶不到处，总不在这裏。\n不是俊流，徒劳侧耳。",
        "dynasty": "宋",
        "collection_info": null
    },
    {
        "title": "偈颂五十一首  其四三",
        "author": "释道冲",
        "content": "相国亲传黄蘗心，移山新作古丛林。\n大千沙界针锋许，十二峰峦岩壑深。\n此道明明元不古，清风浩浩至于今。\n禅流不负王臣意，行看祇园侧布金。",
        "dynasty": "宋",
        "collection_info": null
    },
    {
        "title": "偈颂五十一首  其四四",
        "author": "释道冲",
        "content": "天无门，地无户，可中自有凌霄路。\n普请诸人，进这一步。",
        "dynasty": "宋",
        "collection_info": null
    },
    {
        "title": "偈颂五十一首  其四五",
        "author": "释道冲",
        "content": "佛佛是何物，天上人间遭诳惑。\n不辞礼拜烧香，只向这裏雪屈。",
        "dynasty": "宋",
        "collection_info": null
    },
    {
        "title": "偈颂五十一首  其四六",
        "author": "释道冲",
        "content": "耳聋眼暗步龙钟，毕竟凭何住五峰。\n天网恢恢无避处，不妨随分展家风。",
        "dynasty": "宋",
        "collection_info": null
    },
    {
        "title": "偈颂五十一首  其四七",
        "author": "释道冲",
        "content": "国王大臣，有力檀那。\n以佛为心，助佛扬化。\n灵山一会俨然存，正法眼藏增高价。",
        "dynasty": "宋",
        "collection_info": null
    },
    {
        "title": "偈颂五十一首  其四八",
        "author": "释道冲",
        "content": "若论此事，青天白日。\n情与无情，俱无得失，自是诸人不委悉。\n山僧住持事繁，也要为人拈出，今朝十一月初一。",
        "dynasty": "宋",
        "collection_info": null
    },
    {
        "title": "偈颂五十一首  其四九",
        "author": "释道冲",
        "content": "四九三十六，夜眠如露宿。\n冻杀无位真人，走入冰池裏浴。",
        "dynasty": "宋",
        "collection_info": null
    },
    {
        "title": "偈颂五十一首  其五○",
        "author": "释道冲",
        "content": "四海一国土，干坤一圣人。\n只凭这箇法，仰祝万年春。",
        "dynasty": "宋",
        "collection_info": null
    },
    {
        "title": "偈颂五十一首  其五一",
        "author": "释道冲",
        "content": "五日风，十日雨。\n君圣臣贤，歌谣满路。",
        "dynasty": "宋",
        "collection_info": null
    },
    {
        "title": "出山相",
        "author": "释道冲",
        "content": "天上星，眼中睛。\n星无悟人之意，睛无瞩物之情。\n以理而会，自诚而明，究竟何曾有道成。",
        "dynasty": "宋",
        "collection_info": null
    },
    {
        "title": "观音大士讚",
        "author": "释道冲",
        "content": "一切音声相，是人听以耳。\n我圜通大士，唯以眼而听。\n非特以眼听，六根互为用。\n当其互用时，根境不相杂。\n譬如帝珠网，交光相融摄。\n即此融摄相，各各住自位。\n以此三昧力，普施于一切。\n俾不离声色，透出声色海。\n眼处若闻声，耳处得解脱。\n共证十方空，同名观自在。\n我作如是赞，定招妄语罪。\n既招妄语罪，画者亦是妄。\n画者既是妄，此相非真实。\n于非真实处，此相常现前。\n应作如是观，是真法供养。",
        "dynasty": "宋",
        "collection_info": null
    },
    {
        "title": "达磨大师讚  其一",
        "author": "释道冲",
        "content": "杨子江心，波涛鼎沸。\n一苇可航，如履平地。\n盖亦暂时之游戏，岂足以尽此老十万里西来之本意。",
        "dynasty": "宋",
        "collection_info": null
    },
    {
        "title": "达磨大师讚  其二",
        "author": "释道冲",
        "content": "人皆有心，人皆作佛。\n胡为西来，递相诳惑。\n心在何处，佛是何物。\n带累神光无处寻，后代儿孙厮淈𣸩。",
        "dynasty": "宋",
        "collection_info": null
    },
    {
        "title": "曹源和尚讚  其一",
        "author": "释道冲",
        "content": "遭密庵駡，恨入骨髓。\n此恨难忘，充塞天地。\n四海五湖无处避，能有几人着它底。\n着它底，冤冤相报无穷已。",
        "dynasty": "宋",
        "collection_info": null
    },
    {
        "title": "曹源和尚讚  其二",
        "author": "释道冲",
        "content": "父曹源，祖密庵。\n碧落碑，无贋本。\n破沙盆，正法眼。\n清庙瑟有遗音，坐者立者，以心印心。\n不肖之子，作如是讚。\n非特旌于往古，亦乃诏于来今。",
        "dynasty": "宋",
        "collection_info": null
    },
    {
        "title": "丙辰年别龟峰曹源和尚  其一",
        "author": "释道冲",
        "content": "葛溪深处定宗纲，一任干坤大地荒。\n但得棒头明似日，可无临济解承当。",
        "dynasty": "宋",
        "collection_info": null
    },
    {
        "title": "丙辰年别龟峰曹源和尚  其二",
        "author": "释道冲",
        "content": "拚命来经蛊毒家，不尝滴水丧生涯。\n尚余穷相一双手，要向诸方痒处爬。",
        "dynasty": "宋",
        "collection_info": null
    },
    {
        "title": "丙辰年别龟峰曹源和尚  其三",
        "author": "释道冲",
        "content": "破袱从东挟过西，何时再上恶钳锤。\n怒雷一吼聋三日，自有怨憎会苦时。",
        "dynasty": "宋",
        "collection_info": null
    },
    {
        "title": "戊午在灵隠闻曹源和尚讣音兼小师举老为开语录  其一",
        "author": "释道冲",
        "content": "杖藜随处是干坤，迦叶峰前便垛根。\n贪看烟峦三十二，到头不识老曹源。",
        "dynasty": "宋",
        "collection_info": null
    },
    {
        "title": "戊午在灵隠闻曹源和尚讣音兼小师举老为开语录  其二",
        "author": "释道冲",
        "content": "悔不当初放拍盲，烂椎一顿快平生。\n近闻活陷阿鼻狱，抚掌呵呵乐太平。",
        "dynasty": "宋",
        "collection_info": null
    },
    {
        "title": "戊午在灵隠闻曹源和尚讣音兼小师举老为开语录  其三",
        "author": "释道冲",
        "content": "三处移场定纪纲，曾无一字落诸方。\n破家种草痴狂甚，丑恶无端向外扬。",
        "dynasty": "宋",
        "collection_info": null
    },
    {
        "title": "看相扑",
        "author": "释道冲",
        "content": "拳来踢去疾如飞，毕竟输赢是阿谁。\n闹裏有人能着眼，未曾交辊已先知。",
        "dynasty": "宋",
        "collection_info": null
    },
    {
        "title": "上尖竿",
        "author": "释道冲",
        "content": "百尺琅玕摩碧空，四方八面绝罗笼。\n等闲进得竿头步，千圣齐教立下风。",
        "dynasty": "宋",
        "collection_info": null
    },
    {
        "title": "退灵隠京尹节斋大资相公坚挽辞免",
        "author": "释道冲",
        "content": "丛林虚得誉，无一补宗门。\n有误王臣鑑，徒霑圣主恩。\n岂堪持鈯斧，只合傍云根。\n默感始终惠，此生难尽言。",
        "dynasty": "宋",
        "collection_info": null
    },
    {
        "title": "佛成道",
        "author": "释道冲",
        "content": "正觉山前失眼睛，是凡是圣尽盲生。\n至今夜夜明星现，谁肯向伊行处行。",
        "dynasty": "宋",
        "collection_info": null
    },
    {
        "title": "佛涅槃",
        "author": "释道冲",
        "content": "山花如锦水如蓝，触目熙熙春正酣。\n若谓双林曾灭度，分明蹉过老瞿昙。",
        "dynasty": "宋",
        "collection_info": null
    },
    {
        "title": "二祖赞",
        "author": "释道冲",
        "content": "隻臂冷随霜刃落，雪花分坠立齐腰。\n觅心无得安心竟，行到穷源逢断桥。",
        "dynasty": "宋",
        "collection_info": null
    },
    {
        "title": "三祖赞  其一",
        "author": "释道冲",
        "content": "了知罪性本来无，绝后何曾得载苏。\n元是从前风恙病，被佗断臂强涂糊。",
        "dynasty": "宋",
        "collection_info": null
    },
    {
        "title": "三祖赞  其二",
        "author": "释道冲",
        "content": "通身是病骨粘皮，举世无人识得伊。\n纵使罪根都忏了，依前失却两茎眉。",
        "dynasty": "宋",
        "collection_info": null
    },
    {
        "title": "四祖赞  其一",
        "author": "释道冲",
        "content": "抹过从前解脱坑，双溪路上绝人行。\n衣盂至老无分付，逼得栽松死復生。",
        "dynasty": "宋",
        "collection_info": null
    },
    {
        "title": "四祖赞  其二",
        "author": "释道冲",
        "content": "破头峰顶掩禅关，三却天书不下山。\n究竟全无些气息，有何面目见龙颜。",
        "dynasty": "宋",
        "collection_info": null
    },
    {
        "title": "五祖赞",
        "author": "释道冲",
        "content": "万本青松手自栽，老来无復强追陪。\n可怜溪畔周家女，也被渠侬脱赚来。",
        "dynasty": "宋",
        "collection_info": null
    },
    {
        "title": "六祖赞  其一",
        "author": "释道冲",
        "content": "七百高僧总会禅，眼空四海鼻辽天。\n黄梅若也无私曲，有甚衣盂到汝传。",
        "dynasty": "宋",
        "collection_info": null
    },
    {
        "title": "六祖赞  其二",
        "author": "释道冲",
        "content": "菱花扑碎已誵讹，夜半传衣事转多。\n从此曹溪玄路绝，无风夜起拍天波。",
        "dynasty": "宋",
        "collection_info": null
    },
    {
        "title": "谈命",
        "author": "释道冲",
        "content": "无位真人赤骨律，面门出入有谁知。\n太虚元与渠同寿，庚申凭君子细推。",
        "dynasty": "宋",
        "collection_info": null
    },
    {
        "title": "省亲",
        "author": "释道冲",
        "content": "娘生面目既分明，远不疎兮近不亲。\n试向途中问归客，不知谁是倚门人。",
        "dynasty": "宋",
        "collection_info": null
    },
    {
        "title": "水灯",
        "author": "释道冲",
        "content": "万里烟波接素秋，银缸耿耿泛中流。\n自从一点光明后，逐浪随波未肯休。",
        "dynasty": "宋",
        "collection_info": null
    },
    {
        "title": "宗派图",
        "author": "释道冲",
        "content": "列派分宗定此图，绳绳相贯兹联珠。\n不知佛祖未兴日，还有许多消息无。",
        "dynasty": "宋",
        "collection_info": null
    },
    {
        "title": "苕菷",
        "author": "释道冲",
        "content": "五藴山头脱得身，草茆因此不同伦。\n几番信手拈来用，大地从教绝点尘。",
        "dynasty": "宋",
        "collection_info": null
    },
    {
        "title": "面桶",
        "author": "释道冲",
        "content": "做时不费工夫，用处全无渗漏。\n任是鼻孔辽天，未免低头相就。",
        "dynasty": "宋",
        "collection_info": null
    },
    {
        "title": "临终偈",
        "author": "释道冲",
        "content": "末后一句，无可商量。\n只要箇人，直下承当。",
        "dynasty": "宋",
        "collection_info": null
    },
    {
        "title": "颂古六首  其一",
        "author": "释道冲",
        "content": "正觉山前失眼睛，是凡是圣尽生盲。\n至今夜夜明星现，谁肯向伊行处行。",
        "dynasty": "宋",
        "collection_info": null
    },
    {
        "title": "颂古六首  其二",
        "author": "释道冲",
        "content": "平生罪性觅无踪，直得干坤大地空。\n天地依然高突兀，潜溪一派自朝宗。",
        "dynasty": "宋",
        "collection_info": null
    },
    {
        "title": "颂古六首  其三",
        "author": "释道冲",
        "content": "掀翻解脱脱巢窠，从此缦天布网罗。\n落赚小儿犹自可，一枝横出转譊讹。",
        "dynasty": "宋",
        "collection_info": null
    },
    {
        "title": "颂古六首  其四",
        "author": "释道冲",
        "content": "汝蒸饭时吾着火，汝行益时吾展钵。\n寻常恁么老婆心，自是你侬机不活。\n机若活，夹山本无奇特事，百川倒流闹聒聒。",
        "dynasty": "宋",
        "collection_info": null
    },
    {
        "title": "颂古六首  其五",
        "author": "释道冲",
        "content": "宾主机先有路通，笔端不是判虚空。\n筯头再运回天力，千圣齐教立下风。",
        "dynasty": "宋",
        "collection_info": null
    },
    {
        "title": "颂古六首  其六",
        "author": "释道冲",
        "content": "到与不到，一得一失。\n不是砒霜，便是石蜜。\n舌端无眼如何吃，侍者刚要询端的。\n莫怪同坑无异土，闪电未收轰霹雳。",
        "dynasty": "宋",
        "collection_info": null
    },
    {
        "title": "淳佑辛酉立秋后一日游鼓山",
        "author": "释道冲",
        "content": "野径斜连石涧傍，草根昵昵语寒螀。\n郊原经雨多秋意，庭院无人自夕阳。\n风捲暮云归碧嶂，叶随野水入寒塘。\n数家篱落枫林外，枳殻垂青菊绽黄。",
        "dynasty": "宋",
        "collection_info": null
    },
    {
        "title": "径山玉芝庵主源上人持痴绝老人语录求作行状留连踰月谈论铿锵音吐鸿畅众中之龙象也临别书二绝赠行  其一",
        "author": "赵若琚",
        "content": "暑入单絺雨压尘，扣门仍喜客来频。\n从容为说西来意，庭柏青青正可人。",
        "dynasty": "宋",
        "collection_info": null
    },
    {
        "title": "径山玉芝庵主源上人持痴绝老人语录求作行状留连踰月谈论铿锵音吐鸿畅众中之龙象也临别书二绝赠行  其二",
        "author": "赵若琚",
        "content": "应密单传的的真，一番举起一番新。\n老师末后殷勤语，直下承当正要人。",
        "dynasty": "宋",
        "collection_info": null
    },
    {
        "title": "呈痴绝庵主颂",
        "author": "徐敏子",
        "content": "痴绝有庵不肯住，弄老挑云径山去。\n地水火风分裂时，亲书赠予黄葛布。\n蜕封读罢咽无语，会得龙鬚能辟暑。\n岂知玉骨本清凉，书则珍藏布不取。\n源老忽踏幽深路，道在隔山遥望处。\n巨帙已载闲葛藤，何堪又送闲家具。\n开眼一看笑呵呵，犹有这箇可奈何。\n来而不往非世法，聊效芹忱媿不多。\n两角茶，十袋麵，宝瓶飞钱五十万。\n虔心献此一瓣香，奉为禅师作清荐。\n且问先师来不来，玉山庵顶碧云开。\n更烦大众打圆相，拨取青莲火裏灰。",
        "dynasty": "宋",
        "collection_info": null
    },
    {
        "title": "腊月初三日虏人攻城以强弩射退获捷",
        "author": "赵万年",
        "content": "四围钲鼓震天鸣，虏骑平明尽逼城。\n万弩应絃因退走，却疑城上有神兵。",
        "dynasty": "宋",
        "collection_info": null
    },
    {
        "title": "腊八危家饷粥有感",
        "author": "赵万年",
        "content": "襄阳城外涨胡尘，矢石丛中未死身。\n不为主人供粥饷，争知腊八是今辰。",
        "dynasty": "宋",
        "collection_info": null
    },
    {
        "title": "岁暮",
        "author": "赵万年",
        "content": "岁暮嗟为客，那堪復被围。\n一心惟许国，视死已如归。",
        "dynasty": "宋",
        "collection_info": null
    },
    {
        "title": "除夜",
        "author": "赵万年",
        "content": "除夜春牛吼，开正虏骑多。\n有谋思却敌，休问命如何。",
        "dynasty": "宋",
        "collection_info": null
    },
    {
        "title": "围中堕马伤足方愈牙痛累日",
        "author": "赵万年",
        "content": "虏骑塞东津，迍邅困此身。\n足伤方復步，牙痛又摇龈。\n忍见胡尘暗，俄惊岁事新。\n龙钟三十九，碌碌度青春。",
        "dynasty": "宋",
        "collection_info": null
    },
    {
        "title": "正月初三至初五再攻焚其攻具虏骑大却",
        "author": "赵万年",
        "content": "鹅车虎炮与云梯，堪笑胡儿巧用机。\n大帅胸中摅妙算，一时谈笑尽灰飞。",
        "dynasty": "宋",
        "collection_info": null
    },
    {
        "title": "二月三日登城郊外春色可人而虏骑未退",
        "author": "赵万年",
        "content": "平生春日不伤春，今日逢春愁杀人。\n触目旌旗非族类，无言桃李少精神。\n可怜野兴牵羁兴，不分红尘杂虏尘。\n直待元戎攘却后，岘山无惜领嘉宾。",
        "dynasty": "宋",
        "collection_info": null
    },
    {
        "title": "毁土山",
        "author": "赵万年",
        "content": "筑土为山号距堙，胡儿痴计要攻城。\n谁知壮士中宵出，三月工夫一夜平。",
        "dynasty": "宋",
        "collection_info": null
    },
    {
        "title": "十三日纳合道僧携印来降",
        "author": "赵万年",
        "content": "屹若金汤不可攻，犬羊谁肯自投降。\n势穷方献将军印，何似当初莫渡江。",
        "dynasty": "宋",
        "collection_info": null
    },
    {
        "title": "徐招干请吃鳜鱼桐皮",
        "author": "赵万年",
        "content": "檐外桃花片片飞，垂涎汉水鳜鱼肥。\n桐皮一作饥肠饱，似得精兵解虏围。",
        "dynasty": "宋",
        "collection_info": null
    },
    {
        "title": "程机宜宅吃豆粥",
        "author": "赵万年",
        "content": "豆红米白间青蔬，彷佛来从香积厨。\n异日大官还饱饫，不应忘却在芜蒌。",
        "dynasty": "宋",
        "collection_info": null
    },
    {
        "title": "偶成",
        "author": "赵万年",
        "content": "一心忧国不忧家，掠面黄尘带晚沙。\n邮传不通音问隔，家人夜夜卜灯花。",
        "dynasty": "宋",
        "collection_info": null
    },
    {
        "title": "却敌凯歌",
        "author": "赵万年",
        "content": "吁嗟黠虏何猖狂，引弓百万侵吾疆。\n首屠枣阳捣神马，窥伺长江欲苇航。\n隆冬久晴江水涸，直揭小樊厉源漳。\n马沈人溺相枕藉，霜刃逼胁狼驱羊。\n连营立栅三十里，旌旗蔽野尘埃黄。\n元戎忠赤过张许，隔江独对虏酋语。\n剖析大义面折之，自比关西伟男子。\n虏酋闻风虽缩颈，业谓渡江无我御。\n四山列骑意洋洋，拟欲一鼓下襄阳。\n城头四隅密分布，整饬器具严堤防。\n火油金汁罗炮座，託叉擂木森旗枪。\n睥睨楼橹排万弩，铧车克敌皆蹶张。\n一朝步驰如云集，前摧草牛负土囊。\n云梯飞桥对楼耸，虎炮鹅车数里长。\n裹以犀革如帆幔，木楯皮屋翼两旁。\n铁骑后拥千百队，矢如猬集攒锋铓。\n杨柳阴中浮梁就，三千敢勇忽推墙。\n层几列弩下如雨，霹雳巨炮落穹苍。\n尽将攻械付烈焰，如焮蛇豕燎豺狼。\n骑者颠仆步者走，伤者号叫立者僵。\n虏酋蒲察与葛札，或贯其脑斧其吭。\n生擒首领数百人，毙马横尸盈战场。\n未几采木空林薮，旬月运土成高冈。\n噪声裂地屋为震，火焰烛天星无光。\n谁知壮士中夜出，人持炬马列前行。\n强弩叉镰迭相卫，长锹大镢声琅琅。\n黎明炬堙为平地，虏酋丧气若有亡。\n因风纵火烟焰猛，拱手坐视摩痍疮。\n犬羊震詟心胆碎，却携金印来投降。\n从兹虏势大沮摧，自焚攻具烧营房。\n甫逾江北復连营，放牧盈野何駉駉。\n脱鞍解甲马下睡，胡鼻齁齁辊雷鸣。\n岂知战舰轻移岸，急雨狂风乱橹声。\n百鼓忽鸣万弩发，继以飞炮欻流星。\n人马惊乱相蹂践，肉填溪谷厌羶腥。\n穹庐遯去无遗迹，捷书排日风飈急。\n九重北顾正宵衣，览奏龙颜增喜色。\n顾嗟李绩贤长城，不假援兵却胡羯。\n天书沓至赏元功，渠渠温语褒忠烈。\n方除戎团追徽省，行且斋坛授节钺。\n命珪相印一时来，闻道殿岩已虚席。\n谁知帷幄运奇计，裨赞尤多玉季力。\n弟兄携手上凌烟，卓冠古今真殊绝。\n我从武科备戎行，先生置我宾僚列。\n虽无涓埃裨海镇，同此死生冒矢石。\n自愧文墨非所长，妄意欲泚磨崖笔。",
        "dynasty": "宋",
        "collection_info": null
    },
    {
        "title": "题资福院平绿轩  其一",
        "author": "莫柯",
        "content": "深林閟嘉趣，门径惬幽居。\n野色通荒阜，津梁动碧虚。\n日边山隠隠，烟外竹疏疏。\n徙倚怡双目，白云知故庐。",
        "dynasty": "宋",
        "collection_info": null
    },
    {
        "title": "题资福院平绿轩  其二",
        "author": "莫柯",
        "content": "世累苦萦束，官閒得自便。\n未赓三隠句，聊叩二乘禅。\n壮志羞朋旧，长歌且圣贤。\n每因休沐地，思办买山钱。",
        "dynasty": "宋",
        "collection_info": null
    },
    {
        "title": "同唐太傅重过西湖",
        "author": "史定之",
        "content": "红尘憧扰不知年，一望西湖思豁然。\n上下层楼涵倒影，联翩飞鸟没寒烟。\n未须梅萼催诗兴，好藉岚光作画笺。\n安得扁舟去招隠，蓬窗相对听鸣泉。",
        "dynasty": "宋",
        "collection_info": null
    },
    {
        "title": "句",
        "author": "史定之",
        "content": "一堤杨柳月，十里芰荷风。",
        "dynasty": "宋",
        "collection_info": null
    },
    {
        "title": "吏隠堂为郑参议题",
        "author": "张祈",
        "content": "平时谷口驰声名，只今朝市心如水。\n司马政成方外趣，官事莫能相料理。\n公堂卜筑在人境，钟阜孱颜是吾里。\n瑶林琼树风尘外，白雪阳春谈笑裏。\n花间有酒可逃禅，客至忘吾还隠几。\n便应诏登金马门，乐此徜徉聊復尔。\n君王神圣相伊周，虎豹空山不可留。\n招我白云二三子，弹冠径出从公游。",
        "dynasty": "宋",
        "collection_info": null
    },
    {
        "title": "秀聚亭",
        "author": "张祈",
        "content": "老矣丹心在，愁来酒兴浓。\n江山遗古意，云水淡秋容。\n落日孤村笛，微风远寺钟。\n平生善知识，却忆妙高峰。",
        "dynasty": "宋",
        "collection_info": null
    },
    {
        "title": "赠刘升之蛰龙岩",
        "author": "胡槻",
        "content": "东望尧山西舜宫，山人名姓不求通。\n蛰岩侧畔蘧庐子，即是巢由住箇中。",
        "dynasty": "宋",
        "collection_info": null
    },
    {
        "title": "崇寿院霜钟双阁",
        "author": "韩松",
        "content": "吾闻海上多云气，万状千形各殊异。\n人间亦有亦等奇，二钟之山盖其类。\n高崖凌空上摩云，下有岩隙颇幽邃。\n料应自古水泷濯，弹空蜂房悬师鼻。\n玲珑断续瘦入骨，奇怪嶙峋復苍翠。\n身如抵掌在灵谷，又若謦咳发深隧。\n笙竽金石不一音，风浪翻腾随所寄。\n我来天晴江面平，遂得优游访天秘。\n低昂壈坎或欹侧，藤蔓盘旋青覆被。\n遥知蓬莱隔沧海，毛羽不航人莫至。\n归来困卧小蓬窗，梦想高天三十二。",
        "dynasty": "宋",
        "collection_info": null
    },
    {
        "title": "游栖真洞",
        "author": "韩松",
        "content": "黄冠具竹舆，邀我游栖真。\n山家杂水树，野径横荆榛。\n长松卧苍蛟，乱石错紫鳞。\n委曲至洞府，积雪开双门。\n结顶宝盖高，下可容百人。\n神仙独何之，棋局今犹存。\n翠子拂不落，衣袖生清芬。\n山间局未终，浮世三千春。\n安得从之游，一笑凌层云。",
        "dynasty": "宋",
        "collection_info": null
    },
    {
        "title": "游洞霄",
        "author": "韩松",
        "content": "去城十里蔚山川，慾界仙都自古传。\n一□孤撑青突兀，群峰九锁翠盘旋。\n能通玄盖分精路，未数仇池小有天。\n欲洗积年尘土恨，重来大涤访流泉。",
        "dynasty": "宋",
        "collection_info": null
    },
    {
        "title": "游洞霄宫  其一",
        "author": "韩松",
        "content": "苔封九锁碧琅玕，中有仙宫玉佩寒。\n阊阖忽闻呼案吏，来乘灏气跨青鸾。",
        "dynasty": "宋",
        "collection_info": null
    },
    {
        "title": "游洞霄宫  其二",
        "author": "韩松",
        "content": "万木森秋晃碧宫，灵霞栖断憬晨钟。\n道人志矣黄庭界，心眼惊旧天柱峰。",
        "dynasty": "宋",
        "collection_info": null
    },
    {
        "title": "游洞霄宫  其三",
        "author": "韩松",
        "content": "芒鞋踏明月，入谷闻泉声。\n了知非人间，泠然毛骨轻。\n夜投羽士宫，道话留三更。\n凌晨访幽洞，岩穴何峥嵘。\n仙凡隔几尘，无由问霓旌。\n旧闻九锁峰，忽此眼界明。\n跻攀不可上，势与龙虎争。\n凭栏试抚掌，碧甃波纹生。\n尘缘苦未断，世路犹遐征。\n题诗来贤岩，岁晚当再行。",
        "dynasty": "宋",
        "collection_info": null
    },
    {
        "title": "游洞霄宫  其四",
        "author": "韩松",
        "content": "玄冥相我作山行，捲却重阴放晓晴。\n但见峰峦互扃锁，不见宫阙隠峥嵘。\n云根洞穴篝灯入，井底波澜抚掌生。\n唤客入山还送客，淙琤犹记石泉声。",
        "dynasty": "宋",
        "collection_info": null
    },
    {
        "title": "游大涤假宿鸣玉馆成",
        "author": "韩松",
        "content": "风动归云清，日落众山楚。\n重来兴弥深，託宿此何所。\n浪浪鸣玉泉，恍恍对床雨。\n梦断身高低，尘劳深夜语。",
        "dynasty": "宋",
        "collection_info": null
    },
    {
        "title": "大涤洞留题  其一",
        "author": "裴良杰",
        "content": "杖屦乘闲历众山，俄惊凡迹到仙坛。\n清潀潄玉一川媚，瑞气浮空两洞寒。\n风入乔松琴弄操，烟笼远岫竈烧丹。\n我今聊此凝双眼，陡觉壶中世界宽。",
        "dynasty": "宋",
        "collection_info": null
    },
    {
        "title": "大涤洞留题  其二",
        "author": "裴良杰",
        "content": "鸠杖先生旨趣深，探直搜隠事幽寻。\n顶头有眼谁能识，心鑑无尘物莫侵。\n洞裏烟霞人不老，水边花木自成阴。\n乞师金鼎丹炉火，为慰平生觉道心。",
        "dynasty": "宋",
        "collection_info": null
    },
    {
        "title": "游虎丘",
        "author": "裴良杰",
        "content": "顾我江湖旧壮怀，家林终是事尘埃。\n登临直到秋方好，行乐只因山远来。\n剑石池边须笑适，花亭月下约徘徊。\n自惭俗驾非名胜，窃恐山灵为勒回。",
        "dynasty": "宋",
        "collection_info": null
    },
    {
        "title": "定泉井",
        "author": "高颐",
        "content": "方师凿破天地髓，碧龙吹出冰霜寒。\n一泓清澄绝泥滓，万窍号勋无波澜。\n倒海翻江俱是幻，贮风留月得真观。\n我来酌饮冷彻骨，飘飘此身在霄汉。\n惠山之泉甘如饴，但随茗碗争新奇。\n廉泉让水名匪欺，祗以贤者为品题。\n此泉源流本曹溪，名之以定实亦宜。\n尝试以手测其涯，雨不泛溢旱不亏。\n莫言此乏蜿蜒姿，虫行蛭动皆可疑。\n咫尺中閒涵世界，寂然心印本无碍。\n不与儿童搅水浑，留照鬚眉长自在。",
        "dynasty": "宋",
        "collection_info": null
    },
    {
        "title": "支提禅寺",
        "author": "高颐",
        "content": "石龛金佛一千身，不到支提孰识真。\n髣髴钟声鸣翠阜，晶荧灯焰下苍旻。\n平生梦想烟霞际，今日来游鬓髮新。\n踏破禅林秋月皎，水云閒淡入精神。",
        "dynasty": "宋",
        "collection_info": null
    },
    {
        "title": "岁旱绝粮馈米三斗",
        "author": "曾黯",
        "content": "晚景穷如许，饥寒只自怜。\n有书遮老眼，无策度荒年。\n故交分瓶粟，豪家贷子钱。\n本无从理相，沟壑未应填。",
        "dynasty": "宋",
        "collection_info": null
    },
    {
        "title": "还家寄邢德允",
        "author": "曾黯",
        "content": "年来已是饱知津，倦客空惊老大身。\n傍塞兵戈犹曩日，满园桃李又新春。\n半生飘泊成何事，一味痴顽略胜人。\n欲问洛翁功用处，梦中了了醉中真。",
        "dynasty": "宋",
        "collection_info": null
    },
    {
        "title": "车中",
        "author": "曾黯",
        "content": "频岁驱驰行万里，还家幸矣敢言疲。\n雨寒倦马愁长路，日落栖禽拣稳枝。\n两扇携持高老画，一编吟咏放翁诗。\n客途佳处人知少，正在车中兀兀时。",
        "dynasty": "宋",
        "collection_info": null
    },
    {
        "title": "枕上闻角声有感",
        "author": "曾黯",
        "content": "学剑年来又不成，羁穷谁与共功名。\n殊乡岁岁秋风客，孤垒朝朝晓角声。\n富贵安能同哙伍，文章不愿以诗鸣。\n鹿门幸有幽人约，饭豆羹藜过此生。",
        "dynasty": "宋",
        "collection_info": null
    },
    {
        "title": "散策",
        "author": "曾黯",
        "content": "散策孤峰寺，维舟岸石林。\n月寒初看晕，云淡欲收阴。\n水合双江急，山连百粤深。\n归心正无奈，高处莫登临。",
        "dynasty": "宋",
        "collection_info": null
    },
    {
        "title": "自玉泉至青溪三十里无人烟云是四川赴汴都大路隠隠灌木间土堠犹在",
        "author": "曾黯",
        "content": "蜀人在昔朝京路，斥堠摧颓草木深。\n马驿锦官俱改辙，兽蹄鸟迹动惊心。\n生人采捕祠乌鬼，强客椎埋隠绿林。\n何日五丁开故道，关河北望可沾襟。",
        "dynasty": "宋",
        "collection_info": null
    },
    {
        "title": "题抚州驿",
        "author": "曾黯",
        "content": "一出都门五见春，衣冠空染九衢尘。\n山林有约谁留汝，猿鹤无言解怨人。",
        "dynasty": "宋",
        "collection_info": null
    },
    {
        "title": "闲居",
        "author": "曾黯",
        "content": "绿髮老梅千百树，梅边略彴是吾家。\n一窗西日不知晚，十月南枝无数花。\n谁信闲身惟鹤伴，自怜愁眼得书遮。\n闭门兀兀太痴绝，起唤扁舟载月华。",
        "dynasty": "宋",
        "collection_info": null
    },
    {
        "title": "题寺壁",
        "author": "王暨",
        "content": "奔驰尘土何时了，自叹一官如蚁小。\n半夜觅宿僧家园，梦裏闻鸦霜月晓。",
        "dynasty": "宋",
        "collection_info": null
    },
    {
        "title": "资水桥",
        "author": "张方",
        "content": "二里桥头车马行，灵龟背后玉龙横。\n涨泷往日惊河伯，砥柱千年要石兄。\n资水右旋江会合，天台西直卦文明。\n吾心怵惕便施手，事所当为无问名。",
        "dynasty": "宋",
        "collection_info": null
    },
    {
        "title": "泊舟别故",
        "author": "张方",
        "content": "瓣香杓杜老先生，文艺林中许乞盟。\n埽叶岩幽酌泉窦，可能续赋洞箫声。",
        "dynasty": "宋",
        "collection_info": null
    },
    {
        "title": "乌尤山",
        "author": "张方",
        "content": "竹桥沙水乌尤渡，绝壁孤崖意气骄。\n故与凌云分半坐，僧窗假寐见金焦。",
        "dynasty": "宋",
        "collection_info": null
    },
    {
        "title": "玉堂有感",
        "author": "卢祖皋",
        "content": "两山风雨故留寒，九陌香泥苦未干。\n开到海棠春烂漫，担头时得数枝看。",
        "dynasty": "宋",
        "collection_info": null
    },
    {
        "title": "松江别诗",
        "author": "卢祖皋",
        "content": "明月垂虹几度秋，短蓬长是繫人愁。\n暮烟疎雨分携地，更上松江百尺楼。",
        "dynasty": "宋",
        "collection_info": null
    },
    {
        "title": "庙山道中",
        "author": "卢祖皋",
        "content": "粉黄蛱蝶遶疎篱，山崦人家挂酒旗。\n细雨嫩寒衫袖薄，客中知是菊花时。",
        "dynasty": "宋",
        "collection_info": null
    },
    {
        "title": "酴醾",
        "author": "卢祖皋",
        "content": "雪颗云条一架春，酒中风度梦中闻。\n东风不是无颜色，过了梅花便到君。",
        "dynasty": "宋",
        "collection_info": null
    },
    {
        "title": "采菊",
        "author": "卢祖皋",
        "content": "旋移黄菊不嫌迟，晴日霜庭晚更宜。\n闲倚石阑衫袖薄，偶然愁思入新诗。",
        "dynasty": "宋",
        "collection_info": null
    },
    {
        "title": "读书",
        "author": "卢祖皋",
        "content": "细字灯前老不便，小斋新冷夜无眠。\n数声墙竹萧萧雨，一缕铜炉淡淡烟。",
        "dynasty": "宋",
        "collection_info": null
    },
    {
        "title": "煎茶",
        "author": "卢祖皋",
        "content": "秋庭木落长莓苔，寂寞东岗菊自开。\n惟有诗翁幽兴熟，每携茶具竹间来。",
        "dynasty": "宋",
        "collection_info": null
    },
    {
        "title": "种橘",
        "author": "卢祖皋",
        "content": "小擘枝头满袖香，纍纍秋实正宜霜。\n每来长是移时去，为尔风流似故乡。",
        "dynasty": "宋",
        "collection_info": null
    },
    {
        "title": "闲行",
        "author": "卢祖皋",
        "content": "春风入小畦，数日绿阴齐。\n把酒寻花饮，将诗就壁题。\n鹅儿唼嫩草，燕子集新泥。\n望见垂杨好，闲行过水西。",
        "dynasty": "宋",
        "collection_info": null
    },
    {
        "title": "寄潘道士",
        "author": "卢祖皋",
        "content": "松深古观幽，长日断人游。\n苔绿几层雨，山分一半秋。\n病因凉后减，句向静中求。\n见说烧银汞，频将异草收。",
        "dynasty": "宋",
        "collection_info": null
    },
    {
        "title": "舟中独酌",
        "author": "卢祖皋",
        "content": "有酒何人可共斟，扁舟终日载孤吟。\n山川似旧客怀老，天地何言春事深。\n风入平湖寒衮衮，鸟啼芳树绿愔愔。\n幅巾不受红尘触，每一郊行一赏心。",
        "dynasty": "宋",
        "collection_info": null
    },
    {
        "title": "上方寺",
        "author": "卢祖皋",
        "content": "题诗上方寺，眼阔句难收。\n地控三吴胜，天连七泽浮。\n路危行迹少，塔坏断碑留。\n俩屐几行破，今年不负秋。",
        "dynasty": "宋",
        "collection_info": null
    },
    {
        "title": "雨后得月小饮怀赵天乐",
        "author": "卢祖皋",
        "content": "梅花此夜稀，嘉月弄光辉。\n不饮强呼酒，欲眠重启扉。\n语高惊鹤睡，坐久见乌飞。\n想见湖居友，扁舟不肯归。",
        "dynasty": "宋",
        "collection_info": null
    },
    {
        "title": "赤松观",
        "author": "赵肃远",
        "content": "入门苍翠合，地暖不知冬。\n羊化屋头石，鹤归山下松。\n溪清云影动，碑老藓痕封。\n帝者师何在，清游未许从。",
        "dynasty": "宋",
        "collection_info": null
    },
    {
        "title": "双溪寺用张令韵",
        "author": "赵肃远",
        "content": "重来寻野兴，淡月半松林。\n一寺俨如昨，双溪清到今。\n乱余僧改貌，秋老客惊心。\n自觉身如寄，山林滋味深。",
        "dynasty": "宋",
        "collection_info": null
    },
    {
        "title": "多景楼",
        "author": "赵肃远",
        "content": "露滴甘泉事已休，欲穷多景漫登楼。\n云收北固千帆雨，雁带南淮万里秋。\n夜色和愁迷古渡，天风吹恨到神州。\n青山尚在英雄老，休说兴亡忆旧游。",
        "dynasty": "宋",
        "collection_info": null
    },
    {
        "title": "岳王坟",
        "author": "赵肃远",
        "content": "来弔英雄骨尚香，一抔黄土当封疆。\n自从驻跸来吴会，谁更提兵入洛阳。\n殡阁有灯秋树暗，隧碑无字雨苔荒。\n寒鸦不识当时事，犹恋栖霞噪晓霜。",
        "dynasty": "宋",
        "collection_info": null
    },
    {
        "title": "中秋西桥饮酒和卢申之韵",
        "author": "赵肃远",
        "content": "翠苹风起落残红，秋月正圆秋气中。\n但怪肩吾轮桂长，未容文举酒樽空。\n帆归南浦潮回北，人散西桥斗转东。\n乌鹊高飞惊远目，误疑天际有来鸿。",
        "dynasty": "宋",
        "collection_info": null
    },
    {
        "title": "冬夜偕徐敬室自白石归",
        "author": "赵肃远",
        "content": "落叶溪边卸小舠，似游赤壁步临皋。\n溪声忽静霜将下，山意生寒月正高。\n举世梦酣庄氏蝶，此时心在屈平骚。\n梅花雅有幽期旧，特地吹香满客袍。",
        "dynasty": "宋",
        "collection_info": null
    },
    {
        "title": "杨妃菊",
        "author": "赵肃远",
        "content": "元是马嵬山下魄，脱胎今復对西风。\n当时若使三郎见，又自东篱召入宫。",
        "dynasty": "宋",
        "collection_info": null
    },
    {
        "title": "洩潭瀑布",
        "author": "薛寘",
        "content": "秋高水壮雪飞涛，岩木招风怒窍号。\n不是玉虹低涧饮，白龙拖雨下山腰。",
        "dynasty": "宋",
        "collection_info": null
    },
    {
        "title": "早梅",
        "author": "郑硕",
        "content": "纷纷蜂蝶莫教知，竹外疏花一两枝。\n待得枝头春烂熳，便如诗到晚唐时。",
        "dynasty": "宋",
        "collection_info": null
    },
    {
        "title": "题翠蛟亭",
        "author": "赵汝諿",
        "content": "百丈寒蛟下翠庭，幽人相对觉风生。\n阑干小倚飞觞处，一曲松风乱雨声。",
        "dynasty": "宋",
        "collection_info": null
    },
    {
        "title": "大涤洞留题  其一",
        "author": "赵汝諿",
        "content": "坡老吟来今几龄，翠蛟飞舞若天成。\n栏干小倚挥觞处，最爱泉声乱雨声。",
        "dynasty": "宋",
        "collection_info": null
    },
    {
        "title": "大涤洞留题  其二",
        "author": "赵汝諿",
        "content": "家近云山九锁深，诛茅已负十年心。\n笋舆扶醉归来晚，清梦犹闻金玉音。",
        "dynasty": "宋",
        "collection_info": null
    },
    {
        "title": "题翠蛟",
        "author": "罗相",
        "content": "坡仙已跨老鲸去，夭矫一蛟留翠岑。\n头角要归沧海阔，鬐鳞聊舞小亭阴。\n停杯欲共冯夷语，倚杖不知岚气深。\n休用旌阳持剑起，怜渠终夜抱珠吟。",
        "dynasty": "宋",
        "collection_info": null
    },
    {
        "title": "题洞霄",
        "author": "罗相",
        "content": "峰回路转九重关，一柱擎天锁翠烟。\n斧凿无痕开六洞，佩环如响萃群仙。\n岩前翔涌云根石，林下萦飞玉色泉。\n为爱丹霞留物外，经纶事业付他年。",
        "dynasty": "宋",
        "collection_info": null
    },
    {
        "title": "和翠蛟",
        "author": "罗相",
        "content": "深渊蟠屈久潜幽，化作狂澜石涧浮。\n亭宇翚飞闲日月，风云蹭蹬老春秋。\n天机尽放源难测，地轴阴收蹟莫搜。\n多谢坡仙特拈出，当年得得动宸游。",
        "dynasty": "宋",
        "collection_info": null
    },
    {
        "title": "句",
        "author": "刘镕",
        "content": "环城五里皆奇石，疑是虚无海上山。",
        "dynasty": "宋",
        "collection_info": null
    },
    {
        "title": "玩鸥亭",
        "author": "陈槩",
        "content": "雨后方池碧涨秋，玩鸥亭槛俯清流。\n时看雪翅轻披縠，忽见霜毫细滚毬。\n来往径随苹岸戏，浮沉争逐晚潮游。\n吾心久欲同斯乐，早已忘机共倡酬。",
        "dynasty": "宋",
        "collection_info": null
    },
    {
        "title": "浮碇冈",
        "author": "傅烈",
        "content": "洪水未必能流山，别岛安得居人间。\n扶桑夜半光吐焰，铜龙白昼飞尘寰。\n初闻其事惊且异，传言岂或流千蛮。\n试将图牒为考订，山中记载皆班班。\n扶藜喜作山中行，胜处不復愁天悭。\n楼台自是人隔绝，峰岫直与天回环。\n凭虚搜冥一眺望，日观朱明两山向。\n乃知云浮山更浮，二山总在三山上。\n从来凡眼不见识，怪怪奇奇千万状。\n我疑灵窦皆国宝，不待山人留心匠。\n丹崖佛迹直末耳，天巩名山世基仗。\n干戈昔为闻马嵬，有坛百尺那能开。\n坐中一笑失道士，国势随灭如烟埃。\n清庙祀典岁岁举，庆基福地源源来。\n愿将此山比南山，歌诗直纪山之隈。",
        "dynasty": "宋",
        "collection_info": null
    },
    {
        "title": "代陈均辅赠马则贤",
        "author": "黄枢",
        "content": "江南星渚山水奇，马家桂子昌于医。\n此心契天雄杰者，满轩种杏仁间驰。\n身虽如蝉蜕浊世，活人远志传孙枝。\n偶同瓜葛花屏下，梅兄樊弟相追随。\n嗟予蜂房病溽暑，热烘脑子逾蒸炊。\n难甘遂委庸医手，苍黄连月累卵危。\n有损无益智者哂，因陈治法宜如斯。\n言非草草果起死，功当归子夫何疑。\n况又时当半夏月，雨余凉气浮轻絺。\n悬壶索寞乏琼报，木瓜愧诵前人诗。\n苏耽橘红井泉碧，威灵仙术终相期。\n阴功百世固未艾，芝田兰畹春熙熙。",
        "dynasty": "宋",
        "collection_info": null
    },
    {
        "title": "月泉",
        "author": "周仲卿",
        "content": "石罅玉为髓，月梭金作棱。\n苍苔谁凿破，白雪自坚凝。\n穿岂太山溜，清于万壑冰。\n此中无六月，门外气如蒸。",
        "dynasty": "宋",
        "collection_info": null
    },
    {
        "title": "登石台山联句",
        "author": "周仲卿",
        "content": "无正文。",
        "dynasty": "宋",
        "collection_info": null
    },
    {
        "title": "梅",
        "author": "周师成",
        "content": "采采芳梅枝，琐碎白云姿。\n在山千花怨，出山百鸟啼。\n操持思所寄，转趾述所思。\n清披太始风，寒应太虚月。\n一日拂人衣，三岁香不歇。",
        "dynasty": "宋",
        "collection_info": null
    },
    {
        "title": "鷄冠花",
        "author": "周师成",
        "content": "爪距深藏独露冠，紫茸簇出弄清寒。\n五更月下朦胧看，只欠一声惊夜阑。",
        "dynasty": "宋",
        "collection_info": null
    },
    {
        "title": "新亭",
        "author": "周师成",
        "content": "昔日新亭今则旧，百年名义只如新。\n高谈坐上无安石，洒泪尊前有伯仁。\n对面飞来帆影少，传音吹过羽书频。\n青天重唤当时月，放下清光照坐人。",
        "dynasty": "宋",
        "collection_info": null
    },
    {
        "title": "凤凰台",
        "author": "周师成",
        "content": "元嘉王子宅，李白重登临。\n鸣凤元非昔，蟠龙直到今。\n凄凉微子事，寂寞茂弘心。\n望断长安日，悬知属意深。",
        "dynasty": "宋",
        "collection_info": null
    },
    {
        "title": "周处台  其一",
        "author": "周师成",
        "content": "孝侯远矣使人怀，安得从之上此台。\n几回一舸荆溪上，苦被风帆浪桨催。",
        "dynasty": "宋",
        "collection_info": null
    },
    {
        "title": "周处台  其二",
        "author": "周师成",
        "content": "克己功夫鲜矣能，孔堂今继仲由登。\n试从台上看台下，狂圣中间隔几层。",
        "dynasty": "宋",
        "collection_info": null
    },
    {
        "title": "吴大帝庙",
        "author": "周师成",
        "content": "曾是东南第一王，眼看此地六兴亡。\n东缘有酒登京口，西为无鱼忆武昌。\n非復虎臣陪殿上，空余猩血泣祠旁。\n何年并建琅玡庙，共对淮山草木长。",
        "dynasty": "宋",
        "collection_info": null
    },
    {
        "title": "酬张韩伯",
        "author": "周师成",
        "content": "楚人逢楚节，仍赋楚情诗。\n滴酒长江远，思乡白日迟。\n遥怜壮士腕，也繫儿女丝。\n若有盈妾艾，榴花勿并持。",
        "dynasty": "宋",
        "collection_info": null
    },
    {
        "title": "金陵",
        "author": "周师成",
        "content": "故国已云久，地余风流情。\n山花不断市，江鸥长入城。\n青溪泓玉水，红楼调春声。\n斟酌飞仙过，枉辔一来行。",
        "dynasty": "宋",
        "collection_info": null
    },
    {
        "title": "下水门税亭",
        "author": "周师成",
        "content": "建业尘中吏，秦淮水上亭。\n浴晴鳬弄日，饮晓马吞星。\n地迥来芳草，潮回出断汀。\n有僧时到此，相对两浮萍。",
        "dynasty": "宋",
        "collection_info": null
    },
    {
        "title": "古诗  其一",
        "author": "周师成",
        "content": "昔怀今未归，悄悄与谁语。\n超超何所为，空斋听春雨。\n锵然金玉声，幽窗相尔汝。\n政以平在中，万物皆媚妩。\n暗想四城外，花草不可数。\n浮云日夜征，东皋怅何许。",
        "dynasty": "宋",
        "collection_info": null
    },
    {
        "title": "古诗  其二",
        "author": "周师成",
        "content": "德人天机深，凡子人心多。\n懔余思寡过，月计愧盈科。\n勿谓玉无玼，当知石可磨。\n四十尚无闻，素心恐蹉跎。\n汲我檐下井，浇我盘中花。\n清香未似之，懒惰欲如何。",
        "dynasty": "宋",
        "collection_info": null
    },
    {
        "title": "句  其一",
        "author": "周师成",
        "content": "黄芦花白月无頼，乌桕叶红秋可怜。",
        "dynasty": "宋",
        "collection_info": null
    },
    {
        "title": "句  其二",
        "author": "周师成",
        "content": "花缩添新紫，香消减旧黄。",
        "dynasty": "宋",
        "collection_info": null
    },
    {
        "title": "骝狮岭",
        "author": "上官彦宗",
        "content": "远望轻云绝顶浮，泉声山色破牢愁。\n当年曾有幽栖客，坐对春风万壑流。",
        "dynasty": "宋",
        "collection_info": null
    },
    {
        "title": "青紫峰亭",
        "author": "陈应辰",
        "content": "铁壁嶙峋构小亭，潇然云栋接风櫺。\n烟光横抹半峰紫，山色不磨千古青。\n老去久无金马梦，归迟应媿草堂灵。\n明经拾芥成何事，得似朝来对翠屏。",
        "dynasty": "宋",
        "collection_info": null
    },
    {
        "title": "送郑惟泰丞江山",
        "author": "张柏父",
        "content": "都城十两车，送子江之浒。\n目寄片帆飞，水国沿渔浦。\n怜子经世才，战笔文中虎。\n小试乘田车，暂为民父母。\n民社不轻寄，忧戚抱民苦。\n忠孝指心切，求不愧仰俯。\n青天遇有阙，思惟炼石补。\n效职了男儿，一扇醇风古。\n送子独钟情，淮河共乡土。",
        "dynasty": "宋",
        "collection_info": null
    },
    {
        "title": "大小寒",
        "author": "赵某",
        "content": "蹇卫衝风怯晓寒，也随举子到长安。\n路人莫作皇亲看，姓赵如今不似韩。",
        "dynasty": "宋",
        "collection_info": null
    },
    {
        "title": "偈颂九十三首  其一",
        "author": "释梵琮",
        "content": "直进直出，直行直用。\n瞥转玄关，百发百中。",
        "dynasty": "宋",
        "collection_info": null
    },
    {
        "title": "偈颂九十三首  其二",
        "author": "释梵琮",
        "content": "指地指天，草贼大败。\n入草求人，聊展三拜。",
        "dynasty": "宋",
        "collection_info": null
    },
    {
        "title": "偈颂九十三首  其三",
        "author": "释梵琮",
        "content": "据此丈室，无可不可。\n要行即行，要坐便坐。\n漆桶相挨，一时打破。\n三脚虾𢋙透九垓，笑倒嵩山破竈堕。",
        "dynasty": "宋",
        "collection_info": null
    },
    {
        "title": "偈颂九十三首  其四",
        "author": "释梵琮",
        "content": "一两三四五，六七八九十。\n坐断顶𩕳头，千圣望不及。",
        "dynasty": "宋",
        "collection_info": null
    },
    {
        "title": "偈颂九十三首  其五",
        "author": "释梵琮",
        "content": "湖上一片云，明月为知己。\n却被清风吹，吹入深山裏。",
        "dynasty": "宋",
        "collection_info": null
    },
    {
        "title": "偈颂九十三首  其六",
        "author": "释梵琮",
        "content": "打破虚空无缝，衲僧随处受用。\n却因圣制入山，云北云南做梦。",
        "dynasty": "宋",
        "collection_info": null
    },
    {
        "title": "偈颂九十三首  其七",
        "author": "释梵琮",
        "content": "今朝结制，事事超诣。\n问讯烧香，衲僧巴鼻。\n人事上下，巡堂次第。\n无位真人，蓦忽喷嚏。\n布袋头结，吉无不利。",
        "dynasty": "宋",
        "collection_info": null
    },
    {
        "title": "偈颂九十三首  其八",
        "author": "释梵琮",
        "content": "太白禅师，全无伎俩。\n一锡飞来，占断千嶂。\n以中心树，建立圣像。\n合水和泥，根生土长。\n不用换骨脱胎，不须起模打样。\n一段真实身心，脑后圆光万丈。",
        "dynasty": "宋",
        "collection_info": null
    },
    {
        "title": "偈颂九十三首  其九",
        "author": "释梵琮",
        "content": "老观当场阐大机，逢人赤手为提持。\n若能直下知端的，佛海波澜无尽时。",
        "dynasty": "宋",
        "collection_info": null
    },
    {
        "title": "偈颂九十三首  其一○",
        "author": "释梵琮",
        "content": "东山水上行，干元利贞亨。\n誵讹一箇字，才子竞头争。",
        "dynasty": "宋",
        "collection_info": null
    },
    {
        "title": "偈颂九十三首  其一一",
        "author": "释梵琮",
        "content": "今朝正当端午节，衲僧倒用真妙诀。\n转圣作凡，点金成铁。\n却把山茶，以替竹叶。\n角黍满盘，菖蒲细切。\n虽然俗气未除，也要大家暖热。\n百草头边，艾人懽悦。\n千峰影裏笑不休，野猿时把藤萝拽。",
        "dynasty": "宋",
        "collection_info": null
    },
    {
        "title": "偈颂九十三首  其一二",
        "author": "释梵琮",
        "content": "禁足不定足，居中不住中。\n去来无罣碍，踢踏活虚空。\n射杀南山虎，翻身控角弓。\n上无攀仰，下绝己躬。\n孤迥迥一尘不立，清寥寥目断千峰。\n白云片片，流水重重。\n蓦忽和盘掇转，却要唤西作东。\n生铁团上，迸开罅缝。\n枯河道裏，露出鱼踪。\n不是妙用，亦非神通。\n大家无别事，平等主人翁。\n咄，老来双耳聋。",
        "dynasty": "宋",
        "collection_info": null
    },
    {
        "title": "偈颂九十三首  其一三",
        "author": "释梵琮",
        "content": "赵州南，石桥北，观音院裏有弥勒。\n祖师遗下一隻履，直至而今觅不得。\n赵州老子，信手栽荆棘，当门种蒺蔾。\n四方人不到，徒自暗攒眉。",
        "dynasty": "宋",
        "collection_info": null
    },
    {
        "title": "偈颂九十三首  其一四",
        "author": "释梵琮",
        "content": "世尊拈花，迦叶破颜。\n只因学步，失却邯郸。\n斫却庭前树，放出云外山。\n行人纔眨眼，身在画图间。\n鸟飞不到处，今古绝跻攀。\n洞天人去后，谁解倚栏干。",
        "dynasty": "宋",
        "collection_info": null
    },
    {
        "title": "偈颂九十三首  其一五",
        "author": "释梵琮",
        "content": "打皷槌锣竞上竿，几人平地足心酸。\n七峰有箇安身法，袖手无言冷处看。\n看即易，上即难。\n搭索上横身，剎竿上闘走。\n蓦忽转身，打箇筋斗。\n佛祖当场，各出标手。\n微笑因拈华，一时成漏逗。\n洞山麻三斤，云门干屎橛。\n德山入门棒，临济入门喝，阳焰何曾止得渴。\n衲僧别有条章，今日对众分雪。\n珠称夜光，剑号巨阙。",
        "dynasty": "宋",
        "collection_info": null
    },
    {
        "title": "偈颂九十三首  其一六",
        "author": "释梵琮",
        "content": "仙居多异草，圣地绝凡踪。\n秋风动鳞甲，生蛇化活龙。",
        "dynasty": "宋",
        "collection_info": null
    },
    {
        "title": "偈颂九十三首  其一七",
        "author": "释梵琮",
        "content": "安居九十日，閒中滋味长。\n幸好一盘饭，何用糁椒姜。\n升堂重举话，雪上更加霜。",
        "dynasty": "宋",
        "collection_info": null
    },
    {
        "title": "偈颂九十三首  其一八",
        "author": "释梵琮",
        "content": "分冬时节，一物不违。\n大家出手，各各提持。\n白糍片片打硬，山果大小随宜。\n衲僧家，牙如剑树，口似龙池。\n入齿下咬着，吞吐唾雾霏霏。\n蓦忽撞着栗棘，直得暗裏攒眉。\n扬在粪扫堆上，千圣从来不知。\n洞山掇转处，丧却目前机。",
        "dynasty": "宋",
        "collection_info": null
    },
    {
        "title": "偈颂九十三首  其一九",
        "author": "释梵琮",
        "content": "强言一物扬家丑，引得傍观入座来。\n笑裏和盘轻掇转，七峰岌嶪舞三台。",
        "dynasty": "宋",
        "collection_info": null
    },
    {
        "title": "偈颂九十三首  其二○",
        "author": "释梵琮",
        "content": "晴明冬至，吉无不利。\n坐卧经行，焚香扫地。\n祖师眼睛，衲僧巴鼻。\n八节四时，各安本位。\n拂子点头，懽懽喜喜。\n洞天优游，欣逢节序。\n君子道长，小人回避。\n时添一线长，光阴不虚弃。\n把定干坤，据何道理。\n磉下藏黄金，丰城埋剑气。",
        "dynasty": "宋",
        "collection_info": null
    },
    {
        "title": "偈颂九十三首  其二一",
        "author": "释梵琮",
        "content": "因覩明星悟道，未免全身入草。\n带累后代儿孙，却把白衣染貌。\n七峰当日见他，劈面一拳打倒。",
        "dynasty": "宋",
        "collection_info": null
    },
    {
        "title": "偈颂九十三首  其二二",
        "author": "释梵琮",
        "content": "七峰无可分岁，抖擞多年活计。\n拂子摆尾摇头，解作狮子游戏。\n等闲哮吼一声，直得惊天动地。\n东村老彻夜烧钱，地炉神不敢瞌睡。",
        "dynasty": "宋",
        "collection_info": null
    },
    {
        "title": "偈颂九十三首  其二三",
        "author": "释梵琮",
        "content": "岁除无物可相延，四壁深围满屋烟。\n几度拨开还自问，柴头尽处是新年。",
        "dynasty": "宋",
        "collection_info": null
    },
    {
        "title": "偈颂九十三首  其二四",
        "author": "释梵琮",
        "content": "元正启祚，万物咸新。\n不劳拟议，觌体全真。\n到此更须进步，却来拂子头上翻身。",
        "dynasty": "宋",
        "collection_info": null
    },
    {
        "title": "偈颂九十三首  其二五",
        "author": "释梵琮",
        "content": "月不过五，今日亲到。\n知时识节，随宜爱道。\n不说向上宗乘，不抛东山暗号。\n露柱与灯笼，撞着呵呵笑，韩信放铁鹞。",
        "dynasty": "宋",
        "collection_info": null
    },
    {
        "title": "偈颂九十三首  其二六",
        "author": "释梵琮",
        "content": "百丈野狐，石女无夫。\n一回泪下，沧海干枯。",
        "dynasty": "宋",
        "collection_info": null
    },
    {
        "title": "偈颂九十三首  其二七",
        "author": "释梵琮",
        "content": "三通皷罢，长老升堂。\n两班问信，侍者烧香。\n未曾启口，各各举扬。\n道从信入，信能主张。\n以长就短，以短从长。\n有客云外至，设供饱枯肠。\n恢恢有余刃，别有好商量。\n暗中信手纔拈得，赢得呵呵笑一场。",
        "dynasty": "宋",
        "collection_info": null
    },
    {
        "title": "偈颂九十三首  其二八",
        "author": "释梵琮",
        "content": "钟声披起鬰多罗，信手拈来不在多。\n堪笑当年明上座，狼忙驰逐太奔波。",
        "dynasty": "宋",
        "collection_info": null
    },
    {
        "title": "偈颂九十三首  其二九",
        "author": "释梵琮",
        "content": "袈裟拈得喜轻便，一片閒云拥半肩。\n莫怪逢人频抖擞，借婆裙子拜婆年。",
        "dynasty": "宋",
        "collection_info": null
    },
    {
        "title": "偈颂九十三首  其三○",
        "author": "释梵琮",
        "content": "上方一夜开香积，天晓堂中吃雪团。\n信手拈来当面掷，不知谁识为人寒。",
        "dynasty": "宋",
        "collection_info": null
    },
    {
        "title": "偈颂九十三首  其三一",
        "author": "释梵琮",
        "content": "春雪消，春水足。\n春风吹起洞天云，落梅点破苍苔绿。\n言发非声，色前不物。\n百草头露眼睛，虚空裏揣出骨。\n林间衲子乐无为，晓来唱箇太平曲。\n新岁相逢，伏惟万福。",
        "dynasty": "宋",
        "collection_info": null
    },
    {
        "title": "偈颂九十三首  其三二",
        "author": "释梵琮",
        "content": "今朝二月二十五，等闲触发千钧弩。\n一箭中红心，大地无寸土。\n四围上下绝遮栏，露出太白庵中主。\n去岁因丧本师归，未免声声叫冤苦。\n苦中乐，乐中苦。\n喝退慈明旧日婆，移凶就吉改坟墓。\n南溪流水青如螺，深居落花红似雨。\n先师面目俨然存，分付老坚坚收取。",
        "dynasty": "宋",
        "collection_info": null
    },
    {
        "title": "偈颂九十三首  其三三",
        "author": "释梵琮",
        "content": "了知生死本来同，无数深红间浅红。\n堪笑衲僧无用处，尽将衣钵付春风。",
        "dynasty": "宋",
        "collection_info": null
    },
    {
        "title": "偈颂九十三首  其三四",
        "author": "释梵琮",
        "content": "劳生正昏睡，侵晓已先行。\n到家一着子，日出事还生。",
        "dynasty": "宋",
        "collection_info": null
    },
    {
        "title": "偈颂九十三首  其三五",
        "author": "释梵琮",
        "content": "今朝四月初十，衲僧独行特立。\n等闲瞥转玄关，捏碎虚空出汁。\n电光里𨁝跳，微尘里出没。\n崄峻崖前百步阶，一级自然高一级。\n脚头脚尾不争多，千里乌骓追不及。",
        "dynasty": "宋",
        "collection_info": null
    },
    {
        "title": "偈颂九十三首  其三六",
        "author": "释梵琮",
        "content": "夜来无一事，天晓报上堂。\n幸好一盘饭，何用糁椒姜。",
        "dynasty": "宋",
        "collection_info": null
    },
    {
        "title": "偈颂九十三首  其三七",
        "author": "释梵琮",
        "content": "三世诸佛不知有，颠狂普化翻筋斗。\n狸奴白牯却知有，寒拾相逢开笑口。\n野干鸣，师子吼。\n八两半斤，十升一斗。\n不从他觅，须还自有。\n犬不择家贫，子不嫌母丑。",
        "dynasty": "宋",
        "collection_info": null
    },
    {
        "title": "偈颂九十三首  其三八",
        "author": "释梵琮",
        "content": "赵州庭柏，说向禅客。\n物是实价，钱须足陌。",
        "dynasty": "宋",
        "collection_info": null
    },
    {
        "title": "偈颂九十三首  其三九",
        "author": "释梵琮",
        "content": "佛如展手，道似握拳。\n全提正令，无党无偏。\n蟭螟眼裏放夜市，大虫舌上打秋千。",
        "dynasty": "宋",
        "collection_info": null
    },
    {
        "title": "偈颂九十三首  其四○",
        "author": "释梵琮",
        "content": "十五日已前是结，十五日已后是解。\n结也着，解也着，开眼合眼，伸脚缩脚。\n佛祖老婆，应病与药。\n而今正体全安，药病一时扫却。\n赤条条，空索索，月下风前啸一声，惊起松梢千岁鹤。\n错错，风吹殿角摇铃铎。",
        "dynasty": "宋",
        "collection_info": null
    },
    {
        "title": "偈颂九十三首  其四一",
        "author": "释梵琮",
        "content": "一切即一，一即一切。\n者也之乎，鷄豚狗彘。\n蓦忽擘破面皮，喝退德山临济。\n黄檗施财，甘贽密契。\n财法二施，等无差别。\n指鹿为马，唤龟作鼈。\n说时点，点时说。\n要作破家儿孙，宜把祖灯吹灭。\n上下三指，彼此七马，如何分雪。\n休分雪，檐□细雨何曾歇。",
        "dynasty": "宋",
        "collection_info": null
    },
    {
        "title": "偈颂九十三首  其四二",
        "author": "释梵琮",
        "content": "今朝当八月旦，衲僧眼亲手辨。\n放出金刚箭，射落天边雁。\n蒸不熟，煮不烂。\n捏不聚，拨不散。\n解空不解深藏，惹得空中赞叹。\n休赞叹，换却天下眼睛，只消一箇木梙。",
        "dynasty": "宋",
        "collection_info": null
    },
    {
        "title": "偈颂九十三首  其四三",
        "author": "释梵琮",
        "content": "求道如求雨，干枯日夜愁。\n忽然风雨至，万壑尽争流。\n直得天下万物沾润，三井龙王出头。\n云南如劈箭，云北似倾湫。\n激石怒雷吼，翻空雪浪浮。\n忽然风雨息，平地一时休。\n衲僧家，骑箇水牯牛。\n多快活，百无忧。\n健即行，困即歇。\n布袋头，亲解结。\n钉打钉，铁打铁。\n寒道寒，热道热。\n此是诸佛心宗，亦名单提妙诀。\n七峰峰顶滑如苔，寒山拾得相拖拽。",
        "dynasty": "宋",
        "collection_info": null
    },
    {
        "title": "偈颂九十三首  其四四",
        "author": "释梵琮",
        "content": "普天迎瑞气，徧界庆生辰。\n水有朝宗意，葵倾向日心。\n衲僧随日转，林下仰天庭。",
        "dynasty": "宋",
        "collection_info": null
    },
    {
        "title": "偈颂九十三首  其四五",
        "author": "释梵琮",
        "content": "白云无定，明月有期。\n欲出未出，似归不归。\n秋山呈锦绣，红叶满林飞。\n瞥不瞥，知不知。\n镜裏无尘閒处照，柴头有火暗中吹。",
        "dynasty": "宋",
        "collection_info": null
    },
    {
        "title": "偈颂九十三首  其四六",
        "author": "释梵琮",
        "content": "九月尽，十月初。\n山下开田，山上开炉。\n开田要博饭吃，开炉暖热身躯。",
        "dynasty": "宋",
        "collection_info": null
    },
    {
        "title": "偈颂九十三首  其四七",
        "author": "释梵琮",
        "content": "片纸展信旗，舒卷通消息。\n其中一箇字，今古无人识。",
        "dynasty": "宋",
        "collection_info": null
    },
    {
        "title": "偈颂九十三首  其四八",
        "author": "释梵琮",
        "content": "炳然字义，文彩希奇。\n夫子不识，达磨不知。\n同风千里，笑展双眉。\n八十翁翁入场屋，真箇不是小儿嬉。",
        "dynasty": "宋",
        "collection_info": null
    },
    {
        "title": "偈颂九十三首  其四九",
        "author": "释梵琮",
        "content": "灭门刺史，破家县令。\n一句全提，头正尾正。\n塞却耳根，谛听谛听。",
        "dynasty": "宋",
        "collection_info": null
    },
    {
        "title": "偈颂九十三首  其五○",
        "author": "释梵琮",
        "content": "赤手为提纲，豁开善法堂。\n灯笼开口笑，露柱放毫光。\n去即印住，住即印破。\n不去不住，玄关金锁。\n放开一线，无可不可。\n五老暗点头，东湖轻抹过。\n唱箇月弯弯，调古无人和。",
        "dynasty": "宋",
        "collection_info": null
    },
    {
        "title": "偈颂九十三首  其五一",
        "author": "释梵琮",
        "content": "当门有路，衝开碧落。\n转少移身，将错就错。\n一槌打碎赵州关，空裏磨盘生八角。",
        "dynasty": "宋",
        "collection_info": null
    },
    {
        "title": "偈颂九十三首  其五二",
        "author": "释梵琮",
        "content": "方丈门中，了无罅缝。\n维摩文殊，相逢皷笼。\n昨夜三更，打失鼻孔。\n普请诸人，各摸索着。",
        "dynasty": "宋",
        "collection_info": null
    },
    {
        "title": "偈颂九十三首  其五三",
        "author": "释梵琮",
        "content": "据此座者，说无味话。\n上下三指，彼此七马。",
        "dynasty": "宋",
        "collection_info": null
    },
    {
        "title": "偈颂九十三首  其五四",
        "author": "释梵琮",
        "content": "根从江西来，还向江西爇。\n一笑掀天只自知，天上拈来成漏泄。",
        "dynasty": "宋",
        "collection_info": null
    },
    {
        "title": "偈颂九十三首  其五五",
        "author": "释梵琮",
        "content": "旧店重开，全无买卖。\n拟欲近前，知君纳败。",
        "dynasty": "宋",
        "collection_info": null
    },
    {
        "title": "偈颂九十三首  其五六",
        "author": "释梵琮",
        "content": "不离家舍，常在途中。\n途中家舍，触处相逢。\n人从明州来，却入庐山去。\n云间逢五老，因问途中事。\n难难，狂风吹入拆船湾。\n易易，扬澜左蠡平如砥。\n也不难，也不易，仰面看天，低头取气。",
        "dynasty": "宋",
        "collection_info": null
    },
    {
        "title": "偈颂九十三首  其五七",
        "author": "释梵琮",
        "content": "豁开万仞崖，劈面通消息。\n一条白练飞，界破青山色。",
        "dynasty": "宋",
        "collection_info": null
    },
    {
        "title": "偈颂九十三首  其五八",
        "author": "释梵琮",
        "content": "不搽红粉色，不挂绿罗衣。\n一般闲态度，淡墨画蛾眉。",
        "dynasty": "宋",
        "collection_info": null
    },
    {
        "title": "偈颂九十三首  其五九",
        "author": "释梵琮",
        "content": "忻逢四老，头白如新。\n喙长百尺，鼻重千斤。\n眼随青嶂合，眉带野花颦。\n迎来送去，以表慇懃。\n为何如此，远亲不如近隣。",
        "dynasty": "宋",
        "collection_info": null
    },
    {
        "title": "偈颂九十三首  其六○",
        "author": "释梵琮",
        "content": "学道先须有指归，闻声见色不思议。\n九旬黑白分明处，如似盘中一片碁。\n纵横十字，一着当机。\n有眼则活，无眼则输。\n烂柯山上，空自踌躇。\n正好和盘翻却，直教脱尽规模。\n解不可得，结亦无拘。\n髑髅识尽，江海干枯。\n憍梵波提吐舌，西天胡子无鬚。\n色里胶青只些子，王维妙手亦难图。",
        "dynasty": "宋",
        "collection_info": null
    },
    {
        "title": "偈颂九十三首  其六一",
        "author": "释梵琮",
        "content": "出丛林与入丛林，一句当机绝古今。\n不涉流清到底，九江江水未为深。",
        "dynasty": "宋",
        "collection_info": null
    },
    {
        "title": "偈颂九十三首  其六二",
        "author": "释梵琮",
        "content": "新罗僧问答新罗，飞骑将军意气多。\n夺贼鎗来骑贼马，不劳余刃罢干戈。",
        "dynasty": "宋",
        "collection_info": null
    },
    {
        "title": "偈颂九十三首  其六三",
        "author": "释梵琮",
        "content": "突出山前古寺基，赵州闻得便攒眉。\n寥寥今古无人共，一片断云天外飞。",
        "dynasty": "宋",
        "collection_info": null
    },
    {
        "title": "偈颂九十三首  其六四",
        "author": "释梵琮",
        "content": "今朝九月九，物物尽知有。\n黄花散金钱，茱萸开口笑。\n五老絮帽落风前，陶公醉石翻筋斗。",
        "dynasty": "宋",
        "collection_info": null
    },
    {
        "title": "偈颂九十三首  其六五",
        "author": "释梵琮",
        "content": "云居九月半，月向掌中圆。\n觅之亡影象，用之亡正偏。",
        "dynasty": "宋",
        "collection_info": null
    },
    {
        "title": "偈颂九十三首  其六六",
        "author": "释梵琮",
        "content": "日日途中行，夜夜家裏坐。\n日日与夜夜，自然成日课。\n咄，一串数珠数不过。",
        "dynasty": "宋",
        "collection_info": null
    },
    {
        "title": "偈颂九十三首  其六七",
        "author": "释梵琮",
        "content": "开炉无可做，大家团团坐。\n坐久却成劳，拨动炉中火。\n火星忽迸散，内外俱照破。\n一声寒雁叫长空，云中道人正高卧。\n蓦忽翻身吐气来，且吃胡餠十数箇。\n食饱多伤心，切忌向浄地上屙。",
        "dynasty": "宋",
        "collection_info": null
    },
    {
        "title": "偈颂九十三首  其六八",
        "author": "释梵琮",
        "content": "今朝十月半，批判旧公案。\n达磨不会单传，夫子不会一贯。\n老聃不会无为，洞宾不会煅炼。\n长老不会说禅，衲僧不会穿线。\n万象光中容易度，一毫头上最难逢。\n半夜玉兔怀胎，天明金鷄生卵。\n养得凤凰儿，百鸟不敢看。\n踏折梧桐枝，飞去天崖畔。\n招手唤归来，云中得相伴。\n饮啄皆自然，一切总成见。\n凤凰儿，凤凰儿，被阎老子索饭钱。\n如何支遣，但对他点头三下，依实供款。",
        "dynasty": "宋",
        "collection_info": null
    },
    {
        "title": "偈颂九十三首  其六九",
        "author": "释梵琮",
        "content": "君子道长，出生万象。\n小人道消，近火先焦。\n晷运推移，漏泄天机。\n日南长至，吉无不利。\n添一綫长，别有商量。\n但见皇风成一片，不知何处有封疆。",
        "dynasty": "宋",
        "collection_info": null
    },
    {
        "title": "偈颂九十三首  其七○",
        "author": "释梵琮",
        "content": "合眼是旧岁，开眼是新年。\n新旧交参处，分明在目前。\n梅花香喷雪，杨柳冷含烟。\n年头佛法无多子，一句单提妙不传。\n红日照开银世界，春风织出锦山川。",
        "dynasty": "宋",
        "collection_info": null
    },
    {
        "title": "偈颂九十三首  其七一",
        "author": "释梵琮",
        "content": "千峰顶上披衣坐，百草头边是道场。\n喝散白云无一点，赤心片片报君王。",
        "dynasty": "宋",
        "collection_info": null
    },
    {
        "title": "偈颂九十三首  其七二",
        "author": "释梵琮",
        "content": "新年已十日，十日在家乡。\n到家一句子，哑子吃生姜。\n眉毛上𨁝跳，鼻孔里论量。\n针小眼大，尺短寸长。\n云霞飞片片，流水自茫茫。\n剪断五色线，补作春衣裳。\n知有者全身披搭，不知有者且莫轻狂。\n莫莫莫莫，老僧与汝安心方。\n雪消春自至，事过心清凉。",
        "dynasty": "宋",
        "collection_info": null
    },
    {
        "title": "偈颂九十三首  其七三",
        "author": "释梵琮",
        "content": "山中上元节，天上野云收。\n豁开广寒殿，清光射斗牛。\n姮娥与灯正，耿耿相应酬。\n一点难瞒处，灯毬挂树头。\n笼中看走马，林下恣闲游。\n吹灭旧纸捻，泼翻投子油。\n暗中有路明如日，露柱相逢笑不休。\n既能明似镜，何用曲如鈎。",
        "dynasty": "宋",
        "collection_info": null
    },
    {
        "title": "偈颂九十三首  其七四",
        "author": "释梵琮",
        "content": "尘起一毫，沤生全潮。\n如海之深，似天之高。\n明明了了，历历昭昭。\n风飒飒，雨萧萧。\n光路宕，赤条条。\n无生国，路不遥。\n豁开功德藏，提起般若刀。\n百宝光中垂雨露，五须弥顶溪波涛。\n还源无别旨，今日与明朝。\n云间孙子开炉熬，林下一声婆餠焦。",
        "dynasty": "宋",
        "collection_info": null
    },
    {
        "title": "偈颂九十三首  其七五",
        "author": "释梵琮",
        "content": "即心即佛，狗咬枯骨。\n非心非佛，牛溲马浡。\n不是心，不是佛，不是物，伏惟万福。",
        "dynasty": "宋",
        "collection_info": null
    },
    {
        "title": "偈颂九十三首  其七六",
        "author": "释梵琮",
        "content": "千说万说，只是一说，春寒秋热。\n千句万句，只是一句，小出大遇。\n两段不同，收归上科。",
        "dynasty": "宋",
        "collection_info": null
    },
    {
        "title": "偈颂九十三首  其七七",
        "author": "释梵琮",
        "content": "正月已过二月来，百草头边次第开。\n昨夜东君行正令，无言桃李舞三台。",
        "dynasty": "宋",
        "collection_info": null
    },
    {
        "title": "偈颂九十三首  其七八",
        "author": "释梵琮",
        "content": "诗中有禅，东湖湖上浪滔天，一叶扁舟破晓烟。\n禅中有诗，手把乌藤出门去，落花流水不相知。\n禅与诗何所为断，送二翁出门去，得闲唱箇哩啰囄。",
        "dynasty": "宋",
        "collection_info": null
    },
    {
        "title": "偈颂九十三首  其七九",
        "author": "释梵琮",
        "content": "也大奇，也大奇，住箇庵儿最好嬉。\n两箇儿童忽相打，中间一攧少人知。\n却愁骑马滑，故作泛舟归。",
        "dynasty": "宋",
        "collection_info": null
    },
    {
        "title": "偈颂九十三首  其八○",
        "author": "释梵琮",
        "content": "因参佛照师，问我本来面。\n日日要下语，夜夜思量徧。\n伎俩做得尽，恰好一年半。\n至今三十年，又何曾梦见。",
        "dynasty": "宋",
        "collection_info": null
    },
    {
        "title": "偈颂九十三首  其八一",
        "author": "释梵琮",
        "content": "三十余年住率庵，庵中无物可相参。\n有时南北东西去，白话闲嘈恣放憨。",
        "dynasty": "宋",
        "collection_info": null
    },
    {
        "title": "偈颂九十三首  其八二",
        "author": "释梵琮",
        "content": "住箇庵儿最孤绝，炉中火种浑如灭。\n谩遣儿童采燥柴，信手拈来得一橛。\n打一吹，光皎洁。\n通身暖，满屋热，炎炎奔驰无门歇。\n夜深狼藉烧人衣，等闲拈出安火诀。",
        "dynasty": "宋",
        "collection_info": null
    },
    {
        "title": "偈颂九十三首  其八三",
        "author": "释梵琮",
        "content": "入山住庵时，全身在荒草。\n狐狸交尾巴，屋头逐魂叫。\n闻者皆寒心，见者生烦恼。\n我有安心方，韩信放铁鹞。",
        "dynasty": "宋",
        "collection_info": null
    },
    {
        "title": "偈颂九十三首  其八四",
        "author": "释梵琮",
        "content": "我有箇火头，作事多伶俐。\n饱饭携鉏头，庵前去鉏地。\n寸草不留踪，善恶无忌讳。",
        "dynasty": "宋",
        "collection_info": null
    },
    {
        "title": "偈颂九十三首  其八五",
        "author": "释梵琮",
        "content": "蹉女自惭多丑拙，看头上雪成堆。\n春来思得一回嫁，却请东君为作媒。",
        "dynasty": "宋",
        "collection_info": null
    },
    {
        "title": "偈颂九十三首  其八六",
        "author": "释梵琮",
        "content": "屋角岩花烂熳，林间春色温和。\n处处儿童采蕨，纷纷幽鸟营窠。\n祖意西来没消息，树头百舌语犹多。",
        "dynasty": "宋",
        "collection_info": null
    },
    {
        "title": "偈颂九十三首  其八七",
        "author": "释梵琮",
        "content": "煨火芋头四五块，傍林茅屋两三间。\n道人若欲来相访，定是忙忙赶出山。",
        "dynasty": "宋",
        "collection_info": null
    },
    {
        "title": "偈颂九十三首  其八八",
        "author": "释梵琮",
        "content": "除夜无可分岁，炉中烧些木榾。\n臭烟衝着鼻孔，面热忽然喷嚏。\n残年钝闷，到此消除。\n新岁佛法，从此吉利。",
        "dynasty": "宋",
        "collection_info": null
    },
    {
        "title": "偈颂九十三首  其八九",
        "author": "释梵琮",
        "content": "今朝正月一，万事从头吉。\n和气暖如春，世味甜如蜜。\n日月往復来，光阴不相失。",
        "dynasty": "宋",
        "collection_info": null
    },
    {
        "title": "偈颂九十三首  其九○",
        "author": "释梵琮",
        "content": "今朝正月半，万物尽更新。\n衲僧无一物，何物当慇懃。\n银烛高辉天上月，灯花开遍洞中春。",
        "dynasty": "宋",
        "collection_info": null
    },
    {
        "title": "偈颂九十三首  其九一",
        "author": "释梵琮",
        "content": "衲僧家，达己灵。\n有通变，解逢迎。\n世人既已浊，不可自言清。\n世人既已醉，不可自言醒。\n和光同尘去，头头总见成。\n岂不见昔年党太尉，无分无晓最分明。",
        "dynasty": "宋",
        "collection_info": null
    },
    {
        "title": "偈颂九十三首  其九二",
        "author": "释梵琮",
        "content": "把定风光末上开，纷纷如雪点苍苔。\n清香飘处多真实，真实中藏调鼎才。",
        "dynasty": "宋",
        "collection_info": null
    },
    {
        "title": "颂古三十一首  其一",
        "author": "释梵琮",
        "content": "谩将淡墨画垂杨，袅袅腰枝百尺长。\n寄语行人不须看，一回看着断人肠。",
        "dynasty": "宋",
        "collection_info": null
    },
    {
        "title": "颂古三十一首  其二",
        "author": "释梵琮",
        "content": "旧鞋线断口头开，床下埋藏满面埃。\n信手拈来着得着，人前拖去又拖来。",
        "dynasty": "宋",
        "collection_info": null
    },
    {
        "title": "颂古三十一首  其三",
        "author": "释梵琮",
        "content": "一日高名及第归，野花啼鸟尽迎随。\n孃生面目浑如旧，祇有青衫异昔时。",
        "dynasty": "宋",
        "collection_info": null
    },
    {
        "title": "颂古三十一首  其四",
        "author": "释梵琮",
        "content": "淡红浓绿暗纷纷，是处人家开竹门。\n堪嘆往来游玩者，不知身已过花村。",
        "dynasty": "宋",
        "collection_info": null
    },
    {
        "title": "颂古三十一首  其五",
        "author": "释梵琮",
        "content": "急水滩头把钓竿，洪波汹涌暮江寒。\n锦鳞也解随鈎上，一吸沧溟彻底干。",
        "dynasty": "宋",
        "collection_info": null
    },
    {
        "title": "颂古三十一首  其六",
        "author": "释梵琮",
        "content": "临风索笑傲冰霜，吐露春光漏洩香。\n两岸断桥人不渡，一川疎影横斜阳。",
        "dynasty": "宋",
        "collection_info": null
    },
    {
        "title": "颂古三十一首  其七",
        "author": "释梵琮",
        "content": "一回见面不相瞒，便把当台古镜看。\n暗裏照君还照我，清光一片逼人寒。",
        "dynasty": "宋",
        "collection_info": null
    },
    {
        "title": "颂古三十一首  其八",
        "author": "释梵琮",
        "content": "乞儿无缕又无褴，馊饭残羹勿处檐。\n拈起多年破席袋，人前更不惧羞惭。",
        "dynasty": "宋",
        "collection_info": null
    },
    {
        "title": "颂古三十一首  其九",
        "author": "释梵琮",
        "content": "水牯牛儿也可夸，鼻绳拽断卧烟霞。\n蓦然痒处轻抓着，便向人前露尾巴。",
        "dynasty": "宋",
        "collection_info": null
    },
    {
        "title": "颂古三十一首  其一○",
        "author": "释梵琮",
        "content": "怪雨狂风势欲倾，阴垂六合见云腾。\n一条瀑布岩前落，界破青山千万层。",
        "dynasty": "宋",
        "collection_info": null
    },
    {
        "title": "颂古三十一首  其一一",
        "author": "释梵琮",
        "content": "臭口纔开露贼身，看看平地惹埃尘。\n傍观不解深藏舌，也作黏牙缀齿人。",
        "dynasty": "宋",
        "collection_info": null
    },
    {
        "title": "颂古三十一首  其一二",
        "author": "释梵琮",
        "content": "撒出骊珠光烱烱，劈开美玉洞无痕。\n几回贱卖无人买，堪笑乞儿孤此恩。",
        "dynasty": "宋",
        "collection_info": null
    },
    {
        "title": "颂古三十一首  其一三",
        "author": "释梵琮",
        "content": "草裏伤人血溅流，等闲解着毒蛇头。\n炎炎恶风衝天上，赫日光中结蜃楼。",
        "dynasty": "宋",
        "collection_info": null
    },
    {
        "title": "颂古三十一首  其一四",
        "author": "释梵琮",
        "content": "倾山红炉铁弹圆，轻轻拨着骨毛寒。\n红光直透青霄外，塞壑填沟无处安。",
        "dynasty": "宋",
        "collection_info": null
    },
    {
        "title": "颂古三十一首  其一五",
        "author": "释梵琮",
        "content": "跃出南山鼈鼻蛇，引他闲汉竞随邪。\n万人丛裏交肩过，唯是亲儿识得爷。",
        "dynasty": "宋",
        "collection_info": null
    },
    {
        "title": "颂古三十一首  其一六",
        "author": "释梵琮",
        "content": "闹里轻轻扬碌砖，衲僧鼻孔一时穿。\n掀天笑罢归来矣，打着南边动北边。",
        "dynasty": "宋",
        "collection_info": null
    },
    {
        "title": "颂古三十一首  其一七",
        "author": "释梵琮",
        "content": "家常茶饭不多般，遇客延留礼数宽。\n若是上方曾饱者，和盘呈献不能餐。",
        "dynasty": "宋",
        "collection_info": null
    },
    {
        "title": "颂古三十一首  其一八",
        "author": "释梵琮",
        "content": "少年宕子爱雕青，文彩肌肤相映明。\n闹里祇图遮俗眼，强将赤体以为荣。",
        "dynasty": "宋",
        "collection_info": null
    },
    {
        "title": "颂古三十一首  其一九",
        "author": "释梵琮",
        "content": "一片油丝水面浮，随波摇动逐波流。\n等闲抛在江湖裏，绾着金鳞未肯休。",
        "dynasty": "宋",
        "collection_info": null
    },
    {
        "title": "颂古三十一首  其二○",
        "author": "释梵琮",
        "content": "拏得大家些子本，门前铺席恣开张。\n到头滞货同行市，价数高低两不争。",
        "dynasty": "宋",
        "collection_info": null
    },
    {
        "title": "颂古三十一首  其二一",
        "author": "释梵琮",
        "content": "举目寥寥绝点新，老来无处可安身。\n曾经几度雪霜苦，话着杨花愁杀人。",
        "dynasty": "宋",
        "collection_info": null
    },
    {
        "title": "颂古三十一首  其二二",
        "author": "释梵琮",
        "content": "逆水张帆过海门，漫天烟雾暗昏昏。\n举头便见扶桑国，休把南针定晓分。",
        "dynasty": "宋",
        "collection_info": null
    },
    {
        "title": "颂古三十一首  其二三",
        "author": "释梵琮",
        "content": "柳色重重翠作堆，豁开三径不纡迴。\n门前祇是旧时底，付与渊明归去来。",
        "dynasty": "宋",
        "collection_info": null
    },
    {
        "title": "颂古三十一首  其二四",
        "author": "释梵琮",
        "content": "柴头火种欻然红，荒草堆中遇疾风。\n眼底蟭螟勿栖泊，撒开猛焰恣烧空。",
        "dynasty": "宋",
        "collection_info": null
    },
    {
        "title": "颂古三十一首  其二五",
        "author": "释梵琮",
        "content": "婆子孤穷要嫁人，赵州闻得便相亲。\n归来只说恩情话，堪笑无端惹客尘。",
        "dynasty": "宋",
        "collection_info": null
    },
    {
        "title": "颂古三十一首  其二六",
        "author": "释梵琮",
        "content": "髑髅徧野难遮掩，碍寒行人转见垂。\n从此一面看验后，也须拙地为深埋。",
        "dynasty": "宋",
        "collection_info": null
    },
    {
        "title": "颂古三十一首  其二七",
        "author": "释梵琮",
        "content": "灵云一见更无疑，未彻明明说向谁。\n榼𣜂堆头添粪埽，顺风吹了逆风吹。",
        "dynasty": "宋",
        "collection_info": null
    },
    {
        "title": "颂古三十一首  其二八",
        "author": "释梵琮",
        "content": "桃花开了杏花开，陈陈香风扑鼻来。\n零落尽随流水去，更无一片点苍苔。",
        "dynasty": "宋",
        "collection_info": null
    },
    {
        "title": "颂古三十一首  其二九",
        "author": "释梵琮",
        "content": "烧纸无端引祟来，看看家鬼返为灾。\n青天白日弄门户，背手掩来顺手开。",
        "dynasty": "宋",
        "collection_info": null
    },
    {
        "title": "颂古三十一首  其三○",
        "author": "释梵琮",
        "content": "荒村无物当风流，不解梳粧不识羞。\n草里有花随手折，等闲插在野人头。",
        "dynasty": "宋",
        "collection_info": null
    },
    {
        "title": "颂古三十一首  其三一",
        "author": "释梵琮",
        "content": "天雄附子出绵州，价数高低一等酬。\n治病杀人随所用，到头难觅箇踪由。",
        "dynasty": "宋",
        "collection_info": null
    },
    {
        "title": "因学者问生死到来如何抵当答以四偈  其一",
        "author": "释梵琮",
        "content": "生死到来何抵当，石人头上忽生疮。\n这些痒处纔挠着，便向人前孟八郎。",
        "dynasty": "宋",
        "collection_info": null
    },
    {
        "title": "因学者问生死到来如何抵当答以四偈  其二",
        "author": "释梵琮",
        "content": "生死到来何抵当，乞儿相见便倾囊。\n寥寥四顾浑无有，堪笑一身没处藏。",
        "dynasty": "宋",
        "collection_info": null
    },
    {
        "title": "因学者问生死到来如何抵当答以四偈  其三",
        "author": "释梵琮",
        "content": "生死到来何抵当，萧然归去路堂堂。\n到家句子聊相寄，写入碧天鸿雁行。",
        "dynasty": "宋",
        "collection_info": null
    },
    {
        "title": "因学者问生死到来如何抵当答以四偈  其四",
        "author": "释梵琮",
        "content": "生死到来何抵当，月明静夜共商量。\n荷华荷叶通消息，一阵风来一阵香。",
        "dynasty": "宋",
        "collection_info": null
    },
    {
        "title": "出山相赞  其一",
        "author": "释梵琮",
        "content": "眼冷含霜耳带环，和头和面草斓班。\n一回春至一回绿，老子何曾解出山。",
        "dynasty": "宋",
        "collection_info": null
    },
    {
        "title": "出山相赞  其二",
        "author": "释梵琮",
        "content": "上无片瓦下无锥，一箇穷身只自知。\n从此入流随所住，手中携箇活鱼儿。",
        "dynasty": "宋",
        "collection_info": null
    },
    {
        "title": "维摩赞",
        "author": "释梵琮",
        "content": "手提拂子坐胡床，眼似流星鬓似霜。\n开不二门长示疾，却将好肉剜成疮。",
        "dynasty": "宋",
        "collection_info": null
    },
    {
        "title": "达磨赞",
        "author": "释梵琮",
        "content": "因贩私盐，无端过界。\n撞着梁王，不勘自败。\n狼藉官场，遭人笑怪。\n匾檐脱却两头，至今全无买卖。",
        "dynasty": "宋",
        "collection_info": null
    },
    {
        "title": "庞居士赞",
        "author": "释梵琮",
        "content": "得便宜是落便宜，倾尽家珍卖笊篱。\n男女聚头无结果，这般翁子大无知。",
        "dynasty": "宋",
        "collection_info": null
    },
    {
        "title": "祖图赞",
        "author": "释梵琮",
        "content": "点污人间闲纸墨，祇因五叶一花开。\n看他次第传芳去，总是邯郸学步来。",
        "dynasty": "宋",
        "collection_info": null
    },
    {
        "title": "寒山拾得赞",
        "author": "释梵琮",
        "content": "寒拾相逢便拍肩，双收双放笑掀天。\n古今一片闲田地，露出寻常茗菷边。",
        "dynasty": "宋",
        "collection_info": null
    },
    {
        "title": "三教图赞",
        "author": "释梵琮",
        "content": "六耳不同谋，相看已漏泄。\n都来只三人，证龟却成鼈。\n者也之乎，无为寂灭。\n养家一般，道路各别。\n别不别，掉棒打落天边月。",
        "dynasty": "宋",
        "collection_info": null
    },
    {
        "title": "观流水观音赞",
        "author": "释梵琮",
        "content": "一片寒泉劈面来，断崖崄处滑如苔。\n举头只么随流水，大士何曾眼豁开。",
        "dynasty": "宋",
        "collection_info": null
    },
    {
        "title": "岩头禅师甘贽居士赞",
        "author": "释梵琮",
        "content": "安居俗舍太无稽，黑白分明类不齐。\n谩向人前露针线，赚他女子与夫妻。",
        "dynasty": "宋",
        "collection_info": null
    },
    {
        "title": "布袋赞",
        "author": "释梵琮",
        "content": "眼冷千江月，眉横万迭山。\n杖头挑布袋，信脚到人间。",
        "dynasty": "宋",
        "collection_info": null
    },
    {
        "title": "虾子赞",
        "author": "释梵琮",
        "content": "斗裏跳出，手中捏定。\n不入水泥，丧却性命。",
        "dynasty": "宋",
        "collection_info": null
    },
    {
        "title": "率庵歌",
        "author": "释梵琮",
        "content": "三间茅屋堪投老，草草生涯随分好。\n月池当户镜光寒，竹径遶檐通大道。\n风吹叶叶自成堆，信手拈来一茎草。\n贱如泥，贵似宝，要用便用不须讨。\n辽天鼻孔被渠穿，来往行人俱绊倒。\n阿呵呵，会也么，问取前村张四哥。",
        "dynasty": "宋",
        "collection_info": null
    },
    {
        "title": "阐提歌",
        "author": "释梵琮",
        "content": "无住着，老禅魔。\n欢喜少，恶性多。\n三毒花中结苦果，蒺蔾园里养蜂窠。\n说调普贤卖白象，呼唤儿童填黄河。\n戏弄南山老虎，踏翻北海沧波。\n洗尽佛祖冤，法战罢干戈。\n五千文字拭抹布，一会灵山粪扫箩。\n谩将无义语，唱起阐提歌。\n调古不堪听，声极透岩阿。\n能妙转，绝扪摩。\n六用机中抽线，电光影裏撺梭。\n织成无缝袄，绣出没底靴。\n三台舞罢呵呵笑，笑倒多年黑老婆。",
        "dynasty": "宋",
        "collection_info": null
    },
    {
        "title": "草鞋歌",
        "author": "释梵琮",
        "content": "村裏人，有意知，就手织成最容易。\n长短大小在目前，密用工夫多快利。\n草窠里面跳出来，结却绳头有巴鼻。\n牢束跟，紧在耳。\n掷地作金声，举步离泥水。\n着入千山与万山，把定脚头并脚尾。\n赵州尽力戴不起，玄沙吃绊趯着指。\n拖来拖去底头穿，轻轻扬在粪裏。",
        "dynasty": "宋",
        "collection_info": null
    },
    {
        "title": "拄杖歌",
        "author": "释梵琮",
        "content": "拄杖子，最超绝。\n到头到尾黑鳞皴，凛凛风生坚似铁。\n同我行，共我歇。\n恣纵横，任拖拽。\n搅动碧潭龙，打落天边月。\n有时拄到千峰顶，千峰万峰俱迸裂。\n有时撺入荒草中，潜藏影迹难分别。\n芭蕉有屈无人雪，大随提起重漏泄。\n而今老大懒扶持，信手拗来成两橛。",
        "dynasty": "宋",
        "collection_info": null
    },
    {
        "title": "明宗",
        "author": "释梵琮",
        "content": "古径苔生路已差，无根树上发空花。\n一番花落成空果，信手拈来是苦瓜。",
        "dynasty": "宋",
        "collection_info": null
    },
    {
        "title": "罗汉菜",
        "author": "释梵琮",
        "content": "根尘脱落超诸有，岂与寻常种草同。\n塞断衲僧三寸舌，横身钵裏展神通。",
        "dynasty": "宋",
        "collection_info": null
    },
    {
        "title": "迎善财归南楼",
        "author": "释梵琮",
        "content": "古寺闲房共掩扉，相逢彼此罢参归。\n时难只得同香火，莫信闲人说是非。",
        "dynasty": "宋",
        "collection_info": null
    },
    {
        "title": "常禅师荷衣沼",
        "author": "释梵琮",
        "content": "遇物合人仰祖风，弊衣遗在一池中。\n秋风吹破春风补，不犯清波一线功。",
        "dynasty": "宋",
        "collection_info": null
    },
    {
        "title": "礼佛照禅师塔",
        "author": "释梵琮",
        "content": "忆得寻流日，重来走一遭。\n跨门相见处，全不犯波涛。",
        "dynasty": "宋",
        "collection_info": null
    },
    {
        "title": "访育王东堂空叟和尚夜话  其一",
        "author": "释梵琮",
        "content": "病余相对两枯桩，霜髮毵毵映暖窗。\n纵有丹青描不得，到头六六不成双。",
        "dynasty": "宋",
        "collection_info": null
    },
    {
        "title": "访育王东堂空叟和尚夜话  其二",
        "author": "释梵琮",
        "content": "因说多年破草鞋，祖翁插脚强安排。\n从兹狼藉浑无底，次第提持转见乖。",
        "dynasty": "宋",
        "collection_info": null
    },
    {
        "title": "礼密庵禅师塔",
        "author": "释梵琮",
        "content": "绵裏裹刀难近傍，饭中有药出闽乡。\n至今怕饮山中水，我昔曾遭蛊毒伤。",
        "dynasty": "宋",
        "collection_info": null
    },
    {
        "title": "送米上佛照禅师",
        "author": "释梵琮",
        "content": "捻不成团拨不开，一槌直下绝纤埃。\n从兹几度经节后，尽向箕前跳出来。",
        "dynasty": "宋",
        "collection_info": null
    },
    {
        "title": "访香山松源和尚",
        "author": "释梵琮",
        "content": "率庵自笑风流甚，醉后何须苦恋杯。\n十字路头荒草店，引他来往两三回。",
        "dynasty": "宋",
        "collection_info": null
    },
    {
        "title": "谢无用和尚惠鞋",
        "author": "释梵琮",
        "content": "信手裁成任短长，密通一线透中央。\n看来只是旧时底，着了何妨到处行。",
        "dynasty": "宋",
        "collection_info": null
    },
    {
        "title": "送浙翁禅师住径山",
        "author": "释梵琮",
        "content": "古路滑如苔，衲僧忘故步。\n人从天台来，却住径山去。\n家丑向外扬，生铁被虫蠹。\n一陈落华风，吹作送行句。",
        "dynasty": "宋",
        "collection_info": null
    },
    {
        "title": "寄灭翁禅师",
        "author": "释梵琮",
        "content": "老去隠如虎，难瞒在一班。\n入林最容易，上树极艰难。\n舌底千溪水，眉间万迭山。\n年深拽不动，草种转痴顽。",
        "dynasty": "宋",
        "collection_info": null
    },
    {
        "title": "寄台州瑞岩高原禅师住灵隠",
        "author": "释梵琮",
        "content": "水出在高原，源深到冷泉。\n饮者秃却舌，嗅者鼻孔穿。\n口鼻两俱丧，妙用绝正偏。\n侧耳与招手，听猿同呼猿。\n藤萝影里石磊磊，双涧合流波涟涟。\n南来北来脚下过，欲知冷暖待馿年。",
        "dynasty": "宋",
        "collection_info": null
    },
    {
        "title": "庵中夏",
        "author": "释梵琮",
        "content": "草中得路便藏身，不入他家水牯群。\n弹指一声为号令，低头问讯当慇懃。",
        "dynasty": "宋",
        "collection_info": null
    },
    {
        "title": "耐重",
        "author": "释梵琮",
        "content": "坐断孤危未肯休，荷担杰阁与层楼。\n柦翁活计丘山重，得力全归顶𩕳头。",
        "dynasty": "宋",
        "collection_info": null
    },
    {
        "title": "山居  其一",
        "author": "释梵琮",
        "content": "老来归隠故山深，独抱无絃绝赏音。\n静对凉风弹一曲，乱蝉声合奏青林。",
        "dynasty": "宋",
        "collection_info": null
    },
    {
        "title": "山居  其二",
        "author": "释梵琮",
        "content": "居山活计随时用，触事都从旧路行。\n只把手头些子力，拨开火种自烧铛。",
        "dynasty": "宋",
        "collection_info": null
    },
    {
        "title": "朝阳穿破衲",
        "author": "释梵琮",
        "content": "笑看体上衣，断云欲飞走。\n朝阳忽相逢，针眼已通透。",
        "dynasty": "宋",
        "collection_info": null
    },
    {
        "title": "对月了残经",
        "author": "释梵琮",
        "content": "待月了残经，文义何曾有。\n分付与痴儿，黄叶卷在手。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释梵琮",
        "content": "德山托钵话，低头得人怕。\n三家村里人，醉后胡厮駡。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释梵琮",
        "content": "傍庵来往路相通，步步相随蹑去踪。\n山远年深人不到，一溪流水质长松。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释梵琮",
        "content": "东山水上行，干元利贞亨。\n譊讹一箇字，才子竞头争。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释梵琮",
        "content": "钟声披起鬰多罗，信手拈来不在多。\n堪笑当年明上座，狼忙驰逐太奔波。",
        "dynasty": "宋",
        "collection_info": null
    },
    {
        "title": "哀山民",
        "author": "赵师秀",
        "content": "忆君初病时，仓皇造君榻。\n知为寒所中，胫痹连左胛。\n蒋子丹有神，三日能屈伸。\n五日扶杖立，十日行逡巡。\n于时数相见，谈娱靡曾倦。\n啜茶犹满瓯，改诗忽盈卷。\n君亦疑勿药，春和可为乐。\n仙家桃最红，同践天台约。\n多愁积如山，令君心不闲。\n残疴故未去，涩啬肠腑间。\n岳僧有烈剂，倒箧得余惠。\n服之汗翻浆，事与东流逝。\n啼妻无完裙，弱子犹哀麕。\n诗人例穷苦，穷死更怜君。\n君如三秋草，不见一日好。\n根荄霜霰侵，萎绝嗟何早。\n哭君日无光，思君月照床。\n犹疑君不死，猛省欲颠狂。\n昨者君未疾，相过不论日。\n晴窗春翦蒲，寒炉夜煨栗。\n石阶苔藓中，犹有旧行踪。\n忧心不能寐，无梦得相逢。\n君诗如贾岛，劲笔斡天巧。\n昔为人所称，今为人所宝。\n石峰云有地，葬从朋友议。\n须求侍郎铭，难见山民字。\n平生翁与徐，南去久无书。\n不知闻信后，涕泪当何如。\n写池烟水暮，宛是西川路。\n虚言楚客招，终感向生赋。",
        "dynasty": "宋",
        "collection_info": null
    },
    {
        "title": "后哀",
        "author": "赵师秀",
        "content": "交交谷鸟哀，鬰鬰涧松折。\n山民无还期，春物失怡悦。\n平生感斯人，难以常理说。\n共智己则愚，忽巧众亦拙。\n芳名信可垂，在世何寂灭。\n含悽为卜兆，窀穸利兹月。\n行当宿草生，当使我泪歇。\n未知百年后，谁復耕此穴。\n寄言苦吟者，勿弃摄生诀。",
        "dynasty": "宋",
        "collection_info": null
    },
    {
        "title": "和陈水云湖庄韵",
        "author": "赵师秀",
        "content": "粼粼水增波，迭迭云弄影。\n昔夸春径妍，今爱秋塘静。\n芳筵集宾彦，清宴除艳靓。\n时当新雨余，苍翠献林岭。\n既忻冲抱舒，復快远目骋。\n仰嘉钟鼎人，而乃眷箕颍。\n深营察高趣，雅咏发沉景。\n独使和者难，一夕愁欲瘿。",
        "dynasty": "宋",
        "collection_info": null
    },
    {
        "title": "敬谢章泉赵昌甫二十韵",
        "author": "赵师秀",
        "content": "耆旧半凋落，在者如晨星。\n与翁别豫章，十见草木青。\n人生几堪别，梦寐生羽翎。\n迢迢玉溪波，近昨尝再经。\n携家事多难，所至那得停。\n山中空望来，日夕不掩扃。\n岂独负兹约，尺书亦沈冥。\n逢人问消息，但喜言康宁。\n堕来两卷什，一以慰飘零。\n感此故意弘，不我迹以形。\n文章出晚岁，字画犹壮龄。\n诵之西湖滨，惊动孤山灵。\n翁卷游崆峒，一已烦邮铃。\n幸翁良未衰，吾党存典刑。\n遥闻曾入郛，谅为韩与丁。\n郡斋待且久，几宿涧上亭。\n今春少晴时，涧水应泠泠。\n归来安稳否，熏风入林垧。\n愿言爱玉骨，逍遥卧殊庭。\n会面虽未期，忽聚江湖萍。",
        "dynasty": "宋",
        "collection_info": null
    },
    {
        "title": "官田之集翁聘君失期陈伯寿赋诗率尔次韵",
        "author": "赵师秀",
        "content": "好水不厌阔，好风不厌凉。\n况有十顷荷，荷风媚波光。\n主人昔谓余，此境不可忘。\n举觞集羣英，期以朝未央。\n清欢遣丝竹，善谑停优倡。\n快若鱼脱网，适比鸳在梁。\n搴芳衣履湿，饮渌肌骨香。\n操觚赋相联，妙续楚九章。\n苦吟堕饥蝉，巧咏发轻簧。\n常胜或倒戈，突出或擅场。\n或峙而遽蹴，或抑而载扬。\n所欠独巨翁，不使人意强。\n孱衲尔何为，竭飒立在傍。\n有间众稍默，谈辩忽汪洋。\n夕风亦损荷，万事付叵量。",
        "dynasty": "宋",
        "collection_info": null
    },
    {
        "title": "九客一羽衣泛舟分韵得尊字就送朱几仲",
        "author": "赵师秀",
        "content": "人生苦形役，不定如车辕。\n况各异乡井，忽此同酒尊。\n此尊岂易同，意乃有数存。\n西湖雪未成，两山翠相奔。\n山根日照树，花放林逋村。\n野馔具蘼藿，一饱厌百飧。\n有客何多髯，吐气邻芳荪。\n慷慨念时事，所惜智者昏。\n砭疗匪无术，讳疾何由论。\n北望徒太息，归欤寻故园。\n哆然黄冠师，笑请子勿喧。\n东南守太乙，此宿福所屯。\n吾子且饮酒，酒冷为子温。",
        "dynasty": "宋",
        "collection_info": null
    },
    {
        "title": "哭徐玑五首  其一",
        "author": "赵师秀",
        "content": "君早抱奇质，获与有道亲。\n微官漫不遇，泊然安贱贫。\n心夷语自秀，一洗世士陈。\n使其养以年，鲍谢焉足邻。",
        "dynasty": "宋",
        "collection_info": null
    },
    {
        "title": "哭徐玑五首  其二",
        "author": "赵师秀",
        "content": "昔吾与君游，嫌疎不嫌数。\n自为贫窭驱，十载九离索。\n前年会京都，朂我返林薄。\n吾贫未得归，君死不可作。",
        "dynasty": "宋",
        "collection_info": null
    },
    {
        "title": "哭徐玑五首  其三",
        "author": "赵师秀",
        "content": "思君气实充，不与短折类。\n血死匪无由，恐是服椒罪。\n君于药自深，何独此乎昧。\n岂不闻仙人，饵菖得千岁。",
        "dynasty": "宋",
        "collection_info": null
    },
    {
        "title": "哭徐玑五首  其四",
        "author": "赵师秀",
        "content": "平生于所学，常若丧其敏。\n临池书未成，池水黑已尽。\n传来叶岭帖，遂与兰亭近。\n凡兹究极功，亦足损肝肾。",
        "dynasty": "宋",
        "collection_info": null
    },
    {
        "title": "哭徐玑五首  其五",
        "author": "赵师秀",
        "content": "道晖爱江蓠，吾子思单老。\n生念死不灭，应会沅湘道。\n空山独灵舒，闭户守枯槁。\n风雪将岁阑，凋零此怀抱。",
        "dynasty": "宋",
        "collection_info": null
    },
    {
        "title": "桐柏观",
        "author": "赵师秀",
        "content": "山深地忽平，缥缈见殊庭。\n瀑近春风湿，松多晓日青。\n石坛遗鹳羽，粉壁剥龙形。\n道士玉灵宝，轻强满百龄。",
        "dynasty": "宋",
        "collection_info": null
    },
    {
        "title": "杨柳塘寄徐照",
        "author": "赵师秀",
        "content": "因贫为远别，已是十三程。\n尽日行山色，逢人问地名。\n近书无便寄，新句与谁评。\n想尔寒宵雨，思予亦梦成。",
        "dynasty": "宋",
        "collection_info": null
    },
    {
        "title": "赠孔道士",
        "author": "赵师秀",
        "content": "生来还姓孔，何不戴儒冠。\n诗好逢人诵，琴清只自弹。\n访师行郡远，爱竹透庵寒。\n见说丹炉内，黄金化不难。",
        "dynasty": "宋",
        "collection_info": null
    },
    {
        "title": "舟行寄翁十",
        "author": "赵师秀",
        "content": "舟轻风色好，波面去迢迢。\n取尔诗重读，令吾病欲销。\n江禽停晚树，涧水入秋潮。\n已觉怀人极，分携始一朝。",
        "dynasty": "宋",
        "collection_info": null
    },
    {
        "title": "缙云县宿",
        "author": "赵师秀",
        "content": "亲知因别久，具酒劳经过。\n古邑居人少，春寒入夜多。\n雨香仙地药，烛动石桥波。\n稍觉离家远，乡音一半讹。",
        "dynasty": "宋",
        "collection_info": null
    },
    {
        "title": "进贤道中",
        "author": "赵师秀",
        "content": "半月逢梅雨，初晴客意消。\n鶑声临野水，松影卧新苗。\n少憩休舆卒，闲行过板桥。\n平生无饮分，空愧酒旗招。",
        "dynasty": "宋",
        "collection_info": null
    },
    {
        "title": "冷泉夜坐",
        "author": "赵师秀",
        "content": "众境碧沈沈，前峰月正临。\n楼钟晴听响，池水夜观深。\n清浄非人世，虚空是佛心。\n却寻来处宿，风起古松林。",
        "dynasty": "宋",
        "collection_info": null
    },
    {
        "title": "筠州郡庠山亭",
        "author": "赵师秀",
        "content": "一来高处望，远近尽秋容。\n秀气归才子，清风属钓翁。\n溪晴分别港，山阙见他峰。\n独忆凉宵月，无因宿此中。",
        "dynasty": "宋",
        "collection_info": null
    },
    {
        "title": "延禧观",
        "author": "赵师秀",
        "content": "寂寞古仙宫，松林常有风。\n鹤毛兼叶下，井气与云同。\n背日苔砖紫，多年粉壁红。\n相传陶县令，曾住此山中。",
        "dynasty": "宋",
        "collection_info": null
    },
    {
        "title": "抚栏",
        "author": "赵师秀",
        "content": "抚栏惊岁月，久住欲如何。\n水国花开早，春城人上多。\n病令诗懒作，闲喜客频过。\n听说边头事，时贤策在和。",
        "dynasty": "宋",
        "collection_info": null
    },
    {
        "title": "寄赵昌父",
        "author": "赵师秀",
        "content": "逃名逃未得，几载住章泉。\n便使重承诏，多应不议边。\n高风时所繫，新集世方传。\n忆就江楼别，雪晴江月圆。",
        "dynasty": "宋",
        "collection_info": null
    },
    {
        "title": "赠张亦",
        "author": "赵师秀",
        "content": "相逢楚泽中，语罢各西东。\n天下方无事，男儿未有功。\n边风吹面黑，市酒到肠空。\n早作归耕计，吾舟俟尔同。",
        "dynasty": "宋",
        "collection_info": null
    },
    {
        "title": "赠达西堂",
        "author": "赵师秀",
        "content": "秋水数枝莲，在师房一边。\n固应通浄理，不復念生缘。\n旧愿酬初满，灵方许尽传。\n闲询曾住寺，如梦已茫然。",
        "dynasty": "宋",
        "collection_info": null
    },
    {
        "title": "送汤千",
        "author": "赵师秀",
        "content": "能文兼悟性，前是惠休身。\n为选来京邑，因吟访野人。\n所居纔隔水，不见忽经旬。\n何事云归速，儒官拜敕新。",
        "dynasty": "宋",
        "collection_info": null
    },
    {
        "title": "石门僧",
        "author": "赵师秀",
        "content": "石门幽绝甚，独有一禅僧。\n寺废余钟在，房高过客登。\n山蜂成苦蜜，崖溜结空冰。\n如此冬寒月，他人住岂能。",
        "dynasty": "宋",
        "collection_info": null
    },
    {
        "title": "秋色",
        "author": "赵师秀",
        "content": "幽人爱秋色，祇为属吟情。\n一片叶初落，数联诗已清。\n瘦便藤杖细，凉觉葛衣轻。\n门外萧萧径，今年菊自生。",
        "dynasty": "宋",
        "collection_info": null
    },
    {
        "title": "简同行翁灵舒",
        "author": "赵师秀",
        "content": "久晴滩碛众，舟楫后先行。\n终日不相见，与君如各程。\n水禽多雪色，野笛忽秋声。\n必有新成句，溪流合让清。",
        "dynasty": "宋",
        "collection_info": null
    },
    {
        "title": "信州草衣寺",
        "author": "赵师秀",
        "content": "芙蕖四五枝，寂寞在空池。\n难见草衣士，空看宴坐碑。\n香烟思盛日，诗句记游时。\n欲问台中鹤，长松自不知。",
        "dynasty": "宋",
        "collection_info": null
    },
    {
        "title": "灵山阁见二徐友旧题句",
        "author": "赵师秀",
        "content": "一面见溪水，三边皆翠微。\n晚来虚槛外，秋近白云飞。\n重至恰身老，同吟感客非。\n灵山自如画，依旧隔斜晖。",
        "dynasty": "宋",
        "collection_info": null
    },
    {
        "title": "秋屏作",
        "author": "赵师秀",
        "content": "凡有栏干处，秋来遍往还。\n就中惟此地，全得见西山。\n鴈落遥沙小，人登废垒闲。\n因怜一州景，皆在夕阳间。",
        "dynasty": "宋",
        "collection_info": null
    },
    {
        "title": "送沈庄可",
        "author": "赵师秀",
        "content": "清事贫人占，斯言恐是虚。\n与花方作谱，为米又持书。\n时节寒相近，山林拙未除。\n西江波浪急，送子一愁予。",
        "dynasty": "宋",
        "collection_info": null
    },
    {
        "title": "送周端常之建康",
        "author": "赵师秀",
        "content": "高名闻已久，方策有文雕。\n接得诗人信，知从谏议招。\n住遥劳枉刺，去速恨移桡。\n何处逢黄菊，秋风故六朝。",
        "dynasty": "宋",
        "collection_info": null
    },
    {
        "title": "赠易道士",
        "author": "赵师秀",
        "content": "仙帔画霞雪，多年侍玉宸。\n古于庄子貌，贵似吕公身。\n诗好当开板，丹灵不化银。\n旧山新筑观，惟梦得归频。",
        "dynasty": "宋",
        "collection_info": null
    },
    {
        "title": "送辉上人再住空相",
        "author": "赵师秀",
        "content": "忽然闻受请，铁锡指秋风。\n寺在寒城裏，州居野水中。\n生缘抛未尽，旧讲续应终。\n不用相寻别，浮云去住同。",
        "dynasty": "宋",
        "collection_info": null
    },
    {
        "title": "寄薛景石",
        "author": "赵师秀",
        "content": "虚窗风飒然，独卧听残蝉。\n家务贫多阙，诗篇老渐圆。\n清秋添一月，故里别三年。\n最忆君门首，黄花匝野泉。",
        "dynasty": "宋",
        "collection_info": null
    },
    {
        "title": "送徐玑赴永州掾",
        "author": "赵师秀",
        "content": "二水鸿飞外，君今问去程。\n家贫难择宦，身远易成名。\n入署梅花落，过汀蕙草生。\n莫因饶楚思，词体失和平。",
        "dynasty": "宋",
        "collection_info": null
    },
    {
        "title": "岩居僧",
        "author": "赵师秀",
        "content": "开扉在石层，尽日少人登。\n一鸟过寒木，数花摇翠藤。\n茗煎冰下水，香炷佛前灯。\n吾亦逃名者，何因似此僧。",
        "dynasty": "宋",
        "collection_info": null
    },
    {
        "title": "安仁道中",
        "author": "赵师秀",
        "content": "行尽沿溪路，天寒岁又除。\n欲消冰似雪，初长麦如蔬。\n于世无成事，何时有定居。\n等缘贫所役，为仕媿为渔。",
        "dynasty": "宋",
        "collection_info": null
    },
    {
        "title": "壕上",
        "author": "赵师秀",
        "content": "远近人家住，过桥路尽通。\n野田行瘦马，浅渚聚羣鸿。\n地静微泉响，天寒落日红。\n若非身作吏，不道是城中。",
        "dynasty": "宋",
        "collection_info": null
    },
    {
        "title": "月夜怀徐照",
        "author": "赵师秀",
        "content": "月色一庭深，迢遥千里心。\n湘江连底见，秋客与谁吟。\n寒入吹城角，光凝宿竹禽。\n亦知同不寝，难得梦相寻。",
        "dynasty": "宋",
        "collection_info": null
    },
    {
        "title": "送倪道士之庐山",
        "author": "赵师秀",
        "content": "近方辞地肺，本自住天台。\n有鹤相同出，无云作伴回。\n道房随处借，诗板逐时开。\n又说庐山去，闲看瀑布来。",
        "dynasty": "宋",
        "collection_info": null
    },
    {
        "title": "送邓汉卿",
        "author": "赵师秀",
        "content": "我亦将归者，先行极羡君。\n惟因交已久，颇觉意难分。\n江满帆侵树，山高烧入云。\n他年有书札，彼此访耕耘。",
        "dynasty": "宋",
        "collection_info": null
    },
    {
        "title": "徐孺子宅",
        "author": "赵师秀",
        "content": "今识高眠处，沧波是切邻。\n已知难即鹿，惟有独潜鳞。\n草长过荷叶，藤深失树身。\n闲思昔微子，犹自得称仁。",
        "dynasty": "宋",
        "collection_info": null
    },
    {
        "title": "德安道中",
        "author": "赵师秀",
        "content": "餐余行数步，稍觉一身和。\n蚕月人家闭，春山瀑布多。\n鶑啼声出树，花落片随波。\n前路东林近，惭因捧檄过。",
        "dynasty": "宋",
        "collection_info": null
    },
    {
        "title": "徐灵晖挽词",
        "author": "赵师秀",
        "content": "在生贫不害，早丧可嗟吁。\n天下黄金有，人间好句无。\n魂应湘水去，名与浪仙俱。\n平日惟耽茗，坟前种几株。",
        "dynasty": "宋",
        "collection_info": null
    },
    {
        "title": "太平山读书寄城中诸友",
        "author": "赵师秀",
        "content": "野人无别事，故得坐空林。\n黄卷还铺日，青莲未悟心。\n铎音山殿静，萤影石池深。\n不敢邀芳屣，因闲傥一寻。",
        "dynasty": "宋",
        "collection_info": null
    },
    {
        "title": "大龙湫",
        "author": "赵师秀",
        "content": "一派落虚空，如何画得同。\n高风吹作雨，低日射成虹。\n西域书曾说，先朝路始通。\n或言龙已去，幽处别为宫。",
        "dynasty": "宋",
        "collection_info": null
    },
    {
        "title": "宿徐灵晖山舍",
        "author": "赵师秀",
        "content": "分坐桥边石，同归原上村。\n窥灯禽出树，闻语仆开门。\n雪后挑蔬洁，更深贳酒浑。\n极知高卧久，吾贱不能伦。",
        "dynasty": "宋",
        "collection_info": null
    },
    {
        "title": "鴈荡宝冠寺",
        "author": "赵师秀",
        "content": "行向石栏立，清寒不可云。\n流来桥下水，半是洞中云。\n欲住逢年尽，因吟过夜分。\n荡阴当绝顶，一鴈未曾闻。",
        "dynasty": "宋",
        "collection_info": null
    },
    {
        "title": "赠约老",
        "author": "赵师秀",
        "content": "一径入深竹，数楹临古沟。\n更无人共住，极喜客来游。\n白髮长垂领，新茶绿满瓯。\n自言门外寺，皆是老僧修。",
        "dynasty": "宋",
        "collection_info": null
    },
    {
        "title": "送薛子舒赴华亭船官",
        "author": "赵师秀",
        "content": "竹笼盛书去，遥知官事闲。\n水程春有雨，海岸晓无山。\n奥理渐摩后，清名护养间。\n坐曹观剡木，意与易相关。",
        "dynasty": "宋",
        "collection_info": null
    },
    {
        "title": "翠岩寺",
        "author": "赵师秀",
        "content": "石岩看不见，翠色自重重。\n春雨生松叶，山风响铁钟。\n碑顽工费墨，草嫩绿添茸。\n住院吴僧老，相迎忆旧逢。",
        "dynasty": "宋",
        "collection_info": null
    },
    {
        "title": "送黄叔向谒杨伯子",
        "author": "赵师秀",
        "content": "尝闻事将坛，何得復儒冠。\n口诵新诗句，身呈旧箭瘢。\n赏因贫未受，愁拟醉相宽。\n当伏湖州牧，应怜志士寒。",
        "dynasty": "宋",
        "collection_info": null
    },
    {
        "title": "答叶司理",
        "author": "赵师秀",
        "content": "寂寞坐高斋，兵来与讯偕。\n喜看君字画，癯似我形骸。\n颇欲征陈作，遥知动远怀。\n梦魂思一遇，风雨暗长淮。",
        "dynasty": "宋",
        "collection_info": null
    },
    {
        "title": "薛氏瓜庐",
        "author": "赵师秀",
        "content": "不作封侯念，悠然远世纷。\n惟应种瓜事，犹被读书分。\n野水多于地，春山半是云。\n吾生嫌已老，学圃未如君。",
        "dynasty": "宋",
        "collection_info": null
    },
    {
        "title": "送徐道晖游湘水",
        "author": "赵师秀",
        "content": "春尽雨霏霏，春寒犹在衣。\n人寻香草去，鴈背远峰归。\n潇水添湘阔，唐碑入宋稀。\n应知名与姓，题写遍岩扉。",
        "dynasty": "宋",
        "collection_info": null
    },
    {
        "title": "刘隠君山居",
        "author": "赵师秀",
        "content": "嫌在城中住，全家入翠微。\n开松通月过，接竹引泉归。\n虑淡头无白，诗清貌不肥。\n必无车马至，犹掩向岩扉。",
        "dynasty": "宋",
        "collection_info": null
    },
    {
        "title": "官舍初成",
        "author": "赵师秀",
        "content": "为宅傍城墙，先求夏日凉。\n凿池容众水，栽竹断斜阳。\n官是三年满，身无一事忙。\n不知何补报，安坐恐难当。",
        "dynasty": "宋",
        "collection_info": null
    },
    {
        "title": "会景轩",
        "author": "赵师秀",
        "content": "此中非一景，欲状固难名。\n江近秋阴早，山多晓气清。\n断云分树泊，饥鹤下田行。\n别拟深更至，虚空看月明。",
        "dynasty": "宋",
        "collection_info": null
    },
    {
        "title": "和朱子发韵兼简青龙诸友二首  其一",
        "author": "赵师秀",
        "content": "巷南与巷北，相去路无多。\n以我常孤坐，劳君数见过。\n望山嫌夕霭，听雨想春波。\n稍俟晴明日，相携一醉歌。",
        "dynasty": "宋",
        "collection_info": null
    },
    {
        "title": "和朱子发韵兼简青龙诸友二首  其二",
        "author": "赵师秀",
        "content": "虽说京华住，西湖岂不清。\n病多妨野兴，贫甚损诗情。\n插柳观春意，粘碑隔市声。\n松江几閒客，日夕听波鸣。",
        "dynasty": "宋",
        "collection_info": null
    },
    {
        "title": "桃花寺",
        "author": "赵师秀",
        "content": "旧有桃花树，人呼寺故云。\n石幽秋鹭上，滩远夜僧闻。\n汲井连黄叶，登台散白云。\n烧丹勾漏令，无处不逢君。",
        "dynasty": "宋",
        "collection_info": null
    },
    {
        "title": "送蒋节推赴岳阳",
        "author": "赵师秀",
        "content": "君山那可上，四面是层波。\n此地风烟古，前人赋咏多。\n征帆衝鴈字，官舍近渔歌。\n况尔修真者，回仙必见过。",
        "dynasty": "宋",
        "collection_info": null
    },
    {
        "title": "大慈道",
        "author": "赵师秀",
        "content": "青苔生满路，人迹至应稀。\n小寺鸣钟晚，深林透日微。\n野花春后发，山鸟涧中飞。\n或有相逢者，多因采药归。",
        "dynasty": "宋",
        "collection_info": null
    },
    {
        "title": "送汤主簿",
        "author": "赵师秀",
        "content": "扶起阶前菊，秋霖苦未休。\n更逢千里别，早白一年头。\n客借程文看，儿分赐服收。\n还家有新兴，佳句入书邮。",
        "dynasty": "宋",
        "collection_info": null
    },
    {
        "title": "送潘景参赴利路帐干",
        "author": "赵师秀",
        "content": "蜀道如天远，携家难计程。\n不从三峡过，免听几猿声。\n戍密野花少，栈虚山雨鸣。\n同年同寂寞，此去子成名。",
        "dynasty": "宋",
        "collection_info": null
    },
    {
        "title": "水际",
        "author": "赵师秀",
        "content": "水际移居晚，熏风绿满汀。\n密萍妨下钓，高柳碍观星。\n忙是僧相过，闲惟雨可听。\n寻思非久计，终忆自柴扃。",
        "dynasty": "宋",
        "collection_info": null
    },
    {
        "title": "扶栏",
        "author": "赵师秀",
        "content": "强起扶栏立，新寒陡见侵。\n钟声诸寺晓，柳荫半池阴。\n病久方凭艾，贫深或梦金。\n湖边好风日，孤负几登临。",
        "dynasty": "宋",
        "collection_info": null
    },
    {
        "title": "葛翁小阁",
        "author": "赵师秀",
        "content": "树色对疎櫺，横陈一片清。\n微风杨叶下，斜日竹稍明。\n此老无尘事，双姝亦道情。\n客来怜素壁，题句不题名。",
        "dynasty": "宋",
        "collection_info": null
    },
    {
        "title": "柳下书斋",
        "author": "赵师秀",
        "content": "转曲认幽栖，斋名壁上题。\n柳遮船步水，草出瓦沟泥。\n养静抛书册，销闲倚杖藜。\n谁知凤城外，宛是武陵溪。",
        "dynasty": "宋",
        "collection_info": null
    },
    {
        "title": "赠陈宗之",
        "author": "赵师秀",
        "content": "四围皆古今，永日坐中心。\n门对官河水，檐依绿树阴。\n每留名士饮，屡索老夫吟。\n最感书烧尽，时容借检寻。",
        "dynasty": "宋",
        "collection_info": null
    },
    {
        "title": "谢耕道犁春图",
        "author": "赵师秀",
        "content": "春雨年年有，良田岁岁无。\n何因将此事，须要画为图。\n野水寒初退，平林绿半敷。\n长谣谢沮溺，未必子知吾。",
        "dynasty": "宋",
        "collection_info": null
    },
    {
        "title": "栗禁",
        "author": "赵师秀",
        "content": "宵长非一梦，欲记已迷茫。\n照镜枯于腊，梳头落似霜。\n病疴如退愈，贫屡又商量。\n所嗜惟崖栗，今年不敢尝。",
        "dynasty": "宋",
        "collection_info": null
    },
    {
        "title": "卢申之载酒舟中分韵得明字",
        "author": "赵师秀",
        "content": "闲人闲处住，载酒荷高情。\n小舍宁容客，同舟却向城。\n弄花忘昼暑，忧谷念秋晴。\n归路虽无月，银河亦自明。",
        "dynasty": "宋",
        "collection_info": null
    },
    {
        "title": "送真直院出使江东",
        "author": "赵师秀",
        "content": "一节铸黄金，翩然别禁林。\n几于言事日，已作去朝心。\n有识愁虽结，无惭喜自深。\n江边瞻使者，谁不敬曾参。",
        "dynasty": "宋",
        "collection_info": null
    },
    {
        "title": "千日",
        "author": "赵师秀",
        "content": "千日方过半，何因便得还。\n就令凡事易，不及一身闲。\n种朮怜官地，登城忆自山。\n苦吟无爱者，写在户庭间。",
        "dynasty": "宋",
        "collection_info": null
    },
    {
        "title": "赠汤巾",
        "author": "赵师秀",
        "content": "黄金榜内人，枉刺忽相亲。\n怪得名差异，吟来句极新。\n独眠秋寺雨，罕踏帝城尘。\n何限高科客，因容不重身。",
        "dynasty": "宋",
        "collection_info": null
    },
    {
        "title": "赠张亦",
        "author": "赵师秀",
        "content": "一别无书信，相逢各老苍。\n山川烽外远，岁月梦中长。\n空橐盛诗草，单衣涴酒香。\n因言瀼溪宴，同忆旧时狂。",
        "dynasty": "宋",
        "collection_info": null
    },
    {
        "title": "徐先辈挽词",
        "author": "赵师秀",
        "content": "岂谓声名早，番成不遇非。\n赋曾天子见，诗有世人知。\n忽种松三尺，终乖桂一枝。\n幽芳谁与志，御史念埙箎。",
        "dynasty": "宋",
        "collection_info": null
    },
    {
        "title": "徐侍郎挽词",
        "author": "赵师秀",
        "content": "少赞经纶业，周家已卜年。\n谤兴无白日，心在有青天。\n迁谪还迎母，囏危復用贤。\n未令吾道泰，星殒灌城边。",
        "dynasty": "宋",
        "collection_info": null
    },
    {
        "title": "访韩仲止不遇题涧上",
        "author": "赵师秀",
        "content": "隔涧竹扉深，苍童引客寻。\n虽然乖晤语，犹得见园林。\n野蔓时妨步，山蝉亦好吟。\n石根泉数斗，清冷应人心。",
        "dynasty": "宋",
        "collection_info": null
    },
    {
        "title": "龟峰寺",
        "author": "赵师秀",
        "content": "石路入青莲，来游出偶然。\n峰高秋月射，岩裂野烟穿。\n萤冷粘椶上，僧闲坐井边。\n虚堂留一宿，宛似鴈山眠。",
        "dynasty": "宋",
        "collection_info": null
    },
    {
        "title": "贵溪夜泊寄赵昌甫",
        "author": "赵师秀",
        "content": "蓍草占秋动，逢秋早得归。\n本非为事迫，不欲与心违。\n波浄孤萤度，宵凉数叶飞。\n远怀高卧者，微月闭松扉。",
        "dynasty": "宋",
        "collection_info": null
    },
    {
        "title": "送赵判官",
        "author": "赵师秀",
        "content": "三岁莲华幕，何曾仕者同。\n开墙通野客，分树借江鸿。\n与世如无味，于民自有功。\n神仙今已近，不畏引帆风。",
        "dynasty": "宋",
        "collection_info": null
    },
    {
        "title": "春晚即事",
        "author": "赵师秀",
        "content": "一身来作吏，白日算徒劳。\n尘土侵衣重，年光如鬓牢。\n春深禽语改，溪落岸沙高。\n柳下垂钓者，吾今媿尔曹。",
        "dynasty": "宋",
        "collection_info": null
    },
    {
        "title": "沈洞主",
        "author": "赵师秀",
        "content": "案上阴符卷，应逢骊母传。\n无言过永日，不食度终年。\n云覆烧丹竈，花浮洗药泉。\n时闻有玄虎，来礼洞门前。",
        "dynasty": "宋",
        "collection_info": null
    },
    {
        "title": "和鲍县尉",
        "author": "赵师秀",
        "content": "留僧秋阁上，身自伴僧闲。\n潄齿临寒水，焚香对远山。\n野禽偷果去，童子借经还。\n余兴成诗句，高题屋柱间。",
        "dynasty": "宋",
        "collection_info": null
    },
    {
        "title": "停帆",
        "author": "赵师秀",
        "content": "舟过梢人屋，停帆去未能。\n野梅皆是刺，滩水不为冰。\n里数讹难准，官称俗可憎。\n欲登岩石坐，有吏復无朋。",
        "dynasty": "宋",
        "collection_info": null
    },
    {
        "title": "严州潇洒亭",
        "author": "赵师秀",
        "content": "高榭出禅关，人家向下看。\n千峰春隔雾，数里夜闻滩。\n偶至因成宿，前游亦值寒。\n州人多有咏，何不见方干。",
        "dynasty": "宋",
        "collection_info": null
    },
    {
        "title": "喜徐道晖至",
        "author": "赵师秀",
        "content": "嗜茶身益瘦，兼恐欲通仙。\n近作诗全少，闲成画亦传。\n潇江风雪渡，岳石姓名镌。\n自接来消息，朝朝问客船。",
        "dynasty": "宋",
        "collection_info": null
    },
    {
        "title": "小舟",
        "author": "赵师秀",
        "content": "小舟随处去，幽意日相亲。\n野草胜荷叶，轻鸥似逸人。\n闲思此湖水，曾洗几京尘。\n甚欲营渔屋，空虚未有因。",
        "dynasty": "宋",
        "collection_info": null
    },
    {
        "title": "林逋墓下",
        "author": "赵师秀",
        "content": "梅花千树白，不是旧时村。\n倾我酤来酒，酹君仙去魂。\n短碑藤倚蔓，空冢竹行根。\n犹有归来鹤，清时欲与论。",
        "dynasty": "宋",
        "collection_info": null
    },
    {
        "title": "寄徐县丞",
        "author": "赵师秀",
        "content": "自尔为官去，吾扉亦返关。\n池成逢夜雨，篱坏出秋山。\n岁事登禾稼，朝纲去草菅。\n题书寄漳水，专俟好诗还。",
        "dynasty": "宋",
        "collection_info": null
    },
    {
        "title": "示五峰僧",
        "author": "赵师秀",
        "content": "峰形如掌翠相环，头白山僧引客看。\n积叶坏来泥径滑，斜阳移去石桥寒。\n近闻瀑布寻还远，易得菖蒲采极难。\n分我一峰于此住，与师相聚愿辞官。",
        "dynasty": "宋",
        "collection_info": null
    },
    {
        "title": "答徐灵渊",
        "author": "赵师秀",
        "content": "弊庐补葺虽劳力，且得幽闲住此身。\n旧友误称吟笔长，诸亲争笑罢官贫。\n近檐竹密妨巢雀，当户花疎见路人。\n所虑久晴田事废，今闻高下雨皆匀。",
        "dynasty": "宋",
        "collection_info": null
    },
    {
        "title": "寄徐丞",
        "author": "赵师秀",
        "content": "病不窥园经一月，更无人迹损青苔。\n池禽引子衔鱼去，野蔓开花上竹来。\n亦欲鬓毛休似雪，争如丹汞只为灰。\n秋风昨夜吹寒雨，有梦南游到海迴。",
        "dynasty": "宋",
        "collection_info": null
    },
    {
        "title": "送奭上人抄化",
        "author": "赵师秀",
        "content": "冒寒独向何方去，为建灵山阁未能。\n诗卷带呈看疏客，药炉留借共房僧。\n夕阳岸上行枯叶，瀑布岩前听拆冰。\n事到有缘随处应，回来金碧入云层。",
        "dynasty": "宋",
        "collection_info": null
    },
    {
        "title": "陈待制湖楼",
        "author": "赵师秀",
        "content": "何处飞来缥缈中，人间惟有画图同。\n两层帘幕垂无地，一片笙箫起半空。\n岩竹倒添秋水碧，渚莲平接夕阳红。\n游人未达蒙庄旨，虚倚栏干面面风。",
        "dynasty": "宋",
        "collection_info": null
    },
    {
        "title": "送翁卷入山",
        "author": "赵师秀",
        "content": "已送山民归旧庐，子今復去我何如。\n渐成老大难为别，早占清闲未是疎。\n小雨半畦春种药，寒灯一盏夜修书。\n有人来问陶贞白，说与华阳何处居。",
        "dynasty": "宋",
        "collection_info": null
    },
    {
        "title": "呈蒋薛二友",
        "author": "赵师秀",
        "content": "中夜清寒入缊袍，一杯山茗当香醪。\n鸟飞竹叶霜初下，人立梅花月正高。\n无欲自然心似水，有营何止事如毛。\n春来拟约萧闲伴，重上天台看海涛。",
        "dynasty": "宋",
        "collection_info": null
    },
    {
        "title": "万年寺",
        "author": "赵师秀",
        "content": "万年山木有千年，石路阴深到缭垣。\n几片云闲谁是主，一条流水不知源。\n土栽芍药尤胜木，僧说猕猴极畏猿。\n夜半空堂诸境寂，微闻钟梵亦成喧。",
        "dynasty": "宋",
        "collection_info": null
    },
    {
        "title": "暮春书怀寄翁十",
        "author": "赵师秀",
        "content": "帝里逢春雨不干，纔晴数日又春还。\n桐华半落官河水，榆叶全遮客舍山。\n未悔阔疎令事去，最怜乏绝坏身闲。\n菖蒲九节今堪采，思尔逍遥涧谷间。",
        "dynasty": "宋",
        "collection_info": null
    },
    {
        "title": "移居谢友人见过",
        "author": "赵师秀",
        "content": "赁得民居亦自清，病身于此寄飘零。\n笋从坏砌砖中出，山在隣家树上青。\n有井极甘便试茗，无花可插任空瓶。\n巷南巷北相知少，感尔诗人远扣扃。",
        "dynasty": "宋",
        "collection_info": null
    },
    {
        "title": "和人韵赠北山僧",
        "author": "赵师秀",
        "content": "又得相逢闲寺裏，凡人多笑太无营。\n谁知见事心先懒，未说寻幽足已轻。\n二月春风添树色，一山夜雨失泉声。\n谢师更作重眠约，来往云消两日晴。",
        "dynasty": "宋",
        "collection_info": null
    },
    {
        "title": "再游北山和韵",
        "author": "赵师秀",
        "content": "或行或坐水边亭，处处春风户不扃。\n飞絮伴人衰鬓白，远山学我道衣青。\n迢遥更入烟霏去，髣髴如曾梦寐经。\n恐是前生林处士，晚年不饮至今醒。",
        "dynasty": "宋",
        "collection_info": null
    },
    {
        "title": "寄赵楚州",
        "author": "赵师秀",
        "content": "承明虽妙古云劳，小借临边却自豪。\n韩信所封兵尚劲，刘伶曾住酒应高。\n牵来宝马通言语，放去琱弓落羽毛。\n别有异时人忆处，万株杨柳绿春壕。",
        "dynasty": "宋",
        "collection_info": null
    },
    {
        "title": "多景楼晚望",
        "author": "赵师秀",
        "content": "落日栏干与鴈平，往来疑有旧英灵。\n潮生海口微茫白，麦秀淮南迤逦青。\n远贾泊舟趋地利，老僧指瓮说州形。\n残风忽送吹营角，声引边愁不可听。",
        "dynasty": "宋",
        "collection_info": null
    },
    {
        "title": "姑苏台作",
        "author": "赵师秀",
        "content": "何人可与话登临，徙倚危栏日又沈。\n千古苍茫青史梦，一年迢递故乡心。\n天无雨雪梅花早，地有波涛鴈影深。\n为是夫差旧台榭，愁来不敢越人吟。",
        "dynasty": "宋",
        "collection_info": null
    },
    {
        "title": "病起",
        "author": "赵师秀",
        "content": "身如瘦鹤已伶俜，一卧兼旬更有零。\n朝客偶知亲送药，野僧相保密持经。\n力微尚觉衣裳重，才退难徼笔砚灵。\n惟有爱花心未已，遍分黄菊插空瓶。",
        "dynasty": "宋",
        "collection_info": null
    },
    {
        "title": "简孙正字",
        "author": "赵师秀",
        "content": "空斋兀兀难消日，况入中年睡亦疎。\n洗釜煮蔬留客饭，卷帘移菊看人锄。\n秋衣因病全更衲，晓鬓迎寒半脱梳。\n多谢贵交芸阁裏，许令随意借官书。",
        "dynasty": "宋",
        "collection_info": null
    },
    {
        "title": "次韵赵正字蟹",
        "author": "赵师秀",
        "content": "嗔尔横行为多足，割尔两螯如割玉。\n怜尔有甲不自卫，评尔一身黄胜肉。\n吴江十月天霜寒，吴人微尔不举餐。\n萑蒲勿讶束尔急，与虎争强能上山。",
        "dynasty": "宋",
        "collection_info": null
    },
    {
        "title": "借居湖上",
        "author": "赵师秀",
        "content": "出仕归来贫似旧，借园偶近画桥居。\n纵观不用春携酒，清坐何妨夜读书。\n港小只通闲客棹，树低多碍故人车。\n向时城裏缘尘土，久欲湖边住岁余。",
        "dynasty": "宋",
        "collection_info": null
    },
    {
        "title": "送古壶与人",
        "author": "赵师秀",
        "content": "小壶纯素无文采，验是殷商物至今。\n损处怕教凡手触，铸时应有吉星临。\n久藏厚土金声尽，微贮清泉翠色深。\n持赠高人安几席，为勾古意入新吟。",
        "dynasty": "宋",
        "collection_info": null
    },
    {
        "title": "赠邓汉卿",
        "author": "赵师秀",
        "content": "单独一身长不定，亦无书卷得相随。\n忙过人世当闲日，老遇朝廷用少时。\n衝雪自言行路苦，看松长恨买山迟。\n萧萧白髮寒灯下，写就诗篇欲寄谁。",
        "dynasty": "宋",
        "collection_info": null
    },
    {
        "title": "孤山寒食",
        "author": "赵师秀",
        "content": "二月芳菲在水边，旅人消困亦随缘。\n晴舒蝶翅初匀粉，雨压杨花未放绵。\n有句自题闲处壁，无钱难买贵时船。\n最怜隠者高眠地，日日春风是筦絃。",
        "dynasty": "宋",
        "collection_info": null
    },
    {
        "title": "叶侍郎送红芍药",
        "author": "赵师秀",
        "content": "雕栏迎夏发奇葩，不拟分来野客家。\n自洗铜瓶插欹侧，暂令书卷识奢华。\n旧游尚忆扬州梦，丽句难同谢脁夸。\n应被花嗔少风味，午窗相对一杯茶。",
        "dynasty": "宋",
        "collection_info": null
    },
    {
        "title": "寄茅山温尊师",
        "author": "赵师秀",
        "content": "几度题诗寄入山，不知何处得书看。\n莓苔石上秋吟远，星斗坛中夜拜寒。\n鹤改新名呼未至，碑逢断刻打应难。\n忆师每欲寻师去，芝朮栽成自可餐。",
        "dynasty": "宋",
        "collection_info": null
    },
    {
        "title": "会宿再送子野",
        "author": "赵师秀",
        "content": "又承出郭到贫家，一度分携鬓易华。\n自说印书春可寄，独惭阙酒夜难赊。\n眠迟古鼎销残火，吟苦寒缸落细花。\n羸病不能亲送别，梦魂先立渡头沙。",
        "dynasty": "宋",
        "collection_info": null
    },
    {
        "title": "京华病后",
        "author": "赵师秀",
        "content": "久在京华损道心，故人谁与念升沈。\n春楼卧病燕相伴，湖寺题诗僧为吟。\n三月不逢家信至，一茎新有鬓丝侵。\n早知谏猎非时节，只在山中自养金。",
        "dynasty": "宋",
        "collection_info": null
    },
    {
        "title": "过弋阳",
        "author": "赵师秀",
        "content": "三月三番过弋阳，吾生辛苦莫思量。\n磨圆滩石几年浪，丹尽江枫昨夜霜。\n已算中途当度腊，更怜抵舍未为乡。\n高眠旧有山中约，只欠青骡道士方。",
        "dynasty": "宋",
        "collection_info": null
    },
    {
        "title": "题方兴化茔舍",
        "author": "赵师秀",
        "content": "晴檐方听夜淋浪，晚送儒臣别建章。\n但欲有言扶国是，不嫌无计作身防。\n轻舟过处猿频断，旧宅开时菊正黄。\n心事对床应细语，得归如此亦何妨。",
        "dynasty": "宋",
        "collection_info": null
    },
    {
        "title": "数日",
        "author": "赵师秀",
        "content": "数日秋风欺病夫，尽吹黄叶下庭芜。\n林疎放得遥山出，又被云遮一半无。",
        "dynasty": "宋",
        "collection_info": null
    },
    {
        "title": "玉清夜归",
        "author": "赵师秀",
        "content": "岩有未有桂花开，观裏闲寻道士来。\n微雨过时松路黑，野萤飞出照青苔。",
        "dynasty": "宋",
        "collection_info": null
    },
    {
        "title": "池上",
        "author": "赵师秀",
        "content": "朝来行药向秋池，池上秋深病不知。\n一树木犀供夜雨，清香移在菊花枝。",
        "dynasty": "宋",
        "collection_info": null
    },
    {
        "title": "题四圣观□道士诗卷",
        "author": "赵师秀",
        "content": "一观桃花红似锦，两堤杨柳绿于云。\n游人只是游晴昼，烟雨朝昏尽属君。",
        "dynasty": "宋",
        "collection_info": null
    },
    {
        "title": "白石岩",
        "author": "赵师秀",
        "content": "谁炷清香礼少君，数声金磬梦中闻。\n起来闲把青衣袖，裹得栏干一片云。",
        "dynasty": "宋",
        "collection_info": null
    },
    {
        "title": "再过吴松",
        "author": "赵师秀",
        "content": "江边无处觅天随，又趁斜阳过渺瀰。\n远爱柳林霜后色，一如春至欲黄时。",
        "dynasty": "宋",
        "collection_info": null
    },
    {
        "title": "山路怀翁卷",
        "author": "赵师秀",
        "content": "困尝苦茗不论杯，天气纔晴又有雷。\n寂寞小亭看草坐，晚风时復堕青梅。",
        "dynasty": "宋",
        "collection_info": null
    },
    {
        "title": "采药径",
        "author": "赵师秀",
        "content": "十载仙家采药心，春风过了得幽寻。\n如今纵有相逢处，不是桃花是绿阴。",
        "dynasty": "宋",
        "collection_info": null
    },
    {
        "title": "午困",
        "author": "赵师秀",
        "content": "午困因书又见寻，自添茶鼎候微吟。\n病身未觉春风暖，柳色无端日日深。",
        "dynasty": "宋",
        "collection_info": null
    },
    {
        "title": "约客",
        "author": "赵师秀",
        "content": "黄梅时节家家雨，青草池塘处处蛙。\n有约不来过夜半，闲敲棋子落灯花。",
        "dynasty": "宋",
        "collection_info": null
    },
    {
        "title": "中子山作",
        "author": "赵师秀",
        "content": "城郭经寒近佛生，偶来高顶作山行。\n竹房冷落无僧在，独倚阑干听晚鶑。",
        "dynasty": "宋",
        "collection_info": null
    },
    {
        "title": "宿国清",
        "author": "赵师秀",
        "content": "残灯吹了闭禅关，风约孤萤落砌间。\n本为饮茶妨睡早，强寻诗句拟寒山。",
        "dynasty": "宋",
        "collection_info": null
    },
    {
        "title": "诗二首  其一",
        "author": "赵师秀",
        "content": "邑事多商榷，惟诗未暇论。\n母慈催扇枕，父老欲攀辕。",
        "dynasty": "宋",
        "collection_info": null
    },
    {
        "title": "诗二首  其二",
        "author": "赵师秀",
        "content": "三年非一事，知尽爱人心。\n满任添新髮，还家带旧琴。\n鹊声先棹去，柳色到都深。\n即日应冠豸，凭共记得沈。",
        "dynasty": "宋",
        "collection_info": null
    },
    {
        "title": "秋日偶书",
        "author": "赵师秀",
        "content": "官事何曾晓，閒名苦要签。\n大书公吏恐，直语众人嫌。\n俸少贫如故，医慵病却添。\n秋风墙下菊，相对忆陶潜。",
        "dynasty": "宋",
        "collection_info": null
    },
    {
        "title": "秋夜偶书",
        "author": "赵师秀",
        "content": "此生谩与蠹鱼同，白髮难收纸上功。\n辅嗣易行无汉学，玄晖诗变有唐风。\n夜长灯烬挑频落，秋老虫声听不穷。\n多少故人天禄贵，犹将寂寞叹扬雄。",
        "dynasty": "宋",
        "collection_info": null
    },
    {
        "title": "十里",
        "author": "赵师秀",
        "content": "乌纱巾上是黄尘，落日荒原更恐人。\n竹裏怪禽啼似鬼，道傍枯木祭为神。\n亦知远役能添老，无柰高眠不救贫。\n此地到城惟十里，明朝难得自由身。",
        "dynasty": "宋",
        "collection_info": null
    },
    {
        "title": "润陂山上作",
        "author": "赵师秀",
        "content": "一山大半皆槠叶，绝顶閒寻得径微。\n无日谩劳携纸扇，有风犹怯去绵衣。\n野花可爱移难活，啼鸟多情望即飞。\n惟与寺僧居渐熟，煮茶深院待人归。",
        "dynasty": "宋",
        "collection_info": null
    },
    {
        "title": "寄新吴友人",
        "author": "赵师秀",
        "content": "每于楼上立，远远望新吴。\n春至山疑长，江空雨似无。\n怀才人尽爱，多病体常癯。\n若治东游策，舟行与子俱。",
        "dynasty": "宋",
        "collection_info": null
    },
    {
        "title": "赠源长老归自湘中",
        "author": "赵师秀",
        "content": "白髮半头寒未剃，形容清瘦异于常。\n为人作画衣添黑，对客围棋爪甚长。\n不染世间如菡萏，只留胸次着潇湘。\n住山亦自年来懒，竹阁门前借一房。",
        "dynasty": "宋",
        "collection_info": null
    },
    {
        "title": "一真姑",
        "author": "赵师秀",
        "content": "忽然能不食，饮水度中年。\n此事知难僞，令人信有仙。\n形容无血色，衣服有香烟。\n听说瑶池路，犹如在目前。",
        "dynasty": "宋",
        "collection_info": null
    },
    {
        "title": "山路怀翁卷",
        "author": "赵师秀",
        "content": "幽溪晓无雨，野竹叶自湿。\n涓涓北流泉，风吹落花入。\n不见苦吟人，芳思将谁拾。",
        "dynasty": "宋",
        "collection_info": null
    },
    {
        "title": "赠陈復道",
        "author": "赵师秀",
        "content": "自惜今年髮，新添一半华。\n祇应如意事，不属苦吟家。\n忽暖天□雪，微香案有花。\n故人劳见念，相过教丹砂。",
        "dynasty": "宋",
        "collection_info": null
    },
    {
        "title": "答曾景建",
        "author": "赵师秀",
        "content": "爱重吟来句，和经一处安。\n亦知将作佛，何讶不为官。\n楚塞烽烟静，淮波柳絮残。\n疑根深未指，欲往愧飞翰。",
        "dynasty": "宋",
        "collection_info": null
    },
    {
        "title": "德安道中",
        "author": "赵师秀",
        "content": "峰头不住起云烟，野水纵横尽入田。\n定是人家蚕事末，道傍桑叶小如钱。",
        "dynasty": "宋",
        "collection_info": null
    },
    {
        "title": "灵岩",
        "author": "赵师秀",
        "content": "忽有千岩聚，禅宫得土悭。\n古来云是海，天下别无山。\n久立增寒思，初看损壮颜。\n曾闻斤石剥，夜落半空间。",
        "dynasty": "宋",
        "collection_info": null
    },
    {
        "title": "杜鹃",
        "author": "赵师秀",
        "content": "三月江头花正开，啼教花片委青苔。\n若嫌此地非君土，今度归时莫要来。",
        "dynasty": "宋",
        "collection_info": null
    },
    {
        "title": "楼上",
        "author": "赵师秀",
        "content": "晓雨微微洒物华，牵牛初发傍墙花。\n数声野鹤无寻处，只在楼西有竹家。",
        "dynasty": "宋",
        "collection_info": null
    },
    {
        "title": "吹台曲",
        "author": "赵师秀",
        "content": "天门玉钥双龙开，霓旌羽盖天上来。\n管弦嘈杂入霄汉，美人侍讌黄金台。\n羽觞行歌欢未足，燕姬成行列红玉。\n梁王半醉起更衣，夜按玉箫亲度曲。\n曲终举袂俱争妍，拜舞樽前称万年，三山玉女朝羣仙。\n当时弄玉飞上天，至今台下草成烟。",
        "dynasty": "宋",
        "collection_info": null
    },
    {
        "title": "题方兴化茔舍",
        "author": "赵师秀",
        "content": "使君如玉不雕镌，可惜埋藏已十年。\n佳兆昔令人入梦，遗经今有子能传。\n紫藤附暖应生地，苍柏凌空欲到天。\n要识德源无尽处，一池清甚发渊泉。",
        "dynasty": "宋",
        "collection_info": null
    },
    {
        "title": "书李氏园亭",
        "author": "赵师秀",
        "content": "坐久思行步，因而上野亭。\n日兼梅雨落，山接稻田青。\n何术销终讼，连朝役瘦形。\n早知还走俗，不用学通经。",
        "dynasty": "宋",
        "collection_info": null
    },
    {
        "title": "奉赋朱新父足庵",
        "author": "赵师秀",
        "content": "人欲难穷极，于中觉者稀。\n但令无过分，何处有危机。\n长日书千册，清风竹一园。\n东南坤势阙，子计不为非。",
        "dynasty": "宋",
        "collection_info": null
    },
    {
        "title": "北户",
        "author": "赵师秀",
        "content": "晓开北户得新晴，木末犹横一两星。\n满地绿苔看不见，细花如雪落冬青。",
        "dynasty": "宋",
        "collection_info": null
    },
    {
        "title": "庵西",
        "author": "赵师秀",
        "content": "数里庵西路，东风去更吹。\n稻寒生叶细，松老作花迟。\n小憇嫌无侣，曾游忆有诗。\n新萤光尚小，未暗出空池。",
        "dynasty": "宋",
        "collection_info": null
    },
    {
        "title": "石门寺",
        "author": "赵师秀",
        "content": "寺外山皆石，门因凿石开。\n野花黄类菊，寒笋绿黏苔。\n官为看田至，僧方乞食回。\n一双檐际鸽，空觑出生台。",
        "dynasty": "宋",
        "collection_info": null
    },
    {
        "title": "无言师还道院求诗",
        "author": "赵师秀",
        "content": "师已无言矣，今吾何所云。\n惟知佛照子，曾管雁山云。\n天下閒为宝，人间热似焚。\n筠州郡斋近，安坐过秋分。",
        "dynasty": "宋",
        "collection_info": null
    },
    {
        "title": "送谢耘之无为",
        "author": "赵师秀",
        "content": "双旌虽有旧，道路亦劳形。\n不用携书尺，惟当带酒瓶。\n柘空淮茧白，梅近楚秧青。\n尔以亲为请，仁人岂厌听。",
        "dynasty": "宋",
        "collection_info": null
    },
    {
        "title": "秋日游栖霞庵",
        "author": "赵师秀",
        "content": "乘兴入孤村，神凝秋水间。\n菊开嫌径小，荷尽觉池宽。\n林影悬崖屋，钟声何处山。\n清游殊未倦，初月照松关。",
        "dynasty": "宋",
        "collection_info": null
    },
    {
        "title": "夜宿江浦闻元八改官寄此",
        "author": "赵师秀",
        "content": "君游丹陛已三迁，我泛沧浪亦二年。\n剑佩晓趋双凤阙，烟波夜宿一渔船。\n交亲尽在青云上，乡曲都抛白日边。\n若报生涯应笑杀，结茆栽芋种畬田。",
        "dynasty": "宋",
        "collection_info": null
    },
    {
        "title": "句  其一",
        "author": "赵师秀",
        "content": "病与西湖绝半年。",
        "dynasty": "宋",
        "collection_info": null
    },
    {
        "title": "句  其二",
        "author": "赵师秀",
        "content": "况多秋藓色。",
        "dynasty": "宋",
        "collection_info": null
    },
    {
        "title": "句  其三",
        "author": "赵师秀",
        "content": "恨不坐通宵。",
        "dynasty": "宋",
        "collection_info": null
    },
    {
        "title": "句  其四",
        "author": "赵师秀",
        "content": "路曲山隈一径通。",
        "dynasty": "宋",
        "collection_info": null
    },
    {
        "title": "句  其五",
        "author": "赵师秀",
        "content": "闻见随时入品题。",
        "dynasty": "宋",
        "collection_info": null
    },
    {
        "title": "句  其六",
        "author": "赵师秀",
        "content": "地僻传闻新事少，路遥牵率故人多。",
        "dynasty": "宋",
        "collection_info": null
    },
    {
        "title": "句  其七",
        "author": "赵师秀",
        "content": "一瓶茶外无祗待，同上西楼看晚山。",
        "dynasty": "宋",
        "collection_info": null
    },
    {
        "title": "句  其八",
        "author": "赵师秀",
        "content": "石畔长来枝易老，竹间瘦得萼全清。",
        "dynasty": "宋",
        "collection_info": null
    },
    {
        "title": "句  其九",
        "author": "赵师秀",
        "content": "教人知遁甲，笑客问勾庚。",
        "dynasty": "宋",
        "collection_info": null
    },
    {
        "title": "夜读杜诗四十韵",
        "author": "苏泂",
        "content": "夜读老杜诗，如对老杜面。\n此翁历艰难，往往诗中见。\n曩吾游川蜀，所恨年数浅。\n草堂闻无人，正在成都县。\n断碑蚀苔藓，扪读知几遍。\n寻思隠其下，终日弄书卷。\n庶几平生心，所得未应偭。\n亲庭宦行在，归计乖初愿。\n言瞻浣花里，巵水乃缺献。\n人间画图样，皮骨怪丰腆。\n京华四十载，褐短更馿蹇。\n至今彼堂上，唇绽齿微现。\n独余双眸子，利若秋江剪。\n因何太瘦生，贫贱恐不免。\n耒阳一脔炙，饮食知味鲜。\n后人美肴膳，出语秽虾蚬。\n那知独角龙，妙用天行健。\n至其得意处，力斡造物转。\n神雷破潜穴，霹雳飞雨片。\n武夫荷戈战，飒沓旗鼓偃。\n蛟鼍呿波浪，宗庙罗黻冕。\n鞭车甫平陆，梯磴忽绝巘。\n又如虚空内，一气互游衍。\n有足恣驰驱，不行渠自远。\n苍茫鬼神会，惨惨颜状变。\n春荣与秋悴，时节随晦显。\n凤鸣朝阳桐，诸鸟徒巧啭。\n关雎乐不淫，小弁亲不怨。\n此身付天地，宁作青紫楦。\n低头向严武，陵辱非所便。\n百年禀忠孝，句法老益练。\n君看夔州作，大冶金百炼。\n麟经示褒贬，比物足惩劝。\n蜀山上摩天，蜀水下如线。\n山川藴精异，翁句丽而典。\n荒郊夜徂半，隔巷闻惊犬。\n分明梦见翁，握手一笑倩。\n殷勤得软语，意若深予眷。\n文章致隆贵，嗤点到羣彦。\n何当同宗文，相与携笔研。",
        "dynasty": "宋",
        "collection_info": null
    },
    {
        "title": "寓言二首  其一",
        "author": "苏泂",
        "content": "精神徧八方，一散或为风。\n堂堂世之人，奈何总虚空。\n我无腾化术，正尔不能从。\n回视恍兮惚，老子其犹龙。",
        "dynasty": "宋",
        "collection_info": null
    },
    {
        "title": "寓言二首  其二",
        "author": "苏泂",
        "content": "函关度青牛，生在空桑中。\n藁砧未刀头，妾身变山峰。\n三年化为碧，是血本来红。\n古来埋直气，曾见吐长虹。",
        "dynasty": "宋",
        "collection_info": null
    },
    {
        "title": "口占",
        "author": "苏泂",
        "content": "士生弊于文，其实乃无用。\n今年州县间，朋友多不贡。\n桔槔旱而工，已得轻抱瓮。\n大舜举皋陶，乃曰选于众。",
        "dynasty": "宋",
        "collection_info": null
    },
    {
        "title": "题栾城第三集",
        "author": "苏泂",
        "content": "百金贸一书，我心胡不喜。\n自朝至日暝，耽玩无穷已。\n復惭文未老，年既三十四。\n更后四十年，未必办兹事。",
        "dynasty": "宋",
        "collection_info": null
    },
    {
        "title": "拟古",
        "author": "苏泂",
        "content": "曾城上岧峣，楼观切星辰。\n其下视九州，我行屡秋春。\n道逢兮美人，遗我芳兰荪。\n兰荪不可佩，饮水代朝餐。\n仰看双飞燕，起势何翩翩。\n颜渊称贤者，乐在箪瓢间。\n美人舍我去，此去何时还。\n怞怞思徒抽，恻恻声孰闻。",
        "dynasty": "宋",
        "collection_info": null
    },
    {
        "title": "见怀",
        "author": "苏泂",
        "content": "颜渊乐箪瓢，曾子日三省。\n闭门谢往还，安此寂寞境。\n闲来爱我地，止渴望梅岭。\n玄谈破月胁，心对日光炯。\n荣枯百年事，如一弹指顷。\n吾侪各老大，妙契形问影。\n回味久乃知，酒固不胜茗。",
        "dynasty": "宋",
        "collection_info": null
    },
    {
        "title": "吾庐",
        "author": "苏泂",
        "content": "阴阴处士庐，寂寂闭门居。\n颇安颜氏子，敬谢陶胡奴。\n可使龙作鱼，不使马为驹。\n诗成有奇气，浮云时卷舒。",
        "dynasty": "宋",
        "collection_info": null
    },
    {
        "title": "郊行弔古呈友人",
        "author": "苏泂",
        "content": "荒斋读书罢，出门步青春。\n春风扇微和，冠者五六人。\n登高恣游目，行迈靡其因。\n平湖半疆畎，王谢亦齐民。\n父老谈古先，觞客酒濡唇。\n归同牛羊夕，戃恍难重陈。",
        "dynasty": "宋",
        "collection_info": null
    },
    {
        "title": "春日独居感怀",
        "author": "苏泂",
        "content": "昔我金陵归，感此芳岁阑。\n入门见儿女，愧色盖愁颜。\n从人窃余沥，俯育良已难。\n居者瓶盎空，行者衣裳单。\n岂无一杯酒，持慰汝荒寒。\n所知不相待，各去为苍山。\n我生转无聊，终日自闭关。\n门前春风来，草树向斓斑。\n舟车载游冶，类聚极相欢。\n而我怀所知，所得心未安。\n晨兴亦扶杖，十步九思还。\n言瞻山头石，安得如汝顽。",
        "dynasty": "宋",
        "collection_info": null
    },
    {
        "title": "春歌",
        "author": "苏泂",
        "content": "山人昨日到，野棠连夜开。\n啼鹃背山去，流鶑度水来。\n草长留款步，花残劝余杯。\n于焉早復暮，行坐摘青梅。",
        "dynasty": "宋",
        "collection_info": null
    },
    {
        "title": "奉谢唐子耆及两冯君载酒宠临借屋",
        "author": "苏泂",
        "content": "年事半七十，躬耕吾本谋。\n读书讵云然，乃与世为雠。\n维我先人庐，雨风行蜗牛。\n假此以适我，得无岁云周。\n永怀鹊有巢，宁久居夫鸠。\n食饮所不忘，归焉买林丘。\n进退孰我能，万间子无由。\n愧子抚我厚，感子非肴羞。",
        "dynasty": "宋",
        "collection_info": null
    },
    {
        "title": "奉寄子高卢兄五十韵",
        "author": "苏泂",
        "content": "君才如骕骦，道里未可量。\n读书串脉络，如海东赴洋。\n五年隔异县，信若参与商。\n昨者戒车马，故意改未尝。\n我家小于斗，下榻出仓黄。\n绳枢三椽共，君视犹雕梁。\n贫又少甘脆，而君甘粃糠。\n晨兴乌鹊先，夕憩星宿张。\n上言体金玉，时节登虞唐。\n下言復家世，努力事文章。\n琐细及儿女，骨肉谊莫当。\n君来历州府，所在诸侯良。\n肝胆皆善子，子去锥脱囊。\n问胡独善我，风雨度钱唐。\n我时熟君指，又不罗酒浆。\n何况动隣里，磨刀向猪羊。\n青灯两夫影，陈义劝交相。\n谓言经时留，十日又理装。\n但携本经册，沃州山水乡。\n子宁舍我去，我意未子忘。\n相逢一岁短，相别一日长。\n何缘子吾所，不然我君傍。\n君虽老马姿，今乃骥服箱。\n刷燕日千里，阔步徐康庄。\n江水有时西，东下斯滥觞。\n奫{大/沦}至澎湃，穿溜极怀襄。\n死生渠有命，贫贱士之常。\n孔融委曹操，汲黯卑张汤。\n人生出处分，荣谢均阴阳。\n念我懒拙病，久已在膏肓。\n此方困忧患，惩艾百战创。\n安时而处顺，天道不可详。\n鲁连蹈东海，屈原赋沅湘。\n此志竟未遂，眼看都茫茫。\n君怀万金产，待价空四方。\n古闻韫椟贵，世有刖足伤。\n蓝田种洵美，死鼠名须防。\n鲁方秉周礼，汉亦绝楚粮。\n易求哥舒翰，难觅张子房。\n英雄出儒素，金印垂襕裳。\n吾祖元佑末，奉使詟戎羌。\n子孙失遗武，史册无晶光。\n君家着胆略，并驱从两狼。\n弯弓射敌首，灭敌使走藏。\n此事属乃翁，翁今膂力强。\n问翁来何时，九月天雨霜。\n此时君适我，促膝话绳床。\n作诗致近讯，愿子益自将。\n君看绕指柔，会作百炼刚。\n岂云建厦缺，期子柱明堂。",
        "dynasty": "宋",
        "collection_info": null
    },
    {
        "title": "次韵颍叟弟耕堂即事  其一",
        "author": "苏泂",
        "content": "圣贤畏虚名，蛮貊有诚服。\n仕虽志温饱，鲜不馁其腹。\n尔来读书者，妄意天雨粟。\n东皋春一犁，往哉驾黄犊。",
        "dynasty": "宋",
        "collection_info": null
    },
    {
        "title": "次韵颍叟弟耕堂即事  其二",
        "author": "苏泂",
        "content": "耕田可无田，耕道岂得道。\n物生岂区区，天意非草草。\n林茂鸟知归，水清鱼恶扰。\n勿谓小人哉，请学樊须老。",
        "dynasty": "宋",
        "collection_info": null
    },
    {
        "title": "次韵颍叟弟耕堂即事  其三",
        "author": "苏泂",
        "content": "儒冠误终身，其始从上士。\n头白赋归来，不腐已其次。\n我今戒儿侄，万卷易双耜。\n向使微阿连，几败乃公事。",
        "dynasty": "宋",
        "collection_info": null
    },
    {
        "title": "江上遣心",
        "author": "苏泂",
        "content": "风帆等骏马，突出不受羁。\n羣山望如豆，转盼罗窗扉。\n顷居长安城，小驷驱以驰。\n尘埃困烦促，滞留费忧思。\n不知葭苇乡，閟此天地奇。\n鸥禽亦佳尚，洁身固我师。\n下上万顷光，夫岂矜其私。\n物生各有适，我适君无之。\n掀髯倚柁楼，一笑了百痴。\n商歌讵成音，逝者方如斯。",
        "dynasty": "宋",
        "collection_info": null
    },
    {
        "title": "题松鹤",
        "author": "苏泂",
        "content": "鹤鸣松树颠，人行松树下。\n人禽两无属，往往俱物化。\n明日还独来，寂寞青松夜。\n扰扰征途间，谁是知音者。",
        "dynasty": "宋",
        "collection_info": null
    },
    {
        "title": "晨起长哦后山秋怀十诗饮水一杯清寒彻心",
        "author": "苏泂",
        "content": "长哦十秋怀，清韵绕屋梁。\n曲逆有饿死，英布刑而王。\n向来为长公，甘受三径荒。\n一身讵无余，百年信难量。",
        "dynasty": "宋",
        "collection_info": null
    },
    {
        "title": "边头嘆",
        "author": "苏泂",
        "content": "边头奏凉风，战士送寒衣。\n北征夏徂秋，君王虚六师。\n区区彼敌人，授首讵无期。\n冰霜辉戈甲，勇忆临去时。\n去去思树功，宁復顾家为。\n指挥在将军，坐作看旌旗。\n谓是白沙漠，那知青草陂。\n当时均死力，顾乃用之非。",
        "dynasty": "宋",
        "collection_info": null
    },
    {
        "title": "春日起晚",
        "author": "苏泂",
        "content": "春风散百物，和暖气难清。\n晨衾四肢倦，欲起还不能。\n展转卧成晏，起听百鸟鸣。\n幸然无公事，且復寡经营。\n妻儿悄不喧，日午闭柴荆。\n羹鱼就鲜买，软饭熟香粳。\n虽然媿兹食，頼尔王化成。\n出门步原田，最爱莓苔青。\n半生果何为，悔不学躬耕。\n把锄如把笔，冀穫尚何曾。\n还復茅檐下，所思良友朋。\n青云固云乐，倚伏谅难明。\n那无託衰懒，缅想川上情。\n物我均所役，聊復安其生。",
        "dynasty": "宋",
        "collection_info": null
    },
    {
        "title": "次马季思十韵",
        "author": "苏泂",
        "content": "巷内有佳人，其志介如石。\n沉酣数千卷，径草无行迹。\n秋清入肺胃，篱落牵牛碧。\n诗成锦绣段，裁剸非刀尺。\n如闻急征召，厚甚帛加璧。\n毋庸北窗下，细字朱黄释。\n嗟余世无用，痛饮时堕帻。\n思君不相见，谁与浮大白。\n中年友朋减，生意天壤迮。\n何时樗隠园，容我分半席。",
        "dynasty": "宋",
        "collection_info": null
    },
    {
        "title": "咏怀",
        "author": "苏泂",
        "content": "初夏腓草木，园绿胜春深。\n微雨洒高栋，好风吹我襟。\n徘徊花下径，独往翫层阴。\n东西燕雀飞，寂寞鸾凤音。\n人生积累资，培塿升高岑。\n陈力正不能，前修愧周任。\n何时歌物阜，熏兮入舜琴。\n俯仰终所为，于以达吾心。",
        "dynasty": "宋",
        "collection_info": null
    },
    {
        "title": "送陆放翁赴落致仕修史之命",
        "author": "苏泂",
        "content": "先生天下名，有耳谁不知。\n区区以蠡测，于海徒赘辞。\n弟子事先生，丱角以至斯。\n文章起婴慕，德行随萧规。\n昨闻挂衣冠，固共识者疑。\n岂期平生学，终鬰不得施。\n先生健而武，神志元未衰。\n每登渔隠堂，再拜奉履綦。\n留我坐终日，诲我忘其疲。\n送我出重门，行步又若飞。\n或捉笔大书，或脱口赋诗。\n或时几酌我，自倒金屈巵。\n我出谓客言，先生寿期颐。\n上为天下贺，下以贺吾师。\n在郊一角麟，藏六五总龟。\n先生固高世，而世肯我违。\n情知渭滨载，谩道渊明归。\n果然一札下，未觉十年迟。\n堂堂孝庙史，当代谁宜为。\n二十八年间，凡事公见之。\n英灵果在天，笔削讵敢私。\n矧惟陛下圣，益重黄髮咨。\n湖山晚无用，遭逢乃今兹。\n先生顾谓我，万物各有时。",
        "dynasty": "宋",
        "collection_info": null
    },
    {
        "title": "归越中所居",
        "author": "苏泂",
        "content": "闲居寡人事，栖迟倦所务。\n雅志归去来，青山越中住。\n爻辞翫往圣，门荫资先祖。\n虽云隠遁情，尚眷诸亲故。\n岁时酒一尊，聊乐我东土。\n采莲樵风径，看竹兰亭路。\n心亨体攸适，干禄靡希遇。\n百年傥有程，庶近严光墓。",
        "dynasty": "宋",
        "collection_info": null
    },
    {
        "title": "用陶己酉岁九月九日韵",
        "author": "苏泂",
        "content": "壶罇湛名酒，四散会朋交。\n黄菊虽未开，翠木亦已凋。\n驾言彼墟矣，佳处聊登高。\n山晴敛将夕，宇浄豁层霄。\n迨我色笑同，息尔筋力劳。\n人情旱欲濡，来苏慰干焦。\n傥然随运往，冥契彭泽陶。\n有花即重九，何必须今朝。",
        "dynasty": "宋",
        "collection_info": null
    },
    {
        "title": "和陶九日閒居",
        "author": "苏泂",
        "content": "斯人鲜常在，奄忽便一生。\n兹辰俄重九，令节谁所名。\n把菊见南山，吟诗忆渊明。\n素琴不具絃，大雅留遗声。\n伯始真粪土，饮水空遐龄。\n异时东坡下，尚有酒可倾。\n才难信遇否，物变更枯荣。\n此翁独醒者，贫贱胡为情。\n怅焉服九华，觅醉何由成。",
        "dynasty": "宋",
        "collection_info": null
    },
    {
        "title": "拟古  其一",
        "author": "苏泂",
        "content": "煌煌庭中菊，秋后各已花。\n玄霜下苍叶，憔悴同凡葩。\n采之或伤生，不采谓我遐。\n贵贱讵不然，无已安其家。\n萧条陶彭泽，归去随风沙。\n自古有如此，我何良叹嗟。\n季伦昔富贵，举国称石家。\n千金买绿珠，歌舞笑春华。\n醉归击珊瑚，恨不穷骄奢。\n黄尘洛阳起，里第生桑麻。\n仲尼卒旅人，历聘空摧车。\n古来竟何为，不见东门瓜。",
        "dynasty": "宋",
        "collection_info": null
    },
    {
        "title": "拟古  其二",
        "author": "苏泂",
        "content": "日月递相见，玄髮惊蹉跎。\n冥冥北邙路，去者何其多。\n妻孥聚欢乐，志远身已讹。\n功名无富贵，此路不可过。\n可怜世上人，刺促鸣干戈。\n金尊幸有酒，不饮将如何。",
        "dynasty": "宋",
        "collection_info": null
    },
    {
        "title": "拟古  其三",
        "author": "苏泂",
        "content": "汉光昔未遇，颇为兄嫂欺。\n谁知韩王信，本是屠沽儿。\n他时筑将坛，意气帝者师。\n中兴屏新莽，长剑诛赤眉。\n皇天生一物，大小随其资。\n例令饥与寒，何以生育为。\n永言观厥成，圆璧殊方圭。\n天意定不尔，变化应须时。\n少小弄文翰，把笔能哦诗。\n十五学缀文，如茧中抽丝。\n青云付达官，十九名新知。\n南辕异燕路，鄙笑无挈提。\n甘心穷阎中，疏食黄瓜虀。\n区区蠹鱼习，槁死不可医。\n閒斋秉微尚，高视圣者师。\n谩言苦如荼，谁信甘如饴。",
        "dynasty": "宋",
        "collection_info": null
    },
    {
        "title": "拟古  其四",
        "author": "苏泂",
        "content": "自吾蜀中归，稍拂衣上尘。\n古今名利场，误杀多许人。\n归囊课宿有，颇欲谋其身。\n买花郡庠东，结屋清镜滨。\n山田不满百，浊酒当濡唇。\n庶几友生来，谈笑夜达晨。\n此志犹未遂，宽作明年春。\n人生几明年，谨勿浪苦辛。",
        "dynasty": "宋",
        "collection_info": null
    },
    {
        "title": "拟古  其五",
        "author": "苏泂",
        "content": "往时寻芳兴，屡醉黄金巵。\n日来酒量窄，三盏忘东西。\n虽然不多饮，不饮还復思。\n所以毕吏部，千古遭嘲嗤。\n每年梅花开，如与粲者期。\n有时棹孤舟，间或借马骑。\n水村及山驿，日炙仍风吹。\n醉归更有携，研席相娱嬉。\n今年堕尘鞅，颇復疎阔之。\n此君应有言，亦曰好恶移。\n凄凉残年历，春到无多时。\n如何江南岸，不见开一枝。",
        "dynasty": "宋",
        "collection_info": null
    },
    {
        "title": "秋兴  其一",
        "author": "苏泂",
        "content": "秋高朔马肥，壮士多感激。\n起看天宇空，万物尽阴黑。\n连年稍艰食，所至多盗贼。\n人情有驯致，世或尚姑息。\n坐令鼠子辈，渐欲穴我室。\n苟生各有养，飞走随所得。\n夺攘乃如此，彼计多变易。\n我生无根蒂，尚守祖父宅。\n迩来时命乖，仆仆州县客。\n两亲化为土，弟妹各狼藉。\n箕风度窗牖，蟋蟀催妇织。\n贫家一匹绢，已费几蚕力。\n夫妻仅补缀，幸宽儿女责。\n復思后来事，对酒不能吃。\n人言有定数，祸福那可择。\n胡为自惨戚，三十头雪白。",
        "dynasty": "宋",
        "collection_info": null
    },
    {
        "title": "秋兴  其二",
        "author": "苏泂",
        "content": "贫居应闭门，原宪乃非病。\n读书到周孔，岁晚吾事竟。\n佳哉亦可乐，妙在得所性。\n于时俗虑少，鱼鸟共涵泳。\n芦花深两桨，秋色满湖镜。\n颇怀梅子真，屡起泛舟兴。\n明当文会友，圣处一参订。\n此生饭不足，敢不听于命。",
        "dynasty": "宋",
        "collection_info": null
    },
    {
        "title": "耕堂弟雪中效宛陵仄字平字诗各次韵一首  其一",
        "author": "苏泂",
        "content": "旱涝数所繫，累歉望一稔。\n种秫秫不孕，酌水水可饮。\n瓮牖忽碧玉，喜见月入枕。\n闭户请谢客，是子亦太甚。",
        "dynasty": "宋",
        "collection_info": null
    },
    {
        "title": "耕堂弟雪中效宛陵仄字平字诗各次韵一首  其二",
        "author": "苏泂",
        "content": "山河无纤尘，遥观浮沤如。\n穿庐惟青天，油窗谁其糊。\n狂歌忘寒饥，消流惊须臾。\n烦呼瑶英徒，同来泠然居。",
        "dynasty": "宋",
        "collection_info": null
    },
    {
        "title": "次邢兄韵简李简夫",
        "author": "苏泂",
        "content": "幽花契幽禅，夷下难为情。\n想见狮子床，天女问浄名。\n至味有不酿，大音本希声。\n相逢寸纸间，公案今见成。",
        "dynasty": "宋",
        "collection_info": null
    },
    {
        "title": "王千里得晋献之保母碑及砚索诗",
        "author": "苏泂",
        "content": "客从王家来，示我王家物。\n云是彼樵者，垦山之所得。\n升沉有时节，至宝不浪出。\n祖先暨儿息，嗜好俱第一。\n青毡未渠失，近代无此笔。\n观其逼人处，造次神品入。\n石遗半缺啮，行草百十七。\n昭陵不可及，季孟精爽集。\n天地倏开张，鬼神为之泣。\n泓也玉璧姿，肯为泥沙没。\n呜呼黄祊殉，人事止枯骨。\n临池例饮墨，有底鹅领识。\n夫君矧其后，妙契过漂石。\n居然今视昔，年数正八百。",
        "dynasty": "宋",
        "collection_info": null
    },
    {
        "title": "待潮通明诒友朋",
        "author": "苏泂",
        "content": "子大瞻在前，德允瞠若后。\n自予得二士，光彩生户牖。\n向来九州内，所在两脚走。\n相好亦已多，惟子共辰酉。\n老铦最可人，自谓秃非丑。\n南官弃之去，卢氏真杰斗。\n今朝通明埭，独客对巵酒。\n追怀平昔意，幸不愧高厚。\n春江散烟露，春事纷花柳。\n问胡此淹留，书卷空在手。\n人生忌多情，所不忘朋友。\n南北与东西，同然一回首。",
        "dynasty": "宋",
        "collection_info": null
    },
    {
        "title": "送邢刍父赴漕试盖予以牒逊之",
        "author": "苏泂",
        "content": "长江我之愁，倒岳推不去。\n琴瑟有凄怨，居室等行路。\n十三出从师，三十兹无成。\n向来为何事，投老悲秋萤。\n堂堂文翰场，攘臂君甚武。\n丈夫贵高谊，我得宁在汝。\n达官总遗恨，所乐纔妻儿。\n君堂有夫人，禄养当以时。\n吴山青入天，江水流到海。\n才难嘆先圣，战伐偶今代。\n四序看迭移，南熏已西风。\n天命不可为，往哉及其锋。",
        "dynasty": "宋",
        "collection_info": null
    },
    {
        "title": "次韵刍父试罢有述",
        "author": "苏泂",
        "content": "笔耕亦农耕，后种有先熟。\n谷终贵于稗，种讵不如稑。\n里门富骄儿，昨者车击毂。\n一朝祸机至，悔不初碌碌。\n因而利生钝，甚羡平为福。\n翩翩归来赋，写壁仍画轴。\n有来顾之唾，谓岂好题目。\n予方友鸥鹭，渠自行雁鹜。\n同参听谁诣，勇往何待卜。\n君才十倍我，书已万卷读。\n边头尚征战，时事非曩夙。\n虽迟刘蕡对，肯效包胥哭。",
        "dynasty": "宋",
        "collection_info": null
    },
    {
        "title": "次韵高秘书",
        "author": "苏泂",
        "content": "高郎水江汉，波浪所从出。\n读书识大体，于世无弃物。\n谁欤戒盈满，视彼欹器侧。\n如君执谦柄，我不能万一。\n羣公石渠上，天子正侧席。\n翻然侍亲归，袍茜髮黑漆。\n老仙顾之笑，吾与子居越。\n人生屈伸肘，犹动静语默。\n非无鹤乘轩，亦有骥在枥。\n忠当尽臣节，孝则共子职。\n煌煌周孔意，千古照简册。\n吾侪负君亲，但守不黔突。",
        "dynasty": "宋",
        "collection_info": null
    },
    {
        "title": "简高秘书",
        "author": "苏泂",
        "content": "昨日山中云，今朝山下雨。\n天时或定数，人事恐无据。\n萧条吟梁父，士有遇不遇。\n不见庞德公，移家鹿门去。",
        "dynasty": "宋",
        "collection_info": null
    },
    {
        "title": "坐睡",
        "author": "苏泂",
        "content": "世事困缠纠，谁能復自然。\n看书得坐睡，此乐出于天。\n一适万虑远，重寻已非先。\n相逢问尊宿，会我无心禅。",
        "dynasty": "宋",
        "collection_info": null
    },
    {
        "title": "梁湖",
        "author": "苏泂",
        "content": "路长人迹少，日午树阴正。\n兹行乃无故，解后得所性。\n佳眠离尘境，此事安心竟。\n晚饭过邑门，未害喧中静。",
        "dynasty": "宋",
        "collection_info": null
    },
    {
        "title": "正月五日谒放翁留饮欢甚",
        "author": "苏泂",
        "content": "若人大槐中，不作蝼蚁梦。\n春风鬓鬚绿，文字凌屈宋。\n昨朝我访之，杯酒颇自奉。\n鱼虾杂淮海，狼藉蔬果众。\n妍谭到嘲谑，嘉我一笑共。\n末言神仙事，于世本无用。\n但可于世人，矫首飞鸿送。\n故公所言者，大抵静观动。\n胡能更八十，异日亦高冢。\n绝怜稽山下，不逐梅笋贡。\n堂前谩名龟，堂下或歌凤。\n寿公晚唐衣，聊为吾道重。",
        "dynasty": "宋",
        "collection_info": null
    },
    {
        "title": "哭小侄梅老",
        "author": "苏泂",
        "content": "我初养柏儿，年纪三十四。\n颖季得梅老，岁数适我类。\n而梅生不凡，头骨甚硗异。\n见之怀抱中，宛有成人器。\n漆光眼目动，玉雪皮肉细。\n爱之甚于柏，稍长望其贵。\n每出偏问归，祝父好看视。\n犹嫌碍关钥，莫伴柏嬉戏。\n固尝约而父，筑室更隣位。\n请师共教授，儿侄精六艺。\n中年不如意，藉此期自慰。\n庶几和仲老，他日远虎侍。\n梅胡不佳实，飘谢许危脆。\n更医再而三，历齿一十二。\n留之苦不可，去我何乃易。\n而父真断肠，汝伯重垂涕。\n尔梅竟何往，小槥但遗蜕。\n登槃莫荐子，登陇休折寄。\n云然我所伤，畏是尔名字。\n梅兮早归来，尚作梅花弟。",
        "dynasty": "宋",
        "collection_info": null
    },
    {
        "title": "举子",
        "author": "苏泂",
        "content": "先亲去无归，家有十男子。\n春秋此堂上，拜起共祭祀。\n一贫乃青毡，书种幸未已。\n人言抱子晚，君已三十四。\n何时见入学，况未保龆稚。\n老年树松柏，仁者用其意。\n父母养我时，辛勤五兄弟。\n蜂房今俯育，谁则逮菽水。\n昊天真罔极，梦想九原启。\n恭惟父母心，敢不嗣遗体。\n平生忠与孝，举动法经史。\n先训吾所知，功名盖天尔。",
        "dynasty": "宋",
        "collection_info": null
    },
    {
        "title": "鲁墟行",
        "author": "苏泂",
        "content": "今兹水用事，檐雨四十日。\n祷祈遍羣望，鱼蟹入家宅。\n小民例煎迫，在在绝粒食。\n圣人制邦国，休养觊生活。\n本根者州县，父母资牧伯。\n夫何失其理，致使为盗贼。\n犯之復无赦，恐负天地德。\n昨来诸暨变，本以鹾故得。\n有司屡杀戮，势欲与之敌。\n民生各良性，岂独肆凶慝。\n饥寒迫于后，妻子时动色。\n那知刀锯威，乃甚沟壑厄。\n市人起相战，争利初殴击。\n吾非志剽掠，解后有其迹。\n王官亦人耳，闻此宜隠恻。\n不然罹宪网，无暇谋復出。\n呜呼不得已，天下盖非一。\n横尸类鸡狗，斩刈遽狼藉。\n颇闻动官军，余党收捕急。\n傥非劝本务，有死民不易。\n是时天復雨，省宰到层毕。\n夫民使之饱，不饱亦吾匹。\n丁宁善其生，泪下死魂魄。",
        "dynasty": "宋",
        "collection_info": null
    },
    {
        "title": "夜坐读韦苏州集序",
        "author": "苏泂",
        "content": "兹辰孟春夕，芳意二分在。\n登临愧成晚，倏忽朝晡改。\n楼栏带栖鸟，野色半苍黛。\n花围郡园夜，柳暗陂塘外。\n昏钟四檐雨，悬灯澹予对。\n瓶梅书帙乱，茶树窗纱碍。\n披文到韦集，神赏希唐代。\n炉烟起寂寞，至味久不坏。\n妻眠稚无扰，斯境非凡会。\n于时暂得我，真浄青莲界。\n蚩蚩竞物欲，宵寐犹憎爱。\n谁知屡空者，庶远樊笼害。",
        "dynasty": "宋",
        "collection_info": null
    },
    {
        "title": "春晚二首  其一",
        "author": "苏泂",
        "content": "春风尔狂颠，三月不知春。\n青青池上草，翻忆梦中人。\n幽兰出磵谷，感此芳气新。\n采采不盈掬，眼前但荆榛。",
        "dynasty": "宋",
        "collection_info": null
    },
    {
        "title": "春晚二首  其二",
        "author": "苏泂",
        "content": "佳花有重秀，幽兰徒自芳。\n姝媛被奇服，丝竹罗中堂。\n主人惜残春，清夜未渠央。\n客子抱贞节，泯然独升床。",
        "dynasty": "宋",
        "collection_info": null
    },
    {
        "title": "看雨",
        "author": "苏泂",
        "content": "荒池三月雨，闲看水生文。\n客少苔上阶，屋老树遮门。\n幽心契子綦，隠几若忘言。\n鶑声何从来，还思借宅闻。",
        "dynasty": "宋",
        "collection_info": null
    },
    {
        "title": "山中雨",
        "author": "苏泂",
        "content": "盈盈池上花，瑟瑟花下雨。\n双双蛱蝶伴，对对鸳鸯侣。\n池鱼金作鳞，鱼虎翠为羽。\n兀坐一山春，山春愁独语。",
        "dynasty": "宋",
        "collection_info": null
    },
    {
        "title": "走笔次韵刍父喜雨三首  其一",
        "author": "苏泂",
        "content": "熏兮有南风，下此沛然雨。\n皇天初震怒，盍燎缁黄侣。\n端来丹山凤，况戢螽斯羽。\n君诗如民谣，能共天公语。",
        "dynasty": "宋",
        "collection_info": null
    },
    {
        "title": "走笔次韵刍父喜雨三首  其二",
        "author": "苏泂",
        "content": "青天一声雷，云雾忽难开。\n此定时节至，何因祷祈来。\n客方听檐溜，予亦倒残杯。\n明朝浮舟楫，尚可看杨梅。",
        "dynasty": "宋",
        "collection_info": null
    },
    {
        "title": "走笔次韵刍父喜雨三首  其三",
        "author": "苏泂",
        "content": "方池荫垂柳，想见苏公堤。\n一雨水入床，蛙部连东西。\n先生不能寐，书卷夜自迷。\n穉子黎明来，官路深尺泥。",
        "dynasty": "宋",
        "collection_info": null
    },
    {
        "title": "即席次韵景周梅花",
        "author": "苏泂",
        "content": "魂来孤山青，梦破耶水碧。\n非兄孰知我，非我无此客。\n一枝霜雪后，坐断春寂寂。\n平生桃李场，虽隣有不觌。\n人中具品藻，醖藉李太白。\n岁寒得佳尚，贤贤以易色。\n经年堕尘鞅，此士久乖隔。\n昌原弗相见，所谓顺之逆。\n无诗可报答，大叫脱巾帻。\n疎花正点染，半蘂犹索摘。",
        "dynasty": "宋",
        "collection_info": null
    },
    {
        "title": "有感",
        "author": "苏泂",
        "content": "隆冬都门归，偃息殊未尝。\n搔头不知痒，心事但荒荒。\n频年借人居，主者来在堂。\n飘然十五口，露处悲风霜。\n而予行无从，宁如弃不将。\n安巢燕飞来，定穴鱼蛰藏。\n天地非不宽，一身信难量。\n扰扰復扰扰，天子诛黠羌。\n区区復区区，早饭炊绝粮。\n庭闱蜕骨久，兄弟糊口忙。\n亲戚亦岂无，所过门如汤。\n朋友非不多，熟视第感伤。\n欲生生无涯，欲死死无方。\n弱妻叫欲绝，三子病在床。\n汝哭乱我耳，汝痛割我肠。\n父母亦念我，陶山永相望。",
        "dynasty": "宋",
        "collection_info": null
    },
    {
        "title": "次韵知县兄夏夜古调",
        "author": "苏泂",
        "content": "非禽胡能飞，羽翰上青霄。\n非木胡能花，开谢随惊飈。\n始予眷所生，于世免尘嚣。\n颇知师宁蘧，贫乐富无骄。\n异哉肯顾我，古音日寥寥。\n介然守其业，弹琴自逍遥。\n采苡以永晨，刍藁以终宵。\n尚思举斯人，还復淳其浇。\n言瞻彼穹矣，维斗南之杓。\n言瞻彼水矣，维海东之潮。\n慨然契熏兮，邈余逮虞姚。",
        "dynasty": "宋",
        "collection_info": null
    },
    {
        "title": "再和陶韵  其一",
        "author": "苏泂",
        "content": "纷纷流俗间，哀此万众生。\n陶翁盖达士，酷爱重九名。\n行行步东皋，见菊眼为明。\n色香不改旧，想像闻其声。\n讙言各携袂，耄齿逮弱龄。\n属予刚制酒，空杯与谁倾。\n凛然北窗下，清癯落骄荣。\n云团煮风叶，竞用招我情。\n醒醉未必尔，昭氏何亏成。",
        "dynasty": "宋",
        "collection_info": null
    },
    {
        "title": "再和陶韵  其二",
        "author": "苏泂",
        "content": "贤达不遗世，后来肯下交。\n玄髮一以变，感此徂年凋。\n所怀寄绝俗，泰华未为高。\n牛山纵寻斧，何时解干霄。\n仲尼聘列国，未觉历日劳。\n古今君臣义，比干更茅焦。\n皇皇上天意，一物犹甄陶。\n清泉黄金花，庶矣饥渴朝。",
        "dynasty": "宋",
        "collection_info": null
    },
    {
        "title": "邢兄招纳凉大善以醉眠不及往大篇见嘲一笔走和",
        "author": "苏泂",
        "content": "昨宵予不饮，月下看风生。\n不饮竟大奇，识此风月清。\n今宵予醉狂，醉眼仍看月。\n月落犹未醒，思与枕簟歇。\n从来清凉事，果为独士悭。\n良月如佳人，解后亦已难。\n月色政尔好，友生偶然来。\n此乐如此时，百岁能几回。\n我眠不在枕，我醉不在杯。\n平明视鬓毛，定恐此物催。\n四十余一年，侵寻行老景。\n人老欲何为，此话当自领。\n大块天地宽，酒泉岁月永。\n非醉復非眠，快活心下省。",
        "dynasty": "宋",
        "collection_info": null
    },
    {
        "title": "梅翁所作无一丝勉强意亦和一首",
        "author": "苏泂",
        "content": "达士养四体，受敌听腹背。\n悉意万卷读，往昔若晤对。\n日者鬓髮改，自恨笔力退。\n得句造澹薄，是亦我所爱。",
        "dynasty": "宋",
        "collection_info": null
    },
    {
        "title": "邢兄次韵再答之",
        "author": "苏泂",
        "content": "红尘欲欺人，甚欲出尘去。\n人生贵险艰，九折有夷路。\n学剑剑不就，学书书不成。\n春蚕裹于茧，腐草化为萤。\n高明信天资，踸踔亦步武。\n同床有恩怨，当面分尔汝。\n疲容仰吾父，髫齓怜吾儿。\n传衣与养菽，上下皆失时。\n杜甫西去秦，仲连东蹈海。\n富贵毋相忘，此意岂三代。\n惟君眼中人，多若古人风。\n赠君宝剑篇，谨勿伤其锋。",
        "dynasty": "宋",
        "collection_info": null
    },
    {
        "title": "中秋",
        "author": "苏泂",
        "content": "亲朋关河阔，一岁几合并。\n回思十载我，大半短长亭。\n我髮日已白，我心日以惊。\n尚喜淡泊资，于世少经营。\n五日过三县，山川知我情。\n吟诗自娱悦，俗子徒我评。\n忆我会心友，与我同死生。\n取我尘化衣，濯我沧浪清。\n我归已数日，我友各有行。\n百川我友朋，五岳我弟兄。\n我酒难独饮，我怀谁与倾。\n今夕我中秋，我自看月明。",
        "dynasty": "宋",
        "collection_info": null
    },
    {
        "title": "自述一首",
        "author": "苏泂",
        "content": "舂粮了朝炊，细大供十口。\n身穷两脚健，天意非汝厚。\n前年取荆钗，颇不窥户牖。\n甘心似黔娄，习气除夙有。\n今年长一女，自省称父母。\n方其我少时，岂意今老丑。\n时平米谷贱，兄弟仍聚首。\n先人敝庐在，清话辰徂酉。\n盍簪到诸雏，千指谅非久。\n居然小世界，荣悴同一朽。\n去城不三里，经岁绝奔走。\n登门亦无宾，老树堪尚友。\n青毡古家法，迍贱当自守。\n能甘此中泉，不饮富人酒。",
        "dynasty": "宋",
        "collection_info": null
    },
    {
        "title": "咏草",
        "author": "苏泂",
        "content": "芳草復芳草，青似青松树。\n今年见汝黄，明年復如故。\n今来古往人，南北东西路。",
        "dynasty": "宋",
        "collection_info": null
    },
    {
        "title": "白首",
        "author": "苏泂",
        "content": "白首百岁期，青春三月暮。\n荒凉鸡下栅，寂寞鶑啼树。\n山水越王城，行人雨中去。",
        "dynasty": "宋",
        "collection_info": null
    },
    {
        "title": "老杜浣花溪图引",
        "author": "苏泂",
        "content": "拾遗流落锦官城，故人作尹眼为青。\n碧鸡坊西结茅屋，百花潭水濯冠缨。\n故衣未补新衣绽，空蟠胸中书万卷。\n探奇欲度羲皇前，论诗未觉国风远。\n干戈峥嵘暗宇县，杜陵韦曲无难犬。\n老妻稚子具眼前，弟妹飘零不相见。\n此公乐易真可人，园翁溪友肯卜隣。\n隣家有酒邀皆去，得意鱼鸟来相亲。\n浣花酒船散车骑，野墙无主好桃李。\n宗文守家宗武扶，落日蹇馿驮醉起。\n愿闻解鞍脱兜鍪，老儒不用千户侯。\n中原未得平安报，醉裏眉攒万国愁。\n生绡铺墙粉墨落，平生忠义今寂寞。\n儿呼不苏馿失脚，又恐新来有新作。\n常使诗人拜画图，煎胶续絃千古无。",
        "dynasty": "宋",
        "collection_info": null
    },
    {
        "title": "猛虎行",
        "author": "苏泂",
        "content": "君不见蜀山之高直上登云梯，草边路侧多少豹狼蹄。\n盘龙山下三脚虎，震天一啸回风低。\n横拖骡马捉猪犬，咆哮出入吁无时。\n有时人立作气势，团目金努矜毛皮。\n跳林越涧伏榛莽，亦挟一子携其妻。\n妻儿子母谁不爱，难以人肉赒其饥。\n好生之德乃天相，杀人正自人杀之。\n吁嗟此虎独三足，明白罪状人皆知。\n如何击搏更不念，白昼坐使行人迷。\n昨宵风雨振林薄，飒沓万仞千夫随。\n一夫争先探其穴，曳出斫死桥之西。\n寝皮食肉志不厌，亦戕其母烹其儿。\n初图一虎得三虎，顿令此类无留威。\n何如千山尽剿绝，眼见蜀道都平夷。\n乃知强梁不足贵，人世岂得无危机。",
        "dynasty": "宋",
        "collection_info": null
    },
    {
        "title": "予既赋金貂亭诗巽伯求益不已偶得名酒连饮辄醉随意长哦忽数十句录而成篇真醉汉口中语是可塞严命矣惜不令子大德允见之共一醉噱耳",
        "author": "苏泂",
        "content": "君不见陈留阮籍字嗣宗，竹林贤者渠称雄。\n登山临水辄经日，竟用酣饮全其躬。\n谓浑汝不得復尔，独善犹子曰仲容。\n以其任达似叔父，气压道北空多铜。\n宗人共集作圜坐，酌以大斗飞金钟。\n着言君子处域内，何异羣蝨居裈中。\n形骸忽忘置不问，岂復上欲图三公。\n古来贤达类若此，刘伶毕卓非凡庸。\n陶潜数酌宦情远，李白一斗诗情通。\n彼胡不醒匪不智，智在意表言难穷。\n共惟遥集乃咸嗣，是饮三代传家风。\n五马渡江一马龙，事未几见嗟江东。\n就家拜爵下车去，摇手温峤吾谁从。\n京尹非才固所愿，青山听入明招终。\n所亲相顾数在念，谓方醉耳何其聪。\n孙为知几翁远识，信使日月垂虚空。\n山林钟鼎不两立，珥貂着屐将无同。\n解之换酒亦不恶，蜡以盛足诚为工。\n古来醉人醉亦醒，后之醒者醒而聋。\n作亭缥缈山水胜，曳杖扶疎烟雨蒙。\n长江为杯斗为杓，一饮天地生春红。\n持杯却酹我遥集，籍咸坟土俱蒿蓬。\n步兵常侍本何物，目送千古归飞鸿。\n我今与子生并世，得不痛沃崔嵬胸。\n只看祖家当时所余两小簏，其视吴屐相去何啻亿万千千重。",
        "dynasty": "宋",
        "collection_info": null
    },
    {
        "title": "栖闲堂",
        "author": "苏泂",
        "content": "纷纷世界多金宝，试觅一闲何处讨。\n天公忌闲亦惜闲，似欲人人忙裏老。\n长安道上人如烟，信有阴阳错昏晓。\n食升衣尺我类渠，玉带金鱼为谁好。\n上而公相下百官，鞅掌其身髮华皓。\n出临民庶或愧色，归对妻儿仍热恼。\n农商工贾各有役，何况倡优及舆皂。\n岂如老龚缚屋看青山，赁地于邻甘种稻。\n有男肯穫女习纺，布褐藜羹事翁媪。\n天怜老龚忙为贫，报以一闲非草草。\n乃知富贵天不惜，闲处闲人古来少。\n问龚胡为闲处栖，告以中恬外无扰。\n家传古书数万卷，充栋牙籤四围绕。\n兴来拈读拂蠹鱼，兴尽留残听啼鸟。\n花阴坐久看日转，叶径行稀任风扫。\n问闲何味作何说，口不能言心自了。\n初从太白得微遇，晚向渊明饱问道。\n区区拟议已不闲，非作非休此其稍。\n我闻如是三嘆息，苦恨当年归不早。\n闲中之味肯见分，亦欲诛茅镜湖小。",
        "dynasty": "宋",
        "collection_info": null
    },
    {
        "title": "余姚江上作先寄城中亲友",
        "author": "苏泂",
        "content": "开禧改岁復峥嵘，老我奔驰不少宁。\n雪花欺人入衣袂，前日杭州今四明。\n老来老来我何有，绿髮黄鬚行白首。\n鱼鳞年纪今岁是，挽之不住去如走。\n挽君不住知奈何，叩篷击楫聊高歌。\n天风为拍雪为舞，寒水自酌金叵罗。\n脚根万里不作难，且喜看尽湖中山。\n明朝还舍託朋旧，尚有新诗三百首。",
        "dynasty": "宋",
        "collection_info": null
    },
    {
        "title": "春日怀詹梁",
        "author": "苏泂",
        "content": "陈雷箭去不遗镞，后世人情手翻覆。\n我生二十少知己，更觉恩怨生骨肉。\n尘沙踪迹窘吴越，波浪奔驰走巴蜀。\n痴年自长习艺能，如兔之角碍人目。\n相公清德照宇宙，万物引领望钧轴。\n平生出言谨许可，爱我重我过推毂。\n前回识得白石生，闻韶尽美一夔足。\n此公所向泯泾渭，于我底裏罄心腹。\n晨星在天萍在水，人生失意多戮辱。\n东归穷巷口挂壁，岂无他人不如叔。\n迩来詹梁亦好事，颇復顾我青眼独。\n吟诗造妙五七言，丑媚寒松倚新竹。\n时时敲门小童至，辍书倚火再三读。\n亦思赓和礼所尚，疲驽鞭扑随骥騄。\n岁寒相见愿始终，且莫嗔怪屡更仆。\n吾侪岂图偏党异，俗子空猜往还熟。\n青春飞盖城西园，画鹢低飞镜湖曲。\n杯行到手勿浪忧，世界坚牢等朝烛。\n詹梁长驱行秣驾，贱子终期老茅屋。\n他年官达请掉头，莫笑渠侬甘碌碌。",
        "dynasty": "宋",
        "collection_info": null
    },
    {
        "title": "次韵刍父大篇",
        "author": "苏泂",
        "content": "我生两脚半八区，归来狭视东南隅。\n东南禹迹今绿芜，百岁几见人欧苏。\n闻石藴玉川含珠，山乃秀润源不枯。\n胸蟠万卷味道腴，落纸所至云锦铺。\n尔来大似天眷吾，贶以佳友令相娱。\n邢子韵胜开冰壶，湘湖与我初索途。\n谓此巨浸其是欤，今夕不饮可得乎。\n吾侪固不如林逋，吟诗写壁无处无。\n杂莼便食不用厨，湘湖岂即输西湖。\n贳钱沽酒劳老夫，酒酣肆笔衫袖乌。\n不觉月堕三更余，荷香染袂露湿肤，开堂復驾红尘车。\n君勿笑人生意气倾堪舆，所得未必如所图。",
        "dynasty": "宋",
        "collection_info": null
    },
    {
        "title": "日铸岭下狂歌行",
        "author": "苏泂",
        "content": "我生天地不如意，甚欲飘然去人世。\n却思一死胡足悲，死而不乐胡死为。\n又思天地之间固有足乐者，安得庄周之鹏穆王马。\n有时骑气或御风，天上天中更天下。\n息驾玄冥圃，驻节蓬莱宫。\n攀星太极南，访日扶桑东。\n东西南北何局促，自可直造混沌趋洪蒙。\n又思去有归，安得来无从。\n当时六鳌负亦重，岂有身常不转动。\n会须四六二十四足一欠伸，我居其高视尔众。\n不知化为大海水，为復茫茫而已矣。\n不知鳌在復鳌亡，为復人生或人死。\n此时逍遥游，不见争夺场，想见四维上下俱茫茫。\n巨鳌尔灵便如此，公欲欠伸不难耳。\n且如皇宋三百六十州，出门所在多山丘。\n其间平地少，但见萝茑藤蔓上下硗确森相樛。\n青鞋有底踏须破，人寿几何行不休。\n更令生世人，偪仄生戈矛。\n迂迴隔绝千里成万里，亲戚朋旧相见朝夕无缘由。\n尔鳌若未动，为我背略倾。\n飐翻山与丘，平地与人行。\n也知上天本来广，也知下地本来平。\n只因山丘多，顿使天地轻。\n我当作章问帝借北斗，酌沧溟。\n尽歼偪仄人，更杀马与鹏。\n百拜稽首，祭鳌之灵。",
        "dynasty": "宋",
        "collection_info": null
    },
    {
        "title": "甘露歌上呈留守门下侍郎",
        "author": "苏泂",
        "content": "太微渊默严不动，斗为其车运中央。\n四序回旋变造化，一杓直指无偏傍。\n柄臣比之号八柱，一柱难阙各有当。\n绍熙元年图旧德，更公玉麟使过国。\n屹然山立天子重，列作八柱扶天极。\n天极尊严物有道，不减不溢常不忒。\n均劳于外天阙柱，至今朝廷虚衮舄。\n皇皇辟君明如日，安用动威偃禾木。\n奉以甘露太和液，饮太液亲寿益公，虽老归致太平万物好。",
        "dynasty": "宋",
        "collection_info": null
    },
    {
        "title": "书怀",
        "author": "苏泂",
        "content": "出门莽莽无所适，青草门前少行客。\n读书妄意学周孔，行年三十头雪白。\n朝廷伏闻治清静，贱子何忧官得失。\n平生志气渺江海，前日诗名漫梁益。\n相公青毡化乌有，大似不蒙稽古力。\n恭惟元佑全盛时，左右明王非列辟。\n尔时吾祖亦遭逢，曾与坡范同入直。\n同朝人士服该贯，后世儒生犹辟易。\n石羊去作高资梦，金榜空余岘山宅。\n烂然朱紫照一门，绵亘百年随社稷。\n中兴郎从间有人，往往命薄中道塞。\n只今晨星颇相望，岂不稽首荷王泽。\n先人中间亦筮仕，曾未几见捐禄食。\n坐令诸子各困顿，须与祖世事乖隔。\n忠肝痛胆欲谁付，冷屋风灯但萧瑟。\n明知长短均一尽，自是炎凉心所恻。\n昨蒙宗公置牙齿，事下丞相当审覈。\n驽才不堪驾十乘，爝火或可继残夕。\n纵然得遂岂其志，未免妻嫂有轻色。\n诸兄生儿任门户，两弟行当问家室。\n祖宗祭祀足依頼，插架牙籤肯终毕。\n至尊恭己正南面，下采刍荛及羣策。\n男儿努力要及时，致君尧舜收故物。\n春风吹花满江城，醉击珊瑚夜吹笛。\n属予寄傲谅兹契，隠肆壶天许分席。\n西游酹酒弔杜甫，东望吟诗怀李白。\n潇湘南浮窥舜葬，淮海北上巡禹迹。\n归来故旧半为鬼，未死一身长百疾。\n向之经行辄梦寐，江汉沱潜犹彷佛。\n尘埃熏人眼生翳，文字不立口挂壁。\n樊笼日月安足恃，会觅丹砂变形质。\n时哉鹏翼倘相逢，俯仰人间访畴昔。",
        "dynasty": "宋",
        "collection_info": null
    },
    {
        "title": "青牛宫",
        "author": "苏泂",
        "content": "青牛宫中青草生，数间老屋徒欹倾。\n老人婆娑坐牛背，似怪关尹闻其名。\n东来万里西游客，倚遍宫前旧时柏。\n巫咸大招不可期，欲向青牛问消息。",
        "dynasty": "宋",
        "collection_info": null
    },
    {
        "title": "再和古梅",
        "author": "苏泂",
        "content": "和羹之说昔有闻，岂得不如鲁泮芹。\n闻名尚救渴将军，会稽竹箭胡能羣。\n初花的皪美无度，情事淡泊春空云。\n树犹如此人何堪，再三叹息殷仲文。\n江南晚生敬耆旧，汲水封植敢不勤。\n清霜既降河水涸，笑持双鬓举似君。\n人间凉燠易更变，有底寒谷回氤氲。\n神奇正尔出臭腐，枯木何怪生奇芬。\n诸生径登李杜坛，此老行策伊傅勋。\n吾诗称赞愧不足，举止羞涩如羊欣。",
        "dynasty": "宋",
        "collection_info": null
    },
    {
        "title": "湘湖饮平远亭口占呈邢刍父",
        "author": "苏泂",
        "content": "我屐欲行山路远，我舟欲泛湖水深。\n湘湖湘湖在何许，不在天上终可寻。\n君才未减邢居实，药品之中贵参朮。\n君归芹省我湘湖，夜看月明朝日出。",
        "dynasty": "宋",
        "collection_info": null
    },
    {
        "title": "又口占和林奇卿府教春日即事",
        "author": "苏泂",
        "content": "门前车马无行迹，堂上真重戴凭席。\n东风吹水绿芹香，课试公勤榜新拆。\n研经未羡陆德明，侯喜况有能诗声。\n朝廷更化要三杰，聘币应先鲁两生。\n休言三仕有三已，时节因缘还在是。\n满园桃李竞纷华，未害疎梅粲寒蘂。\n皇天着意生孔颜，一匙蔬饭宜加餐。\n渺然人物望公等，解后试挽唐虞还。",
        "dynasty": "宋",
        "collection_info": null
    },
    {
        "title": "金错刀行",
        "author": "苏泂",
        "content": "黄金错刀白玉环，藓花古血寒斑斑。\n皇天生物有深意，入树伐石无坚顽。\n丈夫意气岂儿女，事变亏成争一缕。\n拔天动地风雨来，环响刀鸣夜飞去。\n世间万事须乘时，古来失意多伤悲。\n呜呼宝刀在手无能为，不知去后鬰鬰令人思。",
        "dynasty": "宋",
        "collection_info": null
    },
    {
        "title": "次陆放翁韵",
        "author": "苏泂",
        "content": "登高望远不可无，不可一日不读书。\n予方自委下湿地，君乃独占高明居。\n杨云傥许客载酒，杜陵安得钱买馿。\n徐行过君就书读，颇幸借屋今连闾。",
        "dynasty": "宋",
        "collection_info": null
    },
    {
        "title": "送孟信州去矣行",
        "author": "苏泂",
        "content": "青丝络马黄金羁，紫衣导从前驱驰。\n男儿四十作太守，路人指点生光辉。\n我时笑与路人说，太守襟怀世人别。\n平生为政学鲁论，爱民如儿少鞭挞。\n上饶之民吾贺君，君独不见南安军。\n是家官职未渠已，太后垂帘功盖世。",
        "dynasty": "宋",
        "collection_info": null
    },
    {
        "title": "秋夜登湖桥",
        "author": "苏泂",
        "content": "平湖秋水满拍拍，恰好三月桃花春。\n所不同者一轮月，下上青镜奁寒银。\n我来跨湖桥顶坐，月照水光光照我。\n春暄那得抵秋清，自摘霜华餐露颗。",
        "dynasty": "宋",
        "collection_info": null
    },
    {
        "title": "闻鶑",
        "author": "苏泂",
        "content": "东村水车声未已，西村阿童唤牛起。\n麦晴欲稳天更寒，雾雨萧萧熟梅子。\n读书窗下少人知，绿阴幽草胜花时。\n一声娅姹復娅姹，时有黄鹂来去飞。",
        "dynasty": "宋",
        "collection_info": null
    },
    {
        "title": "病中排闷",
        "author": "苏泂",
        "content": "中年一病一回觉，老大康宁知更难。\n只今四十已华髮，未到七旬应碧山。\n故疆风土望莫及，前辈典刑追不还。\n但愿生生遇尧舜，耕田凿井泰嵩间。",
        "dynasty": "宋",
        "collection_info": null
    },
    {
        "title": "春日闲望",
        "author": "苏泂",
        "content": "到处林园静，能来是主人。\n鶑喉低啭玉，鱼腹暖翻银。\n翫雨沾芳履，吟风岸角巾。\n功名吾老矣，甘作太平民。",
        "dynasty": "宋",
        "collection_info": null
    },
    {
        "title": "次韵七首  其一",
        "author": "苏泂",
        "content": "隠几看鱼乐，洋洋圉圉然。\n一身随见定，万事任从前。\n卖剑更农服，操觚耨纸田。\n岂能无俭岁，固自有丰年。",
        "dynasty": "宋",
        "collection_info": null
    },
    {
        "title": "次韵七首  其二",
        "author": "苏泂",
        "content": "步蹇堪扶杖，头童欲罢簪。\n渚云秋澹泊，庭树晚萧森。\n秀颖垂千亩，遥青出寸岑。\n本来关箇事，而独可人心。",
        "dynasty": "宋",
        "collection_info": null
    },
    {
        "title": "次韵七首  其三",
        "author": "苏泂",
        "content": "昵爱经过数，尊荣记忆疎。\n頼收颜氏帖，谁奉子公书。\n西夏方征甲，东州且定居。\n虽无南过雁，幸有北来鱼。",
        "dynasty": "宋",
        "collection_info": null
    },
    {
        "title": "次韵七首  其四",
        "author": "苏泂",
        "content": "山色对疎櫺，之人一似清。\n水边同妇饮，花下趁儿行。\n养鸭期充膳，骑牛学治生。\n时因把锄暇，毋废读书声。",
        "dynasty": "宋",
        "collection_info": null
    },
    {
        "title": "次韵七首  其五",
        "author": "苏泂",
        "content": "香醪如蜜甜，村酒渐多添。\n弄水閒移棹，看山自捲帘。\n深心非木石，痴腹惯虀盐。\n莫作渊明解，逃鱼本欲潜。",
        "dynasty": "宋",
        "collection_info": null
    },
    {
        "title": "次韵七首  其六",
        "author": "苏泂",
        "content": "茅茨依橘柚，邻舍即烟波。\n更与山为伴，何忧屋不多。\n功名元有命，嗤笑亦从他。\n但愿年年熟，杯来尔汝歌。",
        "dynasty": "宋",
        "collection_info": null
    },
    {
        "title": "次韵七首  其七",
        "author": "苏泂",
        "content": "废田为屋宇，困士学农桑。\n来者或相问，耕焉安得堂。\n为言吾欲醉，且去客无妨。\n信有痴人梦，宁甘草径荒。",
        "dynasty": "宋",
        "collection_info": null
    },
    {
        "title": "一室",
        "author": "苏泂",
        "content": "一室星辰入，平居社稷忧。\n萤飞原有夜，蝉远不胜秋。\n短髮千方误，中年万事休。\n摩挲门外柳，坎止亦乘流。",
        "dynasty": "宋",
        "collection_info": null
    },
    {
        "title": "遣热二首  其一",
        "author": "苏泂",
        "content": "人生万家室，大暑亦劳劳。\n滴露点周易，临风歌楚骚。\n朱丹谁復羡，斑白懒能薅。\n一笑问儿子，汝何催我曹。",
        "dynasty": "宋",
        "collection_info": null
    },
    {
        "title": "遣热二首  其二",
        "author": "苏泂",
        "content": "田舍东湖隔，楼居北户升。\n感时秋鬓白，怀友晚山青。\n病不妨书读，閒应养性灵。\n敝裘苏季子，四海一飘萍。",
        "dynasty": "宋",
        "collection_info": null
    },
    {
        "title": "客夜",
        "author": "苏泂",
        "content": "风雨夜冥冥，舟行为小停。\n野田藏水白，燐火出坟青。\n将子雁能急，久鳏鱼独醒。\n人生贵艰阻，稍向道涂经。",
        "dynasty": "宋",
        "collection_info": null
    },
    {
        "title": "岁杪",
        "author": "苏泂",
        "content": "客子船都泊，幽人夜独醒。\n五更初水长，四壁尽歌声。\n已若从吾好，因之念此生。\n行年半七十，岁事復峥嵘。",
        "dynasty": "宋",
        "collection_info": null
    },
    {
        "title": "旧岁",
        "author": "苏泂",
        "content": "旧岁无多日，三衢有几程。\n雪檐疎滴滴，泉溜响泠泠。\n奔走经年债，襟怀一味清。\n纪行吟放稳，归咏遣儿听。",
        "dynasty": "宋",
        "collection_info": null
    },
    {
        "title": "秋夜有感  其一",
        "author": "苏泂",
        "content": "灯影三更夜，虫声四壁秋。\n雨阶疎滴滴，风幔飒悠悠。\n朋友新凋丧，湖山旧钓游。\n平生匡復志，老去未能休。",
        "dynasty": "宋",
        "collection_info": null
    },
    {
        "title": "秋夜有感  其二",
        "author": "苏泂",
        "content": "楼上几当当，残更引漏长。\n月明山树湿，露下药苗香。\n朝野衣冠异，郊原故物伤。\n平生三径草，此夕更苍凉。",
        "dynasty": "宋",
        "collection_info": null
    },
    {
        "title": "世事",
        "author": "苏泂",
        "content": "世事一翻手，诗书三折肱。\n江湖多白雨，魂梦杂青灯。\n同好纔如此，言归有未能。\n平生飞动意，元不羡鹯鹰。",
        "dynasty": "宋",
        "collection_info": null
    },
    {
        "title": "书愤",
        "author": "苏泂",
        "content": "黄叶冷飕飕，临风搔白头。\n江湖无老伴，天地有新愁。\n橐禁行鸳晓，榆关战马秋。\n平生忠孝意，到死不能休。",
        "dynasty": "宋",
        "collection_info": null
    },
    {
        "title": "琢句",
        "author": "苏泂",
        "content": "琢句真无益，论诗新有名。\n客怀无远近，人事只翻腾。\n积水明寒树，饥鸿咽夜声。\n半年安坐得，又作雨中行。",
        "dynasty": "宋",
        "collection_info": null
    },
    {
        "title": "怀亲堂",
        "author": "苏泂",
        "content": "升堂知孝子，即事每思亲。\n根本由先世，栽培得后人。\n一林香自好，四序感如新。\n勿作商颜恋，家传汉幄臣。",
        "dynasty": "宋",
        "collection_info": null
    },
    {
        "title": "凉意",
        "author": "苏泂",
        "content": "凉意满中庭，干坤洗濯清。\n鹊河通海浪，萤火乱天星。\n便觉黄花近，休看白髮生。\n客床眠不稳，起坐听秋声。",
        "dynasty": "宋",
        "collection_info": null
    },
    {
        "title": "仰屋",
        "author": "苏泂",
        "content": "仰屋无穷事，甘心未遇时。\n雨花明燕羽，风叶堕蛛丝。\n农务从人说，光阴类箭移。\n早知霜白鬓，那免一生痴。",
        "dynasty": "宋",
        "collection_info": null
    },
    {
        "title": "得屋后舟中作",
        "author": "苏泂",
        "content": "有屋吾堪老，无田子缓求。\n长江惟可饮，万事不须谋。\n政尔天从欲，端因鬼瞰忧。\n平生晏平仲，能费几狐裘。",
        "dynasty": "宋",
        "collection_info": null
    },
    {
        "title": "幽兴",
        "author": "苏泂",
        "content": "花气湿书籤，琴风入画帘。\n绿阴连地黑，朱果落枝甜。\n客去从鹦语，人归问鹊占。\n村居近城郭，幽兴得相兼。",
        "dynasty": "宋",
        "collection_info": null
    },
    {
        "title": "即事  其一",
        "author": "苏泂",
        "content": "窗外梧桐树，霜风特地吹。\n莫轻初下叶，长别所生枝。\n便有青葱见，应无岁月追。\n先人移得汝，吾鬓復如丝。",
        "dynasty": "宋",
        "collection_info": null
    },
    {
        "title": "即事  其二",
        "author": "苏泂",
        "content": "平生苏季子，岁晚意何如。\n收拾江湖梦，归来田舍庐。\n耰锄知力腐，书卷着饥驱。\n稍识瞿昙老，长思结习除。",
        "dynasty": "宋",
        "collection_info": null
    },
    {
        "title": "即事  其三",
        "author": "苏泂",
        "content": "羣鸡纷啄粟，收敛逼深秋。\n巷内黄叶落，门前清水流。\n年饥人菜色，家弊仆蓬头。\n兼善平生志，凄凉出谬悠。",
        "dynasty": "宋",
        "collection_info": null
    },
    {
        "title": "有感",
        "author": "苏泂",
        "content": "众木晓森森，孤松自百寻。\n绝知根气大，能受雪霜深。\n草草供时役，悠悠匪力任。\n春风遍红紫，啼鴂便惊心。",
        "dynasty": "宋",
        "collection_info": null
    },
    {
        "title": "有叹  其一",
        "author": "苏泂",
        "content": "古屋残僧住，孤坟乱蚁穿。\n山棱人踏减，滩石浪搓圆。\n毁誉无终日，功名有百年。\n予方辜壮岁，渠得恋华颠。",
        "dynasty": "宋",
        "collection_info": null
    },
    {
        "title": "有叹  其二",
        "author": "苏泂",
        "content": "气使与形驱，从知万化渠。\n参禅休佞佛，为士盍忘书。\n枉铸千金错，终还一味愚。\n柴门老翁媪，围坐却安居。",
        "dynasty": "宋",
        "collection_info": null
    },
    {
        "title": "有叹  其三",
        "author": "苏泂",
        "content": "杵臼梁鸿事，人间欠此人。\n痴儿号饭少，愁妇厌家贫。\n雨障雪来晚，梅催柳迓春。\n平生兼善意，孤独叹沉沦。",
        "dynasty": "宋",
        "collection_info": null
    },
    {
        "title": "陶令",
        "author": "苏泂",
        "content": "陶令归来后，何人记若翁。\n难将五斗粟，换此一窗风。\n喜色均童稚，高情更菊松。\n悠然信天命，今昨定无同。",
        "dynasty": "宋",
        "collection_info": null
    },
    {
        "title": "偶题",
        "author": "苏泂",
        "content": "少壮忧藜藿，堆盘齿豁疎。\n平生空布褐，垂老剩金珠。\n世有伯劳燕，人谁熊掌鱼。\n痴年将半百，抚事已嗟吁。",
        "dynasty": "宋",
        "collection_info": null
    },
    {
        "title": "偶作",
        "author": "苏泂",
        "content": "盘薄意无穷，藏修一亩宫。\n竹鸣知过雨，花动觉微风。\n閒作诗如画，长思色是空。\n人言类摩诘，虽病有神通。",
        "dynasty": "宋",
        "collection_info": null
    },
    {
        "title": "夜读老杜星月诗二十首",
        "author": "苏泂",
        "content": "肺胃清如洗，翛然二十诗。\n月星连北斗，冰雪绕南枝。\n煮壑充茶椀，烹龙送酒巵。\n杜陵天上语，举世几人知。",
        "dynasty": "宋",
        "collection_info": null
    },
    {
        "title": "重忆旧句",
        "author": "苏泂",
        "content": "太饱伤清气，微寒最好诗。\n白鸥没浩荡，天马谢羁维。\n矫矫真无敌，飘飘信所之。\n百年龙变化，万事燕差池。",
        "dynasty": "宋",
        "collection_info": null
    },
    {
        "title": "予顷时有一联云太饱伤清气微寒最好诗葛天民极爱之偶再续成",
        "author": "苏泂",
        "content": "太饱伤清气，微寒最好诗。\n轻鸥怜野性，垂柳让风姿。\n智巧从天赋，疎狂听我为。\n极知贫者病，未许药能医。",
        "dynasty": "宋",
        "collection_info": null
    },
    {
        "title": "无题",
        "author": "苏泂",
        "content": "爱酒陶彭泽，能诗陈后山。\n浮沉将底用，长大若为颜。\n镜面舟一叶，梅边屋数间。\n饶君双鬓白，还我半生閒。",
        "dynasty": "宋",
        "collection_info": null
    },
    {
        "title": "得句  其一",
        "author": "苏泂",
        "content": "存养龟传息，扶行鹤类形。\n题诗窗纸白，住舍竹林青。\n食淡神偏爽，眠稀梦亦灵。\n从来知守分，真箇胜看经。",
        "dynasty": "宋",
        "collection_info": null
    },
    {
        "title": "得句  其二",
        "author": "苏泂",
        "content": "马步山逾险，舟行水未通。\n驭风为道号，嚙雪是家风。\n自许清如玉，从教臭似铜。\n人生几两屐，老去一飘蓬。",
        "dynasty": "宋",
        "collection_info": null
    },
    {
        "title": "再次送刍父韵寄之二首  其一",
        "author": "苏泂",
        "content": "君到知何日，书来未可疎。\n旅情难是久，别意重于初。\n时暑方遵涉，斋居少自如。\n梁空明月梦，只有不关渠。",
        "dynasty": "宋",
        "collection_info": null
    },
    {
        "title": "再次送刍父韵寄之二首  其二",
        "author": "苏泂",
        "content": "当时马首东，追送苦匆匆。\n对我藕花雨，思君榕叶风。\n畏途迷白黑，醉眼眩青红。\n曷日归相问，江湖一钓翁。",
        "dynasty": "宋",
        "collection_info": null
    },
    {
        "title": "走笔次韵黄观復学士二首  其一",
        "author": "苏泂",
        "content": "未见心先识，相逢意辄同。\n半生纔得此，叔世若为容。\n力学君方壮，缘愁我已翁。\n泥涂断还往，信矣命之穷。",
        "dynasty": "宋",
        "collection_info": null
    },
    {
        "title": "走笔次韵黄观復学士二首  其二",
        "author": "苏泂",
        "content": "自嘆冯唐老，那堪李广奇。\n岁寒斯可矣，吾道竟何为。\n丽日明桃叶，清风近竹枝。\n天机乃人事，到底孰成亏。",
        "dynasty": "宋",
        "collection_info": null
    },
    {
        "title": "见放翁退",
        "author": "苏泂",
        "content": "住所真容膝，谈间便解颐。\n胡能万事足，直作一生痴。\n密雨惊荷叶，微风吹竹枝。\n回舟吾自慊，应赋此翁诗。",
        "dynasty": "宋",
        "collection_info": null
    },
    {
        "title": "次知县兄韵",
        "author": "苏泂",
        "content": "市少全依郭，人稀却似村。\n湖山春气早，烟雨画图昏。\n倚树花微落，吟诗酒屡温。\n亲朋各南北，步屐款谁门。",
        "dynasty": "宋",
        "collection_info": null
    },
    {
        "title": "次韵葛天民",
        "author": "苏泂",
        "content": "捣柏为香炷，煎茶当酒杯。\n鬓因儿女雪，心向利名灰。\n茅屋湖边住，柴扉柳下开。\n残年未归去，排日为公来。",
        "dynasty": "宋",
        "collection_info": null
    },
    {
        "title": "简寄",
        "author": "苏泂",
        "content": "绿树千家杂，青山四郭新。\n须知太守印，合付谪仙人。\n波浪窥东海，楼居近北辰。\n不过行俭德，彼瘠本王臣。",
        "dynasty": "宋",
        "collection_info": null
    },
    {
        "title": "简朱子大学士二首  其一",
        "author": "苏泂",
        "content": "亭上经秋宴，同乡见亦难。\n鬓从前度白，枫是此回丹。\n句法流传否，交情寤寐间。\n重来兴不尽，谁棹小舟还。",
        "dynasty": "宋",
        "collection_info": null
    },
    {
        "title": "简朱子大学士二首  其二",
        "author": "苏泂",
        "content": "人间三十六，曾未识朱园。\n一昨袁丝饮，通宵谢屐痕。\n厨灯犹琢句，山雨未移樽。\n子大真吾敬，心期重款门。",
        "dynasty": "宋",
        "collection_info": null
    },
    {
        "title": "忆朱子大学士一首",
        "author": "苏泂",
        "content": "翠麓晚萧骚，无风树亦号。\n官荣归若辈，诗态忆吾曹。\n信有忧能死，应无酒可陶。\n平生相照地，不隔半秋毫。",
        "dynasty": "宋",
        "collection_info": null
    },
    {
        "title": "归自陶山舟中示暹侄",
        "author": "苏泂",
        "content": "钟声四山晚，一舸镜中归。\n远舍火明树，寒天露湿衣。\n塔高城不禁，林暗鸟畴依。\n有句传犹子，吾疎合世违。",
        "dynasty": "宋",
        "collection_info": null
    },
    {
        "title": "忆黄观復",
        "author": "苏泂",
        "content": "地远过从少，天多眼界宽。\n晓书翻卷白，秋桂绕亭丹。\n小雨妨相觅，幽花孰与看。\n平生杜陵老，到此赋诗难。",
        "dynasty": "宋",
        "collection_info": null
    },
    {
        "title": "陈杰荆州之役伯文实约予闻其没官怆甚不寐遂成诗",
        "author": "苏泂",
        "content": "细雨归帆暮，西风远笛哀。\n江空人永已，兴尽首重回。\n嗣祖焉非福，王生本不来。\n从今长谢客，稳卧北山隈。",
        "dynasty": "宋",
        "collection_info": null
    },
    {
        "title": "紫芝申之有月夜赓唱俾予续之",
        "author": "苏泂",
        "content": "楼高发兴微，山水自清辉。\n有月略窥枕，无风时动扉。\n他生嫌火食，投老羡空飞。\n安得余卢赵，相从去不归。",
        "dynasty": "宋",
        "collection_info": null
    },
    {
        "title": "陪制帅宝学侍郎饮别金陵诸胜地",
        "author": "苏泂",
        "content": "制阃三年名，亭台一日违。\n江山云外款，鼓吹月中归。\n夜气轻杯力，霜棱迫妓围。\n明当趁朝谒，回首此依依。",
        "dynasty": "宋",
        "collection_info": null
    },
    {
        "title": "重送吕知录表叔",
        "author": "苏泂",
        "content": "别味中年畏，离筵近日频。\n青山千骑远，绿树一蝉新。\n典狱须吾表，穷涯亦我民。\n时因过周守，相与话推仁。",
        "dynasty": "宋",
        "collection_info": null
    },
    {
        "title": "远怀  其一",
        "author": "苏泂",
        "content": "缥缈龙泉伯，人间第一流。\n胡然天下宝，只顿海东头。\n斯道谁兴废，浮云任去留。\n绝知他日少，预作百年忧。",
        "dynasty": "宋",
        "collection_info": null
    },
    {
        "title": "远怀  其二",
        "author": "苏泂",
        "content": "去国三千里，书来一再行。\n过从应夙数，契阔更殊乡。\n沙草留徐步，溪鸥傍晚凉。\n人间无限事，独自有难忘。",
        "dynasty": "宋",
        "collection_info": null
    },
    {
        "title": "次韵刍父秋怀  其一",
        "author": "苏泂",
        "content": "髮短日益白，眼昏时见花。\n无人知若士，有句可雄夸。\n篱菊风前蕊，山梅雨后葩。\n平生苏季子，犹足送年华。",
        "dynasty": "宋",
        "collection_info": null
    },
    {
        "title": "次韵刍父秋怀  其二",
        "author": "苏泂",
        "content": "幸免名为累，应无口启羞。\n竺书时挂眼，衲被久蒙头。\n未仕胡三已，论才宜四休。\n商宗如见梦，依旧济川舟。",
        "dynasty": "宋",
        "collection_info": null
    },
    {
        "title": "次韵刍父秋怀  其三",
        "author": "苏泂",
        "content": "太史龟堂上，重来不忍看。\n更无时往復，徒有竹平安。\n世事翻仍覆，人情燠易寒。\n何时一樽酒，同访小方干。",
        "dynasty": "宋",
        "collection_info": null
    },
    {
        "title": "次韵刍父秋怀  其四",
        "author": "苏泂",
        "content": "逢人惟婞直，过事懒依阿。\n菊引陶彭泽，鸢惊马伏波。\n衰年如意少，行路得诗多。\n彼其皆车服，嗟嗟如命何。",
        "dynasty": "宋",
        "collection_info": null
    },
    {
        "title": "次韵刍父秋怀  其五",
        "author": "苏泂",
        "content": "士有修身者，娟如女在房。\n刈兰供作佩，采菊当为粮。\n春树翻疑雨，秋花却耐霜。\n从来舆涉意，晚棹转微茫。",
        "dynasty": "宋",
        "collection_info": null
    },
    {
        "title": "次韵刍父秋怀  其六",
        "author": "苏泂",
        "content": "四十纔如此，将来事可吁。\n长斋甘短褐，旧债压新租。\n已觉身何有，行当梦亦无。\n茅檐负朝日，黄卷足相娱。",
        "dynasty": "宋",
        "collection_info": null
    },
    {
        "title": "陋室诗",
        "author": "苏泂",
        "content": "陋室行蜗子，良朋断马踪。\n一官当面过，万事转头空。\n故有诗驱疟，那无檄愈风。\n丰年仍俭食，岁晚得途穷。",
        "dynasty": "宋",
        "collection_info": null
    },
    {
        "title": "即席呈赵大资",
        "author": "苏泂",
        "content": "裴公非绿野，白傅喜青山。\n富贵何如老，功名不似閒。\n半生知己地，每见立谈间。\n岁岁须来省，从教载雪还。",
        "dynasty": "宋",
        "collection_info": null
    },
    {
        "title": "寄卫太常二首  其一",
        "author": "苏泂",
        "content": "道义分明重，功名取次休。\n重来踏龙尾，犹记立螭头。\n行辈云霄上，家山岁月周。\n孰知为郡乐，未慊过都留。",
        "dynasty": "宋",
        "collection_info": null
    },
    {
        "title": "寄卫太常二首  其二",
        "author": "苏泂",
        "content": "祖世多生契，门墙半面人。\n若为资巨岳，不敢望洪钧。\n千载今如此，诸公迹易陈。\n江河须到海，松柏不胜春。",
        "dynasty": "宋",
        "collection_info": null
    },
    {
        "title": "寄卢子高二首  其一",
        "author": "苏泂",
        "content": "我别君逾壮，君来我欲翁。\n艰虞畴昔异，风雨数宵同。\n鹤病祇应瘦，鹰饥怕苦笼。\n平生黄叔度，见可俗尘空。",
        "dynasty": "宋",
        "collection_info": null
    },
    {
        "title": "寄卢子高二首  其二",
        "author": "苏泂",
        "content": "君行甫郭门，我病已昏昏。\n呕泄辄经日，芳芗空屡飱。\n每思今古易，终畏别离烦。\n向匪勤车马，何因共一尊。",
        "dynasty": "宋",
        "collection_info": null
    },
    {
        "title": "问讯知府高校书",
        "author": "苏泂",
        "content": "为问高夫子，朱黄想校书。\n有诗连日有，无讯十分无。\n月淡梅行色，窗寒竹寄居。\n惟应牙痛愈，列屋任閒渠。",
        "dynasty": "宋",
        "collection_info": null
    },
    {
        "title": "次韵高秘书谒陆待制二首  其一",
        "author": "苏泂",
        "content": "人物推前辈，声名重泰山。\n斯文无毁誉，吾道有间关。\n袖短方妍舞，弓强愧力弯。\n风舟虽屡引，中路忍追还。",
        "dynasty": "宋",
        "collection_info": null
    },
    {
        "title": "次韵高秘书谒陆待制二首  其二",
        "author": "苏泂",
        "content": "海上三神宅，人间陆放翁。\n谈谐诗雅咏，任己易屯蒙。\n松竹当姬侍，鸥禽是仆童。\n后来那可计，应有不如公。",
        "dynasty": "宋",
        "collection_info": null
    },
    {
        "title": "东墅次高秘书韵",
        "author": "苏泂",
        "content": "累土就川池，蜋蝉半黠痴。\n神僊愚谷赋，图画史君诗。\n石磴春风酒，松窗夜雨棋。\n仲谋真有子，㹠犬定吾儿。",
        "dynasty": "宋",
        "collection_info": null
    },
    {
        "title": "与赵监簿",
        "author": "苏泂",
        "content": "昔我离家日，今皇即位年。\n同时辞北极，共载入西川。\n雪裏赓诗句，江边醉酒船。\n重来一访旧，风景故依然。",
        "dynasty": "宋",
        "collection_info": null
    },
    {
        "title": "足姜句",
        "author": "苏泂",
        "content": "那知身百岁，未办屋三间。\n见客慵开口，逢僧託买山。\n喜无他志愿，幸不碍清閒。\n社燕秋鸿裏，人生各有还。",
        "dynasty": "宋",
        "collection_info": null
    },
    {
        "title": "次知县兄曹娥渡句",
        "author": "苏泂",
        "content": "自绝双鱼养，愁登老桧亭。\n断云知意绪，流水付年龄。\n抚穉头空白，逢人眼未青。\n贪生不既晚，无地学威灵。",
        "dynasty": "宋",
        "collection_info": null
    },
    {
        "title": "五次韵送蹈中造朝",
        "author": "苏泂",
        "content": "镜曲春帆远，延和晓仗穿。\n已更新历日，休问小行年。\n用我书三箧，从渠食万钱。\n功名今古意，留眼看苍天。",
        "dynasty": "宋",
        "collection_info": null
    },
    {
        "title": "问讯耕堂",
        "author": "苏泂",
        "content": "五更三尺雪，应是没耕庐。\n洞彻八窗景，泓澄一腹书。\n卧看龙夭矫，閒翫玉模糊。\n差胜陈家否，妻儿共拥炉。",
        "dynasty": "宋",
        "collection_info": null
    },
    {
        "title": "寄赵紫芝",
        "author": "苏泂",
        "content": "同年今半百，同病半年赊。\n瘦骨如枯木，残身类晚花。\n人言关念虑，书字觉欹斜。\n且愿逢灵药，清吟老鬓华。",
        "dynasty": "宋",
        "collection_info": null
    },
    {
        "title": "寄周晋仙",
        "author": "苏泂",
        "content": "四海周风子，推敲孰似渠。\n官应憎骨相，老不上髭鬚。\n醉帽欹花落，吟身信杖扶。\n相思不相见，梅树雨鸠呼。",
        "dynasty": "宋",
        "collection_info": null
    },
    {
        "title": "见子大后寄",
        "author": "苏泂",
        "content": "相过自一奇，归去復相思。\n柳上已春意，屏间如杜诗。\n山川佳甚处，人物眇然时。\n爱重非金玉，微君不我知。",
        "dynasty": "宋",
        "collection_info": null
    },
    {
        "title": "寄常山晋叟兄",
        "author": "苏泂",
        "content": "行人有公论，知县得奇才。\n祖世今衰矣，吾兄亦壮哉。\n可能千里到，不破一朝来。\n当日王猷兴，真成访戴回。",
        "dynasty": "宋",
        "collection_info": null
    },
    {
        "title": "代书寄应之舅",
        "author": "苏泂",
        "content": "故人天一方，鸿雁已南翔。\n世乱各生死，年饥无稻粱。\n丁宁机上锦，爱惜橐中装。\n莫作孤飞想，冥冥忌弋伤。",
        "dynasty": "宋",
        "collection_info": null
    },
    {
        "title": "寄颍季",
        "author": "苏泂",
        "content": "人来得一书，分袂两旬余。\n未擉刘差鳖，谁羹宋嫂鱼。\n时情分向背，同气底亲疎。\n想见迎长节，杯行会忆渠。",
        "dynasty": "宋",
        "collection_info": null
    },
    {
        "title": "代书寄赵处州公甫",
        "author": "苏泂",
        "content": "苕霅无来使，如今又几时。\n案余分惠笔，室有寄来诗。\n豁达偏怜我，风流更许谁。\n怀哉括苍小，安用借留为。",
        "dynasty": "宋",
        "collection_info": null
    },
    {
        "title": "因会薛船官寄子高",
        "author": "苏泂",
        "content": "昔忝卢郎旧，因寻薛子舒。\n浅交初未惬，重见极相于。\n嗜好三人共，参商十载余。\n长安灯月酒，吾与汝怜渠。",
        "dynasty": "宋",
        "collection_info": null
    },
    {
        "title": "先寄观復",
        "author": "苏泂",
        "content": "老去真无几，为官又不成。\n慇懃驱病体，端的为交情。\n人以风姿胜，梅将雪意争。\n知君定怀我，株坐或遐征。",
        "dynasty": "宋",
        "collection_info": null
    },
    {
        "title": "送钱子望",
        "author": "苏泂",
        "content": "才名富有余，挥袂别乡闾。\n小作经年计，轻赍一束书。\n州城蕉叶暗，驿路菊花疎。\n尚想南来使，时因问起居。",
        "dynasty": "宋",
        "collection_info": null
    },
    {
        "title": "送陈永康昌年",
        "author": "苏泂",
        "content": "公不登台省，犹宜立内朝。\n如何百里县，更以一身遥。\n俗悍须宽理，年丰在政调。\n清秋送卓茂，目断马萧萧。",
        "dynasty": "宋",
        "collection_info": null
    },
    {
        "title": "送赵蹈中府签对策大廷",
        "author": "苏泂",
        "content": "奥学通玄象，须时对广廷。\n端为贾生策，动合圣人经。\n事往谁谋始，时今未敉宁。\n因留非所志，君相眼终青。",
        "dynasty": "宋",
        "collection_info": null
    },
    {
        "title": "寿暹侄",
        "author": "苏泂",
        "content": "行年过二十，不可恃青春。\n再此为中宿，三之即老人。\n诗书先足己，寿禄后荣亲。\n当日痴顽叔，从师霅水滨。",
        "dynasty": "宋",
        "collection_info": null
    },
    {
        "title": "赠暹侄",
        "author": "苏泂",
        "content": "祖世青毡远，关门鬓欲丝。\n犹欣诸子侄，爱觅老夫诗。\n贫贱端由此，文章安用为。\n勉哉勤所业，须有中兴时。",
        "dynasty": "宋",
        "collection_info": null
    },
    {
        "title": "思故人",
        "author": "苏泂",
        "content": "故人不可见，书札报平安。\n黄菊谁能折，青山独自看。\n雨生南浦足，秋入五湖宽。\n岁晚无多事，相看把钓竿。",
        "dynasty": "宋",
        "collection_info": null
    },
    {
        "title": "感旧  其一",
        "author": "苏泂",
        "content": "连年走巴蜀，性命实如丝。\n去有身将影，归无父惜儿。\n车驰遭虎豹，水宿伴蛟螭。\n少待波澜阔，须吟忆昔诗。",
        "dynasty": "宋",
        "collection_info": null
    },
    {
        "title": "感旧  其二",
        "author": "苏泂",
        "content": "荆州若箇伴，锦水暮云深。\n万里元无事，一生长苦心。\n秋林猿弔影，春殿鸟遗音。\n尚喜身强健，幽期或重寻。",
        "dynasty": "宋",
        "collection_info": null
    },
    {
        "title": "復简蹈中",
        "author": "苏泂",
        "content": "庭树风吹尽，池荷雨滴穿。\n病身能几日，短褐过残年。\n摘藁有千首，看囊无一钱。\n鸡号唤清晓，惜许梦钧天。",
        "dynasty": "宋",
        "collection_info": null
    },
    {
        "title": "简德允",
        "author": "苏泂",
        "content": "言归四十日，两度得寻君。\n贫病有诸子，情怀无半分。\n梅花年后雪，雁翅屋东云。\n早晚扁舟兴，能来与细论。",
        "dynasty": "宋",
        "collection_info": null
    },
    {
        "title": "简紫芝",
        "author": "苏泂",
        "content": "一隻林家鹤，饶君骨更清。\n爱山几废日，琢句恐伤名。\n稍得湖边住，常来寺裏行。\n相逢怪相喜，同病又同庚。",
        "dynasty": "宋",
        "collection_info": null
    },
    {
        "title": "哭邢刍父六首  其一",
        "author": "苏泂",
        "content": "颐养花能秀，谦卑玉似温。\n当家衣钵受，外氏典型存。\n逸骥方开路，归云遽敛昏。\n胸中何事了，地下与谁论。",
        "dynasty": "宋",
        "collection_info": null
    },
    {
        "title": "哭邢刍父六首  其二",
        "author": "苏泂",
        "content": "未晬俄孤子，垂髫便俊声。\n深知表独立，敢谓竟无成。\n嗜好惟经史，情亲到友生。\n回看真梦幻，未必泯神明。",
        "dynasty": "宋",
        "collection_info": null
    },
    {
        "title": "哭邢刍父六首  其三",
        "author": "苏泂",
        "content": "江汉渊流远，芝兰雅韵深。\n规行真畏友，庄语剩闲心。\n未悉昭昭理，长怀秩秩音。\n且随贤父窆，应伴放翁吟。",
        "dynasty": "宋",
        "collection_info": null
    },
    {
        "title": "哭邢刍父六首  其四",
        "author": "苏泂",
        "content": "在昔呻吟作，于今族姓无。\n致身胡不可，得寿有相须。\n鬼魅资强黠，干坤恶好儒。\n黄陈诸老泪，何独为惇夫。",
        "dynasty": "宋",
        "collection_info": null
    },
    {
        "title": "哭邢刍父六首  其五",
        "author": "苏泂",
        "content": "恸哭叫苍天，其如手足然。\n几年能尔熟，一日弃予先。\n委翰愁胠箧，赓诗叹绝絃。\n求儿方画褓，有母况华颠。",
        "dynasty": "宋",
        "collection_info": null
    },
    {
        "title": "哭邢刍父六首  其六",
        "author": "苏泂",
        "content": "太学三旬食，邢家万事空。\n初头纔过我，半后已无公。\n惚恍扶床语，仓皇就木终。\n从今颜巷冷，宁復孔尊同。",
        "dynasty": "宋",
        "collection_info": null
    },
    {
        "title": "再省剡姊",
        "author": "苏泂",
        "content": "短景催长至，冬温为小春。\n昔游今更省，母逝姊为亲。\n风木悲吟楚，晴沙巧籀秦。\n扁舟君莫羡，未必自由身。",
        "dynasty": "宋",
        "collection_info": null
    },
    {
        "title": "足疾数日简颍弟",
        "author": "苏泂",
        "content": "病脚冬逾甚，羁怀老自惊。\n生前终有役，隠去更须名。\n褐短愁纫妇，文疎愧属兄。\n何时了婚嫁，一意学躬耕。",
        "dynasty": "宋",
        "collection_info": null
    },
    {
        "title": "简赵紫芝",
        "author": "苏泂",
        "content": "别久似相忘，因行遇道傍。\n问知元姓字，传读是文章。\n鹤骨秋逾瘦，松身老更长。\n十年犹九品，如我合耕桑。",
        "dynasty": "宋",
        "collection_info": null
    },
    {
        "title": "寿颍季",
        "author": "苏泂",
        "content": "有屋须生子，为家要及时。\n云山千态度，弓冶几书诗。\n寿日能佳事，秋风况捷期。\n长年一杯酒，吾与菊花知。",
        "dynasty": "宋",
        "collection_info": null
    },
    {
        "title": "除夕呈主人",
        "author": "苏泂",
        "content": "使节梅花外，椒盘泪眼边。\n山川非故国，笳皷咽新年。\n机事鸥偏觉，家书雁不传。\n细笺今夕恨，万一主人怜。",
        "dynasty": "宋",
        "collection_info": null
    },
    {
        "title": "送观復机宜荣侍南游二首  其一",
        "author": "苏泂",
        "content": "友谊平生少，心期远近同。\n略无时俗气，信有古人风。\n几谏知吾子，忠言在若翁。\n南州须趣召，先寄状元红。",
        "dynasty": "宋",
        "collection_info": null
    },
    {
        "title": "送观復机宜荣侍南游二首  其二",
        "author": "苏泂",
        "content": "命拙仍多故，君来每慰情。\n艰虞还俭岁，文字久寒盟。\n又作家山别，宽为数月程。\n闲门闭萧瑟，病眼向谁明。",
        "dynasty": "宋",
        "collection_info": null
    },
    {
        "title": "十二月二十八夜至此怅然继和",
        "author": "苏泂",
        "content": "病马犹依枥，饥鸿更着行。\n深宵风雨后，万里道途长。\n骨立难看镜，愁来怕举觞。\n少年轻聚散，曾笑客思乡。",
        "dynasty": "宋",
        "collection_info": null
    },
    {
        "title": "重哭周四",
        "author": "苏泂",
        "content": "甫读宗周挽，那知遽绝絃。\n所嗟无我辈，不独在诗篇。\n行到水穷处，魂伤山寂然。\n灰寒空酹酒，恸哭向苍天。",
        "dynasty": "宋",
        "collection_info": null
    },
    {
        "title": "二十三弟丧偶慰之",
        "author": "苏泂",
        "content": "汝妇真良偶，吾家无间言。\n生来诸澹泊，夺去几烦冤。\n室想羸鳏慕，床余稚乳存。\n羁游违一奠，何日送丘原。",
        "dynasty": "宋",
        "collection_info": null
    },
    {
        "title": "挽故开府节使观文赵公二首  其一",
        "author": "苏泂",
        "content": "杵臼孤无食，诗书卒致身。\n佩琴重化蜀，衣锦却归鄞。\n不废先君养，难忘旧日贫。\n公卿如匹士，伯父更何人。",
        "dynasty": "宋",
        "collection_info": null
    },
    {
        "title": "挽故开府节使观文赵公二首  其二",
        "author": "苏泂",
        "content": "绿鬓今如雪，陪行万里长。\n稍从师北面，重作婿东床。\n道义非常重，精神有不忘。\n一为天下恸，端復细思量。",
        "dynasty": "宋",
        "collection_info": null
    },
    {
        "title": "湖中",
        "author": "苏泂",
        "content": "湘湖梦不到，今日到湘湖。\n草木尽春色，山川如画图。\n雨悭莼摘后，花发燕飞初。\n张翰平生意，扁舟未可无。",
        "dynasty": "宋",
        "collection_info": null
    },
    {
        "title": "百家泊",
        "author": "苏泂",
        "content": "舟子更相语，泥深不可行。\n拥裘听水响，无寐到天明。\n篷背潇湘雨，溪南欵乃声。\n在家那汝觉，数舍许离情。",
        "dynasty": "宋",
        "collection_info": null
    },
    {
        "title": "淹泊",
        "author": "苏泂",
        "content": "淹泊何如此，归来亦偶然。\n江寒惟罩雨，船晚各炊烟。\n宿雁起无借，饥乌鸣乞怜。\n遥传潮入浦，孤埭已争牵。",
        "dynasty": "宋",
        "collection_info": null
    },
    {
        "title": "过天章",
        "author": "苏泂",
        "content": "菜把充诗腹，篮舆兀病身。\n山烟孤起晚，官柳探生春。\n岁月渠催我，妻孥尔累人。\n谁言行路好，得似在家贫。",
        "dynasty": "宋",
        "collection_info": null
    },
    {
        "title": "三峡",
        "author": "苏泂",
        "content": "三峡波涛壮，秋深鼓棹前。\n飞空多陨石，失木有惊猿。\n洒徧时时雨，晴开处处天。\n篙工罢锣鼓，此地出神仙。",
        "dynasty": "宋",
        "collection_info": null
    },
    {
        "title": "梦峡",
        "author": "苏泂",
        "content": "未定还家乐，仍思去国情。\n猿枝楼阁影，龙府佩环声。\n水漩欹斜碧，山摇突兀晴。\n分明昨夜梦，百丈峡中行。",
        "dynasty": "宋",
        "collection_info": null
    },
    {
        "title": "峡险",
        "author": "苏泂",
        "content": "剖凿谁其始，山川出秘奇。\n祗应天地设，未必鬼神为。\n崩石惊船过，盘涡逼棹移。\n蓬莱如在眼，泪冷挂猿枝。",
        "dynasty": "宋",
        "collection_info": null
    },
    {
        "title": "次韵望海亭",
        "author": "苏泂",
        "content": "城裏偏高处，分明见海潮。\n鹳巢多碧树，人语半丹霄。\n州宅楼台近，居民市井遥。\n芳时一来此，因得离纷嚣。",
        "dynasty": "宋",
        "collection_info": null
    },
    {
        "title": "镜曲",
        "author": "苏泂",
        "content": "镜曲非尘世，春风属酒杯。\n欲纾忧百结，须索醉千回。\n莲实儿拳似，紫荆父手栽。\n无人竞来往，坐稳兴悠哉。",
        "dynasty": "宋",
        "collection_info": null
    },
    {
        "title": "题蜡屐金貂二亭吕巽伯表弟命赋",
        "author": "苏泂",
        "content": "蜡屐登山去，金貂换酒来。\n一生须几两，万事付三杯。\n饮尔非狂耳，归欤有旨哉。\n何时两亭暮，吾与汝徘徊。",
        "dynasty": "宋",
        "collection_info": null
    },
    {
        "title": "三界  其一",
        "author": "苏泂",
        "content": "地属元三令，风回更幅蒲。\n橹声欹枕裏，灯影到家初。\n稍觉身何有，行当梦亦无。\n平生不耕食，五斗欲谁辜。",
        "dynasty": "宋",
        "collection_info": null
    },
    {
        "title": "三界  其二",
        "author": "苏泂",
        "content": "风日催曛暮，江溪半浊清。\n春寒归雁急，沙远落鸥惊。\n有志诗书误，无家去就轻。\n短篷扄不寐，高枕念平生。",
        "dynasty": "宋",
        "collection_info": null
    },
    {
        "title": "地壁道中",
        "author": "苏泂",
        "content": "落日宜平野，回车憩薄阴。\n羸牛归径险，寒雀聚枝深。\n足未伤和玉，文曾卖蜀金。\n百年渠未已，出处遂何心。",
        "dynasty": "宋",
        "collection_info": null
    },
    {
        "title": "三游洞",
        "author": "苏泂",
        "content": "悬崖三百丈，五里到松门。\n路尽始佳处，苔深无屐痕。\n细泉牛乳滴，亭午艾香温。\n舟楫经行疾，无劳具酒尊。",
        "dynasty": "宋",
        "collection_info": null
    },
    {
        "title": "西陵道中",
        "author": "苏泂",
        "content": "冻缆牵鸥浦，炊烟饭驿亭。\n吴云怀践白，越树怨闾青。\n年数那无老，巢居会有宁。\n长歌和渔者，愁绝未堪听。",
        "dynasty": "宋",
        "collection_info": null
    },
    {
        "title": "吴淞",
        "author": "苏泂",
        "content": "把蟹风前醉，吟诗水面歌。\n余年听造物，所嗜独烟波。\n兰棹凭双穉，菱花笑一皤。\n稽山今又昔，贺老苦无多。",
        "dynasty": "宋",
        "collection_info": null
    },
    {
        "title": "途次口占三首  其一",
        "author": "苏泂",
        "content": "草檄头风愈，吟诗疟鬼藏。\n三年如昨日，多难更殊乡。\n涧底秋花小，枝头病叶黄。\n饥餐并困卧，平地有仙方。",
        "dynasty": "宋",
        "collection_info": null
    },
    {
        "title": "途次口占三首  其二",
        "author": "苏泂",
        "content": "鼓棹泛瀰茫，驱车道莽苍。\n功名中底用，奔走为谁忙。\n白浪高扬子，青山入建康。\n从来怀古意，秋至转悲凉。",
        "dynasty": "宋",
        "collection_info": null
    },
    {
        "title": "途次口占三首  其三",
        "author": "苏泂",
        "content": "枣子万星攒，良苗绿一端。\n扑篮多秀色，吹帽受风寒。\n扰扰水和尚，泠泠山药官。\n近诗差进步，安得老梅看。",
        "dynasty": "宋",
        "collection_info": null
    },
    {
        "title": "八月十二日再入都",
        "author": "苏泂",
        "content": "野色连山碧，时光似水流。\n邹阳仍是客，李广不封侯。\n业已诗中老，何须病始休。\n草根萤一点，寂照万端忧。",
        "dynasty": "宋",
        "collection_info": null
    },
    {
        "title": "晚渡",
        "author": "苏泂",
        "content": "小雨湿诗人，人疑过渡频。\n望山高着眼，就树巧遮身。\n有句寻鸥说，无家认鹤亲。\n明朝上京去，酾酒酹溪神。",
        "dynasty": "宋",
        "collection_info": null
    },
    {
        "title": "曹娥江",
        "author": "苏泂",
        "content": "月下倾残酒，风前读断碑。\n采江那有意，陟岵不无悲。\n树影经船疾，滩声到枕迟。\n重来更何日，放棹欲何之。",
        "dynasty": "宋",
        "collection_info": null
    },
    {
        "title": "浙江",
        "author": "苏泂",
        "content": "演迤来何代，崩腾直至今。\n飞潜知险地，征逐欠閒心。\n西障残山渺，东流大海深。\n会携秋月色，徐听夜龙吟。",
        "dynasty": "宋",
        "collection_info": null
    },
    {
        "title": "若耶溪",
        "author": "苏泂",
        "content": "岁月去悠悠，沙边一线流。\n荣无严子钓，直有楚臣鈎。\n雨气知鱼乐，烟光验鸟愁。\n余年未可料，几度此维舟。",
        "dynasty": "宋",
        "collection_info": null
    },
    {
        "title": "长江二首  其一",
        "author": "苏泂",
        "content": "长江无六月，大地绝纤埃。\n暑向风前退，秋从雨后来。\n问桐知叶落，修桂待花开。\n畴昔扁舟兴，分明欲唤回。",
        "dynasty": "宋",
        "collection_info": null
    },
    {
        "title": "长江二首  其二",
        "author": "苏泂",
        "content": "处暑无三日，新凉直万金。\n白头更世事，青草印禅心。\n放鹤婆娑舞，听蛩断续吟。\n极知仁者寿，未必海之深。",
        "dynasty": "宋",
        "collection_info": null
    },
    {
        "title": "游子",
        "author": "苏泂",
        "content": "游子那无故，青春亦有归。\n小舟衝岸疾，白鸟破烟飞。\n物理迷终极，人生喜愿违。\n东南双病眼，随日下渔矶。",
        "dynasty": "宋",
        "collection_info": null
    },
    {
        "title": "晓行",
        "author": "苏泂",
        "content": "稚子侵烟语，征夫破晓行。\n百为真有数，万物本同生。\n扰扰岁月晚，悠悠江海情。\n荒鸡叫茅屋，一笑又天明。",
        "dynasty": "宋",
        "collection_info": null
    },
    {
        "title": "过高资丞相墓",
        "author": "苏泂",
        "content": "先祖当元佑，诚心相哲宗。\n闹蓝初不入，遗表尚深忠。\n簪笏儿孙少，松楸盗贼空。\n经从每瞻拜，何日免飘蓬。",
        "dynasty": "宋",
        "collection_info": null
    },
    {
        "title": "拜大父墓",
        "author": "苏泂",
        "content": "六载今如此，青松到屋梁。\n何言声籍籍，直作去堂堂。\n事已难追悔，天高只痛伤。\n当时巴蜀使，书疏不能忘。",
        "dynasty": "宋",
        "collection_info": null
    },
    {
        "title": "望三山放翁居",
        "author": "苏泂",
        "content": "晚进违前辈，湮才重此州。\n绝知他日少，预作百年忧。\n樵牧非身致，聪明不我谋。\n莫令司马藁，祗候茂陵求。",
        "dynasty": "宋",
        "collection_info": null
    },
    {
        "title": "泊通明",
        "author": "苏泂",
        "content": "午夜通明泊，朝来自启篷。\n骤看潮带雨，还作雪随风。\n酒薄愁无料，诗难老未工。\n疎寮有奇士，恨不此行同。",
        "dynasty": "宋",
        "collection_info": null
    },
    {
        "title": "又约赵大再游小阳明其山全似峡中点烟一亭可为吴越之冠",
        "author": "苏泂",
        "content": "客路心常慰，归栖气苦低。\n经行天柱北，梦想雪峰西。\n翠壁千岩长，苍烟半点迷。\n何当同拄杖，重此听猿啼。",
        "dynasty": "宋",
        "collection_info": null
    },
    {
        "title": "出婺城",
        "author": "苏泂",
        "content": "万顷平田雪，前村昨夜梅。\n梦还荆国旧，吟欠兔园才。\n只作寻诗去，何曾为酒来。\n兹行得奇事，夹道有琼瑰。",
        "dynasty": "宋",
        "collection_info": null
    },
    {
        "title": "归棹",
        "author": "苏泂",
        "content": "形役何时已，凄凉莫更论。\n雁啼云背月，人语水边村。\n十月冬犹暖，三杯酒易昏。\n悠悠信归棹，今夜宿谁门。",
        "dynasty": "宋",
        "collection_info": null
    },
    {
        "title": "雪霁归湖山过千秋观少留",
        "author": "苏泂",
        "content": "纵辔不嫌远，逢山犹一登。\n夕阳波渺渺，残雪塔层层。\n折竹横遮道，饥乌下啄冰。\n欲归还小驻，倚杖对崚嶒。",
        "dynasty": "宋",
        "collection_info": null
    },
    {
        "title": "在昔",
        "author": "苏泂",
        "content": "在昔西游日，飘然入剑关。\n酒醒天外驿，诗爽峡中山。\n天地羁栖久，乡园缟素还。\n不堪明镜裏，重觅旧朱颜。",
        "dynasty": "宋",
        "collection_info": null
    },
    {
        "title": "正月二十七日陪唐子耆登卧龙时稼轩已去令人怀之",
        "author": "苏泂",
        "content": "晴雨烟云态，高深会见闻。\n乱山依越定，一水向吴分。\n元白诸侯表，杨王俊士羣。\n春风到红绿，花草总能文。",
        "dynasty": "宋",
        "collection_info": null
    },
    {
        "title": "书张氏壁",
        "author": "苏泂",
        "content": "潮水迟朝渡，湖村竟日留。\n肯从沽酒饮，故作挟书游。\n得句因题壁，逢人问买州。\n双鳬应不远，知道客来不。",
        "dynasty": "宋",
        "collection_info": null
    },
    {
        "title": "题元真观屋壁二首  其一",
        "author": "苏泂",
        "content": "琳宫无俗务，书卷得相亲。\n树影自知午，棋声不见人。\n实为萧爽地，蹔得自由身。\n客至谁能接，应知懒是真。",
        "dynasty": "宋",
        "collection_info": null
    },
    {
        "title": "题元真观屋壁二首  其二",
        "author": "苏泂",
        "content": "冬青干已老，柏树亦萧萧。\n紫殿岁年远，黄冠早晚朝。\n井甘邻共汲，食寡腹常枵。\n永夜看河汉，仙人似见招。",
        "dynasty": "宋",
        "collection_info": null
    },
    {
        "title": "玉麟堂上偶成",
        "author": "苏泂",
        "content": "雨燕飞仍集，池荷密復疎。\n无心应人事，随意数游鱼。\n碑字千年冷，熏风五月初。\n玉麟堂上客，曷日赋归欤。",
        "dynasty": "宋",
        "collection_info": null
    },
    {
        "title": "安隠寺诗",
        "author": "苏泂",
        "content": "樟树何年种，娑娑满寺门。\n金身虚像设，画壁尽尘昏。\n龙虎青山远，冰霜碧甃存。\n坊官敬人客，顷刻具肴尊。",
        "dynasty": "宋",
        "collection_info": null
    },
    {
        "title": "题周氏庵",
        "author": "苏泂",
        "content": "缓步胜骑马，迷涂问跨牛。\n莼丝方扰扰，湖水亦悠悠。\n解后因成款，淹留却当游。\n旁观君共我，真是两沙鸥。",
        "dynasty": "宋",
        "collection_info": null
    },
    {
        "title": "别湖桥",
        "author": "苏泂",
        "content": "步转湖桥晚，家园隔断陂。\n回看犹万里，别去不多时。\n犊子迎风立，童儿以杖随。\n笋舆方坐睡，到此忽成诗。",
        "dynasty": "宋",
        "collection_info": null
    },
    {
        "title": "三白",
        "author": "苏泂",
        "content": "大雪平地尺，腊中相见三。\n无人堪共赏，与壁自高谈。\n茗事工为祟，诗盟迹不咸。\n梦成蝴蝶去，飞过百花岩。",
        "dynasty": "宋",
        "collection_info": null
    },
    {
        "title": "上清雪",
        "author": "苏泂",
        "content": "拨雪寻行路，推书问枕屏。\n恍登瑶玉府，忆在锦官城。\n眠少灯相伴，愁多酒易醒。\n寒鷄唤清晓，匹马又遐征。",
        "dynasty": "宋",
        "collection_info": null
    },
    {
        "title": "余姚江上夜看残雪",
        "author": "苏泂",
        "content": "星斗夜迢迢，江空一棹摇。\n乱山诗态活，残雪醉魂消。\n已作无怀氏，长思有道朝。\n周公梦不见，篷底听鸱鸮。",
        "dynasty": "宋",
        "collection_info": null
    },
    {
        "title": "奉和高秘书雪中杂兴",
        "author": "苏泂",
        "content": "平湖添细碧，绕郭看新晴。\n幸作当年瑞，那无一日情。\n睡魂依酒浊，诗味益茶清。\n寒事今如许，重扪反舌声。",
        "dynasty": "宋",
        "collection_info": null
    },
    {
        "title": "次韵马季思禁体雪二首  其一",
        "author": "苏泂",
        "content": "涤尽妖氛气，粧成富贵冬。\n梅花香处觉，人意火边浓。\n未暖那飞絮，非寒底见松。\n绝怜阶下竹，腰折为谁恭。",
        "dynasty": "宋",
        "collection_info": null
    },
    {
        "title": "次韵马季思禁体雪二首  其二",
        "author": "苏泂",
        "content": "庭树晓毵毵，行空马脱骖。\n瑞臻平地尺，白见一年三。\n照眼花犹散，齐腰话可参。\n岑楼寻胜赏，溪泛此何惭。",
        "dynasty": "宋",
        "collection_info": null
    },
    {
        "title": "咏月  其一",
        "author": "苏泂",
        "content": "入夜金盆上，终宵玉镜悬。\n气凉征戍骨，肠断别离缘。\n皎洁宁伤性，虚明欲竟天。\n平生看不足，兹夕更悠然。",
        "dynasty": "宋",
        "collection_info": null
    },
    {
        "title": "咏月  其二",
        "author": "苏泂",
        "content": "既雨中秋望，纤毫桂影分。\n魄高疑压雾，香动欲衝云。\n稍窘痴蟾窟，全惊睡鹊羣。\n孤清若箇畔，玉笛片时闻。",
        "dynasty": "宋",
        "collection_info": null
    },
    {
        "title": "秋风  其一",
        "author": "苏泂",
        "content": "秋风清入骨，秋树薄于云。\n老去悲时序，新来断句文。\n燕鸿相背发，泾渭一生分。\n信有难言事，天高不为闻。",
        "dynasty": "宋",
        "collection_info": null
    },
    {
        "title": "秋风  其二",
        "author": "苏泂",
        "content": "秋风荷叶老，秋月桂枝生。\n万物四时意，八荒双眼明。\n忧虞滋疾病，治乱阅阴晴。\n秔稻今年少，无劳社酒倾。",
        "dynasty": "宋",
        "collection_info": null
    },
    {
        "title": "霜露吟",
        "author": "苏泂",
        "content": "短褐新冬逼，中流一棹孤。\n旅程沙泊鴈，行色树穿馿。\n霜露悲愁骨，功名畏老夫。\n平生知范蠡，尝胆会吞吴。",
        "dynasty": "宋",
        "collection_info": null
    },
    {
        "title": "中秋扶病对月",
        "author": "苏泂",
        "content": "久病头如石，中秋月似盆。\n起瞻惟一色，归卧只空村。\n信有鄜州见，曾同秘省论。\n微吟到河汉，桂树忽飞翻。",
        "dynasty": "宋",
        "collection_info": null
    },
    {
        "title": "感秋",
        "author": "苏泂",
        "content": "索索来何处，梧桐昨夜黄。\n蛩声机杼月，鴈影塞垣霜。\n俗尚儒餐贵，家贫父业荒。\n三秋病消瘦，吾兴入柴桑。",
        "dynasty": "宋",
        "collection_info": null
    },
    {
        "title": "秋感",
        "author": "苏泂",
        "content": "朱槿不堪留，牵牛上竹幽。\n蛩声清夺漏，鹰翮劲思秋。\n掩卷悲先哲，看山忆旧游。\n闺情兼旅梦，百虑五更头。",
        "dynasty": "宋",
        "collection_info": null
    },
    {
        "title": "独鸟",
        "author": "苏泂",
        "content": "独鸟愁归翮，霜寒谢世纷。\n梦遥乡思局，砧急酒醒闻。\n一笑胡为尔，中年更不羣。\n颇疑当日论，饱饭薄能文。",
        "dynasty": "宋",
        "collection_info": null
    },
    {
        "title": "乳爵",
        "author": "苏泂",
        "content": "乳爵机心浅，逢人自不飞。\n阔疏罗网事，爱惜羽毛稀。\n一物知天理，他年任布衣。\n相忘容苟免，吾与汝无违。",
        "dynasty": "宋",
        "collection_info": null
    },
    {
        "title": "老蚌",
        "author": "苏泂",
        "content": "老蚌吸秋月，饥鹰号朔风。\n人生根蒂少，物理短长同。\n难学纍纍印，休书咄咄空。\n余年见儿态，若箇白头翁。",
        "dynasty": "宋",
        "collection_info": null
    },
    {
        "title": "题司马提举画鹰",
        "author": "苏泂",
        "content": "旧读少陵句，今观司马鹰。\n风云千变化，天地一飞腾。\n侧目看枝鸟，回身掣臂绳。\n何由饮西颢，真逐羽毛升。",
        "dynasty": "宋",
        "collection_info": null
    },
    {
        "title": "学渔",
        "author": "苏泂",
        "content": "舟楫苹花渺，江湖喜气多。\n一天飞白雨，半夜湿青蓑。\n帆转星初落，潮归镜欲磨。\n平生动中静，安枕信风波。",
        "dynasty": "宋",
        "collection_info": null
    },
    {
        "title": "北苑",
        "author": "苏泂",
        "content": "北苑心无壮，南窗眼费明。\n病因杯酒见，花值客愁生。\n落落知谁合，纷纷讵不情。\n未成幽处宅，且逐众人行。",
        "dynasty": "宋",
        "collection_info": null
    },
    {
        "title": "老鬓诗",
        "author": "苏泂",
        "content": "老鬓惊霜觉，春容带雪来。\n散愁诗数首，觅醉酒三杯。\n行店人归少，荒林鸟去回。\n高情无与共，自摘涧边梅。",
        "dynasty": "宋",
        "collection_info": null
    },
    {
        "title": "霜毛",
        "author": "苏泂",
        "content": "深深四檐雨，眇眇一枝灯。\n酒尽独愁妇，家贫全似僧。\n中年多感慨，同好少交朋。\n自省空诸有，霜毛未可憎。",
        "dynasty": "宋",
        "collection_info": null
    },
    {
        "title": "即事",
        "author": "苏泂",
        "content": "新笋看成竹，春风去不知。\n麦天蚕上早，槐日燕飞迟。\n褐短偏怜妇，家贫更惜儿。\n十年霜鬓白，未必总因诗。",
        "dynasty": "宋",
        "collection_info": null
    },
    {
        "title": "问水诗",
        "author": "苏泂",
        "content": "顷别知何处，重来喜奈何。\n望洋夸海谷，倒箧注天河。\n变化龟文坼，沦漪鸭顶波。\n白鸥没浩荡，清兴满吟哦。",
        "dynasty": "宋",
        "collection_info": null
    },
    {
        "title": "送三兄出宰常山",
        "author": "苏泂",
        "content": "官次淹时久，才华应世须。\n及瓜逢六月，行李过三衢。\n迓吏江边少，赍装驿外都。\n潮经渔浦夜，樯泊富阳晡。\n柳障飞云合，花溪落照孤。\n别情初岛溆，行色半菰蒲。\n后日思家否，兼旬到县无。\n衙新夸綵栋，俗厚省鸣枹。\n陆走通闽蜀，川浮赴越吴。\n往来纷鴈鹜，富贵几金珠。\n故老知名父，诸公拜画图。\n琴声追旧宓，谣咏溢今苏。\n驯听桑间雉，欢瞻屋上乌。\n源流从孔氏，操履是颜徒。\n卓鲁方如许，龚黄盍念夫。\n吾侪甘龃龉，仕路不崎岖。\n霜叶看青绶，秋蓬类白鬚。\n但令民若子，何恤吏如奴。\n宰相曾传业，郎官此问途。\n入朝端继轨，负郭款营租。\n女大宜招婿，儿单切教渠。\n箕裘绵代远，门户更谁扶。\n乃伯偏怜我，尊兄况友于。\n中年嗟契阔，少小事差殊。\n木拱人难作，庭怀鲤共趋。\n鹏程方衮衮，愚意独区区。\n日者门关隔，兹行郡国迂。\n吟风谁属和，饮月欠相呼。\n一室甘岑寂，回舟思鬰纡。\n傥归存懒拙，应与钓耕俱。",
        "dynasty": "宋",
        "collection_info": null
    },
    {
        "title": "梅口遣兴",
        "author": "苏泂",
        "content": "屏迹甘衡陋，驰书捷置邮。\n繫匏成潦倒，行李当嬉游。\n偶往无前约，明知不自由。\n米盐嗔妇问，书剑惜儿留。\n颇涉湖堤远，旋惊野店稠。\n小梅溪侧寺，疎柳驿边楼。\n放烧催青入，瞻山揭翠流。\n鷄笼从势卓，狮卧得形修。\n花面施家说，碑颜蠡庙修。\n池冰鱼附藻，县早肉垂鈎。\n短景中俄昃，孤烟散復收。\n数鳬将子出，一鴈落声幽。\n古怪藤妨瓦，湾碕石碍辀。\n度危还借步，揭浅更呼舟。\n栗大封悬屋，萁香炒贮瓯。\n气豪纷驱击，博负几喧啾。\n月与星偕隠，云将雪共谋。\n拾岩干窸窣，汲涧冷飕飗。\n少饭粞为食，无衣纸作裘。\n楮艰钱愈瘦，吏墨政仍偷。\n桥幻僧伽佛，桁传岭海囚。\n舞傩羣画鬼，唱牧和村讴。\n饤坐初尝蠘，比邻递解牛。\n门符矜鸷诡，馆泊佐倡优。\n麦种稀稀糁，机罗轧轧抽。\n谢媒茶褐袄，迎妇柿红箇。\n酒味轻疑水，泥途滑过油。\n骑都应赴禄，舆哭定包忧。\n稍稍更墟市，迢迢隔坂丘。\n土风随变易，人语欠温柔。\n倚伏时皆有，文章理亦犹。\n本原天意觉，去就物情求。\n叔世谁青眼，当年早白头。\n生涯潘令拙，旅次庾郎愁。\n诗好霜侵鬓，谈高雪在喉。\n极思闲似垛，只合懒于鸠。\n命岂奔波注，官知老病休。\n漫云予有罪，寡信彼堪羞。\n久矣鸥盟杜，居然蝶梦周。\n诘朝纔婺女，曷日到衢州。",
        "dynasty": "宋",
        "collection_info": null
    },
    {
        "title": "上楼大参  其一",
        "author": "苏泂",
        "content": "贞元朝士久成空，故国灵光但有公。\n四海已迟三日雨，八荒同在一春风。\n耆年盛德天应相，大册高文老更工。\n且为商家了梅事，未须海道觅舟东。",
        "dynasty": "宋",
        "collection_info": null
    },
    {
        "title": "上楼大参  其二",
        "author": "苏泂",
        "content": "四朝相业旧仪刑，今代衣冠类晓星。\n青眼更谁怜后裔，白头空復抱遗经。\n冲霄有路开笼鹤，槁案无时泣卷萤。\n吏部观文均所爱，因声廊庙一丁宁。",
        "dynasty": "宋",
        "collection_info": null
    },
    {
        "title": "喜雨和转庵韵",
        "author": "苏泂",
        "content": "香雾腾云滃鬰蒸，九重精祷格真清。\n连朝润泽非凡雨，通国驩呼荷圣情。\n好句便疑从地涌，劳歌不復和车声。\n鹁鸠屋角休无頼，未许寻常唤妇鸣。",
        "dynasty": "宋",
        "collection_info": null
    },
    {
        "title": "雨后乞御正殿得请次韵",
        "author": "苏泂",
        "content": "已成霖雨慰黎蒸，圣主斋居尚穆清。\n奏许正朝仍玉食，尽回喜色见民情。\n衣篝不惜添梅润，籤帙从堆乱叶声。\n要雨雨来天便许，不须更卜白鼍鸣。",
        "dynasty": "宋",
        "collection_info": null
    },
    {
        "title": "酬王木叔判院喜雨韵",
        "author": "苏泂",
        "content": "雨在琴书溽更蒸，雨余衣袂润犹清。\n良苗日起有佳色，圣泽天同无靳情。\n得句饷耘聊志喜，欲歌击缶不容声。\n居然引玉何从至，敢向黄钟作釜鸣。",
        "dynasty": "宋",
        "collection_info": null
    },
    {
        "title": "四月二十四日喜雨次振之韵",
        "author": "苏泂",
        "content": "朝来骤雨鬰烦蒸，晚见疎星挂汉青。\n大点忽随风信入，好声先觉梦魂听。\n春过种失农犹及，喜极诗成语未停。\n每恨买山无醖藉，不知肝胆露青萍。",
        "dynasty": "宋",
        "collection_info": null
    },
    {
        "title": "刘振之访别举似喜雨诗次韵",
        "author": "苏泂",
        "content": "尺泽霏微起寸阴，稍苏焦槁见青青。\n便疑菽粟中天降，绝喜阶除半夜听。\n访我尚期新旧雨，话归还忆短长亭。\n交游若问今何似，世味谙来似楚萍。",
        "dynasty": "宋",
        "collection_info": null
    },
    {
        "title": "喜雨忽风作酬仲归",
        "author": "苏泂",
        "content": "触石兴云走列峰，天官日日课分龙。\n有怀竞喜神灵雨，无术添驱变化筇。\n枕上佳声欣溅瀑，田间乐事喻号钟。\n连朝风伯何从恶，敢不凌兢为肃容。",
        "dynasty": "宋",
        "collection_info": null
    },
    {
        "title": "次韵仲归喜雨有肯顾之意",
        "author": "苏泂",
        "content": "愿试黄昏上古汤，社中今得沈东阳。\n素衣肯为缁尘染，秀句殊增灌顶凉。\n不惜联翩过旧隠，也欣滂沛洗炎光。\n预知定得惊人语，约略眉间喜气黄。",
        "dynasty": "宋",
        "collection_info": null
    },
    {
        "title": "家国",
        "author": "苏泂",
        "content": "长安五月火云堆，客子光阴鬓髮催。\n谋国已嗟无位及，忧家只怕有书来。\n榴花照眼何曾摘，萱草惊心不要开。\n焉得儿男备征戍，等闲挈取版图回。",
        "dynasty": "宋",
        "collection_info": null
    },
    {
        "title": "悟前生",
        "author": "苏泂",
        "content": "秋风拂拂草头青，秋日离离万宝成。\n懒把幽怀经俗事，每因前境悟他生。\n谢郎船上鱼新买，贺监湖边酒细倾。\n七十三分今过二，且然无忤白鸥盟。",
        "dynasty": "宋",
        "collection_info": null
    },
    {
        "title": "名节",
        "author": "苏泂",
        "content": "了知名节重于山，谁信今人古谊存。\n百草前头梅萼秀，羣飞之内凤凰尊。\n有身合下阳城拜，无些能招宋玉魂。\n公道世间犹我辈，未妨归卧掩柴门。",
        "dynasty": "宋",
        "collection_info": null
    },
    {
        "title": "感春",
        "author": "苏泂",
        "content": "纷纷忙事几曾闲，快上高楼得解颜。\n夜月一奁花似镜，春风千迭柳如山。\n多情未放芳尘远，渐老难追少日还。\n燕子飞来那有意，又催团扇入怀间。",
        "dynasty": "宋",
        "collection_info": null
    },
    {
        "title": "春去",
        "author": "苏泂",
        "content": "城郭春风赋式微，忽看鶑老燕雏飞。\n秧田水满闻姑恶，树叶阴浓叫姊归。\n百岁襟期真索寞，十年心事只依稀。\n人间我亦无能者，华髮苍颜未必非。",
        "dynasty": "宋",
        "collection_info": null
    },
    {
        "title": "听雨诗",
        "author": "苏泂",
        "content": "三分春事二分休，造化明明百草头。\n一夜雨声清似玉，半窗梅影淡于秋。\n家贫只与诗为伍，客去从教睡作俦。\n败衲依然湖海阔，老来无喜亦无忧。",
        "dynasty": "宋",
        "collection_info": null
    },
    {
        "title": "雨",
        "author": "苏泂",
        "content": "春禽唤雨屋山呼，二月韶光一半无。\n作祟岂逃泥滑滑，原情当坐谷孤孤。\n不应荳蔻花梢重，已怪荼䕷叶子麤。\n年去年来谁奈得，酒酣击缶和噫呜。",
        "dynasty": "宋",
        "collection_info": null
    },
    {
        "title": "次韵曾文清公復热句",
        "author": "苏泂",
        "content": "百顷沧波望似空，凿冰吾欲浸其中。\n何言雷电不为雨，须信梧桐自有风。\n子晋台头笙远近，西真池面玉丁东。\n行笺章奏求清冷，乞取玄冥换祝融。",
        "dynasty": "宋",
        "collection_info": null
    },
    {
        "title": "热",
        "author": "苏泂",
        "content": "夏云端的似奇峰，忽作颓墙四面红。\n坐想微风过荷叶，梦成疎雨滴梧桐。\n浮家何计来波上，举扇无因出焙中。\n三十余年吟冷语，今年吟到水晶宫。",
        "dynasty": "宋",
        "collection_info": null
    },
    {
        "title": "次韵颍小弟秋日",
        "author": "苏泂",
        "content": "游鳞羁羽任浮沉，老大凄然感岁阴。\n风底波纹生别浦，雨余山影出疎林。\n残年不足偿多病，万事宁须付有心。\n满眼黄花一杯酒，怆怀元弗为听砧。",
        "dynasty": "宋",
        "collection_info": null
    },
    {
        "title": "雪",
        "author": "苏泂",
        "content": "穷冬那得许奇观，疑怪重衾夜更寒。\n正烂漫花随处有，不坚牢玉暂时看。\n上章谒帝应留得，下令教儿莫扫干。\n岐路杨朱定垂泣，东西南北总漫漫。",
        "dynasty": "宋",
        "collection_info": null
    },
    {
        "title": "简铦朴翁兼简敬叟二首  其一",
        "author": "苏泂",
        "content": "雪花梅萼两婆娑，梅雪相催柰老何。\n只合孤山访和靖，不应华屋比东坡。\n诗情可喜丝生鬓，归意犹须冰泮河。\n林下相寻未岑寂，木鱼能拍鸟能歌。",
        "dynasty": "宋",
        "collection_info": null
    },
    {
        "title": "简铦朴翁兼简敬叟二首  其二",
        "author": "苏泂",
        "content": "生机幻法不无神，信手拈来却是真。\n雪月梅花同一色，陈黄苏老只三人。\n论诗已具顶门眼，选胜直赊头上春。\n普请西湖作公案，与师聊结未来因。",
        "dynasty": "宋",
        "collection_info": null
    },
    {
        "title": "遣兴",
        "author": "苏泂",
        "content": "风林缥缈有如无，烟树重重直爱渠。\n今我时光能有几，古人诗兴已无余。\n又随篛舫衝潮去，未结茅斋并水居。\n旅馆萧条厨传少，江妃来遗一双鱼。",
        "dynasty": "宋",
        "collection_info": null
    },
    {
        "title": "自述",
        "author": "苏泂",
        "content": "交友凋零似晓星，生涯依旧短长亭。\n前身房管仍名永，今代苏耽不姓丁。\n儿女成行头自白，湖山相对眼终青。\n还乡曲调如何唱，枯树无言最可听。",
        "dynasty": "宋",
        "collection_info": null
    },
    {
        "title": "寿陆放翁三首  其一",
        "author": "苏泂",
        "content": "年事依稀鬓復青，看书细字眼犹明。\n池边自种桃初熟，篱下曾枯竹再生。\n已觉貂蝉除世念，未妨龟鹤伴诗情。\n日供薪水门人职，准拟金丹点铁成。",
        "dynasty": "宋",
        "collection_info": null
    },
    {
        "title": "寿陆放翁三首  其二",
        "author": "苏泂",
        "content": "边松坐石日从容，故国灵光只我公。\n岂有文章高海内，独将身世老山中。\n丹头跃笋分明异，梅萼含椒即渐红。\n千岁斯人要宗主，不妨留眼送归鸿。",
        "dynasty": "宋",
        "collection_info": null
    },
    {
        "title": "寿陆放翁三首  其三",
        "author": "苏泂",
        "content": "花间乳鹿笑相迎，拄杖穿花导鹿行。\n六子子孙俱宦达，三山山水亦聪明。\n论诗何止高南渡，草檄相看了北征。\n带得门人也僊骨，年年来此贺长生。",
        "dynasty": "宋",
        "collection_info": null
    },
    {
        "title": "三山放翁先生生朝以筇竹杖为寿一首",
        "author": "苏泂",
        "content": "信手公侯八十年，言归山泽更臞僊。\n声名固自盖天下，耆老所当留日边。\n满腹诗书真我有，一门簪笏自家传。\n持来筇杖非无意，窃比东坡寿乐全。",
        "dynasty": "宋",
        "collection_info": null
    },
    {
        "title": "闻孟良父侍郎解婺印改江东漕再和堆字韵",
        "author": "苏泂",
        "content": "十行芝检从天下，六月荷花照水开。\n未必便将东节去，不妨政用此时来。\n安排过阙留中奏，想像攀辕恋别杯。\n遣贺以时非造次，索公一笑簿书堆。",
        "dynasty": "宋",
        "collection_info": null
    },
    {
        "title": "舟次横河呈孙季和通守",
        "author": "苏泂",
        "content": "冉冉归云不自闲，纷纷暮霭已依山。\n时光尽入髭鬚裏，行色元非草树间。\n旧腊新正能几许，粗衣粝饭试诸难。\n吾生所恨长飘泊，又宿汀州白鹭湾。",
        "dynasty": "宋",
        "collection_info": null
    },
    {
        "title": "十月二十八日迁入赵氏借屋适有名酒及延致内黄侯约兄弟共醉颍季有诗次韵一首",
        "author": "苏泂",
        "content": "黄花已判一年休，短褐无端又去秋。\n环堵肯云原宪病，卜居那免屈平愁。\n交情白髮知难有，故里青山未拙谋。\n醑我横戈陪季孟，人间棠棣薄公侯。",
        "dynasty": "宋",
        "collection_info": null
    },
    {
        "title": "次韵葛天民",
        "author": "苏泂",
        "content": "心火调停久不烧，诗书聊以永今朝。\n拟寻筇杖游还懒，望见梅花意已消。\n原宪既贫应瓮牖，颜回所乐是箪瓢。\n岁寒交友今余几，留取人间作后凋。",
        "dynasty": "宋",
        "collection_info": null
    },
    {
        "title": "次韵虞叟兄",
        "author": "苏泂",
        "content": "百嘉萌动春来意，两颊参差少日红。\n有底心情桃叶渡，不堪时世柳花风。\n先朝诸老知谁健，短历今年又已穷。\n忙事尽归趺坐裏，侯封从付立谈中。",
        "dynasty": "宋",
        "collection_info": null
    },
    {
        "title": "颍叟弟赠别韵",
        "author": "苏泂",
        "content": "狙公多诈惑朝三，蚁穴何知亦战酣。\n世上规行无中矩，人间北看有城南。\n怀哉畎亩终从欲，老矣江湖合罢参。\n便道阿连同结屋，未妨作茧似春蚕。",
        "dynasty": "宋",
        "collection_info": null
    },
    {
        "title": "次颍叟弟送行韵",
        "author": "苏泂",
        "content": "相传衣钵已分明，早觉诗含鲍谢情。\n心腹于人惟有弟，襟怀无我独非兄。\n偶随江路帆孤往，便忆梅窗酒对倾。\n岁晚勉旃无废学，他年夷惠看双清。",
        "dynasty": "宋",
        "collection_info": null
    },
    {
        "title": "次韵虞叟九兄七月一日作",
        "author": "苏泂",
        "content": "日月跳丸逝不留，吟蛩得意蜕蝉忧。\n终更末伏应无暑，望见中元便有秋。\n风爽气先青草动，雨凉心共白莲幽。\n谁能跨鹤乘西颢，三十三天取次游。",
        "dynasty": "宋",
        "collection_info": null
    },
    {
        "title": "次韵知县三兄",
        "author": "苏泂",
        "content": "杨柳依依万缕丝，梅花无计与扶衰。\n十分酒满闷如昨，一半春休雨未知。\n安得诗书成保社，畧容岩壑有心期。\n扁舟短策寻常事，肥马轻裘我不为。",
        "dynasty": "宋",
        "collection_info": null
    },
    {
        "title": "赵黄州寄示诗绝奇次韵",
        "author": "苏泂",
        "content": "书回闻道读春秋，笔削余功指顾收。\n鲁国故知人有礼，周家那得圣无忧。\n非君着意扶公谷，似我何辞赞夏游。\n会引青藜校天禄，毋忘华髮此沧洲。",
        "dynasty": "宋",
        "collection_info": null
    },
    {
        "title": "将别颍叟弟",
        "author": "苏泂",
        "content": "兄弟无聊各数年，东堂犹喜聚炊烟。\n翛然汝更寻灵照，别后吾知忆惠连。\n击汰便应从橹外，看书谁与共灯前。\n明朝不待冬冬鼓，祇有关门及早眠。",
        "dynasty": "宋",
        "collection_info": null
    },
    {
        "title": "次韵颍叟弟送行",
        "author": "苏泂",
        "content": "间道驱车逐帅旗，别情惟有弟兄知。\n百年同好少张仲，举世谁人似子期。\n竹叶尚堪中酒圣，梅花真是断肠枝。\n苍崖缚屋归来好，此计输君我后时。",
        "dynasty": "宋",
        "collection_info": null
    },
    {
        "title": "走笔谢高秘书送示诗文",
        "author": "苏泂",
        "content": "郊居近郭非寂寞，蟠竹结茅依野塘。\n白屋老人谈黍稷，青云学士送文章。\n藕花开后满船月，枫叶落时缘路霜。\n年过三纪不称意，随分江湖作醉乡。",
        "dynasty": "宋",
        "collection_info": null
    },
    {
        "title": "和十二弟韵",
        "author": "苏泂",
        "content": "三伏回头梦欲醒，五更风露月逾清。\n病余似鹤精神爽，老去如僧念虑轻。\n边面只今多勇战，人间从昔少闲行。\n何当封事天皇殿，乞借秋霖洗甲兵。",
        "dynasty": "宋",
        "collection_info": null
    },
    {
        "title": "奉送吕表叔赴江阴",
        "author": "苏泂",
        "content": "春风乍入澄江郡，最爱君山一点青。\n柳外化民安若子，鸥边为政出于经。\n每惭旧守勤招唤，况识今侯更典刑。\n此去交承如借问，侯芭贫病髮星星。",
        "dynasty": "宋",
        "collection_info": null
    },
    {
        "title": "和岩壑兄九日",
        "author": "苏泂",
        "content": "华颠可笑插茱萸，儿女欢然竞挽鬚。\n故国黄花元自好，荒台青草孰为娱。\n举觞感慨悲歌有，落帽风流藴藉无。\n粘起半生铁如意，今愚何似古之愚。",
        "dynasty": "宋",
        "collection_info": null
    },
    {
        "title": "闲居復遇重九悠然兴怀颇谓此节特宜于贫盖富贵者不知若是之清美也因赋唐律呈同社",
        "author": "苏泂",
        "content": "风凄日薄鬓毛新，岁岁年年乐此辰。\n多少昔贤留赋咏，大都九日称清贫。\n瓮头无酒心仍醉，篱下看山意愈真。\n自采黄花供陶谢，迩来嘉兴属何人。",
        "dynasty": "宋",
        "collection_info": null
    },
    {
        "title": "和陆判院怀祖",
        "author": "苏泂",
        "content": "柴门临水对山开，日日思君君不来。\n与世相忘书万卷，于人无忤酒三杯。\n参乎毕竟曾师孔，赐也如何敢望回。\n况是升沉方自此，丹阳闻道好官催。",
        "dynasty": "宋",
        "collection_info": null
    },
    {
        "title": "次韵知县兄",
        "author": "苏泂",
        "content": "秋声物物类歌豳，旋转天机属大钧。\n一雨荐凉全却暑，两湖添绿不生尘。\n黄花又近重阳酒，白髮长思五柳人。\n急唤西风与湔洗，恨无好句逐时新。",
        "dynasty": "宋",
        "collection_info": null
    },
    {
        "title": "五和堆字韵呈孟漕",
        "author": "苏泂",
        "content": "十年但有书题问，今日亲逢幕府开。\n薤本自迎公始到，桃花应笑我重来。\n何妨邂逅评诗句，不用殷勤治酒杯。\n办取篮舆共吟赏，石头秋晚乱云堆。",
        "dynasty": "宋",
        "collection_info": null
    },
    {
        "title": "送陆怀祖之官丹阳",
        "author": "苏泂",
        "content": "放翁去作水中仙，有子生平在眼前。\n钟爱甚于贤伯仲，传家仍自好诗篇。\n肯为筦库官无小，会復公侯泽更绵。\n我亦与君非久别，秋来须上浙西船。",
        "dynasty": "宋",
        "collection_info": null
    },
    {
        "title": "送富知丞之官丹阳",
        "author": "苏泂",
        "content": "官袍岁久不能青，放了铜章却县丞。\n时事自新醒眼看，古心逾拙白髭生。\n有田有屋宁三仕，随雨随风又一行。\n举世其谁识公者，临岐何独怅离情。",
        "dynasty": "宋",
        "collection_info": null
    },
    {
        "title": "次九兄秋句",
        "author": "苏泂",
        "content": "愁多端的似无愁，何况周行苦滞留。\n芦簄月连银界晓，榆关寒护玉峰秋。\n挑灯屡作闻鷄舞，看剑长思跃马游。\n从古封侯欠英杰，幽燕终欲笑谈休。",
        "dynasty": "宋",
        "collection_info": null
    },
    {
        "title": "简朱子大学士一首",
        "author": "苏泂",
        "content": "石家曾作送君来，建业收书未得回。\n只道还家仍款曲，谁知分袂许悲哀。\n冥间孰与论心事，世上谁堪共酒杯。\n昨到帷堂前后奠，却瞻乔木肺肝摧。",
        "dynasty": "宋",
        "collection_info": null
    },
    {
        "title": "悼剡姊",
        "author": "苏泂",
        "content": "庭闱消息判沉沉，鴈序殊乡缺嗣音。\n择对漫言双易姓，何人堪托一分心。\n孤魂寂寞丘中土，庶子凋零地下金。\n没固无聊生亦尔，忍令行路独霑巾。",
        "dynasty": "宋",
        "collection_info": null
    },
    {
        "title": "张平父逝后寄尧章",
        "author": "苏泂",
        "content": "入门回首事如麻，岂意铭旌落主家。\n有梦合寻苕水路，何心更种马塍花。\n十年知遇分生死，八口饥寒足嘆嗟。\n我亦此公门下客，只今垂泪过京华。",
        "dynasty": "宋",
        "collection_info": null
    },
    {
        "title": "哭唐姑丈县尉",
        "author": "苏泂",
        "content": "一官蓝绶只虚名，两妇朱丝合不成。\n问我诸姑先冢舍，别君三日便铭旌。\n高堂寂寞朝昏养，侧户乖遗子女情。\n欲写此哀无处所，竹风荷雨泪纵横。",
        "dynasty": "宋",
        "collection_info": null
    },
    {
        "title": "怀古",
        "author": "苏泂",
        "content": "故宫何在绿离离，逆顺兴亡世所知。\n草木尚怀勾践德，山川仍识夏王悲。\n行人月下谁吹笛，游客街前自买碑。\n欲倚阑干问陈迹，苍烟白露两迟疑。",
        "dynasty": "宋",
        "collection_info": null
    },
    {
        "title": "八月十五日游禹祠告成观",
        "author": "苏泂",
        "content": "度密穿青且意行，穷居谁识万人英。\n山当凿处终须好，水到平时自不鸣。\n夏德真应参太始，禹功那復告其成。\n登临遗庙秋风裏，不尽今来古往情。",
        "dynasty": "宋",
        "collection_info": null
    },
    {
        "title": "云门寺诗",
        "author": "苏泂",
        "content": "重冈落日思依依，地老天荒阅盛衰。\n万古烟萝千古寺，唐朝诗句晋朝碑。\n鹤贪清气随僧住，松引寒声助客悲。\n十载重来衫鬓改，笋舆回路独移时。",
        "dynasty": "宋",
        "collection_info": null
    },
    {
        "title": "清凉寺",
        "author": "苏泂",
        "content": "倚石为城竟是痴，春风秋雨柰何其。\n山容似铁犹能改，世事如棋未可知。\n庙食孙郎余草莽，龛灯弥勒剩流离。\n相逢一笑真难得，把笔赓诗记此时。",
        "dynasty": "宋",
        "collection_info": null
    },
    {
        "title": "秋日泛镜中憩千秋观",
        "author": "苏泂",
        "content": "病起重来理钓丝，扁舟迨及素秋时。\n旧交犹有青山在，幽趣唯应白鸟知。\n冉冉年光行老矣，茫茫世路欲何之。\n秦皇酒榼苔封遍，虚负霜螯左手持。",
        "dynasty": "宋",
        "collection_info": null
    },
    {
        "title": "蒋山寺诗",
        "author": "苏泂",
        "content": "高人元是爱山林，倦翼犹思息树阴。\n况是先贤遗旧迹，未妨吾党得幽寻。\n熙丰法在言何害，莘渭人非恨已深。\n老我谁能知许事，自敲亭竹和猿吟。",
        "dynasty": "宋",
        "collection_info": null
    },
    {
        "title": "松桂堂",
        "author": "苏泂",
        "content": "素韠归来痛倚庐，四时花鸟护幽居。\n躬行已达参乎孝，佩服难忘孔子书。\n绿荫千年知不改，清香奕世岂无余。\n客来已自征前梦，未必中堂影像虚。",
        "dynasty": "宋",
        "collection_info": null
    },
    {
        "title": "晚步湖桥",
        "author": "苏泂",
        "content": "吴侬生长镜湖边，湖晚登桥意欲仙。\n初见苍山下红日，忽看白月上青烟。\n收藏画本归吟笔，应答渔歌送客船。\n回首更阑人去后，玉虹横浸冷金眠。",
        "dynasty": "宋",
        "collection_info": null
    },
    {
        "title": "次韵古梅",
        "author": "苏泂",
        "content": "独立枝南万事非，岁寒引去合知几。\n伯夷自信西山饿，公望何须东海归。\n笛外数声空入梦，江头一树忽斜晖。\n相看有愧垂垂老，莫遣无端片片飞。",
        "dynasty": "宋",
        "collection_info": null
    },
    {
        "title": "梅花树下读高兄诗",
        "author": "苏泂",
        "content": "寻思秘阁贤郎样，一似梅花带竹枝。\n每到君边作梅想，却来梅下读君诗。\n崇奎堂暖春风候，射的山寒夜雪时。\n安得居游君共我，梅花三友说心期。",
        "dynasty": "宋",
        "collection_info": null
    },
    {
        "title": "次韵高似之秘书谢薛书记七月二十七日早桂",
        "author": "苏泂",
        "content": "翠蕤低映鬰金裳，昨夜千门万户凉。\n蟾小未禁僊掌露，犀寒先透玉墀霜。\n唤回临水登山意，恼乱熏天扑地香。\n岁岁为花愁不彻，雅歌欲和底成章。",
        "dynasty": "宋",
        "collection_info": null
    },
    {
        "title": "又叹庭前杂花草",
        "author": "苏泂",
        "content": "十年屡作花开想，开尽凡花独未开。\n祝付化工应念此，保全根拨待时来。\n为梅自合和羹鼎，是菊终须上酒杯。\n莫笑凄凉周茂叔，窗前生意草成堆。",
        "dynasty": "宋",
        "collection_info": null
    },
    {
        "title": "白鸥",
        "author": "苏泂",
        "content": "白鸥相见忽相猜，居士星星似我哉。\n习懒更无诗一句，浇愁惟有酒三杯。\n看梅仿雪行过去，翫月如霜弄影来。\n学得平生安乐法，等闲不受鬓毛催。",
        "dynasty": "宋",
        "collection_info": null
    },
    {
        "title": "飞鸣",
        "author": "苏泂",
        "content": "飞鸣一鴈带秋回，寂历黄花傍节开。\n草木不逃天地役，禽鱼常罹网罗灾。\n中年衣食忧妻子，道远舟车倦往来。\n未了此生谁料得，相逢且覆眼前杯。",
        "dynasty": "宋",
        "collection_info": null
    },
    {
        "title": "混迹",
        "author": "苏泂",
        "content": "桃花新绿涨溪桥，杨柳傞傞弄舞腰。\n二月不堪寒尚在，一春无那病相撩。\n书编读半懒重读，炉籀烧残欣復烧。\n老向人间除妄想，但思混迹向渔樵。",
        "dynasty": "宋",
        "collection_info": null
    },
    {
        "title": "太息",
        "author": "苏泂",
        "content": "生物趋功日夜忙，中年转觉事茫茫。\n时情何限刀边蜜，岁晚偏多叶上霜。\n屺岵增悲谁覆载，桃梅结实几青黄。\n读书不办关门计，又着麻鞋走四方。",
        "dynasty": "宋",
        "collection_info": null
    },
    {
        "title": "钓鱼",
        "author": "苏泂",
        "content": "白头波上白头翁，竹叶杯边竹叶丛。\n烹鴈罪因应鴈得，非鱼乐语讵鱼同。\n醉醒未觉干坤异，起灭悬知水镜空。\n严子向来无世念，谢郎今日有家风。",
        "dynasty": "宋",
        "collection_info": null
    },
    {
        "title": "团扇",
        "author": "苏泂",
        "content": "团扇光阴有一年，楚骚心事忽凄然。\n风高碧落无穷雁，日暮青山欲断蝉。\n老去极思顽似石，古来元忌直如弦。\n吾庐咫尺金沙地，聊与僧伽话夙缘。",
        "dynasty": "宋",
        "collection_info": null
    },
    {
        "title": "岩壑兄去岁此时作春前四绝句姿媚可爱然犹有遗者因復作一首",
        "author": "苏泂",
        "content": "萦风送腊回，生意遍陈荄。\n似织如丝处，春从裏许来。",
        "dynasty": "宋",
        "collection_info": null
    },
    {
        "title": "夜二首  其一",
        "author": "苏泂",
        "content": "明月耿清夜，乱蛩啼草根。\n幽人浑未寝，独自倚柴门。",
        "dynasty": "宋",
        "collection_info": null
    },
    {
        "title": "夜二首  其二",
        "author": "苏泂",
        "content": "明月在天上，流光遍草莱。\n平生一樽酒，思与故人开。",
        "dynasty": "宋",
        "collection_info": null
    },
    {
        "title": "镜湖",
        "author": "苏泂",
        "content": "苍苍烟霁塔，了了月明山。\n坐久忽不见，蒙蒙杳杳间。",
        "dynasty": "宋",
        "collection_info": null
    },
    {
        "title": "舟中",
        "author": "苏泂",
        "content": "一叶舟中宿，风高浪亦高。\n回头人世事，真觉细如毛。",
        "dynasty": "宋",
        "collection_info": null
    },
    {
        "title": "杜字",
        "author": "苏泂",
        "content": "望帝城中住，春宵血沁花。\n何乡真万里，还忆梦中家。",
        "dynasty": "宋",
        "collection_info": null
    },
    {
        "title": "闻鶑",
        "author": "苏泂",
        "content": "一箇冬青树，鶑声日日来。\n屋西偏娅姹，应是绿云堆。",
        "dynasty": "宋",
        "collection_info": null
    },
    {
        "title": "梅花",
        "author": "苏泂",
        "content": "清贞表独立，半蕊便风流。\n信有魁天下，羣芳未转头。",
        "dynasty": "宋",
        "collection_info": null
    },
    {
        "title": "赠草",
        "author": "苏泂",
        "content": "一阵春风起，依然故旧情。\n墙根霜下草，吾与汝更生。",
        "dynasty": "宋",
        "collection_info": null
    },
    {
        "title": "十六日伏睹明堂礼成圣驾恭谢太一宫小臣敬成口号  其一",
        "author": "苏泂",
        "content": "三边兵隙果谁开，尽道秋高战马来。\n宗祀告成无一事，小臣欣覩带花回。",
        "dynasty": "宋",
        "collection_info": null
    },
    {
        "title": "十六日伏睹明堂礼成圣驾恭谢太一宫小臣敬成口号  其二",
        "author": "苏泂",
        "content": "黄门驰马去如云，末后椒房驾玉轮。\n惊起秋风无处避，变成三月万花春。",
        "dynasty": "宋",
        "collection_info": null
    },
    {
        "title": "十六日伏睹明堂礼成圣驾恭谢太一宫小臣敬成口号  其三",
        "author": "苏泂",
        "content": "月中鼓吹日中归，重领中宫拜寿闱。\n指点都人最欢喜，今郊恩赦每郊稀。",
        "dynasty": "宋",
        "collection_info": null
    },
    {
        "title": "十六日伏睹明堂礼成圣驾恭谢太一宫小臣敬成口号  其四",
        "author": "苏泂",
        "content": "祥烟漠漠上龙旗，将相侯王护六飞。\n一望御街红数里，几人簇拥赭黄衣。",
        "dynasty": "宋",
        "collection_info": null
    },
    {
        "title": "十六日伏睹明堂礼成圣驾恭谢太一宫小臣敬成口号  其五",
        "author": "苏泂",
        "content": "燕罢芳园敕御龙，须臾仙仗簇还宫。\n千官过尽尘如雾，薄暮香钿满路中。",
        "dynasty": "宋",
        "collection_info": null
    },
    {
        "title": "十六日伏睹明堂礼成圣驾恭谢太一宫小臣敬成口号  其六",
        "author": "苏泂",
        "content": "花枝人面两欣然，和气晴光四接连。\n亲向官街听舆诵，太平天子万斯年。",
        "dynasty": "宋",
        "collection_info": null
    },
    {
        "title": "十六日伏睹明堂礼成圣驾恭谢太一宫小臣敬成口号  其七",
        "author": "苏泂",
        "content": "朝家积累有深仁，天听由来不远人。\n且愿君王省征伐，明郊重见四夷宾。",
        "dynasty": "宋",
        "collection_info": null
    },
    {
        "title": "端午日宫宴二首  其一",
        "author": "苏泂",
        "content": "仙装宫样一羣羣，花外花间蔼若云。\n羞涩葵榴无举止，尽倾颜色向南熏。",
        "dynasty": "宋",
        "collection_info": null
    },
    {
        "title": "端午日宫宴二首  其二",
        "author": "苏泂",
        "content": "香萱夹和宜男草，高下山栀安石榴。\n一样熏风分五色，蜀葵林畔按凉州。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "苏泂",
        "content": "满地秋声皷吹同，草根无頼更寒蛩。\n情知万事终摇落，忍见霜林一叶红。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "苏泂",
        "content": "秋衾薄薄换吴绫，灯焰无多一半青。\n却忆旧时荆楚岸，夜深风雨泊船听。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "苏泂",
        "content": "兰佩其如楚客悲，年年谁作感秋辞。\n不应白骨苍苔后，更爱西风落叶时。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "苏泂",
        "content": "琵琶亭下维舟处，水落江空夜雪残。\n记得长官邀我醉，县衙当面玉为山。",
        "dynasty": "宋",
        "collection_info": null
    },
    {
        "title": "次韵颍叟弟耕堂杂兴六首  其一",
        "author": "苏泂",
        "content": "莫求名字满乡闾，且读平生万卷书。\n青箬笠边无不可，黄金带后欲如何。",
        "dynasty": "宋",
        "collection_info": null
    },
    {
        "title": "次韵颍叟弟耕堂杂兴六首  其二",
        "author": "苏泂",
        "content": "缭绕州城带雨长，雨余云气亦飞扬。\n小楼别有幽欣处，时復风吹荷叶香。",
        "dynasty": "宋",
        "collection_info": null
    },
    {
        "title": "次韵颍叟弟耕堂杂兴六首  其三",
        "author": "苏泂",
        "content": "吴蜀归来兴寄遐，天将清气与贫家。\n双双蝶舞宜男草，箇箇蜂衔附子花。",
        "dynasty": "宋",
        "collection_info": null
    },
    {
        "title": "次韵颍叟弟耕堂杂兴六首  其四",
        "author": "苏泂",
        "content": "莫怪庞公不入城，都缘无事可牵萦。\n客来遇酒饮何害，客去投床梦亦清。",
        "dynasty": "宋",
        "collection_info": null
    },
    {
        "title": "次韵颍叟弟耕堂杂兴六首  其五",
        "author": "苏泂",
        "content": "已芸何似与人芸，水旱螟蝗不可闻。\n必欲糠粞饱鸡鹜，明年余作劝农文。",
        "dynasty": "宋",
        "collection_info": null
    },
    {
        "title": "次韵颍叟弟耕堂杂兴六首  其六",
        "author": "苏泂",
        "content": "珍重新来十绝诗，末章砥柱不能移。\n因思唐代诸公子，故少撞钟得意时。",
        "dynasty": "宋",
        "collection_info": null
    },
    {
        "title": "次韵赵去华提干夏日杂兴七首  其一",
        "author": "苏泂",
        "content": "老子轩冕总相忘，归办芙蓉制作裳。\n多少隠沦天下士，无人知我亦何伤。",
        "dynasty": "宋",
        "collection_info": null
    },
    {
        "title": "次韵赵去华提干夏日杂兴七首  其二",
        "author": "苏泂",
        "content": "客醉如何我独醒，山空时落涧泉声。\n年来不踏长安市，赢得诗书一味清。",
        "dynasty": "宋",
        "collection_info": null
    },
    {
        "title": "次韵赵去华提干夏日杂兴七首  其三",
        "author": "苏泂",
        "content": "幸是安心无可病，不曾为米底须归。\n养成乳鹿充神驾，散拾残云补道衣。",
        "dynasty": "宋",
        "collection_info": null
    },
    {
        "title": "次韵赵去华提干夏日杂兴七首  其四",
        "author": "苏泂",
        "content": "植立不徒当日计，颠冥忍受一饥驱。\n吟成拙赋何曾拙，唤作愚溪岂是愚。",
        "dynasty": "宋",
        "collection_info": null
    },
    {
        "title": "次韵赵去华提干夏日杂兴七首  其五",
        "author": "苏泂",
        "content": "忽然镜裏一丝丝，老却英雄不自知。\n夜半闲来看青史，百年有尽此身危。",
        "dynasty": "宋",
        "collection_info": null
    },
    {
        "title": "次韵赵去华提干夏日杂兴七首  其六",
        "author": "苏泂",
        "content": "山外情知更有山，几多突兀共巑岏。\n一从梦到天坛后，转觉丘陵不足看。",
        "dynasty": "宋",
        "collection_info": null
    },
    {
        "title": "次韵赵去华提干夏日杂兴七首  其七",
        "author": "苏泂",
        "content": "贫甚谁传辟谷方，闭门饮水自徜徉。\n无求无欲无魔恼，月白庭空一炷香。",
        "dynasty": "宋",
        "collection_info": null
    },
    {
        "title": "苕溪杂兴四首  其一",
        "author": "苏泂",
        "content": "斜风细雨转船头，夜半波平带月流。\n行到下菰城畔望，水晶宫阙是湖州。",
        "dynasty": "宋",
        "collection_info": null
    },
    {
        "title": "苕溪杂兴四首  其二",
        "author": "苏泂",
        "content": "美人楼上晓梳头，人映清波波映楼。\n来往舟行看不足，此中风景胜扬州。",
        "dynasty": "宋",
        "collection_info": null
    },
    {
        "title": "苕溪杂兴四首  其三",
        "author": "苏泂",
        "content": "只道还家犹未还，故山书册蠹鱼残。\n半生不疗饥寒苦，空有诗名满世间。",
        "dynasty": "宋",
        "collection_info": null
    },
    {
        "title": "苕溪杂兴四首  其四",
        "author": "苏泂",
        "content": "笔判虚空也太奇，古今天下几多诗。\n虚空判了元无尽，信手拈来自不知。",
        "dynasty": "宋",
        "collection_info": null
    },
    {
        "title": "过金陵四首  其一",
        "author": "苏泂",
        "content": "豆田无数老鸦飞，枣熟菰香稻子垂。\n未说前年那有此，今年还似去年时。",
        "dynasty": "宋",
        "collection_info": null
    },
    {
        "title": "过金陵四首  其二",
        "author": "苏泂",
        "content": "老树前头柿叶红，又骑瘦马立西风。\n江山未必侬能认，却被江山认得侬。",
        "dynasty": "宋",
        "collection_info": null
    },
    {
        "title": "过金陵四首  其三",
        "author": "苏泂",
        "content": "飞鸿渺渺衬蒹葭，蓼岸红饶小穗花。\n此是秋光最佳处，江湖何处不思家。",
        "dynasty": "宋",
        "collection_info": null
    },
    {
        "title": "过金陵四首  其四",
        "author": "苏泂",
        "content": "高资店裏主人婆，万福官人问讯和。\n安稳在家能几日，别时不似见时多。",
        "dynasty": "宋",
        "collection_info": null
    },
    {
        "title": "金陵杂兴二百首  其一",
        "author": "苏泂",
        "content": "玉麟堂下柳丝丝，过了春风一半时。\n行到水乡应底事，黄鶑飞上杏花枝。",
        "dynasty": "宋",
        "collection_info": null
    },
    {
        "title": "金陵杂兴二百首  其二",
        "author": "苏泂",
        "content": "朱雀街头观阙红，角门东畔好春风。\n人家一样垂杨柳，种入宫墙自不同。",
        "dynasty": "宋",
        "collection_info": null
    },
    {
        "title": "金陵杂兴二百首  其三",
        "author": "苏泂",
        "content": "浪说思家不我听，萧斋闲对竹青青。\n若为解释妻儿念，读尽栾城道德经。",
        "dynasty": "宋",
        "collection_info": null
    },
    {
        "title": "金陵杂兴二百首  其四",
        "author": "苏泂",
        "content": "桑林伐尽枣林空，卖得柴钱饭不充。\n明日死生犹未必，将何缠裹过秋冬。",
        "dynasty": "宋",
        "collection_info": null
    },
    {
        "title": "金陵杂兴二百首  其五",
        "author": "苏泂",
        "content": "江南堤柳拂人头，三月吹花特地愁。\n却忆旧时狂李白，题诗曾遍酒家楼。",
        "dynasty": "宋",
        "collection_info": null
    },
    {
        "title": "金陵杂兴二百首  其六",
        "author": "苏泂",
        "content": "稍经运渎过潮沟，野草闲花触处愁。\n二十四航春水满，有谁来此上扁舟。",
        "dynasty": "宋",
        "collection_info": null
    },
    {
        "title": "金陵杂兴二百首  其七",
        "author": "苏泂",
        "content": "有时幽鸟百般啼，无数阶头萱草齐。\n第一怕听泥滑滑，再三莫放雨凄凄。",
        "dynasty": "宋",
        "collection_info": null
    },
    {
        "title": "金陵杂兴二百首  其八",
        "author": "苏泂",
        "content": "蒌蒿登盘朝饭美，河鲀入市晚羹香。\n应无白傅思春草，却有东坡赋海棠。",
        "dynasty": "宋",
        "collection_info": null
    },
    {
        "title": "金陵杂兴二百首  其九",
        "author": "苏泂",
        "content": "碧烟腾上青松树，下有仙人此炼丹。\n丹成不愿千千岁，乞与前生一味閒。",
        "dynasty": "宋",
        "collection_info": null
    },
    {
        "title": "金陵杂兴二百首  其一○",
        "author": "苏泂",
        "content": "归心突兀不可制，一夜梦中行越山。\n惊觉恍然犹是客，欲随春色共东还。",
        "dynasty": "宋",
        "collection_info": null
    },
    {
        "title": "金陵杂兴二百首  其一一",
        "author": "苏泂",
        "content": "小小游车四面红，美人花貌映玲珑。\n随车更有郎行马，散入钟山十里松。",
        "dynasty": "宋",
        "collection_info": null
    },
    {
        "title": "金陵杂兴二百首  其一二",
        "author": "苏泂",
        "content": "万钥深深待驾临，府藏戈甲库黄金。\n规恢画餠翻增弊，孤负先皇一片心。",
        "dynasty": "宋",
        "collection_info": null
    },
    {
        "title": "金陵杂兴二百首  其一三",
        "author": "苏泂",
        "content": "永巷斜廊闹戟闱，帕黄寂寞护龙墀。\n深宫不与閒人到，只许珍禽自在飞。",
        "dynasty": "宋",
        "collection_info": null
    },
    {
        "title": "金陵杂兴二百首  其一四",
        "author": "苏泂",
        "content": "南位之南下曲街，画罗窗户隔红梅。\n方方丈石平如掌，曾是官家拜斗来。",
        "dynasty": "宋",
        "collection_info": null
    },
    {
        "title": "金陵杂兴二百首  其一五",
        "author": "苏泂",
        "content": "小小规模似禁中，分明夏禹欲卑宫。\n白头官吏知年几，犹指屏风说孝宗。",
        "dynasty": "宋",
        "collection_info": null
    },
    {
        "title": "金陵杂兴二百首  其一六",
        "author": "苏泂",
        "content": "三山掺别是前年，除夜还家翁已仙。\n少小知怜今老矣，每因得句辄潸然。",
        "dynasty": "宋",
        "collection_info": null
    },
    {
        "title": "金陵杂兴二百首  其一七",
        "author": "苏泂",
        "content": "五陵歌舞换埃尘，地下黄金出尚新。\n碑字已漫青草死，酸风吹杀石麒麟。",
        "dynasty": "宋",
        "collection_info": null
    },
    {
        "title": "金陵杂兴二百首  其一八",
        "author": "苏泂",
        "content": "江风吹面雪漫漫，二月东风特地寒。\n四十病身谁役汝，小车摇兀过长干。",
        "dynasty": "宋",
        "collection_info": null
    },
    {
        "title": "金陵杂兴二百首  其一九",
        "author": "苏泂",
        "content": "去年夜半草军书，今岁平安一事无。\n且愿吾皇千万寿，早教车马会东都。",
        "dynasty": "宋",
        "collection_info": null
    },
    {
        "title": "金陵杂兴二百首  其二○",
        "author": "苏泂",
        "content": "兵戈啑血只空回，天意人情未可猜。\n堪笑当时谁督府，卷旗夜半渡长淮。",
        "dynasty": "宋",
        "collection_info": null
    },
    {
        "title": "金陵杂兴二百首  其二一",
        "author": "苏泂",
        "content": "青溪阁上看青春，一度春风一度新。\n堪笑南朝江令老，北朝依旧作词臣。",
        "dynasty": "宋",
        "collection_info": null
    },
    {
        "title": "金陵杂兴二百首  其二二",
        "author": "苏泂",
        "content": "铁钱转手变铜钱，父老相传喜欲颠。\n未必颍川能若此，画图随处有香烟。",
        "dynasty": "宋",
        "collection_info": null
    },
    {
        "title": "金陵杂兴二百首  其二三",
        "author": "苏泂",
        "content": "客怀元不间春秋，柳绿花红见亦愁。\n第一不如归去好，东皋犹幸有鉏耰。",
        "dynasty": "宋",
        "collection_info": null
    },
    {
        "title": "金陵杂兴二百首  其二四",
        "author": "苏泂",
        "content": "清唱闻之妓女家，依稀犹似后庭花。\n重楼复阁参天起，不见佳人张丽华。",
        "dynasty": "宋",
        "collection_info": null
    },
    {
        "title": "金陵杂兴二百首  其二五",
        "author": "苏泂",
        "content": "蘼芜涧边春草青，桃叶渡头江水生。\n女郎到此歌一曲，不尽今来古往情。",
        "dynasty": "宋",
        "collection_info": null
    },
    {
        "title": "金陵杂兴二百首  其二六",
        "author": "苏泂",
        "content": "伯玉文章一世雄，买碑人去更无踪。\n欲寻水馆风亭处，只在西门折柳东。",
        "dynasty": "宋",
        "collection_info": null
    },
    {
        "title": "金陵杂兴二百首  其二七",
        "author": "苏泂",
        "content": "楚囚对泣欲何如，江左图王计策疎。\n风景不殊人自老，令人更忆管夷吾。",
        "dynasty": "宋",
        "collection_info": null
    },
    {
        "title": "金陵杂兴二百首  其二八",
        "author": "苏泂",
        "content": "去年十二里新亭，克復当时事未成。\n爽气不随秋露尽，犹闻神鬼夜论兵。",
        "dynasty": "宋",
        "collection_info": null
    },
    {
        "title": "金陵杂兴二百首  其二九",
        "author": "苏泂",
        "content": "春风动地卷红旌，人在清溪阁上行。\n歌舞洗空亡国恨，风流太守亦多情。",
        "dynasty": "宋",
        "collection_info": null
    },
    {
        "title": "金陵杂兴二百首  其三○",
        "author": "苏泂",
        "content": "二月风和日暖时，淡黄杨柳一丝丝。\n向人无限隋唐意，犹是桥南杨柳枝。",
        "dynasty": "宋",
        "collection_info": null
    },
    {
        "title": "金陵杂兴二百首  其三一",
        "author": "苏泂",
        "content": "客裏逢春得几回，山桃还似旧年开。\n玄都道士何曾识，真箇刘郎去復来。",
        "dynasty": "宋",
        "collection_info": null
    },
    {
        "title": "金陵杂兴二百首  其三二",
        "author": "苏泂",
        "content": "子高去后我方来，两地参差笑口开。\n頼有尊前似人喜，为渠想像饮三杯。",
        "dynasty": "宋",
        "collection_info": null
    },
    {
        "title": "金陵杂兴二百首  其三三",
        "author": "苏泂",
        "content": "白石鄱姜病更贫，几年白下往来频。\n歌词剪就能哀怨，未必刘郎是后身。",
        "dynasty": "宋",
        "collection_info": null
    },
    {
        "title": "金陵杂兴二百首  其三四",
        "author": "苏泂",
        "content": "内官折送御园梅，历剌如薪苦不才。\n安得昌原带苔树，疎花分得几枝来。",
        "dynasty": "宋",
        "collection_info": null
    },
    {
        "title": "金陵杂兴二百首  其三五",
        "author": "苏泂",
        "content": "城头士女出笆篱，喜色争瞻大使旗。\n尽道去年那有此，今年粥饭不曾饥。",
        "dynasty": "宋",
        "collection_info": null
    },
    {
        "title": "金陵杂兴二百首  其三六",
        "author": "苏泂",
        "content": "石头城上更高层，与客携壶试一登。\n屈曲江流学秦篆，春风应是李阳冰。",
        "dynasty": "宋",
        "collection_info": null
    },
    {
        "title": "金陵杂兴二百首  其三七",
        "author": "苏泂",
        "content": "龙虎江山未改形，临高一目但青青。\n春风岂是无才思，不洗从来战伐腥。",
        "dynasty": "宋",
        "collection_info": null
    },
    {
        "title": "金陵杂兴二百首  其三八",
        "author": "苏泂",
        "content": "四望庭中四望花，青春那属外人家。\n中间更着垂垂柳，自倚东风待翠华。",
        "dynasty": "宋",
        "collection_info": null
    },
    {
        "title": "金陵杂兴二百首  其三九",
        "author": "苏泂",
        "content": "白鹭洲前白鹭飞，人间还阅几斜晖。\n春风不与苏郎便，浩荡沧溟一舸归。",
        "dynasty": "宋",
        "collection_info": null
    },
    {
        "title": "金陵杂兴二百首  其四○",
        "author": "苏泂",
        "content": "云气依稀有若无，定山山下片帆孤。\n青芜不尽天连水，野鸭飞来成画图。",
        "dynasty": "宋",
        "collection_info": null
    },
    {
        "title": "金陵杂兴二百首  其四一",
        "author": "苏泂",
        "content": "龙光寺裏只孤僧，玄武湖如掌样平。\n更上鸡笼山上望，一间茅屋晋诸陵。",
        "dynasty": "宋",
        "collection_info": null
    },
    {
        "title": "金陵杂兴二百首  其四二",
        "author": "苏泂",
        "content": "春韭夏菘谁復种，绿葵红蓼尚堪羹。\n山存虎踞龙盘势，谷隠猿惊鹤怨名。",
        "dynasty": "宋",
        "collection_info": null
    },
    {
        "title": "金陵杂兴二百首  其四三",
        "author": "苏泂",
        "content": "前日东园一看梅，昨朝重看杏花开。\n从今尽有花时节，判得从公日日来。",
        "dynasty": "宋",
        "collection_info": null
    },
    {
        "title": "金陵杂兴二百首  其四四",
        "author": "苏泂",
        "content": "白沙翠竹长干寺，绿水朱楼白下城。\n燕子飞来春又晚，去年曾此看清明。",
        "dynasty": "宋",
        "collection_info": null
    },
    {
        "title": "金陵杂兴二百首  其四五",
        "author": "苏泂",
        "content": "绿阴黄鸟半山园，谢字王名宛若存。\n试问时人两安石，却推翁仲不能言。",
        "dynasty": "宋",
        "collection_info": null
    },
    {
        "title": "金陵杂兴二百首  其四六",
        "author": "苏泂",
        "content": "等君日日在高台，吹尽杨花君不来。\n归兴自浓身尚客，江南老却贺方回。",
        "dynasty": "宋",
        "collection_info": null
    },
    {
        "title": "金陵杂兴二百首  其四七",
        "author": "苏泂",
        "content": "沟水泠泠韵玉琴，樱桃花下宿珍禽。\n龙车自向思陵掩，三十六宫春色深。",
        "dynasty": "宋",
        "collection_info": null
    },
    {
        "title": "金陵杂兴二百首  其四八",
        "author": "苏泂",
        "content": "日日花光乱酒光，青帘绿树映红粧。\n今年幸得元戎伴，三到钟山共草堂。",
        "dynasty": "宋",
        "collection_info": null
    },
    {
        "title": "金陵杂兴二百首  其四九",
        "author": "苏泂",
        "content": "小伞障羞去復回，蒋山寺裏看花开。\n摩挲拄杖君随我，遮莫松间喝道来。",
        "dynasty": "宋",
        "collection_info": null
    },
    {
        "title": "金陵杂兴二百首  其五○",
        "author": "苏泂",
        "content": "花底翩翻燕子风，杏园何止万株红。\n亭轩包裹浑如锦，见说风流似禁中。",
        "dynasty": "宋",
        "collection_info": null
    },
    {
        "title": "金陵杂兴二百首  其五一",
        "author": "苏泂",
        "content": "车如流水马如龙，留守游山似谢公。\n夹道歌谣争指点，两行红旆转青松。",
        "dynasty": "宋",
        "collection_info": null
    },
    {
        "title": "金陵杂兴二百首  其五二",
        "author": "苏泂",
        "content": "城脚粼粼水一陂，水边杨柳映旌旗。\n青郊绿野无穷意，寒食清明三月时。",
        "dynasty": "宋",
        "collection_info": null
    },
    {
        "title": "金陵杂兴二百首  其五三",
        "author": "苏泂",
        "content": "鼓声打得海棠开，更向花前舞一回。\n传语流鶑莫相怪，青春去后不重来。",
        "dynasty": "宋",
        "collection_info": null
    },
    {
        "title": "金陵杂兴二百首  其五四",
        "author": "苏泂",
        "content": "谢公遗冢尚坡陀，丝竹中年好若何。\n亦到旧时携妓处，野人行馌妇行歌。",
        "dynasty": "宋",
        "collection_info": null
    },
    {
        "title": "金陵杂兴二百首  其五五",
        "author": "苏泂",
        "content": "白日桥边白字碑，康王神道定为谁。\n路傍借问无人识，自滴村醪酹藓龟。",
        "dynasty": "宋",
        "collection_info": null
    },
    {
        "title": "金陵杂兴二百首  其五六",
        "author": "苏泂",
        "content": "青骨标灵尔许奇，翩翩白马去何之。\n庙门贴在烟云上，此是江东第一祠。",
        "dynasty": "宋",
        "collection_info": null
    },
    {
        "title": "金陵杂兴二百首  其五七",
        "author": "苏泂",
        "content": "白日相思可奈何，青春三月已无多。\n桃花风急鲤鱼老，独上台城听踏歌。",
        "dynasty": "宋",
        "collection_info": null
    },
    {
        "title": "金陵杂兴二百首  其五八",
        "author": "苏泂",
        "content": "香罗初换夹衣新，除却垂杨不是春。\n昨日街头骑马过，眼明犹见卖花人。",
        "dynasty": "宋",
        "collection_info": null
    },
    {
        "title": "金陵杂兴二百首  其五九",
        "author": "苏泂",
        "content": "燕子蜂儿各自忙，玉魂谁返杜秋娘。\n人间抵死无殊丽，免唤分司御史狂。",
        "dynasty": "宋",
        "collection_info": null
    },
    {
        "title": "金陵杂兴二百首  其六○",
        "author": "苏泂",
        "content": "睍睆飞来载好音，分明残夏胜春深。\n小窗谁作幽人伴，惟是炉香共绿阴。",
        "dynasty": "宋",
        "collection_info": null
    },
    {
        "title": "金陵杂兴二百首  其六一",
        "author": "苏泂",
        "content": "羊车洗马好谈玄，玉立风姿一少年。\n不枉当时人看杀，如今何处觅幽阡。",
        "dynasty": "宋",
        "collection_info": null
    },
    {
        "title": "金陵杂兴二百首  其六二",
        "author": "苏泂",
        "content": "桂棹青溪夜泊船，胡床歇马坐江边。\n一声笛罢不知处，两不交谈意已传。",
        "dynasty": "宋",
        "collection_info": null
    },
    {
        "title": "金陵杂兴二百首  其六三",
        "author": "苏泂",
        "content": "五马浮江一马龙，亡何兵满建康宫。\n瓜分鼎峙从来事，犹说金陵王气浓。",
        "dynasty": "宋",
        "collection_info": null
    },
    {
        "title": "金陵杂兴二百首  其六四",
        "author": "苏泂",
        "content": "不见乌纱紫绮裘，至今英气满沧洲。\n秦淮半夜棹歌发，明月清天江水流。",
        "dynasty": "宋",
        "collection_info": null
    },
    {
        "title": "金陵杂兴二百首  其六五",
        "author": "苏泂",
        "content": "休论句曲更茅山，只到栖霞说半年。\n暂学僧閒犹未得，几时真箇作神仙。",
        "dynasty": "宋",
        "collection_info": null
    },
    {
        "title": "金陵杂兴二百首  其六六",
        "author": "苏泂",
        "content": "三月春归未是归，绿阴端的胜花时。\n绝怜首夏清和句，一字其间几箇知。",
        "dynasty": "宋",
        "collection_info": null
    },
    {
        "title": "金陵杂兴二百首  其六七",
        "author": "苏泂",
        "content": "青漆楼高制作奇，当时纯不用琉璃。\n东昏幸自嗤梁武，不道东昏更可嗤。",
        "dynasty": "宋",
        "collection_info": null
    },
    {
        "title": "金陵杂兴二百首  其六八",
        "author": "苏泂",
        "content": "临春何在只桑麻，法宝丛篁间杏花。\n旧日此间同泰寺，曾将龙衮换袈裟。",
        "dynasty": "宋",
        "collection_info": null
    },
    {
        "title": "金陵杂兴二百首  其六九",
        "author": "苏泂",
        "content": "陶山松柏已成阴，地阔天高不可寻。\n二十年中儿又女，人间独自有伤心。",
        "dynasty": "宋",
        "collection_info": null
    },
    {
        "title": "金陵杂兴二百首  其七○",
        "author": "苏泂",
        "content": "寻诗还步小虹桥，薄日轻阴叫百劳。\n芦叶深青荷叶紫，江湖从此兴滔滔。",
        "dynasty": "宋",
        "collection_info": null
    },
    {
        "title": "金陵杂兴二百首  其七一",
        "author": "苏泂",
        "content": "幽草沿阶翠织成，初荷经雨碎珠生。\n藕丝道服松毛扇，独自花间趁鹿行。",
        "dynasty": "宋",
        "collection_info": null
    },
    {
        "title": "金陵杂兴二百首  其七二",
        "author": "苏泂",
        "content": "南轩门第老袁三，将业江湖久遍参。\n闻说中原太平事，数行清泪湿征衫。",
        "dynasty": "宋",
        "collection_info": null
    },
    {
        "title": "金陵杂兴二百首  其七三",
        "author": "苏泂",
        "content": "元帅中军展将旗，军中新刺好男儿。\n风云阵法秋毫识，前日兵兴使不知。",
        "dynasty": "宋",
        "collection_info": null
    },
    {
        "title": "金陵杂兴二百首  其七四",
        "author": "苏泂",
        "content": "缚屋牵牛旋旋归，淮边绿野尽耕犁。\n弓刀武备何曾识，只是当初田舍儿。",
        "dynasty": "宋",
        "collection_info": null
    },
    {
        "title": "金陵杂兴二百首  其七五",
        "author": "苏泂",
        "content": "州衙三面接秦淮，临水朱门一半开。\n却是浙中无此景，江鸥飞舞入城来。",
        "dynasty": "宋",
        "collection_info": null
    },
    {
        "title": "金陵杂兴二百首  其七六",
        "author": "苏泂",
        "content": "潮水萦迴御水通，垂杨照影绿茸茸。\n天生此地非疏凿，未必钱塘似此中。",
        "dynasty": "宋",
        "collection_info": null
    },
    {
        "title": "金陵杂兴二百首  其七七",
        "author": "苏泂",
        "content": "一万强人犯海陵，可怜谈笑陷官兵。\n张韩刘岳今何在，塞上将军漫有名。",
        "dynasty": "宋",
        "collection_info": null
    },
    {
        "title": "金陵杂兴二百首  其七八",
        "author": "苏泂",
        "content": "多少横尸迭似楼，官人早晚解红头。\n淮南已是无聊甚，行到江东刬地愁。",
        "dynasty": "宋",
        "collection_info": null
    },
    {
        "title": "金陵杂兴二百首  其七九",
        "author": "苏泂",
        "content": "到郡今朝半月日，离家两箇许多时。\n知他阿柏无他否，忆我何因我得知。",
        "dynasty": "宋",
        "collection_info": null
    },
    {
        "title": "金陵杂兴二百首  其八○",
        "author": "苏泂",
        "content": "城西二里楚金陵，吴帝名为石首城。\n如今土坞无青草，笑杀当时所必争。",
        "dynasty": "宋",
        "collection_info": null
    },
    {
        "title": "金陵杂兴二百首  其八一",
        "author": "苏泂",
        "content": "观殿今年七十八，往时同饭此斋前。\n梁金华石依然在，屈指重来十五年。",
        "dynasty": "宋",
        "collection_info": null
    },
    {
        "title": "金陵杂兴二百首  其八二",
        "author": "苏泂",
        "content": "七宝装成射雉场，人间还阅几齐梁。\n潘妃自踏金莲去，不见年年春草长。",
        "dynasty": "宋",
        "collection_info": null
    },
    {
        "title": "金陵杂兴二百首  其八三",
        "author": "苏泂",
        "content": "赏心亭前白鹭洲，淮水东畔水东流。\n只知览古生许恨，不知身世自悠悠。",
        "dynasty": "宋",
        "collection_info": null
    },
    {
        "title": "金陵杂兴二百首  其八四",
        "author": "苏泂",
        "content": "青春有酒劝不饮，无乃孤负金陵花。\n主人听客莫怪客，五更酒醒要思家。",
        "dynasty": "宋",
        "collection_info": null
    },
    {
        "title": "金陵杂兴二百首  其八五",
        "author": "苏泂",
        "content": "江鸥野鸭自保社，黑黑白白斗分明。\n东边唼唼西边舞，安得吾身似汝轻。",
        "dynasty": "宋",
        "collection_info": null
    },
    {
        "title": "金陵杂兴二百首  其八六",
        "author": "苏泂",
        "content": "淮南剧贼遽如许，昨日传闻尽杀之。\n罪人斯得勿漫喜，岂有父母残其儿。",
        "dynasty": "宋",
        "collection_info": null
    },
    {
        "title": "金陵杂兴二百首  其八七",
        "author": "苏泂",
        "content": "十分生聚九流亡，鬼面鸦形仰太仓。\n指望淮南大麦熟，夫妻子女得归乡。",
        "dynasty": "宋",
        "collection_info": null
    },
    {
        "title": "金陵杂兴二百首  其八八",
        "author": "苏泂",
        "content": "暄风吹斋响苍玉，竹石相看便有情。\n提胡卢来沽美酒，终日撩人不住声。",
        "dynasty": "宋",
        "collection_info": null
    },
    {
        "title": "金陵杂兴二百首  其八九",
        "author": "苏泂",
        "content": "四十之年又过一，春光回施少年人。\n如丝杨柳看如絮，昼锦堂中又一春。",
        "dynasty": "宋",
        "collection_info": null
    },
    {
        "title": "金陵杂兴二百首  其九○",
        "author": "苏泂",
        "content": "东门草色绿匆匆，游女行寻郎马踪。\n鸡鱼不到吴大帝，籤卜争求梁宝公。",
        "dynasty": "宋",
        "collection_info": null
    },
    {
        "title": "金陵杂兴二百首  其九一",
        "author": "苏泂",
        "content": "幕府攒眉为至忧，公堂三五运兵筹。\n归之不得吾何用，独自方桥看水流。",
        "dynasty": "宋",
        "collection_info": null
    },
    {
        "title": "金陵杂兴二百首  其九二",
        "author": "苏泂",
        "content": "雨花台下百花香，驻马坡前百草长。\n若还谷熟人民乐，依旧风流好建康。",
        "dynasty": "宋",
        "collection_info": null
    },
    {
        "title": "金陵杂兴二百首  其九三",
        "author": "苏泂",
        "content": "朱园应是好花开，最忆西庄送别杯。\n火急封书寄子大，少留春色待归来。",
        "dynasty": "宋",
        "collection_info": null
    },
    {
        "title": "金陵杂兴二百首  其九四",
        "author": "苏泂",
        "content": "出门一步便相疎，千里何缘管得渠。\n笑貌声音等如梦，十年参学在长途。",
        "dynasty": "宋",
        "collection_info": null
    },
    {
        "title": "金陵杂兴二百首  其九五",
        "author": "苏泂",
        "content": "短褐钟山不跨馿，杖藜横笛野僧俱。\n虽无字说烦清老，犹恐龙眠画作图。",
        "dynasty": "宋",
        "collection_info": null
    },
    {
        "title": "金陵杂兴二百首  其九六",
        "author": "苏泂",
        "content": "看杀先来所寄书，不知病体比何如。\n想应药裹关心外，更与儿曹作念渠。",
        "dynasty": "宋",
        "collection_info": null
    },
    {
        "title": "金陵杂兴二百首  其九七",
        "author": "苏泂",
        "content": "梦得当时五绝诗，一回吟起一回悲。\n试偷格律无人识，只恐王家燕子知。",
        "dynasty": "宋",
        "collection_info": null
    },
    {
        "title": "金陵杂兴二百首  其九八",
        "author": "苏泂",
        "content": "曲曲青溪贯大江，鸳鸯鸂鶒一双双。\n元戎开燕时来此，城郭山林意两忘。",
        "dynasty": "宋",
        "collection_info": null
    },
    {
        "title": "金陵杂兴二百首  其九九",
        "author": "苏泂",
        "content": "乌衣巷侧长干寺，暇日閒来看一回。\n未觉六朝兴废迹，凄凉先傍眼边来。",
        "dynasty": "宋",
        "collection_info": null
    },
    {
        "title": "金陵杂兴二百首  其一○○",
        "author": "苏泂",
        "content": "桑间少妇谁能管，松下孤僧却可怜。\n鱼跃鸢飞均适尔，流行坎止不徒然。",
        "dynasty": "宋",
        "collection_info": null
    },
    {
        "title": "金陵杂兴二百首  其一○一",
        "author": "苏泂",
        "content": "钟山窈窕转龙身，小屋低松次第新。\n试觅定林依旧在，只无当日读书人。",
        "dynasty": "宋",
        "collection_info": null
    },
    {
        "title": "金陵杂兴二百首  其一○二",
        "author": "苏泂",
        "content": "小盖高肩翼蔽无，钟山寺裏换篮舆。\n相逢举止无羞涩，一段风流似上都。",
        "dynasty": "宋",
        "collection_info": null
    },
    {
        "title": "金陵杂兴二百首  其一○三",
        "author": "苏泂",
        "content": "魏紫姚黄扫地空，斩新相尚庆元红。\n道人眼界无分别，只赏东来一味风。",
        "dynasty": "宋",
        "collection_info": null
    },
    {
        "title": "金陵杂兴二百首  其一○四",
        "author": "苏泂",
        "content": "二十四番风信催，郭南间道有花开。\n园官欲斗金钱赏，名字先供百品来。",
        "dynasty": "宋",
        "collection_info": null
    },
    {
        "title": "金陵杂兴二百首  其一○五",
        "author": "苏泂",
        "content": "窗间日日叫提壶，有酒分明不用沽。\n自是老来游兴懒，日长添得睡工夫。",
        "dynasty": "宋",
        "collection_info": null
    },
    {
        "title": "金陵杂兴二百首  其一○六",
        "author": "苏泂",
        "content": "细叶如云绿渐敷，玉人晨起换金壶。\n就中一朶紫中贵，除却扬州天下无。",
        "dynasty": "宋",
        "collection_info": null
    },
    {
        "title": "金陵杂兴二百首  其一○七",
        "author": "苏泂",
        "content": "四畦芍药间葱花，五月春风便有涯。\n闾巷萧条生意少，隔墙谁信内官家。",
        "dynasty": "宋",
        "collection_info": null
    },
    {
        "title": "金陵杂兴二百首  其一○八",
        "author": "苏泂",
        "content": "花案粧来日日新，金陵犹有许多春。\n若为造物回芳意，尽结嘉禾活饿人。",
        "dynasty": "宋",
        "collection_info": null
    },
    {
        "title": "金陵杂兴二百首  其一○九",
        "author": "苏泂",
        "content": "始见拖金復散丝，风吹雨打一枝枝。\n灵和殿前好杨柳，争如张绪少年时。",
        "dynasty": "宋",
        "collection_info": null
    },
    {
        "title": "金陵杂兴二百首  其一一○",
        "author": "苏泂",
        "content": "琪树三朝种已成，绿阴回合啭宫鶑。\n伤心辇路生春草，不见素娥花底行。",
        "dynasty": "宋",
        "collection_info": null
    },
    {
        "title": "金陵杂兴二百首  其一一一",
        "author": "苏泂",
        "content": "头上瓶中一万枝，花枝人面两相宜。\n满堂将帅文兼武，都载周家既醉诗。",
        "dynasty": "宋",
        "collection_info": null
    },
    {
        "title": "金陵杂兴二百首  其一一二",
        "author": "苏泂",
        "content": "江流带雪少波澜，见说潮头也怕寒。\n未枉推敲瘦诗骨，且令澄澈莹中肝。",
        "dynasty": "宋",
        "collection_info": null
    },
    {
        "title": "金陵杂兴二百首  其一一三",
        "author": "苏泂",
        "content": "笑谈容易发仓囷，全活生灵百万人。\n十五年来山裏坐，不妨来此越精神。",
        "dynasty": "宋",
        "collection_info": null
    },
    {
        "title": "金陵杂兴二百首  其一一四",
        "author": "苏泂",
        "content": "老大驱驰亦已劳，移文宁受客嗤嘲。\n人间多少閒田地，无处令渠着把茅。",
        "dynasty": "宋",
        "collection_info": null
    },
    {
        "title": "金陵杂兴二百首  其一一五",
        "author": "苏泂",
        "content": "晋宋齐梁几帝陵，土堆谁解有英灵。\n三台五省纷纷改，惟有钟山只么青。",
        "dynasty": "宋",
        "collection_info": null
    },
    {
        "title": "金陵杂兴二百首  其一一六",
        "author": "苏泂",
        "content": "高世何须更欲名，古人于此畅幽情。\n后来同味无王谢，自折幽兰上冶城。",
        "dynasty": "宋",
        "collection_info": null
    },
    {
        "title": "金陵杂兴二百首  其一一七",
        "author": "苏泂",
        "content": "安石风流苦未遥，重来遗迹尚山椒。\n一丘元自无花草，底事令人觉意消。",
        "dynasty": "宋",
        "collection_info": null
    },
    {
        "title": "金陵杂兴二百首  其一一八",
        "author": "苏泂",
        "content": "车声辘辘马萧萧，山色何如换六朝。\n要识相传风俗在，居人道得语音娇。",
        "dynasty": "宋",
        "collection_info": null
    },
    {
        "title": "金陵杂兴二百首  其一一九",
        "author": "苏泂",
        "content": "凤凰台上凤凰游，山自青青水自流。\n千载谪仙元不死，相逢一笑不能休。",
        "dynasty": "宋",
        "collection_info": null
    },
    {
        "title": "金陵杂兴二百首  其一二○",
        "author": "苏泂",
        "content": "忆杀当年刘改之，风流曾赋秣陵诗。\n如今白骨埋青草，百咏何因尔得知。",
        "dynasty": "宋",
        "collection_info": null
    },
    {
        "title": "金陵杂兴二百首  其一二一",
        "author": "苏泂",
        "content": "平生英俊邢刍父，酷爱闽中一卷诗。\n落笔文章有如此，因何不到秣陵嬉。",
        "dynasty": "宋",
        "collection_info": null
    },
    {
        "title": "金陵杂兴二百首  其一二二",
        "author": "苏泂",
        "content": "葛巾裹却葛天民，有女闺中号燕春。\n只在西湖不行脚，金陵风月欠斯人。",
        "dynasty": "宋",
        "collection_info": null
    },
    {
        "title": "金陵杂兴二百首  其一二三",
        "author": "苏泂",
        "content": "朱髯五十上南宫，下笔犹能太古风。\n养就胸中治安策，老天那復滞渠侬。",
        "dynasty": "宋",
        "collection_info": null
    },
    {
        "title": "金陵杂兴二百首  其一二四",
        "author": "苏泂",
        "content": "中年多病才都减，无奈金陵景物何。\n安得山楹周四者，肯来相伴此吟哦。",
        "dynasty": "宋",
        "collection_info": null
    },
    {
        "title": "金陵杂兴二百首  其一二五",
        "author": "苏泂",
        "content": "毫端真敌万人军，蔬笋能空粉黛羣。\n机幕昼閒仍弔古，不胜东閤好郎君。",
        "dynasty": "宋",
        "collection_info": null
    },
    {
        "title": "金陵杂兴二百首  其一二六",
        "author": "苏泂",
        "content": "半山松菊略能存，犹有荆公旧墨痕。\n佳处不缘谁属我，只应牛首正当门。",
        "dynasty": "宋",
        "collection_info": null
    },
    {
        "title": "金陵杂兴二百首  其一二七",
        "author": "苏泂",
        "content": "川原膴膴树斑斑，十里春风一望间。\n野马不羁天地阔，孤鸿无奈水云閒。",
        "dynasty": "宋",
        "collection_info": null
    },
    {
        "title": "金陵杂兴二百首  其一二八",
        "author": "苏泂",
        "content": "红袖纷纷转翠屏，元戎小队出郊垧。\n凭谁为集康衢咏，翻作金陵贺太平。",
        "dynasty": "宋",
        "collection_info": null
    },
    {
        "title": "金陵杂兴二百首  其一二九",
        "author": "苏泂",
        "content": "阑干三面倚晴晖，竹外长江一线微。\n太守不来僧自看，清凉境界箨龙围。",
        "dynasty": "宋",
        "collection_info": null
    },
    {
        "title": "金陵杂兴二百首  其一三○",
        "author": "苏泂",
        "content": "旋结穹庐作露亭，疎枝阑入更轻盈。\n今年客思撩人甚，欲共梅花笑不成。",
        "dynasty": "宋",
        "collection_info": null
    },
    {
        "title": "金陵杂兴二百首  其一三一",
        "author": "苏泂",
        "content": "池亭楚楚更堂堂，占得宽閒地一方。\n花竹四时随处有，纵无人赏亦何妨。",
        "dynasty": "宋",
        "collection_info": null
    },
    {
        "title": "金陵杂兴二百首  其一三二",
        "author": "苏泂",
        "content": "杏堂缭绕过梅堂，小竹高松映苑墙。\n白雪飞残红雾密，乘舆不到却凄凉。",
        "dynasty": "宋",
        "collection_info": null
    },
    {
        "title": "金陵杂兴二百首  其一三三",
        "author": "苏泂",
        "content": "扫地须臾架屋成，风流尤胜拂庐亭。\n吹来一片杯中雪，看着花枝醉忽醒。",
        "dynasty": "宋",
        "collection_info": null
    },
    {
        "title": "金陵杂兴二百首  其一三四",
        "author": "苏泂",
        "content": "亭上施屏或可无，江山形胜恐难摹。\n何当穷腊亲来此，身作袁安卧雪图。",
        "dynasty": "宋",
        "collection_info": null
    },
    {
        "title": "金陵杂兴二百首  其一三五",
        "author": "苏泂",
        "content": "冶城迤逦过清凉，城脚连云一带长。\n佛寺仙宫更游苑，杖藜知费几诗章。",
        "dynasty": "宋",
        "collection_info": null
    },
    {
        "title": "金陵杂兴二百首  其一三六",
        "author": "苏泂",
        "content": "溪上鸳鸯避画船，船中妓女列婵娟。\n使君爱日留连客，同醉江家旧宅边。",
        "dynasty": "宋",
        "collection_info": null
    },
    {
        "title": "金陵杂兴二百首  其一三七",
        "author": "苏泂",
        "content": "曲曲清溪有几湾，酒船笳皷去仍还。\n閒情自合频来此，只在州衙咫尺间。",
        "dynasty": "宋",
        "collection_info": null
    },
    {
        "title": "金陵杂兴二百首  其一三八",
        "author": "苏泂",
        "content": "钟山阁上看朝曦，玉作遥山碧四围。\n云气茫茫疑是水，人间无此米元晖。",
        "dynasty": "宋",
        "collection_info": null
    },
    {
        "title": "金陵杂兴二百首  其一三九",
        "author": "苏泂",
        "content": "山南山北冢纍纍，僧寺多承旧宅基。\n兴废相仍真若此，死生常事不须悲。",
        "dynasty": "宋",
        "collection_info": null
    },
    {
        "title": "金陵杂兴二百首  其一四○",
        "author": "苏泂",
        "content": "孙陵冈上丛生草，太傅坟前没字碑。\n人世百年元有限，何须功业更巍巍。",
        "dynasty": "宋",
        "collection_info": null
    },
    {
        "title": "金陵杂兴二百首  其一四一",
        "author": "苏泂",
        "content": "十里城壕尽是花，覆舟山下几人家。\n日长知道游车倦，自汲新泉唤饮茶。",
        "dynasty": "宋",
        "collection_info": null
    },
    {
        "title": "金陵杂兴二百首  其一四二",
        "author": "苏泂",
        "content": "疋马东来说晋元，当时一统笑三分。\n如今寄食城隍庙，异代君臣莫更论。",
        "dynasty": "宋",
        "collection_info": null
    },
    {
        "title": "金陵杂兴二百首  其一四三",
        "author": "苏泂",
        "content": "周颙宅作阿兰若，娄约身归窣堵波。\n今日丹青拜荆国，草堂香火已无多。",
        "dynasty": "宋",
        "collection_info": null
    },
    {
        "title": "金陵杂兴二百首  其一四四",
        "author": "苏泂",
        "content": "凤凰台上凤凰游，凤去台空水自流。\n惆怅何因见李白，采江试觅月明舟。",
        "dynasty": "宋",
        "collection_info": null
    },
    {
        "title": "金陵杂兴二百首  其一四五",
        "author": "苏泂",
        "content": "青山渺渺水迢迢，王气千年久未消。\n独客重来覩风景，江头犹有女吹箫。",
        "dynasty": "宋",
        "collection_info": null
    },
    {
        "title": "金陵杂兴二百首  其一四六",
        "author": "苏泂",
        "content": "甫见梅花方结子，即看燕子已生儿。\n青春游荡不知返，留住金陵又几时。",
        "dynasty": "宋",
        "collection_info": null
    },
    {
        "title": "金陵杂兴二百首  其一四七",
        "author": "苏泂",
        "content": "方桥一派水萦纡，客散亭空清夜徂。\n二十五声春点静，月明池上柳疎疎。",
        "dynasty": "宋",
        "collection_info": null
    },
    {
        "title": "金陵杂兴二百首  其一四八",
        "author": "苏泂",
        "content": "飞梁谁字小垂虹，波面蜿蜒去不穷。\n一段风烟无处觅，鸳鸯鸂鶒在其中。",
        "dynasty": "宋",
        "collection_info": null
    },
    {
        "title": "金陵杂兴二百首  其一四九",
        "author": "苏泂",
        "content": "南台北榭隔飞烟，绿水朱桥思渺然。\n月下閒来看箕斗，傍人指点似神仙。",
        "dynasty": "宋",
        "collection_info": null
    },
    {
        "title": "金陵杂兴二百首  其一五○",
        "author": "苏泂",
        "content": "柳思花情分外娇，青楼消息夜迢迢。\n金陵看得新歌舞，不数吴音共楚腰。",
        "dynasty": "宋",
        "collection_info": null
    },
    {
        "title": "金陵杂兴二百首  其一五一",
        "author": "苏泂",
        "content": "竹树池台三亩余，白云千载护幽居。\n悲凉物色须弹压，粉白脂红却要渠。",
        "dynasty": "宋",
        "collection_info": null
    },
    {
        "title": "金陵杂兴二百首  其一五二",
        "author": "苏泂",
        "content": "东冶亭东转半山，栽松庵外万琅玕。\n重来钟阜同僧话，回顾城中几客閒。",
        "dynasty": "宋",
        "collection_info": null
    },
    {
        "title": "金陵杂兴二百首  其一五三",
        "author": "苏泂",
        "content": "艷杏夭桃日夜忙，雨余啼损不成粧。\n元戎和气春风似，又引笙歌看海棠。",
        "dynasty": "宋",
        "collection_info": null
    },
    {
        "title": "金陵杂兴二百首  其一五四",
        "author": "苏泂",
        "content": "马军骁骑试楼船，见说倾城出道边。\n元帅留台都赏赐，一时百万喝金钱。",
        "dynasty": "宋",
        "collection_info": null
    },
    {
        "title": "金陵杂兴二百首  其一五五",
        "author": "苏泂",
        "content": "纸钱吹挂树枝风，积李崇桃白间红。\n但见牛羊上丘壠，忽看禾黍出蒿蓬。",
        "dynasty": "宋",
        "collection_info": null
    },
    {
        "title": "金陵杂兴二百首  其一五六",
        "author": "苏泂",
        "content": "白下城东送客时，同来何事不同归。\n君归说似西园柳，遮莫轻绵一片飞。",
        "dynasty": "宋",
        "collection_info": null
    },
    {
        "title": "金陵杂兴二百首  其一五七",
        "author": "苏泂",
        "content": "北门缭绕出东门，一处亭台酒一巡。\n景物欣欣乐知己，柳容花貌越精神。",
        "dynasty": "宋",
        "collection_info": null
    },
    {
        "title": "金陵杂兴二百首  其一五八",
        "author": "苏泂",
        "content": "清明过了日晴佳，九十韶光便有涯。\n恨杀东风太豪横，夜来吹尽海棠花。",
        "dynasty": "宋",
        "collection_info": null
    },
    {
        "title": "金陵杂兴二百首  其一五九",
        "author": "苏泂",
        "content": "一派娇波入翠溟，垂杨只似古来青。\n未能草草归家去，怕上劳劳送别亭。",
        "dynasty": "宋",
        "collection_info": null
    },
    {
        "title": "金陵杂兴二百首  其一六○",
        "author": "苏泂",
        "content": "城上黄花散漫生，溪头绿树忽阴成。\n浓春自欲烘人醉，却忆秋风一味清。",
        "dynasty": "宋",
        "collection_info": null
    },
    {
        "title": "金陵杂兴二百首  其一六一",
        "author": "苏泂",
        "content": "轻风湿湿树斑斑，燕乳鸠鸣春又残。\n门巷狭斜无不到，有何人似柳花閒。",
        "dynasty": "宋",
        "collection_info": null
    },
    {
        "title": "金陵杂兴二百首  其一六二",
        "author": "苏泂",
        "content": "张硕风流隠钓缗，渔郎回首漫纷纷。\n杜兰香去知何在，惆怅西江一浦云。",
        "dynasty": "宋",
        "collection_info": null
    },
    {
        "title": "金陵杂兴二百首  其一六三",
        "author": "苏泂",
        "content": "扁舟乞得自由身，烂漫金陵作好春。\n桃叶桃根双姊妹，清风明月我三人。",
        "dynasty": "宋",
        "collection_info": null
    },
    {
        "title": "金陵杂兴二百首  其一六四",
        "author": "苏泂",
        "content": "九十春光即渐休，莫将双眼上层楼。\n江南归计无由遂，一点杨花万斛愁。",
        "dynasty": "宋",
        "collection_info": null
    },
    {
        "title": "金陵杂兴二百首  其一六五",
        "author": "苏泂",
        "content": "月楼谁伴咏黄昏，剪剪轻风阵阵寒。\n独据槁梧成不寐，杏花生影小阑干。",
        "dynasty": "宋",
        "collection_info": null
    },
    {
        "title": "金陵杂兴二百首  其一六六",
        "author": "苏泂",
        "content": "不及卢家有莫愁，君恩如水向东流。\n从今相送东流后，地下伤春亦白头。",
        "dynasty": "宋",
        "collection_info": null
    },
    {
        "title": "金陵杂兴二百首  其一六七",
        "author": "苏泂",
        "content": "上尽层城更上楼，绿杨枝外尽汀洲。\n蝶衔花蕊蜂衔粉，同向春风各自愁。",
        "dynasty": "宋",
        "collection_info": null
    },
    {
        "title": "金陵杂兴二百首  其一六八",
        "author": "苏泂",
        "content": "青帝言归速驾忙，荼䕷架底静年芳。\n轻风乍染阴阴绿，微月低笼淡淡香。",
        "dynasty": "宋",
        "collection_info": null
    },
    {
        "title": "金陵杂兴二百首  其一六九",
        "author": "苏泂",
        "content": "压架荼䕷百万枝，月边花下更涟漪。\n三更比屋皆高枕，如此清凉弃不知。",
        "dynasty": "宋",
        "collection_info": null
    },
    {
        "title": "金陵杂兴二百首  其一七○",
        "author": "苏泂",
        "content": "似玉如酥最有情，一香熏彻万愁醒。\n多应无奈花相恼，故遶荼䕷架底行。",
        "dynasty": "宋",
        "collection_info": null
    },
    {
        "title": "金陵杂兴二百首  其一七一",
        "author": "苏泂",
        "content": "红芳蜕兮花似雾，绿阴径兮叶生烟。\n独往来兮差自得，心境会兮不可言。",
        "dynasty": "宋",
        "collection_info": null
    },
    {
        "title": "金陵杂兴二百首  其一七二",
        "author": "苏泂",
        "content": "忆杀仙人白仲都，江边遗迹尚楼居。\n骖鸾翳凤如容我，拜作先师定肯无。",
        "dynasty": "宋",
        "collection_info": null
    },
    {
        "title": "金陵杂兴二百首  其一七三",
        "author": "苏泂",
        "content": "紫髯何事忽迁都，有意宫中号太初。\n他日三军嫌饮水，只应翻忆武昌鱼。",
        "dynasty": "宋",
        "collection_info": null
    },
    {
        "title": "金陵杂兴二百首  其一七四",
        "author": "苏泂",
        "content": "立夏连朝刬地寒，看承芍药倩园官。\n秋千拆罢无聊頼，轩槛周遭绿一般。",
        "dynasty": "宋",
        "collection_info": null
    },
    {
        "title": "金陵杂兴二百首  其一七五",
        "author": "苏泂",
        "content": "金城杨柳绿毵毵，摇落殊非昔汉南。\n一语莫因人遂废，树犹如此我何堪。",
        "dynasty": "宋",
        "collection_info": null
    },
    {
        "title": "金陵杂兴二百首  其一七六",
        "author": "苏泂",
        "content": "桃花园作芳林苑，蒙汜池通祓禊堂。\n前以骄奢为晋宋，后无规鉴亦齐梁。",
        "dynasty": "宋",
        "collection_info": null
    },
    {
        "title": "金陵杂兴二百首  其一七七",
        "author": "苏泂",
        "content": "小虹桥上看朝曦，云裏钟山一带微。\n忆在山中望宫阙，淡烟朱碧转依稀。",
        "dynasty": "宋",
        "collection_info": null
    },
    {
        "title": "金陵杂兴二百首  其一七八",
        "author": "苏泂",
        "content": "听筝堂上一欷歔，翻手君恩似昔殊。\n按罢金縢应莫怪，近前閒捋使君鬚。",
        "dynasty": "宋",
        "collection_info": null
    },
    {
        "title": "金陵杂兴二百首  其一七九",
        "author": "苏泂",
        "content": "一曲清溪一首诗，风流千载忆僧施。\n小姑溪上平安否，容我骑鱼作伴嬉。",
        "dynasty": "宋",
        "collection_info": null
    },
    {
        "title": "金陵杂兴二百首  其一八○",
        "author": "苏泂",
        "content": "方山四面不曾圆，中有仙人号葛玄。\n见说丹成浑不食，五云破洞白昇天。",
        "dynasty": "宋",
        "collection_info": null
    },
    {
        "title": "金陵杂兴二百首  其一八一",
        "author": "苏泂",
        "content": "不论城外与城中，时节欢然一笑同。\n棠棣花残紫荆老，可无书札问孤鸿。",
        "dynasty": "宋",
        "collection_info": null
    },
    {
        "title": "金陵杂兴二百首  其一八二",
        "author": "苏泂",
        "content": "青山绿水思悠悠，见说蛾眉万古愁。\n斗酒百篇能漫浪，白乎吾与女同游。",
        "dynasty": "宋",
        "collection_info": null
    },
    {
        "title": "金陵杂兴二百首  其一八三",
        "author": "苏泂",
        "content": "莲花博士去骑鲸，镜曲回瞻一怆情。\n少待诗成附河伯，愿加涂乙始流行。",
        "dynasty": "宋",
        "collection_info": null
    },
    {
        "title": "金陵杂兴二百首  其一八四",
        "author": "苏泂",
        "content": "高资冢上五楼穹，先祖曾经相哲宗。\n乱后伤心余石马，小孙来补万株松。",
        "dynasty": "宋",
        "collection_info": null
    },
    {
        "title": "金陵杂兴二百首  其一八五",
        "author": "苏泂",
        "content": "八功德水饮一勺，当下令君热恼消。\n城裏红尘莫回首，小屏风岭好逍遥。",
        "dynasty": "宋",
        "collection_info": null
    },
    {
        "title": "金陵杂兴二百首  其一八六",
        "author": "苏泂",
        "content": "安榴朶朶簇巾红，数曲阑干掩映中。\n寻得冰纨题小草，浅新还爱绿荷风。",
        "dynasty": "宋",
        "collection_info": null
    },
    {
        "title": "金陵杂兴二百首  其一八七",
        "author": "苏泂",
        "content": "前日葵苗匝地青，几何时节与人平。\n旁观指点荼䕷架，折蕊攀条似隔生。",
        "dynasty": "宋",
        "collection_info": null
    },
    {
        "title": "金陵杂兴二百首  其一八八",
        "author": "苏泂",
        "content": "宛转歌喉一串珠，玉人花貌更清姝。\n明年东武南城唱，试觅源流定忆渠。",
        "dynasty": "宋",
        "collection_info": null
    },
    {
        "title": "金陵杂兴二百首  其一八九",
        "author": "苏泂",
        "content": "十八年前蜀道还，维舟曾记此龙湾。\n江流万里元依旧，药市蚕丛兴未阑。",
        "dynasty": "宋",
        "collection_info": null
    },
    {
        "title": "金陵杂兴二百首  其一九○",
        "author": "苏泂",
        "content": "旗帜精明皷角雄，江淮草木尽闻风。\n面门神王鬚如戟，鼠子无轻怒我公。",
        "dynasty": "宋",
        "collection_info": null
    },
    {
        "title": "金陵杂兴二百首  其一九一",
        "author": "苏泂",
        "content": "放散边头武定军，卖刀买犊做农人。\n向来忧国多浮议，谁省官家亿万缗。",
        "dynasty": "宋",
        "collection_info": null
    },
    {
        "title": "金陵杂兴二百首  其一九二",
        "author": "苏泂",
        "content": "表裏江淮四十州，稍回饥盗事田畴。\n得公数十分天下，庶矣斯民疾痛瘳。",
        "dynasty": "宋",
        "collection_info": null
    },
    {
        "title": "金陵杂兴二百首  其一九三",
        "author": "苏泂",
        "content": "三月更当临尽头，昇元阁畔一閒游。\n偶因花会逢花面，半日僧房得少留。",
        "dynasty": "宋",
        "collection_info": null
    },
    {
        "title": "金陵杂兴二百首  其一九四",
        "author": "苏泂",
        "content": "扬州风物转头非，又是葵榴得意时。\n班扇入怀君莫恃，秋来那免弃捐悲。",
        "dynasty": "宋",
        "collection_info": null
    },
    {
        "title": "金陵杂兴二百首  其一九五",
        "author": "苏泂",
        "content": "廿载金陵九还往，何如三宿在桑间。\n还家更有江南兴，只取囊诗子细看。",
        "dynasty": "宋",
        "collection_info": null
    },
    {
        "title": "金陵杂兴二百首  其一九六",
        "author": "苏泂",
        "content": "兵机将略总如神，儒术仍参席上珍。\n补得国风成百咏，不妨幕府有诗人。",
        "dynasty": "宋",
        "collection_info": null
    },
    {
        "title": "金陵杂兴二百首  其一九七",
        "author": "苏泂",
        "content": "阅武堂前杨柳枝，如今是隔几多时。\n至尊屠肉潘妃酒，问着垂杨总不知。",
        "dynasty": "宋",
        "collection_info": null
    },
    {
        "title": "金陵杂兴二百首  其一九八",
        "author": "苏泂",
        "content": "紫云回薄隠新愁，早起钟声也是不。\n徧地葱花两三亩，至今人道景阳楼。",
        "dynasty": "宋",
        "collection_info": null
    },
    {
        "title": "金陵杂兴二百首  其一九九",
        "author": "苏泂",
        "content": "一门子孝更臣忠，庙食分明百世功。\n任是清虚亡晋室，只留卞壸在江东。",
        "dynasty": "宋",
        "collection_info": null
    },
    {
        "title": "报宁寺  其一",
        "author": "苏泂",
        "content": "相业平时既讲明，得君当国有难能。\n周公礼乐寥寥意，余子随时未可憎。",
        "dynasty": "宋",
        "collection_info": null
    },
    {
        "title": "报宁寺  其二",
        "author": "苏泂",
        "content": "为爱先生所赋诗，半生参学老犹迷。\n如今数卷钟山草，步步相随处处携。",
        "dynasty": "宋",
        "collection_info": null
    },
    {
        "title": "玉斗",
        "author": "苏泂",
        "content": "玉斗撞来事已殊，岂知天命有乘除。\n秦人自爱三章法，枉却先生胆气麤。",
        "dynasty": "宋",
        "collection_info": null
    },
    {
        "title": "刘郎诗",
        "author": "苏泂",
        "content": "白髮刘郎意自悲，桃山还是欲花时。\n一生漂转成何事，留得玄都数首诗。",
        "dynasty": "宋",
        "collection_info": null
    },
    {
        "title": "提举刘学士以某论守江之策未行作诗见遗谨次  其一",
        "author": "苏泂",
        "content": "福胎当日起燕然，始信兴亡不属天。\n谋国自知无秘计，何时归把牧羊鞭。",
        "dynasty": "宋",
        "collection_info": null
    },
    {
        "title": "提举刘学士以某论守江之策未行作诗见遗谨次  其二",
        "author": "苏泂",
        "content": "自是羣公气未平，黠羌何虑不休兵。\n欲成江左收贤俊，嘆息无人致二生。",
        "dynasty": "宋",
        "collection_info": null
    },
    {
        "title": "龙瑞宫  其一",
        "author": "苏泂",
        "content": "花竹青虚卉木苍，行穿溪水过山房。\n黄冠相对如泥醉，此是人间不老方。",
        "dynasty": "宋",
        "collection_info": null
    },
    {
        "title": "龙瑞宫  其二",
        "author": "苏泂",
        "content": "嶂密峰圆不似山，桃花流水做春闲。\n神仙只在人间世，妄意虚无缥缈间。",
        "dynasty": "宋",
        "collection_info": null
    },
    {
        "title": "龙瑞宫  其三",
        "author": "苏泂",
        "content": "未必时人识面频，偶然踪迹似逃秦。\n重来洞府青春晚，一树桃花犬吠人。",
        "dynasty": "宋",
        "collection_info": null
    },
    {
        "title": "石镜",
        "author": "苏泂",
        "content": "凿石何年种月轮，清光终夜照香魂。\n凄凉不比班姬扇，犹是君王送死恩。",
        "dynasty": "宋",
        "collection_info": null
    },
    {
        "title": "忠州酆都观乃平都洞天也题一首",
        "author": "苏泂",
        "content": "宫殿隋梁所造成，殿门仍有晋丹青。\n白头道士无人见，客至惟呼鹿出迎。",
        "dynasty": "宋",
        "collection_info": null
    },
    {
        "title": "十二峰",
        "author": "苏泂",
        "content": "画图曾识巫山面，今日亲临十二峰。\n万里平生无此梦，却疑身在画图中。",
        "dynasty": "宋",
        "collection_info": null
    },
    {
        "title": "滟滪堆",
        "author": "苏泂",
        "content": "滟滪堆头一叶舟，半年人共水东流。\n平生快意纔如此，不数东南数十州。",
        "dynasty": "宋",
        "collection_info": null
    },
    {
        "title": "八阵图",
        "author": "苏泂",
        "content": "俨然云转与风回，故国人看但石堆。\n犹有鬼神供职守，不移行列待将来。",
        "dynasty": "宋",
        "collection_info": null
    },
    {
        "title": "巫山峡",
        "author": "苏泂",
        "content": "山木无端又一秋，夕阳和影上扁舟。\n旧时十二峰前路，惟是猿声共客愁。",
        "dynasty": "宋",
        "collection_info": null
    },
    {
        "title": "大仙庙  其一",
        "author": "苏泂",
        "content": "为云为雨话头长，十二峰前事渺茫。\n尽道翠眉愁未展，不应犹忆楚襄王。",
        "dynasty": "宋",
        "collection_info": null
    },
    {
        "title": "大仙庙  其二",
        "author": "苏泂",
        "content": "风木哀鸣想佩环，飞鸾何在古祠閒。\n无端牢落悲秋客，刚把人间比梦间。",
        "dynasty": "宋",
        "collection_info": null
    },
    {
        "title": "琴台",
        "author": "苏泂",
        "content": "朱絃牢落更谁闻，青草台高鹤唳云。\n尚有茂陵多病后，眼前相对卓文君。",
        "dynasty": "宋",
        "collection_info": null
    },
    {
        "title": "孔明庙",
        "author": "苏泂",
        "content": "未了功名便阖棺，荒祠零落汉衣冠。\n知心惟有庭前柏，能与先生共岁寒。",
        "dynasty": "宋",
        "collection_info": null
    },
    {
        "title": "濯锦江",
        "author": "苏泂",
        "content": "机丝波影借光华，巴女临流住几家。\n争向芳菲偷锦样，织成平白溅江花。",
        "dynasty": "宋",
        "collection_info": null
    },
    {
        "title": "浣花溪",
        "author": "苏泂",
        "content": "抱郭清溪一带流，浣花溪水水西头。\n重来杜老谁相识，沙上鳬雏水上鸥。",
        "dynasty": "宋",
        "collection_info": null
    },
    {
        "title": "武昌",
        "author": "苏泂",
        "content": "南楼丝管日纷纷，一带春江浸碧云。\n遗老相逢问年几，白头閒话岳将军。",
        "dynasty": "宋",
        "collection_info": null
    },
    {
        "title": "行宫",
        "author": "苏泂",
        "content": "先帝乘龙厌九州，行宫花柳不胜愁。\n伤心更有秦淮水，故绕宫墙日夜流。",
        "dynasty": "宋",
        "collection_info": null
    },
    {
        "title": "春归",
        "author": "苏泂",
        "content": "十日晴明九日非，人家庭院绿成帏。\n春风怕见匆忙去，莫放杨花一点飞。",
        "dynasty": "宋",
        "collection_info": null
    },
    {
        "title": "归自都城",
        "author": "苏泂",
        "content": "竹树齐平绿似城，朱樱初熟粲繁星。\n今年趁得春归伴，买饭萧然旧驿亭。",
        "dynasty": "宋",
        "collection_info": null
    },
    {
        "title": "夏行郊外",
        "author": "苏泂",
        "content": "吹红换得绿团枝，蝴蝶飞来又却疑。\n藤架野花无着莫，是人行处有香随。",
        "dynasty": "宋",
        "collection_info": null
    },
    {
        "title": "有感",
        "author": "苏泂",
        "content": "滞不求通任布衣，山阴道上玩春晖。\n每逢到处花开谢，转觉人生万事非。",
        "dynasty": "宋",
        "collection_info": null
    },
    {
        "title": "小憩西兴",
        "author": "苏泂",
        "content": "吴越相望一苇通，仙凡不隔半帆风。\n玄晖有句无人识，尽在西兴落照中。",
        "dynasty": "宋",
        "collection_info": null
    },
    {
        "title": "之上虞道中作",
        "author": "苏泂",
        "content": "东关白塔何由见，异日曾惊堠子频。\n千顷波涛风雨裏，夜深孤载一愁人。",
        "dynasty": "宋",
        "collection_info": null
    },
    {
        "title": "上余姚",
        "author": "苏泂",
        "content": "忆侍大人江北去，却从伯父野堂回。\n争知二老轻凋谢，岁晚扁舟一箇来。",
        "dynasty": "宋",
        "collection_info": null
    },
    {
        "title": "过余姚",
        "author": "苏泂",
        "content": "柔橹轻飞过别滩，老夫吹帽受风寒。\n江流屈曲如蛇转，赢得青林四面看。",
        "dynasty": "宋",
        "collection_info": null
    },
    {
        "title": "復过二首  其一",
        "author": "苏泂",
        "content": "远水连山碧四围，烟波时有鹭鸶飞。\n余姚江上中秋月，自买扁舟一箇归。",
        "dynasty": "宋",
        "collection_info": null
    },
    {
        "title": "復过二首  其二",
        "author": "苏泂",
        "content": "西风奕奕细吟商，客枕凄然一夜凉。\n吟尽苹花浑可事，少留荷叶盖鸳鸯。",
        "dynasty": "宋",
        "collection_info": null
    },
    {
        "title": "曹娥",
        "author": "苏泂",
        "content": "游子心情岁暮时，画船来往几欢悲。\n夫人祠下寒潮水，自展醪牲读蔡碑。",
        "dynasty": "宋",
        "collection_info": null
    },
    {
        "title": "与曾亨仲曹六二兄买小舟游西湖",
        "author": "苏泂",
        "content": "贪忙安得似偷闲，日日红尘倦往还。\n买得小舟真似叶，败荷丛底看孤山。",
        "dynasty": "宋",
        "collection_info": null
    },
    {
        "title": "西湖早秋",
        "author": "苏泂",
        "content": "明知有热不多时，可喜秋清又可悲。\n四十九年蘧伯玉，西湖一阵桂风吹。",
        "dynasty": "宋",
        "collection_info": null
    },
    {
        "title": "重到湖上",
        "author": "苏泂",
        "content": "湖上秋风即便浓，倾都人出赏芙蓉。\n我来自爱青青草，白鹭飞回兴略同。",
        "dynasty": "宋",
        "collection_info": null
    },
    {
        "title": "往回临安口号八首  其一",
        "author": "苏泂",
        "content": "高丽寺裏访诗僧，懒上湖船独自行。\n行到寺前人迹少，不知傍有白云迎。",
        "dynasty": "宋",
        "collection_info": null
    },
    {
        "title": "往回临安口号八首  其二",
        "author": "苏泂",
        "content": "老铦相见一欣然，说似艰虞是去年。\n从此新诗更超诣，时人欲杀岂无天。",
        "dynasty": "宋",
        "collection_info": null
    },
    {
        "title": "往回临安口号八首  其三",
        "author": "苏泂",
        "content": "道傍举首揖髯陈，领得秋塘句法新。\n归饭客楼随取别，隔桥相见两诗人。",
        "dynasty": "宋",
        "collection_info": null
    },
    {
        "title": "往回临安口号八首  其四",
        "author": "苏泂",
        "content": "江湖漂荡旧刘郎，不饭经旬病在床。\n起见旧交仍慷慨，绝怜鬓底有新霜。",
        "dynasty": "宋",
        "collection_info": null
    },
    {
        "title": "往回临安口号八首  其五",
        "author": "苏泂",
        "content": "戒子桥南白塔西，青桐新长盖楼枝。\n轻风忽向楼前过，不似长安店裏时。",
        "dynasty": "宋",
        "collection_info": null
    },
    {
        "title": "往回临安口号八首  其六",
        "author": "苏泂",
        "content": "清晓无车一仆随，南山行遍北山来。\n日长搭得回船去，薄暮涌金门尚开。",
        "dynasty": "宋",
        "collection_info": null
    },
    {
        "title": "往回临安口号八首  其七",
        "author": "苏泂",
        "content": "天竺前头灵隠东，山川奇崛自玄工。\n旧时可是不曾看，今度重来看不同。",
        "dynasty": "宋",
        "collection_info": null
    },
    {
        "title": "往回临安口号八首  其八",
        "author": "苏泂",
        "content": "吟诗一日便东归，吟到楼头日色西。\n今度重来有吟兴，湖边寺寺与留题。",
        "dynasty": "宋",
        "collection_info": null
    },
    {
        "title": "归自临安",
        "author": "苏泂",
        "content": "一铁君王铸已成，忽然淮上羽书惊。\n归来依旧当时我，添得髭鬚白数茎。",
        "dynasty": "宋",
        "collection_info": null
    },
    {
        "title": "钱塘渡",
        "author": "苏泂",
        "content": "百年鬓髮春风晚，十二阑干落照微。\n多事钱塘江上水，送人离别送人归。",
        "dynasty": "宋",
        "collection_info": null
    },
    {
        "title": "镜湖怀古",
        "author": "苏泂",
        "content": "镜湖湖水滑如油，狂客归来上钓舟。\n惆怅无因见李白，西风吹老芰荷洲。",
        "dynasty": "宋",
        "collection_info": null
    },
    {
        "title": "题千秋观",
        "author": "苏泂",
        "content": "不见风流贺季真，酒船回棹莫逡巡。\n如今湖上千秋观，逢着黄冠亦可人。",
        "dynasty": "宋",
        "collection_info": null
    },
    {
        "title": "九日宝林塔中作",
        "author": "苏泂",
        "content": "瓮头无酒菊花青，千丈苍崖孰与登。\n从此重阳课茶事，不携儿女只携僧。",
        "dynasty": "宋",
        "collection_info": null
    },
    {
        "title": "九日",
        "author": "苏泂",
        "content": "茅檐小屋对青山，只有渊明一味闲。\n手把黄花翫尊酒，宛然风味义熙间。",
        "dynasty": "宋",
        "collection_info": null
    },
    {
        "title": "重阳二首  其一",
        "author": "苏泂",
        "content": "为客时多不解愁，亦逢佳节强登楼。\n酒阑自摘茱萸望，何处青山是越州。",
        "dynasty": "宋",
        "collection_info": null
    },
    {
        "title": "重阳二首  其二",
        "author": "苏泂",
        "content": "九日登临两鬓华，鸥边秋色带风沙。\n绝怜当日陶彭泽，依旧无钱对菊花。",
        "dynasty": "宋",
        "collection_info": null
    },
    {
        "title": "题极览亭",
        "author": "苏泂",
        "content": "每向湖中望高处，却来高处望湖中。\n云兴霞蔚九天上，水绕山围一万重。",
        "dynasty": "宋",
        "collection_info": null
    },
    {
        "title": "题三高亭",
        "author": "苏泂",
        "content": "千顷飞花特地寒，又随渔艇泊苍湾。\n三高问讯来何巧，趁得冰湖看雪山。",
        "dynasty": "宋",
        "collection_info": null
    },
    {
        "title": "小亭诗",
        "author": "苏泂",
        "content": "小亭西角杏花明，寂寞闻鶑但一声。\n九十日春今五十，自挼红蘂遶阶行。",
        "dynasty": "宋",
        "collection_info": null
    },
    {
        "title": "题兴旅亭",
        "author": "苏泂",
        "content": "舟行竟日雨冥冥，晚饭凄凉送客亭。\n云羃乱山看不见，隔江惟有一堆青。",
        "dynasty": "宋",
        "collection_info": null
    },
    {
        "title": "舟中  其一",
        "author": "苏泂",
        "content": "夜色随人上小舟，舟中欹枕梦悠悠。\n桡歌听得偏幽怨，不觉天明到越州。",
        "dynasty": "宋",
        "collection_info": null
    },
    {
        "title": "舟中  其二",
        "author": "苏泂",
        "content": "小睡醒来欲二更，村深那听鼓钟声。\n舟中反覆无穷事，只道寒天不会明。",
        "dynasty": "宋",
        "collection_info": null
    },
    {
        "title": "金陵池上",
        "author": "苏泂",
        "content": "府园秋后一池荷，绿盖纵横百柄多。\n折尽再生钱样叶，却疑天气復清和。",
        "dynasty": "宋",
        "collection_info": null
    },
    {
        "title": "西百官宅池上诗",
        "author": "苏泂",
        "content": "一架荼䕷覆水开，游鱼架底自徘徊。\n如何知道人来看，故触流花去不回。",
        "dynasty": "宋",
        "collection_info": null
    },
    {
        "title": "建邺即事",
        "author": "苏泂",
        "content": "凄凄风雨病情怀，准拟东归事不谐。\n买得扁舟如箬叶，又随明月过秦淮。",
        "dynasty": "宋",
        "collection_info": null
    },
    {
        "title": "湖楼",
        "author": "苏泂",
        "content": "奔走何时得小闲，几年心事入苍湾。\n小楼正在湖深处，输与吾徒日夜看。",
        "dynasty": "宋",
        "collection_info": null
    },
    {
        "title": "江次",
        "author": "苏泂",
        "content": "舟阁山横水见沙，黄尘为客鬓初华。\n江春寂寂归无计，一树临风落杏花。",
        "dynasty": "宋",
        "collection_info": null
    },
    {
        "title": "夜泛",
        "author": "苏泂",
        "content": "澄波湛湛接新秋，月子波心印一鈎。\n荷叶乱花看不见，夜深时有小龙游。",
        "dynasty": "宋",
        "collection_info": null
    },
    {
        "title": "周家步",
        "author": "苏泂",
        "content": "儿时下上老翁家，常记维舟岸有沙。\n今日沙移吾亦壮，此翁居处只桑麻。",
        "dynasty": "宋",
        "collection_info": null
    },
    {
        "title": "姑苏台",
        "author": "苏泂",
        "content": "草满污莱雪满峰，吴王台殿落青红。\n姑苏门外连宵泊，愁听寒山半夜钟。",
        "dynasty": "宋",
        "collection_info": null
    },
    {
        "title": "虎丘剑池",
        "author": "苏泂",
        "content": "剑石光寒响辘轳，轩窗高下尽平芜。\n山中幸自清如水，好换缁流着士夫。",
        "dynasty": "宋",
        "collection_info": null
    },
    {
        "title": "葛仙钓石",
        "author": "苏泂",
        "content": "天上丹成鹤上飞，溪边留得钓渔矶。\n千年二谢风流尽，谁復行吟送落晖。",
        "dynasty": "宋",
        "collection_info": null
    },
    {
        "title": "南塔诗",
        "author": "苏泂",
        "content": "松树何知过百年，树根流水亦清涟。\n莫嫌寂寞无人到，多有人来正不然。",
        "dynasty": "宋",
        "collection_info": null
    },
    {
        "title": "月林即事",
        "author": "苏泂",
        "content": "竹穿遥径雨穿廊，缭绕东西百步长。\n是处有桥通水入，四时无日不花香。",
        "dynasty": "宋",
        "collection_info": null
    },
    {
        "title": "足赵丈句  其一",
        "author": "苏泂",
        "content": "跨湖楼好客闲行，身远红尘步亦轻。\n月在波心流不去，蒹葭影裏一舟横。",
        "dynasty": "宋",
        "collection_info": null
    },
    {
        "title": "足赵丈句  其二",
        "author": "苏泂",
        "content": "水光山色斗分明，何许清泠画不成。\n月在波心流不去，蒹葭影裏一舟横。",
        "dynasty": "宋",
        "collection_info": null
    },
    {
        "title": "出建康府治",
        "author": "苏泂",
        "content": "半月书斋淹病身，又随流水下西津。\n重来此地无相识，只有钟山是故人。",
        "dynasty": "宋",
        "collection_info": null
    },
    {
        "title": "所思",
        "author": "苏泂",
        "content": "香炉峰顶行人绝，曾借匡庐带雪看。\n今日东州逢六月，恍然回首一清寒。",
        "dynasty": "宋",
        "collection_info": null
    },
    {
        "title": "登楼",
        "author": "苏泂",
        "content": "越客西来隠姓名，扁舟浩荡逐江行。\n岳阳楼上三更后，自倚栏干看月明。",
        "dynasty": "宋",
        "collection_info": null
    },
    {
        "title": "登楼",
        "author": "苏泂",
        "content": "秋林薄薄半栖鸦，城脚荷花一带斜。\n碧色暮云三万里，不知鱼网是谁家。",
        "dynasty": "宋",
        "collection_info": null
    },
    {
        "title": "頼婆桥诗",
        "author": "苏泂",
        "content": "頼婆桥下粼粼水，几见居人说废兴。\n自笑年来车马迹，得如桥畔白头僧。",
        "dynasty": "宋",
        "collection_info": null
    },
    {
        "title": "又南明示众",
        "author": "苏泂",
        "content": "寂寂松门竟日闲，更无金锁与玄关。\n时人欲识南明路，过得溪来便上山。",
        "dynasty": "宋",
        "collection_info": null
    },
    {
        "title": "即事",
        "author": "苏泂",
        "content": "道宫释寺多名胜，出郭经年得几回。\n当此秋清身健日，可人还共子高来。",
        "dynasty": "宋",
        "collection_info": null
    },
    {
        "title": "次韵刍父上巳日同游朱园四首  其一",
        "author": "苏泂",
        "content": "朱园好在竹平安，地主相携到不难。\n记取今年修禊日，三人于此向风湍。",
        "dynasty": "宋",
        "collection_info": null
    },
    {
        "title": "次韵刍父上巳日同游朱园四首  其二",
        "author": "苏泂",
        "content": "野水青山非昔祠，奠觞那復计醇醨。\n抛梁有咏谁其续，除却灵均世不知。",
        "dynasty": "宋",
        "collection_info": null
    },
    {
        "title": "次韵刍父上巳日同游朱园四首  其三",
        "author": "苏泂",
        "content": "饮散墦间祭肉残，林深终日闭幽兰。\n重来野客朱邢我，坐久摩挲马柱看。",
        "dynasty": "宋",
        "collection_info": null
    },
    {
        "title": "次韵刍父上巳日同游朱园四首  其四",
        "author": "苏泂",
        "content": "柳长沙白草离离，万物东南渐絜齐。\n自折桃花翫春水，人生修短总成泥。",
        "dynasty": "宋",
        "collection_info": null
    },
    {
        "title": "顷在金陵郡斋与黄观復夜坐漏箭下一二十刻率未寝对语既尽明烛渐昏相与坐睡而后已归同郡居乃经时不见追忆当时曾有四句云",
        "author": "苏泂",
        "content": "映雪工夫久已无，引锥自刺一何愚。\n青灯一盏书狼藉，画作金陵瞌睡图。",
        "dynasty": "宋",
        "collection_info": null
    },
    {
        "title": "更赋一首",
        "author": "苏泂",
        "content": "纸阁新糊拥乱书，青灯依旧照诗癯。\n隔城经月疎相见，却忆金陵瞌睡图。",
        "dynasty": "宋",
        "collection_info": null
    },
    {
        "title": "感时",
        "author": "苏泂",
        "content": "欲寻春物了无凭，留得黄鹂一两声。\n昨夜荷风清溽暑，岸头还有小虫鸣。",
        "dynasty": "宋",
        "collection_info": null
    },
    {
        "title": "恨春",
        "author": "苏泂",
        "content": "芍药荼䕷一万枝，花开动是隔年期。\n欲留春色都无计，睡过红云白雪时。",
        "dynasty": "宋",
        "collection_info": null
    },
    {
        "title": "梅雨  其一",
        "author": "苏泂",
        "content": "江南四月苦风波，细雨天寒柰若何。\n梅子之黄如弹子，菘窠其白柰花窠。",
        "dynasty": "宋",
        "collection_info": null
    },
    {
        "title": "梅雨  其二",
        "author": "苏泂",
        "content": "篱根日日繫扁舟，衣桁纔干水又流。\n老子病余凡事懒，但熏沉炷瀹茶瓯。",
        "dynasty": "宋",
        "collection_info": null
    },
    {
        "title": "梅雨  其三",
        "author": "苏泂",
        "content": "双飞蛱蝶情何厚，百啭仓庚韵可听。\n肯为螳蜋看黄鹤，忍从燕子乞蜻蜓。",
        "dynasty": "宋",
        "collection_info": null
    },
    {
        "title": "雨中水阁闲眺  其一",
        "author": "苏泂",
        "content": "两山正作修眉绿，一水犹如疋练横。\n竟日书窗览今古，几年人世少豪英。",
        "dynasty": "宋",
        "collection_info": null
    },
    {
        "title": "雨中水阁闲眺  其二",
        "author": "苏泂",
        "content": "朝看雨脚似悬绳，暮见宽波没钓汀。\n鸭鸭归来人寂寂，鸦鸦飞去草青青。",
        "dynasty": "宋",
        "collection_info": null
    },
    {
        "title": "谢耕道一犁春雨图",
        "author": "苏泂",
        "content": "好事图形復赋诗，岂知真箇把鉏犁。\n野人开卷微微笑，最忆轻簑带湿归。",
        "dynasty": "宋",
        "collection_info": null
    },
    {
        "title": "花槛",
        "author": "苏泂",
        "content": "石榴窗下乱红堆，借宅今年适此来。\n知是主人知是客，亦逢时节自花开。",
        "dynasty": "宋",
        "collection_info": null
    },
    {
        "title": "钓鱼",
        "author": "苏泂",
        "content": "是非不上钓鱼舟，从此闲身得自由。\n一色藕花三十丈，明年归住鑑湖头。",
        "dynasty": "宋",
        "collection_info": null
    },
    {
        "title": "野航",
        "author": "苏泂",
        "content": "山青水绿思悠悠，几处滩头復渡头。\n任是无人竞来往，不妨终日自横舟。",
        "dynasty": "宋",
        "collection_info": null
    },
    {
        "title": "渔父",
        "author": "苏泂",
        "content": "渔翁年几雪垂肩，钓罢归来月一船。\n明日酒醒寻伴侣，卖鱼依旧禹祠前。",
        "dynasty": "宋",
        "collection_info": null
    },
    {
        "title": "出游",
        "author": "苏泂",
        "content": "芳草盈盈水涨陂，浅篙惊动碧琉璃。\n心情自逐游丝起，爱入春风夏禹祠。",
        "dynasty": "宋",
        "collection_info": null
    },
    {
        "title": "泊祠下诗",
        "author": "苏泂",
        "content": "潮小淹留孝子祠，雪花须要老夫诗。\n钟声篷底不知处，却似姑苏夜泊时。",
        "dynasty": "宋",
        "collection_info": null
    },
    {
        "title": "江头曲",
        "author": "苏泂",
        "content": "青山何似越山青，年少经行得老生。\n欲结茅庵江上住，却嫌山水太分明。",
        "dynasty": "宋",
        "collection_info": null
    },
    {
        "title": "秋夜  其一",
        "author": "苏泂",
        "content": "一派银河似练横，浅深波浪浸天青。\n夜阑忽有风吹动，摇漾南箕北斗星。",
        "dynasty": "宋",
        "collection_info": null
    },
    {
        "title": "秋夜  其二",
        "author": "苏泂",
        "content": "一点流萤自入扉，清风都向草头吹。\n眠稀又被啼螀妬，看见新凉上小时。",
        "dynasty": "宋",
        "collection_info": null
    },
    {
        "title": "秋声",
        "author": "苏泂",
        "content": "枕边无寐骨毛轻，露欲为霜月正明。\n一叶梧桐如唤客，起来搔首听秋声。",
        "dynasty": "宋",
        "collection_info": null
    },
    {
        "title": "秋感",
        "author": "苏泂",
        "content": "油窗漠漠雨垂垂，秋尽江南草木知。\n促织到头无一语，不知能有几多丝。",
        "dynasty": "宋",
        "collection_info": null
    },
    {
        "title": "七夕",
        "author": "苏泂",
        "content": "七夕相寻旧宅来，鸡头月下脊令杯。\n饮残谁问天边事，独自婆娑弄影回。",
        "dynasty": "宋",
        "collection_info": null
    },
    {
        "title": "不寐",
        "author": "苏泂",
        "content": "风露凄清入敝裘，月明偏照五更头。\n无衣毕竟干谁事，彻夜寒螀叫不休。",
        "dynasty": "宋",
        "collection_info": null
    },
    {
        "title": "晨起  其一",
        "author": "苏泂",
        "content": "晓鸡将梦出华胥，起看新霜积槁梧。\n迟顷日高霜作水，可怜黄叶半边无。",
        "dynasty": "宋",
        "collection_info": null
    },
    {
        "title": "晨起  其二",
        "author": "苏泂",
        "content": "欹枕邯郸梦忽残，黄紬被稳日三竿。\n起来门外霜如雪，始信人间有夜寒。",
        "dynasty": "宋",
        "collection_info": null
    },
    {
        "title": "游天意寺",
        "author": "苏泂",
        "content": "午后钟鸣鹳鹤飞，日高岚气湿人衣。\n回头但见青松树，不信城中有是非。",
        "dynasty": "宋",
        "collection_info": null
    },
    {
        "title": "泊头陀寺",
        "author": "苏泂",
        "content": "世上身名孰是非，维舟日日钓鱼矶。\n长江天阔不知处，夏口青山人夜归。",
        "dynasty": "宋",
        "collection_info": null
    },
    {
        "title": "松桂堂",
        "author": "苏泂",
        "content": "伯夷能使鄙夫宽，此老传家不在官。\n魂梦犹能教儿息，九原风节更高寒。",
        "dynasty": "宋",
        "collection_info": null
    },
    {
        "title": "遣心四首  其一",
        "author": "苏泂",
        "content": "秋旸如火灼肌肤，世念功名一点无。\n晚洞龙归带飞雨，卧看檐溜落阶除。",
        "dynasty": "宋",
        "collection_info": null
    },
    {
        "title": "遣心四首  其二",
        "author": "苏泂",
        "content": "眼看飞蝗乱似蚊，伤禾害稼不堪闻。\n人言所在如飞雨，恐是淮南懒战军。",
        "dynasty": "宋",
        "collection_info": null
    },
    {
        "title": "遣心四首  其三",
        "author": "苏泂",
        "content": "西风飒飒动蒿莱，江上芦花似雪开。\n甚喜茅斋清睡熟，却忧边面有尘来。",
        "dynasty": "宋",
        "collection_info": null
    },
    {
        "title": "遣心四首  其四",
        "author": "苏泂",
        "content": "租田已旱仍遭水，饱饭明年岁月长。\n未见桂花先一笑，满山金粟拟为粮。",
        "dynasty": "宋",
        "collection_info": null
    },
    {
        "title": "夜句三首  其一",
        "author": "苏泂",
        "content": "儿女咿嘤斑竹床，蜩螗六月沸如汤。\n登楼谁问牛郎事，只看银河意已凉。",
        "dynasty": "宋",
        "collection_info": null
    },
    {
        "title": "夜句三首  其二",
        "author": "苏泂",
        "content": "一派天边淡淡横，虽然无浪有风生。\n人间各自昏沉睡，看到三更刬地清。",
        "dynasty": "宋",
        "collection_info": null
    },
    {
        "title": "夜句三首  其三",
        "author": "苏泂",
        "content": "四更过尽五更来，看见参旗卷復开。\n澄澈定非人世酒，就渠斗柄酌三杯。",
        "dynasty": "宋",
        "collection_info": null
    },
    {
        "title": "雨夜",
        "author": "苏泂",
        "content": "不待船来雨又风，雨声元要打船篷。\n不干篷底纤毫事，一夜佳眠自落空。",
        "dynasty": "宋",
        "collection_info": null
    },
    {
        "title": "飞盖堂即事",
        "author": "苏泂",
        "content": "秋清未脱暑衣裳，稍上城楼过苑堂。\n北面芰荷南面桂，水香吹乱月中香。",
        "dynasty": "宋",
        "collection_info": null
    },
    {
        "title": "西兴渡口雪",
        "author": "苏泂",
        "content": "岸侧枯杨卧玉龙，卸残鳞甲趁天风。\n明年更作垂垂绿，会率鶑花入汉宫。",
        "dynasty": "宋",
        "collection_info": null
    },
    {
        "title": "望秦山残雪",
        "author": "苏泂",
        "content": "山脚斓斑日到迟，清连秦树夜猿悲。\n因思上古英雄帝，不见苍苍白白时。",
        "dynasty": "宋",
        "collection_info": null
    },
    {
        "title": "效张文潜雪体  其一",
        "author": "苏泂",
        "content": "布衾如铁衣生角，学道终宵免醉昏。\n儿女呻吟惟有睡，老人独自起开门。",
        "dynasty": "宋",
        "collection_info": null
    },
    {
        "title": "效张文潜雪体  其二",
        "author": "苏泂",
        "content": "楼高谁上最高层，独客思家见祇憎。\n半夜樵归逢说虎，隔溪罾罢约留灯。",
        "dynasty": "宋",
        "collection_info": null
    },
    {
        "title": "望前山雪寄叶山人",
        "author": "苏泂",
        "content": "烟云出没微微白，知道前山雪也来。\n应在山中望城郭，烂银宫阙是蓬莱。",
        "dynasty": "宋",
        "collection_info": null
    },
    {
        "title": "檐雪",
        "author": "苏泂",
        "content": "檐雪无风久未消，贫家昨夜有琼瑶。\n明朝却与隣人笑，只作清斋水一瓢。",
        "dynasty": "宋",
        "collection_info": null
    },
    {
        "title": "花月二首  其一",
        "author": "苏泂",
        "content": "月边那復有炎光，望月疎花意已凉。\n吴质不须仍倚树，老来无柰许多香。",
        "dynasty": "宋",
        "collection_info": null
    },
    {
        "title": "花月二首  其二",
        "author": "苏泂",
        "content": "金英玉树斗玲珑，九十秋光聚此中。\n人世等闲诸热恼，一时消杀付虚空。",
        "dynasty": "宋",
        "collection_info": null
    },
    {
        "title": "高兄示夫妇观月诗和韵",
        "author": "苏泂",
        "content": "德耀梁鸿两不凡，闺中桂影醉同看。\n却怜当夜鄜州月，空咏清辉玉臂寒。",
        "dynasty": "宋",
        "collection_info": null
    },
    {
        "title": "借屋",
        "author": "苏泂",
        "content": "借屋移来逐半年，眼看花发便欣然。\n主人官满吾当去，却忆看花又可怜。",
        "dynasty": "宋",
        "collection_info": null
    },
    {
        "title": "借居",
        "author": "苏泂",
        "content": "借得街南宅子居，萧然几案食无鱼。\n山人为办横斜供，自洗禅龛凈水盂。",
        "dynasty": "宋",
        "collection_info": null
    },
    {
        "title": "感旧",
        "author": "苏泂",
        "content": "小箱留得旧裳衣，母氏亲缝衣此儿。\n近日着来浑短窄，猛思泉下许多时。",
        "dynasty": "宋",
        "collection_info": null
    },
    {
        "title": "乐隠",
        "author": "苏泂",
        "content": "橘隠仙人是乃翁，几年涵养在其中。\n商颜不出浑无事，安得开禧第一功。",
        "dynasty": "宋",
        "collection_info": null
    },
    {
        "title": "穷",
        "author": "苏泂",
        "content": "已着风帆似马奔，雪花无数入船门。\n诗穷到处无医治，愁绝湘江浸楚魂。",
        "dynasty": "宋",
        "collection_info": null
    },
    {
        "title": "野兴",
        "author": "苏泂",
        "content": "蚕绩桑空又一年，村姑携手看花园。\n冬来保得儿孙暖，自解麻裙当酒尊。",
        "dynasty": "宋",
        "collection_info": null
    },
    {
        "title": "有钱咏",
        "author": "苏泂",
        "content": "树头榆叶水圆荷，黄菊青苔鼓铸多。\n莫把诗家作穷相，四时浑不奈钱何。",
        "dynasty": "宋",
        "collection_info": null
    },
    {
        "title": "野望",
        "author": "苏泂",
        "content": "盈盈一水宛秋蛇，鸡犬无声野客家。\n雨后绿添沿径草，风回红谢隔墙花。",
        "dynasty": "宋",
        "collection_info": null
    },
    {
        "title": "足虞叟兄句  其一",
        "author": "苏泂",
        "content": "六月还当月尽休，今年节令却齐头。\n萧萧不待听梧叶，一见银河认得秋。",
        "dynasty": "宋",
        "collection_info": null
    },
    {
        "title": "足虞叟兄句  其二",
        "author": "苏泂",
        "content": "云裏仙人不解愁，人间肺渴望凉瘳。\n更深倚杖前除立，一见银河认得秋。",
        "dynasty": "宋",
        "collection_info": null
    },
    {
        "title": "次韵知县兄",
        "author": "苏泂",
        "content": "露坐僊人餐沆瀣，水行渔父烛鬚眉。\n民间阖户纷纷是，如此清凉睡不知。",
        "dynasty": "宋",
        "collection_info": null
    },
    {
        "title": "奉和知县兄",
        "author": "苏泂",
        "content": "苍烟湿湿雨微微，一榼山醪手自提。\n看了梅花来看竹，春寒如水不曾知。",
        "dynasty": "宋",
        "collection_info": null
    },
    {
        "title": "和颍叟弟春句",
        "author": "苏泂",
        "content": "厌听鸠妇屋头声，十日何曾五日晴。\n一到红芳了归去，几多时便绿阴晴。",
        "dynasty": "宋",
        "collection_info": null
    },
    {
        "title": "爱九兄旧句",
        "author": "苏泂",
        "content": "眼看绿樽花下去，情知清话竹边留。\n禊觞岂是荒耽具，晋士那无经济谋。",
        "dynasty": "宋",
        "collection_info": null
    },
    {
        "title": "续旧句",
        "author": "苏泂",
        "content": "人人不识句中眼，请问吾家岩壑翁。\n只把荒耽讥晋士，那知经济在其中。",
        "dynasty": "宋",
        "collection_info": null
    },
    {
        "title": "代赠",
        "author": "苏泂",
        "content": "隔溪杨柳丝丝绿，比妾心情少日时。\n待得杨花逐流水，此时妾意有谁知。",
        "dynasty": "宋",
        "collection_info": null
    },
    {
        "title": "代野父言",
        "author": "苏泂",
        "content": "头白垂垂过七旬，一生筋力尽田园。\n如今且听儿男去，尚可看鹅抱乳孙。",
        "dynasty": "宋",
        "collection_info": null
    },
    {
        "title": "送裕师骨  其一",
        "author": "苏泂",
        "content": "去年石上君携我，今日溪边我送君。\n世事尽从朝晚过，人情难必死生分。",
        "dynasty": "宋",
        "collection_info": null
    },
    {
        "title": "送裕师骨  其二",
        "author": "苏泂",
        "content": "轻幡袅袅思悠悠，梦破依然到鼎州。\n送客各还家裏去，青山白骨自风流。",
        "dynasty": "宋",
        "collection_info": null
    },
    {
        "title": "一笑",
        "author": "苏泂",
        "content": "曾服燕支遂得仙，此花风味出于天。\n杜陵无句休惆怅，且共东坡一粲然。",
        "dynasty": "宋",
        "collection_info": null
    },
    {
        "title": "书所见",
        "author": "苏泂",
        "content": "画手何须觅范宽，有人楼上倚栏干。\n琼田玉界三千顷，野鸭飞来不道寒。",
        "dynasty": "宋",
        "collection_info": null
    },
    {
        "title": "寄白石姜尧章",
        "author": "苏泂",
        "content": "稽山却棹酒船回，泠水湾头两意开。\n一路有诗吟不稳，当时悔不共君来。",
        "dynasty": "宋",
        "collection_info": null
    },
    {
        "title": "寄内",
        "author": "苏泂",
        "content": "瓮头留得菊花春，过了重阳即诞辰。\n想见闺中为寿酒，只同儿女说归人。",
        "dynasty": "宋",
        "collection_info": null
    },
    {
        "title": "寄尧章并简铦老",
        "author": "苏泂",
        "content": "山绕楼台水接天，袈裟同上闇门船。\n相思一夜梅花落，傥有人来寄短篇。",
        "dynasty": "宋",
        "collection_info": null
    },
    {
        "title": "寄尧章",
        "author": "苏泂",
        "content": "闻似磻溪隠姓名，阿鬟仍是许飞琼。\n凉风昨夜惊新鴈，想见吹箫又月明。",
        "dynasty": "宋",
        "collection_info": null
    },
    {
        "title": "寄赵大资",
        "author": "苏泂",
        "content": "刘向拳拳老更忠，外家恩泽尽侯封。\n分明社稷苍生计，只在平居畎亩中。",
        "dynasty": "宋",
        "collection_info": null
    },
    {
        "title": "次韵九兄秋吟五首  其一",
        "author": "苏泂",
        "content": "不于乌鹊桥边见，定向笙箫鹤上逢。\n淅淅萧萧到荷叶，今年秋不属梧桐。",
        "dynasty": "宋",
        "collection_info": null
    },
    {
        "title": "次韵九兄秋吟五首  其二",
        "author": "苏泂",
        "content": "醉挽银河续寿杯，冰娥亦怕老相催。\n三更自倚秋香立，待得灵㕙送药来。",
        "dynasty": "宋",
        "collection_info": null
    },
    {
        "title": "次韵九兄秋吟五首  其三",
        "author": "苏泂",
        "content": "凉稻翻翻卧满畦，壶浆相劳各相携。\n村南有底连绵雨，一夜船高树叶齐。",
        "dynasty": "宋",
        "collection_info": null
    },
    {
        "title": "次韵九兄秋吟五首  其四",
        "author": "苏泂",
        "content": "为爱秋风吹弊庐，忽然诗思满江湖。\n橙香梦泽团脐蟹，莼老吴江巨口鲈。",
        "dynasty": "宋",
        "collection_info": null
    },
    {
        "title": "次韵九兄秋吟五首  其五",
        "author": "苏泂",
        "content": "江平无意作波澜，野旷山多入画栏。\n一段秋吟到幽渺，回头三伏也风寒。",
        "dynasty": "宋",
        "collection_info": null
    },
    {
        "title": "再吟三首  其一",
        "author": "苏泂",
        "content": "翠被承恩罗扇弃，一年一度一相逢。\n功成者去终当尔，分付池莲与井桐。",
        "dynasty": "宋",
        "collection_info": null
    },
    {
        "title": "再吟三首  其二",
        "author": "苏泂",
        "content": "菱角鷄头荐晚杯，诗成不受片云催。\n青裙自约弥明喜，更上西楼看月来。",
        "dynasty": "宋",
        "collection_info": null
    },
    {
        "title": "再吟三首  其三",
        "author": "苏泂",
        "content": "牵牛篱落蛙池雨，甑有新炊圃有蔬。\n团聚秋来少烦恼，只羹藜苋莫羹鲈。",
        "dynasty": "宋",
        "collection_info": null
    },
    {
        "title": "简赵世卿",
        "author": "苏泂",
        "content": "舍弟归承折简来，知君琴剑返天台。\n人生百岁都能几，两度经过见一回。",
        "dynasty": "宋",
        "collection_info": null
    },
    {
        "title": "简刘武子",
        "author": "苏泂",
        "content": "落拓刘郎醉未醒，少年名字以诗行。\n流传谩有南朝体，萧寺如今白髮生。",
        "dynasty": "宋",
        "collection_info": null
    },
    {
        "title": "忆紫芝  其一",
        "author": "苏泂",
        "content": "几度青衣裹白云，流传仙句世间闻。\n如今一去无踪迹，独自看云不见君。",
        "dynasty": "宋",
        "collection_info": null
    },
    {
        "title": "忆紫芝  其二",
        "author": "苏泂",
        "content": "清才漫仕橐长空，末后翻身尚客中。\n便死托生都是妄，直疑君去作秋风。",
        "dynasty": "宋",
        "collection_info": null
    },
    {
        "title": "重忆家姊",
        "author": "苏泂",
        "content": "纸钱零落树枝风，子女他人去绝踪。\n此后只因多病弟，长官祠下泊孤篷。",
        "dynasty": "宋",
        "collection_info": null
    },
    {
        "title": "忆尧章",
        "author": "苏泂",
        "content": "数月书斋懒出门，眼看世事但纷纷。\n长安岂是无相识，除却西湖但忆君。",
        "dynasty": "宋",
        "collection_info": null
    },
    {
        "title": "忆卢子高",
        "author": "苏泂",
        "content": "与君同气不同家，今度书迟望眼赊。\n遇物却思高姓似，江头行坐看芦花。",
        "dynasty": "宋",
        "collection_info": null
    },
    {
        "title": "玉麟堂上口占呈赵大资",
        "author": "苏泂",
        "content": "节旄弹压万旌旗，中使传宣表睿知。\n重见相公官又长，宛然谦下蜀中时。",
        "dynasty": "宋",
        "collection_info": null
    },
    {
        "title": "呈永老",
        "author": "苏泂",
        "content": "衲子心情处士衣，今年参到地无锥。\n江乡一棹闲来往，只有明州数首诗。",
        "dynasty": "宋",
        "collection_info": null
    },
    {
        "title": "放翁宠赐正月九日诗翰",
        "author": "苏泂",
        "content": "一篇盈轴粲龙蛇，归自黄州政尔嘉。\n大似新年逢好事，春风吹宝入贫家。",
        "dynasty": "宋",
        "collection_info": null
    },
    {
        "title": "放翁入朝后寄",
        "author": "苏泂",
        "content": "贞元朝士已无遗，白髮当权更有谁。\n六十还朝今八十，却归修史几人知。",
        "dynasty": "宋",
        "collection_info": null
    },
    {
        "title": "寄李简夫宫使五首  其一",
        "author": "苏泂",
        "content": "归来手接一封书，累幅春冰字字珠。\n便欲篮舆从此去，好风吹过烛溪湖。",
        "dynasty": "宋",
        "collection_info": null
    },
    {
        "title": "寄李简夫宫使五首  其二",
        "author": "苏泂",
        "content": "嘉言深味道之腴，启钥抽关许自如。\n顾我但将行脚悞，输君全得病工夫。",
        "dynasty": "宋",
        "collection_info": null
    },
    {
        "title": "寄李简夫宫使五首  其三",
        "author": "苏泂",
        "content": "觅得骊龙颔下珠，几年参请遍江湖。\n只今同味仍同病，惟有亲朋李简夫。",
        "dynasty": "宋",
        "collection_info": null
    },
    {
        "title": "寄李简夫宫使五首  其四",
        "author": "苏泂",
        "content": "扁舟来往雪模糊，一句当头道得无。\n不是诗人磨不死，欲将身凑剡川图。",
        "dynasty": "宋",
        "collection_info": null
    },
    {
        "title": "寄李简夫宫使五首  其五",
        "author": "苏泂",
        "content": "节第茫茫逝水如，髯朱宁復与之俱。\n绝怜老子经行地，一笑知心更有无。",
        "dynasty": "宋",
        "collection_info": null
    },
    {
        "title": "送赵大资途次口占",
        "author": "苏泂",
        "content": "渡口斜阳欲满旗，锦衣容易逐云衣。\n圣朝无事宗臣老，白髮沧浪一舸归。",
        "dynasty": "宋",
        "collection_info": null
    },
    {
        "title": "梦中作",
        "author": "苏泂",
        "content": "青灯一盏照青编，月色霜华两皓然。\n交友岁寒何所忆，水僊王庙竹林边。",
        "dynasty": "宋",
        "collection_info": null
    },
    {
        "title": "梦游海山二首  其一",
        "author": "苏泂",
        "content": "海山青碧一千重，楼观飞霞朶朶峰。\n薄晚维舟浑不得，飘残女乐趁天风。",
        "dynasty": "宋",
        "collection_info": null
    },
    {
        "title": "梦游海山二首  其二",
        "author": "苏泂",
        "content": "绀幰行空半簇花，太真扶辔极夭斜。\n一声何处宁王笛，吹入春风百万家。",
        "dynasty": "宋",
        "collection_info": null
    },
    {
        "title": "四月十三日晓梦入试枕上口占  其一",
        "author": "苏泂",
        "content": "百花开尽蝶蜂去，遶屋团团杏叶阴。\n除却平生我与我，世上谁人识此心。",
        "dynasty": "宋",
        "collection_info": null
    },
    {
        "title": "四月十三日晓梦入试枕上口占  其二",
        "author": "苏泂",
        "content": "行年今已是七十，况世非皆七十翁。\n柏儿安女莫迟我，我入泰华游衡嵩。",
        "dynasty": "宋",
        "collection_info": null
    },
    {
        "title": "梦游",
        "author": "苏泂",
        "content": "殿前入醉索催茶，玉女传宣赋綵霞。\n谁道尘缘犹未断，碧桃花下却思家。",
        "dynasty": "宋",
        "collection_info": null
    },
    {
        "title": "梦句",
        "author": "苏泂",
        "content": "元日新春又一年，剡溪仍是旧山川。\n白头野叟无时事，独自寻僧雪满船。",
        "dynasty": "宋",
        "collection_info": null
    },
    {
        "title": "梦卢子高",
        "author": "苏泂",
        "content": "魂梦依稀欲见君，须臾为月又为云。\n起来接得如鸦字，谈笑声音了不闻。",
        "dynasty": "宋",
        "collection_info": null
    },
    {
        "title": "梦尧章桂花下",
        "author": "苏泂",
        "content": "扑鼻清香两绝诗，分明参到小山辞。\n如今独自秋风下，不似当初并马时。",
        "dynasty": "宋",
        "collection_info": null
    },
    {
        "title": "梦退堂师",
        "author": "苏泂",
        "content": "碧眼霜颅事已非，梦中相见祇攒眉。\n推敲有法犹分付，一似高丽寺裏时。",
        "dynasty": "宋",
        "collection_info": null
    },
    {
        "title": "似梦非梦作",
        "author": "苏泂",
        "content": "僊女宫钗玉凤头，太平天子翠云裘。\n九霄下视人间世，底事相看笑不休。",
        "dynasty": "宋",
        "collection_info": null
    },
    {
        "title": "奉和删修郎中舅达庵",
        "author": "苏泂",
        "content": "分明日用不难知，邂逅庵成一赋诗。\n身在山林志廊庙，从来此士得圆机。",
        "dynasty": "宋",
        "collection_info": null
    },
    {
        "title": "代内",
        "author": "苏泂",
        "content": "孟光书寄与梁鸿，薪粲年年幸可同。\n触热忘归浑细事，笑人应有北窗风。",
        "dynasty": "宋",
        "collection_info": null
    },
    {
        "title": "书紫芝卷后",
        "author": "苏泂",
        "content": "为爱君诗清入骨，每常吟便学推敲。\n明知箧笥篇篇有，百度逢来百度抄。",
        "dynasty": "宋",
        "collection_info": null
    },
    {
        "title": "挽周晋仙二首  其一",
        "author": "苏泂",
        "content": "酷爱金陵二百诗，自痴那得使人痴。\n草堂寂寞荆公死，泉下相逢试质疑。",
        "dynasty": "宋",
        "collection_info": null
    },
    {
        "title": "挽周晋仙二首  其二",
        "author": "苏泂",
        "content": "雪跨冰悬句尽珍，生前已自外其身。\n重来不见长安道，犹恐虚空遇若人。",
        "dynasty": "宋",
        "collection_info": null
    },
    {
        "title": "到马塍哭尧章  其一",
        "author": "苏泂",
        "content": "初闻讣告一场悲，写尽心肝在挽词。\n今日亲来见灵柩，对君妻子但如痴。",
        "dynasty": "宋",
        "collection_info": null
    },
    {
        "title": "到马塍哭尧章  其二",
        "author": "苏泂",
        "content": "南宫垂上鬓星星，毕竟襕衫不肯青。\n除却乐书谁殉葬，一琴一砚一兰亭。",
        "dynasty": "宋",
        "collection_info": null
    },
    {
        "title": "到马塍哭尧章  其三",
        "author": "苏泂",
        "content": "花桉空空但满尘，乐章起草徧窗身。\n孺人侍妾相持泣，安得君归更肃宾。",
        "dynasty": "宋",
        "collection_info": null
    },
    {
        "title": "到马塍哭尧章  其四",
        "author": "苏泂",
        "content": "儿年十七未更事，曷日文章能世家。\n頼是小红渠已嫁，不然啼碎马塍花。",
        "dynasty": "宋",
        "collection_info": null
    },
    {
        "title": "谢月林寄诗次韵",
        "author": "苏泂",
        "content": "重入都门又许时，旧巢新燕欲何之。\n清风忽送苕溪便，满纸云烟七字诗。",
        "dynasty": "宋",
        "collection_info": null
    },
    {
        "title": "次韵吕清父录参",
        "author": "苏泂",
        "content": "雨脚如麻数日悬，家贫上漏復旁穿。\n天工却与人争气，赐得青苔百万钱。",
        "dynasty": "宋",
        "collection_info": null
    },
    {
        "title": "次韵知县兄秋怀三首  其一",
        "author": "苏泂",
        "content": "便腹应难饱以书，今年田谷未宽纾。\n朋从相过无祗待，自起园中摘我蔬。",
        "dynasty": "宋",
        "collection_info": null
    },
    {
        "title": "次韵知县兄秋怀三首  其二",
        "author": "苏泂",
        "content": "秋花秋水两相宜，白髮于秋更有期。\n三十年来无世味，清修除是老僧知。",
        "dynasty": "宋",
        "collection_info": null
    },
    {
        "title": "次韵知县兄秋怀三首  其三",
        "author": "苏泂",
        "content": "灵均心事少陵诗，青竹林边白竹篱。\n自把寒花看新鴈，今年强似去年衰。",
        "dynasty": "宋",
        "collection_info": null
    },
    {
        "title": "次友人韵  其一",
        "author": "苏泂",
        "content": "时事纷纷一笑中，卧看墙外石榴红。\n谁怜楚客当年意，与把离骚继国风。",
        "dynasty": "宋",
        "collection_info": null
    },
    {
        "title": "次友人韵  其二",
        "author": "苏泂",
        "content": "先生休恨易俱东，弟子方欣色笑同。\n早晚朝廷议恢復，请看裴度在军中。",
        "dynasty": "宋",
        "collection_info": null
    },
    {
        "title": "耕堂弟妇生日  其一",
        "author": "苏泂",
        "content": "偕老杯盘最喜欢，酒中纯渌浸南山。\n鶑鶑解作娇娥唱，窗外垂杨是小蛮。",
        "dynasty": "宋",
        "collection_info": null
    },
    {
        "title": "耕堂弟妇生日  其二",
        "author": "苏泂",
        "content": "了却蚕缫备雪天，耰鉏只在屋头边。\n青筇绿蚁相扶醉，妇馌夫耕过百年。",
        "dynasty": "宋",
        "collection_info": null
    },
    {
        "title": "伤懒巢",
        "author": "苏泂",
        "content": "车水池边句尚新，重来手帖更精神。\n知他的赴何方约，一去茫茫不告人。",
        "dynasty": "宋",
        "collection_info": null
    },
    {
        "title": "小立",
        "author": "苏泂",
        "content": "飞却青天白鹭鸶，短篷相伴月明知。\n只因独速归来后，见我沧洲小立时。",
        "dynasty": "宋",
        "collection_info": null
    },
    {
        "title": "春涧曲",
        "author": "苏泂",
        "content": "点点飞红逐细流，拾樵烹荐茗花浮。\n秋来岂不潺湲好，纔带猿声便是愁。",
        "dynasty": "宋",
        "collection_info": null
    },
    {
        "title": "即事",
        "author": "苏泂",
        "content": "秋风凉冷自天生，瘦骨吹来便觉轻。\n数日因忙偏蹉事，不知庭户减蝉鸣。",
        "dynasty": "宋",
        "collection_info": null
    },
    {
        "title": "所忆",
        "author": "苏泂",
        "content": "一陂潭水绕花身，渌浄分明照得人。\n最忆蒋陵西曲路，春风相伴两乌巾。",
        "dynasty": "宋",
        "collection_info": null
    },
    {
        "title": "接齐叟总干兄榇",
        "author": "苏泂",
        "content": "人生何者遽宜休，如此诗书未白头。\n舍棹灯明烟雨裏，居人那识在原愁。",
        "dynasty": "宋",
        "collection_info": null
    },
    {
        "title": "呈许从道省元",
        "author": "苏泂",
        "content": "都城握手意弥温，少小追随莫更论。\n一别江湖重十载，偶然相见欲无言。",
        "dynasty": "宋",
        "collection_info": null
    },
    {
        "title": "存没口号  其一",
        "author": "苏泂",
        "content": "唐家不靖自牛李，党籍何劳口舌争。\n莫说纷纷倒元佑，古来平国用阿衡。",
        "dynasty": "宋",
        "collection_info": null
    },
    {
        "title": "存没口号  其二",
        "author": "苏泂",
        "content": "百川衮衮东赴海，学者皆知孔氏宗。\n六籍湮微吾道丧，武陵山下泣寒蛩。",
        "dynasty": "宋",
        "collection_info": null
    },
    {
        "title": "存没口号  其三",
        "author": "苏泂",
        "content": "白髮萧萧礼部郎，风流不减贺知章。\n半生寒饿湖山裏，八十重来坐玉堂。",
        "dynasty": "宋",
        "collection_info": null
    },
    {
        "title": "存没口号  其一",
        "author": "苏泂",
        "content": "陶山松柏日夜长，屋下儿孙渐满堂。\n当时侍傍五男子，考叔之羹曾未尝。",
        "dynasty": "宋",
        "collection_info": null
    },
    {
        "title": "存没口号  其二",
        "author": "苏泂",
        "content": "紫荆一树花连枝，近以手抓动辄随。\n毋忘在莒孔怀日，可咏陟冈何怙诗。",
        "dynasty": "宋",
        "collection_info": null
    },
    {
        "title": "绿阴  其一",
        "author": "苏泂",
        "content": "绿树阴中石枕头，功成不愿割鸿沟。\n君看上蔡牵黄犬，悔杀人间万户侯。",
        "dynasty": "宋",
        "collection_info": null
    },
    {
        "title": "绿阴  其二",
        "author": "苏泂",
        "content": "佳木丰交午荫稠，门阑青草没阶头。\n道人洗浄筝琶耳，睡起一声黄栗留。",
        "dynasty": "宋",
        "collection_info": null
    },
    {
        "title": "无题  其一",
        "author": "苏泂",
        "content": "绿云无据玉楼空，回首悲欢一梦中。\n为忆当时裙样色，隔墙嫌见石榴红。",
        "dynasty": "宋",
        "collection_info": null
    },
    {
        "title": "无题  其二",
        "author": "苏泂",
        "content": "月样梳横鬓脚倾，弄箫骑鹤上青冥。\n归来自摘金茎露，手写黄庭一卷经。",
        "dynasty": "宋",
        "collection_info": null
    },
    {
        "title": "无题  其三",
        "author": "苏泂",
        "content": "梦到巫山起较迟，花梢日在不多时。\n关心自对空梁语，一箇飞来燕子知。",
        "dynasty": "宋",
        "collection_info": null
    },
    {
        "title": "无题  其四",
        "author": "苏泂",
        "content": "树端浮绿涨连云，青草池亭不见人。\n犹有蔷薇数枝在，虽然是夏亦如春。",
        "dynasty": "宋",
        "collection_info": null
    },
    {
        "title": "自判此生非醉杀则睡杀耳未知天公肯见容否作续醉睡句  其一",
        "author": "苏泂",
        "content": "采石江边踏鲤鱼，华山县裏自骑馿。\n世间非醉亦非睡，白堕黄粱莫笑渠。",
        "dynasty": "宋",
        "collection_info": null
    },
    {
        "title": "自判此生非醉杀则睡杀耳未知天公肯见容否作续醉睡句  其二",
        "author": "苏泂",
        "content": "兀兀蘧蘧也大奇，眼花花处蝶飞飞。\n先生饱惯人间事，只么残年是解围。",
        "dynasty": "宋",
        "collection_info": null
    },
    {
        "title": "题山寺",
        "author": "苏泂",
        "content": "白云飞绕寺楼钟，点滴清声露打松。\n童子开门还报我，鹤眠犹在最高峰。",
        "dynasty": "宋",
        "collection_info": null
    },
    {
        "title": "遣兴",
        "author": "苏泂",
        "content": "曲径萦纡入翠林，无人风自落来禽。\n山中不记今为晋，一刻清闲直万金。",
        "dynasty": "宋",
        "collection_info": null
    },
    {
        "title": "雨中海棠花放简冯元咨",
        "author": "苏泂",
        "content": "天涯万里春风晚，曾上西楼看此花。\n今日东南无处觅，矮筇来问蜀人家。",
        "dynasty": "宋",
        "collection_info": null
    },
    {
        "title": "海棠花放简冯元咨二首  其一",
        "author": "苏泂",
        "content": "游丝无頼小庭空，梦想君家合树红。\n曾向西川亲画得，举家终日看屏风。",
        "dynasty": "宋",
        "collection_info": null
    },
    {
        "title": "海棠花放简冯元咨二首  其二",
        "author": "苏泂",
        "content": "坡仙不作黄州去，更把嫣红向阿谁。\n后夜秦庄照华烛，几时冯圃折高枝。",
        "dynasty": "宋",
        "collection_info": null
    },
    {
        "title": "赠韩雪蓬",
        "author": "苏泂",
        "content": "平生未信简斋诗，一见韩君更不疑。\n六月掀篷问溪雪，眼明开遍两三枝。",
        "dynasty": "宋",
        "collection_info": null
    },
    {
        "title": "春谷",
        "author": "苏泂",
        "content": "寒谷春生物物均，熏然和气特相亲。\n十年屡作开花赏，重费吹嘘是此人。",
        "dynasty": "宋",
        "collection_info": null
    },
    {
        "title": "红梅  其一",
        "author": "苏泂",
        "content": "游仙一曲梦初回，依旧江南鼎鼐才。\n岁晚应嫌太孤寂，未妨随俗引三杯。",
        "dynasty": "宋",
        "collection_info": null
    },
    {
        "title": "红梅  其二",
        "author": "苏泂",
        "content": "天与清高孰我过，岁寒只合老岩阿。\n无端自学闲桃杏，只恐情多事亦多。",
        "dynasty": "宋",
        "collection_info": null
    },
    {
        "title": "红梅  其三",
        "author": "苏泂",
        "content": "等观非白亦非红，开落那知色自空。\n落叶成阴花又子，几将心事託东风。",
        "dynasty": "宋",
        "collection_info": null
    },
    {
        "title": "红梅  其四",
        "author": "苏泂",
        "content": "空墙碧水芳菲处，泣尽臙脂恨不销。\n不遣二妃陪舜葬，故应泪沁雪枝条。",
        "dynasty": "宋",
        "collection_info": null
    },
    {
        "title": "绿萼梅  其一",
        "author": "苏泂",
        "content": "弃得丹成卸羽衣，更餐日彩弄晨曦。\n九疑魂断归无计，自倚湘筠醉几时。",
        "dynasty": "宋",
        "collection_info": null
    },
    {
        "title": "绿萼梅  其二",
        "author": "苏泂",
        "content": "水仙分御六铢衣，云作中单翠作蕤。\n占断芳园无两树，月明倒影浸愁漪。",
        "dynasty": "宋",
        "collection_info": null
    },
    {
        "title": "次韵詹仲信梅花",
        "author": "苏泂",
        "content": "莫教一片復随波，月底风前许细哦。\n花与吾人本无负，吾人自负此花多。",
        "dynasty": "宋",
        "collection_info": null
    },
    {
        "title": "次韵邢季允梅花",
        "author": "苏泂",
        "content": "怀想西湖一树冰，有谁人似此花清。\n何当共泛波微绿，更得同看月正盈。",
        "dynasty": "宋",
        "collection_info": null
    },
    {
        "title": "和黄观復梅句",
        "author": "苏泂",
        "content": "梅花骨相本通仙，何况苔枝缀玉鸾。\n如着官袍更潇洒，不应将作女人看。",
        "dynasty": "宋",
        "collection_info": null
    },
    {
        "title": "赠梅",
        "author": "苏泂",
        "content": "不作梅花一句诗，今年参透老禅机。\n忽然吹堕纷纷雪，又挽寒香探落晖。",
        "dynasty": "宋",
        "collection_info": null
    },
    {
        "title": "和九兄古梅",
        "author": "苏泂",
        "content": "处女何因髮半华，一生蓝缕在贫家。\n冷灰豆爆真奇事，枯树中间忽数花。",
        "dynasty": "宋",
        "collection_info": null
    },
    {
        "title": "道上梅",
        "author": "苏泂",
        "content": "栗棘蓬边父老家，不知来历便横斜。\n思量却是无心种，逢着春风偶自花。",
        "dynasty": "宋",
        "collection_info": null
    },
    {
        "title": "和赵宫管看梅三首  其一",
        "author": "苏泂",
        "content": "除却梅花不可无，梅花之外更何须。\n花中儿女纷纷是，唯有梅花是丈夫。",
        "dynasty": "宋",
        "collection_info": null
    },
    {
        "title": "和赵宫管看梅三首  其二",
        "author": "苏泂",
        "content": "缚屋疎疎傍柳塘，诗肠浑不畏田荒。\n今年天赐清修福，只嚥梅花一味香。",
        "dynasty": "宋",
        "collection_info": null
    },
    {
        "title": "和赵宫管看梅三首  其三",
        "author": "苏泂",
        "content": "水边山下懒寻伊，折放瓶中看一枝。\n一片飞来霑砚滴，似嗔老子不题诗。",
        "dynasty": "宋",
        "collection_info": null
    },
    {
        "title": "杨梅  其一",
        "author": "苏泂",
        "content": "孙梅过尽官梅在，下番杨梅独擅场。\n唤作荔枝元不是，是渠犹着小红裳。",
        "dynasty": "宋",
        "collection_info": null
    },
    {
        "title": "杨梅  其二",
        "author": "苏泂",
        "content": "每勤蕨叶护筠笼，独自还丹表裏红。\n留与越人共夏祭，莫教恶雨打成空。",
        "dynasty": "宋",
        "collection_info": null
    },
    {
        "title": "忆杨梅  其一",
        "author": "苏泂",
        "content": "不羡南州锦荔枝，鹤头猩血正红滋。\n老饕隔岁流涎甚，为趣容山半月期。",
        "dynasty": "宋",
        "collection_info": null
    },
    {
        "title": "忆杨梅  其二",
        "author": "苏泂",
        "content": "才熟惟应便送官，摘来和叶上金盘。\n病夫病久无灵药，且服丹砂数百丸。",
        "dynasty": "宋",
        "collection_info": null
    },
    {
        "title": "忆杨梅  其三",
        "author": "苏泂",
        "content": "夏祭先供项里祠，鲜香未嚥已闻思。\n昨宵梦裏依稀见，满树熏风重压枝。",
        "dynasty": "宋",
        "collection_info": null
    },
    {
        "title": "悼杨梅",
        "author": "苏泂",
        "content": "凡物从来遇合难，烂甜中故有微酸。\n自怜生晚空同姓，不得杨妃带笑看。",
        "dynasty": "宋",
        "collection_info": null
    },
    {
        "title": "见三山翁插山茶花一朵二首  其一",
        "author": "苏泂",
        "content": "人老簪花却自然，花红应不厌华颠。\n人间无此风流样，何止源流二百年。",
        "dynasty": "宋",
        "collection_info": null
    },
    {
        "title": "见三山翁插山茶花一朵二首  其二",
        "author": "苏泂",
        "content": "故里归来一幅巾，庙堂谁记此祠臣。\n却将笔下黄麻意，自语山中白髮人。",
        "dynasty": "宋",
        "collection_info": null
    },
    {
        "title": "冯生画荷花",
        "author": "苏泂",
        "content": "湖上看花意欲迷，年年花谢忆花时。\n如今一见冯生画，早晚看花更不疑。",
        "dynasty": "宋",
        "collection_info": null
    },
    {
        "title": "荷花",
        "author": "苏泂",
        "content": "荷花宫样美人粧，荷叶临风翠作裳。\n昨夜夜凉凉似水，羡渠宛在水中央。",
        "dynasty": "宋",
        "collection_info": null
    },
    {
        "title": "琼花",
        "author": "苏泂",
        "content": "一树婆娑种月华，夜阑依旧护风沙。\n今年不往扬州过，曾看夫人庙裏花。",
        "dynasty": "宋",
        "collection_info": null
    },
    {
        "title": "采菱",
        "author": "苏泂",
        "content": "引蔓搴花钓艇妨，游扬锦浪霅溪傍。\n若教总不餐烟火，只采芳香亦味长。",
        "dynasty": "宋",
        "collection_info": null
    },
    {
        "title": "赠耕堂栀子花",
        "author": "苏泂",
        "content": "六出英英九夏寒，短丛香玉映清湍。\n主人自出无人管，输与泠然隔岸看。",
        "dynasty": "宋",
        "collection_info": null
    },
    {
        "title": "桂花  其一",
        "author": "苏泂",
        "content": "手种秋风碧玉成，花开如粟水沉惊。\n人间商略年年事，到底其如一字清。",
        "dynasty": "宋",
        "collection_info": null
    },
    {
        "title": "桂花  其二",
        "author": "苏泂",
        "content": "一岩树色乱秋云，初喜秋风触鼻根。\n招隠归来浑未得，老怀索漠剩思君。",
        "dynasty": "宋",
        "collection_info": null
    },
    {
        "title": "桂花  其三",
        "author": "苏泂",
        "content": "远于沉水淡于云，一段秋清孰可分。\n毕竟素娥留不得，人间天上一时闻。",
        "dynasty": "宋",
        "collection_info": null
    },
    {
        "title": "桂花  其四",
        "author": "苏泂",
        "content": "东西南北日团圆，洗涤肝膺立树边。\n料得痴蟾别有药，只餐金粟径升天。",
        "dynasty": "宋",
        "collection_info": null
    },
    {
        "title": "桂花下",
        "author": "苏泂",
        "content": "羽服悬知澹不妍，五更清吹月明前。\n明朝多少尘劳事，自倚虚檐一怅然。",
        "dynasty": "宋",
        "collection_info": null
    },
    {
        "title": "子大送桂花答之",
        "author": "苏泂",
        "content": "小山月在影团团，满院清香特地寒。\n病骨逢秋眠较少，五更风露起来看。",
        "dynasty": "宋",
        "collection_info": null
    },
    {
        "title": "庭前菊",
        "author": "苏泂",
        "content": "百叶黄香十月春，东篱佳节误陶巾。\n开花较晚酒羞涩，风味依然似主人。",
        "dynasty": "宋",
        "collection_info": null
    },
    {
        "title": "送黄木香与九兄  其一",
        "author": "苏泂",
        "content": "冶叶倡条无意度，黄香千迭最宜春。\n折来欲赠空惆怅，未遇人间第一人。",
        "dynasty": "宋",
        "collection_info": null
    },
    {
        "title": "送黄木香与九兄  其二",
        "author": "苏泂",
        "content": "妃子妖红湿领巾，马嵬遗恨几番春。\n如何淡素衣龙衮，一似秦宫入道人。",
        "dynasty": "宋",
        "collection_info": null
    },
    {
        "title": "川墨送两冯君  其一",
        "author": "苏泂",
        "content": "裕陵故物秦家得，再拜摩挲老墨潘。\n今代廷珪那復见，纸窗蛛络半乌丸。",
        "dynasty": "宋",
        "collection_info": null
    },
    {
        "title": "川墨送两冯君  其二",
        "author": "苏泂",
        "content": "琅玕翠餠敲玄笏，老我残砖直愧渠。\n遣似两冯论里好，管城脱帽却时须。",
        "dynasty": "宋",
        "collection_info": null
    },
    {
        "title": "云川赵使君坐上和赋鸂鶒韵",
        "author": "苏泂",
        "content": "杏子花开水漫流，羡君得意在沧洲。\n莫将文采供人玩，怕入雕笼不自由。",
        "dynasty": "宋",
        "collection_info": null
    },
    {
        "title": "来禽诗",
        "author": "苏泂",
        "content": "粲粲来禽已着花，芳根谁徙向天涯。\n好寻青李相遮映，风味应同逸少家。",
        "dynasty": "宋",
        "collection_info": null
    },
    {
        "title": "寒鸦诗",
        "author": "苏泂",
        "content": "点点飞来遶水村，不缘街皷识黄昏。\n当年口腹成疎弃，却保生全反哺恩。",
        "dynasty": "宋",
        "collection_info": null
    },
    {
        "title": "书景",
        "author": "苏泂",
        "content": "黄衣鶑子一双飞，飞到花间立少时。\n此际东风有情思，杏花吹折最繁枝。",
        "dynasty": "宋",
        "collection_info": null
    },
    {
        "title": "咏草",
        "author": "苏泂",
        "content": "天涯随意绿匆匆，只与牛羊践踏空。\n挽着便堪供药味，谁令汝不遇神农。",
        "dynasty": "宋",
        "collection_info": null
    },
    {
        "title": "重到西湖",
        "author": "苏泂",
        "content": "都下重来百事非，故人相见少相知。\n绝怜水减西湖瘦，更喜兵强北虏衰。\n顾虑每怀医国计，仓黄犹忆过家时。\n书生老矣都无用，自捲波澜入小诗。",
        "dynasty": "宋",
        "collection_info": null
    },
    {
        "title": "美人",
        "author": "苏泂",
        "content": "美人隔秋水，别我今何时。\n晨兴念良觌，路远莫致之。\n安得双翅翰，飞去东南陲。\n矢心菖蒲花，白首以为期。",
        "dynasty": "宋",
        "collection_info": null
    },
    {
        "title": "拜年人  其一",
        "author": "苏泂",
        "content": "来车去马拜纷纷，岁岁年年不惮烦。\n拜得老人山上去，一番儿女各当门。",
        "dynasty": "宋",
        "collection_info": null
    },
    {
        "title": "拜年人  其二",
        "author": "苏泂",
        "content": "小年踯躅随群队，长大悲伤怕物华。\n爇罢天香来影室，不行人事便归家。",
        "dynasty": "宋",
        "collection_info": null
    },
    {
        "title": "昭君村",
        "author": "苏泂",
        "content": "都将心事与琵琶，青冢魂归路转赊。\n赢得故乡儿女子，至今头白不离家。",
        "dynasty": "宋",
        "collection_info": null
    },
    {
        "title": "税马盘沙",
        "author": "苏泂",
        "content": "故里何人起卧龙，飘然琴剑只西东。\n马头忽与长安近，又听三茅观裏钟。",
        "dynasty": "宋",
        "collection_info": null
    },
    {
        "title": "句",
        "author": "苏泂",
        "content": "更无人为作招魂。",
        "dynasty": "宋",
        "collection_info": null
    },
    {
        "title": "耕堂杂兴",
        "author": "苏滨",
        "content": "背乡不过五十日，世事如云逐段移。\n客裏念家家念客，归来一似未行时。",
        "dynasty": "宋",
        "collection_info": null
    },
    {
        "title": "题金陵杂兴诗后",
        "author": "苏滨",
        "content": "六朝留寄多多恨，一士来歌百百诗。\n驱使春风游笔下，个中情景个中知。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一",
        "author": "李琏",
        "content": "梁家天子抱琵琶，泪洒华林御苑花。\n今日闻韶无处所，鴈烟蛩雨属他家。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其二",
        "author": "李琏",
        "content": "滟滟江波绿更肥，苍烟中有狎鸥飞。\n当年神武今何在，老却遗民更不归。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其三",
        "author": "李琏",
        "content": "阴山侧畔月如霜，不为吟猿断杀肠。\n折得橙花无处赏，带枝分与棹船郎。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其四",
        "author": "李琏",
        "content": "花开似污天衣血，雨过重闻御案香。\n最恨寺奴隳太极，预先夺我画梅梁。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其五",
        "author": "李琏",
        "content": "长干小妇学吹箫，楼外閒风弄翠条。\n近得广陵消息未，暮潮已过赤栏桥。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其六",
        "author": "李琏",
        "content": "暮雨潇潇郎不归，樽前谁忆旧歌词。\n望夫乌臼浓于染，叶叶惊秋恨欲飞。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其七",
        "author": "李琏",
        "content": "愁看幕府夕阳边，那更鸡笼在目前。\n跋扈飞扬只如此，登高安得不酸然。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其八",
        "author": "李琏",
        "content": "细竹千竿殿影斜，龙颜曾此着袈裟。\n寺楼杳杳钟声过，疑有宫娥出晚花。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其九",
        "author": "李琏",
        "content": "池边石是南朝石，绿染苔花亦可怜。\n今日波平人事变，白鱼犹自跃天泉。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一○",
        "author": "李琏",
        "content": "江水无情碧草春，北朝留住老词臣。\n子规啼上青枫树，为尔离乡去国人。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一一",
        "author": "李琏",
        "content": "相君息女小乘僧，身向西天佛律行。\n三尺戒坛秋色紧，箇中蝼蚁亦长生。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一二",
        "author": "李琏",
        "content": "夜过江左从鸾旗，从此灵君着汉衣。\n春到阴山花似雪，望乡台上鹧鸪飞。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一三",
        "author": "李琏",
        "content": "南门点检旧行踪，最苦人人认得侬。\n羞涩面皮无处着，横拖山屐过青松。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一四",
        "author": "李琏",
        "content": "司马家儿持酒杯，天星下吸亦佳哉。\n恨渠不便效牛饮，那得孟津师旅来。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一五",
        "author": "李琏",
        "content": "孙帝陵傍水最悲，蒋侯庙下月来迟。\n夜深客子心惊恐，猿挂南朝枫树枝。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一六",
        "author": "李琏",
        "content": "云杪荧荧一塔灯，觉皇舍利宝烟凝。\n山门推上三更月，似照前朝礼拜僧。",
        "dynasty": "宋",
        "collection_info": null
    },
    {
        "title": "题金陵杂兴诗后十八首  其一七",
        "author": "李琏",
        "content": "南轩隠约夜声微，独咏齐梁绮靡诗。\n鬼火对山青焰短，依稀忆得独眠时。",
        "dynasty": "宋",
        "collection_info": null
    },
    {
        "title": "谒和靖先生虎丘祠堂",
        "author": "李道传",
        "content": "涵养当用敬，进学在致知。\n如车去隻轮，跬步不可之。\n夫子受师说，惟敬实所持。\n升堂逮易箦，参倚日在斯。\n遗言落人间，取论极研几。\n是心要收敛，中不容毫釐。\n大学着明法，格物乃阶梯。\n放心苟不收，{穴/射}格将安为。\n古人贵为己，末习多外驰。\n岂无实践者，兹焉当孰归。\n晚生拜遗像，敷衽跪陈词。\n愿言予服膺，没齿终不渝。",
        "dynasty": "宋",
        "collection_info": null
    },
    {
        "title": "题樊汉炳墓",
        "author": "许奕",
        "content": "高志峥嵘局九州，直从人裏着仙筹。\n青囊书在鬼神泣，黄绢词高冰雪羞。\n槐里但知曾折角，兰台无復问长头。\n玉棺夜入青云去，山是人非白鹤愁。",
        "dynasty": "宋",
        "collection_info": null
    },
    {
        "title": "寄赵紫芝",
        "author": "潘亥",
        "content": "长安独跨馿，一别二年余。\n朝士不能荐，承明空有庐。\n窗虚桐影薄，棹冷桂花初。\n莫怪无书札，心亲迹任疎。",
        "dynasty": "宋",
        "collection_info": null
    },
    {
        "title": "送兄赴饶",
        "author": "潘亥",
        "content": "草堂荒芜未春暮，乳燕安巢雁北去。\n回首蜃水桃始花，及至螺江柳飞絮。\n江东绣衣真御史，闻者纷纷毛髮起。\n日长惟抱空瓮眠，头白应怜故人子。",
        "dynasty": "宋",
        "collection_info": null
    },
    {
        "title": "社日",
        "author": "潘亥",
        "content": "听得东风急，吹干小径泥。\n雨多花放早，水满燕飞低。\n贫女不知纬，幽人只此栖。\n依依怀去岁，摘茗白坛西。",
        "dynasty": "宋",
        "collection_info": null
    },
    {
        "title": "赠善书记",
        "author": "潘亥",
        "content": "不见十年久，缘师懒入城。\n庵移五峰近，病去一身轻。\n弟子新传业，诗人旧识名。\n依然难驻屐，空復重予情。",
        "dynasty": "宋",
        "collection_info": null
    },
    {
        "title": "送别赵紫芝",
        "author": "刘正之",
        "content": "夫君落落大雅姿，声名早与贺白驰。\n锦囊千首不疗饥，非诗穷人穷乃时。\n忆昔闻君未识面，独传句法夸清健。\n朅来白下一相逢，倾盖论心曾几见。\n划然起柁春江流，我亦江头寻去舟。\n人生相聚会有别，江水江花无尽愁。\n万事不如归去好，石田茅屋生春草。\n如君自是玉堂仙，轻车缓辔长安道。\n春日迟迟柳依依，攀柔条兮送君归。",
        "dynasty": "宋",
        "collection_info": null
    },
    {
        "title": "送刘旬甫",
        "author": "刘正之",
        "content": "雨雪成岁暮，之子远徂征。\n酌酒起相送，慨我别离情。\n池阳实大藩，佐车屈时英。\n子行一请觐，上计趋吴京。\n良玉怀贞操，芳兰含远馨。\n临歧一珍重，即此万里程。",
        "dynasty": "宋",
        "collection_info": null
    },
    {
        "title": "锦绣谷亭",
        "author": "赵善湘",
        "content": "神仙楼观倚空欹，飞上金鰲背上骑。\n万里江山成独立，一天云雨欲低垂。\n人间安得如斯地，事外方知有此奇。\n唤取谪仙来共话，从教习日醉题诗。",
        "dynasty": "宋",
        "collection_info": null
    },
    {
        "title": "句",
        "author": "赵善湘",
        "content": "正是澄清秋雨夜，空传玉蕊发春晴。",
        "dynasty": "宋",
        "collection_info": null
    },
    {
        "title": "咏左伯桃羊角哀墓",
        "author": "史弥巩",
        "content": "余耳当年刎颈交，所争利害仅毫毛。\n一朝泜水相屠戮，岂识羊哀左伯桃。\n交情切戒勤终堕，以义存心心必果。\n死生可託永无睽，自古中山说羊左。",
        "dynasty": "宋",
        "collection_info": null
    },
    {
        "title": "和徐清叟题会江驿",
        "author": "曹豳",
        "content": "未到桐江上，先寻旧隠栖。\n水光明月夜，山影夕阳西。\n道在行藏逸，身轻得丧齐。\n更从高处看，转觉路非迷。",
        "dynasty": "宋",
        "collection_info": null
    },
    {
        "title": "春暮",
        "author": "曹豳",
        "content": "门外无人问落花，绿阴冉冉遍天涯。\n林鶑啼到无声处，春草池边独听蛙。",
        "dynasty": "宋",
        "collection_info": null
    },
    {
        "title": "题括苍冯公岭二首  其一",
        "author": "曹豳",
        "content": "平芜千里绿迢迢，水宿山行好耐劳。\n最是愁人最奇崛，冯公之巘浙江潮。",
        "dynasty": "宋",
        "collection_info": null
    },
    {
        "title": "题括苍冯公岭二首  其二",
        "author": "曹豳",
        "content": "村南村北梧桐树，山后山前白菜花。\n莫向杜鹃啼处宿，楚乡寒食客思家。",
        "dynasty": "宋",
        "collection_info": null
    },
    {
        "title": "上竿诗",
        "author": "曹豳",
        "content": "又被锣声送上竿，者番难似旧时难。\n劝君着脚须教稳，多少旁人冷眼看。",
        "dynasty": "宋",
        "collection_info": null
    },
    {
        "title": "凤凰山",
        "author": "曹豳",
        "content": "凤去寥寥今几年，至今人唤凤凰山。\n只愁有凤无人识，却指凡禽误世间。",
        "dynasty": "宋",
        "collection_info": null
    },
    {
        "title": "元苏二公祠",
        "author": "曹豳",
        "content": "两公千载士，出处不须齐。\n好事赵明府，合祠元瀼溪。\n清芬兰馥馥，往事草萋萋。\n新额人瞻仰，知君手自题。",
        "dynasty": "宋",
        "collection_info": null
    },
    {
        "title": "杨柳",
        "author": "曹豳",
        "content": "春至风花各自荣，就中杨柳最多情。\n自从初学宫腰舞，直至飘绵不老成。",
        "dynasty": "宋",
        "collection_info": null
    },
    {
        "title": "送周知丞之官桐庐",
        "author": "刘植",
        "content": "潮满桐江上，秋风洗印时。\n字民知最近，占位莫嫌卑。\n纸尾书名大，松边得句迟。\n定怀东阁老，无復寄来诗。",
        "dynasty": "宋",
        "collection_info": null
    },
    {
        "title": "梅",
        "author": "刘植",
        "content": "欲问孤山讯，蹇馿行晓晴。\n一枝篱外见，数点雪中明。\n太洁难为友，群芳让作兄。\n何如伴高隠，岂必尽调羹。",
        "dynasty": "宋",
        "collection_info": null
    },
    {
        "title": "送周子余赴松阳簿",
        "author": "刘植",
        "content": "长松虽剧县，主簿却优闲。\n溪浅清见石，斋空静对山。\n吏嚚嫌讼省，乡狭觉民艰。\n独称诗人意，行吟苔竹间。",
        "dynasty": "宋",
        "collection_info": null
    },
    {
        "title": "琵琶亭下问舟",
        "author": "刘植",
        "content": "西亭问津处，白傅此曾游。\n无復锦絃曲，空停估客舟。\n抛江春浪静，传柝夜烽收。\n最爱庐峰峭，相随过别州。",
        "dynasty": "宋",
        "collection_info": null
    },
    {
        "title": "重游仙岩观瀑",
        "author": "刘植",
        "content": "四山云雾重，况復值梅天。\n瀑注玉函碧，派从银汉连。\n飞来三百尺，流润几千年。\n仙者路安在，翠萝青霭边。",
        "dynasty": "宋",
        "collection_info": null
    },
    {
        "title": "送西外赵知宗",
        "author": "刘植",
        "content": "三山蓬阆近，贺白是仙才。\n去领宗盟事，知从韦素来。\n几人留北阙，独棹向南台。\n踏雨江头别，西陵潮已迴。",
        "dynasty": "宋",
        "collection_info": null
    },
    {
        "title": "题王宪使沧浪阁",
        "author": "刘植",
        "content": "城池浸空碧，鉴影復观心。\n孺子去何在，此歌传至今。\n一奁凉月白，万井市声沉。\n坎止宁劳问，凭栏意独深。",
        "dynasty": "宋",
        "collection_info": null
    },
    {
        "title": "过彭泽",
        "author": "刘植",
        "content": "井邑已非旧，柴桑里尚存。\n春风三亩宅，落日数家村。\n隔树闻鷄犬，编氓半子孙。\n颓然孤壠在，寒菊绕松根。",
        "dynasty": "宋",
        "collection_info": null
    },
    {
        "title": "渔父",
        "author": "刘植",
        "content": "生不事农耕，悠然一舸轻。\n沅湘依旧绿，秦汉几回更。\n晚脍杂香茝，夜醺歌濯缨。\n岂同驰骛者，祇欲钓虚名。",
        "dynasty": "宋",
        "collection_info": null
    },
    {
        "title": "种玉亭为黄元信赋",
        "author": "刘植",
        "content": "锄徧苍苔色，梅花近地移。\n山深藏美璞，春到长新枝。\n草木初分润，冰霜久结知。\n百年封殖在，终与鼎鬵期。",
        "dynasty": "宋",
        "collection_info": null
    },
    {
        "title": "赋鲥鱼得真字",
        "author": "刘植",
        "content": "寒碧湛无尘，前溪得细鳞。\n香堪配杞菊，味不数菰莼。\n玉露双酘熟，秋风一筯新。\n钓缗吾自有，何用觅玄真。",
        "dynasty": "宋",
        "collection_info": null
    },
    {
        "title": "丙午普觉看梅",
        "author": "刘植",
        "content": "寂寂西岩寺，何人访静来。\n重寻旧游地，惟有道师梅。\n树蠹应留雪，香清不受埃。\n可堪玄鬓改，春已隔年催。",
        "dynasty": "宋",
        "collection_info": null
    },
    {
        "title": "呈叶先生侍郎",
        "author": "刘植",
        "content": "位虽奎阁贵，独处一斋空。\n还以经纶事，全归着述中。\n闲心同野水，煦物尽春风。\n掩面将何向，西楹奠已终。",
        "dynasty": "宋",
        "collection_info": null
    },
    {
        "title": "喜曹东畎迁大理寺簿",
        "author": "刘植",
        "content": "九衢多雨后，庭下草痕新。\n终拟持平手，来为折槛人。\n印开桐荫午，吟久烛花春。\n却恨无来客，分题寄所亲。",
        "dynasty": "宋",
        "collection_info": null
    },
    {
        "title": "嘉禾兴圣院",
        "author": "刘植",
        "content": "禅关自幽阒，竹亦号真如。\n况是龙潜地，曾经凤食余。\n土深抱节密，林凈着行疏。\n谁谓干淳达，清阴只似初。",
        "dynasty": "宋",
        "collection_info": null
    },
    {
        "title": "重游法空寺",
        "author": "刘植",
        "content": "寺在方山顶，山深不厌登。\n瀑飞明月峡，桥渡夕阳僧。\n万法元皆妄，余生了未能。\n纍纍塔边冢，几见谷为陵。",
        "dynasty": "宋",
        "collection_info": null
    },
    {
        "title": "悼卢次元",
        "author": "刘植",
        "content": "屈贾幽沉地，单车去不归。\n湘江清见底，吟魄远何依。\n行旐衝残雨，新楸掩落晖。\n谁收遗箧藁，有子未胜衣。",
        "dynasty": "宋",
        "collection_info": null
    },
    {
        "title": "失题",
        "author": "刘植",
        "content": "此是夕郎宅，曾经左纬吟。\n数联渔父曲，万顷碧波心。\n月上白苹渚，秋生古树阴。\n当年濯缨处，清彻到如今。",
        "dynasty": "宋",
        "collection_info": null
    },
    {
        "title": "答东阁",
        "author": "刘植",
        "content": "盎乏储空谩自豪，掬泉当酒味尤高。\n卖文近觉马卿倦，脱赠今无范叔袍。\n松下耕樵相尔汝，人间膏火自煎熬。\n荆山山里山如壁，壁罅犹堪种碧桃。",
        "dynasty": "宋",
        "collection_info": null
    },
    {
        "title": "看梅呈同游东阁清源",
        "author": "刘植",
        "content": "此树何年向此栽，孤根低倚佛楼台。\n不嫌幽壑逢春晚，独在空庭立雪来。\n一段精神肪玉润，数松掩映翠屏开。\n知心藉尔岁寒友，每到花边不忍回。",
        "dynasty": "宋",
        "collection_info": null
    },
    {
        "title": "静乐赵观文挽词",
        "author": "刘植",
        "content": "大星殒地寂无光，砚席凝尘閟野堂。\n一老海滨天下憗，百年江左恨空长。\n家传遗稿归中秘，帝录元勋纪太常。\n路远生刍来未得，泪干门下老刘郎。",
        "dynasty": "宋",
        "collection_info": null
    },
    {
        "title": "题薛氏园",
        "author": "刘植",
        "content": "屋头深锁屿头云，高下亭台景旋分。\n荷气晓来迎露看，泉声雨后隔溪闻。\n疏櫺不碍松萝月，高柳时停鸥鹭羣。\n只恐此身闲未得，征书催发暑如焚。",
        "dynasty": "宋",
        "collection_info": null
    },
    {
        "title": "文会飞霞观",
        "author": "刘植",
        "content": "水满平川月满船，船轻撑入藕花边。\n移来谢守岩前坐，疑是容成洞裏仙。\n茶竈烟遮松际鹤，丝桐声杂树头蝉。\n明朝更践弥明约，句拟当年石鼎联。",
        "dynasty": "宋",
        "collection_info": null
    },
    {
        "title": "浔阳江楼",
        "author": "刘植",
        "content": "楼压浔阳地望雄，四无倚着拄晴空。\n九支江汇栏干外，双剑峰明雾霭中。\n庾令声名犹昨日，屈平兰芷又熏风。\n绸缪牖户知何计，须及长淮枣未红。",
        "dynasty": "宋",
        "collection_info": null
    },
    {
        "title": "凤凰台",
        "author": "刘植",
        "content": "昔年禅诵地，荒草夕阳台。\n仪凤有谁识，游人独上来。\n古桐阴覆井，丛竹笋穿苔。\n千古几兴废，北风吹雁回。",
        "dynasty": "宋",
        "collection_info": null
    },
    {
        "title": "乌驻道中",
        "author": "王显世",
        "content": "蹲鸱用事谢黄独，木奴弄色陵乌椑。\n落日人行桑柘裏，西风雁过稻粱时。\n故山秋晚正如此，游子天寒何所之。\n一笑沙禽忽惊去，水边的皪早横枝。",
        "dynasty": "宋",
        "collection_info": null
    },
    {
        "title": "诗一首",
        "author": "王象祖",
        "content": "皋夔周公佐中古，萧曹房杜兴汉唐。\n因时因事修治效，不谈道学亦何妨。",
        "dynasty": "宋",
        "collection_info": null
    },
    {
        "title": "游浔州南山",
        "author": "江邦佐",
        "content": "南山特地森奇峰，嶙峋怪石盘虬龙。\n巨灵夜半擘山腹，幻出岩窦相玲珑。\n阴阳石罅滴琼液，拂拂洞户生天风。\n宸章炳焕神物护，断碑零落苍苔封。\n稚川飞昇岁月久，丹竈灰冷留遗踪。\n晓猿夜鹤自惊怨，朝岚夕霭常溟蒙。\n我来依守困朱墨，欲寻胜概嗟无从。\n公余乘兴一登览，万象献状来无穷。\n金茎濯露素秋节，清凉不与世人同。\n凭虚孤啸岸巾帻，收拾爽气归胸中。\n俗驾自怜难久驻，还作泠然御风去。\n太息真仙杳不逢，碧云暮合空凝竚。",
        "dynasty": "宋",
        "collection_info": null
    },
    {
        "title": "亦佳亭",
        "author": "江邦佐",
        "content": "小亭新筑亦佳哉，花木无多手自栽。\n若谓甘棠安敢比，清阴留与后人来。",
        "dynasty": "宋",
        "collection_info": null
    },
    {
        "title": "琼花  其一",
        "author": "郑损",
        "content": "琼花今日多从辩，玉蘂唐人早有诗。\n天上神仙曾枉驾，世间草木敢连枝。\n无风亦识飘香处，有眼谁看堕地时。\n三十年来成一梦，摩挲石刻鬓添丝。",
        "dynasty": "宋",
        "collection_info": null
    },
    {
        "title": "琼花  其二",
        "author": "郑损",
        "content": "春晚驱车到古祠，看花復诵旧题诗。\n少年尝记六七月，大暑曾开三五枝。\n酹酒辄来思往事，凭阑欲去立多时。\n八仙彷佛多疑似，相隔仙凡只一丝。",
        "dynasty": "宋",
        "collection_info": null
    },
    {
        "title": "琼花行",
        "author": "楼鎌",
        "content": "琼花未信无双无，特与翔鹤游江都。\n炷香展敬下古殿，相羊盘礴亭南隅。\n我欲歌之词，我欲声之诗。\n龙蛇满四壁，妍丑纷淋漓。\n一笑讯花花不语，斯须花以臆对之。\n自从天上来蕃釐，墨卿楚客知心谁。\n本来有是自三异，惠肃一辩公宠贲。\n厥今太守有父风，两句写出无双意。\n直教弹压千万春，香不随风潜堕地。\n我闻此语警且喜，不孤迢递来千里。\n花兮报称为如何，年年三月花开多。",
        "dynasty": "宋",
        "collection_info": null
    },
    {
        "title": "白鹭亭",
        "author": "罗愚",
        "content": "千古城头白鹭亭，鹭飞长是满江汀。\n如何览德辉台上，只有台存凤不灵。",
        "dynasty": "宋",
        "collection_info": null
    },
    {
        "title": "存目",
        "author": "罗愚",
        "content": "诗题:龙岩寺首句：直上龙岩第一层。",
        "dynasty": "宋",
        "collection_info": null
    },
    {
        "title": "庐山歌",
        "author": "陈宓",
        "content": "庐山清哉谁与俦兮，崭岩峭直跨番昜彭蠡而蹴九江。\n长川幽窞亘古今而不息兮，雨激而风撞。\n山深境寂人迹所希到兮，尽日仅一逄樵叟鹤髮而眉厖。\n路逶迤而险阻兮，越数千里之危谾。\n暑六月而不知兮，但觉鸣珂戞佩其下纷淙淙。\n天隔车马之氛埃兮，独许策杖而踰矼。\n宜幽人之履道兮，志精一而匪哤。\n草木坚劲而不凋兮，列云外之羽幢。\n如凝之之洁白兮，媲兹山而为双。\n田多瘠而少腴兮，食不饱而体不痝。\n青松为醪呼月为烛兮，漥尊瓢饮孰取乎琼巵而翠缸。\n彼丛物欲以自蔽兮，莫为之凿通明之八窗。\n醉生梦死真蟪蛄兮，阅千万岁独有贞柏与圣玒。\n苟能保此而不渝兮，又何有乎施邦。\n一到令人不忘兮，长神醉而心降。\n写此诗以自娱兮，当万幅之图画而揭以千仞之杠。",
        "dynasty": "宋",
        "collection_info": null
    },
    {
        "title": "西湖歌",
        "author": "陈宓",
        "content": "夫君之游兮，嫣荷为之笑迎。\n夫君之归兮，白鹭为之致情。\n嗟此湖几千百年兮，曷尝遇夫夫君之清。\n人如玉兮水如镜，雨如珠兮山如屏，我为此歌兮不知谁为之声。\n抑天籁之自鸣，抑性情之自生。\n风卷其纸，陶然忘形。",
        "dynasty": "宋",
        "collection_info": null
    },
    {
        "title": "读史偶题",
        "author": "陈宓",
        "content": "长孺濮阳人，十世士于卫。\n矫制发仓廪，河内被恩霈。\n辞令守东海，卧阁动经岁。\n田蚡与卫青，未尝屈其贵。\n张汤每遭駡，刀笔忝廷尉。\n无知五百人，阑出实何罪。\n犯颜为力谏，武帝不知愧。\n十年死淮阳，不入禁闼内。\n呜呼社稷臣，傅爰岂其配。",
        "dynasty": "宋",
        "collection_info": null
    },
    {
        "title": "偶题  其一",
        "author": "陈宓",
        "content": "周党不受禄，严光不为公。\n皆当建武圣，固守空山穷。\n丈夫各有志，未必不合中。\n所以二百载，鸿基繫清风。\n彼浅者若人，一羽重于躬。",
        "dynasty": "宋",
        "collection_info": null
    },
    {
        "title": "偶题  其二",
        "author": "陈宓",
        "content": "向长不愿富，折像患不贫。\n奇祸伏所慕，藏身有余珍。\n向来东陵侯，岂似种瓜人。\n茫茫宇宙间，不得自由身。",
        "dynasty": "宋",
        "collection_info": null
    },
    {
        "title": "读史",
        "author": "陈宓",
        "content": "巧哉吕相国，千金买名姬。\n设计售子楚，自诧居货奇。\n一死博富贵，大黠宁非痴。\n人力信莫及，天道吾不欺。",
        "dynasty": "宋",
        "collection_info": null
    },
    {
        "title": "读史",
        "author": "陈宓",
        "content": "子房真男子，五世相韩国。\n父死未及仕，不受暴秦辱。\n家僮三百人，求客不顾族。\n持说说项梁，立成宗社復。\n梁亡羽不遣，事汉羽亦覆。\n眇然一身微，两暴以足蹴。\n由来蚤学礼，大义灭私欲。\n俯仰既无愧，何须真辟谷。\n遂令万世后，嘆咏长不足。",
        "dynasty": "宋",
        "collection_info": null
    },
    {
        "title": "怀古  其一",
        "author": "陈宓",
        "content": "不忧不愠颜氏子，载色载笑陶渊明。\n万顷黄陂挠不动，三贤万世仰高名。",
        "dynasty": "宋",
        "collection_info": null
    },
    {
        "title": "怀古  其二",
        "author": "陈宓",
        "content": "羲之誓墓终不仕，幼舆挑女因折齿。\n清高足以激懦贪，旷达端能丧廉耻。",
        "dynasty": "宋",
        "collection_info": null
    },
    {
        "title": "偶题",
        "author": "陈宓",
        "content": "窦姬欲赵误至代，昭君色妍还作丑。\n信知天命不可移，举世奔趋果何有。",
        "dynasty": "宋",
        "collection_info": null
    },
    {
        "title": "读诗",
        "author": "陈宓",
        "content": "举世莫遮太白眼，无物可解杜陵怀。\n当时悔不更痛饮，后世浮名安用哉。",
        "dynasty": "宋",
        "collection_info": null
    },
    {
        "title": "和枢上人评诗",
        "author": "陈宓",
        "content": "赠我古锦囊，诗卷若笋束。\n吟头久不掉，邂逅适我欲。\n刺眼讶龙蛇，远意追鸿鹄。\n陋语固自媿，高词敢虚辱。\n大雅久矣亡，三嘆对遗牍。\n不有靖节篇，何以悦我目。\n谪仙句无敌，有口不食粟。\n遂令后世儒，拳拳仰高躅。\n杜陵到圣处，正始顿牵復。\n挥毫动风雨，咳唾惊流俗。\n其余闹鼃蚓，谁屑与类族。\n亡国悦郑音，俚耳习胡曲。\n勃兴出韩柳，一洗陋学独。\n变化云在天，鲜妍锦来蜀。\n骅骝就夷路，造父为之仆。\n方扬秋月辉，忽散春花馥。\n洪钧运不停，常窘苦见逐。\n我宋得欧苏，妙语起山谷。\n后山又角立，作者復陆续。\n流派自天河，巨浪翻平陆。\n和风扇寰宇，絃诵兴庠塾。\n搏虎寝其皮，屠龙食其肉。\n掷简海蜃浮，举手天浆掬。\n会当三月初，论文约吾属。\n引杯送残红，分坐占新绿。\n笑语剧鹅鴈，酬倡交金玉。\n庶呈待聘珍，无以藏诸椟。",
        "dynasty": "宋",
        "collection_info": null
    },
    {
        "title": "八三侄借半山诗因以示之",
        "author": "陈宓",
        "content": "我读半山诗，瞠乎不可及。\n风骚融老腹，取次有掇拾。\n清放太白章，悲壮杜陵集。\n争雄而竞秀，鼎峙高嶪岌。\n譬将云作锦，绚烂那得袭。\n又如月长新，纤圿不可入。\n山川谢佳丽，风雷怯呼吸。\n想当下笔时，会见真宰泣。\n惜哉有此奇，孔室未许入。\n当时死翰死，颜孟庶并立。",
        "dynasty": "宋",
        "collection_info": null
    },
    {
        "title": "病后寄郑自正",
        "author": "陈宓",
        "content": "卧病六十朝，尪羸欲颠踬。\n中虚苦暴下，外怯因多涕。\n风邪动感触，寒热肆留滞。\n百病果难堪，未免趣医至。\n携持篚与箧，众药要尽试。\n㕮咀和参朮，煎煮杂姜桂。\n了无铢寸功，徒有千百累。\n金丹号起死，入腹作鼎沸。\n服之不能瘳，束手信无计。\n嗟余有天命，未许药石治。\n再拜谢群医，云病且平易。\n堆床屏丸散，养体亲滋味。\n曾不数阅日，颇能安寝寐。\n昨朝偶寻镜，自喜有瘥意。\n俄惊一目赤，灸灼如頳尾。\n熏疗技已穷，赤势殊未既。\n平旦涩难开，未晚痛先闭。\n于何我久病，復有此兢悸。\n当时呻吟余，犹解阅文字。\n兹焉眼如瞽，把卷直欲弃。\n旧书满窗几，日读不省记。\n赋性已不灵，此疾胡可被。\n悲来祇头低，坐处每酸鼻。\n何时双眼明，一览经满笥。\n行谊颜孟俦，文辞典坟媲。\n和顺积厥躬，膏泽施当世。\n今为辕下驹，横空但有气。\n又似笼中鹤，束缚剪两翅。\n会当有时节，飞骛历万里。",
        "dynasty": "宋",
        "collection_info": null
    },
    {
        "title": "檄中原",
        "author": "陈宓",
        "content": "大哉我宋得天下，仁比三代泽过之。\n太祖太宗贻典则，真宗仁考父母慈。\n熙丰足国振百度，要使宇内无蛮夷。\n哲宗元佑建皇极，敬用贤哲如蓍龟。\n百年上下享安泰，万里一域惟熙熙。\n春阳浩荡不肃物，遂使异类窥京师。\n当时臣子不知义，视虏豺豹身狐狸。\n曲生苟活竟亦死，甘堕狡计宁非痴。\n三光晦昧五岳坠，二圣北狩无还期。\n忠臣至今痛入髓，下逮童騃犹歔欷。\n嗟尔中原旧豪杰，久效左衽心何为。\n譬如屈伏猛兽下，荷戈伺便当乘机。\n如何颜厚不媿耻，反助貙虎为熊罴。\n数穷六十又且半，天意悔祸人知思。\n王师六月降时雨，洒尔万国苏鳏嫠。\n汝犹不念汝祖父，靖康狄祸几无遗。\n子孙壮大不能报，臣妾讐虏称男儿。\n天戈所麾速响应，拯汝涂炭革汝非。\n吾皇仁圣又恭俭，视民如子伤如饥。\n汝今效顺谨勿迟，同我四海长欢嬉。",
        "dynasty": "宋",
        "collection_info": null
    },
    {
        "title": "和徐绍奕",
        "author": "陈宓",
        "content": "将军承天宠，建此油幢碧。\n喑呜指顾间，匈奴期伏锧。\n堂堂帷幄算，暨暨貔貅力。\n填填画鼓鸣，烁烁红旗植。\n风高战场古，万里快驱轹。\n轩昂国士知，痛愤平城厄。\n兵求结髮战，马作腾槽踯。\n英声陵鬼方，义气殚禹迹。\n书驰羽檄忙，阵布鱼丽戢。\n漫天尘雾黄，照夜戈鋋白。\n羌胡那敢斗，枕籍多于箦。\n骈颈亟卖降，析骸仍乞食。\n君文比武事，雄伟世共识。\n顾我敢言勇，殆类殿奔策。\n它年后从车，万一效寸尺。\n声名蛮貊间，难避江湖僻。\n冥心进取地，高节空介特。\n囊锥不可隠，颖脱在朝夕。\n丽词工锦绣，妙语珍渠珀。\n何时驱俗氛，相会不旬隔。",
        "dynasty": "宋",
        "collection_info": null
    },
    {
        "title": "和徐绍奕昭君图",
        "author": "陈宓",
        "content": "汉家无计饵单于，掖庭为出千金姝。\n秀色妍姿玉不如，天子一见先嗟吁。\n三千粉黛尔殊绝，谋身独拙何蠢愚。\n梨花带雨辞殿隅，遗恨画工犹可诛。\n世人重色多欷歔，不思婉娈同戈殳。\n君王蚤识应耽娱，皇天为遣投穹庐。\n乃知汉计自不疎，画工忧国非姦谀。\n君不见后世佳人号太真，坐令九鼎污胡尘。\n当时早解挥妖丽，长作开元一圣君。",
        "dynasty": "宋",
        "collection_info": null
    },
    {
        "title": "通刺师道弟",
        "author": "陈宓",
        "content": "昔我先君子，受爵每惧盈。\n国恩恨未报，遗训昭誓盟。\n两兄既即世，与子相须生。\n学问若过时，书剑两无成。\n年各过五十，以恩厕簪缨。\n出虽稍迟滞，亦忝半刺荣。\n幸有旧田庐，勤俭可无营。\n宦游要及物，闲居亦舒情。\n乖隔踰一年，便风劳寄声。\n愿言速加鞭，晨兴课归程。\n有亲头已白，中夜梦纡萦。\n日日迟尔至，一尊欢笑并。\n五马固足恋，二毛还可惊。\n幸有故园竹，霜葩娱弟兄。\n岂务耳目玩，庶令心体平。\n一瓢晏共饮，诗书託余龄。",
        "dynasty": "宋",
        "collection_info": null
    },
    {
        "title": "赠喻景山",
        "author": "陈宓",
        "content": "去时恨轻分，归路喜忽值。\n如何七八月，两作别离味。\n方衝腊雪还，可待秋风至。\n读书我无诀，须君授奇秘。",
        "dynasty": "宋",
        "collection_info": null
    },
    {
        "title": "和许月湖游鼓山",
        "author": "陈宓",
        "content": "伐坐尘坌中，秋汗正浃背。\n闻君游鼓山，骑马破烟霭。\n不向晓中看，安得识眉黛。\n飘然出樊笼，始觉此身大。\n登高望四远，何物非砺带。\n行窥灵源洞，往往众仙会。\n青山为佳人，分外作幽态。\n而我俗缘重，不到清凉界。\n新诗时一吟，忽在千岩外。",
        "dynasty": "宋",
        "collection_info": null
    },
    {
        "title": "和杨县尉五首  其一",
        "author": "陈宓",
        "content": "作者去千载，心事如相期。\n嗟我苦生晚，昼想夜梦之。\n杨君妙古学，挥毫满乌丝。\n今人有如此，可不结新知。",
        "dynasty": "宋",
        "collection_info": null
    },
    {
        "title": "和杨县尉五首  其二",
        "author": "陈宓",
        "content": "昧者不自觉，役役尘土中。\n丈夫意有在，肯与儿辈同。\n毫锥可济世，不论汗马功。\n得君起予句，使我铭诸胸。",
        "dynasty": "宋",
        "collection_info": null
    },
    {
        "title": "和杨县尉五首  其三",
        "author": "陈宓",
        "content": "后生若无闻，诸老久矣衰。\n西蜀惜子云，南闽见孙枝。\n文章擅妍丽，草木春葳蕤。\n从君授真诀，恐我无仙姿。",
        "dynasty": "宋",
        "collection_info": null
    },
    {
        "title": "和杨县尉五首  其四",
        "author": "陈宓",
        "content": "君诗企风雅，圣处同天工。\n笔阵有前敌，一战可勒功。\n夜光谢牛斗，耿耿崔嵬凶。\n肯顾马千驷，甘心因诗穷。",
        "dynasty": "宋",
        "collection_info": null
    },
    {
        "title": "和杨县尉五首  其五",
        "author": "陈宓",
        "content": "下帷抱遗经，比邻窥半面。\n万里上鹏程，九秋骞鹗荐。\n君乎真可人，我实未几见。\n请为金石交，功名期铁研。",
        "dynasty": "宋",
        "collection_info": null
    },
    {
        "title": "和陈教",
        "author": "陈宓",
        "content": "昔我壬子岁，辞家莆山阳。\n迎妇丞相府，调官君子乡。\n于时公声名，岂独梁楚扬。\n闻者尽兴起，见者斋以庄。\n英华发经笥，土苴遗巾箱。\n虎蔚管庸见，海鉅蠡可量。\n伏波少已勇，捷出翰墨场。\n遗我明月珠，一见心先凉。\n掷地戞清玉，映日开炎光。\n春云可比态，百卉羞无芳。\n下顾阴何辈，颉颃李杜行。\n不知生最晚，磊磊何相望。\n文臻韩氏奥，学升夫子堂。\n道贯参曾唯，心悟颜斋忘。\n所读者何书，诵此虞与唐。\n所敬者何物，瞻彼昊与苍。\n仁义久已熟，出言如探囊。\n又同冲霄鹤，举世避轩昂。\n斯文尚何俟，木铎天其将。\n六经作黄麻，一赋卑长杨。\n厚赐顾曷报，有类相马偿。\n但当铭之心，刻佩联琳琅。\n区区重此来，得遂举一觞。\n洒然如热濯，车轮宽别肠。\n归将诧朋友，亲炙道德香。",
        "dynasty": "宋",
        "collection_info": null
    },
    {
        "title": "和王主簿韵  其一",
        "author": "陈宓",
        "content": "黄叶逐西风，归心与俱起。\n况復怀美人，相望一溪水。\n闻名知几年，会面数月耳。\n如何于其间，四旬还索处。\n美人志前修，脂车日千里。\n平生洁白行，尺璧绝瑕指。\n持以照寒溪，溪澄疑有滓。",
        "dynasty": "宋",
        "collection_info": null
    },
    {
        "title": "和王主簿韵  其二",
        "author": "陈宓",
        "content": "飞乌哑哑鸣，未倦投深枝。\n如何三年仕，束带事鞯羁。\n丈夫志有在，岂为日再炊。\n事业不足道，空成楚冠縻。\n有时屏朱墨，静坐欲无为。\n不復顾目前，屠沽斗群儿。\n食焉不能怠，况有尸素讥。\n风俗幸朴茂，不与骄侈期。\n抚摩雅无术，一稔适登时。\n吏议尚见贷，兹怀敢萌欺。\n一日事必葺，九仞功易隳。\n垂满得佳友，天怜愚顿姿。",
        "dynasty": "宋",
        "collection_info": null
    },
    {
        "title": "某尝次赞府卢丈高韵復承见示佳篇嘆咏之余辄成二首  其一",
        "author": "陈宓",
        "content": "卢君真吏师，盛名日方起。\n我昔尝与言，如以石投水。\n初听已莹心，久坐益醒耳。\n如何但悁企，不得亲燕处。\n经年始再见，相望才百里。\n新诗忽来前，喜染大羹指。\n词翰与其人，俱清绝尘滓。",
        "dynasty": "宋",
        "collection_info": null
    },
    {
        "title": "某尝次赞府卢丈高韵復承见示佳篇嘆咏之余辄成二首  其二",
        "author": "陈宓",
        "content": "家山四年别，梅萼忽横枝。\n久拟投倦翼，还成效雌羁。\n初之一毫补，谩素五十炊。\n所就竟何事，敢言厌拘縻。\n吏民笑已满，虽勤欲奚为。\n答以事不然，吾心异群儿。\n矻矻不能闲，任汝了事讥。\n吾道日已长，天运无穷期。\n常恐业未富，无以答明时。\n归将闭门坐，谨学毋自欺。\n刻心事仁勇，立志防怠隳。\n乞我刀圭剂，发此蒙昧姿。",
        "dynasty": "宋",
        "collection_info": null
    },
    {
        "title": "和陈中行校书",
        "author": "陈宓",
        "content": "老梅抱奇姿，寂寞山之阳。\n风月已为友，云水环其乡。\n蜂蝶不能到，林深自扬扬。\n萧疎谢公墅，淡静午桥庄。\n门前有游子，跨马服牛箱。\n衝衝自朋往，衮衮不可量。\n谁趋雪霜地，竞媚桃李场。\n唯夸颜色好，岂寤道德凉。\n伟此岁寒植，千载有耿光。\n罙高万物表，耻并群花芳。\n刚肠逾铁石，劲气侵颜行。\n况有至佳实，未熟世已望。\n负以黄金鼎，登之白玉堂。\n调胹谐众口，隽永讵可忘。\n致君高舜禹，美俗归轩唐。\n药石神圣主，岂但尉黔苍。\n功名满蛮貊，誉处还括囊。\n终始不少玷，圭璋更颙昂。\n我实爱君厚，祷颂无以将。\n所愿进退节，皋夔与疏杨。\n遂使见慕徒，夙志惬以偿。\n翩翩赠行诗，满袖鸣玕琅。\n词翰两清绝，山阴咏壶觞。\n么微顾曷称，皦皦在中肠。\n持用娱霸旅，籍手拜含香。",
        "dynasty": "宋",
        "collection_info": null
    },
    {
        "title": "谢朱宰赋南园二十韵",
        "author": "陈宓",
        "content": "先君昔归老，手自植六梅。\n结亭在人境，尺地阳春回。\n岂无林塘胜，可以榭与台。\n自云饱世味，一室足欢咍。\n朝诗坐亭上，暮月行徘徊。\n旁观笑不足，独酌兴攸哉。\n清风去倏远，湫隘成鹿埃。\n经营五亩地，得此城南隈。\n凿池寿水遶，开堂壶山来。\n修竹翠成幄，低花锦繁堆。\n虽无亭舘巧，颇适疎散怀。\n尽日避车马，一径荒莓苔。\n有惭邑大夫，政成此衔杯。\n落叶风扫溉，山禽喜毰毸。\n哦诗动深谷，草木声喧豗。\n此邦渐惠泽，耆艾到提孩。\n独此小园植，秋芳迟君开。\n唯梅最辱爱，有句高崔嵬。\n青玉不足报，愿公坐中台。\n桃李满天下，绿野追唐裴。",
        "dynasty": "宋",
        "collection_info": null
    },
    {
        "title": "答李武伯",
        "author": "陈宓",
        "content": "李郎江西彦，杰出天与才。\n勉斋恨得晚，垂绝倾所怀。\n朅来復入闽，吾道叹已乖。\n延平有书社，四儒孔门侪。\n地势得爽垲，山川似天开。\n群贤为一至，君至亦少谐。\n所读唯圣经，坦然疑无猜。\n藜藿足可饱，窗几无余埃。\n乐天復安土，何有羁旅哉。\n所望讲究精，南山赋台来。\n如何苦吟僻，却与长吉偕。\n昔人三百篇，词达谢剪裁。\n那用愁肝肾，推敲费安排。\n请寻颜氏乐，兀兀坐书斋。",
        "dynasty": "宋",
        "collection_info": null
    },
    {
        "title": "初到渔沧溪",
        "author": "陈宓",
        "content": "平生不到沧渔溪，邂逅相逢如有约。\n远观已得环岫奇，俯瞰未识游鱼乐。\n倚栏初试一铢饵，便有纤鳞最先觉。\n须臾蚁杂復蜂屯，短鬣轻鬐恣腾跃。\n小鱼拙谋谩狂肆，大鱼侧睨无能若。\n饵浮未下众所争，百鸟终难胜一鹗。\n昔日鲁侯思往棠，高情反被轩裳缚。\n安得如吾闲暇身，尽日相欢无适莫。\n阴春寒生尚可爱，想见六月清风濯。\n要须更待明月归，霜雪喧豗应不恶。",
        "dynasty": "宋",
        "collection_info": null
    },
    {
        "title": "重九招许真诸友登高和许韵",
        "author": "陈宓",
        "content": "群公错落俱琼瑰，胸蟠万古高嵬崔。\n红尘绝点不涴眼，更上翠壁陈尊罍。\n天低举手挼斗柄，挹彼鉅海倾蠡杯。\n酒酣咳唾作飞雪，下视不觉苏纮垓。\n须臾万象着，耿耿见中台。\n苍生堕崖下，仰首歌康哉。\n寒芒为一正，昌运行当开。\n回光更愿亲蒿莱，山林自古多奇才。",
        "dynasty": "宋",
        "collection_info": null
    },
    {
        "title": "评书",
        "author": "陈宓",
        "content": "我非识字空有志，丱角已探翰墨场。\n于今四十竟何益，聊取上代资平章。\n率更清峭骨骼坚，云厌古柏微春阳。\n虞君态度绝可爱，皎皎玉女乘鸾翔。\n褚君妍姿媚人眼，晚岁亦復兀老苍。\n薛君风味宁不好，未免籍湜屡仆僵。\n太宗天性好儒翰，右军墨宝三千张。\n君臣刻意事摹仿，往往一造夫子堂。\n终然却视不可及，长松贞洁白玉刚。\n以言其体莫减增，以言其健不屈彊。\n以言其肌不露骨，以言其媚中含霜。\n仙人溷迹在尘世，欲自揜晦终遗光。\n岂如今人作潇洒，曼肤平胁施罗裳。\n安得刀圭换凡骨，飞上青天原此术。",
        "dynasty": "宋",
        "collection_info": null
    },
    {
        "title": "长夏叹",
        "author": "陈宓",
        "content": "六月不雨旸乌骄，飞蝗更剪深田苗。\n农夫抱衾覆一亩，背裂口焦如火烧。\n农夫农夫莫怨怒，更有无田可耕处。\n昨日长淮禾稻区，白骨成堆今莫数。\n金缯百万去安边，城壁不修唯坏垣。\n人言犬羊盟誓坚，我愿夏日长如年。",
        "dynasty": "宋",
        "collection_info": null
    },
    {
        "title": "南康爱莲即事",
        "author": "陈宓",
        "content": "东君倦芳菲，首夏即酣寝。\n巧思蹶然兴，老手更谙稔。\n殷红间浓绿，濯此万机锦。\n桃李谩成蹊，岂解香席枕。\n最是碧筒杯，晚凉可以饮。",
        "dynasty": "宋",
        "collection_info": null
    },
    {
        "title": "与潘王二丈同游南康郡圃致爽亭",
        "author": "陈宓",
        "content": "瀑秩秩而可闻，山靡靡而旁绕。\n待皓月于台端，睇明河于木杪。",
        "dynasty": "宋",
        "collection_info": null
    },
    {
        "title": "游南康栖贤寺",
        "author": "陈宓",
        "content": "庐山东南五老峰，青天削出金芙蓉。\n谪仙此语谁解道，刻画造化鸿蒙中。\n我来正值小至后，暖日昭回迎朔风。\n却想冬深一奇观，万鹤飞舞漫苍穹。\n金相定变作玉质，华山千丈难为容。\n坐令胸次玉渊静，笔下三峡波持桩。\n人生此乐岂易得，向夕城鼓还冬冬。",
        "dynasty": "宋",
        "collection_info": null
    },
    {
        "title": "南康呈潘王二丈",
        "author": "陈宓",
        "content": "两载试江郡，政拙惭癃鳏。\n菖蒲值佳节，雨余尚清寒。\n山光作翠黛，环蘸重湖宽。\n龙舟从民乐，綵袖奉亲欢。\n征帆镇今古，天际自往还。\n斑鬓阅世态，心闲如石顽。\n怀哉归故园，千竹荷一湾。\n足了此生事，哦诗谢尘寰。",
        "dynasty": "宋",
        "collection_info": null
    },
    {
        "title": "南康大雪",
        "author": "陈宓",
        "content": "嘉定己卯岁，正月十七朝。\n新春纔五日，大雪雱以飘。\n缤纷七昼夜，冷气充层霄。\n朔风搅宇宙，爆耳惊秋潮。\n大厦作小舫，轻舠想浮摇。\n江湖本浩荡，星渚尤多飈。\n常时尚闭户，此日寒殊骄。\n行人泊前岸，只尺万里遥。\n谁言民窭贫，积此珠与瑶。\n冻死不敢恨，千山长禾苗。\n蝗螟永入地，疠疫仍潜消。\n我得一笑归，还家诧渔樵。\n作诗纪事实，持付村童谣。",
        "dynasty": "宋",
        "collection_info": null
    },
    {
        "title": "延平次郑倅答田父词韵",
        "author": "陈宓",
        "content": "儿饥谁与哺，衣破谁与补。\n田家安乐时，尚有饥寒苦。\n况值久旱余，十须逾缺五。\n加以疟鬼威，空庐倍贫窭。\n我适丁此时，期以报君父。\n人言灾害深，未知嗟近古。\n里闾十家聚，往往半理土。\n伊予忝刍牧，上恐负仁主。\n或妇失其夫，或子失其母。\n纍纍日就尽，公私窘捐瘠。\n此是政令乖，伊谁所自取。\n尝乞减十算，苍穹未蒙许。\n遂使强惭颜，缪称事摩抚。\n日冀天色寒，旧恙或可愈。\n如何腊已至，未有雪花舞。\n明当自投劾，待罪听官府。\n頼有贤二车，殚心能活汝。\n万一得归田，终焉与樵侣。\n躬耕可足食，为酒祀考祖。\n庶几樗栎材，没齿远斤斧。",
        "dynasty": "宋",
        "collection_info": null
    },
    {
        "title": "同师道弟奉亲游延平凤山",
        "author": "陈宓",
        "content": "我来一载强，再觌凤山面。\n时当秋末垂，群木尚葱倩。\n卓彼鸾停姿，清流洁于练。\n照影眩其仪，世治乃一见。\n伊予独何人，娄获遇奇盼。\n去年旱少收，田里多流转。\n今年虽得稔，旧恙復枝蔓。\n圣主肩有虞，斯瑞遂可援。\n却笑闽越氏，虽美谁与传。\n山势较奇崛，泉源费洿羡。\n坚松峻壁挂，暗溜阴崖溅。\n莎寒晚不雕，果异红堪恋。\n四围巧逻遮，千级窘攀缘。\n弟兄承板舆，向晚不知倦。\n诗成寄山中，聊用纪缱绻。",
        "dynasty": "宋",
        "collection_info": null
    },
    {
        "title": "上巳日游延平修禊洞",
        "author": "陈宓",
        "content": "延平山水窟，平生涉其粗。\n距城五十里，岩壑难具模。\n崔嵬通上界，突兀动地枢。\n泉石自撞击，钧天恐难如。\n或若轰雷霆，或若唾珠玑。\n飞瀑自天下，循涯作清渠。\n云是鬼神力，巧凿三丈余。\n羽觞激如飞，聊助文字娱。\n崇山回环合，有洞容入居。\n觌面卓文笔，仰天真可书。\n幽花与修竹，揜映释氏庐。\n同游皆胜士，适值暮春初。\n山阴未足数，直想风舞雩。\n岂无休沐日，復洗红尘裾。",
        "dynasty": "宋",
        "collection_info": null
    },
    {
        "title": "三月游延平溪源",
        "author": "陈宓",
        "content": "溪源数里近，半载始能之。\n鸑鷟一峰耸，相参如有期。\n昔人卓庵地，惜不谭伫尼。\n我与五士游，正值暮春时。\n修梁四三所，尽得庐阜奇。\n清波映文石，珠玉光陆离。\n贪者反不顾，留为贫窭资。\n飞雪涌千石，宁为寒暑移。\n触热褦襶子，岂知世有斯。\n题名峻壁间，用惬异日思。",
        "dynasty": "宋",
        "collection_info": null
    },
    {
        "title": "和李艮翁延平山泉韵",
        "author": "陈宓",
        "content": "忆在延平郡，疑观夔府泉。\n分为万家泽，来自九天边。\n派别知何日，源深不计年。\n千筒如比栉，迭节似联鞭。\n劲健山难遏，纤微砭可穿。\n驶于河并注，捷剧箭初传。\n玉漏长点滴，鲛珠任碎圆。\n雨时衝鴈断，晴罢復鸡连。\n融夜春冰泮，清甘晓露涓。\n藤萝频助固，瓜瓞莫形绵。\n溅地花长润，飞空日倍鲜。\n用虽供甑爨，性本带云烟。\n留暑疑无地，为霖绰有天。\n沫飘飞絮擘，声动佩环联。\n势类虹垂汉，人夸瀑挂川。\n笛从王晋弄，笙是女娲编。\n蛇青仍夭娇，虬白更蜿蜒。\n解涤酆城气，攻参广教禅。\n喧令卧转稳，静觉坐能圣。\n松阁晨嚣寂，书窗夜听专。\n流觞情倍适，瀹茗味尤便。\n未饮襟先洁，将吟笔娄湔。\n一丝抽沼面，十仞激崖颠。\n旱日闻偏误，秋霄思易悬。\n旧守谩多事，题诗绝少缘。\n无功糜国廪，蔑效在民廛。\n有客多才思，心清契涧湲。\n长篇极模写，累日慰餐眠。\n岂直供三復，仍将写七絃。\n唱妍酬匪丽，缄寄兴悠然。",
        "dynasty": "宋",
        "collection_info": null
    },
    {
        "title": "和傅寺丞竹隠之什 竹隠",
        "author": "陈宓",
        "content": "举世谩扰扰，谁能伴南山。\n新怀太守印，雅意处士闲。\n朝夕爱此君，相对一水间。",
        "dynasty": "宋",
        "collection_info": null
    },
    {
        "title": "和傅寺丞竹隠之什 读书堂",
        "author": "陈宓",
        "content": "闭门声吾咿，世仰德行成。\n禄仕非有意，邦国须公荣。\n区区刀笔徒，未足称股肱。",
        "dynasty": "宋",
        "collection_info": null
    },
    {
        "title": "和傅寺丞竹隠之什 载酒",
        "author": "陈宓",
        "content": "烂熳胸中辞，纵横笔下字。\n山阴觞咏行，少长亦毕至。\n前贤岂好饮，庶以除万事。",
        "dynasty": "宋",
        "collection_info": null
    },
    {
        "title": "和傅寺丞竹隠之什 寒碧",
        "author": "陈宓",
        "content": "仙翰洒壁间，风雨来天外。\n高词写爱景，妙趣几人会。\n阶庭富桂枝，叶叶秋不坠。",
        "dynasty": "宋",
        "collection_info": null
    },
    {
        "title": "和傅寺丞竹隠之什 野趣",
        "author": "陈宓",
        "content": "颍川治最腾，宣室拟前席。\n岂容玉堂人，恋此野水碧。\n池荷杂岸苇，香气散月夕。",
        "dynasty": "宋",
        "collection_info": null
    },
    {
        "title": "和傅寺丞竹隠之什 清风",
        "author": "陈宓",
        "content": "暑气人间盛，烦襟此地开。\n拂云千箇竹，不碍晚风来。",
        "dynasty": "宋",
        "collection_info": null
    },
    {
        "title": "和傅寺丞竹隠之什 暖红",
        "author": "陈宓",
        "content": "劲节岁寒碧，芳枝春暖红。\n清和夷惠德，千载尚闻风。",
        "dynasty": "宋",
        "collection_info": null
    },
    {
        "title": "同郑寺丞登西瀑",
        "author": "陈宓",
        "content": "绍年一联镳，作意到西瀑。\n是时新喜晴，峻壁潄清玉。\n雷霆骇神覩，冰莹雪胸腹。\n临深足恐堕，坐石膝频促。\n晷长不知永，玩久愈未足。\n下山历斗潭，喧豗尚相逐。\n忽逾十五里，风雨送归躅。\n抵家如梦觉，始觉当暑溽。\n但愿身更强，后游多秉烛。",
        "dynasty": "宋",
        "collection_info": null
    },
    {
        "title": "东湖四咏  其一",
        "author": "陈宓",
        "content": "我作城东湖，筑堤百余丈。\n水深纔四尺，岸曲八回往。\n中号小沧洲，拏舟径莲荡。\n迴环即数里，渌作三江涨。\n集鹭绝惊猜，跳鱼时跌宕。\n栏外一峰奇，意重友人饷。\n月夕命客游，不更蓬莱访。\n秋凉但曝书，未许歌吹上。",
        "dynasty": "宋",
        "collection_info": null
    },
    {
        "title": "东湖四咏  其二",
        "author": "陈宓",
        "content": "胡公是吾友，千载不改节。\n长作松筠青，烟云任明灭。\n岧峣占南面，硉兀压城阙。\n西来群岫驰，尊敬不敢越。\n余势抵东海，平夷復奇崛。\n陈岩亦加礼，北坐拱相谒。\n我楼于其中，往往媿时列。\n汲汲企前修，庶几不见绝。",
        "dynasty": "宋",
        "collection_info": null
    },
    {
        "title": "东湖四咏  其三",
        "author": "陈宓",
        "content": "我筑屋三间，在湖东南隅。\n上号曰宽閒，观耕风雨余。\n下作小山房，可以读诗书。\n维南有松竹，轻阴遶室庐。\n维北有芰荷，浓绝涵窗虚。\n四壁何所有，经训揭砭愚。\n食息在耳目，日与圣贤居。\n园蔬尚可饱，老矣復何须。",
        "dynasty": "宋",
        "collection_info": null
    },
    {
        "title": "东湖四咏  其四",
        "author": "陈宓",
        "content": "西山老禅叟，依厂安数椽。\n趺坐看东海，沧溟几桑田。\n前此復谁居，今踰三百年。\n钟鼓如一日，从教岁徂迁。\n人生苦浮脆，乃过金石坚。\n彼人尚能尔，况是古圣贤。\n石床对石室，静坐思悠然。\n相期在晚暮，用以补我愆。",
        "dynasty": "宋",
        "collection_info": null
    },
    {
        "title": "新池答问",
        "author": "陈宓",
        "content": "即宅见湖，移园就宅。\n以果易谷，以宽补窄。\n以娱亲姻，以燕宾客。\n曰田曰园，孰失孰得。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 筠坞",
        "author": "陈宓",
        "content": "萍彩日相鲜，柳绵时暗度。\n无风亦生凉，有月助奇趣。\n偶来独坐时，爱此那能去。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 凈凉",
        "author": "陈宓",
        "content": "何物擢仙质，天然契吾性。\n不染浊水泥，明月水中映。\n只许此君看，风清雨娟凈。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 滋兰",
        "author": "陈宓",
        "content": "猗猗深林中，有类事谨独。\n采弃信所遭，幽芳孰荣辱。\n苦与群卉殊，千年犹有馥。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 袭芳",
        "author": "陈宓",
        "content": "红紫事鼎盛，嫣然媚日风。\n香气袅不断，郁若篝衣烘。\n请勿别高下，一种春阳回。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 晚香",
        "author": "陈宓",
        "content": "春风斗妍丽，众卉芳可掬。\n丁时良亦好，暮景苦不足。\n独擅晚秋香，金英照寒渌。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 颂橘",
        "author": "陈宓",
        "content": "潇湘秋气高，群木秃如指。\n粲粲朱实繁，傲霜如有喜。\n愿言事封殖，勿使间棘枳。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 种杏",
        "author": "陈宓",
        "content": "夭桃太繁媚，清瘦却怜梅。\n酌此二妙质，为君出奇开。\n酿作千日酒，高仙下崔嵬。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 梅坡",
        "author": "陈宓",
        "content": "江南开最蚤，犹及仲春时。\n此地先飞雪，多情却愿迟。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 宜月",
        "author": "陈宓",
        "content": "海底初上时，柳末清光发。\n满窗璠玙映，我胸中月地。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 观鱼",
        "author": "陈宓",
        "content": "燕忙将水撇，鱼乐欲空跳。\n此意谁能会，光阴静裏消。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 橘浦桥",
        "author": "陈宓",
        "content": "素药到眼明，浓香满怀入。\n不忍度方桥，斜阳更凝立。\n千里洞庭秋，一杯还可挹。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 百花径",
        "author": "陈宓",
        "content": "谁言四时殊，春色镇长有。\n秀萼皆可餐，采采泛巵酒。\n殷红一月时，发挥仍有抑。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 流花桥",
        "author": "陈宓",
        "content": "春风事华侈，红紫逐香飘。\n水底从铺锦，还能似此桥。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 锦步障",
        "author": "陈宓",
        "content": "白傅落草堂，茶果替鱼肉。\n不妨天与富，锦绣以为谷。",
        "dynasty": "宋",
        "collection_info": null
    },
    {
        "title": "题傅侍郎寒碧十五韵 浮花",
        "author": "陈宓",
        "content": "古来诧范蠡，功名付沧洲。\n可惜所见小，只挟婵娟游。\n如公真爱世，请具济川舟。",
        "dynasty": "宋",
        "collection_info": null
    },
    {
        "title": "南园杂咏 壶中日月",
        "author": "陈宓",
        "content": "观书友古人，不羡胡公仙。\n新功坐有得，寸阴长如年。",
        "dynasty": "宋",
        "collection_info": null
    },
    {
        "title": "南园杂咏 六梅亭",
        "author": "陈宓",
        "content": "终年一登亭，举目但楚怆。\n仙人竟何之，列树拱相向。",
        "dynasty": "宋",
        "collection_info": null
    },
    {
        "title": "南园杂咏 含晖亭",
        "author": "陈宓",
        "content": "青山照寒溪，朝暮有佳色。\n玄晖去千载，俛仰令人忆。",
        "dynasty": "宋",
        "collection_info": null
    },
    {
        "title": "南园杂咏 清风亭",
        "author": "陈宓",
        "content": "熏炉驱俗氛，茗椀破尘虑。\n披襟六月凉，乘此欲归去。",
        "dynasty": "宋",
        "collection_info": null
    },
    {
        "title": "南园杂咏 水月轩",
        "author": "陈宓",
        "content": "日夕风定时，上下映毫髮。\n那堪秋夜半，深处着明月。",
        "dynasty": "宋",
        "collection_info": null
    },
    {
        "title": "南园杂咏 山光",
        "author": "陈宓",
        "content": "朝晴翠方浓，日夕色更玭。\n何时最鲜明，一雨自天洗。",
        "dynasty": "宋",
        "collection_info": null
    },
    {
        "title": "南园杂咏 隠斋",
        "author": "陈宓",
        "content": "出门易徇身，静处可固志。\n寂寞三十年，所忧非禄位。",
        "dynasty": "宋",
        "collection_info": null
    },
    {
        "title": "南园杂咏 荷桥",
        "author": "陈宓",
        "content": "风微香无根，日落花更吐。\n横石数步余，却力不忍度。",
        "dynasty": "宋",
        "collection_info": null
    },
    {
        "title": "南园杂咏 涤研池",
        "author": "陈宓",
        "content": "朝朝麝煤脱，霭霭云雾昏。\n幽深不数尺，中有蛟龙蹲。",
        "dynasty": "宋",
        "collection_info": null
    },
    {
        "title": "南园杂咏 竹亭",
        "author": "陈宓",
        "content": "谁将霜雪节，剪伐结此亭。\n更须千万箇，四面看青青。",
        "dynasty": "宋",
        "collection_info": null
    },
    {
        "title": "南园杂咏 松亭",
        "author": "陈宓",
        "content": "天生栋樑质，挺挺自幽伦。\n斧斤浑不施，遶柱起龙鳞。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 野亭",
        "author": "陈宓",
        "content": "春来一登眺，快见耕与桑。\n初冬拟丰乐，为酒升此堂。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 橘轩",
        "author": "陈宓",
        "content": "当年初种时，四老戏其中。\n何如与我辈，坐对霜天红。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 流杯石",
        "author": "陈宓",
        "content": "清波映文石，置此亦奇事。\n年年上巳时，聊将姓名记。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 尊贤堂",
        "author": "陈宓",
        "content": "山川秀而明，所居必名贤。\n主人虽凡骨，不慕衍客仙。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 经史阁",
        "author": "陈宓",
        "content": "小阁瞰清池，荷花镇长见。\n吏休苟得暇，只携书一卷。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 古香",
        "author": "陈宓",
        "content": "秋根託岩隈，静对意味长。\n春来长柔柯，无风自生香。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 群仙观",
        "author": "陈宓",
        "content": "北山尽环合，柔岚轻杂云。\n一峰自能好，况此玉成群。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 绿凈",
        "author": "陈宓",
        "content": "清池绿如染，到此颜为破。\n幸有诗仙来，珠玑剩教唾。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 玉井",
        "author": "陈宓",
        "content": "登高摘水花，永怀唐儒宗。\n若识真古意，何须最高峰。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 第一溪山",
        "author": "陈宓",
        "content": "溪山号清绝，自古产奇人。\n可惜吾夫子，南来不到闽。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 熙春台",
        "author": "陈宓",
        "content": "我乘凋瘵后，未省见花开。\n安得一千里，同携登此台。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 碁亭",
        "author": "陈宓",
        "content": "我少不努力，常愧夜讽子。\n亦有才高人，雍容即登此。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 紫气",
        "author": "陈宓",
        "content": "三尺有正气，外邪何可干。\n功用虽未见，韬藏谁将看。",
        "dynasty": "宋",
        "collection_info": null
    },
    {
        "title": "延平次赵纠曹韵十四首 剑归",
        "author": "陈宓",
        "content": "神龙泽一世，岂但三尺用。\n清潭知几许，吞八九云梦。",
        "dynasty": "宋",
        "collection_info": null
    },
    {
        "title": "延平倅厅十咏 逍遥阁",
        "author": "陈宓",
        "content": "山水有余静，都忘城市嚣。\n朱黝本自省，时焉此逍遥。",
        "dynasty": "宋",
        "collection_info": null
    },
    {
        "title": "延平倅厅十咏 尘表",
        "author": "陈宓",
        "content": "南山正相值，虚阁出林杪。\n不待清风生，修然游八表。",
        "dynasty": "宋",
        "collection_info": null
    },
    {
        "title": "延平倅厅十咏 承志堂",
        "author": "陈宓",
        "content": "何人筑斯堂，刻意在承志。\n永怀霅川翁，清标作时瑞。",
        "dynasty": "宋",
        "collection_info": null
    },
    {
        "title": "延平倅厅十咏 拥云",
        "author": "陈宓",
        "content": "寂寂万山底，晴岚晏犹氛。\n驰心惟魏阙，玉帝捧黄云。",
        "dynasty": "宋",
        "collection_info": null
    },
    {
        "title": "延平倅厅十咏 风月堂",
        "author": "陈宓",
        "content": "奇哉山水郡，风月以为乡。\n何人据其会，胸襟有余凉。",
        "dynasty": "宋",
        "collection_info": null
    },
    {
        "title": "延平倅厅十咏 飞霞",
        "author": "陈宓",
        "content": "小阁本非宽，宇宙在其内。\n心与太初邻，不假飞霞佩。",
        "dynasty": "宋",
        "collection_info": null
    },
    {
        "title": "延平倅厅十咏 环美",
        "author": "陈宓",
        "content": "昔人夸四美，胜事最难并。\n台榭花相映，青春月正明。",
        "dynasty": "宋",
        "collection_info": null
    },
    {
        "title": "延平倅厅十咏 浣尘",
        "author": "陈宓",
        "content": "修篁蘸方沼，常与此心通。\n永昼一卷书，闭抛听泉筒。",
        "dynasty": "宋",
        "collection_info": null
    },
    {
        "title": "延平倅厅十咏 天开图画",
        "author": "陈宓",
        "content": "通衢亘其南，危楼冠其北。\n如何境日新，烟云为笔墨。",
        "dynasty": "宋",
        "collection_info": null
    },
    {
        "title": "延平倅厅十咏 延绿",
        "author": "陈宓",
        "content": "红紫漫纷纷，爱此耐久绿。\n密幄有深处，清风起余馥。",
        "dynasty": "宋",
        "collection_info": null
    },
    {
        "title": "和柯东海游安溪清水岩韵",
        "author": "陈宓",
        "content": "飞溜无时断，行云一日停。\n半年嗟苦雨，三度扣禅扃。\n岩岫方从认，松篁恰得醒。\n草花多掩敛，岸竹半伶俜。\n舟子应频唤，山农讶屡经。\n溅衣黄土重，侵屦碧泉冷。\n溪合高低白，林迷上下青。\n乍褰绵作障，重展玉为屏。\n古佛灵如在，微官德岂馨。\n心悬炷香案，容肃换衣亭。\n晚照催归骑，清风惜暑櫺。\n凭高闲一顾，人世是浮萍。",
        "dynasty": "宋",
        "collection_info": null
    },
    {
        "title": "南剑道中示友人",
        "author": "陈宓",
        "content": "坐见漫山有生意，因知此日更年华。\n风和已作二月景，日暖欲破三春花。\n菜撷青青山店圃，酒沽薄薄野人家。\n吾行有涯我独喜，杯盘虽菲君无嗟。",
        "dynasty": "宋",
        "collection_info": null
    },
    {
        "title": "瑞麦",
        "author": "陈宓",
        "content": "维此瑞麦，十有三茎。\n伊谁所树，中夏以生。\n丰年之庆，圣治之臻。\n我作此赞，播之颂声。",
        "dynasty": "宋",
        "collection_info": null
    },
    {
        "title": "感秋",
        "author": "陈宓",
        "content": "西风忽起江枫末，偏喜萧萧弄华髮。\n世间何物最坚牢，惟有古来天上月。",
        "dynasty": "宋",
        "collection_info": null
    },
    {
        "title": "岁暮",
        "author": "陈宓",
        "content": "我有数顷田，读书尽岁暮。\n苟无饥渴态，不必羡华富。\n人生苦嗟卑，待日不可度。\n不思羲和车，去去岂反顾。\n闭门十年间，青云半尘土。\n光荣能几时，悔吝已莫数。\n所以五柳公，陶然乐贫窭。\n彼有五男儿，岂不后日虑。",
        "dynasty": "宋",
        "collection_info": null
    },
    {
        "title": "五月水益小园",
        "author": "陈宓",
        "content": "岿然俯溪亭，偃若与舟接。\n日涉有初心，风雨或阔蹑。",
        "dynasty": "宋",
        "collection_info": null
    },
    {
        "title": "适兴",
        "author": "陈宓",
        "content": "鸿鴈绝稻粱，江湖自嬉饱。\n君看太庙牺，所欠非刍藁。",
        "dynasty": "宋",
        "collection_info": null
    },
    {
        "title": "甘寝",
        "author": "陈宓",
        "content": "甘寝不易得，何人不贪睡。\n所以八尺床，惟贤始无愧。\n万钟固可乐，中夜或兴喟。\n谁谓颜巷贫，至宝赏所萃。",
        "dynasty": "宋",
        "collection_info": null
    },
    {
        "title": "得水苍佩",
        "author": "陈宓",
        "content": "被褐磊落怀，白日凝光采。\n初疑东君佩，掷地今犹在。\n工倕巧得之，刻画探真宰。\n饥蛟出潜渊，怒势吁可骇。\n凭谁缚致斯，百勇不可解。\n常恐毫髮间，捷出风云会。\n今我隠几看，咫尺临沧海。\n平生冰雪心，至心无由改。\n情亲金石交，佩重韦弦戒。\n持身有不如，顾諟能无愧。",
        "dynasty": "宋",
        "collection_info": null
    },
    {
        "title": "得古杉于刘坑",
        "author": "陈宓",
        "content": "刘坑有嘉木，根柯炼青铜。\n云是昔参天，森环梵王宫。\n陵谷欻迁改，风雷行地中。\n于今五百载，渔父忽相逄。\n没渊直下觑，初惊睡骊龙。\n玩狎始一探，光怪万仞虹。\n百夫共引绠，娄断如飞蓬。\n一出千寻底，昂然势摩穹。\n伊谁扶大厦，此具信足充。\n拟用作津樑，阻滞断可通。\n斧斤一暂试，芬芳四随风。\n胡为久沈鬰，反羡爨下桐。\n显晦已千载，有如初植同。\n大哉一元气，运用无时穷。\n寿此不朽物，会与齐其终。",
        "dynasty": "宋",
        "collection_info": null
    },
    {
        "title": "谢长溪张兄惠其先世所得吴氏研屏",
        "author": "陈宓",
        "content": "蜀产有奇石，仙人对松鹤。\n文理自天成，玉质谢雕凿。\n化工岂眩巧，赋予无适莫。\n孰谓人意殊，自作喜与愕。\n但当此坚正，俯仰无愧作。",
        "dynasty": "宋",
        "collection_info": null
    },
    {
        "title": "凤咮",
        "author": "陈宓",
        "content": "千年寒潭底，饱孕精钢秀。\n何人出黝玉，手触气如馏。\n健笔举龙文，清音鸣凤咮。\n坐使端歙产，瞠乎仞溪后。",
        "dynasty": "宋",
        "collection_info": null
    },
    {
        "title": "道间驰荔",
        "author": "陈宓",
        "content": "六月炎天下丹子，带露凌风日千里。\n吾皇慈俭却献来，六宫不袭唐朝事。\n王公厌饫远域珍，岂识宵驰常暍死。\n郡侯何用苦区区，暑气隆时劳送似。\n色香俱坏仅存名，鸟飞不到人何胜。\n登盘乍试犹嫌味，颗颗谁知血汗成。",
        "dynasty": "宋",
        "collection_info": null
    },
    {
        "title": "春盘",
        "author": "陈宓",
        "content": "清晨采撷南山麓，金刀细细裁青縠。\n素盘恰办饥雷鸣，饱觉春阳满枯腹。\n我生头颔非虎燕，未许哜胾薄野䔩。\n从今葱韭艺一区，便可朝餐食无肉。\n君不见宝马雕鞍纨绔儿，匏壶之体充甘肥。\n一生饱死同蝤蛴，夷齐至今民称之。",
        "dynasty": "宋",
        "collection_info": null
    },
    {
        "title": "谢建阳宰刘潜夫寄酒",
        "author": "陈宓",
        "content": "建阳则有王，桐城则有孟。\n王醖清而淳，孟盎和而劲。\n一酌适我情，再酌养我性。\n充腹皆阳和，阴慝不得并。\n或隔千里遥，或余百里径。\n水陆有远近，非好遂无胫。\n苟不遇益友，吾瓶讵能罄。",
        "dynasty": "宋",
        "collection_info": null
    },
    {
        "title": "赠寒谷道人",
        "author": "陈宓",
        "content": "我昔过君门，心闲懒问君。\n君今来深谷，无心似孤云。\n淋浪身上衣，磊落袖中文。\n相违復相别，去宿白鸥群。",
        "dynasty": "宋",
        "collection_info": null
    },
    {
        "title": "白山茶杂花",
        "author": "陈宓",
        "content": "奇葩冬后蘂，羞涩见东风。\n不变冰霜操，从他百卉红。\n芍药包红锦，橘花烂明珠。\n不復忆海棠，飘零烟雨中。",
        "dynasty": "宋",
        "collection_info": null
    },
    {
        "title": "题延平李氏宅",
        "author": "陈宓",
        "content": "延平李氏庐，仙翁扁盘谷。\n虚堂纳水石，兰萱和修竹。\n距城才咫尺，作吏愧真俗。\n年余始一到，頼有客如玉。",
        "dynasty": "宋",
        "collection_info": null
    },
    {
        "title": "开新池拟就僧僦地未遂",
        "author": "陈宓",
        "content": "一盆堪作沼，寻丈讵非塘。\n底用荷花盛，方能心境凉。\n忍将禾黍地，凿出水云乡。\n极目平畴阔，时看白鹭翔。",
        "dynasty": "宋",
        "collection_info": null
    },
    {
        "title": "易地成池",
        "author": "陈宓",
        "content": "南园无隙地，凿池向园东。\n中作平台迥，聊将小艇通。\n四围杨柳袅，十亩芰荷红。\n何必五湖去，门前足月风。",
        "dynasty": "宋",
        "collection_info": null
    },
    {
        "title": "题妙寂寺  其一",
        "author": "陈宓",
        "content": "四遶青峦峻，西东碧浪扬。\n孤忠招宝翰，正色着祠堂。\n孰继功言盛，空嗟草木长。\n蓼莪。",
        "dynasty": "宋",
        "collection_info": null
    },
    {
        "title": "题妙寂寺  其二",
        "author": "陈宓",
        "content": "百代公师墓，千年妙应林。\n香随清昼永，山泣晚秋深。\n列桂团风露，高松耐古今。\n过墙深夜月，触目倍伤心。",
        "dynasty": "宋",
        "collection_info": null
    },
    {
        "title": "题妙寂寺  其三",
        "author": "陈宓",
        "content": "寺古静还僻，小窗幽更深。\n观时知句眼，读易见天心。\n霜露宵增感，烟云晓见侵。\n独坐思往昔，愁绝泪盈襟。",
        "dynasty": "宋",
        "collection_info": null
    },
    {
        "title": "復堂独坐",
        "author": "陈宓",
        "content": "漫道清明僎，真成首夏天。\n南风回础汗，小雨驻炉烟。\n花柳无心对，诗书隠几眠。\n杯茶时猛省，事业媿先贤。",
        "dynasty": "宋",
        "collection_info": null
    },
    {
        "title": "荷花",
        "author": "陈宓",
        "content": "亭亭张翠盖，面面覩晨妆。\n玉鑑三千匣，金钗十二行。\n雨添骊水浴，风解月宫裳。\n对此谁能赋，端须铁石肠。",
        "dynasty": "宋",
        "collection_info": null
    },
    {
        "title": "竹径",
        "author": "陈宓",
        "content": "新笋未全抽，春阴亦类秋。\n世间惟竹径，不扫更清幽。",
        "dynasty": "宋",
        "collection_info": null
    },
    {
        "title": "即事",
        "author": "陈宓",
        "content": "黠鼠同姦吏，贪狡胜勇兵。\n盆翻施计巧，血战视身轻。\n拙笑龟贻患，饥怜萤独清。\n貂蝉何物者，冠冕得光荣。",
        "dynasty": "宋",
        "collection_info": null
    },
    {
        "title": "刺桐  其一",
        "author": "陈宓",
        "content": "名字传舆志，风流欠画图。\n高花人不采，留得映栖乌。",
        "dynasty": "宋",
        "collection_info": null
    },
    {
        "title": "刺桐  其二",
        "author": "陈宓",
        "content": "尽护遶城家，炎风盛际花。\n漫天何所似，汉帜杂云霞。",
        "dynasty": "宋",
        "collection_info": null
    },
    {
        "title": "题隠居",
        "author": "陈宓",
        "content": "盘石疑溪月，茅檐潘竹风。\n琴尊随分有，夜夜主人公。",
        "dynasty": "宋",
        "collection_info": null
    },
    {
        "title": "纳凉",
        "author": "陈宓",
        "content": "竚立金明候，清宵意豁然。\n暑风犹袭燕，秋意已通蝉。\n竹径不知夏，漥尊别有天。\n吾曹能办此，不媿晋林贤。",
        "dynasty": "宋",
        "collection_info": null
    },
    {
        "title": "端午",
        "author": "陈宓",
        "content": "雨淬菖蒲剑，云荣角黍丝。\n光阴惊老大，节物媚童儿。\n谗口千年恨，怀贤一日思。\n兰蒿无好丑，采系用逄时。",
        "dynasty": "宋",
        "collection_info": null
    },
    {
        "title": "昭君",
        "author": "陈宓",
        "content": "永巷鏁芳菲，春归入燕泥。\n粉身能报国，妾不爱蛾眉。",
        "dynasty": "宋",
        "collection_info": null
    },
    {
        "title": "山寺",
        "author": "陈宓",
        "content": "疎林漏晓日，修竹起寒风。\n钟鼓催朝暮，千年如此同。",
        "dynasty": "宋",
        "collection_info": null
    },
    {
        "title": "入暮",
        "author": "陈宓",
        "content": "溪光延夕暝，山色接天青。\n独立待霜月，山童已触屏。",
        "dynasty": "宋",
        "collection_info": null
    },
    {
        "title": "山中",
        "author": "陈宓",
        "content": "浅溪仍残照，山青更暮烟。\n人行罨画地，鸟度粉笺天。\n麦润先春秀，梅清破腊年。\n田家无力事，牛背落鸦眠。",
        "dynasty": "宋",
        "collection_info": null
    },
    {
        "title": "冰山",
        "author": "陈宓",
        "content": "出自重阴地，来陈酷暑天。\n峥嵘真可仰，刻轹更成妍。\n气与骄阳敌，峰将太华肩。\n有人心计巧，直欲厄其巅。",
        "dynasty": "宋",
        "collection_info": null
    },
    {
        "title": "谢无碍菖蒲",
        "author": "陈宓",
        "content": "荣枯无异态，幽寂得长生。\n只待天河水，犹嫌玉井冰。\n松筠差少事，兰鬰已多情。\n独爱禅窗寒，客时几独凭。",
        "dynasty": "宋",
        "collection_info": null
    },
    {
        "title": "宿羲丘桥",
        "author": "陈宓",
        "content": "月窗频悞晓，风涧更迷晴。\n蚤欲戴星上，翻成踏雨行。\n奇峰才一面，古佛尚余情。\n我亦爱闲者，它年寻此盟。",
        "dynasty": "宋",
        "collection_info": null
    },
    {
        "title": "晓抵埔头就陈氏食",
        "author": "陈宓",
        "content": "幸有安闲日，那无自在身。\n人如年易老，诗与事长新。\n雨霁还佳境，途穷得主人。\n驰驱四十里，盘礴县成闉。",
        "dynasty": "宋",
        "collection_info": null
    },
    {
        "title": "严州道中见月以祷雨不饮",
        "author": "陈宓",
        "content": "赤地三千里，离家四十程。\n岂无瓶可倒，忍对月仍明。\n在处嗟吁气，穷村鼓铎声。\n有神司下土，能不恻垂情。",
        "dynasty": "宋",
        "collection_info": null
    },
    {
        "title": "自任所归游杨村郑氏园",
        "author": "陈宓",
        "content": "碧柳萦沙路，红蕖映竹扉。\n亭随山作态，人与石相依。\n盛暑深岩冷，通天一径微。\n神清非梦境，端的客来希。",
        "dynasty": "宋",
        "collection_info": null
    },
    {
        "title": "过田家",
        "author": "陈宓",
        "content": "足迹抵西隣，耕桑力不贫。\n媪翁双鬓雪，儿女一巵春。\n水碓春残日，松棚香逼人。\n车中名利客，得似自由身。",
        "dynasty": "宋",
        "collection_info": null
    },
    {
        "title": "游瑞泉",
        "author": "陈宓",
        "content": "久作灵岩想，重来一洒然。\n山排几上石，海挹研中泉。\n句出青云外，禽归夕照边。\n去城曾几远，能不日盘旋。",
        "dynasty": "宋",
        "collection_info": null
    },
    {
        "title": "到妙寂寺",
        "author": "陈宓",
        "content": "朝辞城市鬨，近寺向昏黄。\n步步贪山色，依依顾水光。\n群鱼犹出戏，归路倦高翔。\n正喜无人见，迎僧欲下堂。",
        "dynasty": "宋",
        "collection_info": null
    },
    {
        "title": "山居",
        "author": "陈宓",
        "content": "山深尘事绝，物静壮心降。\n蚁度轻移履，蜂迷为穴窗。\n霜晖疑皓月，风月类翻江。\n有客来何处，应寻居士庞。",
        "dynasty": "宋",
        "collection_info": null
    },
    {
        "title": "题先陇",
        "author": "陈宓",
        "content": "去去音容远，冥冥岁月深。\n浑将溪作泪，莫尽一生心。",
        "dynasty": "宋",
        "collection_info": null
    },
    {
        "title": "鄂溪呈陈汝昌",
        "author": "陈宓",
        "content": "回鴈无来讯，违卿已十程。\n旅怀宵不寐，归梦晓难成。\n在处山殊秀，无溪水不清。\n平生泉石癖，亦足惬吾情。",
        "dynasty": "宋",
        "collection_info": null
    },
    {
        "title": "亭上茅寄生",
        "author": "陈宓",
        "content": "生长天垂力，孤悬有作奇。\n最先承晓露，终不堕春泥。",
        "dynasty": "宋",
        "collection_info": null
    },
    {
        "title": "雨",
        "author": "陈宓",
        "content": "滴滴鸣干叶，萧萧过短篱。\n山房欹枕夜，听尽去来时。",
        "dynasty": "宋",
        "collection_info": null
    },
    {
        "title": "和度支兄咏竹",
        "author": "陈宓",
        "content": "园竹今逾盛，壶山与逊青。\n锦綳千稚子，雷甲万夫丁。\n声入秋风远，凉生午日亭。\n栽培从此力，雨露正霑零。",
        "dynasty": "宋",
        "collection_info": null
    },
    {
        "title": "和潘侯觅荔子",
        "author": "陈宓",
        "content": "中郎厨品在，诗老合先尝。\n尘骑将星戴，筠笼柰雨妨。\n空遗黄绢句，莫致绛香囊。\n此愿何当续，熏风竟一偿。",
        "dynasty": "宋",
        "collection_info": null
    },
    {
        "title": "怀郑文山",
        "author": "陈宓",
        "content": "早遂山林志，于今一代豪。\n平生唯质实，四海仰孤高。\n久欲问奇字，先令饷浊醪。\n相望廿里近，可笑自尘劳。",
        "dynasty": "宋",
        "collection_info": null
    },
    {
        "title": "和杨秋止酒韵",
        "author": "陈宓",
        "content": "快意诚甘疢，折肱知妙方。\n饭余书可读，茗过味偏长。\n南浦烟云密，东皋耒耜忙。\n青春深几许，明日又流觞。",
        "dynasty": "宋",
        "collection_info": null
    },
    {
        "title": "和许月湖上元游东禅",
        "author": "陈宓",
        "content": "寺迥伦无事，山幽剩得春。\n天机元不断，岁律自成新。\n禅定才朝暮，劳生几屈伸。\n诗成人未散，月得染庭筠。",
        "dynasty": "宋",
        "collection_info": null
    },
    {
        "title": "送赵右史至西禅赵允中有诗和之",
        "author": "陈宓",
        "content": "送客此凭栏，僧闲鱼更闲。\n尘劳聊一释，乐意更相关。\n诱我皆为物，怡人独有山。\n何时重到此，着履点苔班。",
        "dynasty": "宋",
        "collection_info": null
    },
    {
        "title": "西窗酴醾",
        "author": "陈宓",
        "content": "剪刻千条重，天上柰尔何。\n房多攒绿玉，香远酿春醪。\n堆架防攀折，逄人费护呵。\n不知秋桂晚，庭际长柔柯。",
        "dynasty": "宋",
        "collection_info": null
    },
    {
        "title": "南园新舟成呈同游诸友  其一",
        "author": "陈宓",
        "content": "虚舟当画桥，解缆绿杨腰。\n月白天相近，风清水不摇。\n浮图明突兀，略彴夸虚遥。\n解逅成真赏，初晴第一宵。",
        "dynasty": "宋",
        "collection_info": null
    },
    {
        "title": "南园新舟成呈同游诸友  其二",
        "author": "陈宓",
        "content": "暑汗俄霑背，山云已半腰。\n雷轰舟不动，电划岸将摇。\n历乱笑谭杂，空蒙只尺遥。\n浓阴难蔽月，清兴得中宵。",
        "dynasty": "宋",
        "collection_info": null
    },
    {
        "title": "松",
        "author": "陈宓",
        "content": "擎天端作柱，度汉可为樑。\n不受红尘涴，长依皦日光。\n风行扬远韵，雨过发真香。\n偏向闽中道，炎时散午凉。",
        "dynasty": "宋",
        "collection_info": null
    },
    {
        "title": "春暮书房",
        "author": "陈宓",
        "content": "春晴无十日，秉烛亦须游。\n冷笑鲰生面，黐粘蠹简头。\n方殚义理乐，蚤觉鬓髯秋。\n几欲抛书坐，痴成不自由。",
        "dynasty": "宋",
        "collection_info": null
    },
    {
        "title": "阅邸报",
        "author": "陈宓",
        "content": "虚名空自喜，丛谤亦难逃。\n望重瑕来众，官高磬折劳。\n应酬书脱腕，思虑雪侵毛。\n何似山林士，琴床梦日高。",
        "dynasty": "宋",
        "collection_info": null
    },
    {
        "title": "题高将仕墨梅",
        "author": "陈宓",
        "content": "露零难辨蘂，月满祇寻香。\n不受丹青涴，仍当云水乡。\n诗清见和靖，笔妙得高郎。\n当暑开霜素，萧然六月凉。",
        "dynasty": "宋",
        "collection_info": null
    },
    {
        "title": "放鹧鸪",
        "author": "陈宓",
        "content": "有生惟万类，好恶与人参。\n以彼刳肠苦，为吾悦口甘。\n蔬餐人所尚，肉食我诚惭。\n放汝飞翔去，腾云更宿岚。",
        "dynasty": "宋",
        "collection_info": null
    },
    {
        "title": "南园",
        "author": "陈宓",
        "content": "水气胜风凉，星辉当月光。\n渔舟在何处，欵乃一声长。",
        "dynasty": "宋",
        "collection_info": null
    },
    {
        "title": "和王丞迈  其一",
        "author": "陈宓",
        "content": "宰县殊无补，初心復负书。\n极知通一艺，苦恨乏三徐。\n立志期干健，流年嘆月诸。\n已拚双鬓白，未必古人如。",
        "dynasty": "宋",
        "collection_info": null
    },
    {
        "title": "和王丞迈  其二",
        "author": "陈宓",
        "content": "蚤慕登门宠，今欣后乘陪。\n穷山逢岁晚，佳节看阳来。\n地暖犹闻桂，冬深未见梅。\n高斋公事少，暇日足徘徊。",
        "dynasty": "宋",
        "collection_info": null
    },
    {
        "title": "观凤池桥上樑",
        "author": "陈宓",
        "content": "溪自清如镜，官那束似羁。\n不因乘小舫，还得赋新诗。\n邑肇千家聚，梁成万世基。\n令惭无小补，刻石欲何词。",
        "dynasty": "宋",
        "collection_info": null
    },
    {
        "title": "题喻景山大飞书房",
        "author": "陈宓",
        "content": "仙溪七十里，半世祇闻名。\n一日见山色，千年怀友情。\n古匏浮美醁，清水照尘缨。\n霜月亭亭白，连床语到明。",
        "dynasty": "宋",
        "collection_info": null
    },
    {
        "title": "庚午宴新举人",
        "author": "陈宓",
        "content": "捧檄自来南，金门喜缀骖。\n一时惊得五，四季早魁三。\n摛藻皆人杰，吹竽祇自惭。\n功名期不朽，溪水碧于蓝。",
        "dynasty": "宋",
        "collection_info": null
    },
    {
        "title": "次柯东海于安溪流惠亭",
        "author": "陈宓",
        "content": "少壮成何事，蹉跎鬓欲翁。\n尚余朱墨日，可欠芰荷风。\n归鹭依山白，新蟾蘸酒红。\n晴空无点翳，秋气遥梧桐。",
        "dynasty": "宋",
        "collection_info": null
    },
    {
        "title": "往行都至严州乌驻馆阻水留二日",
        "author": "陈宓",
        "content": "村馆通宵冷，江乡五月秋。\n野梅酸味足，陇麦饵香浮。\n水满迷行径，澜扬遏去舟。\n亨衢如可待，莫厌小淹留。",
        "dynasty": "宋",
        "collection_info": null
    },
    {
        "title": "赵户自任所抵乌驻用前韵见示和之",
        "author": "陈宓",
        "content": "自昔桐城别，于今两阅秋。\n暌违嗟地远，聚散似萍浮。\n独发皇都道，同登乌驻舟。\n人生非苟合，谁谓雨能留。",
        "dynasty": "宋",
        "collection_info": null
    },
    {
        "title": "近三衢阻雨  其一",
        "author": "陈宓",
        "content": "行李初逢雨，朝来犹望晴。\n霑濡端及月，惯习自忘情。\n密霭村村暝，流泉处处明。\n更余三百里，江满看舟行。",
        "dynasty": "宋",
        "collection_info": null
    },
    {
        "title": "近三衢阻雨  其二",
        "author": "陈宓",
        "content": "亭午还同晓，余春祇见寒。\n不因阴雨窘，那识道途难。\n夹路峰峦隠，高田水潦漫。\n凭谁扫浮翳，杲杲出云端。",
        "dynasty": "宋",
        "collection_info": null
    },
    {
        "title": "题南康戏綵堂",
        "author": "陈宓",
        "content": "织女支机石，云根几许深。\n月明偏得照，烟暝杳难寻。\n戏綵留奇迹，重题愧夙心。\n长年过半百，摹刻媿知音。",
        "dynasty": "宋",
        "collection_info": null
    },
    {
        "title": "红药",
        "author": "陈宓",
        "content": "山城风雨收，未省牡丹开。\n正讶迟红药，双葩忽送来。",
        "dynasty": "宋",
        "collection_info": null
    },
    {
        "title": "次储兄韵",
        "author": "陈宓",
        "content": "茗瓯吹积雪，熏鼎拨寒灰。\n觌面看修竹，披襟映古槐。\n日长嗟侣少，风动喜朋来。\n共此林泉兴，生涯水一杯。",
        "dynasty": "宋",
        "collection_info": null
    },
    {
        "title": "掬水锡壶",
        "author": "陈宓",
        "content": "昔在延平郡，泉声日夜闻。\n六年归故里，一缕忆晴云。\n儋石终宵足，瓶罍竟日分。\n山中有飞瀑，未必惬朝曛。",
        "dynasty": "宋",
        "collection_info": null
    },
    {
        "title": "题延平剑归阁",
        "author": "陈宓",
        "content": "晋代难为用，翻藏此水涯。\n在天犹有赫，镇地永无邪。\n雨过疑留迹，风飞去莫遮。\n谁云寒濑底，折戟伴沈沙。",
        "dynasty": "宋",
        "collection_info": null
    },
    {
        "title": "次楼宗簿祷雨韵  其一",
        "author": "陈宓",
        "content": "君侯忧国念，食顷讵能忘。\n尽变庖厨馔，全销燕寝香。\n连朝成霭霭，中夜忽浪浪。\n坐想溪十曲，恩波似个长。",
        "dynasty": "宋",
        "collection_info": null
    },
    {
        "title": "次楼宗簿祷雨韵  其二",
        "author": "陈宓",
        "content": "旱气满南州，深贻旰食忧。\n蟹能升古井，龙敢卧深湫。\n德政真无愧，丰年信可求。\n野人无别慕，鼓腹事西畴。",
        "dynasty": "宋",
        "collection_info": null
    },
    {
        "title": "重九与刘学录",
        "author": "陈宓",
        "content": "休暇常难值，招邀愧已频。\n暂辞霜际菊，终作雨来人。\n适意能迂访，秋芳正错陈。\n桂兰供俯仰，况有拒霜新。",
        "dynasty": "宋",
        "collection_info": null
    },
    {
        "title": "谢蔡知县白莲栽",
        "author": "陈宓",
        "content": "忠惠当年种，濂溪此日分。\n开筵胜玉碗，围坐当冰盆。\n性地元无染，心源自有根。\n江湖情渐懒，乐在闭柴门。",
        "dynasty": "宋",
        "collection_info": null
    },
    {
        "title": "送赵纠之潮州任",
        "author": "陈宓",
        "content": "昔佐仙游县，声称已胜喧。\n几年加问学，名郡事平反。\n犴狱情难察，鳏嫠志勇冤。\n惟将明与谨，用表赠行言。",
        "dynasty": "宋",
        "collection_info": null
    },
    {
        "title": "观瀑布柬同游诸友",
        "author": "陈宓",
        "content": "两瀑五十里，炎蒸雨雪霶。\n那知庐阜境，元只在吾乡。",
        "dynasty": "宋",
        "collection_info": null
    },
    {
        "title": "往濑溪西重山观瀑分韵得还字",
        "author": "陈宓",
        "content": "来自昆崙派，全胜庐岳山。\n桩云何日息，注海几时还。\n翠碧倚锋锷，青冥振佩环。\n主人专一壑，那得鬓毛斑。",
        "dynasty": "宋",
        "collection_info": null
    },
    {
        "title": "喻景山索诗用石间韵",
        "author": "陈宓",
        "content": "交游二十载，恐负壁间名。\n图籍有真味，林泉无俗情。\n我方穿短履，君始彯长缨。\n出处今殊致，同怀山月明。",
        "dynasty": "宋",
        "collection_info": null
    },
    {
        "title": "次潘丈韵与刘学录",
        "author": "陈宓",
        "content": "以彼月中桂，来娱地上仙。\n冲融胸内乐，摆落世间缘。\n人语春风裏，秋归夕照边。\n主翁长静坐，不是学安然。",
        "dynasty": "宋",
        "collection_info": null
    },
    {
        "title": "十月菊",
        "author": "陈宓",
        "content": "白玉三千界，黄金百万钱。\n虽迟九日后，却战一阳前。\n不愿游人看，仍疎酒盏边。\n天公岂无意，垂老更芳妍。",
        "dynasty": "宋",
        "collection_info": null
    },
    {
        "title": "有赠鹿忽生麛承刘学录惠诗以韵谢之",
        "author": "陈宓",
        "content": "麀鹿方辞赠，秋来忽有麛。\n暂能娱市隠，终遣傍云栖。\n幽事渔樵诧，佳篇李杜齐。\n行看双挺角，未羡骇群鸡。",
        "dynasty": "宋",
        "collection_info": null
    },
    {
        "title": "赠林尹仲",
        "author": "陈宓",
        "content": "八年前会晤，犹忆刺桐乡。\n君眼虽非白，吾颜已过苍。\n有求皆妄想，无欲是良方。\n不学神仙术，他时共一觞。",
        "dynasty": "宋",
        "collection_info": null
    },
    {
        "title": "安溪劝农诗 劝孝养",
        "author": "陈宓",
        "content": "父母辛勤养汝身，直须五鼎奉双亲。\n有田若不勤耕稼，菽水犹亏岂是人。",
        "dynasty": "宋",
        "collection_info": null
    },
    {
        "title": "安溪劝农诗 劝耘苗",
        "author": "陈宓",
        "content": "力勤瘠地亦良田，丰歉由人莫问天。\n曝背耘苗能着力，天公毕竟也相怜。",
        "dynasty": "宋",
        "collection_info": null
    },
    {
        "title": "安溪劝农诗 劝耕荒田",
        "author": "陈宓",
        "content": "七闽寸土直钱多，况是泉山价倍高。\n怪尔小民无别业，如何荒亩长蓬蒿。",
        "dynasty": "宋",
        "collection_info": null
    },
    {
        "title": "安溪劝农诗 劝种植",
        "author": "陈宓",
        "content": "是处荒山欲接天，土膏如麵草如毡。\n及时便种松杉子，远计收功只十年。",
        "dynasty": "宋",
        "collection_info": null
    },
    {
        "title": "安溪劝农诗 劝息讼",
        "author": "陈宓",
        "content": "田夫所入最为艰，终岁辛勤不得闲。\n劝尔小争须隠忍，破家只在片时间。",
        "dynasty": "宋",
        "collection_info": null
    },
    {
        "title": "安溪劝农诗 劝贫富相资 其一",
        "author": "陈宓",
        "content": "举债当知济汝穷，取钱须念利难供。\n富人心要怜贫者，贫者身全仰富翁。",
        "dynasty": "宋",
        "collection_info": null
    },
    {
        "title": "安溪劝农诗 劝贫富相资 其二",
        "author": "陈宓",
        "content": "汗颜为令已三年，二税无因放汝钱。\n但愿人人知务本，他时莫忘劝农篇。",
        "dynasty": "宋",
        "collection_info": null
    },
    {
        "title": "题安溪流惠亭",
        "author": "陈宓",
        "content": "平芜几载翳云烟，一日重开便豁然。\n须信耕桑皆帝力，谩将翔泳祝尧年。\n金堤新插千株柳，玉井仍看十丈莲。\n县令欲同民快乐，西风来看遶湖田。",
        "dynasty": "宋",
        "collection_info": null
    },
    {
        "title": "题安溪双清阁",
        "author": "陈宓",
        "content": "重开杰阁似天成，气压尘阛境自清。\n一水深澄苍玉远，五峰齐峙翠屏横。\n未谐广厦万间志，且惬行人六月情。\n蚤晚定能夸盛事，凤池桥上看蓬瀛。",
        "dynasty": "宋",
        "collection_info": null
    },
    {
        "title": "登安溪蓬莱山谢雨",
        "author": "陈宓",
        "content": "我来两月值冬晴，多谢灵明答寸诚。\n一瓣凈香犹未染，留得琼英盖短垣。",
        "dynasty": "宋",
        "collection_info": null
    },
    {
        "title": "赠梁运属",
        "author": "陈宓",
        "content": "萱堂处处尽阳春，二月严霜凛独陈。\n六载侍旁勤奉养，五年居外备艰屯。\n嗟君不愧曾参孝，愧我殊无考叔纯。\n齐与楚咻虽众胜，会看至行感苍旻。",
        "dynasty": "宋",
        "collection_info": null
    },
    {
        "title": "官松",
        "author": "陈宓",
        "content": "团团翠盖中圆规，风雨精神壮两仪。\n一日不戕凌雪操，千年留得入云枝。\n长垂道路清凉荫，更有神仙洒落姿。\n南国至今忠恵泽，往来那更诵坡诗。",
        "dynasty": "宋",
        "collection_info": null
    },
    {
        "title": "暮春",
        "author": "陈宓",
        "content": "兰亭明日禊余春，风冷难回积雨云。\n不惜芳菲倦游赏，雅宜竹下闭门人。",
        "dynasty": "宋",
        "collection_info": null
    },
    {
        "title": "小园送春",
        "author": "陈宓",
        "content": "一春强半尚无晴，有负渊明日涉名。\n鶑粟已粧红叶艷，青梅尚觉荔枝生。\n可怜蜂蝶攀辕意，尚欲羲和反旆行。\n桃李不言流水畔，游人到此自多情。",
        "dynasty": "宋",
        "collection_info": null
    },
    {
        "title": "谢人遗酥",
        "author": "陈宓",
        "content": "广寒春雪不能融，留得仙娥素手巾。\n白玉加香差可比，冰清乏润远难同。\n休将姹女涂丹脸，宜为儒生沃寸衷。\n多谢王公情不薄，筠篮特为故人东。",
        "dynasty": "宋",
        "collection_info": null
    },
    {
        "title": "谩题",
        "author": "陈宓",
        "content": "胸襟但贮五千卷，意虑曾无分寸私。\n叹老嗟卑真浅士，古人心事有谁知。",
        "dynasty": "宋",
        "collection_info": null
    },
    {
        "title": "中秋桐城观举子",
        "author": "陈宓",
        "content": "风前散袂能忘扇，月下题诗不用灯。\n万士清宵鏖棘庑，一年秋色满桐城。",
        "dynasty": "宋",
        "collection_info": null
    },
    {
        "title": "到九座",
        "author": "陈宓",
        "content": "想像精蓝九迭前，青鞋今得踏云烟。\n霜边涧水多成玉，岭上人家半是仙。\n伏蟒千年无动意，老松何日不幽禅。\n可怜倚马思归客，有底区中未了缘。",
        "dynasty": "宋",
        "collection_info": null
    },
    {
        "title": "暮宿化成庵",
        "author": "陈宓",
        "content": "雨近祇从檐角起，云浓不蔽月华明。\n佛灯一点冰同冷，酒盏三行茗漾清。\n僮仆倦羸闻鼻息，友朋笑语惬衷情。\n斋厨夜半无留火，不待晨鷄接淅行。",
        "dynasty": "宋",
        "collection_info": null
    },
    {
        "title": "建阳道",
        "author": "陈宓",
        "content": "五月平畴不得犁，青秧老处坼于龟。\n干坤惠爱无遗物，仰乳婴儿可使饥。",
        "dynasty": "宋",
        "collection_info": null
    },
    {
        "title": "和晦庵壁间韵",
        "author": "陈宓",
        "content": "着壁骊珠五月寒，行人到此泣阑干。\n亭前好景慵回首，恐跨征鞍不得看。",
        "dynasty": "宋",
        "collection_info": null
    },
    {
        "title": "闰月五日题武夷  其一",
        "author": "陈宓",
        "content": "武夷精舍果何如，名字流传动八区。\n大隠山前溪五曲，一间茅屋与谁居。",
        "dynasty": "宋",
        "collection_info": null
    },
    {
        "title": "闰月五日题武夷  其二",
        "author": "陈宓",
        "content": "不见山居二十年，苍髯玉面故依然。\n它年我定先君老，准拟虚名共久传。",
        "dynasty": "宋",
        "collection_info": null
    },
    {
        "title": "闰月五日题武夷  其三",
        "author": "陈宓",
        "content": "不知列岫何年有，应费神功妙剸裁。\n怪怪奇奇人莫问，娲皇曾把补天来。",
        "dynasty": "宋",
        "collection_info": null
    },
    {
        "title": "碧潭奇观",
        "author": "陈宓",
        "content": "剩得浮生十日闲，一逢胜处便凭栏。\n天开池沼供鱼乐，雨洗峰峦与客看。\n活计祇须携蒻笠，谋身空嘆负儒冠。\n试听矶上垂纶叟，不信人间有热官。",
        "dynasty": "宋",
        "collection_info": null
    },
    {
        "title": "抵邑示景山",
        "author": "陈宓",
        "content": "四望坡陀百里平，群峰相顾最多情。\n船从碧玉堆中度，人向黄雩阵裏行。\n访道几朝成夜饮，思君何日再晨征。\n暂时分袂休言别，遇有人来数寄声。",
        "dynasty": "宋",
        "collection_info": null
    },
    {
        "title": "十七日窘雨邑中舟还",
        "author": "陈宓",
        "content": "行到青山欲尽头，穷源未省作溪游。\n轻云放日催人渡，积雨肥波送客舟。\n卧看玉簪迎两岸，心随绣领逐浮沤。\n眼前邂逅多堪赏，特地安排似此不。",
        "dynasty": "宋",
        "collection_info": null
    },
    {
        "title": "十八日景山同舟作别",
        "author": "陈宓",
        "content": "浓阴犹辨石粼粼，百尺浑疑到底冰。\n湍急宛乘银骑出，身轻直向碧霄凌。\n风前别酒能禁几，雨外征衣却惯曾。\n最是萧萧霜叶动，路回不见笋舆凭。",
        "dynasty": "宋",
        "collection_info": null
    },
    {
        "title": "将还家书寄社中",
        "author": "陈宓",
        "content": "萦纡一带本乎漫，碓碓依村自作滩。\n卷却片帆舟转急，斟残斗酒雨犹寒。\n从教稚子嗔归晚，祇为良朋得会难。\n佳景无穷吟不尽，还家携与社中看。",
        "dynasty": "宋",
        "collection_info": null
    },
    {
        "title": "和崇安壁间  其一",
        "author": "陈宓",
        "content": "人人尽道为贫驱，出不高车食不鱼。\n陋巷最贫谁氏子，藜羹瀹饭味诗书。",
        "dynasty": "宋",
        "collection_info": null
    },
    {
        "title": "和崇安壁间  其二",
        "author": "陈宓",
        "content": "小阁峥嵘山四傍，清溪来作九霞觞。\n我来细酌看山色，山色长佳为不忙。",
        "dynasty": "宋",
        "collection_info": null
    },
    {
        "title": "和东海题云松岭书堂",
        "author": "陈宓",
        "content": "百尺长松带碧萝，杜溪深锁蒋洋坡。\n一堂来作群山主，四牖分盛好景多。\n书卷不须扃户读，诗翁频许杖藜过。\n一生心事何难足，更与前湾月半簑。",
        "dynasty": "宋",
        "collection_info": null
    },
    {
        "title": "道中即事",
        "author": "陈宓",
        "content": "春阴不辨夕阳斜，漫宿深村小隠家。\n石溅流泉成急雨，露妆枯树作新花。\n但欣麦陇千山秀，不恨芒鞋十里沙。\n悠远山川还兴尽，不知何日抵京华。",
        "dynasty": "宋",
        "collection_info": null
    },
    {
        "title": "竹间榴花",
        "author": "陈宓",
        "content": "五月林梢未着蝉，节根新换玉娟娟。\n露华团翠浓堪滴，浇得殷红不敢然。",
        "dynasty": "宋",
        "collection_info": null
    },
    {
        "title": "瓶梅",
        "author": "陈宓",
        "content": "为怕凋零不忍栽，问云何处正初开。\n小窗尽日看春至，短帽无人彻夜陪。\n光景长如新月上，杖藜懒向小园隈。\n最怜。",
        "dynasty": "宋",
        "collection_info": null
    },
    {
        "title": "题蒲岩次陈侍郎韵  其一",
        "author": "陈宓",
        "content": "纤巧难夸刻楮工，四时不改绿茸茸。\n祇应松桧堪为友，阅尽人间桃李风。",
        "dynasty": "宋",
        "collection_info": null
    },
    {
        "title": "题蒲岩次陈侍郎韵  其二",
        "author": "陈宓",
        "content": "我亦年来养气工，黄茅丹鼎欲生茸。\n蓬莱咫尺真堪玩，底恨三年弱水风。",
        "dynasty": "宋",
        "collection_info": null
    },
    {
        "title": "中秋前偶题  其一",
        "author": "陈宓",
        "content": "百岁中秋几月明，长先十日候阴晴。\n清风不觉传三鼓，又恐冰轮碾女城。",
        "dynasty": "宋",
        "collection_info": null
    },
    {
        "title": "中秋前偶题  其二",
        "author": "陈宓",
        "content": "世事浮云频改换，月华千古祇清新。\n炎风暑气常侵客，纵有凄风亦可人。",
        "dynasty": "宋",
        "collection_info": null
    },
    {
        "title": "中秋前偶题  其三",
        "author": "陈宓",
        "content": "雨过云衣已半除，深渊绚烂剖骊珠。\n阴晴明日犹难料，未必中秋此夜如。",
        "dynasty": "宋",
        "collection_info": null
    },
    {
        "title": "初秋喜雨",
        "author": "陈宓",
        "content": "稚金无力拒炎光，挟雨呼风作晚凉。\n玉漏城头传一箭，征人已觉十分长。",
        "dynasty": "宋",
        "collection_info": null
    },
    {
        "title": "酷热",
        "author": "陈宓",
        "content": "赤日当空雨汗流，行人小立尽咨愁。\n谁知天使阳居夏，要作人间岁有秋。\n鳞介洪纤皆自遂，林泉澹泊可无求。\n须思一夜西风起，便到无衣远客头。",
        "dynasty": "宋",
        "collection_info": null
    },
    {
        "title": "过盘龙寺",
        "author": "陈宓",
        "content": "刺眼烟光聚野堂，无风荷叶自生凉。\n幽人到此心先解，不动边头白鹭行。",
        "dynasty": "宋",
        "collection_info": null
    },
    {
        "title": "寄山中老友",
        "author": "陈宓",
        "content": "功名直作千年计，志气不随双鬓衰。\n书卷盈怀长晏食，祇烦造物为营炊。",
        "dynasty": "宋",
        "collection_info": null
    },
    {
        "title": "赠翁子西",
        "author": "陈宓",
        "content": "先生道古背今驰，羁丱诗书两鬓丝。\n进取不随余子后，文章曾作几人师。\n未施天上经纶手，且放胸中玉佩词。\n三復荔台佳句法，千年风雅有谁追。",
        "dynasty": "宋",
        "collection_info": null
    },
    {
        "title": "望夕",
        "author": "陈宓",
        "content": "一点射窗明已足，三更当户意慵看。\n竹篱茅舍心安处，不羡乘风到广寒。",
        "dynasty": "宋",
        "collection_info": null
    },
    {
        "title": "黄梅",
        "author": "陈宓",
        "content": "来禽青李不待熟，枝上作酸能晚黄。\n期与虀盐同事业，每因烟雨长风光。\n丹心祇有帝心识，苦口宁为众口尝。\n掷弃道旁同敝帚，有人负鼎去干汤。",
        "dynasty": "宋",
        "collection_info": null
    },
    {
        "title": "探春",
        "author": "陈宓",
        "content": "桃李无言自晓粧，青春几日最韶光。\n游人不用频来看，趁取初开未减香。",
        "dynasty": "宋",
        "collection_info": null
    },
    {
        "title": "春日到小园  其一",
        "author": "陈宓",
        "content": "屹立虚亭跨野塘，萧萧爽爽似潇湘。\n从教密种千竿竹，不蔽山光与水光。",
        "dynasty": "宋",
        "collection_info": null
    },
    {
        "title": "春日到小园  其二",
        "author": "陈宓",
        "content": "东郊无地不苍苍，日气融和自有香。\n最是游人行乐处，不寒不暖昼偏长。",
        "dynasty": "宋",
        "collection_info": null
    },
    {
        "title": "和翁子雅",
        "author": "陈宓",
        "content": "积中顺和发英华，咳唾珠玑擅百家。\n圆似广场驰小弹，熟于夷路驾轻车。\n绮词新濯蜀江锦，险韵难追河汉槎。\n怪见春归不游赏，由来笔下有奇葩。",
        "dynasty": "宋",
        "collection_info": null
    },
    {
        "title": "早起",
        "author": "陈宓",
        "content": "市廛无计避风埃，反闭柴门懒自开。\n春梦恰同檐雨断，俗氛已逐鸟声来。",
        "dynasty": "宋",
        "collection_info": null
    },
    {
        "title": "和方丞咏梅",
        "author": "陈宓",
        "content": "从来天道尚栽培，妙手仍能顷刻开。\n万壑千崖收腊去，三花两蘂唤春回。\n松筠早结同心友，桃李真堪后乘陪。\n调鼎工夫在朝夕，如何方向此中栽。",
        "dynasty": "宋",
        "collection_info": null
    },
    {
        "title": "钓台",
        "author": "陈宓",
        "content": "云台貂冕成堆土，钓濑羊裘照九秋。\n认得南柯不回首，清名万古尚流溪。",
        "dynasty": "宋",
        "collection_info": null
    },
    {
        "title": "到三山",
        "author": "陈宓",
        "content": "违乡数驿肆驰驱，正是年华欲换时。\n山色万家开户牖，水锦十里列旌旗。\n物情欣泰随方见，世态暄凉祇自知。\n一别南台兹六载，重来尽记道间奇。",
        "dynasty": "宋",
        "collection_info": null
    },
    {
        "title": "过黄源岭",
        "author": "陈宓",
        "content": "此是辞家第几程，道由剑岭出峥嵘。\n上穿密霭闻天语，下领浮云作雨行。\n千仞直从人面起，一尘不向马蹄生。\n虽惭仁智粗知乐，憇听疎松夹水声。",
        "dynasty": "宋",
        "collection_info": null
    },
    {
        "title": "和翁子雅",
        "author": "陈宓",
        "content": "函丈论文仆屡更，夜深相对眼偏青。\n曾无取次人敲户，祇有慇懃月到庭。",
        "dynasty": "宋",
        "collection_info": null
    },
    {
        "title": "题剑滩",
        "author": "陈宓",
        "content": "山在溪中水在山，人生何处鬼门关。\n数声柔橹风雷外，一叶轻舟剑戟间。\n为问片时惊陷溺，何如竟日缓跻攀。\n信知行险非天命，垣道从来绝后艰。",
        "dynasty": "宋",
        "collection_info": null
    },
    {
        "title": "吉溪见桃花",
        "author": "陈宓",
        "content": "山中开落不逢人，我为持杯一笑频。\n最喜绿阴成子早，却嫌红蘂折枝频。\n已勾蛱蝶轻遮雨，更约溪风细护春。\n万点武陵归去日，应无一叶到嚣尘。",
        "dynasty": "宋",
        "collection_info": null
    },
    {
        "title": "南剑值雪",
        "author": "陈宓",
        "content": "一夜茅檐冻雨声，晓来千岫照人明。\n真同煮海盐花瑞，不见因风柳絮轻。\n游子不愁衣短薄，农夫剩喜岁丰成。\n竹篱草舍犹堪赏，况映镡津一水清。",
        "dynasty": "宋",
        "collection_info": null
    },
    {
        "title": "题王孙口致爽亭赓陈左史韵  其一",
        "author": "陈宓",
        "content": "溪山一路送还迎，管领溪山有此亭。\n我为举杯相劳勉，他年端不负山灵。",
        "dynasty": "宋",
        "collection_info": null
    },
    {
        "title": "题王孙口致爽亭赓陈左史韵  其二",
        "author": "陈宓",
        "content": "谁结危亭碧玉堆，西山爽气唤仍回。\n岚光祇恐不堪着，更遣新诗勾引来。",
        "dynasty": "宋",
        "collection_info": null
    },
    {
        "title": "题致爽亭",
        "author": "陈宓",
        "content": "山水围中宅一区，小亭花柳足康娱。\n勾牵诗思千篇有，斗擞征尘一点无。\n秉烛风檐费遮逻，闭窗云雾巧闚𨵦。\n凭谁起唤王摩诘，写作渊明归去图。",
        "dynasty": "宋",
        "collection_info": null
    },
    {
        "title": "分水岭",
        "author": "陈宓",
        "content": "区域瓯闽此岭存，朝来飞雨暮行云。\n方今天下车同轨，一水如何强别分。",
        "dynasty": "宋",
        "collection_info": null
    },
    {
        "title": "岭上见梅",
        "author": "陈宓",
        "content": "桃溪蜂蝶醉红裙，度岭冰姿尚卧云。\n不独山川限闽浙，由来天意亦区分。",
        "dynasty": "宋",
        "collection_info": null
    },
    {
        "title": "铅山圣泉",
        "author": "陈宓",
        "content": "山结深深碧玉龛，神龙保此一泓甘。\n我来酒渴如虹饮，料得来生未解贪。",
        "dynasty": "宋",
        "collection_info": null
    },
    {
        "title": "风雨过武夷山",
        "author": "陈宓",
        "content": "我与兹山是故人，十年相别意弥真。\n如何咫尺迷风雨，刚道情亲却不亲。",
        "dynasty": "宋",
        "collection_info": null
    },
    {
        "title": "妙寂院访梅",
        "author": "陈宓",
        "content": "山寒尽日少人知，调鼎风流却在兹。\n但得此君为益友，不嫌青女妬妍姿。\n应愁我辈来何晚，岂共春风别有私。\n不忍折枝飞减玉，留看小雨弄黄时。",
        "dynasty": "宋",
        "collection_info": null
    },
    {
        "title": "和赵仲白  其一",
        "author": "陈宓",
        "content": "不踏人间桃李场，要看梅蘤带严霜。\n敷成妙赋飘飘意，吐出新诗字字香。\n爽致青山期取友，高情春昼与俱长。\n苏黄不作希佳士，被褐怀珠夺月光。",
        "dynasty": "宋",
        "collection_info": null
    },
    {
        "title": "和赵仲白  其二",
        "author": "陈宓",
        "content": "寤寐曹刘不解忘，双眸烱烱月中霜。\n高吟出轴茧丝富，雅思萦春柳絮香。\n后进推排唯我拙，前人准拟觉君长。\n祇今天下多名士，深谢新篇掷夜光。",
        "dynasty": "宋",
        "collection_info": null
    },
    {
        "title": "三月芙蓉盛开二十余花和友人韵  其一",
        "author": "陈宓",
        "content": "芳辰美景最难兼，桃李春风桂子蟾。\n百卉并生吾道泰，嘉祥敢恃我师谦。",
        "dynasty": "宋",
        "collection_info": null
    },
    {
        "title": "三月芙蓉盛开二十余花和友人韵  其二",
        "author": "陈宓",
        "content": "云袖霞衣自等差，天风吹下玉皇家。\n似怜桃李无颜色，来伴姚黄魏紫花。",
        "dynasty": "宋",
        "collection_info": null
    },
    {
        "title": "贺权郡雨应祷",
        "author": "陈宓",
        "content": "衡山开霁雨回风，正直心期自感通。\n顿使霑濡千里足，都由精白寸诚中。\n谁知忧国丹心在，不与农夫喜色同。\n四海正须膏泽润，岂容别驾最民功。",
        "dynasty": "宋",
        "collection_info": null
    },
    {
        "title": "乙丑春旱至四月十六夜雨  其一",
        "author": "陈宓",
        "content": "说梅津潄不濡唇，秧稻堪惊陌上人。\n昨夜天公一翻手，苍生百万面生春。",
        "dynasty": "宋",
        "collection_info": null
    },
    {
        "title": "乙丑春旱至四月十六夜雨  其二",
        "author": "陈宓",
        "content": "何处笙歌酒入唇，应惭忍渴望云人。\n朝来顿觉西山黑，农圃欢声总是春。",
        "dynasty": "宋",
        "collection_info": null
    },
    {
        "title": "十六至十九日雨未已",
        "author": "陈宓",
        "content": "一夜蛟龙怒虎烋，卧听檐溜不分交。\n拍天溪浦迷西极，万里耕耘尽乐郊。\n蛙黾无舟乘野外，寒鸦不笠待林梢。\n要看杲杲东方白，鱼自清波燕自巢。",
        "dynasty": "宋",
        "collection_info": null
    },
    {
        "title": "和潘舍人",
        "author": "陈宓",
        "content": "不能百里马牛风，千日相思一日逢。\n四月仙舟发漳水，恍然笑语在芙蓉。",
        "dynasty": "宋",
        "collection_info": null
    },
    {
        "title": "上潘舍人  其一",
        "author": "陈宓",
        "content": "经行造次有新诗，吞吐珠玑不自奇。\n寸管久期窥变豹，深丛今幸见孤罴。\n高情陶谢犹能及，圣处阴何讵得知。\n乞与金丹换凡骨，飞遨祇恐乏仙姿。",
        "dynasty": "宋",
        "collection_info": null
    },
    {
        "title": "上潘舍人  其二",
        "author": "陈宓",
        "content": "淛水人如大雅诗，唯君出句最能奇。\n腾声直欲骖鸾鹤，赤子犹思缚虎罴。\n览卷几年如旧识，忘年今日辱新知。\n漳滨尚许陪尊俎，想像梅花是玉姿。",
        "dynasty": "宋",
        "collection_info": null
    },
    {
        "title": "三贤堂和柯东海",
        "author": "陈宓",
        "content": "先后勋名百岁周，同堂耿耿夜光寒。\n片言已夺丹辽气，万世犹闻四谏官。\n殄虏机筹余胆壮，佐时忠亮更胸蟠。\n不因品藻公舆论，得与前贤一样看。",
        "dynasty": "宋",
        "collection_info": null
    },
    {
        "title": "中夜",
        "author": "陈宓",
        "content": "功名有念心常醒，更鼓无声夜更长。\n天运干干同转磨，鬓毛能不几时霜。",
        "dynasty": "宋",
        "collection_info": null
    },
    {
        "title": "荔子  其一",
        "author": "陈宓",
        "content": "不伴人间桃李群，炎曦与傅渥丹匀。\n南州几岁供怀橘，北阙何年可献芹。",
        "dynasty": "宋",
        "collection_info": null
    },
    {
        "title": "荔子  其二",
        "author": "陈宓",
        "content": "天垂甘露绛纱囊，要作南方一味凉。\n解□世间烦热恼，华峰有藕未能强。",
        "dynasty": "宋",
        "collection_info": null
    },
    {
        "title": "读先君新第落成诗有感因韵书示蒙孙  其一",
        "author": "陈宓",
        "content": "信矣贤愚共一初，都缘勤怠遂殊居。\n渊源有本天同健，潢潦无根夕易除。\n何事不为尘所染，平生须有善堪书。\n要从陋巷甘勤苦，始得声名满观渠。",
        "dynasty": "宋",
        "collection_info": null
    },
    {
        "title": "读先君新第落成诗有感因韵书示蒙孙  其二",
        "author": "陈宓",
        "content": "吾家清俭莫忘初，昔日儒酸白屋居。\n世事直须防满溢，天公偏是喜乘除。\n看来负郭三千顷，不似传家一卷书。\n谦损却能丰萃致，试观沧海受川渠。",
        "dynasty": "宋",
        "collection_info": null
    },
    {
        "title": "谢东园主人惠蔡公草书",
        "author": "陈宓",
        "content": "开轩但觉快心眸，百载云烟霭未收。\n谁谓昔人成迈往，每于遗墨见风流。\n看中猛势骧龙虎，藏处寒光射斗牛。\n白璧一双犹莫报，受君此惠等山丘。",
        "dynasty": "宋",
        "collection_info": null
    },
    {
        "title": "上王侯重九前蠲不济寺债",
        "author": "陈宓",
        "content": "史君救弊知原本，民頼浮屠产力宽。\n保障便为今日计，功名留与百年看。\n喜闻白纸租都放，不饮黄花酒亦欢。\n晨起有人相贺语，禅斋得稳占蒲团。",
        "dynasty": "宋",
        "collection_info": null
    },
    {
        "title": "后堂木芙蓉",
        "author": "陈宓",
        "content": "红葩翠竹与齐肩，为问霜枝已几年。\n一色碧天红烂熳，卧看疑在鑑湖舡。",
        "dynasty": "宋",
        "collection_info": null
    },
    {
        "title": "四月中澣流惠亭见莲  其一",
        "author": "陈宓",
        "content": "谁言红艷占春多，风雨真成一掷梭。\n何似水花秋更好，才逢四月已开荷。",
        "dynasty": "宋",
        "collection_info": null
    },
    {
        "title": "四月中澣流惠亭见莲  其二",
        "author": "陈宓",
        "content": "疾雷不雨卷行云，湖面清风篆玉文。\n我自得间来卧看，狎人鸥鹭亦成群。",
        "dynasty": "宋",
        "collection_info": null
    },
    {
        "title": "和方宗教鼓山韵  其一",
        "author": "陈宓",
        "content": "胸次崔嵬绝点埃，山光玉色两佳哉。\n官闲却得身栖宿，岩迥惟闻鹤去来。\n定处华鲸催石磬，眼前茗碗伴炉灰。\n高情一出樊笼外，逸驾飘飘未拟回。",
        "dynasty": "宋",
        "collection_info": null
    },
    {
        "title": "和方宗教鼓山韵  其二",
        "author": "陈宓",
        "content": "盖世功名不染埃，清时尝见赋康哉。\n灵源已作千年观，圣相仍曾一日来。\n补练元功天上石，燮调和气管中灰。\n崖间尝有数行墨，留与游人抵暮回。",
        "dynasty": "宋",
        "collection_info": null
    },
    {
        "title": "题永石屏  其一",
        "author": "陈宓",
        "content": "琅玕三尺重南金，风韵仍同绿绮琴。\n胸次便如斯壁立，千年不受一尘侵。",
        "dynasty": "宋",
        "collection_info": null
    },
    {
        "title": "题永石屏  其二",
        "author": "陈宓",
        "content": "谁将一段楚天碧，磨向崖心万仞余。\n桥柱不题司马字，兰亭留待右军书。",
        "dynasty": "宋",
        "collection_info": null
    },
    {
        "title": "大目寺牡丹",
        "author": "陈宓",
        "content": "行人那得不如狂，谪下僊真衣锦裳。\n要识洛阳姚魏色，烦君千里到维扬。",
        "dynasty": "宋",
        "collection_info": null
    },
    {
        "title": "丙寅五月三日陪真秘字留校理游鼓山一别二年适同游东观缅思旧游正以是日作诗以记之",
        "author": "陈宓",
        "content": "一时盛事擅南闽，惊世词宗幕府宾。\n今日恰同当日会，道山元是鼓山人。\n两年君几封囊上，百里予方束带新。\n岐路不同俱自勉，何年重此拂坚珉。",
        "dynasty": "宋",
        "collection_info": null
    },
    {
        "title": "重九日登道山亭柱间有陈休斋题词曰师相者先君也予既感时之用师而怀先君之去此已垂卅年慨然流涕归而赋之",
        "author": "陈宓",
        "content": "道山亭上看秋光，万里长安在夕阳。\n数点难收周顗泪，一冠莫效孟嘉狂。\n浮岚尽作襟期爽，嫩蘂能令肺腑香。\n三十年前童稚日，不堪回首一凄凉。",
        "dynasty": "宋",
        "collection_info": null
    },
    {
        "title": "开禧丙寅春二十六日黄子功袭少任赵仲白同会转庵中夜以夜永烛花偏分韵赋诗乐甚时太守有游山之约不果",
        "author": "陈宓",
        "content": "有道襟怀鬓不华，笑谭物物总春花。\n挥毫要使钟张避，出句应知屈宋衙。\n今日相逢萍聚水，明朝各是客乘楂。\n坐中韶濩铿锵作，亦许狂吟杂俚哇。",
        "dynasty": "宋",
        "collection_info": null
    },
    {
        "title": "上潘舍人德久  其一",
        "author": "陈宓",
        "content": "惭愧西湖处士身，强縻珪组向南闽。\n旌旗夹道浑闲物，句律横空别有神。\n严濑旧题追古昔，奚囊白首更清新。\n年来剩喜三迴见，一代于今有几人。",
        "dynasty": "宋",
        "collection_info": null
    },
    {
        "title": "上潘舍人德久  其二",
        "author": "陈宓",
        "content": "气大词雄擅百家，长江衮衮见浮楂。\n襟怀有道颜长玉，谈笑为春物自花。\n飘逸大书追渴骥，联翩行字更飞鸦。\n夜陪余论清肝胆，不羡乘风七碗茶。",
        "dynasty": "宋",
        "collection_info": null
    },
    {
        "title": "云台寺梅坡  其一",
        "author": "陈宓",
        "content": "不是骚人亲手栽，如何一一作诗谋。\n世间那用香如许，应有仙真夜往来。",
        "dynasty": "宋",
        "collection_info": null
    },
    {
        "title": "云台寺梅坡  其二",
        "author": "陈宓",
        "content": "树杪风来玉佩轻，仙香飘作世间清。\n一枝不许来城市，祇伴高人避世情。",
        "dynasty": "宋",
        "collection_info": null
    },
    {
        "title": "读史",
        "author": "陈宓",
        "content": "一嘿尽知天下事，片言常得古人心。\n千年成败兴衰迹，祇向忠邪两路寻。",
        "dynasty": "宋",
        "collection_info": null
    },
    {
        "title": "偶题",
        "author": "陈宓",
        "content": "紫琼润洁墨花香，独坐小窗春昼长。\n拈笔题诗随意拙，近来不復省钟王。",
        "dynasty": "宋",
        "collection_info": null
    },
    {
        "title": "问梅  其一",
        "author": "陈宓",
        "content": "孤芳皎皎怕人知，欲近清香远却宜。\n认得清香端的处，等闲着眼莫相疑。",
        "dynasty": "宋",
        "collection_info": null
    },
    {
        "title": "问梅  其二",
        "author": "陈宓",
        "content": "眼前禁得一枝横，不用千林缀玉英。\n花谢花开浑不问，祇将佳处付诗情。",
        "dynasty": "宋",
        "collection_info": null
    },
    {
        "title": "丹桂",
        "author": "陈宓",
        "content": "自是仙家别样粧，风来疑解舞霓裳。\n异香只许蟾宫采，不与秋光作伴黄。",
        "dynasty": "宋",
        "collection_info": null
    },
    {
        "title": "雨晴见山",
        "author": "陈宓",
        "content": "经旬不见嶙峋面，雨施云行到九州。\n春政已成无一事，却扶红日翠峰头。",
        "dynasty": "宋",
        "collection_info": null
    },
    {
        "title": "次仙溪陈侍郎韵寄题刘尚书二首 秀野",
        "author": "陈宓",
        "content": "迂叟相望百载间，遗风谁道久凋阑。\n欲期他日勋名盛，追作当年榜样看。\n汗漫西湖开望哀，崔嵬方巘献云端。\n功名肯擅一丘乐，突兀须教天下欢。",
        "dynasty": "宋",
        "collection_info": null
    },
    {
        "title": "次仙溪陈侍郎韵寄题刘尚书二首 真止",
        "author": "陈宓",
        "content": "利禄由来酒样醇，伊谁未醉解收身。\n须知泽畔独醒客，不顾墦间饱饫人。\n晋代风流多逸士，陶公名节号忠臣。\n筑堂景慕前贤行，饮水端能哜道真。",
        "dynasty": "宋",
        "collection_info": null
    },
    {
        "title": "偶题",
        "author": "陈宓",
        "content": "忿慾丧躯真狂死，孝忠致命胜偷生。\n此心一片阳刚德，莫遣纤毫暂不明。",
        "dynasty": "宋",
        "collection_info": null
    },
    {
        "title": "山行",
        "author": "陈宓",
        "content": "禽声戛玉琤如堕，蝶翅新粧粉欲飞。\n山静物闲无一事，却嫌钓叟下鱼矶。",
        "dynasty": "宋",
        "collection_info": null
    },
    {
        "title": "题妙寂寺",
        "author": "陈宓",
        "content": "老鹊呼檐人起早，华鲸催午日西迟。\n不因地迥稀尘事，那得冬阴似夏时。",
        "dynasty": "宋",
        "collection_info": null
    },
    {
        "title": "和寄喻景山",
        "author": "陈宓",
        "content": "朱门到老几人还，赢得阶庭着藓班。\n曾似高人无俗累，解将碧巘照朱颜。\n趣超今古沉酣外，句入云烟缥缈间。\n白首纷纷自名利，天公最惜是清闲。",
        "dynasty": "宋",
        "collection_info": null
    },
    {
        "title": "饮井",
        "author": "陈宓",
        "content": "饮井之清天下少，夷齐比德復如何。\n寒冰入口侵牙颊，甘露霑肠逐病痾。\n十里溉田成旱雨，一泓济渴胜天河。\n活人未遂平生志，酌此深知负愧多。",
        "dynasty": "宋",
        "collection_info": null
    },
    {
        "title": "游武夷  其一",
        "author": "陈宓",
        "content": "冰溪凛凛九回曲，玉壁岩岩两面开。\n舟逆急湍分寸上，奇峰细得看崔嵬。",
        "dynasty": "宋",
        "collection_info": null
    },
    {
        "title": "游武夷  其二",
        "author": "陈宓",
        "content": "几段飞桥着翠烟，云间有路想通天。\n古来何事非陈迹，道是神仙不见仙。",
        "dynasty": "宋",
        "collection_info": null
    },
    {
        "title": "游武夷  其三",
        "author": "陈宓",
        "content": "武夷山上生春茶，武夷溪水清见沙。\n含溪嚼茶坐盘石，怅惆欲趁西飞霞。",
        "dynasty": "宋",
        "collection_info": null
    },
    {
        "title": "中春",
        "author": "陈宓",
        "content": "袭人天气暄还冷，欲雨窗绡暗復明。\n山鸟喜晴乘屋语，野农侵晓荷锄耕。\n不须杯勺勾春思，幸有诗书惬此生。\n桃杏繁枝一回首，争如松竹伴秋清。",
        "dynasty": "宋",
        "collection_info": null
    },
    {
        "title": "书怀",
        "author": "陈宓",
        "content": "书卷丛中偏得垂，园花开后却慵看。\n嵬胸莫受一尘染，壮岁须腾万里翰。",
        "dynasty": "宋",
        "collection_info": null
    },
    {
        "title": "春暮",
        "author": "陈宓",
        "content": "春暮见花空有恨，病余怯酒谩重温。\n紫骝踏尽垂杨影，可笑书生独掩门。",
        "dynasty": "宋",
        "collection_info": null
    },
    {
        "title": "寄题桂籍  其一",
        "author": "陈宓",
        "content": "姓名高揭万人中，奏对纵横出汉宫。\n肯诧一时燕许手，要垂百代惠夷风。\n壁间先烈犹忠赤，堂上嘉宾尽醉红。\n常相风流今孰继，作成儒雅看侯功。",
        "dynasty": "宋",
        "collection_info": null
    },
    {
        "title": "寄题桂籍  其二",
        "author": "陈宓",
        "content": "胸次如冰贯九流，卫刀凛凛御千牛。\n两年报政为闽最，不日成堂见令修。\n有袴久腾南国咏，结絇行作禁庭游。\n日边已有丝纶下，不使君侯惠一州。",
        "dynasty": "宋",
        "collection_info": null
    },
    {
        "title": "感春",
        "author": "陈宓",
        "content": "春来物物尽欣怡，不到人间寒自眉。\n愿得清时同贞观，旅行终日不忧饥。",
        "dynasty": "宋",
        "collection_info": null
    },
    {
        "title": "春半桃李盛开",
        "author": "陈宓",
        "content": "缟裙练帨映丹霞，默默无言不自夸。\n陌上行人重回首，一年春事数朝花。",
        "dynasty": "宋",
        "collection_info": null
    },
    {
        "title": "丁巳调选",
        "author": "陈宓",
        "content": "人生四十方强仕，一调十年能几回。\n蝉冕未加头蚤累，诗成水上见风行。\n笔端万类因陵暴，世态浮云任变更。\n且尽花前一樽酒，何须身后五言声。",
        "dynasty": "宋",
        "collection_info": null
    },
    {
        "title": "秋夜",
        "author": "陈宓",
        "content": "水清沙浅见鱼鳍，雪凈天空数雁飞。\n白月无瑕呈佩玦，黄花有露缀珠玑。\n西风劝我翻书叶，促织催人送戍衣。\n最喜蚊雷中夜静，长檠容得一灯微。",
        "dynasty": "宋",
        "collection_info": null
    },
    {
        "title": "秋酌",
        "author": "陈宓",
        "content": "不饮踰时心已灰，黄花忽破杪秋来。\n初无雅兴酬佳节，谩把霜英浸玉醅。\n免俗未能聊復尔，清时端可赋康哉。\n明年此日知何处，好遣诗筒数往回。",
        "dynasty": "宋",
        "collection_info": null
    },
    {
        "title": "和枢上人韵",
        "author": "陈宓",
        "content": "禅心独理灯无尽，曲论怀私物不齐。\n拱木已严千岁冢，狂澜难决万金堤。\n古今蔽显神功相，天地韬藏裕眼迷。\n会看清风明月夕，云间端有鹤来栖。",
        "dynasty": "宋",
        "collection_info": null
    },
    {
        "title": "和方漕孚若游瀑布",
        "author": "陈宓",
        "content": "一派能令玉作山，千年那復更愁干。\n初疑云阵漏寒月，乍似鸥群趁急湍。\n领客适当晴正好，结亭偏惬暑来看。\n知君欲奉潘舆乐，千乘何如此地安。",
        "dynasty": "宋",
        "collection_info": null
    },
    {
        "title": "和胡仲方留题清果寺壁",
        "author": "陈宓",
        "content": "盏斝已残休惜别，功名未就正堪愁。\n野梅风味关人意，独占群花最上头。",
        "dynasty": "宋",
        "collection_info": null
    },
    {
        "title": "寄陈次颜  其一",
        "author": "陈宓",
        "content": "萧条几载寓泉南，盂饭盘蔬味自甘。\n卓志每求颜氏乐，清风能激跖徒贪。\n□而好施人难及，老不忘书我所惭。\n鼓瑟求齐虽未巧，会看宵梦到晴岚。",
        "dynasty": "宋",
        "collection_info": null
    },
    {
        "title": "寄陈次颜  其二",
        "author": "陈宓",
        "content": "人年六十志先衰，年过唯君意不疲。\n胸次嵬嵬山立壁，书丛矻矻鸟粘黐。\n重裘兼味人能贱，冬葛朝虀世所师。\n借问别来新着作，大篇无惜惬吾思。",
        "dynasty": "宋",
        "collection_info": null
    },
    {
        "title": "自勉",
        "author": "陈宓",
        "content": "盖世声名都在少，君看前辈合何如。\n我年若此成何事，白日还同过隙驹。",
        "dynasty": "宋",
        "collection_info": null
    },
    {
        "title": "题高将仕墨梅",
        "author": "陈宓",
        "content": "玉质纵横黄绢外，春阳却自紫毫开。\n雨余不共莓苔老，风暖暗勾蜂蝶来。",
        "dynasty": "宋",
        "collection_info": null
    },
    {
        "title": "书帷",
        "author": "陈宓",
        "content": "青编有补曾无损，白璧难全易作瑕。\n欲下凉帷玩真味，莫将丝履染尘沙。",
        "dynasty": "宋",
        "collection_info": null
    },
    {
        "title": "观碁",
        "author": "陈宓",
        "content": "对面孙吴开两阵，乘机胡越竞操戈。\n锱铢胜负何须较，喜败无人似老坡。",
        "dynasty": "宋",
        "collection_info": null
    },
    {
        "title": "盛暑",
        "author": "陈宓",
        "content": "坎泉上施心长泰，离火不炎身自凉。\n更把青编静游目，绝无星暑到胡床。",
        "dynasty": "宋",
        "collection_info": null
    },
    {
        "title": "小园",
        "author": "陈宓",
        "content": "小园何事得佳名，环似莆溪一水清。\n帖帖飞鸢迷上下，翩翩游艇探空明。\n杯盘白处松生影，衣袂凉时竹有声。\n更约乘轩卫君子，安舆往来要将迎。",
        "dynasty": "宋",
        "collection_info": null
    },
    {
        "title": "端午日枫亭道中  其一",
        "author": "陈宓",
        "content": "百里青松五月凉，千年忠惠有余芳。\n后人继此非难事，不为公家虑久长。",
        "dynasty": "宋",
        "collection_info": null
    },
    {
        "title": "端午日枫亭道中  其二",
        "author": "陈宓",
        "content": "去家一宿六十里，便作良辰客异乡。\n觅得菖蒲未成饮，午余山店索杯尝。",
        "dynasty": "宋",
        "collection_info": null
    },
    {
        "title": "秋日纳凉",
        "author": "陈宓",
        "content": "艷艷银河冷欲流，纤纤新月皎于眸。\n天街已觉清无暑，时有飞萤点缀秋。",
        "dynasty": "宋",
        "collection_info": null
    },
    {
        "title": "答赵尉  其一",
        "author": "陈宓",
        "content": "慇懃春语数行书，忽忆先贤泣满裾。\n一饭怜贫犹欲报，交章荐士合何如。",
        "dynasty": "宋",
        "collection_info": null
    },
    {
        "title": "答赵尉  其二",
        "author": "陈宓",
        "content": "亲友乡闾恨少逢，多因游宦得从容。\n他年傥过鸣珂里，祇恐飞翰不许从。",
        "dynasty": "宋",
        "collection_info": null
    },
    {
        "title": "答赵尉  其三",
        "author": "陈宓",
        "content": "酒遏一杯能养性，肉踰三品反伤饥。\n人生饱后无珍味，何用多戕物命为。",
        "dynasty": "宋",
        "collection_info": null
    },
    {
        "title": "偶题",
        "author": "陈宓",
        "content": "愚智纷纷总一丘，身心役役谩多忧。\n山林未必胜城市，触处能欢即自由。",
        "dynasty": "宋",
        "collection_info": null
    },
    {
        "title": "题林氏读书堂",
        "author": "陈宓",
        "content": "四壁无尘坐绛帷，邻家清晓听唔咿。\n圣贤凛凛长相面，爵禄骎骎讵可辞。\n问字有人携酒款，诵经终岁不园窥。\n我来自恨相逢晚，嗣此敲门惬所思。",
        "dynasty": "宋",
        "collection_info": null
    },
    {
        "title": "游云台寺观梅  其一",
        "author": "陈宓",
        "content": "满树轻明玉雪香，不容累月驻清芳。\n似闻天上怜花好，急敕丁神下取将。",
        "dynasty": "宋",
        "collection_info": null
    },
    {
        "title": "游云台寺观梅  其二",
        "author": "陈宓",
        "content": "春风日夜晓清真，不惜天香染世尘。\n寄语山僧休尽扫，石间留取作毡茵。",
        "dynasty": "宋",
        "collection_info": null
    },
    {
        "title": "游云台寺观梅  其三",
        "author": "陈宓",
        "content": "回首横枝千万条，可怜烘日欲冰消。\n谁知寂寞临溪壑，却解和羹荐庙朝。",
        "dynasty": "宋",
        "collection_info": null
    },
    {
        "title": "和方丞  其一",
        "author": "陈宓",
        "content": "人物方今正眇然，哦松依旧志逾坚。\n宁为鷄口羞牛后，孔圣从来耻孰鞭。",
        "dynasty": "宋",
        "collection_info": null
    },
    {
        "title": "和方丞  其二",
        "author": "陈宓",
        "content": "平生笔健足神奇，况復高怀与古期。\n台阁风流今贰令，不妨时出解颐诗。",
        "dynasty": "宋",
        "collection_info": null
    },
    {
        "title": "和方丞  其三",
        "author": "陈宓",
        "content": "夜投官舍鼓逢逢，雨急风喧梦作江。\n怪得萧然世俗虑，主人高致在轩窗。",
        "dynasty": "宋",
        "collection_info": null
    },
    {
        "title": "感时",
        "author": "陈宓",
        "content": "和戎之计最堪嗟，不以恩威以丽华。\n他日渔阳动鼙鼓，祇因争取上林花。",
        "dynasty": "宋",
        "collection_info": null
    },
    {
        "title": "赠枢上人",
        "author": "陈宓",
        "content": "心期极乐三千界，世事怀安二十年。\n顾我未能从学道，祇将寂寞当幽禅。",
        "dynasty": "宋",
        "collection_info": null
    },
    {
        "title": "和郑自正长官",
        "author": "陈宓",
        "content": "读书尚友古人贤，一日逢君胜一年。\n可嘆常时成独学，喜于今日得师传。\n身居吏鞅供尘底，心在风云沂水边。\n虽有溪山供一笑，不容忙裏寄诗篇。",
        "dynasty": "宋",
        "collection_info": null
    },
    {
        "title": "南安观社会",
        "author": "陈宓",
        "content": "山蔽晴空望自遥，树开小道紫骝骄。\n沿溪飞盖传清荫，四野欢声拥海潮。",
        "dynasty": "宋",
        "collection_info": null
    },
    {
        "title": "试潘衡墨",
        "author": "陈宓",
        "content": "胶煤鸾麝号潘衡，老剂尤令举世惊。\n点漆未能绳纯黑，令人字字挟霜明。",
        "dynasty": "宋",
        "collection_info": null
    },
    {
        "title": "泉南道中",
        "author": "陈宓",
        "content": "乍寒忽暖初冬候，已熟慵收大有年。\n社鼓呼人鸣坎坎，山童待月舞跹跹。\n旅行可饱鱼虾味，疾步不惊鷄犬眠。\n外户夜开今已见，何时斗米直三钱。",
        "dynasty": "宋",
        "collection_info": null
    },
    {
        "title": "闰月中山行",
        "author": "陈宓",
        "content": "轻寒悞透薄罗裳，花面都成睡后粧。\n羲旆过郊曾不驻，始知蜂蝶未为忙。",
        "dynasty": "宋",
        "collection_info": null
    },
    {
        "title": "和傅倅梅岩之什  其一",
        "author": "陈宓",
        "content": "云间老干几千年，清婉仍推百卉先。\n铁石心肠能妙赋，广平端似此花然。",
        "dynasty": "宋",
        "collection_info": null
    },
    {
        "title": "和傅倅梅岩之什  其二",
        "author": "陈宓",
        "content": "照雪凌霜夹径开，谁教千树昔人栽。\n要将金鼎和羹事，尽付君家岩上梅。",
        "dynasty": "宋",
        "collection_info": null
    },
    {
        "title": "和傅倅梅岩之什  其三",
        "author": "陈宓",
        "content": "看花长是盛时来，飞雪从渠到玉杯。\n天惜国香尘土涴，故应偏向石间开。",
        "dynasty": "宋",
        "collection_info": null
    },
    {
        "title": "和傅倅梅岩之什 梅开",
        "author": "陈宓",
        "content": "人间飞叶送残年，篱落逢春此地先。\n虽有柴门无鏁钥，唐时竹洞岂其然。",
        "dynasty": "宋",
        "collection_info": null
    },
    {
        "title": "和傅倅梅岩之什 清浅",
        "author": "陈宓",
        "content": "方池凿石似天开，谁把霜英傍水栽。\n月白波清无觅处，祇知疎影是寒梅。",
        "dynasty": "宋",
        "collection_info": null
    },
    {
        "title": "和傅倅梅岩之什 三瀑",
        "author": "陈宓",
        "content": "银河有派九霄来，翻手为霖费一杯。\n风雨时闻桥下急，烟云元自晓天开。",
        "dynasty": "宋",
        "collection_info": null
    },
    {
        "title": "云台梅盛开呈单丞立之",
        "author": "陈宓",
        "content": "两年骑马上云台，长是梅花烂漫开。\n未识明珠从海出，祇逢飞雪下天来。\n月移清影侵衣带，风送浮香入酒杯。\n珍重主人邀客意，忙中唤我此追陪。",
        "dynasty": "宋",
        "collection_info": null
    },
    {
        "title": "又和单丞咏梅",
        "author": "陈宓",
        "content": "树杪风来玉佩惊，仙香远胜市廛清。\n细看一段孤高趣，恰似幽人避世情。",
        "dynasty": "宋",
        "collection_info": null
    },
    {
        "title": "和周宰书林",
        "author": "陈宓",
        "content": "霏微三日雨如秋，膏泽东南数百州。\n万物油然生意足，不知还解报君不。",
        "dynasty": "宋",
        "collection_info": null
    },
    {
        "title": "出古田道中",
        "author": "陈宓",
        "content": "尽历崎岖到古田，平生未识此攀缘。\n白云破处青岚见，知有山围峻属天。",
        "dynasty": "宋",
        "collection_info": null
    },
    {
        "title": "白苎岭雨大作云此道可免舟行",
        "author": "陈宓",
        "content": "空囊带雨肩山重，滑屦登高上壁难。\n遵陆乘桴俱有恨，都缘何事不求安。",
        "dynasty": "宋",
        "collection_info": null
    },
    {
        "title": "在旅不在家书",
        "author": "陈宓",
        "content": "无心览卷谩舒卷，有念盈怀日往来。\n十日离家劳梦远，一行无字彊颜开。",
        "dynasty": "宋",
        "collection_info": null
    },
    {
        "title": "到雪峰  其一",
        "author": "陈宓",
        "content": "几载游山成负约，千年有寺未曾登。\n却因名利经行此，羞对林间问我僧。",
        "dynasty": "宋",
        "collection_info": null
    },
    {
        "title": "到雪峰  其二",
        "author": "陈宓",
        "content": "幽寂千人祇磬声，翚飞楼观映山青。\n世间役役谁知梦，林下高人眼独醒。",
        "dynasty": "宋",
        "collection_info": null
    },
    {
        "title": "和喻景山",
        "author": "陈宓",
        "content": "一榻无尘便觉凉，半生场屋鬓将黄。\n而今已办还山计，对卷烧香爱日长。",
        "dynasty": "宋",
        "collection_info": null
    },
    {
        "title": "和柯东海梅花之什",
        "author": "陈宓",
        "content": "谁将铅粉比清真，天赋殊姿秀色匀。\n祇许谪仙为酒友，应呼卫玠作尘人。\n悬灯不减秋冬雪，入盏先浮隔岁春。\n堪笑古今同一白，诗人吟着总凝神。",
        "dynasty": "宋",
        "collection_info": null
    },
    {
        "title": "和柯东海潘瓜山游南园韵",
        "author": "陈宓",
        "content": "下帷窥圃事多违，到得南园已夕晖。\n松竹不忙无世态，柳梅相逐见天机。\n仆便萧散朝犹睡，鹤惯羁孤晚自归。\n如此得闲堪自适，底须危处始知几。",
        "dynasty": "宋",
        "collection_info": null
    },
    {
        "title": "和东海韵",
        "author": "陈宓",
        "content": "炎空欲暮赤云横，何日秋风可抗衡。\n尽捲疎帘通水气，静听密罟得鱼声。\n山开旷野天全见，人倚平栏夜自明。\n衙鼓三通归路近，歌眠犹念竹阴清。",
        "dynasty": "宋",
        "collection_info": null
    },
    {
        "title": "南园新作小舟与客游白湖柯某东海有诗次韵",
        "author": "陈宓",
        "content": "好着西湖藕似船，青秧绿水正相缘。\n漫从畧彴无人处，唤得婵娟欲雨天。\n云意爱随双桨动，山光祇在短蓬边。\n小园暇日频来往，老竹乔松看岁年。",
        "dynasty": "宋",
        "collection_info": null
    },
    {
        "title": "同柯东海出湖",
        "author": "陈宓",
        "content": "欲访西湖久未晴，故应穿屐踏泥行。\n不因世事无时尽，那识波光有底清。\n翠竹碧莲迷上下，雕栏画阁压峥嵘。\n扁舟正好频来买，烟景何人与子争。",
        "dynasty": "宋",
        "collection_info": null
    },
    {
        "title": "题妙寂僧无碍端砚",
        "author": "陈宓",
        "content": "紫润携来惬性情，蓝田空负价连城。\n挥残老兔犹能健，研尽轻螺未觉声。\n渊底取归龙想睡，岩心凿破地须惊。\n我无才思长怀抱，元气何年结得成。",
        "dynasty": "宋",
        "collection_info": null
    },
    {
        "title": "题妙寂僧无碍明碧轩",
        "author": "陈宓",
        "content": "何处便宜养性情，禅床更着玉纵横。\n应是高人幽隠地，开轩远月迥双明。",
        "dynasty": "宋",
        "collection_info": null
    },
    {
        "title": "见月",
        "author": "陈宓",
        "content": "皓月忽从墙角见，好风时送竹声来。\n事随日出无时暇，薄暮尘襟始一开。",
        "dynasty": "宋",
        "collection_info": null
    },
    {
        "title": "问月",
        "author": "陈宓",
        "content": "百万苍生罹热恼，三年素女苦高寒。\n清光若解知民瘼，留与人间夜夜看。",
        "dynasty": "宋",
        "collection_info": null
    },
    {
        "title": "素馨茉莉  其一",
        "author": "陈宓",
        "content": "骨细肌丰一样香，沉香亭北象牙床。\n移根若向清都植，应忆当年瘴雨乡。",
        "dynasty": "宋",
        "collection_info": null
    },
    {
        "title": "素馨茉莉  其二",
        "author": "陈宓",
        "content": "姊娣双承雨露恩，至今犹有断肠魂。\n道人不受浓香足，四山甘雨已如倾。\n蚤知县令才能薄，頼有禅翁愿力宏。\n宿麦顿苏民气乐，更期膏润接春耕。",
        "dynasty": "宋",
        "collection_info": null
    },
    {
        "title": "欲登蓬莱山谢雨恐泥泞不可行是早忽晴併纪其异",
        "author": "陈宓",
        "content": "喧枕浪浪直到明，驱车欲谢却成晴。\n天人契合岂无意，草木□途俱有情。\n剩作寰中三日施，依前岩畔一泓清。\n愿言嗣此长霑足，得暇还来听午鲸。",
        "dynasty": "宋",
        "collection_info": null
    },
    {
        "title": "予宰安溪日景山相访还山之兴浩不可留诗以送之",
        "author": "陈宓",
        "content": "经年不见意弥亲，来惬相思洗吏尘。\n陋邑苦难留上客，好山终是恋高人。\n同看腊底梅筠月，便想云间笋蕨春。\n此去书堂能几驿，诗筒莫惮往来频。",
        "dynasty": "宋",
        "collection_info": null
    },
    {
        "title": "寄题真希元毋自欺斋",
        "author": "陈宓",
        "content": "本来真是与真非，祇为因循逐物移。\n当面雷同还自笑，此心机动已天知。\n穷通有命宁由我，邪正唯人更问谁。\n委曲周防终恐拙，何如直道了无危。",
        "dynasty": "宋",
        "collection_info": null
    },
    {
        "title": "谢郑夹漈子惠诗索草堂扁榜  其一",
        "author": "陈宓",
        "content": "五十种书今几见，数千年史尚堪传。\n草堂底用标遗迹，自是乡人苦爱贫。",
        "dynasty": "宋",
        "collection_info": null
    },
    {
        "title": "谢郑夹漈子惠诗索草堂扁榜  其二",
        "author": "陈宓",
        "content": "子长健笔许谁隣，特起先生继获麟。\n摹写遗书礼严像，岂无当代好贤人。",
        "dynasty": "宋",
        "collection_info": null
    },
    {
        "title": "谢郑夹漈子惠诗索草堂扁榜  其三",
        "author": "陈宓",
        "content": "八龄幼子今头白，袖有清诗忽到门。\n前代谩夸棠与笏，何如诗礼典刑存。",
        "dynasty": "宋",
        "collection_info": null
    },
    {
        "title": "次安溪赵簿云津阁韵  其一",
        "author": "陈宓",
        "content": "西来一派接天流，谁结危栏占上游。\n树蘸碧波元不暑，沙攒白鹭更宜秋。\n沉酣胜处方知味，濡滞穷山未拙谋。\n欲把君诗镵翠壁，声名长与此溪留。",
        "dynasty": "宋",
        "collection_info": null
    },
    {
        "title": "次安溪赵簿云津阁韵  其二",
        "author": "陈宓",
        "content": "兼旬积雨截晴虹，洗出溪山罨画中。\n别浦渔歌来暝色，长桥人语半秋空。\n吏闲剩得三更月，民阜多逢五日风。\n作计追陪今恐后，杯盘随意底须丰。",
        "dynasty": "宋",
        "collection_info": null
    },
    {
        "title": "王主簿右州某日思其归因见黄华动渊明之兴方欲寄诗忽承佳句次韵见意  其一",
        "author": "陈宓",
        "content": "梦魂何日不家山，底事淹留数月间。\n忽见黄华羞泛酒，渊明心事若相关。",
        "dynasty": "宋",
        "collection_info": null
    },
    {
        "title": "王主簿右州某日思其归因见黄华动渊明之兴方欲寄诗忽承佳句次韵见意  其二",
        "author": "陈宓",
        "content": "静坐思君秋日长，清波白鹭两茫茫。\n定应嚼遍湘纍菊，寄我新诗字字香。",
        "dynasty": "宋",
        "collection_info": null
    },
    {
        "title": "登清水岩谢晴承知丞惠诗次韵为谢",
        "author": "陈宓",
        "content": "田里今年少嘆嗟，前溪敢放夜痕加。\n天开璧玉三千岫，水遶黄云一万家。\n古寺安闲茶可饱，深村取次酒能赊。\n归来晚及西津渡，百丈虹梁喜有涯。",
        "dynasty": "宋",
        "collection_info": null
    },
    {
        "title": "和王主簿  其一",
        "author": "陈宓",
        "content": "水色岚光杳霭间，诗人得句意偏闲。\n我今收拾胸中去，归赋淮南大小山。",
        "dynasty": "宋",
        "collection_info": null
    },
    {
        "title": "和王主簿  其二",
        "author": "陈宓",
        "content": "为问西来何处船，风餐霜宿更安眠。\n残灯一点明于月，只傍前洲白鹭边。",
        "dynasty": "宋",
        "collection_info": null
    },
    {
        "title": "和王主簿  其三",
        "author": "陈宓",
        "content": "朅来十日佳眠食，为爱溪山似客清。\n我亦本无三宿恋，中年可奈故人情。",
        "dynasty": "宋",
        "collection_info": null
    },
    {
        "title": "和王主簿  其四",
        "author": "陈宓",
        "content": "世间真色知何物，肯把溪山换莫愁。\n拟具小舟乘月下，一尊相属漾寒流。",
        "dynasty": "宋",
        "collection_info": null
    },
    {
        "title": "题先公正献诗集",
        "author": "陈宓",
        "content": "飞车去逐赤松仙，残藁空留四十年。\n致主耻居三代后，乞身期在二疏前。\n清朝厚眷真难报，白髮孤遗祇自怜。\n珍重我翁忠孝句，子孙百世更须传。",
        "dynasty": "宋",
        "collection_info": null
    },
    {
        "title": "赋梅堂闲吟  其一",
        "author": "陈宓",
        "content": "天公久不试铅华，尽把清香付此花。\n白玉堂中春未动，等闲攀折野人家。",
        "dynasty": "宋",
        "collection_info": null
    },
    {
        "title": "赋梅堂闲吟  其二",
        "author": "陈宓",
        "content": "祇知风骨清于玉，敢把精神看作花。\n一阵异香明月下，定知来自玉皇家。",
        "dynasty": "宋",
        "collection_info": null
    },
    {
        "title": "赋梅堂闲吟  其三",
        "author": "陈宓",
        "content": "世间何物最鲜华，摇落林中第一花。\n作计莫输蜂蝶后，深房浅萼便为家。",
        "dynasty": "宋",
        "collection_info": null
    },
    {
        "title": "赋梅堂闲吟  其四",
        "author": "陈宓",
        "content": "谩自尘劳鬓欲华，故园空鏁未开花。\n年年饱看春来去，输与西湖处士家。",
        "dynasty": "宋",
        "collection_info": null
    },
    {
        "title": "赋梅堂闲吟  其五",
        "author": "陈宓",
        "content": "造物全将素作华，牡丹那得号真花。\n古来骚客知多少，貌得精神有几家。",
        "dynasty": "宋",
        "collection_info": null
    },
    {
        "title": "赋梅堂闲吟  其六",
        "author": "陈宓",
        "content": "穷冬天意似奢华，白璧明珠剩作花。\n付与东风向何处，恩勤不为五侯家。",
        "dynasty": "宋",
        "collection_info": null
    },
    {
        "title": "赋梅堂闲吟  其七",
        "author": "陈宓",
        "content": "浓霜轻雪妬清华，暖日烘时祇见花。\n天意似怜尘世界，故将茅舍换仙家。",
        "dynasty": "宋",
        "collection_info": null
    },
    {
        "title": "赋梅堂闲吟  其八",
        "author": "陈宓",
        "content": "地宜冬暖早韶华，回首墙东李亦花。\n毕竟晨粧自羞涩，岂堪位置寿阳家。",
        "dynasty": "宋",
        "collection_info": null
    },
    {
        "title": "赋梅堂闲吟  其九",
        "author": "陈宓",
        "content": "金掌何人吸露华，争如瓦盏泛霜花。\n移床来傍花边坐，底用云岚顶上家。",
        "dynasty": "宋",
        "collection_info": null
    },
    {
        "title": "赋梅堂闲吟  其一○",
        "author": "陈宓",
        "content": "老觉无情恋物华，玉尘那復惜飞花。\n春风祇在襟怀裏，试问蓝溪吏隠家。",
        "dynasty": "宋",
        "collection_info": null
    },
    {
        "title": "清水岩祷晴  其一",
        "author": "陈宓",
        "content": "作吏风尘头欲白，此身那不自优游。\n一心恰似商人妇，苦雨终风便作愁。",
        "dynasty": "宋",
        "collection_info": null
    },
    {
        "title": "清水岩祷晴  其二",
        "author": "陈宓",
        "content": "檐声喧耳历三旬，云气低低过一春。\n今日举头逢皎日，也知天道总由人。",
        "dynasty": "宋",
        "collection_info": null
    },
    {
        "title": "久不到流惠杨至之相访邀游杨以干亟归因呈之",
        "author": "陈宓",
        "content": "众峰奇秀四围旁，拥出千寻月样塘。\n隻鹭双鳬自来往，圆荷细草竞高长。\n密云带雨天应近，晚照酣春水自香。\n幸有家人来共看，如何也作簿书忙。",
        "dynasty": "宋",
        "collection_info": null
    },
    {
        "title": "约杨至之潘谦之登清水岩不果和潘韵",
        "author": "陈宓",
        "content": "春入溪山几许深，拟陪杖屦远追寻。\n千章古木都凝绿，百啭黄鹂尚好音。\n君有佳人同笑语，我怀拙患阻登临。\n移时竚立西塘上，有酒盈樽敢自斟。",
        "dynasty": "宋",
        "collection_info": null
    },
    {
        "title": "县圃栀子花三重生简潘君",
        "author": "陈宓",
        "content": "疎花早不奈香何，三迭琼葩底用多。\n最是动人情意处，黄梅已老未逢荷。",
        "dynasty": "宋",
        "collection_info": null
    },
    {
        "title": "谢王丞饷临漳火山绿笋  其一",
        "author": "陈宓",
        "content": "晚来细雨送轻愁，小院梅黄恰似秋。\n忽得满盘堆鹤顶，更惊触眼出猫头。\n祇知渴吻三危饮，却愧枯肠万卷搜。\n多谢美人情郑重，明珠见饷恐空投。",
        "dynasty": "宋",
        "collection_info": null
    },
    {
        "title": "谢王丞饷临漳火山绿笋  其二",
        "author": "陈宓",
        "content": "抚民无术知何补，空负家山几度秋。\n岂有甘凉来可口，但知朱墨苦埋头。\n近城好景频须到，适意新诗底用搜。\n从此若逢休暇日，定应闭户辖深投。",
        "dynasty": "宋",
        "collection_info": null
    },
    {
        "title": "回吴信可谢寄唐人诗",
        "author": "陈宓",
        "content": "忽传佳句到深林，总是铿金戛玉音。\n长恨古人今不见，由来今古一般心。",
        "dynasty": "宋",
        "collection_info": null
    },
    {
        "title": "与友人中元作别九月十日復会中间节物不得共观追酬所愿有今夕在聊成小诗谢之",
        "author": "陈宓",
        "content": "两逢佳节独登楼，一醉樽前拟并酬。\n昨日黄华今更好，此宵明月胜中秋。",
        "dynasty": "宋",
        "collection_info": null
    },
    {
        "title": "赠丘汉叔",
        "author": "陈宓",
        "content": "自昔经明岱岳间，于今君独得渊源。\n力扶正学人知惧，拨去浮言道自存。\n讲贯一堂常夺席，异同诸子谩专门。\n怀奇莫嘆无知己，会见经帏待讨论。",
        "dynasty": "宋",
        "collection_info": null
    },
    {
        "title": "和王丞惠酒次韵",
        "author": "陈宓",
        "content": "春风出瓮初迎腊，和气烘人欲满堂。\n多谢分来寿慈母，年年喜得对梅尝。",
        "dynasty": "宋",
        "collection_info": null
    },
    {
        "title": "鳬茈饷王丞",
        "author": "陈宓",
        "content": "仙溪剩得紫琅玕，风味仍同荔子看。\n何似清漳霜后橘，野人还敢荐君盘。",
        "dynasty": "宋",
        "collection_info": null
    },
    {
        "title": "承同安宰惠朱文公祠堂记辄以小诗为谢",
        "author": "陈宓",
        "content": "紫阳仙伯昔曾来，陈迹何人恋碧苔。\n为爱同安毛令尹，恩勤祠宇奉尊罍。",
        "dynasty": "宋",
        "collection_info": null
    },
    {
        "title": "南园小船",
        "author": "陈宓",
        "content": "五年前具一扁舟，四岁枯干水绝流。\n今日重将篷竹理，暇朝聊作芰荷游。\n十分清浪堪飞棹，廿里长沟足下钩。\n七袠有亲颠欲华，人生舍此更何求。",
        "dynasty": "宋",
        "collection_info": null
    },
    {
        "title": "谢雨清水岩  其一",
        "author": "陈宓",
        "content": "楼阁重重俯见山，炎风吹雪到窗间。\n联镳来此班荆坐，分得高僧半日闲。",
        "dynasty": "宋",
        "collection_info": null
    },
    {
        "title": "谢雨清水岩  其二",
        "author": "陈宓",
        "content": "我来谢雨到名山，记得重来半岁间。\n却笑乖龙太多事，不如科斗得长闲。",
        "dynasty": "宋",
        "collection_info": null
    },
    {
        "title": "秋夜四鼓玩月  其一",
        "author": "陈宓",
        "content": "露气盘空月堕烟，开轩移榻卧檐前。\n近来不虑消磨尽，空洞胸怀但贮天。",
        "dynasty": "宋",
        "collection_info": null
    },
    {
        "title": "秋夜四鼓玩月  其二",
        "author": "陈宓",
        "content": "琅玕衣袂竹方床，热恼肝脾顿得凉。\n谁送苕溪来枕畔，轻裘短棹水云乡。",
        "dynasty": "宋",
        "collection_info": null
    },
    {
        "title": "凤池桥成余长泰以诗贺次韵谢之",
        "author": "陈宓",
        "content": "骖鸾翼翼袅清风，眼见云霄有路通。\n自是众贤欣出力，何如小己敢贪功。\n指挥须得千人敌，迟速都申一念中。\n已筑新堤平似掌，登桥人与此橘同。",
        "dynasty": "宋",
        "collection_info": null
    },
    {
        "title": "安溪鹿鸣呈诸先辈",
        "author": "陈宓",
        "content": "威凤来翔羽翼新，蓝溪风气益温醇。\n彤墀看唱三名外，璧水犹登四十人。\n仙李蟠根连月窟，桂枝平步折天津。\n雪窗莫忘辛勤日，省酒簪花曲水滨。",
        "dynasty": "宋",
        "collection_info": null
    },
    {
        "title": "四月下旬见黄梅水栀花",
        "author": "陈宓",
        "content": "人间桃李漫春风，流水飞埃过眼空。\n谁信黄梅深院静，水栀如玉映群红。",
        "dynasty": "宋",
        "collection_info": null
    },
    {
        "title": "五月下旬雨后喜晴",
        "author": "陈宓",
        "content": "晓来初日满林光，犹见枝头梅子黄。\n一对蝉声相上下，柳丝摇曳与俱长。",
        "dynasty": "宋",
        "collection_info": null
    },
    {
        "title": "同喻景山游月湖",
        "author": "陈宓",
        "content": "兼旬不到月湖来，无数荷花雨裏开。\n燕是旧知频遶栋，蝉如有意共衔杯。\n公庭兀坐虽无暇，佳友同携得几回。\n冒雨作闲成胜赏，儿童迎道任相咍。",
        "dynasty": "宋",
        "collection_info": null
    },
    {
        "title": "宰邑垂满喜与王梅溪孙主簿合并承入秋闱当别两月其可无诗以志此恨  其一",
        "author": "陈宓",
        "content": "贡士何年屋万间，手栽仙桂万人攀。\n闻孙雅有祖风烈，想见霜袍万眼环。",
        "dynasty": "宋",
        "collection_info": null
    },
    {
        "title": "宰邑垂满喜与王梅溪孙主簿合并承入秋闱当别两月其可无诗以志此恨  其二",
        "author": "陈宓",
        "content": "两家事契几人同，一见风流忆乃翁。\n何事别离当两月，空山兀坐晚秋风。",
        "dynasty": "宋",
        "collection_info": null
    },
    {
        "title": "九日登安溪凤山",
        "author": "陈宓",
        "content": "凤凰天上远来翔，好看连天碧玉绦。\n不学无才空老大，逢辰有客尽英豪。\n痴人台峻争驰马，我辈身轻一似猱。\n笑倚西风倾菊酒，醉归稳跨贯山鰲。",
        "dynasty": "宋",
        "collection_info": null
    },
    {
        "title": "和赞府赵师洪韵",
        "author": "陈宓",
        "content": "明珠颗颗映寒骊，六月清风满袖知。\n祇觉衰容增老媿，空烦妙语为嘘吹。\n三年刻楮成何事，一日哦松剩得诗。\n从此年丰公事少，夕阳桥上赋涟漪。",
        "dynasty": "宋",
        "collection_info": null
    },
    {
        "title": "县治登梁和寄居余叔济韵  其一",
        "author": "陈宓",
        "content": "古县公庭二百春，聊因风雨一番新。\n恨无尺寸堪酬主，敢有丝毫更扰民。\n方嘆闾阎惊脱水，却惭梁栋欲超尘。\n年丰俗美多余暇，鴈鹜行中看雀驯。",
        "dynasty": "宋",
        "collection_info": null
    },
    {
        "title": "县治登梁和寄居余叔济韵  其二",
        "author": "陈宓",
        "content": "宾僚满座昔难知，尽是才当汉石渠。\n讼牒已资贤共次，茶瓯聊復话公余。\n千村早见刀为犊，比屋仍看经荷锄。\n疎拙却便明月夜，小窗松竹谩观书。",
        "dynasty": "宋",
        "collection_info": null
    },
    {
        "title": "和喻景山赋梅韵",
        "author": "陈宓",
        "content": "质白偏能照玉船，体轻终爱舞蹁跹。\n眼前欲赋半妆额，梦裏须携五色掾。\n愁对素蟾寒寂寞，故烧红蜡暖清娟。\n寄声青女休相妬，不学海棠酣夜眠。",
        "dynasty": "宋",
        "collection_info": null
    },
    {
        "title": "同林潘二先生登舟  其一",
        "author": "陈宓",
        "content": "暇日衣襟懒自船，扁舟不繫任风缘。\n人间避暑疑无地，湖上乘凉别有天。\n鱼静不惊香饵下，花红偏称夕阳边。\n从今日日须来看，才隔秋风便数年。",
        "dynasty": "宋",
        "collection_info": null
    },
    {
        "title": "同林潘二先生登舟  其二",
        "author": "陈宓",
        "content": "何日长桥一酒船，簑衣摆尽世间缘。\n乘风弄笛多莲夏，吹火烹鲈欲雪天。\n山际烟云来有底，湖中风月浩无边。\n细看造化浑无老，只有朱颜易得年。",
        "dynasty": "宋",
        "collection_info": null
    },
    {
        "title": "谢黄斋长送双莲和其韵",
        "author": "陈宓",
        "content": "双莲价重百隋侯，闻道飞觞日夜浮。\n那得此花开凤沼，依前盛事占鰲头。\n直如晁董同时对，清似夷齐并臂游。\n快诵君诗惊倦眼，和篇虽拙敢迟留。",
        "dynasty": "宋",
        "collection_info": null
    },
    {
        "title": "放生池产双莲  其一",
        "author": "陈宓",
        "content": "不作风流时样粧，月明宫殿舞霓裳。\n须知并立慇懃意，为祝吾皇圣寿长。",
        "dynasty": "宋",
        "collection_info": null
    },
    {
        "title": "放生池产双莲  其二",
        "author": "陈宓",
        "content": "年来仙实两呈祥，衮衮公侯讵可量。\n劳力更宜勤积善，天公元自爱词章。",
        "dynasty": "宋",
        "collection_info": null
    },
    {
        "title": "题清隠祠",
        "author": "陈宓",
        "content": "高标千载有谁攀，风雨祠堂尚一间。\n寄语当年詹令尹，吾今亦欲早归山。",
        "dynasty": "宋",
        "collection_info": null
    },
    {
        "title": "登蓬莱山谢雨",
        "author": "陈宓",
        "content": "师座兹山几百春，精神长是念斯民。\n我非济旱为霖手，合作岩隈洒扫人。",
        "dynasty": "宋",
        "collection_info": null
    },
    {
        "title": "腊望玩月",
        "author": "陈宓",
        "content": "痴雨顿晴如有约，素娥虽老更多情。\n何人肯向雪中看，已作新年满意明。",
        "dynasty": "宋",
        "collection_info": null
    },
    {
        "title": "云津阁",
        "author": "陈宓",
        "content": "山色月中犹见碧，溪流枕上更宜声。\n身轻阁稳欣投宿，此是还家第一程。",
        "dynasty": "宋",
        "collection_info": null
    },
    {
        "title": "早起",
        "author": "陈宓",
        "content": "三年饱识溪山面，未省烟云际晓生。\n阁迥楼长正相映，桃源图上有人行。",
        "dynasty": "宋",
        "collection_info": null
    },
    {
        "title": "和卓省元韵",
        "author": "陈宓",
        "content": "六十堂堂一讲师，平生矻矻鬓成丝。\n紫阳道坦行来熟，洛水源深向上窥。\n身岂匏瓜常不食，味耽昌歜有同谁。\n旁人莫笑饥肠苦，回颊甘香胜似饴。",
        "dynasty": "宋",
        "collection_info": null
    },
    {
        "title": "呈章通判",
        "author": "陈宓",
        "content": "蚤岁曾从诸老游，温恭儒雅更风流。\n闽中善政皆堪纪，身外虚名底用求。\n满榼载春行乐处，长途未暑候如秋。\n经年每恨过从少，况是难为两月留。",
        "dynasty": "宋",
        "collection_info": null
    },
    {
        "title": "次林司户清水岩韵",
        "author": "陈宓",
        "content": "祷雨当年百丈峰，森森夹径耸修筇。\n甘霖尚想四垂合，清境无因一到重。\n仙伯遗纵参佛迹，王公新咏张军容。\n索诗尚及疎庸令，筳寸何堪击鉅钟。",
        "dynasty": "宋",
        "collection_info": null
    },
    {
        "title": "次喻景山韵  其一",
        "author": "陈宓",
        "content": "眼前儿辈谩嘈嘈，痒处凭谁着手搔。\n堪恨紫阳双鬓白，闭门吮笔自笺骚。",
        "dynasty": "宋",
        "collection_info": null
    },
    {
        "title": "次喻景山韵  其二",
        "author": "陈宓",
        "content": "连雨昏蒙隠月痕，月边新蘂故应存。\n春风日夜来无限，欺得陶家半掩门。",
        "dynasty": "宋",
        "collection_info": null
    },
    {
        "title": "次喻景山韵  其三",
        "author": "陈宓",
        "content": "凌寒爱酒谪仙人，一笑能回万壑春。\n难佩待归天上去，却看桃李媚红尘。",
        "dynasty": "宋",
        "collection_info": null
    },
    {
        "title": "次喻景山韵  其四",
        "author": "陈宓",
        "content": "晨起寻闲共话难，夜深相对菊花寒。\n如何风雨多才思，故作扁舟上下滩。",
        "dynasty": "宋",
        "collection_info": null
    },
    {
        "title": "次喻景山韵  其五",
        "author": "陈宓",
        "content": "休嗟光景速于飞，为爱春从柳上归。\n好是新年添一岁，却知今是与前非。",
        "dynasty": "宋",
        "collection_info": null
    },
    {
        "title": "得梅溪像",
        "author": "陈宓",
        "content": "生平尊仰梅溪像，望日迁居恪及门。\n诞子偶然同是日，命名端合作梅孙。",
        "dynasty": "宋",
        "collection_info": null
    },
    {
        "title": "赠林教谕",
        "author": "陈宓",
        "content": "囊中惟有圣贤书，宅是箪瓢陋巷图。\n我一见君先自愧，题诗归拟揭庭隅。",
        "dynasty": "宋",
        "collection_info": null
    },
    {
        "title": "和柯东海趣归韵",
        "author": "陈宓",
        "content": "尘土三年事一官，归心如马脱鞿鞍。\n莫嫌头髮半斑白，留得双眸看岁寒。",
        "dynasty": "宋",
        "collection_info": null
    },
    {
        "title": "谢傅监仓",
        "author": "陈宓",
        "content": "昔年常侍紫枢仙，风骨森然在眼前。\n一览十行俱默诵，三更残卷尚朱笺。\n诗书自古称难继，衣钵于今信有传。\n每拜名章唯自愧，思悭莫和短篇长。",
        "dynasty": "宋",
        "collection_info": null
    },
    {
        "title": "赴官安溪回与柯东海同宿闲吟",
        "author": "陈宓",
        "content": "道逢酒舍定迟回，无奈诗篇费剪裁。\n忽得好风还自喜，那知细雨隔溪来。",
        "dynasty": "宋",
        "collection_info": null
    },
    {
        "title": "行在端午",
        "author": "陈宓",
        "content": "百万人家夜雨鸣，市声唤出晓来晴。\n谁知天与吾皇意，要不妨农不害民。",
        "dynasty": "宋",
        "collection_info": null
    },
    {
        "title": "月岩  其一",
        "author": "陈宓",
        "content": "谁将玉斧凿岚烟，放出团团白昼天。\n自是天公恨盈缺，故开云月要长圆。",
        "dynasty": "宋",
        "collection_info": null
    },
    {
        "title": "月岩  其二",
        "author": "陈宓",
        "content": "人间元有广寒宫，谁道仙凡路不通。\n借问蓬莱相近否，不须七椀去乘风。",
        "dynasty": "宋",
        "collection_info": null
    },
    {
        "title": "月岩  其三",
        "author": "陈宓",
        "content": "常时百步马先疲，今日岩前故不迟。\n回首兔宫犹未远，会须千里巧相随。",
        "dynasty": "宋",
        "collection_info": null
    },
    {
        "title": "丫头岩  其一",
        "author": "陈宓",
        "content": "看尽行人两鬓秋，双鬟犹自结丫头。\n梳风栉雨常如沐，送往迎来不解愁。",
        "dynasty": "宋",
        "collection_info": null
    },
    {
        "title": "丫头岩  其二",
        "author": "陈宓",
        "content": "造物肧腪何日始，人间岁月谩川流。\n我行自役真堪笑，有此登临恨莫留。",
        "dynasty": "宋",
        "collection_info": null
    },
    {
        "title": "汤泉",
        "author": "陈宓",
        "content": "洗垢清尘一派汤，瀹蔬溉稻却甘凉。\n难将人力营为胜，须信天工造化长。\n井小常时供鼎沸，泽多终岁遍山阳。\n我生几度经行此，可笑区区有底忙。",
        "dynasty": "宋",
        "collection_info": null
    },
    {
        "title": "五月六日雨",
        "author": "陈宓",
        "content": "山云乍展青油幕，檐雨齐神白玉簪。\n多谢天公办丰岁，野人先拟粟盈甔。",
        "dynasty": "宋",
        "collection_info": null
    },
    {
        "title": "重九",
        "author": "陈宓",
        "content": "长年佳节近重阳，到骨深恩一味凉。\n凤尾有心堪悦目，鸡头当谷可充肠。\n凌云穿月开丹桂，映日排空数拒霜。\n莫与春光较先后，请君晚节玩秋芳。",
        "dynasty": "宋",
        "collection_info": null
    },
    {
        "title": "喜雨",
        "author": "陈宓",
        "content": "连日旸乌不敢骄，放教清雨出层霄。\n谁言六月无冰雪，丈三余深压画桥。",
        "dynasty": "宋",
        "collection_info": null
    },
    {
        "title": "和林堂长第一溪山韵",
        "author": "陈宓",
        "content": "伊谁排比此溪山，祇与高人倚徙看。\n不是三秋足风露，从来六月亦清寒。\n双锋未用平残虏，巨刃先将剸险滩。\n我亦形容最佳处，崔诗在上句成难。",
        "dynasty": "宋",
        "collection_info": null
    },
    {
        "title": "和林堂长及林教龙门三滩之什",
        "author": "陈宓",
        "content": "渴绝河流几万年，如何枵腹卧大湫。\n挟风长使天难暑，嘘气能令岁有秋。\n倦客拟将陪杖屦，高村赢得擅林丘。\n平生不为鲈鱼鲙，笑看儿童理钓鈎。",
        "dynasty": "宋",
        "collection_info": null
    },
    {
        "title": "咏荔子",
        "author": "陈宓",
        "content": "天垂甘露绛绡囊，凝作清冰更有香。\n偏与荷花妬颜色，不教卢橘见容光。\n蔡公笔妙曾分品，坡老名高合得尝。\n最喜不为妃子污，千年风月水云乡。",
        "dynasty": "宋",
        "collection_info": null
    },
    {
        "title": "予守南康适当旱岁睹东坡玉涧留题喜雨书之庶几新年三白之符也",
        "author": "陈宓",
        "content": "雪堂居士醉方熟，玉涧仙人冷不眠。\n送与安州泼醅酒，一年三白是丰年。",
        "dynasty": "宋",
        "collection_info": null
    },
    {
        "title": "初到南康示诸邑令",
        "author": "陈宓",
        "content": "田里三年两旱干，茅檐十室九饥寒。\n慇勤此日无他事，好把斯民子样看。",
        "dynasty": "宋",
        "collection_info": null
    },
    {
        "title": "南康喜雪",
        "author": "陈宓",
        "content": "万里干坤一玉山，新春都作腊前寒。\n满园柳眼未曾破，何处梅花如许残。\n䔩䔩每惊穿屋至，疎疎偏称隔帘看。\n自惭老守无恩惠，空嘆编氓出户难。",
        "dynasty": "宋",
        "collection_info": null
    },
    {
        "title": "题南康归宗寺",
        "author": "陈宓",
        "content": "山阴逸气追千古，不但挥毫一段奇。\n到此风流故无恙，游人休问旧来池。",
        "dynasty": "宋",
        "collection_info": null
    },
    {
        "title": "嘉定戊寅秋同蔡念成诸人游三迭泉泉旧名三级改今名岩间莓苔隠然有字如玉色众皆曰古人留题也即而视之其末有密官二字余皆似字而不可晓他日復往则不復有睹因作诗以纪之",
        "author": "陈宓",
        "content": "去城三十蹑云端，特地山灵纵我观。\n白玉岩边数行字，祇知末后密并官。",
        "dynasty": "宋",
        "collection_info": null
    },
    {
        "title": "赠羽士",
        "author": "陈宓",
        "content": "独擅兹山四十年，凝之去后见君贤。\n羽衣时向云间去，为爱飞泉不肯仙。",
        "dynasty": "宋",
        "collection_info": null
    },
    {
        "title": "南康郡圃",
        "author": "陈宓",
        "content": "三沼流通作一家，清风偏趁夕阳斜。\n我来退食知怀愧，敢对波心莲子花。",
        "dynasty": "宋",
        "collection_info": null
    },
    {
        "title": "题冰玉堂",
        "author": "陈宓",
        "content": "此是刘君处士家，茅檐犹想旧横斜。\n我今添着朱夫子，薄祀秋初荐水花。",
        "dynasty": "宋",
        "collection_info": null
    },
    {
        "title": "南康食芡梨",
        "author": "陈宓",
        "content": "吴头楚尾将三载，芡觜梨腮又一秋。\n岂为鲈鱼觅归去，在家饮水百无忧。",
        "dynasty": "宋",
        "collection_info": null
    },
    {
        "title": "和天台戴復古韵",
        "author": "陈宓",
        "content": "半生胸次着嵯峨，到得庐山鬓欲皤。\n列岫但蒙排闼入，一壶未许扣舷歌。\n清风六月犹嫌剩，明月三秋不厌多。\n拟向清朝新白鹿，结茅深处傍松坡。",
        "dynasty": "宋",
        "collection_info": null
    },
    {
        "title": "陪潘王二丈池上",
        "author": "陈宓",
        "content": "熏风万盖拥轻红，长是相看六月中。\n忽有一花迎白露，定应来伴木芙容。",
        "dynasty": "宋",
        "collection_info": null
    },
    {
        "title": "题开先",
        "author": "陈宓",
        "content": "距城近只十五里，三度来游两载中。\n山骨潄来成白玉，水痕深处见苍龙。\n竹间待月为佳友，柱上留题忆长公。\n此去重来知几日，携家恋别莫怱怱。",
        "dynasty": "宋",
        "collection_info": null
    },
    {
        "title": "八月十日同潘王游曾城和潘韵",
        "author": "陈宓",
        "content": "羌庐聚处秋将半，山色湖光翠映璃。\n河汉乘槎端可到，蓬壶跨海屹难移。\n织织天外知商舶，猎猎沙头见酒旗。\n欲豁尘襟须得月，题诗仍记共来时。",
        "dynasty": "宋",
        "collection_info": null
    },
    {
        "title": "泛舟游曾城阻风",
        "author": "陈宓",
        "content": "奉亲来此别湖山，九日先偷一日闲。\n四面平铺苍玉佩，远峰偏结碧螺鬟。\n一杯且奉慈颜喜，两载真成短鬓斑。\n珍重南风如有意，片帆留滞故相攀。",
        "dynasty": "宋",
        "collection_info": null
    },
    {
        "title": "题云石深趣堂",
        "author": "陈宓",
        "content": "广文官舍先无尘，谁着岚光几上陈。\n个裏尽消三伏暑，胸中长作四时春。\n不因泉石耽成癖，那识箪瓢味更真。\n顾我年来羁吏鞅，清闲羞见读书人。",
        "dynasty": "宋",
        "collection_info": null
    },
    {
        "title": "题湖堂长春风堂",
        "author": "陈宓",
        "content": "柯翰由来元气同，要须壮岁似儿童。\n君家友爱谁能比，一榻长如二月中。",
        "dynasty": "宋",
        "collection_info": null
    },
    {
        "title": "庐山爱莲堂观雨",
        "author": "陈宓",
        "content": "秀色真香先自清，更将轻雨出芳明。\n萧萧打叶虽堪听，争似时时泻水声。",
        "dynasty": "宋",
        "collection_info": null
    },
    {
        "title": "陪赵工部三峡白鹿之游有感而赋  其一",
        "author": "陈宓",
        "content": "昔年相见尚儿童，今日同游鬓欲翁。\n佳处山川总如旧，见君如见紫阳公。",
        "dynasty": "宋",
        "collection_info": null
    },
    {
        "title": "陪赵工部三峡白鹿之游有感而赋  其二",
        "author": "陈宓",
        "content": "一涧萦纡与洞深，长年金石孔堂音。\n此身无计巢云壑，归去蓬窗只此心。",
        "dynasty": "宋",
        "collection_info": null
    },
    {
        "title": "和傅监仓祷雨",
        "author": "陈宓",
        "content": "五月秧针尚未匀，忍看沟底欲生尘。\n祷祈已久劳州邑，禳禬终当狥士民。\n天道岂云难感格，人心无过定恭寅。\n新诗见宠非吾事，霖雨须还岩筑人。",
        "dynasty": "宋",
        "collection_info": null
    },
    {
        "title": "山丹五本盛开  其一",
        "author": "陈宓",
        "content": "今年丹荔逐南风，独有名花发旧丛。\n似恨庭前绛囊少，慇懃来献绣毬红。",
        "dynasty": "宋",
        "collection_info": null
    },
    {
        "title": "山丹五本盛开  其二",
        "author": "陈宓",
        "content": "簇簇丹葩巧作丛，开时两月受熏风。\n北人见此应偷眼，未羡猩唇鹤顶红。",
        "dynasty": "宋",
        "collection_info": null
    },
    {
        "title": "谢何茂才惠诗  其一",
        "author": "陈宓",
        "content": "雅思追期正始音，若将掷地定成金。\n年来尘土双侵鬓，頼有清诗时一吟。",
        "dynasty": "宋",
        "collection_info": null
    },
    {
        "title": "谢何茂才惠诗  其二",
        "author": "陈宓",
        "content": "红尘垂老得何郎，笔力骎骎到马杨。\n更拟他年求妙语，青山深趣为君藏。",
        "dynasty": "宋",
        "collection_info": null
    },
    {
        "title": "右",
        "author": "陈宓",
        "content": "诗跨唐人未数钱，定应妙思入风烟。\n才堪华国华宁老，句得惊人即是仙。\n世事但将酬一醉，侯封那可敌千篇。\n天葩况值春初到，蜂蝶纷纷看扑缘。",
        "dynasty": "宋",
        "collection_info": null
    },
    {
        "title": "次方诗境韵",
        "author": "陈宓",
        "content": "久别何人与砭肓，新诗见寄味偏长。\n求仙已得丹升鼎，凿石仍成玉作堂。\n暖日松筠香北牖，清风书卷散东床。\n静中剩得无穷味，笑看蜂衙早晚忙。",
        "dynasty": "宋",
        "collection_info": null
    },
    {
        "title": "和饶司理",
        "author": "陈宓",
        "content": "往年曾识老名儒，今日方欣拜履初。\n小试不妨三语掾，平生何止五车书。\n词源已作泉初注，德性仍知玉不如。\n自古活人由小利，会看囹圄着园蔬。",
        "dynasty": "宋",
        "collection_info": null
    },
    {
        "title": "和方机宜  其一",
        "author": "陈宓",
        "content": "侵晓同穿紫翠寒，轻云随步去仍还。\n谁言滨海无多地，着得擎天有底山。\n空阔望中愁目短，险巇历尽觉心顽。\n石田樵汲真堪絬，岂惜疎茅结一间。",
        "dynasty": "宋",
        "collection_info": null
    },
    {
        "title": "和方机宜  其二",
        "author": "陈宓",
        "content": "绝顶樵翁总是仙，花红草绿自年年。\n琼楼玉宇成虚诞，盘石长松足醉眠。\n小窦偏能施雨泽，深崖常恐出云烟。\n游人合作宿山计，家在孤城返照边。",
        "dynasty": "宋",
        "collection_info": null
    },
    {
        "title": "和郑知县游山韵",
        "author": "陈宓",
        "content": "至乐山行未易加，不应疾走便堪夸。\n清秋莫负重来约，世事从教似掀沙。",
        "dynasty": "宋",
        "collection_info": null
    },
    {
        "title": "和郑潜夫游山韵",
        "author": "陈宓",
        "content": "千仞巑岏本自平，只应苍步欠徐行。\n回崖凈拭连城璧，廉石高罗武库兵。\n风易生云常澒洞，泉能作雨转甘清。\n重游须待九秋后，已约猿猱管送迎。",
        "dynasty": "宋",
        "collection_info": null
    },
    {
        "title": "和潘瓜山游山韵",
        "author": "陈宓",
        "content": "直上通天只一门，千寻璧玉荐漥尊。\n低头直笑海堪挹，举手常惊斗可扪。\n有月襟怀增洒落，无风衣袂自飞翻。\n山灵想见开颜笑，日暮游人列炬喧。",
        "dynasty": "宋",
        "collection_info": null
    },
    {
        "title": "初到延平会四邑宰  其一",
        "author": "陈宓",
        "content": "经岁旱荒仍疾疠，字民职业合何如。\n去年欠负都蠲了，好把新租议减除。",
        "dynasty": "宋",
        "collection_info": null
    },
    {
        "title": "初到延平会四邑宰  其二",
        "author": "陈宓",
        "content": "郡县本来同一体，何须催赋属州家。\n如今已许从民便，升斗须防颗粒加。",
        "dynasty": "宋",
        "collection_info": null
    },
    {
        "title": "初到延平会四邑宰  其三",
        "author": "陈宓",
        "content": "是邦凋瘵古来无，只为从前有羡余。\n第一切须除此弊，庶几民力少能舒。",
        "dynasty": "宋",
        "collection_info": null
    },
    {
        "title": "和范省元",
        "author": "陈宓",
        "content": "太守方将畎亩行，先烦乡彦探春耕。\n人登高岭如梯峻，雨足深川作掌平。\n发廪正须凭义举，蠲租已觉负仁声。\n要知贫富乘除理，施尽囷仓却解盈。",
        "dynasty": "宋",
        "collection_info": null
    },
    {
        "title": "题延平张相公庙  其一",
        "author": "陈宓",
        "content": "想像孤忠尚凛然，古祠何止更千年。\n清标自是人难泯，不为区区一剑传。",
        "dynasty": "宋",
        "collection_info": null
    },
    {
        "title": "题延平张相公庙  其二",
        "author": "陈宓",
        "content": "匪躬尽瘁握机权，虽值时危亦晏然。\n况有式干遗奏在，若教勇退更身全。",
        "dynasty": "宋",
        "collection_info": null
    },
    {
        "title": "题延平张相公庙  其三",
        "author": "陈宓",
        "content": "地下宝光犹解见，眼前天象却茫然。\n君恩自古难贪恋，乃父反输少子贤。",
        "dynasty": "宋",
        "collection_info": null
    },
    {
        "title": "延平六月祈雨感应赓林堂长韵",
        "author": "陈宓",
        "content": "唤起神龙百里来，中肠一夜九萦迴。\n天心自为民心动，多谢诸贤举贺杯。",
        "dynasty": "宋",
        "collection_info": null
    },
    {
        "title": "往溪源祈雨赓李司法韵  其一",
        "author": "陈宓",
        "content": "欲见高田翻䆉䅉，不辞廿里陟崎岖。\n早禾已失三之一，便雨还能救得无。",
        "dynasty": "宋",
        "collection_info": null
    },
    {
        "title": "往溪源祈雨赓李司法韵  其二",
        "author": "陈宓",
        "content": "一春雨脉发清泉，何以平畴旱欲然。\n太守自惭无善政，铃斋朝夕谩祈天。",
        "dynasty": "宋",
        "collection_info": null
    },
    {
        "title": "第一溪山",
        "author": "陈宓",
        "content": "万家楼观巧迴环，紫翠泓澄俯仰间。\n莫道七闽无好境，东南第一此家山。",
        "dynasty": "宋",
        "collection_info": null
    },
    {
        "title": "端砚六绝  其一",
        "author": "陈宓",
        "content": "昔我高皇渡江日，拟将文治復舆图。\n炎方不敢珍韶石，来献君王写禹谟。",
        "dynasty": "宋",
        "collection_info": null
    },
    {
        "title": "端砚六绝  其二",
        "author": "陈宓",
        "content": "忆昔先臣从武皇，最承天宠与恩光。\n孤儿白髮虽图报，见着乌号泣数行。",
        "dynasty": "宋",
        "collection_info": null
    },
    {
        "title": "端砚六绝  其三",
        "author": "陈宓",
        "content": "紫琼宜墨世间稀，合与韩公属好辞。\n若是只教夸染翰，献之难受属羲之。",
        "dynasty": "宋",
        "collection_info": null
    },
    {
        "title": "端砚六绝  其四",
        "author": "陈宓",
        "content": "一段无瑕真万金，临窗忽见洗尘心。\n中间方寸君知否，便是仙家绿绮琴。",
        "dynasty": "宋",
        "collection_info": null
    },
    {
        "title": "端砚六绝  其五",
        "author": "陈宓",
        "content": "至宝非关少识真，都缘未覩十城珍。\n如何绝域穷南地，却有唐朝辅相人。",
        "dynasty": "宋",
        "collection_info": null
    },
    {
        "title": "端砚六绝  其六",
        "author": "陈宓",
        "content": "少年刻志好临池，老去方知大是痴。\n今日开奁聊一笑，暂时把玩似当时。",
        "dynasty": "宋",
        "collection_info": null
    },
    {
        "title": "六月祷衍山剑镡得雨  其一",
        "author": "陈宓",
        "content": "自昔山川致云雨，我今坛筑为焚香。\n三回应祷皆如响，始验吾儒道术长。",
        "dynasty": "宋",
        "collection_info": null
    },
    {
        "title": "六月祷衍山剑镡得雨  其二",
        "author": "陈宓",
        "content": "连宵清雨洗炎光，六月浑如九月凉。\n拟向暇晨村郭外，西风高下看云黄。",
        "dynasty": "宋",
        "collection_info": null
    },
    {
        "title": "六月祷衍山剑镡得雨  其三",
        "author": "陈宓",
        "content": "窘无财粟振民饥，仰扣天阍愧纳词。\n连月心胸成菀结，通宵一雨为医治。",
        "dynasty": "宋",
        "collection_info": null
    },
    {
        "title": "六月祷衍山剑镡得雨  其四",
        "author": "陈宓",
        "content": "好善如君似饥渴，春华下笔吐芳词。\n莫言郡小无多事，协力从今请共治。",
        "dynasty": "宋",
        "collection_info": null
    },
    {
        "title": "延平呈潘王二丈  其一",
        "author": "陈宓",
        "content": "小楼中峙万峰环，正值青螺取巧间。\n坐待清风送明月，等闲高枕对溪山。",
        "dynasty": "宋",
        "collection_info": null
    },
    {
        "title": "延平呈潘王二丈  其二",
        "author": "陈宓",
        "content": "一水萦纡玉带环，杂花粧点四时间。\n欲知招演堂中境，便是水栀盆裏山。",
        "dynasty": "宋",
        "collection_info": null
    },
    {
        "title": "和王子贤兄",
        "author": "陈宓",
        "content": "芒鞋未办足先轻，拟踏白云深处行。\n何日痴儿了公事，却将泉石课诗程。",
        "dynasty": "宋",
        "collection_info": null
    },
    {
        "title": "延平郡学有小阁予名之曰穹林云壑和叶教韵  其一",
        "author": "陈宓",
        "content": "炎空长学两冥冥，况是清风足底生。\n頼有诗人解模写，丹青端的貌难成。",
        "dynasty": "宋",
        "collection_info": null
    },
    {
        "title": "延平郡学有小阁予名之曰穹林云壑和叶教韵  其二",
        "author": "陈宓",
        "content": "山水胡为仁智好，正缘真味少人知。\n曲肱饮水忘言处，更着胸中此段奇。",
        "dynasty": "宋",
        "collection_info": null
    },
    {
        "title": "延平郡学有小阁予名之曰穹林云壑和叶教韵  其三",
        "author": "陈宓",
        "content": "雨过岚光偏澒洞，月来林影更清深。\n幽禽忽坠铿然韵，便是天然绿绮琴。",
        "dynasty": "宋",
        "collection_info": null
    },
    {
        "title": "赵君惟谊清文介行坚苦笃实远来见访以救科举弊为说可无一语言谢  其一",
        "author": "陈宓",
        "content": "菜根惯咬着芒鞋，便是津梁一世材。\n六月雨行缘底事，一身不惜惜人才。",
        "dynasty": "宋",
        "collection_info": null
    },
    {
        "title": "赵君惟谊清文介行坚苦笃实远来见访以救科举弊为说可无一语言谢  其二",
        "author": "陈宓",
        "content": "我把尊贤榜旧堂，怀人忽至喜如狂。\n缘何不肯留城府，虚着新成八尺床。",
        "dynasty": "宋",
        "collection_info": null
    },
    {
        "title": "南剑鹿鸣",
        "author": "陈宓",
        "content": "嘉宾卅七燕公堂，吾道方亨值一阳。\n学力早知深孔孟，乡风端可继陈杨。\n云霄九万朝天阙，礼乐三千染御香。\n老守尚能观盛事，春深时节喜如狂。",
        "dynasty": "宋",
        "collection_info": null
    },
    {
        "title": "题野亭",
        "author": "陈宓",
        "content": "向晚风光分外新，野亭高处最撩人。\n绸缪翠袖分还合，委曲寒波去转亲。\n小艇时过明镜裏，危栏独倚画图身。\n公余对此长怀愧，检点胸中未洗尘。",
        "dynasty": "宋",
        "collection_info": null
    },
    {
        "title": "题玉井",
        "author": "陈宓",
        "content": "自昔高夸十丈莲，我今平步华峰巅。\n年来妄想驱除尽，不信人间是有仙。",
        "dynasty": "宋",
        "collection_info": null
    },
    {
        "title": "延平书院落成柬诸友  其一",
        "author": "陈宓",
        "content": "当日二程门下士，独分此道过来南。\n百年世事相传处，书院天生着剑镡。",
        "dynasty": "宋",
        "collection_info": null
    },
    {
        "title": "延平书院落成柬诸友  其二",
        "author": "陈宓",
        "content": "群峰九迭势来雄，直作吾儒五亩宫。\n隔断市廛纔一水，读书如坐万山中。",
        "dynasty": "宋",
        "collection_info": null
    },
    {
        "title": "次李弘斋韵送任宰",
        "author": "陈宓",
        "content": "近日延平创小斋，四方佳友为朋来。\n虽为书上究余味，更要心中绝点埃。\n健德千年期不已，高标万变讵能推。\n直须义利途中办，宁使饥肠屡隠雷。",
        "dynasty": "宋",
        "collection_info": null
    },
    {
        "title": "与高画生",
        "author": "陈宓",
        "content": "衰颜不似十年前，今日重模一惘然。\n拟向沧洲寄尘迹，凭君归报小蓬仙。",
        "dynasty": "宋",
        "collection_info": null
    },
    {
        "title": "延平得雪  其一",
        "author": "陈宓",
        "content": "连年疾疠缘何事，祇为天时太暖生。\n今日六花初献瑞，定知田里顿身轻。",
        "dynasty": "宋",
        "collection_info": null
    },
    {
        "title": "延平得雪  其二",
        "author": "陈宓",
        "content": "丰穰已喜新年瑞，冻馁还思卒岁难。\n安得长缣并广庾，为渠千里作衾箪。",
        "dynasty": "宋",
        "collection_info": null
    },
    {
        "title": "延平得雪  其三",
        "author": "陈宓",
        "content": "凌晨讼牒如山积，呵手移时为破除。\n幸有清溪明似镜，忍休偷眼雪晴余。",
        "dynasty": "宋",
        "collection_info": null
    },
    {
        "title": "延平得雪  其四",
        "author": "陈宓",
        "content": "衍山先自无尘土，更着飞琼细糁看。\n可笑一生缘好事，却将衰鬓敌隆寒。",
        "dynasty": "宋",
        "collection_info": null
    },
    {
        "title": "延平郡斋分韵",
        "author": "陈宓",
        "content": "百年琢就流杯石，来泛清波未半时。\n幸有九贤俱毕集，却嫌当坐欠羲之。",
        "dynasty": "宋",
        "collection_info": null
    },
    {
        "title": "次延平郡文学宴新进士韵",
        "author": "陈宓",
        "content": "文章千丈吐寒芒，更要新登孔氏堂。\n讲学若能羶自至，致君端使凤来翔。\n衍山剑水多奇产，赤箭丹砂讵可当。\n自有名儒常辈出，莫将诗句诧钱郎。",
        "dynasty": "宋",
        "collection_info": null
    },
    {
        "title": "和范茂才",
        "author": "陈宓",
        "content": "小小平栏容易攀，栏边杨柳又成班。\n是非荣辱不到地，南北东西都见山。\n但解心宽长有趣，不因境胜始能闲。\n从今与子安心诀，外物由来总不关。",
        "dynasty": "宋",
        "collection_info": null
    },
    {
        "title": "陪刘学录岩壑之游次韵  其一",
        "author": "陈宓",
        "content": "常欲从君一夜谭，自惭风骨带尘凡。\n今朝款曲陪嘉话，更听松声出翠岩。",
        "dynasty": "宋",
        "collection_info": null
    },
    {
        "title": "陪刘学录岩壑之游次韵  其二",
        "author": "陈宓",
        "content": "山路嵚𡼭戒足趋，万竿绕径自萧疎。\n世间何事真堪羡，月壑云岩卧读书。",
        "dynasty": "宋",
        "collection_info": null
    },
    {
        "title": "与刘学录",
        "author": "陈宓",
        "content": "年来幸得奉仙翁，开口良辰一笑同。\n节物催人双鬓水，人生何必慕登瀛。\n三方翠巘天同色，四面黄云掌样平。\n更着回还如蔕白，殷红时暂惬秋容。",
        "dynasty": "宋",
        "collection_info": null
    },
    {
        "title": "又次刘学录韵",
        "author": "陈宓",
        "content": "八月川原旱欲然，季秋连雨顿澄鲜。\n明朝领客成无暇，七日登高不厌前。\n菡萏扫除如暑凈，芙蓉绰约作春妍。\n佳人得得同来看，萸菊年年却懒搴。",
        "dynasty": "宋",
        "collection_info": null
    },
    {
        "title": "忆饮井",
        "author": "陈宓",
        "content": "一泓渴济万夫焦，去作沧溟蚤暮潮。\n我欲结亭观远景，距城七里不为遥。\n疏泉凿石作漥池，乱石堆中竹最宜。\n风动琅玕和玉佩，个中律吕少人知。",
        "dynasty": "宋",
        "collection_info": null
    },
    {
        "title": "闻延平水沴  其一",
        "author": "陈宓",
        "content": "延平山水东南冠，连岁何辜致许菑。\n积雨堤防宜有素，后时悔懊谩兴哀。",
        "dynasty": "宋",
        "collection_info": null
    },
    {
        "title": "闻延平水沴  其二",
        "author": "陈宓",
        "content": "鹳鸣早合迁崖际，渔唱先教集岸隈。\n见说高楼如小舫，呼号声杂怒涛豗。",
        "dynasty": "宋",
        "collection_info": null
    },
    {
        "title": "闻延平水沴  其三",
        "author": "陈宓",
        "content": "我是延平旧史君，忍闻水沴欲销魂。\n人言辛酉溪流涨，更减今年丈二痕。",
        "dynasty": "宋",
        "collection_info": null
    },
    {
        "title": "简山行诸丈",
        "author": "陈宓",
        "content": "鲤湖仙去几何年，翠壁苍崖峻属天。\n愧我衰踪滞尘土，羡君逸足跨云烟。\n惊天姓字名濡隠，无地楼台旧相贤。\n莫道迹陈人已远，联镳到处草犹妍。",
        "dynasty": "宋",
        "collection_info": null
    },
    {
        "title": "次刘制干潜夫趣续谱韵",
        "author": "陈宓",
        "content": "浓阴尚想升平日，老干曾经五百年。\n商略正须凭众口，品题谁敢继先贤。\n素团比玉清仍润，繁颗如星艷欲然。\n天予瓌奇资赋咏，况当诗思似流泉。",
        "dynasty": "宋",
        "collection_info": null
    },
    {
        "title": "次方云台韵",
        "author": "陈宓",
        "content": "泉石膏肓世欲忘，扁舟更遡寿湖光。\n也知他日持荷橐，不似闲时制芰裳。\n雨后尚余新稻熟，风前偏觉荔枝香。\n人生有禄亲头白，万石何如宦本乡。",
        "dynasty": "宋",
        "collection_info": null
    },
    {
        "title": "与杨信斋",
        "author": "陈宓",
        "content": "半春积雨逗浓寒，陇亩都翻宿藁残。\n要得三秋□成熟，直须千里绝高干。\n瘵疲悉振惭无力，租赋频蠲觉更难。\n頼有诗人知中意，佳篇时遣鄙怀宽。",
        "dynasty": "宋",
        "collection_info": null
    },
    {
        "title": "嘉定间赠丁寺丞使虏",
        "author": "陈宓",
        "content": "故宫龙德尚如新，忍使衣冠拜虏尘。\n九世旧讐犹有憾，百年中国岂无人。\n金缯第一休教遣，伯侄从今莫强亲。\n天与此时那可共，堂堂虏使正精神。",
        "dynasty": "宋",
        "collection_info": null
    },
    {
        "title": "和刘制干潜夫",
        "author": "陈宓",
        "content": "制阃宣劳已再朞，胸中方寸了无私。\n谁言今日平齐策，不似当年代蔡时。\n马上陈琳能草檄，幕中韩愈更长诗。\n休嫌衡岳官曹冷，文士何尝繫职司。",
        "dynasty": "宋",
        "collection_info": null
    },
    {
        "title": "和傅监仓南园游船",
        "author": "陈宓",
        "content": "小舟初具似渔家，一曲清溪便可夸。\n垂钓便能升跃鲤，归篙时復带栖鸦。\n园亭不扫心长静，水竹无多镜自华。\n暇日傥来同笑语，书囊诗卷未应涯。",
        "dynasty": "宋",
        "collection_info": null
    },
    {
        "title": "六月三日大风雨蔡忠惠家玉堂红一洗而尽因忆去年三山帅宪各致馈",
        "author": "陈宓",
        "content": "三年渴想玉堂红，六月都随一夜风。\n却忆去年当此际，一时台府馈筠笼。",
        "dynasty": "宋",
        "collection_info": null
    },
    {
        "title": "与赵录参游东湖  其一",
        "author": "陈宓",
        "content": "天河凿就余三亩，腊雨增成四尺波。\n我与同寮来共看，一时都喜镜初磨。",
        "dynasty": "宋",
        "collection_info": null
    },
    {
        "title": "与赵录参游东湖  其二",
        "author": "陈宓",
        "content": "四山围绕池居内，百雉周遭人莫过。\n此是延平新胜概，月明拟办一渔簑。",
        "dynasty": "宋",
        "collection_info": null
    },
    {
        "title": "延平凤山",
        "author": "陈宓",
        "content": "洞中流水云门乐，崖上寒莎伏帝裳。\n觌面突高三百尺，拟将金薤託琳琅。",
        "dynasty": "宋",
        "collection_info": null
    },
    {
        "title": "题延平招演堂",
        "author": "陈宓",
        "content": "好山四遶作银屏，秀水忝流玉样青。\n雨后龙精穿皦日，夜初渔火混疎星。\n踌躇直拟长来宅，取次都堪小结亭。\n谩酌三杯求一醉，终然心事独醒醒。",
        "dynasty": "宋",
        "collection_info": null
    },
    {
        "title": "和泉州施通判  其一",
        "author": "陈宓",
        "content": "君侯来佐刺桐乡，小试聊看主贡场。\n新闢千间欢万士，尽医百蠹处奇方。",
        "dynasty": "宋",
        "collection_info": null
    },
    {
        "title": "和泉州施通判  其二",
        "author": "陈宓",
        "content": "清源古郡多堪纪，识远才雄有几人。\n片善可为垂后训，搜罗诗景一时新。",
        "dynasty": "宋",
        "collection_info": null
    },
    {
        "title": "和泉州施通判  其三",
        "author": "陈宓",
        "content": "物性由来易变迁，精金百炼始知坚。\n相逢即别无佳语，有负慇懃见赠篇。",
        "dynasty": "宋",
        "collection_info": null
    },
    {
        "title": "和泉州施通判  其四",
        "author": "陈宓",
        "content": "纸帐无风纸被温，何殊锦段与绵屯。\n若知睡裏真滋味，组丽由来不足论。",
        "dynasty": "宋",
        "collection_info": null
    },
    {
        "title": "题西淙",
        "author": "陈宓",
        "content": "当年巨刃劈崖开，便拥双虬海上来。\n旧迹几年甘隠雾，新名一日怕惊雷。\n池边有地惟生茝，石上无泥更植梅。\n酷似庐山难忘处，卧龙白鹿勘书台。",
        "dynasty": "宋",
        "collection_info": null
    },
    {
        "title": "因读鲁论赓潘丈韵",
        "author": "陈宓",
        "content": "八十年前一笔门，须将旧事与重论。\n幸承显考箕裘后，全頼宣尼典籍存。\n道统精微传舜禹，性原善恶辨杨孙。\n学由践履工夫入，敬义当稽六二坤。",
        "dynasty": "宋",
        "collection_info": null
    },
    {
        "title": "题丰颖楼",
        "author": "陈宓",
        "content": "寿溪百里荐寒流，来护杨君少尹丘。\n三復先公当日翰，重修处士旧时楼。\n高山不减八千仞，往事空余五十秋。\n闢作小斋教子侄，好将万卷着双眸。",
        "dynasty": "宋",
        "collection_info": null
    },
    {
        "title": "同潘丈游东平瀑  其一",
        "author": "陈宓",
        "content": "天公特地放初晴，许我联镳琬琰行。\n新着茅亭凭到晚，难将一字扁佳名。",
        "dynasty": "宋",
        "collection_info": null
    },
    {
        "title": "同潘丈游东平瀑  其二",
        "author": "陈宓",
        "content": "喧天动地作惊霆，生定中扃转更宁。\n三迭飞泉凝似雾，却疑石转解过灵。",
        "dynasty": "宋",
        "collection_info": null
    },
    {
        "title": "同潘丈游东平瀑  其三",
        "author": "陈宓",
        "content": "水深厉涉祇肩舆，未信当年子产疎。\n到得中流心不竞，等闲一叶去凌虚。",
        "dynasty": "宋",
        "collection_info": null
    },
    {
        "title": "次楼宗簿祷雨韵",
        "author": "陈宓",
        "content": "农家累月望云霓，多谢贤侯恳切祈。\n群望三旬几遍走，百川一夜忽东之。\n天心感格真堪必，岁事丰登尚可期。\n和气致祥非诞语，愿将此意播声诗。",
        "dynasty": "宋",
        "collection_info": null
    },
    {
        "title": "忆天台之游",
        "author": "陈宓",
        "content": "小酌一杯金凿落，共听终席玉潺湲。\n何时筑室屏山侧，静与秋蟾作伴眠。",
        "dynasty": "宋",
        "collection_info": null
    },
    {
        "title": "约潘丈及小喻登横玉台观木香酴醾  其一",
        "author": "陈宓",
        "content": "春前桃李谩纷纷，梅后冰标独有君。\n莫将今日推明日，要看三分到七分。",
        "dynasty": "宋",
        "collection_info": null
    },
    {
        "title": "约潘丈及小喻登横玉台观木香酴醾  其二",
        "author": "陈宓",
        "content": "暮年无事挂胸怀，祇为酴醾筑此台。\n恰似唐朝元会日，露翻珠翠六宫来。",
        "dynasty": "宋",
        "collection_info": null
    },
    {
        "title": "横玉台",
        "author": "陈宓",
        "content": "横玉初登斗样台，倚栏一带雪花堆。\n儿时亲见前朝事，不忍春深载酒来。",
        "dynasty": "宋",
        "collection_info": null
    },
    {
        "title": "介亭",
        "author": "陈宓",
        "content": "春融四泽形如介，着我茅亭跨此间。\n纵使戴星朝玉阙，终输乘月看金澜。",
        "dynasty": "宋",
        "collection_info": null
    },
    {
        "title": "添筑横玉再赋  其一",
        "author": "陈宓",
        "content": "台成草草怕花残，趁得香浓一凭栏。\n忽见四围澄碧绕，懒将双眼向花看。",
        "dynasty": "宋",
        "collection_info": null
    },
    {
        "title": "添筑横玉再赋  其二",
        "author": "陈宓",
        "content": "一花烂熳一花残，先后无时不傍栏。\n春到园林元不老，请君细把化工看。",
        "dynasty": "宋",
        "collection_info": null
    },
    {
        "title": "寄鹤山魏侍郎  其一",
        "author": "陈宓",
        "content": "朝辞岩禁暮荒城，底是人间辱与荣。\n料得胸中无点累，每于夜半省钟声。",
        "dynasty": "宋",
        "collection_info": null
    },
    {
        "title": "寄鹤山魏侍郎  其二",
        "author": "陈宓",
        "content": "濂洛遗音喜復鸣，未由会面只心倾。\n平生格物工夫到，好恶真如月样明。",
        "dynasty": "宋",
        "collection_info": null
    },
    {
        "title": "寄鹤山魏侍郎  其三",
        "author": "陈宓",
        "content": "草草三间旧揭名，中藏一片爱君诚。\n骚人赋尽群芳卉，得似梅边读易清。",
        "dynasty": "宋",
        "collection_info": null
    },
    {
        "title": "掬水锡壶",
        "author": "陈宓",
        "content": "白镴镕成滴水池，新荷初展溅珠玑。\n一丝昼夜无时息，胜似甘霖六月飞。",
        "dynasty": "宋",
        "collection_info": null
    },
    {
        "title": "饮井多景亭",
        "author": "陈宓",
        "content": "山海前陈远景多，一泓冰雪醒沉痾。\n凭谁六月同来看，奈此清风爽气何。",
        "dynasty": "宋",
        "collection_info": null
    },
    {
        "title": "谢潘瓜山游东湖惠诗",
        "author": "陈宓",
        "content": "东湖觌面本情亲，到得东湖动隔旬。\n若道四并成浪语，如何寸步不由人。",
        "dynasty": "宋",
        "collection_info": null
    },
    {
        "title": "题新创南楼榜曰宽闲",
        "author": "陈宓",
        "content": "楼高二丈只三间，四面平畴绕海山。\n白水青秧开凈练，碧峦苍巘拥妆鬟。\n静中始觉干坤大，老去唯思岁月悭。\n但愿心田如此阔，一生到了得清閒。",
        "dynasty": "宋",
        "collection_info": null
    },
    {
        "title": "江瑶柱",
        "author": "陈宓",
        "content": "江上分来三寸瑶，殷勤海若道寒潮。\n尽将马甲深深锁，好把鸾刀款款挑。\n榼酒怪来星不醉，杯羹元是雪难消。\n若将陈紫同时赏，饮罢身端在泬寥。",
        "dynasty": "宋",
        "collection_info": null
    },
    {
        "title": "八月五日妙寂道中  其一",
        "author": "陈宓",
        "content": "漫漫红紫是谁栽，八月春风暗裏来。\n过眼纷纷难尽忆，殷勤却看稻花开。",
        "dynasty": "宋",
        "collection_info": null
    },
    {
        "title": "八月五日妙寂道中  其二",
        "author": "陈宓",
        "content": "山间万点缀黄琼，尽是秋光酿得成。\n残暑满城痴未退，一枝能使去兼程。",
        "dynasty": "宋",
        "collection_info": null
    },
    {
        "title": "移花",
        "author": "陈宓",
        "content": "移根烈日倍常炎，渴作油云欲雨占。\n抱瓮自惭衰矣久，翻盆喜得沛然沾。",
        "dynasty": "宋",
        "collection_info": null
    },
    {
        "title": "和林堂长韵  其一",
        "author": "陈宓",
        "content": "近学陶公小闢窗，境闲地迥壮心降。\n临阶曲水清堪照，隔槛奇峰勇莫扛。\n静对每嗟人尚独，清标长想玉难双。\n新诗忽自龙门坠，纸上波涛更击撞。",
        "dynasty": "宋",
        "collection_info": null
    },
    {
        "title": "和林堂长韵  其二",
        "author": "陈宓",
        "content": "山斋尽日激清湍，未许人间俗客看。\n捣药暇时来舞鹤，诵书声裏答鸣鸾。\n千年正统源流远，三圣遗书简牍残。\n顾我何年陪讲席，未应剑水旧盟寒。",
        "dynasty": "宋",
        "collection_info": null
    },
    {
        "title": "次刘学录梅韵  其一",
        "author": "陈宓",
        "content": "一株相伴古城隈，日日扶筇探未开。\n除是风饕还暂往，若教雪压亦须来。",
        "dynasty": "宋",
        "collection_info": null
    },
    {
        "title": "次刘学录梅韵  其二",
        "author": "陈宓",
        "content": "春风来信已分明，不待骚人玉笛横。\n莫道未开难等候，开时却恐转关情。",
        "dynasty": "宋",
        "collection_info": null
    },
    {
        "title": "次刘学录梅韵  其三",
        "author": "陈宓",
        "content": "明珠的皪逞妍姿，倏见风前舞袖披。\n祇是嚼芳酸已露，况当小雨弄黄时。",
        "dynasty": "宋",
        "collection_info": null
    },
    {
        "title": "次刘学录梅韵  其四",
        "author": "陈宓",
        "content": "琼裾初到似含羞，剩拟人间款曲留。\n祇恐寒夜归去蚤，先须秉烛问端由。",
        "dynasty": "宋",
        "collection_info": null
    },
    {
        "title": "次刘学录梅韵  其五",
        "author": "陈宓",
        "content": "南方地暖开仍早，容易离思岁月长。\n幸有高人知此意，山游百度又何妨。",
        "dynasty": "宋",
        "collection_info": null
    },
    {
        "title": "同柯兄游东湖",
        "author": "陈宓",
        "content": "荷张万盖迎仙舰，葵卷千旗拥将坛。\n顾我从来嗤羽化，饱看仍不负空餐。",
        "dynasty": "宋",
        "collection_info": null
    },
    {
        "title": "西窗芭蕉",
        "author": "陈宓",
        "content": "青罗千丈拶窗排，玉树移从海底栽。\n夜半偏能延月住，暑深长是挹凉来。\n竹君似欠封侯骨，松老难当翰□□。\n□□仁皇群玉宴，诸贤一叶拜金杯。",
        "dynasty": "宋",
        "collection_info": null
    },
    {
        "title": "西桥玩月  其一",
        "author": "陈宓",
        "content": "西桥小小似垂虹，十里熏风胯下通。\n万盖红粧都不看，壶公立在月明中。",
        "dynasty": "宋",
        "collection_info": null
    },
    {
        "title": "西桥玩月  其二",
        "author": "陈宓",
        "content": "一月那知几日明，望舒端正对佳晴。\n池台跬步城无禁，纵病何能不动情。",
        "dynasty": "宋",
        "collection_info": null
    },
    {
        "title": "南园荔子熟名曰魏紫盖是陈家紫种以先公赐封大名地冠之",
        "author": "陈宓",
        "content": "先世栽来四十年，南园魏紫始名传。\n丁香乍翠兰芬烈，龙脑初开玉色鲜。\n可踵蔡家名翰苑，谁夸乌石擅山前。\n追思往事浑如昨，食罢无言意惘然。",
        "dynasty": "宋",
        "collection_info": null
    },
    {
        "title": "延平范子登同侄祖年见访惠诗次韵",
        "author": "陈宓",
        "content": "森森九桂植岩幽，所谓伊人在一洲。\n别后道尊君可慕，病余学废我堪羞。\n雪惊新白传佳咏，云□残黄会晚秋。\n多谢联镳垂访意，疎慵犹可诲还不。",
        "dynasty": "宋",
        "collection_info": null
    },
    {
        "title": "次刘学录韵併以胡桃寄之",
        "author": "陈宓",
        "content": "中腴外劲介如坚，能伴寒松晚菊鲜。\n闻道元城心似铁，故教持向蛤蜊前。",
        "dynasty": "宋",
        "collection_info": null
    },
    {
        "title": "重九前一日刘学录以诗招潘杨二丈登高二丈辞之刘以诗见寄仍和之",
        "author": "陈宓",
        "content": "一秋好处黄叶节，自昔名言不浪传。\n八日登高胜九日，今年不饮便明年。",
        "dynasty": "宋",
        "collection_info": null
    },
    {
        "title": "又和喜晴",
        "author": "陈宓",
        "content": "年来日日候阴晴，浑是耕耘陇上人。\n但得鷄豚欢里社，敢将蛊鼠累陶钧。",
        "dynasty": "宋",
        "collection_info": null
    },
    {
        "title": "偶题",
        "author": "陈宓",
        "content": "三麾一节已难堪，更蒙天恩舘职忝。\n居士本来还旧服，丛祠犹復戴华簪。\n身微国效将安用，家窃官供祇自惭。\n料得清时耕𤱶亩，未应朝夕缺瓶甔。",
        "dynasty": "宋",
        "collection_info": null
    },
    {
        "title": "八月八夕邀刘学录",
        "author": "陈宓",
        "content": "老来岁月去如流，佳节前期约共游。\n玉露尽驱三伏暑，银蟾堪□作中秋。\n交朋得暇频相过，身世须忘百不忧。\n尚有读书心未足，寒光凭为洗双眸。",
        "dynasty": "宋",
        "collection_info": null
    },
    {
        "title": "中秋夕无月前两夕皆明",
        "author": "陈宓",
        "content": "四时丹桂年年好，万岁青娥个个妍。\n但看世人生与老，不愁玉兔缺仍圆。\n攻侵属国雪中节，巧趁鸱夷烟际船。\n我把清光贮胸次，从教飞辙碧宵缘。",
        "dynasty": "宋",
        "collection_info": null
    },
    {
        "title": "招刘学录",
        "author": "陈宓",
        "content": "去年八月登高集，今岁依然共此筵。\n莫讶霜毛成种种，且欣露蘂已鲜鲜。\n小桥拟换香山版，曲岸新成范蠡船。\n少年青春还易度，不如来看晚秋天。",
        "dynasty": "宋",
        "collection_info": null
    },
    {
        "title": "柳絮",
        "author": "陈宓",
        "content": "人道杨花浑似雪，那知雪不似杨花。\n春深解送余寒去，昼永偏依丽日斜。\n点缀楼台成绘画，发挥桃李作奢华。\n多情不忍轻离别，笑杀飞霙便委沙。",
        "dynasty": "宋",
        "collection_info": null
    },
    {
        "title": "游壶山绝顶呈同游诸友",
        "author": "陈宓",
        "content": "壶山相对自童儿，五十分能蟹井窥。\n寄语诸君休惮险，更须脚力验它时。",
        "dynasty": "宋",
        "collection_info": null
    },
    {
        "title": "呈江西赵仓及真帅",
        "author": "陈宓",
        "content": "雨雪成泥没膝深，暑风如灼转难禁。\n愿开周道平夷砥，更植甘棠蔽芾阴。\n少借缁黄多暇力，只捐燕飨有余金。\n当年闽帅留遗迹，来往行人感至今。",
        "dynasty": "宋",
        "collection_info": null
    },
    {
        "title": "题王忠文公新祠",
        "author": "陈宓",
        "content": "仰瞻新像凛清秋，犹带当时体国忧。\n听断直教心悦服，抚縻端自意诚求。\n遂令百世思嚬笑，不但三年绝嘆愁。\n甲子一周遗爱在，后来多少踵前修。",
        "dynasty": "宋",
        "collection_info": null
    },
    {
        "title": "次刘学录韵",
        "author": "陈宓",
        "content": "中年早透利名关，坐看孤云际海还。\n昼静架书偏悦目，秋凉庭树倍怡颜。\n不陪长者终朝诲，那得尘踪一日闲。\n我亦小园初种竹，请君来闯出篱斑。",
        "dynasty": "宋",
        "collection_info": null
    },
    {
        "title": "往桐城会傅侍郎葬次苏教思恭韵",
        "author": "陈宓",
        "content": "一别清凉十二秋，仙翁已作九霄游。\n急披龙具壶山麓，来会牛眠苏岭头。\n事业直须关宇宙，身名莫使负山丘。\n临分相勉无它语，道学难收岁不留。",
        "dynasty": "宋",
        "collection_info": null
    },
    {
        "title": "次泉守游郎中  其一",
        "author": "陈宓",
        "content": "七闽徧数刺桐州，自昔贤侯惠爱留。\n洛水桥新浑似昨，梅溪人诵不能休。\n近来善政称三最，相继清名照九秋。\n我别十年思一到，不知何日此心酬。",
        "dynasty": "宋",
        "collection_info": null
    },
    {
        "title": "次泉守游郎中  其二",
        "author": "陈宓",
        "content": "穷山野老腹应便，冕黻朝天袂屡牵。\n黄霸拟登三事列，寇恂仍借一朞年。\n极知公意山林峦，自是天心鳏寡怜。\n顾我闲人邻邑住，密依仁政亦熙然。",
        "dynasty": "宋",
        "collection_info": null
    },
    {
        "title": "陈遂乡有墅在枫亭扁曰廛山求诗寄之",
        "author": "陈宓",
        "content": "溪山镇日不离门，一市人家自寂喧。\n居士本非为素隠，小窗端合胜华轩。\n同时桃李惊开蚤，晚岁松篁喜独存。\n我最爱山思觅暇，袖琴来听玉潺湲。",
        "dynasty": "宋",
        "collection_info": null
    },
    {
        "title": "横玉台",
        "author": "陈宓",
        "content": "雨后杨花扑藕芽，东君雅兴正雄夸。\n酴醾迭迭能香玉，蛱蝶纷纷解舞花。\n夜暖蟾光初可玩，昼长乌景未应斜。\n东湖水满清明近，来看三分欲拆葩。",
        "dynasty": "宋",
        "collection_info": null
    },
    {
        "title": "寄喻景山",
        "author": "陈宓",
        "content": "草堂南望到无因，遥想芒鞋避暑尘。\n六月携家玩泉石，大飞惊见此山人。",
        "dynasty": "宋",
        "collection_info": null
    },
    {
        "title": "和刘学录韵  其一",
        "author": "陈宓",
        "content": "簪组虚加病倦身，暮年始羡葛天民。\n门前幸有田堪治，旋买渔舠学放纶。",
        "dynasty": "宋",
        "collection_info": null
    },
    {
        "title": "和刘学录韵  其二",
        "author": "陈宓",
        "content": "壶公千载嶙峋面，今日开奁满镜春。\n玉立插□长不老，比之太白更精神。",
        "dynasty": "宋",
        "collection_info": null
    },
    {
        "title": "和刘学录韵  其三",
        "author": "陈宓",
        "content": "两堤已着金丝缕，平岸行看翠羽茵。\n春昼渐长无一事，舣舟日日待诗人。",
        "dynasty": "宋",
        "collection_info": null
    },
    {
        "title": "谢刘学录惠诗",
        "author": "陈宓",
        "content": "清时自昔有闲人，不独巢由作外臣。\n圣宋每容求退士，名公多得自由身。\n年将六十仍衰病，才乏锱铢过忝尘。\n若待挂冠年事至，伊谁尽得七旬春。",
        "dynasty": "宋",
        "collection_info": null
    },
    {
        "title": "赓莆田黄宰梅韵",
        "author": "陈宓",
        "content": "见雪方知惜早梅，飞英久已入清罍。\n青春不觉堂堂至，白髮从教急急催。\n守令仁风能远被，袴襦和气已先回。\n从今野老安田里，拟向新年庆大来。",
        "dynasty": "宋",
        "collection_info": null
    },
    {
        "title": "谢东园主人惠荔枝陈紫栽  其一",
        "author": "陈宓",
        "content": "君怜我已是衰翁，乞与长身小圃中。\n不待儿童须远井，眼前双紫烂熏风。",
        "dynasty": "宋",
        "collection_info": null
    },
    {
        "title": "谢东园主人惠荔枝陈紫栽  其二",
        "author": "陈宓",
        "content": "千年老干对壶峰，不数槐庭两翠龙。\n六月熏风腾彩笔，赤瑛苍璧画图供。",
        "dynasty": "宋",
        "collection_info": null
    },
    {
        "title": "谢东庵方处士惠荔枝并诗",
        "author": "陈宓",
        "content": "肺热仍当六月间，文园多病正求安。\n何人乞与黄金掌，玉屑清秋露作团。",
        "dynasty": "宋",
        "collection_info": null
    },
    {
        "title": "承刘学录示三山佳咏兼欲下旬仙鲤湖宿约以诗谢之  其一",
        "author": "陈宓",
        "content": "诵君盈轴三山咏，唤起前回二纪游。\n老我无因重一到，时将佳句洗昏眸。",
        "dynasty": "宋",
        "collection_info": null
    },
    {
        "title": "承刘学录示三山佳咏兼欲下旬仙鲤湖宿约以诗谢之  其二",
        "author": "陈宓",
        "content": "六年作意观仙鲤，未得清闲自在身。\n近日孙归娱膝下，拟拚三日奉高人。",
        "dynasty": "宋",
        "collection_info": null
    },
    {
        "title": "承刘学录示三山佳咏兼欲下旬仙鲤湖宿约以诗谢之  其三",
        "author": "陈宓",
        "content": "秋声又向耳边鸣，转眼平头六十人。\n最是读书难久坐，不甘空负百年身。",
        "dynasty": "宋",
        "collection_info": null
    },
    {
        "title": "承刘学录示三山佳咏兼欲下旬仙鲤湖宿约以诗谢之  其四",
        "author": "陈宓",
        "content": "藤床竹簟称羸身，独卧空斋绝点尘。\n更有池台堪却暑，一生清苦愧先人。",
        "dynasty": "宋",
        "collection_info": null
    },
    {
        "title": "谢赵昌父寄诗",
        "author": "陈宓",
        "content": "先生心事本韬藏，无奈诗名宇宙香。\n古柏干隆宜壑卧，野梅心苦不羹尝。\n百年忽遇中兴主，九袠犹烦告老章。\n岁晚雪深难出户，谢篇遥拜德公床。",
        "dynasty": "宋",
        "collection_info": null
    },
    {
        "title": "东湖有双莲之瑞赓潘瓜山韵",
        "author": "陈宓",
        "content": "积雨东湖久不游，清风忽送瑞香浮。\n初疑并咮鸾窥镜，元是同心友聚头。\n我已收身栖𤱶亩，君看盛事擅闽瓯。\n从今有月皆佳夕，旋办轻舠遡碧流。",
        "dynasty": "宋",
        "collection_info": null
    },
    {
        "title": "又赓刘学录双莲韵",
        "author": "陈宓",
        "content": "亭亭玉立谢栽培，却笑凡花杂草莱。\n水面不教蜂蝶见，天边偏引鹭鸥来。\n化工岂是夸呈瑞，人意何须岂妄猜。\n并秀六房如可信，里中他日又公台。",
        "dynasty": "宋",
        "collection_info": null
    },
    {
        "title": "又和刘学录",
        "author": "陈宓",
        "content": "千竿修碧凈无尘，长伴先生自在身。\n万卷旧书中夜烛，满怀和气四时春。\n长年潄炼颜如玉，一字推敲句有神。\n请践往时渔艇约，夜深共话两三人。",
        "dynasty": "宋",
        "collection_info": null
    },
    {
        "title": "叶吉阳赴任中道而返作居思堂以自娱以诗赠之",
        "author": "陈宓",
        "content": "海山深处拥旌旗，六十红颜未是迟。\n千里行程中道返，百年心事几人知。\n近家园小堪娱目，插架书多足课儿。\n闲看好山忙作吏，主人得计祇缘思。",
        "dynasty": "宋",
        "collection_info": null
    },
    {
        "title": "题陈君肯堂",
        "author": "陈宓",
        "content": "昔人创业无穷思，张大由来在子孙。\n轮奂已成张老室，驷轩行看汉于门。\n诗书古训时时习，孝友家风世世存。\n闻道董帷勤课子，不妨游息有名园。",
        "dynasty": "宋",
        "collection_info": null
    },
    {
        "title": "约刘学录同潘喻二丈集沧洲",
        "author": "陈宓",
        "content": "一年拟待中秋夕，连日频闻正午雷。\n天若有心开玉匣，月应无恨入金罍。\n素娥与我元无分，秀句凭君试为催。\n取出团圆盈天璧，不教留在白云堆。",
        "dynasty": "宋",
        "collection_info": null
    },
    {
        "title": "次年又约二丈集沧洲  其一",
        "author": "陈宓",
        "content": "去年今夕晴还雨，今岁连朝雨忽晴。\n不请高人来共看，月华肯十分明。",
        "dynasty": "宋",
        "collection_info": null
    },
    {
        "title": "次年又约二丈集沧洲  其二",
        "author": "陈宓",
        "content": "沧洲荷盖已先枯，嫩处犹堪酌酒壶。\n小舫共游期到晓，夜深尚可觅寒鲈。",
        "dynasty": "宋",
        "collection_info": null
    },
    {
        "title": "和潘丈四子诗韵",
        "author": "陈宓",
        "content": "此心无日不风沂，常恐春随柳絮飞。\n才觉迷途先独復，便于安危作真归。\n生来理欲虽殊本，转处危微在一机。\n同志愿言勤讽咏，莫教古瑟至音希。",
        "dynasty": "宋",
        "collection_info": null
    },
    {
        "title": "酌建阳王氏酒",
        "author": "陈宓",
        "content": "不杯神观已陶然，三四蓬壶小有天。\n当日流霞唯一盏，却输玉妪是真仙。",
        "dynasty": "宋",
        "collection_info": null
    },
    {
        "title": "约潘瓜山刘学录登高  其一",
        "author": "陈宓",
        "content": "三年八日登高集，喜趁衰年尚健身。\n不为黄华浮白酒，世间难得是闲人。",
        "dynasty": "宋",
        "collection_info": null
    },
    {
        "title": "约潘瓜山刘学录登高  其二",
        "author": "陈宓",
        "content": "闻君欲作三山客，且约先衔九日杯。\n莫道隔年方再会，芙蓉恰恰遶湖开。",
        "dynasty": "宋",
        "collection_info": null
    },
    {
        "title": "谢东园主人惠竹石以紫石盆贮之",
        "author": "陈宓",
        "content": "幽人巧琢紫璠玙，中贮琅玕一尺余。\n怪石嵌岩苔藓古，坐移衡霍入吾庐。",
        "dynasty": "宋",
        "collection_info": null
    },
    {
        "title": "潘丈游南寺灵岩天台回遂呈刘学录",
        "author": "陈宓",
        "content": "不到南山逐胜游，新诗题遍柳公楼。\n须驱尘世蚊蝱暑，唤起云天鵰鹗秋。\n醆斝献酬依未荫，笑谈喧寂间川流。\n自怜因病成慵懒，一日那无一日休。",
        "dynasty": "宋",
        "collection_info": null
    },
    {
        "title": "邀同社十七人游灵岩天台次前韵呈潘刘",
        "author": "陈宓",
        "content": "凌晨避暑作清游，烈日方中悚玉楼。\n石刻俨如元佑日，榜题犹带有唐秋。\n二三弟侄皆同志，十一宾朋尽胜流。\n共侍潘刘两夫子，夕阳归路语难休。",
        "dynasty": "宋",
        "collection_info": null
    },
    {
        "title": "风雨涨檐溜忆东平以疾不往",
        "author": "陈宓",
        "content": "不到东平夏又秋，闲居身尚不吾由。\n可怜岩上千寻瀑，不似檐前一派流。",
        "dynasty": "宋",
        "collection_info": null
    },
    {
        "title": "和白居易西亭诗韵",
        "author": "陈宓",
        "content": "不是清高辞好爵，都缘衰病乞闲身。\n年来印历依然在，批上东湖第五春。",
        "dynasty": "宋",
        "collection_info": null
    },
    {
        "title": "送真右史守泉",
        "author": "陈宓",
        "content": "昔人为太守，南物不入囊。\n亦有市文集，悔恨不能忘。\n所以致平理，闾阎富而康。\n泉民困赋役，脱身事舟航。\n绝域在何许，羁留动经霜。\n南风不堪託，十发五飘扬。\n过期不见归，妻子泣相望。\n所得知几何，旧债未及偿。\n公家既重征，忍痛如刳肠。\n况復吏不仁，低价尽取将。\n民财本膏血，舶货尤可伤。\n吾闻坡仙言，犂牛博沉香。\n燔牛以祈福，鬼神尚弗享。\n安可以人命，缄封寿侯王。\n上天不可欺，厥咎必有当。\n近年有贤守，永嘉詹事王。\n不买一钱物，至今垂耿光。\n后来岂无继，落落难为常。\n祇今逢右史，真节动八方。\n江东百万户，水旱俱不荒。\n明时岂惮黩，实欲重淮阳。\n舶使出名门，家传饶清芳。\n玉雪两相映，酷热变寒凉。\n预听桐城谣，合浦珠还乡。",
        "dynasty": "宋",
        "collection_info": null
    },
    {
        "title": "送邹给事",
        "author": "陈宓",
        "content": "皇天佑我宋，衮衮生巨人。\n正学迈贾董，彤庭亲选抡。\n声名喧宇宙，勋业见寅亮。\n伟哉吕与李，王陈踵经纶。\n文章特余事，德行金玉纯。\n文靖有雅量，风云际熙辰。\n所以到圣治，唐虞俗再淳。\n先生轶前驾，学力欺孟荀。\n平生事靖退，墨头自要津。\n群小竞狐媚，佳兵媒其身。\n挺然出正论，玉色垂大绅。\n银台凛风驳，世仰凤与麟。\n直道志丘壑，通涂辍枢钧。\n岂为一己计，宁牧千里民。\n泉山号大郡，氓贾甲七闽。\n以宽则容姦，急则鳏寡颦。\n先生得其道，三年政和均。\n孰疾不得医，孰屈不得伸。\n餐药置左右，砂芹不再陈。\n建阁储六籍，凿井膏城闉。\n巍巍百雉堞，楼橹俄一新。\n海壖亦有学，穷邑增廪囷。\n百废已具举，一毫不惊尘。\n此特以迹言，孰识襟怀春。\n下士有一善，不啻连城珍。\n斯民有一隠，不啻闻频呻。\n遂令无远迩，士民尽归仁。\n四海望霖雨，行当趋紫宸。\n皋夔踵高躅，岂特诸子伦。\n某也未闻道，一官尝苦辛。\n蹉跎二纪余，抱志几鬰湮。\n得宰山水县，低头抚凋贫。\n连岁田少收，输殿不见嗔。\n顷年有疑狱，口讷愧誾誾。\n高明一垂照，三囚脱死濒。\n缪政了无术，教条每知遵。\n罪戾惧不免，荐扬果何因。\n感恩方激切，归辕遽攀轮。\n焦桐既蒙盼，寿或柏与椿。\n敢不自奋励，冀陪东阁宾。",
        "dynasty": "宋",
        "collection_info": null
    },
    {
        "title": "送陈守子华宿土囊有感",
        "author": "陈宓",
        "content": "三年抱恙多闭门，祇得两度敲禅扃。\n道人问我缘底出，为送乡城两史君。\n阛中暑湿如炊甑，山寺阴凉百僧定。\n往年过此苦怱怱，今日海山看古镜。\n伊谁一念饭行人，至今规矩犹如新。\n可嘆延平小书舍，虚致雩桥风月夜。",
        "dynasty": "宋",
        "collection_info": null
    },
    {
        "title": "送师道弟调选",
        "author": "陈宓",
        "content": "人生重五马，亦须在中州。\n若弟虚慕名，不惮南荒陬。\n何如贰近郡，责轻俸仍优。\n亲老可近侍，取廉不嫌求。\n勿信他人语，只足企前修。\n我衰又多病，卧家将四秋。\n小池有芰荷，迟子来共游。\n作诗送行李，勇返勿悠悠。",
        "dynasty": "宋",
        "collection_info": null
    },
    {
        "title": "送剑浦王丞",
        "author": "陈宓",
        "content": "二松虽在眼，三径每兴思。\n到官未数月，归袖西风披。\n雅志不可屈，凌晨骑难追。\n视彼嗜进者，宁能无忸怩。\n月湖老居士，勇退世所知。\n年未至谢事，一疏摅天墀。\n卧家不肯出，八年山水嬉。\n秀句满泉石，无因寄目窥。\n见为我致谢，吾今鬓成丝。\n试郡了无术，空餐愧鳏嫠。\n行矣还山林，逢人频寄诗。",
        "dynasty": "宋",
        "collection_info": null
    },
    {
        "title": "送黄帐干之江西任",
        "author": "陈宓",
        "content": "黄君真可人，乡校久推许。\n文词波涛翻，劲气金石沮。\n危言奉大对，考官不敢取。\n五十尉南邦，声名塞漳浦。\n闾里喜过从，未听沧洲雨。\n于何舍我去，游宦大江浒。\n吾闻江西民，自昔号贫窭。\n迩来公私匮，孰能明取与。\n君今佐使长，贤明可进语。\n地要连边淮，洞深要摩抚。\n郑公有成规，士饱始御侮。\n同僚得乡彦，灯窗饫勤苦。\n崇台共经纶，数郡足机杼。\n竱心爱民力，西顾宽当宁。\n行行谨勿迟，赤子方仰乳。",
        "dynasty": "宋",
        "collection_info": null
    },
    {
        "title": "安溪送泉倅",
        "author": "陈宓",
        "content": "平生顺天命，渴饮与饥饭。\n不能便利趋，俛首榷商贩。\n随群谒上官，言语但朴愿。\n岂知事迎合，宛转若藤蔓。\n秉心实无它，世俗乃憎怨。\n岂期筮仕初，邂逅适素愿。\n明公行都来，郡政毕已逮。\n不惟辱宽假，时亦蒙诱劝。\n王事有期程，后我念迟钝。\n公今趋天朝，尚我坐尘坌。\n感恩顾未报，送别益增恨。\n伟哉佐此邦，声名不前逊。\n专城亦数月，蒙福数十万。\n清介持一律，冰玉不可溷。\n从来士大夫，德劭才或困。\n岂如明公贤，全美难悉论。\n行看庙堂上，相先以名献。\n斐然作诗歌，聊写意缱绻。",
        "dynasty": "宋",
        "collection_info": null
    },
    {
        "title": "三山送楼干",
        "author": "陈宓",
        "content": "九仙山头二月春，百花璀璀凝芳辰。\n看花未省并骢马，酌酒况復违佳人。\n人人家在赤城裏，五百大士疑前身。\n襟怀喜作冰玉相，耳目不染声色尘。\n鲸呿鰲掷擅文杰，撑腹万卷笔有神。\n妙龄卓冠兰宫士，便合褰裳要路津。\n玉堂三事久虚职，宪幕两载留南闽。\n平生避名如避寇，诸公讵肯遗奇珍。\n显亲急欲贲泉壤，幞被路马趋严宸。\n囊中之方久不试，小试疲瘵苏斯民。\n自惭草木非君味，倾盖一见情何亲。\n金篦时为发膜翳，淡交耐久如荀陈。\n悬知后会近可卜，暂时分披仍逡巡。\n丈夫万里耿相望，所要守道全其真。\n准拟千钟浇此恨，却恐烂醉污车茵。",
        "dynasty": "宋",
        "collection_info": null
    },
    {
        "title": "送郑丈婿孚先改秩用广西诸公韵",
        "author": "陈宓",
        "content": "间关万里游岭海，谁知丈夫志有在。\n古贤足迹满四方，岂但青编勤摭采。\n胸多闻见益崔嵬，节历险夷终不改。\n山川辉润认珠玉，草木芬芳瀼兰茝。\n如何识者尚尔稀，呈露炎方越三载。\n西风稳送朝天行，高怀皎皎秋俱清。\n有亲鹤髮要荣养，伉俪不必多为情。\n翱翔一鹗横空翼，喧啾百鸟息飞鸣。",
        "dynasty": "宋",
        "collection_info": null
    },
    {
        "title": "送李尉赴宁德任",
        "author": "陈宓",
        "content": "谁谓山城僻，而居尉秩卑。\n地偏声易着，才鉅职优为。\n学召源流远，仁随大小施。\n云龛当日事，即此以为基。",
        "dynasty": "宋",
        "collection_info": null
    },
    {
        "title": "送圭子赴淮南总所排岸任",
        "author": "陈宓",
        "content": "久叨簪绂裔，初筮帝王州。\n祖德期无忝，君恩要力酬。\n存心惟敬谨，律己必清修。\n千里书频寄，重亲鬓已秋。",
        "dynasty": "宋",
        "collection_info": null
    },
    {
        "title": "送师道弟赴官靖州",
        "author": "陈宓",
        "content": "去佐湖阴郡，炎征六十程。\n东南疆尚狭，朝暮骑仍轻。\n民困恩宜厚，蛮骄隙易生。\n廉勤先训在，迟汝振家声。",
        "dynasty": "宋",
        "collection_info": null
    },
    {
        "title": "送方签判赴江西任",
        "author": "陈宓",
        "content": "洪都称大府，上幕得名贤。\n事业三千牍，声名四十年。\n民征须力减，酒禁更堪怜。\n余力犹能办，开涂及济川。",
        "dynasty": "宋",
        "collection_info": null
    },
    {
        "title": "送杨丈志仁归三山",
        "author": "陈宓",
        "content": "不见杨夫子，于今岁再逾。\n穷经探古圣，执礼迈诸儒。\n参月陪高论，西风操别袪。\n钟山容膝地，亦足当吾庐。",
        "dynasty": "宋",
        "collection_info": null
    },
    {
        "title": "送姚佥判",
        "author": "陈宓",
        "content": "杜门三载疑无缘，不似当年在剑川。\n衰病可曾同酒琖，俗氛那得和诗篇。\n枫宸领袖三千士，莲幕徊翔十七年。\n荣进在公真素定，槎溪嫡派看初传。",
        "dynasty": "宋",
        "collection_info": null
    },
    {
        "title": "送刘学录之建阳  其一",
        "author": "陈宓",
        "content": "马蹄千里踏春风，为爱河阳制锦工。\n首重儒宗新像设，不妨特地拜文公。",
        "dynasty": "宋",
        "collection_info": null
    },
    {
        "title": "送刘学录之建阳  其二",
        "author": "陈宓",
        "content": "宝剑韬藏久未伸，天生南浦一文人。\n好将玉匣呈岩电，洗出寒光万丈新。",
        "dynasty": "宋",
        "collection_info": null
    },
    {
        "title": "送莆田黄宰",
        "author": "陈宓",
        "content": "松竹林中一鉅儒，逢人开口是玑珠。\n三年讼简狱生草，百里刑清鞭用蒲。\n直节正当裨黼扆，高情何事忆枌榆。\n送公归后慵回首，尺素西风恐鴈孤。",
        "dynasty": "宋",
        "collection_info": null
    },
    {
        "title": "送师道弟守德庆",
        "author": "陈宓",
        "content": "乃父高皇侍从臣，汝今潜邸牧疲民。\n天低日近偏临照，土旷人稀费抚循。\n得暇诗书休释手，先公法律自治身。\n舟来勿寄南方物，只寄平反惬老亲。",
        "dynasty": "宋",
        "collection_info": null
    },
    {
        "title": "三山送真景元",
        "author": "陈宓",
        "content": "盖世功名国子师，青春入觐道方夷。\n荣华素定终须有，事业难期便勇为。\n此日清尊同一笑，明朝丹陛听危词。\n东风总送仙舟去，杨柳江头谩似丝。",
        "dynasty": "宋",
        "collection_info": null
    },
    {
        "title": "送孙生季蕃归浙水",
        "author": "陈宓",
        "content": "平生行止都无着，恰似孤云自在闲。\n四十余年倦江浙，二千里外择溪山。\n穷愁元不上双鬓，秀句仅能窥一班。\n与子暂分非久别，西风时节赋刀镮。",
        "dynasty": "宋",
        "collection_info": null
    },
    {
        "title": "送胡仲方西归",
        "author": "陈宓",
        "content": "后进无因见老成，一觇风采快平生。\n南来幸有同寮契，西去宁无惜别情。\n五载官联亲懿德，远夷君长慕清名。\n明时用取真才具，休使诗声祇自鸣。",
        "dynasty": "宋",
        "collection_info": null
    },
    {
        "title": "送陈国正",
        "author": "陈宓",
        "content": "美誉清名世所推，南州曾作几人师。\n不迟班鬓登台省，却喜青云得路岐。\n节义定高东汉士，文章须復董生时。\n郡芳非久霑霖雨，且看儒宫习少仪。",
        "dynasty": "宋",
        "collection_info": null
    },
    {
        "title": "送延平二堂长",
        "author": "陈宓",
        "content": "延平学术号渊源，端的名师四代传。\n连岁朋来多秀士，一朝归去两高贤。\n休言道统追千载，但淑人心直几钱。\n见说新侯真好学，弓旌不日定招延。",
        "dynasty": "宋",
        "collection_info": null
    },
    {
        "title": "送抚州李兄武伯归乡  其一",
        "author": "陈宓",
        "content": "少年文学已精深，更向周程一派寻。\n千里求师宁惮远，殷勤要识圣贤心。",
        "dynasty": "宋",
        "collection_info": null
    },
    {
        "title": "送抚州李兄武伯归乡  其二",
        "author": "陈宓",
        "content": "我恨逢师较已迟，羡君早岁独先知。\n归时剩把遗书读，莫道□峰永别离。",
        "dynasty": "宋",
        "collection_info": null
    },
    {
        "title": "临安送郑左藏  其一",
        "author": "陈宓",
        "content": "华髮萧然入帝城，如何直道尚迂迟。\n从来白璧称和氏，安得黄金到不疑。\n归骑正须夸疾速，慈颜想见倍欢怡。\n人生最是团栾乐，况值熏风荔子时。",
        "dynasty": "宋",
        "collection_info": null
    },
    {
        "title": "临安送郑左藏  其二",
        "author": "陈宓",
        "content": "还家香稻荐新红，乐岁佳辰定不空。\n绿醑好邀山月饮，紫鳞长与海潮通。\n不妨香火寻高士，祇恐经纶欠此翁。\n我亦欲归归未得，相逢端的是西风。",
        "dynasty": "宋",
        "collection_info": null
    },
    {
        "title": "送赵司直赴常德倅  其一",
        "author": "陈宓",
        "content": "武陵佳处是桃源，谬说伊谁为探原。\n会得桃花流水意，归来休向俗人言。",
        "dynasty": "宋",
        "collection_info": null
    },
    {
        "title": "送赵司直赴常德倅  其二",
        "author": "陈宓",
        "content": "当年好礼一河间，今日躬行倍誉难。\n三百威仪皆曲中，胸中冰雪照人寒。",
        "dynasty": "宋",
        "collection_info": null
    },
    {
        "title": "送王丞",
        "author": "陈宓",
        "content": "二王声价重清漳，久合翱翔画省郎。\n再转哦松人谓屈，一同制锦我师长。\n纤毫不扰民怀德，三载宽征惠及商。\n此去天庭承雨露，书来须及晚秋凉。",
        "dynasty": "宋",
        "collection_info": null
    },
    {
        "title": "送赵主簿",
        "author": "陈宓",
        "content": "簿领官居小似船，清溪深处隠三年。\n才华警敏恢牛刃，行李萧疎跨鹤仙。\n罗渡分携虽有恨，西湖相见岂无缘。\n殷勤记取临岐语，金玉精神更节宣。",
        "dynasty": "宋",
        "collection_info": null
    },
    {
        "title": "送李倅",
        "author": "陈宓",
        "content": "太末先生道德尊，朅来闽底佐雄藩。\n两年不作如絃急，千里真成挟纩温。\n南亩但闻农击壤，列城那得吏敲门。\n胸中久藴经纶业，盍上星辰侍紫垣。",
        "dynasty": "宋",
        "collection_info": null
    },
    {
        "title": "送胡提干",
        "author": "陈宓",
        "content": "奇琛瓌賮满桐城，中有清冰一段明。\n静室只知心可养，当官底患志难行。\n三年两度承嘉话，百里无因诉别情。\n预想山阴溪畔雪，扁舟访戴定寻盟。",
        "dynasty": "宋",
        "collection_info": null
    },
    {
        "title": "送王推赴调  其一",
        "author": "陈宓",
        "content": "俯视庸流四海空，纵横万卷贮胸中。\n兰台不日看登用，莲幕三年肯奏功。\n松径未荒心已动，雪舟谁办兴先穷。\n帝城春事需春到，讵许□菲褪白红。",
        "dynasty": "宋",
        "collection_info": null
    },
    {
        "title": "送王推赴调  其二",
        "author": "陈宓",
        "content": "青春初破未容深，趁得清明到武林。\n官柳野花供醉瞩，版桥山石惬归心。\n长才凛凛恢游刃，善政优优得理琴。\n好去天朝鸣佩玉，海边童叟谩歌吟。",
        "dynasty": "宋",
        "collection_info": null
    },
    {
        "title": "送怀安林知丞之官仍谢佳句  其一",
        "author": "陈宓",
        "content": "艾轩门第多诸父，尚想高斋讲诵时。\n谁道风流今已泯，亲篇三復起予诗。",
        "dynasty": "宋",
        "collection_info": null
    },
    {
        "title": "送怀安林知丞之官仍谢佳句  其二",
        "author": "陈宓",
        "content": "读书岂但资闻见，穷理方能识重轻。\n孔孟格言如日月，更须师友与详评。",
        "dynasty": "宋",
        "collection_info": null
    },
    {
        "title": "送怀安林知丞之官仍谢佳句  其三",
        "author": "陈宓",
        "content": "剑津初筮着能名，大府今看佐属城。\n愧我赠行无好语，祇将戒惧与明诚。",
        "dynasty": "宋",
        "collection_info": null
    },
    {
        "title": "送林知丞赴石城任  其一",
        "author": "陈宓",
        "content": "往时吾里有师儒，受业穷年邹鲁如。\n今日喜君求益友，萤窗共究圣贤书。",
        "dynasty": "宋",
        "collection_info": null
    },
    {
        "title": "送林知丞赴石城任  其二",
        "author": "陈宓",
        "content": "赣上贫民最可怜，唯凭令佐予安全。\n正人况值为侯牧，抚字催科审后先。",
        "dynasty": "宋",
        "collection_info": null
    },
    {
        "title": "送师道弟调选",
        "author": "陈宓",
        "content": "三年试邑似从军，救过何心望策勋。\n但得当时无愧怍，便知后日有芳芬。\n身名莫嘆行将老，学业由来进在勤。\n子到长安谨交友，杜门切勿混莸熏。",
        "dynasty": "宋",
        "collection_info": null
    },
    {
        "title": "送榷院侄之官",
        "author": "陈宓",
        "content": "积善门逢八十春，慈兄藴德復温醇。\n旧恩未报干坤大，新渥仍霑雨露匀。\n博洽始能为国计，清忠方不负廷绅。\n我今衰病知何用，访有书来访海滣。",
        "dynasty": "宋",
        "collection_info": null
    },
    {
        "title": "寿外舅龚通判",
        "author": "陈宓",
        "content": "毓秀方壶应半千，先春二日秩初筵。\n澄陂万顷难同量，野鹤高标不计年。\n楚国洁清真有继，石君孝谨更光前。\n久期卓令三公秩，尚借陈蕃别驾贤。\n纷若尽随春卉媚，恬然独与雪筠坚。\n鄙人辱眷尤钦佩，拜寿裁诗佐玉船。",
        "dynasty": "宋",
        "collection_info": null
    },
    {
        "title": "人日寿外姑方氏",
        "author": "陈宓",
        "content": "九袠华龄开第一，画堂瑞气蔼葱葱。\n綵花宝胜年年好，绿鬓朱颜岁岁同。\n五福谁人如寿考，四时何日不春风。\n门阑应笑龙钟壻，作吏风尘□两翁。",
        "dynasty": "宋",
        "collection_info": null
    },
    {
        "title": "寿崇清陈侍郎",
        "author": "陈宓",
        "content": "卫武当年解赋诗，若挥椽笔定应疲。\n先生名德都相似，余事才能更过之。\n云岫图书供宴坐，沧浪风月足追随。\n久闲精力天教健，更看三为帝者师。",
        "dynasty": "宋",
        "collection_info": null
    },
    {
        "title": "寿大兄帅参开国",
        "author": "陈宓",
        "content": "黄陂不挠已称贤，况復胸中别有天。\n最好诞朝嘉节后，更斟寿酒菊花前。\n平生不作南金想，晚岁真成白璧全。\n退食琳宫怀补报，壶山早晚祝尧年。",
        "dynasty": "宋",
        "collection_info": null
    },
    {
        "title": "寿刘学录",
        "author": "陈宓",
        "content": "寿酒今年胜去年，綵衣膝下月宫仙。\n丈人自有长生诀，子午常朝玉帝前。",
        "dynasty": "宋",
        "collection_info": null
    },
    {
        "title": "寿傅忠简",
        "author": "陈宓",
        "content": "一阳初起黄钟宫，红日出海光曈眬。\n天高地下气久雺，万物闭塞如惛懵。\n造化环復极则通，天于此时生我公。\n公之累世载孝忠，受天问气和冲融。\n聚为文章发鸿蒙，一门二季继乃翁。\n平生济民愿力洪，要令飞走毋罝笼。\n出殿大邦眷弥隆，富沙千里无疲癃。\n京口移镇事益丛，流离满目罗羁穷。\n公为不食摩其躬，沟壑百万俱恩蒙。\n刻身节用财自丰，所至露积民力充。\n民方慕公如阜螽，上章力去横飞鸿。\n公以止足厉颓风，其如夏夷望肤功。\n晚作一第方帘栊，头白丹心尚宸枫。\n愿公之寿等华嵩，我宋社稷长尊雄。\n嗟予小子最倥侗，公安取此不言鬷。\n知己之恩大穹窿，当期报效如纤塳。\n吟诗劝侑酒一中，愧我才浅难为工。",
        "dynasty": "宋",
        "collection_info": null
    },
    {
        "title": "寿龚国太",
        "author": "陈宓",
        "content": "三朝十国锡封频，八袠华龄岁律新。\n膝下平分千里月，门中浑作一家春。\n已将相业传诸子，更喜闻孙早有人。\n岁挹壶山入壶斝，寿溪衮衮寿杯醇。",
        "dynasty": "宋",
        "collection_info": null
    },
    {
        "title": "挽陈通直",
        "author": "陈宓",
        "content": "一门盛事更谁同，四代班衣八十翁。\n有子可传医国术，在家还着活人功。\n平阳遗爱千年远，有道新碑百丈丰。\n愧我无因陪执绋，祇将双泪寄西风。",
        "dynasty": "宋",
        "collection_info": null
    },
    {
        "title": "挽王侍郎",
        "author": "陈宓",
        "content": "天台雄秀萃方岩，仙骨童时已不凡。\n才杰少魁金榜第，年高犹带侍臣衔。\n蚤因名节成闲退，晚等熏莸谢谤谗。\n衰老滥称门下客，有怀无復寄书函。",
        "dynasty": "宋",
        "collection_info": null
    },
    {
        "title": "挽蔡汀州",
        "author": "陈宓",
        "content": "文价琼琚重，心期玉雪清。\n如何后忠惠，不使累公卿。\n宰县多遗爱，题舆有最声。\n朱幡惊断裂，怅望上杭城。",
        "dynasty": "宋",
        "collection_info": null
    },
    {
        "title": "挽方处士",
        "author": "陈宓",
        "content": "早岁功名摘颔毛，盛年丘腹壮心豪。\n宁知天上台躔贵，不换山中处士高。\n满架诗书供夜话，一园花柳送春醪。\n年开八袠诚何憾，无奈亲姻自惨骚。",
        "dynasty": "宋",
        "collection_info": null
    },
    {
        "title": "挽建宁林知丞",
        "author": "陈宓",
        "content": "阙下家声世所宗，九侯珪组迭仍重。\n清风直节千寻耸，洪度澄陂万顷容。\n教子辛勤方折桂，为官清退谩哦松。\n活人未遂平生志，挥涕俄惊四尺封。",
        "dynasty": "宋",
        "collection_info": null
    },
    {
        "title": "挽知府陈大着",
        "author": "陈宓",
        "content": "艾轩今有几门人，盛德如公復丧沦。\n蚤岁文名喧米廪，莫年禄秩竟朱轮。\n闾阎方颂循良政，台阁犹传剀切陈。\n拟俟垂车随贺客，如何永别泪沾巾。",
        "dynasty": "宋",
        "collection_info": null
    },
    {
        "title": "闻海阳侄讣",
        "author": "陈宓",
        "content": "近来不得海阳书，但见诸公论荐渠。\n四十二年成夭阏，慈兄岂是泽无余。",
        "dynasty": "宋",
        "collection_info": null
    },
    {
        "title": "挽傅仲斐生母李氏  其一",
        "author": "陈宓",
        "content": "版舆当日到莆阳，盛事于今语未央。\n教子延师如学校，挥金提路作康庄。",
        "dynasty": "宋",
        "collection_info": null
    },
    {
        "title": "挽傅仲斐生母李氏  其二",
        "author": "陈宓",
        "content": "已登椿柏七旬算，终锡花钗九树妆。\n懿行在人今已矣，西风笳鼓助凄凉。",
        "dynasty": "宋",
        "collection_info": null
    },
    {
        "title": "挽方漕  其一",
        "author": "陈宓",
        "content": "使轺三度破胡尘，祇为忠谋不为身。\n后辈金缯能不吝，却嗤木强是前人。",
        "dynasty": "宋",
        "collection_info": null
    },
    {
        "title": "挽方漕  其二",
        "author": "陈宓",
        "content": "半生与士共饥寒，百万浑将一掷看。\n四十世官持簜节，活人无数奉亲欢。",
        "dynasty": "宋",
        "collection_info": null
    },
    {
        "title": "挽方漕  其三",
        "author": "陈宓",
        "content": "淮南草木旧知名，胡骑应愁水偃成。\n自是人豪长不死，如何肠断些歌声。",
        "dynasty": "宋",
        "collection_info": null
    },
    {
        "title": "挽方寺丞",
        "author": "陈宓",
        "content": "璧水声名冠上游，蚤年绛帐向荆州。\n平生梦寐无尘土，壮岁雍容拜冕旒。\n共拟一麟为国瑞，俄惊五马作仙游。\n贞元曾是同朝士，忍见丹旌葬垄丘。",
        "dynasty": "宋",
        "collection_info": null
    },
    {
        "title": "挽郑通判",
        "author": "陈宓",
        "content": "厚重公清誉蔼然，人言端似楚公贤。\n为官不取横科势，佐郡何妨二十年。\n徐邈介通常不变，阳城抚字已先传。\n双旌原上行人泣，况是交亲泪迸泉。",
        "dynasty": "宋",
        "collection_info": null
    },
    {
        "title": "挽高兵部",
        "author": "陈宓",
        "content": "蚤得师儒赏识深，明时硕辅尽知音。\n惠周南海交麾节，疏上中台幞被扆。\n七袠正宜游桂圃，五言何遽些梅林。\n邻乡父老同垂泪，两县甘棠蔽芾阴。",
        "dynasty": "宋",
        "collection_info": null
    },
    {
        "title": "挽外舅",
        "author": "陈宓",
        "content": "孝友生来闾里推，外家双阙蚤知师。\n历官惠爱今龚遂，律己廉隅古伯夷。\n四郡声称如昨日，十年闲退未衰时。\n老成德望嗟难继，笳鼓原头泪满颐。",
        "dynasty": "宋",
        "collection_info": null
    },
    {
        "title": "挽宋大卿",
        "author": "陈宓",
        "content": "蚤岁收科耀里闾，家传祖训是诗书。\n棠阴尚使民思惠，典计能令国有储。\n九列簉班嗟已晚，十连奏最召方初。\n輀车想过桐乡道，几许鳏嫠泪洒裾。",
        "dynasty": "宋",
        "collection_info": null
    },
    {
        "title": "挽方佥判",
        "author": "陈宓",
        "content": "草堂种玉在长身，黉舍蜚声四十春。\n佐府经纶堪活国，凌云词赋旧惊人。\n官联仅与冯唐伍，寿考还臻绛老邻。\n弱冠相知今白髮，西门祖送泪沾巾。",
        "dynasty": "宋",
        "collection_info": null
    },
    {
        "title": "挽杨夫人",
        "author": "陈宓",
        "content": "笄年踰十便孀居，苦教孤儿共瘁劬。\n咸嘆邹公如令子，不知冀缺是贤夫。\n贫能守志人难及，养不酬心世所吁。\n我咏国风长大息，共姜谁谓在今无。",
        "dynasty": "宋",
        "collection_info": null
    },
    {
        "title": "挽方琼州恭人",
        "author": "陈宓",
        "content": "绍兴宣谕一忠臣，为慕名门遂作嫔。\n慈训由来承乃父，清规每解助良人。\n山中急办瞻茔舍，囊裏曾无过□珍。\n丹旐翻飞人嘆息，诸孙祖送尽簪绅。",
        "dynasty": "宋",
        "collection_info": null
    },
    {
        "title": "挽郑大监  其一",
        "author": "陈宓",
        "content": "策足胶庠上，收科弱冠中。\n清文弥盖壤，劲气折王公。\n政术硎锋颖，文章武事雄。\n轻财缘嗜义，已矣古人风。",
        "dynasty": "宋",
        "collection_info": null
    },
    {
        "title": "挽郑大监  其二",
        "author": "陈宓",
        "content": "鸮鸷天生异，鹏抟世拟遥。\n轺麾三锡命，省监两登朝。\n报国丹心皦，浮生两鬓凋。\n受恩知几士，雨泣楚魂招。",
        "dynasty": "宋",
        "collection_info": null
    },
    {
        "title": "挽张夫人",
        "author": "陈宓",
        "content": "籍甚金张世，归欤王谢贤。\n丝萝能几日，松柏早千年。\n谊重不再辱，身轻得自怜。\n平生不朽事，看付杀青传。",
        "dynasty": "宋",
        "collection_info": null
    },
    {
        "title": "挽吴县尉孺人黄氏",
        "author": "陈宓",
        "content": "远出无双裔，来嫔第一家。\n儿时忧患集，妇道敬恭加。\n伉俪终身义，凄凉十岁华。\n夫贤仍子幼，闾里可胜嗟。",
        "dynasty": "宋",
        "collection_info": null
    },
    {
        "title": "挽许郎中",
        "author": "陈宓",
        "content": "前辈凋零尽，如何到月湖。\n壮图终未展，正论老尤孤。\n两忝官联旧，常蒙朋友呼。\n忽闻郎宿霣，衰泪倍沾鬓。",
        "dynasty": "宋",
        "collection_info": null
    },
    {
        "title": "挽肯斋储居士",
        "author": "陈宓",
        "content": "长乐与家邻，安舆来往频。\n诗方贻五字，讣祇隔三晨。\n事业传贤嗣，乡闾失善人。\n熏风丹荔熟，追感一沾巾。",
        "dynasty": "宋",
        "collection_info": null
    },
    {
        "title": "挽李县丞",
        "author": "陈宓",
        "content": "文脉绍云龛，儒酸味转甘。\n一官人谓晚，三邑政无惭。\n身健归何早，孤贤道饱参。\n渊明生自祭，挥泪听佳谈。",
        "dynasty": "宋",
        "collection_info": null
    },
    {
        "title": "挽吴太夫人  其一",
        "author": "陈宓",
        "content": "蚤出勋名裔，中年历险巇。\n事姑追孝妇，教子作儒师。\n狱为平反喜，金缘赈贷施。\n鱼轩归去后，两郡几人悲。",
        "dynasty": "宋",
        "collection_info": null
    },
    {
        "title": "挽吴太夫人  其二",
        "author": "陈宓",
        "content": "昔在三山日，曾升孟母堂。\n官寮同令子，箴训出幽房。\n盛拟双封国，俄惊一奠觞。\n新阡缘孝感，挥涕望高冈。",
        "dynasty": "宋",
        "collection_info": null
    },
    {
        "title": "挽陈外府丞",
        "author": "陈宓",
        "content": "孝友根天性，生平礼法循。\n躬行皆古道，胸次镇阳春。\n南国犹歌袴，中朝谩曳绅。\n最伤清苦节，海内几何人。",
        "dynasty": "宋",
        "collection_info": null
    },
    {
        "title": "挽乡守楼宗簿  其一",
        "author": "陈宓",
        "content": "汉代推循吏，周邦重鲁儒。\n庭中无滞讼，身后有遗书。\n生为忘家窘，形因治郡癯。\n天人同一理，好恶不应殊。",
        "dynasty": "宋",
        "collection_info": null
    },
    {
        "title": "挽乡守楼宗簿  其二",
        "author": "陈宓",
        "content": "公来当赤立，节用以为余。\n垂橐无金帛，穷阎有袴襦。\n杜门蒙枉顾，易箦阻前趋。\n忍见归双旐，伤心岂独莆。",
        "dynasty": "宋",
        "collection_info": null
    },
    {
        "title": "挽杨尚书",
        "author": "陈宓",
        "content": "子云新着述，伯起旧家声。\n孝友全天赋，文章与性成。\n平津期究业，疏傅已传名。\n独恨门阑士，无因泣绛旍。",
        "dynasty": "宋",
        "collection_info": null
    },
    {
        "title": "挽使相傅忠简  其一",
        "author": "陈宓",
        "content": "中原文献旧，四世炜相传。\n节操生来异，勋名晚更全。\n方哦卫武什，遽止太丘年。\n竟鬰经纶志，苍黔敢扣天。",
        "dynasty": "宋",
        "collection_info": null
    },
    {
        "title": "挽使相傅忠简  其二",
        "author": "陈宓",
        "content": "先世论交旧，于今六十年。\n误蒙摛荐牍，深嘆伏蒲篇。\n迅召辞何数，遗忠秘莫传。\n空余华髮像，雨泣拜貂蝉。",
        "dynasty": "宋",
        "collection_info": null
    },
    {
        "title": "挽龚知县",
        "author": "陈宓",
        "content": "华族三台烨，名门八桂芳。\n才虽凌贾谊，官不至冯唐。\n晚岁逢奇蹇，平生只直方。\n青春陪笑语，一恸鬓成霜。",
        "dynasty": "宋",
        "collection_info": null
    },
    {
        "title": "挽黄总干",
        "author": "陈宓",
        "content": "作邑古循吏，于今鲜与俦。\n有生持正直，不变是宽柔。\n食淡亲常喜，官贫俸莫酬。\n尝寮吾有愧，执綍泪交流。",
        "dynasty": "宋",
        "collection_info": null
    },
    {
        "title": "东莱吕氏官箴以觅举求上官保庇书为第一戒今仕者往往十犯八九虽贤不免陷焉为诗以谢兼用奉勉",
        "author": "陈宓",
        "content": "凡厥女子，号为无知。\n十年不字，迟归有时。\n正节必守，淑行惧亏。\n孰谓君子，身不自持。\n不艮其背，顾朵其颐。\n自鬻苟售，宁不忸怩。\n莫答盛意，聊赠鄙词。",
        "dynasty": "宋",
        "collection_info": null
    },
    {
        "title": "赞梅溪王先生像",
        "author": "陈宓",
        "content": "先生之道，得天之全。\n气刚以和，如四时然。\n功在王室，惠留于泉。\n不怒而教，恶遏善迁。\n为政以德，信哉格言。\n先生之逝，四十三年。\n有庙有祠，民奉益虔。\n紫帽可砺，清名不骞。",
        "dynasty": "宋",
        "collection_info": null
    },
    {
        "title": "赞文公朱先生像",
        "author": "陈宓",
        "content": "貌温而严，德刚而粹。\n春融秋肃，渊澄岳峙。\n道光二程，识高百氏。\n生遇明时，进难退易。\n天假之间，斯文大备。\n伟哉夫子，教垂万禩。",
        "dynasty": "宋",
        "collection_info": null
    },
    {
        "title": "赞勉斋黄先生像",
        "author": "陈宓",
        "content": "貌之癯有颜之乐，气之刚得轲之养。\n以身任道，老而益壮。\n仰止朱门，孰出其上。",
        "dynasty": "宋",
        "collection_info": null
    },
    {
        "title": "城山松隠岩",
        "author": "陈宓",
        "content": "谷城岩穴似飞来，十里湖光镜面开。\n夜雨松窗僧榻静，秋风柳岸钓船回。\n寻幽便扣生云洞，乘兴还登呼月台。\n每对西湖吟咏处，令人偏忆故山梅。",
        "dynasty": "宋",
        "collection_info": null
    },
    {
        "title": "诗一首",
        "author": "陈宓",
        "content": "蓝水秋来八九月，芒花山瘴一齐发。\n时人信巫纸多烧，病不求医命自活。",
        "dynasty": "宋",
        "collection_info": null
    },
    {
        "title": "句",
        "author": "陈宓",
        "content": "君自成龙我成道。",
        "dynasty": "宋",
        "collection_info": null
    },
    {
        "title": "春日即事",
        "author": "高翥",
        "content": "人间闲日月，春后乍晴阴。\n半夜雨声急，一溪流水深。\n鸟啼花自发，诗就客能吟。\n短策西湖路，幽芳信意寻。",
        "dynasty": "宋",
        "collection_info": null
    },
    {
        "title": "送别",
        "author": "高翥",
        "content": "老去情怀怕别离，年来不作送行诗。\n人前举似终难信，问着垂杨便可知。",
        "dynasty": "宋",
        "collection_info": null
    },
    {
        "title": "春日北山二首  其一",
        "author": "高翥",
        "content": "人缘白石溯清溪，手剥苍苔认旧题。\n春色满山归不去，拆桐花裏画眉啼。",
        "dynasty": "宋",
        "collection_info": null
    },
    {
        "title": "春日北山二首  其二",
        "author": "高翥",
        "content": "插花吹笛两山中，桃李尊前日日同。\n待得马头飞絮满，更来沽酒看残红。",
        "dynasty": "宋",
        "collection_info": null
    },
    {
        "title": "僧房夜坐",
        "author": "高翥",
        "content": "万枝松裏一篝镫，知是山房第几层。\n静夜数声清磬响，上方应有诵经僧。",
        "dynasty": "宋",
        "collection_info": null
    },
    {
        "title": "访诸葛炼师不遇",
        "author": "高翥",
        "content": "青铜留着布囊中，去谒人间小卧龙。\n久欲共君谋一醉，有钱却又不相逢。",
        "dynasty": "宋",
        "collection_info": null
    },
    {
        "title": "杂兴二首  其一",
        "author": "高翥",
        "content": "新分菊本自鉏山，手缚枯藤作矮阑。\n比似着书空用力，种花犹得一年看。",
        "dynasty": "宋",
        "collection_info": null
    },
    {
        "title": "杂兴二首  其二",
        "author": "高翥",
        "content": "二十年前欲住山，不禁寂寞掩柴关。\n如今寂寞禁当得，欲掩柴关又却难。",
        "dynasty": "宋",
        "collection_info": null
    },
    {
        "title": "秋日田父辞二首  其一",
        "author": "高翥",
        "content": "啄黍黄鸡没骨肥，绕篱绿橘缀枝垂。\n新酿酒，旋裁衣，正是昏男嫁女时。",
        "dynasty": "宋",
        "collection_info": null
    },
    {
        "title": "秋日田父辞二首  其二",
        "author": "高翥",
        "content": "少妇挼蓝旋染裙，大儿敲葛自浆巾。\n新摘摘，笑欣欣，相唤相呼看赛神。",
        "dynasty": "宋",
        "collection_info": null
    },
    {
        "title": "孤山雪后",
        "author": "高翥",
        "content": "雪后骑馿行步迟，孤山何似灞桥时。\n近来行辈无和靖，见说梅花不要诗。",
        "dynasty": "宋",
        "collection_info": null
    },
    {
        "title": "天台曹园",
        "author": "高翥",
        "content": "蔡岭桑麻地，曹家桃李庄。\n溪流春水滑，梅度晚风香。\n竹屋解留客，笋舆休俶装。\n平生看花法，不学蜜蜂忙。",
        "dynasty": "宋",
        "collection_info": null
    },
    {
        "title": "西湖春雪",
        "author": "高翥",
        "content": "小艇沿湖看雪飞，正当骑马蹋春时。\n是谁乞与杨花舞，先占东风一月期。",
        "dynasty": "宋",
        "collection_info": null
    },
    {
        "title": "闲居杂兴三首  其一",
        "author": "高翥",
        "content": "开门遣蛮童，买花供铜佛。\n春风随花来，为我一披拂。\n风和花气清，下帘休放出。\n回施佛因果，供此老诗骨。",
        "dynasty": "宋",
        "collection_info": null
    },
    {
        "title": "闲居杂兴三首  其二",
        "author": "高翥",
        "content": "点镫酌春酒，襞纸题小诗。\n读尽列仙传，引调学语儿。\n自饮復自笑，不觉春漏迟。\n且了今日事，明日还任之。",
        "dynasty": "宋",
        "collection_info": null
    },
    {
        "title": "闲居杂兴三首  其三",
        "author": "高翥",
        "content": "杜鹃休忉忉，布谷休聒聒。\n无田不须耕，无家自能活。\n行藏莫非时，造化安可夺。\n更放心地宽，出门行路阔。",
        "dynasty": "宋",
        "collection_info": null
    },
    {
        "title": "春日湖上",
        "author": "高翥",
        "content": "乘兴行新路，凝情独老翁。\n马蹄春草上，人影夕阳中。\n飞絮沿湖白，残花染浪红。\n晚归云气合，双桨破空蒙。",
        "dynasty": "宋",
        "collection_info": null
    },
    {
        "title": "春怀",
        "author": "高翥",
        "content": "江南春尽尚春寒，添尽征衣独掩关。\n日暮酒醒闻谢豹，所欢多在水云间。",
        "dynasty": "宋",
        "collection_info": null
    },
    {
        "title": "过临平",
        "author": "高翥",
        "content": "征帆一似白鸥轻，起揭船篷看晓晴。\n梅子着花霜压岸，自披风帽过临平。",
        "dynasty": "宋",
        "collection_info": null
    },
    {
        "title": "古庙",
        "author": "高翥",
        "content": "古庙依乔木，开门对浅沙。\n短篱红槿树，深径碧苔花。\n屋破香烟湿，庭空日脚斜。\n山寒无赛鼓，鸣噪集神鸦。",
        "dynasty": "宋",
        "collection_info": null
    },
    {
        "title": "古寺",
        "author": "高翥",
        "content": "山路荒凉出小亭，土墙斑驳带枯藤。\n欹斜古殿三尊佛，黯澹寒篝一点镫。\n碣石半磨天宝字，禅房空老政和僧。\n头陀礼拜迎人说，门外浮屠欠两层。",
        "dynasty": "宋",
        "collection_info": null
    },
    {
        "title": "卜居",
        "author": "高翥",
        "content": "结屋离黄道，开门对白沙。\n一庄千古月，三径四时花。\n客至旋沽酒，身闲自煮茶。\n相闻虫鸟外，不復听喧譁。",
        "dynasty": "宋",
        "collection_info": null
    },
    {
        "title": "秋日三首  其一",
        "author": "高翥",
        "content": "旋买扁舟载一翁，片帆吹下夕阳东。\n西风欲织江头锦，催染秋林叶叶红。",
        "dynasty": "宋",
        "collection_info": null
    },
    {
        "title": "秋日三首  其二",
        "author": "高翥",
        "content": "庭草衔秋自短长，悲蛩传响答寒螀。\n豆花似解通邻好，引蔓殷勤远过墙。",
        "dynasty": "宋",
        "collection_info": null
    },
    {
        "title": "秋日三首  其三",
        "author": "高翥",
        "content": "独客飘然物外游，江南江北总宜秋。\n芭蕉昨夜缘何事，和雨和风作许愁。",
        "dynasty": "宋",
        "collection_info": null
    },
    {
        "title": "松溪庙",
        "author": "高翥",
        "content": "庙自何年立，门深昼不扃。\n寒藤扶坏壁，秋草带疏櫺。\n溪接东西碧，山分远近青。\n老巫逢客至，谩说有神灵。",
        "dynasty": "宋",
        "collection_info": null
    },
    {
        "title": "莲实",
        "author": "高翥",
        "content": "腻玉肌肤碧玉房，纍纍波面趁红芳。\n坐忘佛土三生梦，来结人间一夏凉。\n青子绽时仙掌湿，绿包分处蜜脾香。\n尊前笑摘酬风露，犹记西湖古柳傍。",
        "dynasty": "宋",
        "collection_info": null
    },
    {
        "title": "无题二首  其一",
        "author": "高翥",
        "content": "独展罗衾无梦成，宝香熏彻转愁生。\n痴心不愿郎思妾，只愿郎今厌客情。",
        "dynasty": "宋",
        "collection_info": null
    },
    {
        "title": "无题二首  其二",
        "author": "高翥",
        "content": "风竹萧萧淡月明，孤眠真箇可怜生。\n不知昨夜相思梦，去到伊行是几更。",
        "dynasty": "宋",
        "collection_info": null
    },
    {
        "title": "秋兴",
        "author": "高翥",
        "content": "数声新鴈夜初长，晓起开门衣袂凉。\n篱菊褪黄秋兴懒，瓦沟财试一痕霜。",
        "dynasty": "宋",
        "collection_info": null
    },
    {
        "title": "秋晚即事",
        "author": "高翥",
        "content": "江头风叶舞低回，催得浓云顷刻开。\n万里碧天红日晚，数声新鴈送寒来。",
        "dynasty": "宋",
        "collection_info": null
    },
    {
        "title": "毋自欺斋夜宴",
        "author": "高翥",
        "content": "毋自欺斋清更严，斋中人物斗之南。\n七朝宰相得瞻仰，四海诗人交笑谈。\n古调喜听琴再弄，深杯休惜酒重添。\n玉堂今夜无宣唤，且与江湖作小参。",
        "dynasty": "宋",
        "collection_info": null
    },
    {
        "title": "晓出黄山寺",
        "author": "高翥",
        "content": "晓上篮舆出宝坊，野塘山路尽春光。\n试穿松影登平陆，已觉钟声在上方。\n草色溪流高下碧，菜花杨柳浅深黄。\n杖藜切莫匆匆去，有伴行春不要忙。",
        "dynasty": "宋",
        "collection_info": null
    },
    {
        "title": "育王寺",
        "author": "高翥",
        "content": "晓策乌藤上育王，入山随处得徜徉。\n碑头龙护先皇字，塔下鱼悬外国香。\n徧谒禅房尝苦茗，闲听社媪说豪光。\n山深日短行难尽，僧遣头陀办客床。",
        "dynasty": "宋",
        "collection_info": null
    },
    {
        "title": "春日湖上",
        "author": "高翥",
        "content": "清波门外放船时，尽日轻寒恋客衣。\n花下笑声人共语，柳边樯影燕初飞。\n晓风不定棠梨瘦，夜雨相连荠麦肥。\n最忆故山春更好，夜来先遣梦魂归。",
        "dynasty": "宋",
        "collection_info": null
    },
    {
        "title": "黄居士山房",
        "author": "高翥",
        "content": "浮利浮名心已灰，三间茅屋白云堆。\n先生自酿松精酒，侍女能持藤瘿杯。\n养鹿晓随原草去，放猿时摘野花来。\n近闻身口浑无累，槲叶黄菁绕宅栽。",
        "dynasty": "宋",
        "collection_info": null
    },
    {
        "title": "育王寺",
        "author": "高翥",
        "content": "精蓝游历地，景物自情亲。\n鹤引登山客，僧迎礼塔人。\n名花千佛供，乔木万夫身。\n碑刻东坡作，重来为拂尘。",
        "dynasty": "宋",
        "collection_info": null
    },
    {
        "title": "送春",
        "author": "高翥",
        "content": "韶光催去太无情，祇为东君去住轻。\n虽欲迟留芳草梦，如何禁得杜鹃声。\n桐花快落春风老，梅子微酸晚雨晴。\n从此嬉游时节少，不须日日报诗成。",
        "dynasty": "宋",
        "collection_info": null
    },
    {
        "title": "秋山散步",
        "author": "高翥",
        "content": "乍晴沙路软于尘，新着芒鞋更可人。\n谁道秋山不宜客，桂花多处胜行春。",
        "dynasty": "宋",
        "collection_info": null
    },
    {
        "title": "即事",
        "author": "高翥",
        "content": "秋来高处不宜登，闲却西楼最上层。\n读罢黄庭窗户晚，自敲清磬上香镫。",
        "dynasty": "宋",
        "collection_info": null
    },
    {
        "title": "乌镇普静寺寺沈休文故居也",
        "author": "高翥",
        "content": "寂寞梁朝寺，深廊十数閒。\n碑存知殿古，香冷觉僧残。\n断岸舟横浦，平坡树补山。\n休文如好在，依旧带围宽。",
        "dynasty": "宋",
        "collection_info": null
    },
    {
        "title": "渡钱塘",
        "author": "高翥",
        "content": "小立晴江上，潮生落照边。\n晚花低映水，春草暗迷烟。\n燕子飞官驿，鸥羣引客船。\n关情南浦别，相对独依然。",
        "dynasty": "宋",
        "collection_info": null
    },
    {
        "title": "七夕",
        "author": "高翥",
        "content": "一枕新凉供醉眠，觉来风物已凄然。\n山云带雨重重合，宫树鸣秋叶叶颠。\n满进一杯酬好节，休看两鬓换流年。\n双星回施痴儿等，容我长斋绣佛前。",
        "dynasty": "宋",
        "collection_info": null
    },
    {
        "title": "荆棘中见梅花",
        "author": "高翥",
        "content": "荆棘丛中数点春，春云态度月精神。\n依然竹屋茅檐下，靓女盈盈不嫁人。",
        "dynasty": "宋",
        "collection_info": null
    },
    {
        "title": "感春",
        "author": "高翥",
        "content": "人事日纷纷，不知春已分。\n问梅成绿叶，看杏落红云。\n燕向晴空语，蛙从夜静闻。\n感时伤老大，孤坐对鑪熏。",
        "dynasty": "宋",
        "collection_info": null
    },
    {
        "title": "送刘允叔主簿归山中",
        "author": "高翥",
        "content": "浮利浮名輓不来，故山归去恰春回。\n马兰旋摘和菘煮，枸杞新生傍菊栽。\n庭树夜留山鸟宿，洞门早为野云开。\n明年我亦天台寺，相伴芒鞋蹋古苔。",
        "dynasty": "宋",
        "collection_info": null
    },
    {
        "title": "江居晓咏",
        "author": "高翥",
        "content": "家住清江江上村，江云山影自平分。\n几回早起开门看，不见青山见白云。",
        "dynasty": "宋",
        "collection_info": null
    },
    {
        "title": "题二小姬扇二首  其一",
        "author": "高翥",
        "content": "庆娘颦翠眉，春瘦怯罗衣。\n笑问采花蝶，如何成对飞。",
        "dynasty": "宋",
        "collection_info": null
    },
    {
        "title": "题二小姬扇二首  其二",
        "author": "高翥",
        "content": "湘湘未识羞，独坐抱箜篌。\n贪学耆婆舞，抬身拜部头。",
        "dynasty": "宋",
        "collection_info": null
    },
    {
        "title": "小楼雨中",
        "author": "高翥",
        "content": "云浮江雨暗，独客苦淹留。\n白髮羞明镜，青山对小楼。\n酒功书下下，心事付悠悠。\n安得并州翦，从头翦断愁。",
        "dynasty": "宋",
        "collection_info": null
    },
    {
        "title": "首夏",
        "author": "高翥",
        "content": "漾漾池塘碧染衣，阴阴草树绿成围。\n江村寂寞春归后，一点杨花不见飞。",
        "dynasty": "宋",
        "collection_info": null
    },
    {
        "title": "寄方岩",
        "author": "高翥",
        "content": "绿髮仙人山泽癯，出游入息几曾拘。\n种花甚少四时有，谏草不多千古无。\n阅世眼高磨日月，好贤名重满江湖。\n行藏到得无心处，钟鼎山林岂异涂。",
        "dynasty": "宋",
        "collection_info": null
    },
    {
        "title": "自赋",
        "author": "高翥",
        "content": "蜗角蝇头总是虚，何须留恋市朝居。\n老于亲戚情当密，贫与公卿分合疏。\n小涧草荒元种菊，故山尘满旧抄书。\n几时归去重料理，啸月眠云得自如。",
        "dynasty": "宋",
        "collection_info": null
    },
    {
        "title": "蕺山登高",
        "author": "高翥",
        "content": "醉眼横斜看菊枝，又成客裏过佳期。\n去年行路犹持酒，今日登高懒赋诗。\n老泪怕从衣袖见，闲情但有帽檐知。\n阿髯故国才归得，岁岁须来举一巵。",
        "dynasty": "宋",
        "collection_info": null
    },
    {
        "title": "戍妇吟二首  其一",
        "author": "高翥",
        "content": "将身托战争，世事百无情。\n相对生离别，浑如落叶轻。",
        "dynasty": "宋",
        "collection_info": null
    },
    {
        "title": "戍妇吟二首  其二",
        "author": "高翥",
        "content": "辞家出戍边，北望隔青烟。\n怕作沙场梦，秋宵不敢眠。",
        "dynasty": "宋",
        "collection_info": null
    },
    {
        "title": "重游无量院",
        "author": "高翥",
        "content": "佛屋欹斜老翠微，小轩犹记昔游时。\n江云带雨凉生竹，野水迎潮暗入篱。\n门外风波僧自识，山中朝莫客曾知。\n眼明素壁关情久，十载财能写此诗。",
        "dynasty": "宋",
        "collection_info": null
    },
    {
        "title": "春霁",
        "author": "高翥",
        "content": "积雨才收云尽归，长空一色碧琉璃。\n日移帘影临书案，风飐缾花落研池。\n巢燕学飞犹恋母，笼鷄得食旋呼儿。\n眼看景物关情甚，喜为新晴赋此诗。",
        "dynasty": "宋",
        "collection_info": null
    },
    {
        "title": "岁除登岝崿山精舍",
        "author": "高翥",
        "content": "萧寺经行无尽情，倚阑长是眼增明。\n溪因宿雨十分急，山为凝寒一味清。\n竹外飞花随晚吹，树头幽鸟试春声。\n重来又是明年事，临出门犹款款行。",
        "dynasty": "宋",
        "collection_info": null
    },
    {
        "title": "张氏曲江",
        "author": "高翥",
        "content": "一曲澄江两派分，满山修竹绿齐云。\n矮窗风月侵帆腹，小径烟霞隠屐痕。\n白鹭夜依花影宿，清猨时共艣声闻。\n主人与客心如水，同倚阑干得细论。",
        "dynasty": "宋",
        "collection_info": null
    },
    {
        "title": "登九华楼",
        "author": "高翥",
        "content": "高阁临江可契心，兴来时得一登临。\n山云浦树重重合，野水汀蒲日日深。\n鸦背夕阳供晚哺，蝉迎凉吹试秋吟。\n倚阑尽见诸峰出，如对风流李翰林。",
        "dynasty": "宋",
        "collection_info": null
    },
    {
        "title": "赵仲庄都钤山居",
        "author": "高翥",
        "content": "一官难换北山薇，结屋栽花度四时。\n果熟不妨禽摘尽，酒香惟恐客来迟。\n小苹低唱花间曲，阿广高吟李下诗。\n客久办心分半隠，尚嫌风骨欠仙姿。",
        "dynasty": "宋",
        "collection_info": null
    },
    {
        "title": "船户",
        "author": "高翥",
        "content": "尽将家具载轻舟，来往长江春復秋。\n三世儿孙居柁尾，四方知识会沙头。\n老翁晓起占风信，少妇晨粧照水流。\n自笑此生漂泊甚，爱渠生理付浮悠。",
        "dynasty": "宋",
        "collection_info": null
    },
    {
        "title": "归寓舍",
        "author": "高翥",
        "content": "门前流水碧粼粼，岁晚归来亦可人。\n梅欲开时多是雨，草财生处便成春。\n娇儿对面两痴绝，老子关情一欠伸。\n快洗竹篘篘浊酒，举杯先为洗京尘。",
        "dynasty": "宋",
        "collection_info": null
    },
    {
        "title": "忆西湖",
        "author": "高翥",
        "content": "西湖春二月，结客少年游。\n骏马黄金勒，长身紫绮裘。\n爱花论担买，嗜酒满船浮。\n两载缘何事，台州又越州。",
        "dynasty": "宋",
        "collection_info": null
    },
    {
        "title": "小楼雨中",
        "author": "高翥",
        "content": "长安市上僦楼居，闲裏身心尽自如。\n十日雨声春对酒，一窗镫影夜观书。\n茶经未展愁先醒，药录才看病已除。\n所欠短檐晴景好，拆桐花月共扶疏。",
        "dynasty": "宋",
        "collection_info": null
    },
    {
        "title": "喜乡友来",
        "author": "高翥",
        "content": "萧萧春夜雨，有客渡江来。\n世事攒眉说，乡谈信口开。\n晚肴供苦笋，时果荐青梅。\n甚欲浇离恨，呼镫拨酒醅。",
        "dynasty": "宋",
        "collection_info": null
    },
    {
        "title": "春寒",
        "author": "高翥",
        "content": "料峭东风破客衣，春寒不比腊前时。\n绝怜墙角樱桃树，全似梅花雪后枝。",
        "dynasty": "宋",
        "collection_info": null
    },
    {
        "title": "昌国县普济寺小亭",
        "author": "高翥",
        "content": "鲸海中流地，龙峰小洞天。\n亭高先得月，树老久忘年。\n大士居邻境，闲僧指便船。\n若为风浪息，更结补陀缘。",
        "dynasty": "宋",
        "collection_info": null
    },
    {
        "title": "春情四首  其一",
        "author": "高翥",
        "content": "楼头上马苦匆匆，百计相留无计从。\n正好看花郎却去，江边春色为谁浓。",
        "dynasty": "宋",
        "collection_info": null
    },
    {
        "title": "春情四首  其二",
        "author": "高翥",
        "content": "天涯海角水云宽，人在吴头楚尾间。\n弹彻箜篌难寄恨，海棠庭院独凭阑。",
        "dynasty": "宋",
        "collection_info": null
    },
    {
        "title": "春情四首  其三",
        "author": "高翥",
        "content": "深院沈沈照落晖，宝香熏彻旧时衣。\n一春行乐谁为伴，羞见花前蛱蝶飞。",
        "dynasty": "宋",
        "collection_info": null
    },
    {
        "title": "春情四首  其四",
        "author": "高翥",
        "content": "斗草归来上玉阶，香尘微涴合欢鞋。\n全筹赢得无人赏，依旧春愁自满怀。",
        "dynasty": "宋",
        "collection_info": null
    },
    {
        "title": "晚春即事",
        "author": "高翥",
        "content": "轻烟终日锁楼台，细雨丝丝半湿苔。\n杜宇一声青嶂外，溪流时送落花来。",
        "dynasty": "宋",
        "collection_info": null
    },
    {
        "title": "蕺山戒珠寺寺王右军故居也",
        "author": "高翥",
        "content": "叶叶东风吹客衣，昌安寺裏晚游时。\n欹斜竹屋羲之宅，磨灭经幢率府碑。\n佛化是谁留实相，鹅亡犹自见方池。\n逢僧小作煎茶供，略问源流笑不知。",
        "dynasty": "宋",
        "collection_info": null
    },
    {
        "title": "冬日即事",
        "author": "高翥",
        "content": "江上凝冰约水痕，门前残雪缀溪云。\n杖藜独立梅梢月，成就清寒到十分。",
        "dynasty": "宋",
        "collection_info": null
    },
    {
        "title": "访铦朴翁不遇二首  其一",
        "author": "高翥",
        "content": "乱花飞絮趁长髯，来访西湖竹裏庵。\n行尽白云三十里，诗人又在白云南。",
        "dynasty": "宋",
        "collection_info": null
    },
    {
        "title": "访铦朴翁不遇二首  其二",
        "author": "高翥",
        "content": "乘兴寻僧入翠微，山中无限野蔷薇。\n主人不见从谁赏，折得繁枝自插归。",
        "dynasty": "宋",
        "collection_info": null
    },
    {
        "title": "聚景园口号二首  其一",
        "author": "高翥",
        "content": "浅碧池塘连路口，淡黄杨柳护檐牙。\n旧时岁岁春风裏，长见君王出看花。",
        "dynasty": "宋",
        "collection_info": null
    },
    {
        "title": "聚景园口号二首  其二",
        "author": "高翥",
        "content": "竹影参差临断岸，花阴历寂浸清流。\n游人难到阑干角，尽日垂杨盖御舟。",
        "dynasty": "宋",
        "collection_info": null
    },
    {
        "title": "恭跋思陵宸翰拓本卷后",
        "author": "高翥",
        "content": "淡黄越纸打残碑，尽是先皇御赐诗。\n白髮内人和泪读，为曾亲见写诗时。",
        "dynasty": "宋",
        "collection_info": null
    },
    {
        "title": "山行即事二首  其一",
        "author": "高翥",
        "content": "落尽桐花春已休，过墙新竹箨初抽。\n山行步步黄泥滑，小立溪桥听雨鸠。",
        "dynasty": "宋",
        "collection_info": null
    },
    {
        "title": "山行即事二首  其二",
        "author": "高翥",
        "content": "捲地东风晚更狂，樱桃吹子落泥墙。\n溪云自为催诗黑，忙杀条桑窈窕娘。",
        "dynasty": "宋",
        "collection_info": null
    },
    {
        "title": "寄林征君",
        "author": "高翥",
        "content": "老无闲事上双眉，问着穷通尽不知。\n两鹤忽飞因客到，一牛方病得妻医。\n案头几卷阴功录，壁上诸家劝世诗。\n见说今年公八十，鬓边财有数茎丝。",
        "dynasty": "宋",
        "collection_info": null
    },
    {
        "title": "晓行",
        "author": "高翥",
        "content": "跨马登长路，闻鷄度远关。\n水光斜漾月，云影倒薶山。\n人迹霜桥外，禽声烟树间。\n自惭林下客，清梦未曾还。",
        "dynasty": "宋",
        "collection_info": null
    },
    {
        "title": "三峰废寺",
        "author": "高翥",
        "content": "荒林依约旧山门，秋草离离故迹存。\n双瀑有声传宿雨，一龛无地住闲云。\n蜗沿坏壁丹青古，龟负残碑字画昏。\n三叹废兴谁可问，乱鸦鸣噪自成羣。",
        "dynasty": "宋",
        "collection_info": null
    },
    {
        "title": "下塘",
        "author": "高翥",
        "content": "日出移船日又斜，芦根时復见人家。\n水乡占得秋多少，岸岸红云是蓼花。",
        "dynasty": "宋",
        "collection_info": null
    },
    {
        "title": "行淮",
        "author": "高翥",
        "content": "老翁八十鬓如丝，手缚黄芦作短篱。\n劝客莫嗔无凳坐，去年今日是流移。",
        "dynasty": "宋",
        "collection_info": null
    },
    {
        "title": "兰亭",
        "author": "高翥",
        "content": "老来浑不爱春游，来对兰亭烂熳秋。\n亭下水非当日曲，山前竹似旧时修。\n二三客子因怀古，八百余年续胜流。\n试与山灵论往事，不知还肯点头不。",
        "dynasty": "宋",
        "collection_info": null
    },
    {
        "title": "赠丁子植抚干",
        "author": "高翥",
        "content": "幙府归来赴调时，清声籍籍满京师。\n真如白璧藏奇石，判得黄金博断碑。\n借宅先寻笼鹤地，买盆权作养鱼池。\n客中高致犹如此，明日还山乐可知。",
        "dynasty": "宋",
        "collection_info": null
    },
    {
        "title": "天章寺",
        "author": "高翥",
        "content": "地胜秋清人欲仙，倚阑时节月初圆。\n不知寺在烟霞表，但觉身临星斗边。\n宝墨旧归天上去，高名今向世间传。\n登临莫作匆匆会，去后重来又几年。",
        "dynasty": "宋",
        "collection_info": null
    },
    {
        "title": "天衣寺",
        "author": "高翥",
        "content": "万壑千岩非浪闻，十峰双涧不须论。\n袈裟旋化空王服，宫殿曾招帝子魂。\n山向马头回禹穴，溪分燕尾入云门。\n秋行既了登临愿，草草题诗对绿尊。",
        "dynasty": "宋",
        "collection_info": null
    },
    {
        "title": "毅斋郑秘书道山领客",
        "author": "高翥",
        "content": "羣玉堂前春昼阴，主人领客步清深。\n上方图画无真贋，东壁诗书有古今。\n手转玉玑看测日，指挥金井试为霖。\n山翁不作蓬莱梦，但愿时来洗此心。",
        "dynasty": "宋",
        "collection_info": null
    },
    {
        "title": "元日",
        "author": "高翥",
        "content": "长忆儿时二老傍，元正岁岁有风光。\n搀先礼数修人事，着好衣裳侍酒觞。\n回首不堪追日月，感情空叹换星霜。\n尚期我老如亲老，却看儿童作节忙。",
        "dynasty": "宋",
        "collection_info": null
    },
    {
        "title": "重五日怀旧",
        "author": "高翥",
        "content": "独守空庭日欲晡，满斟浊酒不须沽。\n白头兄弟三年别，青眼交游一字无。\n醉看葵榴怀旧事，馋思樱笋梦吾庐。\n向时痴绝今愁绝，自读离骚些老夫。",
        "dynasty": "宋",
        "collection_info": null
    },
    {
        "title": "赠番昜程克己",
        "author": "高翥",
        "content": "见说番昜有老程，与人怀抱亦分明。\n一千里外未识面，二十年间长慕名。\n因听酒边谈旧事，便从客裏定交情。\n他时我老君犹健，海内重逢即弟兄。",
        "dynasty": "宋",
        "collection_info": null
    },
    {
        "title": "初闻雷声",
        "author": "高翥",
        "content": "二月寒犹在，春云湿未开。\n洒窗终夜雨，发轫数声雷。\n荠麦绿生脑，棠梨红拆腮。\n西湖花事动，从此日裴回。",
        "dynasty": "宋",
        "collection_info": null
    },
    {
        "title": "灵岩寺",
        "author": "高翥",
        "content": "天柱峰高逼太清，灵岩端足擅高名。\n人间有石皆奴仆，天下无山可弟兄。\n樵径雪深多虎迹，清溪风暖尽猿声。\n客身元是山林种，见此如何不动情。",
        "dynasty": "宋",
        "collection_info": null
    },
    {
        "title": "秋夜",
        "author": "高翥",
        "content": "小屏相对两眉攒，长夜迢迢不肯残。\n鼠向镫前窥坐卧，人从梦裏说悲欢。\n故山无计行秋晚，客路从谁守岁寒。\n留得浊醪相慰藉，酒肠犹喜十分宽。",
        "dynasty": "宋",
        "collection_info": null
    },
    {
        "title": "寄王仲彝仲彝留三衢久不归省因以箴之",
        "author": "高翥",
        "content": "别君三见鴈南飞，梦裏相逢觉又非。\n书去不知何日到，人来先问几时归。\n正堪镫火亲书卷，莫遣尘埃染客衣。\n二老倚门知已久，交情于此亦依依。",
        "dynasty": "宋",
        "collection_info": null
    },
    {
        "title": "李将",
        "author": "高翥",
        "content": "自小在行伍，得官因用兵。\n筹边头髮竖，入阵骨毛轻。\n战马惜如命，宝刀都有名。\n酒酣常駡坐，嫌客话昇平。",
        "dynasty": "宋",
        "collection_info": null
    },
    {
        "title": "无锡县春日",
        "author": "高翥",
        "content": "吴楚新岐路，江湖旧散人。\n放船来古县，沽酒供闲身。\n花卸一村雨，鸟啼千树春。\n野塘风捲地，无復见芳尘。",
        "dynasty": "宋",
        "collection_info": null
    },
    {
        "title": "常熟县破山寺",
        "author": "高翥",
        "content": "古县沧浪外，精蓝缥渺间。\n木枯曾阅世，龙老解分山。\n鸟道秋迷迹，禅房昼掩关。\n诗成游子去，流水自潺潺。",
        "dynasty": "宋",
        "collection_info": null
    },
    {
        "title": "曹娥浦泊舟",
        "author": "高翥",
        "content": "夜宿曹娥浦，停舟是几更。\n闻钟知寺近，听艣信潮生。\n风向沙头起，天从柁尾明。\n梦回无意绪，两岸杜鹃声。",
        "dynasty": "宋",
        "collection_info": null
    },
    {
        "title": "拜林和靖墓",
        "author": "高翥",
        "content": "玉函香骨老云根，占断孤山水月村。\n荐菊泉清涵竹影，种梅地冷带苔痕。\n生前已自全名节，身后从谁问子孙。\n惟是年年寒食日，游人来与酹清尊。",
        "dynasty": "宋",
        "collection_info": null
    },
    {
        "title": "多景楼",
        "author": "高翥",
        "content": "一带青山欲尽头，精蓝深处着危楼。\n下无余地容车马，上有重檐接斗牛。\n鸦落野田长趁晚，鴈沉烟渚最宜秋。\n江南好景从来少，北望空多故国愁。",
        "dynasty": "宋",
        "collection_info": null
    },
    {
        "title": "赏心亭",
        "author": "高翥",
        "content": "江亭如倚钓鱼矶，面面云檐势欲飞。\n西望汀洲依白鹭，东连巷陌接乌衣。\n六朝更代人何在，千古兴亡事总非。\n客子独怜风景好，倚阑长是欲忘归。",
        "dynasty": "宋",
        "collection_info": null
    },
    {
        "title": "夜过马当山",
        "author": "高翥",
        "content": "独载诗书趁野航，自怜漂泊度时光。\n残年准拟登牛首，连夜勿忙过马当。\n古庙荒寒江浸影，断崖凄惨石凝霜。\n壮怀未分甘衰老，回首长淮恨更长。",
        "dynasty": "宋",
        "collection_info": null
    },
    {
        "title": "輓章朋举",
        "author": "高翥",
        "content": "相逢便拜十年兄，自此交游得尽情。\n草纸抄书传遁甲，竹筩沽酒命添丁。\n他时结屋期来往，今日登门隔死生。\n从此苕溪明月夜，小舟不復为君停。",
        "dynasty": "宋",
        "collection_info": null
    },
    {
        "title": "雨中",
        "author": "高翥",
        "content": "霍地春归唤不譍，客中容易鬓星星。\n漫山风雨樱桃紫，绕屋烟云薜荔青。\n姑恶恨谁能自苦，子规催客厌人听。\n闭门独坐难抛酒，生怕离愁到短屏。",
        "dynasty": "宋",
        "collection_info": null
    },
    {
        "title": "拜李谪仙墓",
        "author": "高翥",
        "content": "萧萧高冢占云根，故老相传太白坟。\n白骨定随风月冷，青山长共姓名存。\n平生出处犹如见，一死浮沈异所闻。\n客子开元书记后，故来浇酒些清魂。",
        "dynasty": "宋",
        "collection_info": null
    },
    {
        "title": "舍侄来",
        "author": "高翥",
        "content": "自从清晓至黄昏，閒坐閒眠深闭门。\n犹子雨中来息担，老夫镫下起开樽。\n故山坟墓何人守，旧宅园亭几处存。\n问答恍然如隔世，若非沈醉定消魂。",
        "dynasty": "宋",
        "collection_info": null
    },
    {
        "title": "丁卯冬送方岩",
        "author": "高翥",
        "content": "忠言历历未曾行，尽载图书出帝城。\n余子但知才可忌，先生当以去为荣。\n门阑竹石关心久，部曲溪山照眼明。\n长啸归欤莫怊怅，浙江风定自潮平。",
        "dynasty": "宋",
        "collection_info": null
    },
    {
        "title": "春夜",
        "author": "高翥",
        "content": "小窗兀兀守更残，案上诗书亦懒观。\n频翦烛花听夜雨，尽垂帘影隔春寒。\n破除梦幻从头了，安置身心向下看。\n老子静中消日月，全然不似客长安。",
        "dynasty": "宋",
        "collection_info": null
    },
    {
        "title": "杨花",
        "author": "高翥",
        "content": "万缕千丝拂水滨，尽催飞絮送残春。\n风前轻薄佳人命，天外飘零宕子身。\n绕路铺时成素毯，就泥沾处衬芳尘。\n江头雨过遗踪尽，留得柔条折赠人。",
        "dynasty": "宋",
        "collection_info": null
    },
    {
        "title": "清明日对酒",
        "author": "高翥",
        "content": "南北山头多墓田，清明祭扫各纷然。\n纸灰飞作白胡蜨，泪血染成红杜鹃。\n日落狐狸眠冢上，夜归儿女笑镫前。\n人生有酒须当醉，一滴何曾到九泉。",
        "dynasty": "宋",
        "collection_info": null
    },
    {
        "title": "秋兴",
        "author": "高翥",
        "content": "老去无心世事轻，但从景物略关情。\n晓看鴈阵惊秋晚，夜听鹤声知月明。\n石鼎煮茶论水品，土墙题字记花名。\n出门更自有真乐，閒向通衢稳步行。",
        "dynasty": "宋",
        "collection_info": null
    },
    {
        "title": "山行即事",
        "author": "高翥",
        "content": "篮舆破晓入山家，独木桥低小径斜。\n屋角尽悬牛蒡菜，篱根多发马兰花。\n主人一笑先呼酒，劝客三杯便当茶。\n我已经年无此乐，为怜身久在京华。",
        "dynasty": "宋",
        "collection_info": null
    },
    {
        "title": "灵鹫寺",
        "author": "高翥",
        "content": "灵鹫名山万古名，几回无事绕廊行。\n殿前流水晴犹急，塔上春云晚自生。\n鹤傍经床听梵语，鸟窥斋钵候钟声。\n我来借得团蒲坐，归去閒眠梦亦清。",
        "dynasty": "宋",
        "collection_info": null
    },
    {
        "title": "老将",
        "author": "高翥",
        "content": "垂头终日坐当门，两臂苍龙隠墨纹。\n笑捻白须传阵法，手摊黄纸说君恩。\n中年主帅皆为鬼，晚岁虞兵见领军。\n每劝儿孙学刀箭，解衣教看旧瘢痕。",
        "dynasty": "宋",
        "collection_info": null
    },
    {
        "title": "秋夜书怀",
        "author": "高翥",
        "content": "明灭孤镫缥缈香，沈沈更漏隔宫墙。\n秋风倦客家千里，夜雨怀人天一方。\n世事从他多鉏铻，生涯如我亦凄凉。\n亟须唤酒消长夜，休梦黄华绕涧傍。",
        "dynasty": "宋",
        "collection_info": null
    },
    {
        "title": "投老",
        "author": "高翥",
        "content": "投老纔营一把茅，前临官路后林坳。\n最宜鸡犬无邻舍，好放牛羊有近郊。\n春韮采来胜市食，秋鲈留取续山肴。\n吾庐谁道难寻觅，古树排门尽鹊巢。",
        "dynasty": "宋",
        "collection_info": null
    },
    {
        "title": "喜杜仲高移居清湖",
        "author": "高翥",
        "content": "笑携鸡犬入城居，无復游从叹阔疏。\n河水通船堪载酒，桐阴近屋可修书。\n饭香休忆辛田米，羹美何惭丙穴鱼。\n我亦买山湖上住，效芹时拟贡园蔬。",
        "dynasty": "宋",
        "collection_info": null
    },
    {
        "title": "虎丘寺",
        "author": "高翥",
        "content": "西出吴门步屧轻，浮屠唤客入山行。\n石从试剑何年裂，池自通泉尽日平。\n烟径远传僧磬响，云龛深锁佛灯明。\n移舟更宿枫桥寺，要听疎钟半夜鸣。",
        "dynasty": "宋",
        "collection_info": null
    },
    {
        "title": "焦山",
        "author": "高翥",
        "content": "山拥中流翠作堆，四围竹树鬰崔嵬。\n殿前云向檐牙出，门外潮从海口来。\n乞食僧归斋鼓动，打碑人去渡船开。\n焦公羽化将名迹，付与瞿昙亦壮哉。",
        "dynasty": "宋",
        "collection_info": null
    },
    {
        "title": "蛾眉亭",
        "author": "高翥",
        "content": "千尺悬崖巨浪撞，危亭高峙对微茫。\n远峰凝黛双蛾澹，流水连云一带长。\n日落江容难可尽，天寒山色不成妆。\n停舟欲试登临眼，北望青烟欲断肠。",
        "dynasty": "宋",
        "collection_info": null
    },
    {
        "title": "凌歊台",
        "author": "高翥",
        "content": "宋祖高台山上头，三閒破屋蔽层丘。\n离离荒草迷行殿，漠漠寒沙拥故洲。\n塔影远招孤客恨，江声长替古人愁。\n题诗自旧知多少，清绝难磨许郢州。",
        "dynasty": "宋",
        "collection_info": null
    },
    {
        "title": "三峡桥",
        "author": "高翥",
        "content": "倦游华髮冷萧骚，长夏来登三峡桥。\n山吐湿云何日尽，溪流冻雪几时消。\n陆公泉在犹堪汲，五老峰高不易招。\n客子倚栏思羽化，未仙衣袂已飘飘。",
        "dynasty": "宋",
        "collection_info": null
    },
    {
        "title": "雪堂",
        "author": "高翥",
        "content": "胜地从来迹易陈，东坡日月久尤新。\n小桥曾压归时雪，老柳长摇别后春。\n城郭寥寥怀独鹤，江山历历见斯人。\n客生较晚空惆怅，梦想陈潘结旧隣。",
        "dynasty": "宋",
        "collection_info": null
    },
    {
        "title": "竹楼",
        "author": "高翥",
        "content": "老竹平分当建瓴，小楼从此擅高名。\n地连云堞登临稳，栏俯晴江梦寐清。\n一记自能追正始，三閒谁与续咸平。\n涛音日日烟中落，依约焚香读易声。",
        "dynasty": "宋",
        "collection_info": null
    },
    {
        "title": "八月旦日永定寺作",
        "author": "高翥",
        "content": "萧然一室坐清虚，又见西风到客居。\n老去身心便懒惰，人来情意任亲疎。\n从僧借地秋移菊，与佛分镫夜读书。\n幽事復为行计夺，去留端的合何如。",
        "dynasty": "宋",
        "collection_info": null
    },
    {
        "title": "小楼",
        "author": "高翥",
        "content": "小楼终日脱冠巾，白髮萧疎不受尘。\n虽是客身犹足乐，苦无世累未为贫。\n家书远寄凭游子，邸报频看念故人。\n自叹此心清似水，为他閒事恼天真。",
        "dynasty": "宋",
        "collection_info": null
    },
    {
        "title": "清明日约宋正甫黄行之兄弟为东湖之集",
        "author": "高翥",
        "content": "自在嬉游徧四方，不曾孤负独春光。\n醉眠芳草衣裳冷，笑嚼名花齿颊香。\n既是烟霞令久任，岂应风月断来章。\n故人尚有閒情不，相伴湖边举一觞。",
        "dynasty": "宋",
        "collection_info": null
    },
    {
        "title": "过方孚若寺丞故庐",
        "author": "高翥",
        "content": "诗境园林万柳閒，四围秋草带愁颜。\n楼台寂寞鼠成穴，岩石崔嵬蚊负山。\n三径昔嫌前辈窄，一区今欠此翁閒。\n客来莫怪匆匆去，万感催人鬓易斑。",
        "dynasty": "宋",
        "collection_info": null
    },
    {
        "title": "宿囊山寺",
        "author": "高翥",
        "content": "小泊囊山古化城，山林端足擅高名。\n楼台影外秋风老，钟磬声中夜气清。\n客子情怀宜淡薄，主人言语亦分明。\n只应海月堂前境，从此江湖有梦成。",
        "dynasty": "宋",
        "collection_info": null
    },
    {
        "title": "潜夫约中途遣诗相送至江山无耗寄诗督之",
        "author": "高翥",
        "content": "望诗十步九回头，目断江山望未休。\n所幸临行曾举似，仅能记忆可遮羞。\n碧云漏日村村雨，红树吟风叶叶秋。\n不见夜光生歇处，客身却恨欠迟留。",
        "dynasty": "宋",
        "collection_info": null
    },
    {
        "title": "门径",
        "author": "高翥",
        "content": "门径萧然独自居，入无给侍出无车。\n江湖故旧音尘绝，里巷游从酒盏疎。\n豪举已抛三尺剑，神交惟有一床书。\n吾兄白髮家空谷，岁晚灯前最忆渠。",
        "dynasty": "宋",
        "collection_info": null
    },
    {
        "title": "破屋",
        "author": "高翥",
        "content": "破屋三间书五车，一翁醉髮老髿髿。\n萧墙甚窄难栽竹，草地虽平不种花。\n井浅自能供日用，楼高谁怕被云遮。\n过门人问何人住，题扇桥西百姓家。",
        "dynasty": "宋",
        "collection_info": null
    },
    {
        "title": "清明日招社友",
        "author": "高翥",
        "content": "面皮如铁鬓如丝，依旧粗豪似向时。\n嗜酒更拚三日醉，看花因费一春诗。\n生前富贵谁能必，身后声名我不知。\n且趁酴醾对醽醁，共来相与一伸眉。",
        "dynasty": "宋",
        "collection_info": null
    },
    {
        "title": "感怀二首  其一",
        "author": "高翥",
        "content": "漂泊南州又过年，恰如杜子客鄜川。\n酒堪度日难为醉，诗怕伤时未可传。\n店舍无烟兵火后，街坊有月试灯前。\n荒凉古驿闻吹笛，老泪纵横落枕边。",
        "dynasty": "宋",
        "collection_info": null
    },
    {
        "title": "感怀二首  其二",
        "author": "高翥",
        "content": "行遍千山復万山，不应蜀道若为难。\n数茎髮向殊方白，一寸心从故国丹。\n弓软臂无三斗力，杯深量欠十分宽。\n粗豪到了非吾事，只盍家居度岁寒。",
        "dynasty": "宋",
        "collection_info": null
    },
    {
        "title": "挽陈復斋",
        "author": "高翥",
        "content": "忧世心劳鬓易斑，笑颦还与世相关。\n秋霜烈日君臣际，和气春风母子閒。\n学道期传千载统，献言先办一生閒。\n堂堂仰止人何在，独有名如不动山。",
        "dynasty": "宋",
        "collection_info": null
    },
    {
        "title": "同刘潜夫登乌石山望海有怀方孚若柯东海陈復斋旧游",
        "author": "高翥",
        "content": "念念思归身欲翰，旧题无暇徧寻看。\n故人尽入黄泉路，远客空登乌石山。\n休起痴心乘九鲤，莫劳病眼望三韩。\n神仙未必知吾事，道在何妨两鬓斑。",
        "dynasty": "宋",
        "collection_info": null
    },
    {
        "title": "山中哭復斋",
        "author": "高翥",
        "content": "封章字少纳忠多，袖疏前陈无柰何。\n但得中天行日月，不愁平地起风波。\n台官论罪终投笔，山贼闻名亦倒戈。\n惆怅脊梁如铁硬，天胡忍使閟山河。",
        "dynasty": "宋",
        "collection_info": null
    },
    {
        "title": "怀安王宰索得助诗奉题一首",
        "author": "高翥",
        "content": "亭在唐贤好句中，阑干六曲尽春风。\n不知脚下是官府，但见面前如渚宫。\n江水逢潮音激切，山云因雨思溟蒙。\n主人雅兴居诗外，花影琴声事事工。",
        "dynasty": "宋",
        "collection_info": null
    },
    {
        "title": "清明日延平道上",
        "author": "高翥",
        "content": "自从闽峤至延平，试问归涂第几程。\n人向烟岚深处出，鸟依云树密边鸣。\n润沾破屐春泥滑，寒入征衫晓雨晴。\n多谢山家插杨柳，报侬今日是清明。",
        "dynasty": "宋",
        "collection_info": null
    },
    {
        "title": "赵忠定公帅蜀时题雪锦楼有扁舟衡岳问归程之句后来人以为谶题跋者甚多邵阳节使君以墨本见赠敬书其右",
        "author": "高翥",
        "content": "九鼎重安国势牢，功名易办谤难逃。\n手扶日月扫云雾，身向江湖直羽毛。\n雪锦诗成如谶兆，金縢书启见勤劳。\n纷纷论定知忠定，不负朝廷两字褒。",
        "dynasty": "宋",
        "collection_info": null
    },
    {
        "title": "秋阴",
        "author": "高翥",
        "content": "冉冉日将莫，萧萧秋欲残。\n浮云低阁雨，宿霭密藏山。\n扇觉轻蒲重，衣嫌细葛单。\n更交一寒暑，精进独衰颜。",
        "dynasty": "宋",
        "collection_info": null
    },
    {
        "title": "富阳县秋日",
        "author": "高翥",
        "content": "古井梧桐老，平田䆉稏收。\n鷄豚百里社，砧杵十分秋。\n干鹊催归兴，寒蝉唤客愁。\n衔杯忆霜蟹，沙尾暮停舟。",
        "dynasty": "宋",
        "collection_info": null
    },
    {
        "title": "秋日入无量院",
        "author": "高翥",
        "content": "僧閒甘寂寞，寺古绝纷华。\n鸟摘过墙枣，猿争守树樝。\n雨多溪没井，藤老蔓缘笆。\n莫坐庭前石，怕伤苔藓花。",
        "dynasty": "宋",
        "collection_info": null
    },
    {
        "title": "小楼夜雨",
        "author": "高翥",
        "content": "心懒缘忘世，身閒为不才。\n客愁随病散，老眼共书开。\n嗜酒有天戒，爱花无地栽。\n小楼风雨夜，还我鼻如雷。",
        "dynasty": "宋",
        "collection_info": null
    },
    {
        "title": "夜过西兴",
        "author": "高翥",
        "content": "宵济向西兴，钟声隔岸听。\n浅滩淘落月，远树纳残星。\n客路悠悠去，征桡在在停。\n明朝故山近，不必问邮亭。",
        "dynasty": "宋",
        "collection_info": null
    },
    {
        "title": "度仙霞岭",
        "author": "高翥",
        "content": "尽日度僊霞，西风吹鬓华。\n乍寒抛白苎，临晚见黄花。\n山险全无路，溪晴半是沙。\n岭头逢宿处，斜月带栖鸦。",
        "dynasty": "宋",
        "collection_info": null
    },
    {
        "title": "建昌道上",
        "author": "高翥",
        "content": "凛凛北风劲，行行西路赊。\n客情甘淡薄，世事苦参差。\n酒易逢知己，诗难遇作家。\n林閒数点雪，错认是梅花。",
        "dynasty": "宋",
        "collection_info": null
    },
    {
        "title": "隆兴借东湖驿度夏杂题",
        "author": "高翥",
        "content": "西风来几日，荷柳早衰容。\n百感闻秋笛，孤吟答晚钟。\n事能如意少，酒不教愁浓。\n忆着莼鲈美，家山隔几重。",
        "dynasty": "宋",
        "collection_info": null
    },
    {
        "title": "春日杂兴二首  其一",
        "author": "高翥",
        "content": "檐铃奏曲响珊珊，尽日重门不启关。\n多插缾花供宴坐，为渠消受一春閒。",
        "dynasty": "宋",
        "collection_info": null
    },
    {
        "title": "春日杂兴二首  其二",
        "author": "高翥",
        "content": "春归门巷静深深，老去无情不彊吟。\n风絮入帘晴昼永，自烧香餠试花沈。",
        "dynasty": "宋",
        "collection_info": null
    },
    {
        "title": "雨中",
        "author": "高翥",
        "content": "浓云漠漠雨飞飞，不放东风取次吹。\n先自一春晴意少，那堪梅子欲黄时。",
        "dynasty": "宋",
        "collection_info": null
    },
    {
        "title": "山堂即事",
        "author": "高翥",
        "content": "杜鹃声裏桐花落，山馆无人昼掩扃。\n老去未能忘结习，自调浓墨写黄庭。",
        "dynasty": "宋",
        "collection_info": null
    },
    {
        "title": "秋夜",
        "author": "高翥",
        "content": "老去惊秋白髮添，不禁凉吹逼疏帘。\n楼高幸自蛩声远，争柰梧桐又傍檐。",
        "dynasty": "宋",
        "collection_info": null
    },
    {
        "title": "孺子祠堂",
        "author": "高翥",
        "content": "三间官屋老湖滨，孺子名声日日新。\n下榻本非天上事，后人空自愧前人。",
        "dynasty": "宋",
        "collection_info": null
    },
    {
        "title": "西湖二首  其一",
        "author": "高翥",
        "content": "浅水摇船冷戛沙，平林暝色接栖鸦。\n湖边老树垂垂白，半是梅花半雪花。",
        "dynasty": "宋",
        "collection_info": null
    },
    {
        "title": "西湖二首  其二",
        "author": "高翥",
        "content": "老鹤无踪野鸭飞，鸣琴声裏画船归。\n伤心旧日经行地，不独人非物亦非。",
        "dynasty": "宋",
        "collection_info": null
    },
    {
        "title": "鬰孤台  其一",
        "author": "高翥",
        "content": "十年重上鬰孤台，带得江湖白髮来。\n满眼青山旧相识，晚鸦羣噪莫惊猜。",
        "dynasty": "宋",
        "collection_info": null
    },
    {
        "title": "鬰孤台  其二",
        "author": "高翥",
        "content": "登临犹觉酒边豪，往事新愁付一陶。\n深浅不常章贡水，崆峒只似旧时高。",
        "dynasty": "宋",
        "collection_info": null
    },
    {
        "title": "涧傍菊花",
        "author": "高翥",
        "content": "历寂黄花老涧傍，不因风雨减清芳。\n从教衰谢随秋草，到了能全晚节香。",
        "dynasty": "宋",
        "collection_info": null
    },
    {
        "title": "看弄潮回",
        "author": "高翥",
        "content": "弄罢江潮晚入城，红旗飐飐白旗轻。\n不因会吃翻头浪，争得天街鼓乐迎。",
        "dynasty": "宋",
        "collection_info": null
    },
    {
        "title": "西湖暮归",
        "author": "高翥",
        "content": "风荷百顷占涟漪，烟树溟蒙乳鸭飞。\n买断小舟休唤客，时穿萍叶载诗归。",
        "dynasty": "宋",
        "collection_info": null
    },
    {
        "title": "西湖杂兴二首  其一",
        "author": "高翥",
        "content": "城中无处听蝉鸣，短策轻鞋晚出城。\n行到柳阴松影下，恰纔闻得两三声。",
        "dynasty": "宋",
        "collection_info": null
    },
    {
        "title": "西湖杂兴二首  其二",
        "author": "高翥",
        "content": "十三楼寺早餐饭，六一泉寺晚咏歌。\n坐断竹风无暑气，乳禽鸣处绿阴多。",
        "dynasty": "宋",
        "collection_info": null
    },
    {
        "title": "夜步天街书所见",
        "author": "高翥",
        "content": "赛罢祠山赛二郎，酒行明日欲祠张。\n愚民可是都忘本，香火何曾到杜康。",
        "dynasty": "宋",
        "collection_info": null
    },
    {
        "title": "吴山绝句",
        "author": "高翥",
        "content": "拂晓官来簿录时，未曾吹彻玉参差。\n旁人不忍听鹦鹉，犹向金笼唤太师。",
        "dynasty": "宋",
        "collection_info": null
    },
    {
        "title": "菊花  其一",
        "author": "高翥",
        "content": "白白黄黄自岁寒，诗人但作菊花看。\n牡丹茉莉非吾事，自是时人被眼瞒。",
        "dynasty": "宋",
        "collection_info": null
    },
    {
        "title": "菊花  其二",
        "author": "高翥",
        "content": "亲向东篱手自栽，夕阳小径重徘徊。\n花应得似人乖角，过了重阳烂漫开。",
        "dynasty": "宋",
        "collection_info": null
    },
    {
        "title": "菊花  其三",
        "author": "高翥",
        "content": "爱花千古说渊明，肯把秋光不似春。\n我重此花全晚节，剩栽三径伴閒身。",
        "dynasty": "宋",
        "collection_info": null
    },
    {
        "title": "岩桂花",
        "author": "高翥",
        "content": "玉蕊琅玕树，天香知意熏。\n露寒清透骨，风定远含芬。",
        "dynasty": "宋",
        "collection_info": null
    },
    {
        "title": "兄寿弟",
        "author": "高翥",
        "content": "再岁佳辰捧寿巵，今年清梦浙江湄。\n鹡鸰地冷真堪□，鸿雁云飞会有时。\n芍药泛杯犹共醉，梅花照座可重期。\n直须千岁州成日，铜狄摩挲世自知。",
        "dynasty": "宋",
        "collection_info": null
    },
    {
        "title": "贺杨东山休致",
        "author": "高翥",
        "content": "莫言纳禄寻常事，试读唐人梦谒赋。\n骑馿径上东山椒，九州四海风萧萧。\n大瓢贮云杓斟月，却跨阴崖听冰柝。\n松萝影薄寒花妍，白鸥飞来亦欣然。",
        "dynasty": "宋",
        "collection_info": null
    },
    {
        "title": "寂上人禅房",
        "author": "高翥",
        "content": "俗尘浮垢闭禅关，百岁身心几日闲。\n安得此生同草木，无营长在四时閒。",
        "dynasty": "宋",
        "collection_info": null
    },
    {
        "title": "崇圣寺斌公房",
        "author": "高翥",
        "content": "近来唯一食，树下掩禅扉。\n落日寒山磬，多年坏衲衣。\n白鬚长更剃，青霭远还归。\n仍说游南岳，经行是息机。",
        "dynasty": "宋",
        "collection_info": null
    },
    {
        "title": "下塘",
        "author": "高翥",
        "content": "河水新添三尺高，河边芦苇有龟巢。\n波流夜夜飘渔箔，空点篮灯照树梢。",
        "dynasty": "宋",
        "collection_info": null
    },
    {
        "title": "题信天巢集",
        "author": "高翥",
        "content": "信天巢小仅容身，中有图书障俗尘。\n不与世争闲意气，且随时养老精神。\n破铛安稳齐钟鼎，短褐参差比缙绅。\n渴饮三杯饥二饭，主人日用未为贫。",
        "dynasty": "宋",
        "collection_info": null
    },
    {
        "title": "静对",
        "author": "高翥",
        "content": "静对炉烟一缕霞，谢天成就澹生涯。\n安排瓦砚临章草，收拾甆瓶插郑花。\n莫问家储无担石，休嫌人事似团沙。\n三杯竟醉醒时晚，卧看春云送日斜。",
        "dynasty": "宋",
        "collection_info": null
    },
    {
        "title": "无计",
        "author": "高翥",
        "content": "无计留连日，争来断送春。\n落花终日雨，流水一溪云。\n山鸟呼名急，林梢着色新。\n诗成真谩兴，吾懒事因循。",
        "dynasty": "宋",
        "collection_info": null
    },
    {
        "title": "客枕",
        "author": "高翥",
        "content": "客枕眠僧舍，巍然鹤髮翁。\n事如前日异，心与少年同。\n一夜送春雨，五更临晓风。\n梦回思往事，愁在不言中。",
        "dynasty": "宋",
        "collection_info": null
    },
    {
        "title": "庐山道中",
        "author": "高翥",
        "content": "沿路梅花管送迎，庐山初别雪初晴。\n若无急事相驱役，有酒人家便不行。",
        "dynasty": "宋",
        "collection_info": null
    },
    {
        "title": "采石",
        "author": "高翥",
        "content": "采石兴亡地，声名宇宙齐。\n山眉间吴楚，江口折东西。\n今古多遗恨，英雄几噬脐。\n征尘何日尽，北望转悲悽。",
        "dynasty": "宋",
        "collection_info": null
    },
    {
        "title": "叹息",
        "author": "高翥",
        "content": "叹息闲身不自如，长年借屋客中居。\n事多只为人情熟，贫甚还因世法疎。\n兄弟候归应有梦，交游散去更无书。\n攒心万感争催老，白髮萧骚欲满梳。",
        "dynasty": "宋",
        "collection_info": null
    },
    {
        "title": "拜尹和靖先生墓",
        "author": "高翥",
        "content": "和靖祠堂在半村，敬瞻遗像忆师门。\n洛中虽去名犹重，吴下曾来道益尊。\n言立岂徒规后学，书存端可识真源。\n瓣香再拜公应鉴，自愧传衣忝嫡孙。",
        "dynasty": "宋",
        "collection_info": null
    },
    {
        "title": "重阳述怀",
        "author": "高翥",
        "content": "年年客裏过佳期，时节难逢莫皱眉。\n酒量且为重九尽，杯行不必再三辞。\n登高兴懒诗仍赋，怀古情深泪自垂。\n纵使西风落乌帽，黄花犹恋鬓边丝。",
        "dynasty": "宋",
        "collection_info": null
    },
    {
        "title": "归来",
        "author": "高翥",
        "content": "归来成倦客，随分乐闲居。\n供佛换新水，课儿温旧书。\n已荒三径菊，且种一园蔬。\n来往多邻舍，余无长者车。",
        "dynasty": "宋",
        "collection_info": null
    },
    {
        "title": "杂兴",
        "author": "高翥",
        "content": "短帽轻盈出晚峦，儿童夹道竞来看。\n老夫何足惊人眼，为有猿猴把钓竿。",
        "dynasty": "宋",
        "collection_info": null
    },
    {
        "title": "冬日书怀用正甫韵",
        "author": "高翥",
        "content": "惯将双手託虚空，岁事虽穷道不穷。\n身健不知行路远，心安还与在家同。\n客携酒至一樽绿，兄寄书来三印红。\n看罢兄书斟客酒，闲愁无事置胸中。",
        "dynasty": "宋",
        "collection_info": null
    },
    {
        "title": "同周晋仙夜宿",
        "author": "高翥",
        "content": "□□□□□□□，□□□□□□□。\n更有诗人穷似我，夜深来共纸衾眠。",
        "dynasty": "宋",
        "collection_info": null
    },
    {
        "title": "句",
        "author": "高翥",
        "content": "早知花木今无主，不把丰碑累放翁。",
        "dynasty": "宋",
        "collection_info": null
    },
    {
        "title": "偈颂一百三十三首  其一",
        "author": "释法熏",
        "content": "云门一棒，高峰三拜。\n一家不知一家，各自保守疆界。",
        "dynasty": "宋",
        "collection_info": null
    },
    {
        "title": "偈颂一百三十三首  其二",
        "author": "释法熏",
        "content": "高峰方丈，内外皆空。\n垂鈎四海，只钓狞龙。",
        "dynasty": "宋",
        "collection_info": null
    },
    {
        "title": "偈颂一百三十三首  其三",
        "author": "释法熏",
        "content": "衲僧公验，突出难辨。\n手眼通身，只得一半。",
        "dynasty": "宋",
        "collection_info": null
    },
    {
        "title": "偈颂一百三十三首  其四",
        "author": "释法熏",
        "content": "有大圣人，出现世间。\n不言而化，无为而治。\n节逢瑞庆，万国欢声。\n金轮永御三千界，玉叶长敷亿万春。",
        "dynasty": "宋",
        "collection_info": null
    },
    {
        "title": "偈颂一百三十三首  其五",
        "author": "释法熏",
        "content": "晷运推移，日南长至。\n佛法世法，因行掉臂。\n高峰更嘱诸人，第一莫眠冷地。",
        "dynasty": "宋",
        "collection_info": null
    },
    {
        "title": "偈颂一百三十三首  其六",
        "author": "释法熏",
        "content": "一径直，二周遮。\n衲僧会得，万别千差。\n庭前闲放目，春尽尚余花，老胡不合过流沙。",
        "dynasty": "宋",
        "collection_info": null
    },
    {
        "title": "偈颂一百三十三首  其七",
        "author": "释法熏",
        "content": "善财采，文殊用。\n杀人活人，临机变弄。\n直须亲看海龙宫，莫看目前波浪涌。",
        "dynasty": "宋",
        "collection_info": null
    },
    {
        "title": "偈颂一百三十三首  其八",
        "author": "释法熏",
        "content": "莲花荷叶，意在言前。\n神僊妙诀，父子不传。",
        "dynasty": "宋",
        "collection_info": null
    },
    {
        "title": "偈颂一百三十三首  其九",
        "author": "释法熏",
        "content": "大道体宽，无易无难。\n相头买帽，此土西天。",
        "dynasty": "宋",
        "collection_info": null
    },
    {
        "title": "偈颂一百三十三首  其一○",
        "author": "释法熏",
        "content": "五祖鹁鸠啼，当机直下提。\n隔山寻蚁迹，能有几人知。",
        "dynasty": "宋",
        "collection_info": null
    },
    {
        "title": "偈颂一百三十三首  其一一",
        "author": "释法熏",
        "content": "八月秋，何处热。\n杜衲僧，犹未瞥。\n三更半夜眼闻，天上如何拣月。",
        "dynasty": "宋",
        "collection_info": null
    },
    {
        "title": "偈颂一百三十三首  其一二",
        "author": "释法熏",
        "content": "一日日，一时时，口如鼻，眼似眉。\n左搓芒绳缚鬼子，倒将蒿箭射须弥。",
        "dynasty": "宋",
        "collection_info": null
    },
    {
        "title": "偈颂一百三十三首  其一三",
        "author": "释法熏",
        "content": "新年佛法，一切成现。\n明去暗来，三头两面。\n灵利衲僧，犹隔一线。\n更问如何，脑后拔箭。",
        "dynasty": "宋",
        "collection_info": null
    },
    {
        "title": "偈颂一百三十三首  其一四",
        "author": "释法熏",
        "content": "指天指地，小儿子戏。\n无可慇懃，浇杓恶水。",
        "dynasty": "宋",
        "collection_info": null
    },
    {
        "title": "偈颂一百三十三首  其一五",
        "author": "释法熏",
        "content": "九夏安居，眉毛厮结。\n一人发真归源，十方虚空迸裂。",
        "dynasty": "宋",
        "collection_info": null
    },
    {
        "title": "偈颂一百三十三首  其一六",
        "author": "释法熏",
        "content": "佛祖真机，曾无准的。\n鈎锁连环，刀挑不出。\n石田有箇道处，未必诸人委悉。\n摩诃般若波罗蜜，甚深般若波罗蜜。",
        "dynasty": "宋",
        "collection_info": null
    },
    {
        "title": "偈颂一百三十三首  其一七",
        "author": "释法熏",
        "content": "东弗于逮，西瞿耶尼。\n清清之水，游鱼自迷。",
        "dynasty": "宋",
        "collection_info": null
    },
    {
        "title": "偈颂一百三十三首  其一八",
        "author": "释法熏",
        "content": "庭开金菊宿根生，来雁新闻一两声。\n犹握金鞭问归客，夜深谁共御街行。",
        "dynasty": "宋",
        "collection_info": null
    },
    {
        "title": "偈颂一百三十三首  其一九",
        "author": "释法熏",
        "content": "东去亦是上座，西去亦是上座。\n提水放火，看风使舵。\n七出八没，儒雅风流。\n几度黑风翻大海，何曾覆却钓鱼舟。",
        "dynasty": "宋",
        "collection_info": null
    },
    {
        "title": "偈颂一百三十三首  其二○",
        "author": "释法熏",
        "content": "老倒慈明为指迷，钓丝绞水出群机。\n时人贪看芦花白，不见沙鸥隔岸飞。",
        "dynasty": "宋",
        "collection_info": null
    },
    {
        "title": "偈颂一百三十三首  其二一",
        "author": "释法熏",
        "content": "棒喝齐施，雷奔电掣。\n本参事中，总没交涉。\n没交涉，有来由，昨夜三更失却牛。",
        "dynasty": "宋",
        "collection_info": null
    },
    {
        "title": "偈颂一百三十三首  其二二",
        "author": "释法熏",
        "content": "乳源言中藏剑戟，这僧姦裏放痴憨。\n西来的的意，斫额望扶桑。",
        "dynasty": "宋",
        "collection_info": null
    },
    {
        "title": "偈颂一百三十三首  其二三",
        "author": "释法熏",
        "content": "去却一，拈得七。\n通天大路，万重铁壁。\n枫桥心肝五臟，一时剖出。\n臭骨头，信彩掷。\n百千万种神通，只消道箇不必。",
        "dynasty": "宋",
        "collection_info": null
    },
    {
        "title": "偈颂一百三十三首  其二四",
        "author": "释法熏",
        "content": "云月是同，溪山各异。\n拽新罗与占波闘额，跛脚阿师犹落第二。\n东西南北，甚处得来。\n好是明明说，从教鸭听雷。",
        "dynasty": "宋",
        "collection_info": null
    },
    {
        "title": "偈颂一百三十三首  其二五",
        "author": "释法熏",
        "content": "识得心，山岳沉。\n握金成土，握土成金。\n脚后脚前，见成行货。\n少室峰前，交点不过。",
        "dynasty": "宋",
        "collection_info": null
    },
    {
        "title": "偈颂一百三十三首  其二六",
        "author": "释法熏",
        "content": "解语非干舌，能言不是声。\n斩新提活句，冬后一阳生。",
        "dynasty": "宋",
        "collection_info": null
    },
    {
        "title": "偈颂一百三十三首  其二七",
        "author": "释法熏",
        "content": "一言道尽，却成两橛。\n击鼓升堂，子承父业。",
        "dynasty": "宋",
        "collection_info": null
    },
    {
        "title": "偈颂一百三十三首  其二八",
        "author": "释法熏",
        "content": "出一丛林，入一丛林。\n不具参方眼，难透祖师心。",
        "dynasty": "宋",
        "collection_info": null
    },
    {
        "title": "偈颂一百三十三首  其二九",
        "author": "释法熏",
        "content": "秋风高，秋叶脱。\n乱走衲僧，天涯海角。",
        "dynasty": "宋",
        "collection_info": null
    },
    {
        "title": "偈颂一百三十三首  其三○",
        "author": "释法熏",
        "content": "触目不会道，运足焉知步。\n倒腹倾肠，翻成露布。\n石田顶戴诸人，争敢丝毫错悞。\n却忆王老师，不打这破鼓。",
        "dynasty": "宋",
        "collection_info": null
    },
    {
        "title": "偈颂一百三十三首  其三一",
        "author": "释法熏",
        "content": "坦老勾贼破家，罗山就窠打劫。\n勘证将来，未免髑髅敲磕。",
        "dynasty": "宋",
        "collection_info": null
    },
    {
        "title": "偈颂一百三十三首  其三二",
        "author": "释法熏",
        "content": "达磨不会禅，夫子不识字。\n第一莫将来，将来不相似。",
        "dynasty": "宋",
        "collection_info": null
    },
    {
        "title": "偈颂一百三十三首  其三三",
        "author": "释法熏",
        "content": "不是世间法，亦非西祖意。\n晷运推移，日南长至。\n幽州江口石人，不道光阴虚弃。",
        "dynasty": "宋",
        "collection_info": null
    },
    {
        "title": "偈颂一百三十三首  其三四",
        "author": "释法熏",
        "content": "一不成一，二不成二。\n喝水成水，敲骨出髓。\n眼有瞳人，色斯举矣。",
        "dynasty": "宋",
        "collection_info": null
    },
    {
        "title": "偈颂一百三十三首  其三五",
        "author": "释法熏",
        "content": "无心亦无法，非法亦非心。\n大勋不竖赏，柴扉草自深。",
        "dynasty": "宋",
        "collection_info": null
    },
    {
        "title": "偈颂一百三十三首  其三六",
        "author": "释法熏",
        "content": "通身无觅处，遍界不曾藏。\n闭目中秋坐，却笑月无光。",
        "dynasty": "宋",
        "collection_info": null
    },
    {
        "title": "偈颂一百三十三首  其三七",
        "author": "释法熏",
        "content": "大地人人具眼，明星夜夜流辉。\n瞿昙不着便，失却一双眉。\n后代儿孙那得知，一年一度乱针锥。",
        "dynasty": "宋",
        "collection_info": null
    },
    {
        "title": "偈颂一百三十三首  其三八",
        "author": "释法熏",
        "content": "院无大小，众无多寡。\n有箇折脚铛儿，要人提上挈下。\n不堕功勋，不触风化，千里追风看良马。",
        "dynasty": "宋",
        "collection_info": null
    },
    {
        "title": "偈颂一百三十三首  其三九",
        "author": "释法熏",
        "content": "透过牢关，纵横独步。\n脚头到处生涯，谁道此山无路。",
        "dynasty": "宋",
        "collection_info": null
    },
    {
        "title": "偈颂一百三十三首  其四○",
        "author": "释法熏",
        "content": "钟山乍住，百事随宜。\n无可不可，左之右之。\n些子不通方处，料想诸人未知。",
        "dynasty": "宋",
        "collection_info": null
    },
    {
        "title": "偈颂一百三十三首  其四一",
        "author": "释法熏",
        "content": "举古举今，和泥合水。\n说心说性，画虎成狸。",
        "dynasty": "宋",
        "collection_info": null
    },
    {
        "title": "偈颂一百三十三首  其四二",
        "author": "释法熏",
        "content": "石中有玉，沙裏无油。\n德山临济，未出常流。\n却忆寒山子，时临古渡头。",
        "dynasty": "宋",
        "collection_info": null
    },
    {
        "title": "偈颂一百三十三首  其四三",
        "author": "释法熏",
        "content": "法尔不尔，如何指南。\n古佛露柱，昼夜交参。\n蒋山虽恁么道，西天有人不甘。",
        "dynasty": "宋",
        "collection_info": null
    },
    {
        "title": "偈颂一百三十三首  其四四",
        "author": "释法熏",
        "content": "四月十五结，虚空遭火爇。\n此土与西天，同途不同辙，镇州萝卜并州铁。",
        "dynasty": "宋",
        "collection_info": null
    },
    {
        "title": "偈颂一百三十三首  其四五",
        "author": "释法熏",
        "content": "今朝五月五，石田无剩语。\n打破鬼门关，三更日卓午，明眼衲僧迷却路。",
        "dynasty": "宋",
        "collection_info": null
    },
    {
        "title": "偈颂一百三十三首  其四六",
        "author": "释法熏",
        "content": "深山岩崖中，迥绝无人处。\n箇事分明，十成显露。\n拟着便乖张，不拟成差互。\n赵州亲见南泉，百丈曾参马祖。",
        "dynasty": "宋",
        "collection_info": null
    },
    {
        "title": "偈颂一百三十三首  其四七",
        "author": "释法熏",
        "content": "田地稳密，关窍玲珑。\n识得无寒暑处，任他寒暑相攻，箇裏同途辙不同。",
        "dynasty": "宋",
        "collection_info": null
    },
    {
        "title": "偈颂一百三十三首  其四八",
        "author": "释法熏",
        "content": "长沙见处虽亲用处粗，仰山口裏相呼肚裏狡。\n灼然好箇大虫，可惜已伤牙爪。",
        "dynasty": "宋",
        "collection_info": null
    },
    {
        "title": "偈颂一百三十三首  其四九",
        "author": "释法熏",
        "content": "焦砖打着连底冻，赤眼撞着火柴头。\n将军但得嘉声在，何必荣封万户侯。",
        "dynasty": "宋",
        "collection_info": null
    },
    {
        "title": "偈颂一百三十三首  其五○",
        "author": "释法熏",
        "content": "见闻觉知，行住坐卧。\n眨上眉毛，早已蹉过。\n赤脚唱山歌，路上无人和。",
        "dynasty": "宋",
        "collection_info": null
    },
    {
        "title": "偈颂一百三十三首  其五一",
        "author": "释法熏",
        "content": "直下是，直下是。\n钝鸟不离窠，良驹千万里。",
        "dynasty": "宋",
        "collection_info": null
    },
    {
        "title": "偈颂一百三十三首  其五二",
        "author": "释法熏",
        "content": "身心一如，身外无余。\n长安虽乐，不是久居。",
        "dynasty": "宋",
        "collection_info": null
    },
    {
        "title": "偈颂一百三十三首  其五三",
        "author": "释法熏",
        "content": "禅非意想，道绝功勋。\n青天白日，有迷路人。",
        "dynasty": "宋",
        "collection_info": null
    },
    {
        "title": "偈颂一百三十三首  其五四",
        "author": "释法熏",
        "content": "两日晴，三日雨。\n衲僧皮草，无晒㫰处。",
        "dynasty": "宋",
        "collection_info": null
    },
    {
        "title": "偈颂一百三十三首  其五五",
        "author": "释法熏",
        "content": "言诠不及处，文彩未生时。\n电光石火，犹尚迟迟。\n直下横身担荷得，藕丝牵动五须弥。",
        "dynasty": "宋",
        "collection_info": null
    },
    {
        "title": "偈颂一百三十三首  其五六",
        "author": "释法熏",
        "content": "以大圆觉，无绳自缚。\n为我伽蓝，凡圣交参。\n身心安居，换水养鱼。\n平等性智，落在第二。\n莫教辜负两茎眉，九十日从今日始。",
        "dynasty": "宋",
        "collection_info": null
    },
    {
        "title": "偈颂一百三十三首  其五七",
        "author": "释法熏",
        "content": "明如日，黑如漆。\n一犬吠虚，千猱啀宝。\n山僧有口，多时挂壁。\n却烦拄杖子，与诸人通箇消息。\n东土衲子心粗，西天蜡人泪滴。",
        "dynasty": "宋",
        "collection_info": null
    },
    {
        "title": "偈颂一百三十三首  其五八",
        "author": "释法熏",
        "content": "今朝端午节，钟山强饶舌。\n家无白泽之图，妖怪自然消灭。\n灭，灭，夜行一任贪明月。",
        "dynasty": "宋",
        "collection_info": null
    },
    {
        "title": "偈颂一百三十三首  其五九",
        "author": "释法熏",
        "content": "有祖以来，无人奈何。\n德山临济，特地干戈。\n水到沧溟不是波。",
        "dynasty": "宋",
        "collection_info": null
    },
    {
        "title": "偈颂一百三十三首  其六○",
        "author": "释法熏",
        "content": "未过蒋山关，须过蒋山关。\n过得蒋山关，呼唤不回，牢笼不住。\n平地鼓洪波，青天撒白雨。\n石田笑嘻嘻，未敢轻相许。\n射虎不真，徒劳没羽。",
        "dynasty": "宋",
        "collection_info": null
    },
    {
        "title": "偈颂一百三十三首  其六一",
        "author": "释法熏",
        "content": "平如镜，烂如泥。\n迷则迷于悟，悟则悟于迷。\n禹力不到处，河声流向西。",
        "dynasty": "宋",
        "collection_info": null
    },
    {
        "title": "偈颂一百三十三首  其六二",
        "author": "释法熏",
        "content": "江南成橘，江北成枳。\n还有优劣也无，具眼者辨取。",
        "dynasty": "宋",
        "collection_info": null
    },
    {
        "title": "偈颂一百三十三首  其六三",
        "author": "释法熏",
        "content": "慧日峰高，门庭壁立。\n放一线开，从这裏入。",
        "dynasty": "宋",
        "collection_info": null
    },
    {
        "title": "偈颂一百三十三首  其六四",
        "author": "释法熏",
        "content": "一径直，二周遮。\n擒虎兕，辨龙蛇。\n白玉无瑕却有瑕。",
        "dynasty": "宋",
        "collection_info": null
    },
    {
        "title": "偈颂一百三十三首  其六五",
        "author": "释法熏",
        "content": "九重降旨，阖国咸知。\n一句当头，诸人未委。\n只如新长老，宁可截舌，不犯国讳。",
        "dynasty": "宋",
        "collection_info": null
    },
    {
        "title": "偈颂一百三十三首  其六六",
        "author": "释法熏",
        "content": "向上一路，千圣不然。\n目前无异草，脚下有青天。",
        "dynasty": "宋",
        "collection_info": null
    },
    {
        "title": "偈颂一百三十三首  其六七",
        "author": "释法熏",
        "content": "众流成海，众毛成毬。\n一棚俊鹘，儒雅风流。\n石田无一事，坐地看杨州。",
        "dynasty": "宋",
        "collection_info": null
    },
    {
        "title": "偈颂一百三十三首  其六八",
        "author": "释法熏",
        "content": "石田乍到，人事纷纷。\n拈得鼻孔，失却眼睛。\n佛法二字，不怕烂却，且听诸方行棒喝。",
        "dynasty": "宋",
        "collection_info": null
    },
    {
        "title": "偈颂一百三十三首  其六九",
        "author": "释法熏",
        "content": "千五百人善知识，不念吾宗正岑寂。\n五峰趯倒浪翻空，大地山河俱失色。\n金风体露，叶落归根，只堪惆怅不堪陈。",
        "dynasty": "宋",
        "collection_info": null
    },
    {
        "title": "偈颂一百三十三首  其七○",
        "author": "释法熏",
        "content": "不结毗卢印，那弘古佛心。\n明月照幽谷，寒涛助夜砧。",
        "dynasty": "宋",
        "collection_info": null
    },
    {
        "title": "偈颂一百三十三首  其七一",
        "author": "释法熏",
        "content": "至人变化，体妙难名。\n去来不以象，动静不以形。\n通途自寥邈，何处不称尊。\n更无一法可当情，直踏毗卢顶上行。",
        "dynasty": "宋",
        "collection_info": null
    },
    {
        "title": "偈颂一百三十三首  其七二",
        "author": "释法熏",
        "content": "独能岗上，慧日峰前。\n云月是同，溪山各异。\n正法眼，破沙盆。\n劝君更尽一杯酒，西出阳关无故人。",
        "dynasty": "宋",
        "collection_info": null
    },
    {
        "title": "偈颂一百三十三首  其七三",
        "author": "释法熏",
        "content": "风萧萧，雨萧萧，丝毫不动，平步丹霄。\n便恁么去，南山门下，土亦难消。",
        "dynasty": "宋",
        "collection_info": null
    },
    {
        "title": "偈颂一百三十三首  其七四",
        "author": "释法熏",
        "content": "赤肉团上，壁立万仞。\n临济德山，因邪打正。\n罗纹结角，百匝千重。\n等闲抛一钓，惊起碧潭龙。",
        "dynasty": "宋",
        "collection_info": null
    },
    {
        "title": "偈颂一百三十三首  其七五",
        "author": "释法熏",
        "content": "寸丝不挂，赤肉犹存。\n黄头碧眼，叫屈无门。\n我行荒草裏，汝又入深村。",
        "dynasty": "宋",
        "collection_info": null
    },
    {
        "title": "偈颂一百三十三首  其七六",
        "author": "释法熏",
        "content": "万古长空，一朝风月。\n有祖以来，话作两橛。\n石田好是明明说，八十翁翁嚼生铁。",
        "dynasty": "宋",
        "collection_info": null
    },
    {
        "title": "偈颂一百三十三首  其七七",
        "author": "释法熏",
        "content": "古今日月，依旧山河。\n新年佛法，特地干戈。\n水到沧溟不是波。",
        "dynasty": "宋",
        "collection_info": null
    },
    {
        "title": "偈颂一百三十三首  其七八",
        "author": "释法熏",
        "content": "尽大地不是自己，参天荆棘。\n尽大地总是自己，满目尘埃。\n横三竖四，捏聚放开。\n要与南山相见，还我第一筹来。",
        "dynasty": "宋",
        "collection_info": null
    },
    {
        "title": "偈颂一百三十三首  其七九",
        "author": "释法熏",
        "content": "明如日，黑如漆。\n通天大路，万重铁壁。\n南山口似血盆，争敢妄通消息。",
        "dynasty": "宋",
        "collection_info": null
    },
    {
        "title": "偈颂一百三十三首  其八○",
        "author": "释法熏",
        "content": "至道无难，惟嫌拣择。\n山河大地，日月星辰。\n草木丛林，鸟兽人畜。\n不是龙门客，切忌遭点额。",
        "dynasty": "宋",
        "collection_info": null
    },
    {
        "title": "偈颂一百三十三首  其八一",
        "author": "释法熏",
        "content": "一生空拽露布，末后又把不住。\n灭度不灭度，总非吾弟子，破布囊尽底翻出。\n苍天中更添冤苦，可惜黄金成粪土。",
        "dynasty": "宋",
        "collection_info": null
    },
    {
        "title": "偈颂一百三十三首  其八二",
        "author": "释法熏",
        "content": "不着佛求，不着法求，不着僧求。\n春花烂熳，春事绸缪。\n若将春意会，特地惹春愁。",
        "dynasty": "宋",
        "collection_info": null
    },
    {
        "title": "偈颂一百三十三首  其八三",
        "author": "释法熏",
        "content": "悉达今朝出母胎，无端满目是尘埃。\n山僧倾倒西湖水，索性从头洗一回。",
        "dynasty": "宋",
        "collection_info": null
    },
    {
        "title": "偈颂一百三十三首  其八四",
        "author": "释法熏",
        "content": "四月十五同结，此土西天不别。\n杀尽安居，只得一橛，杨花不是天边雪。",
        "dynasty": "宋",
        "collection_info": null
    },
    {
        "title": "偈颂一百三十三首  其八五",
        "author": "释法熏",
        "content": "是句亦刬，非句亦刬。\n公案见成，打迭不辨。\n瞎馿趁队过新罗，临济德山空眨眼。",
        "dynasty": "宋",
        "collection_info": null
    },
    {
        "title": "偈颂一百三十三首  其八六",
        "author": "释法熏",
        "content": "眼似流星，机如掣电。\n过得南山门，未见南山面。\n天气稍热，别时相见。",
        "dynasty": "宋",
        "collection_info": null
    },
    {
        "title": "偈颂一百三十三首  其八七",
        "author": "释法熏",
        "content": "摩耶佛母，现女主身。\n退藏于密，得一以宁。\n贵无敌，富无伦。\n节逢寿庆，四海欢声。\n愿将西祖真消息，仰祝皇龄万万春。",
        "dynasty": "宋",
        "collection_info": null
    },
    {
        "title": "偈颂一百三十三首  其八八",
        "author": "释法熏",
        "content": "一不成，二不是。\n建立乖宗，扫除失旨。",
        "dynasty": "宋",
        "collection_info": null
    },
    {
        "title": "偈颂一百三十三首  其八九",
        "author": "释法熏",
        "content": "佛法二字，不怕烂却。\n俊快衲僧，隔墙见角。\n临济德山，蹉过一着。",
        "dynasty": "宋",
        "collection_info": null
    },
    {
        "title": "偈颂一百三十三首  其九○",
        "author": "释法熏",
        "content": "巧尽拙出，水到渠成。\n举足下足，十字纵横。\n三千里外，已被南山换却眼睛。",
        "dynasty": "宋",
        "collection_info": null
    },
    {
        "title": "偈颂一百三十三首  其九一",
        "author": "释法熏",
        "content": "雪峰辊毬，禾山打皷。\n要觅旨归，月不破五。",
        "dynasty": "宋",
        "collection_info": null
    },
    {
        "title": "偈颂一百三十三首  其九二",
        "author": "释法熏",
        "content": "取不得，舍不得，状不得。\n西天碧眼胡，尽力道不识。\n识不识，临际德山，太平姦贼。",
        "dynasty": "宋",
        "collection_info": null
    },
    {
        "title": "偈颂一百三十三首  其九三",
        "author": "释法熏",
        "content": "息虑迷源，明机自昧。\n祖师知有处，诸人不知。\n诸人知有处，祖师不会。\n知不知，会不会，国有宪章，三千条罪。",
        "dynasty": "宋",
        "collection_info": null
    },
    {
        "title": "偈颂一百三十三首  其九四",
        "author": "释法熏",
        "content": "有祖以来，递相欺诳。\n两两三三，隔靴抓痒。\n山僧有口未曾开，早已龟毛长数丈。",
        "dynasty": "宋",
        "collection_info": null
    },
    {
        "title": "偈颂一百三十三首  其九五",
        "author": "释法熏",
        "content": "见得彻，用得亲。\n阳春不同调，入水见长人。\n可惜黄金如粪土，撒向阎浮人不顾。",
        "dynasty": "宋",
        "collection_info": null
    },
    {
        "title": "偈颂一百三十三首  其九六",
        "author": "释法熏",
        "content": "饱丛林，没量汉，法战当先，清机历掌。\n假饶千佛出头，也下一槌定当。",
        "dynasty": "宋",
        "collection_info": null
    },
    {
        "title": "偈颂一百三十三首  其九七",
        "author": "释法熏",
        "content": "深闻浅悟，浅闻深悟。\n只知贪程，不觉蹉路。",
        "dynasty": "宋",
        "collection_info": null
    },
    {
        "title": "偈颂一百三十三首  其九八",
        "author": "释法熏",
        "content": "天无门，地无户。\n文殊维摩，撒手归去。\n衲僧向这裏插得嘴，南山分半院与你住。",
        "dynasty": "宋",
        "collection_info": null
    },
    {
        "title": "偈颂一百三十三首  其九九",
        "author": "释法熏",
        "content": "深固幽远，无人能到。\n山前一片闲田，松竹清风浩浩，缺齿老胡不得妙。",
        "dynasty": "宋",
        "collection_info": null
    },
    {
        "title": "偈颂一百三十三首  其一○○",
        "author": "释法熏",
        "content": "九年坐兀兀，胡僧无妙诀。\n长安路坦然，夜行人不绝。",
        "dynasty": "宋",
        "collection_info": null
    },
    {
        "title": "偈颂一百三十三首  其一○一",
        "author": "释法熏",
        "content": "布袋头结，圣凡路绝。\n蜡人冰，鹅护雪。\n西天恁么，此土还别。",
        "dynasty": "宋",
        "collection_info": null
    },
    {
        "title": "偈颂一百三十三首  其一○二",
        "author": "释法熏",
        "content": "直下是，直下是，没量大人，抬脚不起。\n可怜伎死杜禅和，犹是哓哓挂唇齿。",
        "dynasty": "宋",
        "collection_info": null
    },
    {
        "title": "偈颂一百三十三首  其一○三",
        "author": "释法熏",
        "content": "前佛纪纲，后佛性命。\n衲僧腰间古历日，定是三年逢一闰，不知东平打破镜。",
        "dynasty": "宋",
        "collection_info": null
    },
    {
        "title": "偈颂一百三十三首  其一○四",
        "author": "释法熏",
        "content": "溪东溪西水牯，四海五湖皇化。\n俱胝指头禅，一生受用不尽，赵州无拣择，五年分疎不下。\n南山忍俊不禁，今日轻酬重价。",
        "dynasty": "宋",
        "collection_info": null
    },
    {
        "title": "偈颂一百三十三首  其一○五",
        "author": "释法熏",
        "content": "肥儱俑，无腹孔。\n不识字，有钱用。",
        "dynasty": "宋",
        "collection_info": null
    },
    {
        "title": "偈颂一百三十三首  其一○六",
        "author": "释法熏",
        "content": "一夏过半，久参事慢。\n伶俐衲僧，一咬便断。",
        "dynasty": "宋",
        "collection_info": null
    },
    {
        "title": "偈颂一百三十三首  其一○七",
        "author": "释法熏",
        "content": "不坐空王殿，不挂本来衣。\n何须便恁么，切忌未生时。",
        "dynasty": "宋",
        "collection_info": null
    },
    {
        "title": "偈颂一百三十三首  其一○八",
        "author": "释法熏",
        "content": "三通皷罢，簇簇上来。\n诸人减却多少威光，南山入地三尺。",
        "dynasty": "宋",
        "collection_info": null
    },
    {
        "title": "偈颂一百三十三首  其一○九",
        "author": "释法熏",
        "content": "当头一句，无过直与。\n南山有口，不敢错举，笑破露柱。",
        "dynasty": "宋",
        "collection_info": null
    },
    {
        "title": "偈颂一百三十三首  其一一○",
        "author": "释法熏",
        "content": "祖师门下，尺水丈波。\n若也觑得破，轮王髻中珠分文不直。\n若觑不破，迦叶粪扫衣价重娑婆。\n千箇万箇伎死禅和，临济德山将奈何。",
        "dynasty": "宋",
        "collection_info": null
    },
    {
        "title": "偈颂一百三十三首  其一一一",
        "author": "释法熏",
        "content": "禁足护生，西天此土。\n尽是死门，终非活路。",
        "dynasty": "宋",
        "collection_info": null
    },
    {
        "title": "偈颂一百三十三首  其一一二",
        "author": "释法熏",
        "content": "从上佛祖逆风扬尘，后代儿孙日中迷路。\n却忆禾山老古锥，逢人偏道解打皷。",
        "dynasty": "宋",
        "collection_info": null
    },
    {
        "title": "偈颂一百三十三首  其一一三",
        "author": "释法熏",
        "content": "东头贵买，西头贱卖。\n田地稳密衲僧，不妨游戏自在。",
        "dynasty": "宋",
        "collection_info": null
    },
    {
        "title": "偈颂一百三十三首  其一一四",
        "author": "释法熏",
        "content": "和尚子，莫妄想。\n怀州牛吃禾，益州马腹胀。\n南山饶你七穿八穴，也未免手中痛棒。",
        "dynasty": "宋",
        "collection_info": null
    },
    {
        "title": "偈颂一百三十三首  其一一五",
        "author": "释法熏",
        "content": "相见不须瞋，君穷我亦贫。\n谓言侵早起，更有夜行人。",
        "dynasty": "宋",
        "collection_info": null
    },
    {
        "title": "偈颂一百三十三首  其一一六",
        "author": "释法熏",
        "content": "南斗七，北斗八。\n风来树动，鱼行水浊。\n诸人三十年后眼开，莫道南山有口无舌。",
        "dynasty": "宋",
        "collection_info": null
    },
    {
        "title": "偈颂一百三十三首  其一一七",
        "author": "释法熏",
        "content": "九十日安居，徧地无行路。\n意不停玄，眼不挂户。\n布袋头开，干坤独露。\n万里寸草无，踏着不相似。",
        "dynasty": "宋",
        "collection_info": null
    },
    {
        "title": "偈颂一百三十三首  其一一八",
        "author": "释法熏",
        "content": "推不进前，约不退后。\n临济白拈，未是好手。\n南山不惜两茎眉，玉筯空将撑虎口。",
        "dynasty": "宋",
        "collection_info": null
    },
    {
        "title": "偈颂一百三十三首  其一一九",
        "author": "释法熏",
        "content": "吾常于此切，密意在汝边。\n麟龙不为瑞，鹤龟自成僊。",
        "dynasty": "宋",
        "collection_info": null
    },
    {
        "title": "偈颂一百三十三首  其一二○",
        "author": "释法熏",
        "content": "东西南北，𡎺着磕着，四维上下，天平地平。\n佛法大有在，只是无人证明。\n咄，我行荒草裏，你又入深村。\n长者长法身，短者短法身。\n袖头打领，腋下剜襟，即不问你诸人。",
        "dynasty": "宋",
        "collection_info": null
    },
    {
        "title": "偈颂一百三十三首  其一二一",
        "author": "释法熏",
        "content": "棒喝交驰如雷掣，颠言倒语三寸舌。\n南州打到北州头，瓮裏何曾失却鳖。",
        "dynasty": "宋",
        "collection_info": null
    },
    {
        "title": "偈颂一百三十三首  其一二二",
        "author": "释法熏",
        "content": "养子不及父，家门一世衰。\n过山寻蚁迹，能有几人知。\n老和尚你知我知，莫教漏泄天机。",
        "dynasty": "宋",
        "collection_info": null
    },
    {
        "title": "偈颂一百三十三首  其一二三",
        "author": "释法熏",
        "content": "冷水点沸锅，舌头不出口。\n可惜老岩头，慈悲成过咎。",
        "dynasty": "宋",
        "collection_info": null
    },
    {
        "title": "偈颂一百三十三首  其一二四",
        "author": "释法熏",
        "content": "秋风凋败叶，游子未归家。\n直饶归得后，无处立生涯。\n白苹红蓼对芦花，令人长忆老玄沙。",
        "dynasty": "宋",
        "collection_info": null
    },
    {
        "title": "偈颂一百三十三首  其一二五",
        "author": "释法熏",
        "content": "指天指地，讨甚巴鼻。\n钉钉胶粘，刀刮水洗。\n儿孙一杓香汤，大似恭而无礼。",
        "dynasty": "宋",
        "collection_info": null
    },
    {
        "title": "偈颂一百三十三首  其一二六",
        "author": "释法熏",
        "content": "古人一期恁么道，白玉无瑕却有瑕。\n路途之乐，终不到家。",
        "dynasty": "宋",
        "collection_info": null
    },
    {
        "title": "偈颂一百三十三首  其一二七",
        "author": "释法熏",
        "content": "释迦已往，弥勒未生。\n正当无佛世界，大地共乐昇平。\n不图打草，只要蛇惊。",
        "dynasty": "宋",
        "collection_info": null
    },
    {
        "title": "偈颂一百三十三首  其一二八",
        "author": "释法熏",
        "content": "九十日饭钱且置，浆水钱教谁还。\n若是眼生三角，衲僧便解乘时豹变。",
        "dynasty": "宋",
        "collection_info": null
    },
    {
        "title": "偈颂一百三十三首  其一二九",
        "author": "释法熏",
        "content": "妙旨迅速，言说来迟。\n龙门上客，未举先知。",
        "dynasty": "宋",
        "collection_info": null
    },
    {
        "title": "偈颂一百三十三首  其一三○",
        "author": "释法熏",
        "content": "九夏安居毕，布袋结头开。\n衲僧无定度，南岳与天台。\n中路𡎺着脚指头，方知南山一夏不辜负你。",
        "dynasty": "宋",
        "collection_info": null
    },
    {
        "title": "偈颂一百三十三首  其一三一",
        "author": "释法熏",
        "content": "通天大路，铁壁万重。\n全机拶透，笑破虚空，羚羊挂角不留迹。",
        "dynasty": "宋",
        "collection_info": null
    },
    {
        "title": "偈颂一百三十三首  其一三二",
        "author": "释法熏",
        "content": "寻常颠说倒说，何曾开口动舌。\n不妨雪上加霜，更与诸人一决。",
        "dynasty": "宋",
        "collection_info": null
    },
    {
        "title": "偈颂六十八首  其一",
        "author": "释法熏",
        "content": "无门之门，七通八达。\n入之一字，也不消得。",
        "dynasty": "宋",
        "collection_info": null
    },
    {
        "title": "偈颂六十八首  其二",
        "author": "释法熏",
        "content": "有路可行，更高也上。\n须弥灯王，退身合掌。",
        "dynasty": "宋",
        "collection_info": null
    },
    {
        "title": "偈颂六十八首  其三",
        "author": "释法熏",
        "content": "十八十九，痴人夜走。\n十九二十，人信不及。\n信得及，观音院裏有弥勒。",
        "dynasty": "宋",
        "collection_info": null
    },
    {
        "title": "偈颂六十八首  其四",
        "author": "释法熏",
        "content": "腊月烧山，火势炎炎。\n目前包裹，借手行拳。\n若是衲衣下事，犹较十万八千。\n御楼看射猎，不是刈茆田。",
        "dynasty": "宋",
        "collection_info": null
    },
    {
        "title": "偈颂六十八首  其五",
        "author": "释法熏",
        "content": "大雪满长安，春来特地寒。\n新年头佛法，一点不相瞒。",
        "dynasty": "宋",
        "collection_info": null
    },
    {
        "title": "偈颂六十八首  其六",
        "author": "释法熏",
        "content": "折脚铛子，大家知有。\n左提右挈，劳烦众手。\n山僧赢得百无忧，一向面南看北斗。",
        "dynasty": "宋",
        "collection_info": null
    },
    {
        "title": "偈颂六十八首  其七",
        "author": "释法熏",
        "content": "干峰锦包特石，云门铁裹泥团。\n筑着磕着，言端语端。\n不是任公子，徒劳话钓竿。",
        "dynasty": "宋",
        "collection_info": null
    },
    {
        "title": "偈颂六十八首  其八",
        "author": "释法熏",
        "content": "不问有言，不问无言。\n灵山拄杖，斜靠壁边。\n风光都占尽，不费一文钱。",
        "dynasty": "宋",
        "collection_info": null
    },
    {
        "title": "偈颂六十八首  其九",
        "author": "释法熏",
        "content": "古人一指头禅，一生受用不尽。\n得恁么明白，得恁么简径。\n灵山这裏不较多，三尺杖子搅黄河。",
        "dynasty": "宋",
        "collection_info": null
    },
    {
        "title": "偈颂六十八首  其一○",
        "author": "释法熏",
        "content": "日迁月化，又见中夏。\n衲僧那事，如何问着，人人口哑。\n有誵讹，不借借。\n六月卖松风，人间恐无价。",
        "dynasty": "宋",
        "collection_info": null
    },
    {
        "title": "偈颂六十八首  其一一",
        "author": "释法熏",
        "content": "祖师门下，讨甚巴鼻，满耳春风浩浩地。\n草木丛林，灯笼露柱，心空及第。\n汝等诸人，因甚却来这裏瞌睡。",
        "dynasty": "宋",
        "collection_info": null
    },
    {
        "title": "偈颂六十八首  其一二",
        "author": "释法熏",
        "content": "巴陵三转语，钝置老僧门。\n灵山无半句，报尽破庵恩。",
        "dynasty": "宋",
        "collection_info": null
    },
    {
        "title": "偈颂六十八首  其一三",
        "author": "释法熏",
        "content": "秘魔老儿，擎箇叉子，不肯放下。\n灵山这裏，凈躶躶，赤洒洒，没可把。",
        "dynasty": "宋",
        "collection_info": null
    },
    {
        "title": "偈颂六十八首  其一四",
        "author": "释法熏",
        "content": "不是琅琊，洎被这僧惑乱。\n若非这僧，琅琊令不虚行。\n末后棒头卖峭，更向露柱藏身，笑杀毗耶杜口人。",
        "dynasty": "宋",
        "collection_info": null
    },
    {
        "title": "偈颂六十八首  其一五",
        "author": "释法熏",
        "content": "水流湿，火就燥。\n临安纸贵，一状领过。",
        "dynasty": "宋",
        "collection_info": null
    },
    {
        "title": "偈颂六十八首  其一六",
        "author": "释法熏",
        "content": "节令不相饶，阳生第一爻。\n诸佛道长，众生道消。\n拄杖子，独孤标。",
        "dynasty": "宋",
        "collection_info": null
    },
    {
        "title": "偈颂六十八首  其一七",
        "author": "释法熏",
        "content": "世尊拈花，迦叶微笑。\n正法眼藏，永永流通。\n古佛今佛，心同道同。\n风从虎，云从龙。\n节启天基伸祝颂，寿齐南北两高峰。",
        "dynasty": "宋",
        "collection_info": null
    },
    {
        "title": "偈颂六十八首  其一八",
        "author": "释法熏",
        "content": "我若坐时汝须立，同坐同立成瞎汉。\n非瞎汉，把手大家行那畔。",
        "dynasty": "宋",
        "collection_info": null
    },
    {
        "title": "偈颂六十八首  其一九",
        "author": "释法熏",
        "content": "海上明公秀，赵州东院西。\n不移毫髮许，平步上云梯。",
        "dynasty": "宋",
        "collection_info": null
    },
    {
        "title": "偈颂六十八首  其二○",
        "author": "释法熏",
        "content": "赵州老汉，心如蘗，口如蜜。\n一埦粗茶，多虚少实。\n院主两眼瞇𥊚，毕竟何曾得吃。",
        "dynasty": "宋",
        "collection_info": null
    },
    {
        "title": "偈颂六十八首  其二一",
        "author": "释法熏",
        "content": "不在内，不在外，不在中间。\n朝看云冉冉，暮听水潺潺。",
        "dynasty": "宋",
        "collection_info": null
    },
    {
        "title": "偈颂六十八首  其二二",
        "author": "释法熏",
        "content": "直如絃，曲如鈎。\n易见难识，老倒赵州。\n世事但将公道断，人心难似水长流。",
        "dynasty": "宋",
        "collection_info": null
    },
    {
        "title": "偈颂六十八首  其二三",
        "author": "释法熏",
        "content": "释迦悭，弥勒富。\n甘草甜，黄连苦。\n法法小相干，人人各自度。\n咄，莫来拦我毬门路。",
        "dynasty": "宋",
        "collection_info": null
    },
    {
        "title": "偈颂六十八首  其二四",
        "author": "释法熏",
        "content": "盲禅暗证，日中迷路。\n深闻浅悟，未入正流，不到乌江不肯休。",
        "dynasty": "宋",
        "collection_info": null
    },
    {
        "title": "偈颂六十八首  其二五",
        "author": "释法熏",
        "content": "登天不假梯，徧地无行路。\n可怜杜衲僧，邯郸学唐步。",
        "dynasty": "宋",
        "collection_info": null
    },
    {
        "title": "偈颂六十八首  其二六",
        "author": "释法熏",
        "content": "动容扬古路，不堕悄然机。\n承言者丧，滞句者迷。\n不承言，不滞句，虾𢋙跳上梵天，灯笼吞却露柱。",
        "dynasty": "宋",
        "collection_info": null
    },
    {
        "title": "偈颂六十八首  其二七",
        "author": "释法熏",
        "content": "百尺竿头行阔步，紫罗帐裏撒真珠。\n山僧赢得呵呵笑，未审诸人会也无。",
        "dynasty": "宋",
        "collection_info": null
    },
    {
        "title": "偈颂六十八首  其二八",
        "author": "释法熏",
        "content": "东山正脉，不绝如线。\n睡虎去无踪，一斑今復见。",
        "dynasty": "宋",
        "collection_info": null
    },
    {
        "title": "偈颂六十八首  其二九",
        "author": "释法熏",
        "content": "若论此事，何必多言。\n不在内，不在外，不在中间，离娄行处浪滔天。",
        "dynasty": "宋",
        "collection_info": null
    },
    {
        "title": "偈颂六十八首  其三○",
        "author": "释法熏",
        "content": "识得一，万事毕。\n秘魔擎叉，鲁祖面壁。\n临际三玄三要，洞山五位君臣，云门念七，是一不是一。\n昨夜新州老卢，失却腰间特石。",
        "dynasty": "宋",
        "collection_info": null
    },
    {
        "title": "偈颂六十八首  其三一",
        "author": "释法熏",
        "content": "不参禅，不论义，拖箇破席日裏睡。\n赚他伎死禅和，至今坐在冷地。\n灵山不然，因行掉臂。\n买石得云饶，移花兼蝶至。",
        "dynasty": "宋",
        "collection_info": null
    },
    {
        "title": "偈颂六十八首  其三二",
        "author": "释法熏",
        "content": "喝如雷，棒如雨。\n大地绝纤尘，回头无觅处。\n无觅处，昨日有人从天台来，却往径山去。",
        "dynasty": "宋",
        "collection_info": null
    },
    {
        "title": "偈颂六十八首  其三三",
        "author": "释法熏",
        "content": "七十九年间，大地遭欺诳。\n且喜葛藤根，今朝嚗地断。\n后代儿孙，三马九乱。",
        "dynasty": "宋",
        "collection_info": null
    },
    {
        "title": "偈颂六十八首  其三四",
        "author": "释法熏",
        "content": "佛来也打，祖来也打，德山老人，甚生风彩。\n灵山这裏，佛来也着，祖来也着，手中拄杖，权且架阁。\n擎茶扫地，也要一箇半箇。",
        "dynasty": "宋",
        "collection_info": null
    },
    {
        "title": "偈颂六十八首  其三五",
        "author": "释法熏",
        "content": "兔马有角，牛羊无角。\n不知不会，事同一家。\n多见多闻，千差万别，毕竟天无第二月。",
        "dynasty": "宋",
        "collection_info": null
    },
    {
        "title": "偈颂六十八首  其三六",
        "author": "释法熏",
        "content": "昨宵困倒床上，直至五皷方苏。\n今日升堂，言句都无。\n且望大众，智不责愚。",
        "dynasty": "宋",
        "collection_info": null
    },
    {
        "title": "偈颂六十八首  其三七",
        "author": "释法熏",
        "content": "网细鱼稠，药多病甚。\n棒喝交驰，一品二品。\n山僧恁么逞馿唇，痴客徒劳劝主人。",
        "dynasty": "宋",
        "collection_info": null
    },
    {
        "title": "偈颂六十八首  其三八",
        "author": "释法熏",
        "content": "春光冉冉，春日迟迟。\n春风包裹，上下四维。\n黄鶑声在柳阴西，此意明明说向谁。",
        "dynasty": "宋",
        "collection_info": null
    },
    {
        "title": "偈颂六十八首  其三九",
        "author": "释法熏",
        "content": "欲得见前，莫存顺逆。\n筑着磕着，无处寻觅。",
        "dynasty": "宋",
        "collection_info": null
    },
    {
        "title": "偈颂六十八首  其四○",
        "author": "释法熏",
        "content": "铁壁铁壁復铁壁，那边那边更那边。\n事到极头须倒断，瞎馿𨁝跳过西天。",
        "dynasty": "宋",
        "collection_info": null
    },
    {
        "title": "偈颂六十八首  其四一",
        "author": "释法熏",
        "content": "灵隠虽则无能，要与花药相见。\n十七十八，证龟成鳖。\n十九二十，半夜泼墨。\n直须枯木生花，胡餠出汁。",
        "dynasty": "宋",
        "collection_info": null
    },
    {
        "title": "偈颂六十八首  其四二",
        "author": "释法熏",
        "content": "海上明公秀，衲僧不知有。\n冷地忽相逢，寻常无处讨。\n无处讨，莫草草，龙王宫殿，有谁亲到。",
        "dynasty": "宋",
        "collection_info": null
    },
    {
        "title": "偈颂六十八首  其四三",
        "author": "释法熏",
        "content": "临际顶中髓，杨岐眼裏筋。\n欲明这箇事，须还这箇人。\n风前有路，秤尾无星。\n大家赢得笑忻忻，笑道秤尾无星。",
        "dynasty": "宋",
        "collection_info": null
    },
    {
        "title": "偈颂六十八首  其四四",
        "author": "释法熏",
        "content": "刀不自割，水不自洗。\n山僧拄杖化为龙，吞却干坤大地。",
        "dynasty": "宋",
        "collection_info": null
    },
    {
        "title": "偈颂六十八首  其四五",
        "author": "释法熏",
        "content": "春花烂漫，春光欲暮。\n杜宇声声，送春归去。\n诸人何不向这里眼明心悟。",
        "dynasty": "宋",
        "collection_info": null
    },
    {
        "title": "偈颂六十八首  其四六",
        "author": "释法熏",
        "content": "明如镜，黑如漆。\n四七二三，多虚少实。\n灵山拄杖，且拈靠壁。",
        "dynasty": "宋",
        "collection_info": null
    },
    {
        "title": "偈颂六十八首  其四七",
        "author": "释法熏",
        "content": "非不非，是不是。\n建立则乖张，扫除则失旨。\n德山临际出来，换却髑髅裏底。",
        "dynasty": "宋",
        "collection_info": null
    },
    {
        "title": "偈颂六十八首  其四八",
        "author": "释法熏",
        "content": "九十日已过半，那事毕竟如何。\n直饶穷到底，终是涉风波。",
        "dynasty": "宋",
        "collection_info": null
    },
    {
        "title": "偈颂六十八首  其四九",
        "author": "释法熏",
        "content": "不识字却识字，合识字却不识字。\n石田恁么判断，且道意在于何。\n万人争仰处，一箭落双鵰。",
        "dynasty": "宋",
        "collection_info": null
    },
    {
        "title": "偈颂六十八首  其五○",
        "author": "释法熏",
        "content": "青山不举步，日下不挑灯。\n黄头碧眼，臭肉生蝇。\n诸人三十年后悟去，不得错怪老僧。",
        "dynasty": "宋",
        "collection_info": null
    },
    {
        "title": "偈颂六十八首  其五一",
        "author": "释法熏",
        "content": "德山雨点棒，临际雷奔喝。\n收拾将来，七零八落。\n灵山咬定牙关，尽力也难提掇，睦州拶折云门脚。",
        "dynasty": "宋",
        "collection_info": null
    },
    {
        "title": "偈颂六十八首  其五二",
        "author": "释法熏",
        "content": "时时九夏，日日三秋。\n闹市裏，百草头。\n夹山老子卖峭，重价未有轻酬。",
        "dynasty": "宋",
        "collection_info": null
    },
    {
        "title": "偈颂六十八首  其五三",
        "author": "释法熏",
        "content": "目前无法，意在目前。\n从上若佛若祖，天下老和尚罪过弥天。\n天，天，昨夜山僧针线囊中，打失一文古老钱。",
        "dynasty": "宋",
        "collection_info": null
    },
    {
        "title": "偈颂六十八首  其五四",
        "author": "释法熏",
        "content": "西来无意，直指无旨。\n引得痴儿，尽卧冷地。",
        "dynasty": "宋",
        "collection_info": null
    },
    {
        "title": "偈颂六十八首  其五五",
        "author": "释法熏",
        "content": "月旦升堂，无可垂示。\n便恁么散去，诸人未必灵利。\n且向秤锤上，捏出些子汁，贵图有箇滋味。\n见之不取，思之千里。",
        "dynasty": "宋",
        "collection_info": null
    },
    {
        "title": "偈颂六十八首  其五六",
        "author": "释法熏",
        "content": "曲曲弯弯，平平坦坦。\n七穿八穴，十字纵横。\n是汝诸人，不妨东行西行，第一莫教撞着跛脚老云门。",
        "dynasty": "宋",
        "collection_info": null
    },
    {
        "title": "偈颂六十八首  其五七",
        "author": "释法熏",
        "content": "意到句到，宗通说通。\n一品二品，百匝千重。\n推倒面前案山子，长衫大袖舞春风。\n穷鬼子，莫莫莫，更须知有朱顶王菩萨。",
        "dynasty": "宋",
        "collection_info": null
    },
    {
        "title": "偈颂六十八首  其五八",
        "author": "释法熏",
        "content": "灵隠门下，不犯之令。\n九十日中，头正尾正。\n衲僧路活，脚下生烟，老僧终不学云门索饭钱。",
        "dynasty": "宋",
        "collection_info": null
    },
    {
        "title": "偈颂六十八首  其五九",
        "author": "释法熏",
        "content": "大小大香岩，尾巴拖地。\n灵隠一机，全无所示。\n若也不会，投子道底。",
        "dynasty": "宋",
        "collection_info": null
    },
    {
        "title": "偈颂六十八首  其六○",
        "author": "释法熏",
        "content": "入室升堂，门庭施设。\n无途辙中，翻成途辙。\n百丈老常得一橛，解道吃茶珍重歇。",
        "dynasty": "宋",
        "collection_info": null
    },
    {
        "title": "偈颂六十八首  其六一",
        "author": "释法熏",
        "content": "放下觅无踪，尽力提不起。\n寸铁未施，刀锵满地，明眼衲僧失巴鼻。",
        "dynasty": "宋",
        "collection_info": null
    },
    {
        "title": "偈颂六十八首  其六二",
        "author": "释法熏",
        "content": "德山棒头短，临济喝声低。\n不伤物义句，赵州东院西。",
        "dynasty": "宋",
        "collection_info": null
    },
    {
        "title": "偈颂六十八首  其六三",
        "author": "释法熏",
        "content": "全提半提，向上向下，冷泉直是口哑。\n真人面前，不得说假。",
        "dynasty": "宋",
        "collection_info": null
    },
    {
        "title": "偈颂六十八首  其六四",
        "author": "释法熏",
        "content": "说短说长，自起自倒。\n跛脚老云门，慈悲成过咎。\n长安一路坦然平，往来曾不禁人行。",
        "dynasty": "宋",
        "collection_info": null
    },
    {
        "title": "偈颂六十八首  其六五",
        "author": "释法熏",
        "content": "秋声满林壑，秋雨滴梧桐。\n门外未归客，飘泊在途中。\n归也，归也，通身白汗，下载清风。",
        "dynasty": "宋",
        "collection_info": null
    },
    {
        "title": "偈颂六十八首  其六六",
        "author": "释法熏",
        "content": "赵州禅，口皮边。\n墙外底，透长安。\n𡎺着磕着，言端语端。\n不是钓鰲手，徒劳把钓竿。",
        "dynasty": "宋",
        "collection_info": null
    },
    {
        "title": "偈颂六十八首  其六七",
        "author": "释法熏",
        "content": "松柏千年青，不入时人意。\n牡丹一日红，满城公子醉。",
        "dynasty": "宋",
        "collection_info": null
    },
    {
        "title": "偈颂六十八首  其六八",
        "author": "释法熏",
        "content": "采药与用药，相逢一会家。\n杀人活人不眨眼，白玉无瑕却有瑕。",
        "dynasty": "宋",
        "collection_info": null
    },
    {
        "title": "拈古十四首  其一",
        "author": "释法熏",
        "content": "即心即佛，甜瓜甜彻蒂。\n非心非佛，苦瓠苦连根。\n不是心，不是佛，不是物，斫却月中桂，清光迸海门。\n箇裏若能开正眼，一毫头上定干坤。",
        "dynasty": "宋",
        "collection_info": null
    },
    {
        "title": "拈古十四首  其二",
        "author": "释法熏",
        "content": "闻声悟道，见色明心。\n林鸩砧，井底种林擒。\n今年桃李贵，一颗直千金。",
        "dynasty": "宋",
        "collection_info": null
    },
    {
        "title": "拈古十四首  其三",
        "author": "释法熏",
        "content": "昨日定，今日不定。\n大小瞿昙，因邪打正。\n更问如何，钵盂安柄。",
        "dynasty": "宋",
        "collection_info": null
    },
    {
        "title": "拈古十四首  其四",
        "author": "释法熏",
        "content": "大家在这裏，廓彻无依倚。\n有口难分疎，冻破一双耳。",
        "dynasty": "宋",
        "collection_info": null
    },
    {
        "title": "拈古十四首  其五",
        "author": "释法熏",
        "content": "这僧已是露出眼睛，云门更与揭却脑盖。\n若是佛法，未梦见在。",
        "dynasty": "宋",
        "collection_info": null
    },
    {
        "title": "拈古十四首  其六",
        "author": "释法熏",
        "content": "来风可辨，驷马难追。\n若无后语，讨甚大悲。",
        "dynasty": "宋",
        "collection_info": null
    },
    {
        "title": "拈古十四首  其七",
        "author": "释法熏",
        "content": "南山不会禅，一向外边走。\n腊月三十日，舌头不出口。",
        "dynasty": "宋",
        "collection_info": null
    },
    {
        "title": "拈古十四首  其八",
        "author": "释法熏",
        "content": "毡拍板，无孔笛。\n狭路相逢，五音六律。\n流落丛林知几年，至今谁敢通消息。",
        "dynasty": "宋",
        "collection_info": null
    },
    {
        "title": "拈古十四首  其九",
        "author": "释法熏",
        "content": "镜清摇头，这僧摆尾。\n虽则一期可观，争奈玄沙道底。",
        "dynasty": "宋",
        "collection_info": null
    },
    {
        "title": "拈古十四首  其一○",
        "author": "释法熏",
        "content": "马师智藏，病痛一般。\n海兄不会，当面热瞒。\n头白头黑，言端语端。\n衲僧不用空啖啄，秤在星兮不在盘。",
        "dynasty": "宋",
        "collection_info": null
    },
    {
        "title": "拈古十四首  其一一",
        "author": "释法熏",
        "content": "云居打草惊蛇，雪峰开口见胆。\n保福独上高台，要且众眼难瞒。",
        "dynasty": "宋",
        "collection_info": null
    },
    {
        "title": "拈古十四首  其一二",
        "author": "释法熏",
        "content": "父子至亲，心眼无二。\n筑着磕着，透顶透底。\n傍观只把当儿戏，苍龙搅动澄潭水。",
        "dynasty": "宋",
        "collection_info": null
    },
    {
        "title": "拈古十四首  其一三",
        "author": "释法熏",
        "content": "这老汉，手头短。\n灵隠即不然，见成公案，与汝三十棒。\n棒头有眼，龙蛇易辨。",
        "dynasty": "宋",
        "collection_info": null
    },
    {
        "title": "拈古十四首  其一四",
        "author": "释法熏",
        "content": "开田甚难，难中却易。\n展手甚易，易中却难。\n说难说易，转见颟顸。\n自己若无僊骨，谩言九转还丹。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释法熏",
        "content": "道人相见问如何，举手寒温事已多。\n潦倒赵州呈漆器，岳阳船子洞庭波。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释法熏",
        "content": "百丈机先疾似风，巍巍独坐大雄峰。\n要知奇特中奇特，明月难教下碧空。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释法熏",
        "content": "东村王老夜烧钱，鼻孔依稀露半边。\n武帝求仙求不得，王乔端坐却昇天。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释法熏",
        "content": "百千诸佛在何居，黄鹤楼诗锦不如。\n问汝秀才题也未，一篇题取莫踌躇。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释法熏",
        "content": "万法归一一何归，海口难酬这一问。\n不得青州一领衫，几乎丧却穷性命。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释法熏",
        "content": "天地根元与我同，拨波求水谩劳功。\n时人见此花如梦，坐断须弥信不通。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释法熏",
        "content": "冬来底事要商量，向道京师出大黄。\n多少病猫餐死鼠，日中抬首眼无光。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释法熏",
        "content": "无宾主话意深深，流落丛林古到今。\n火冷灰寒口挂壁，衲僧冻死不知心。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释法熏",
        "content": "安居三月不论玄，水牯朝昏痛着鞭。\n拽脱鼻绳无觅处，山童走得脚皮穿。",
        "dynasty": "宋",
        "collection_info": null
    },
    {
        "title": "颂古十首  其一○",
        "author": "释法熏",
        "content": "曾到未到俱吃茶，为君抉出眼中花。\n犀因翫月纹生角，象被雷惊花入牙。",
        "dynasty": "宋",
        "collection_info": null
    },
    {
        "title": "偈颂十五首  其一",
        "author": "释法熏",
        "content": "莫行心处路，不挂本来衣。\n何须更恁么，切忌未生时。",
        "dynasty": "宋",
        "collection_info": null
    },
    {
        "title": "偈颂十五首  其二",
        "author": "释法熏",
        "content": "床窄先卧，粥稀后坐。\n耳聩要声高，眼昏宜字大。",
        "dynasty": "宋",
        "collection_info": null
    },
    {
        "title": "偈颂十五首  其三",
        "author": "释法熏",
        "content": "以大圆觉，为我伽蓝。\n望云上树，身心安居。\n平等性智，熟睡寐语。",
        "dynasty": "宋",
        "collection_info": null
    },
    {
        "title": "偈颂十五首  其四",
        "author": "释法熏",
        "content": "飞来峰高攀不上，冷泉水深饮不竭。\n衲僧到此拟奚为，尽力神疲好休歇。",
        "dynasty": "宋",
        "collection_info": null
    },
    {
        "title": "偈颂十五首  其五",
        "author": "释法熏",
        "content": "透骨霜风入户庭，日南长至又逢迎。\n衲僧不解论时节，只么堆堆过此生。",
        "dynasty": "宋",
        "collection_info": null
    },
    {
        "title": "偈颂十五首  其六",
        "author": "释法熏",
        "content": "乌兔东西疾，一年时序毕。\n窦八布衫穿，乌龟眼睛赤。",
        "dynasty": "宋",
        "collection_info": null
    },
    {
        "title": "偈颂十五首  其七",
        "author": "释法熏",
        "content": "以大圆觉，为我伽蓝。\n头上着枷，脚下着杻。\n身心安居，平等性智。\n困鱼止沥，病鸟栖芦。",
        "dynasty": "宋",
        "collection_info": null
    },
    {
        "title": "偈颂十五首  其八",
        "author": "释法熏",
        "content": "保福借水献花，这僧白日迷路。\n南山门下，总是粗心底。\n只是不敢说着，小慈妨大慈。",
        "dynasty": "宋",
        "collection_info": null
    },
    {
        "title": "偈颂十五首  其九",
        "author": "释法熏",
        "content": "洞山前施妙略，这僧暗透重关。\n若不得后着，前话也难圆。\n将军但有嘉声在，不得封侯也是关。",
        "dynasty": "宋",
        "collection_info": null
    },
    {
        "title": "偈颂十五首  其一○",
        "author": "释法熏",
        "content": "赵老应机，如风吹水。\n第一座香烟起，馿年梦见汗臭气。",
        "dynasty": "宋",
        "collection_info": null
    },
    {
        "title": "偈颂十五首  其一一",
        "author": "释法熏",
        "content": "夏末秋初万万千，石头路滑脚皮穿。\n这僧剑刃翻身疾，也被云门索饭钱。",
        "dynasty": "宋",
        "collection_info": null
    },
    {
        "title": "偈颂十五首  其一二",
        "author": "释法熏",
        "content": "吾家那事苦无多，不在频搜故纸箩。\n未解语言先作赋，却参钟阜问如何。",
        "dynasty": "宋",
        "collection_info": null
    },
    {
        "title": "偈颂十五首  其一三",
        "author": "释法熏",
        "content": "大海波涛涌，于江水逆流。\n龙王宫殿里，不见一人游。",
        "dynasty": "宋",
        "collection_info": null
    },
    {
        "title": "偈颂十五首  其一四",
        "author": "释法熏",
        "content": "夫子不识字，达磨不会禅。\n御楼看射猎，不是刈茅田。",
        "dynasty": "宋",
        "collection_info": null
    },
    {
        "title": "偈颂十五首  其一五",
        "author": "释法熏",
        "content": "解用不须双刃剑，延龄何必九还丹。\n尉迟□不在家死，狮子那能食兔钱。",
        "dynasty": "宋",
        "collection_info": null
    },
    {
        "title": "出山相赞  其一",
        "author": "释法熏",
        "content": "未出山时，四方风悄悄。\n纔出山来，平地洪波涌。\n箇般丑举止，邈得将何用。\n也好长时展起，随分爇三钱兜楼香，熏他鼻孔。",
        "dynasty": "宋",
        "collection_info": null
    },
    {
        "title": "出山相赞  其二",
        "author": "释法熏",
        "content": "健即经行，倦即打坐。\n思惟四十九年，做得许多口过。\n开眼堂堂，只成话堕。\n浩浩清风树杪来，直下知机能几箇。",
        "dynasty": "宋",
        "collection_info": null
    },
    {
        "title": "观音赞  其一",
        "author": "释法熏",
        "content": "入正定，作正观。\n众生受苦，我心何安。\n随类现身无处觅，天风卷海夜涛寒。",
        "dynasty": "宋",
        "collection_info": null
    },
    {
        "title": "观音赞  其二",
        "author": "释法熏",
        "content": "闻声闻无所闻，见色见非是见。\n燕坐盘陀，不定不乱。\n尽大地悉证圆通，我方满度生悲愿。",
        "dynasty": "宋",
        "collection_info": null
    },
    {
        "title": "观音思惟像赞",
        "author": "释法熏",
        "content": "苦海深，悲愿广。\n作是思惟，云何方便。\n普使群生登彼岸。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释法熏",
        "content": "声色纯真，见闻不碍。\n宴坐经行，得大自在。\n脚头脚底黑漫漫，又逐春风妇马郎。",
        "dynasty": "宋",
        "collection_info": null
    },
    {
        "title": "达磨赞  其一",
        "author": "释法熏",
        "content": "白璧暗投，遭他按剑。\n折得茎芦，还衝巨浪。\n阖国人追亦不回，掩羞頼有闲和尚。",
        "dynasty": "宋",
        "collection_info": null
    },
    {
        "title": "达磨赞  其二",
        "author": "释法熏",
        "content": "我东土人，一性纯真。\n被他明破，不直半文。\n皮肉骨髓，狼藉分争。\n当时若药得死，今日定见太平。",
        "dynasty": "宋",
        "collection_info": null
    },
    {
        "title": "达磨赞  其三",
        "author": "释法熏",
        "content": "孟浪到梁朝，不契梁朝意。\n放过一着，走入魏地。\n神光谩说安心，未免失却一臂。",
        "dynasty": "宋",
        "collection_info": null
    },
    {
        "title": "初祖赞",
        "author": "释法熏",
        "content": "航海越漠来，几度药不杀。\n坏我震旦人，至今厮淈𣸩。",
        "dynasty": "宋",
        "collection_info": null
    },
    {
        "title": "二祖赞",
        "author": "释法熏",
        "content": "觅心无处觅，当下便心安。\n早知冰是水，两臂定完全。",
        "dynasty": "宋",
        "collection_info": null
    },
    {
        "title": "三祖赞",
        "author": "释法熏",
        "content": "觅罪不可得，更于何处忏。\n云翳豁然开，青天孤月上。",
        "dynasty": "宋",
        "collection_info": null
    },
    {
        "title": "四祖赞",
        "author": "释法熏",
        "content": "谁缚无人缚，何更求解脱。\n未必右军鹅，便是支郎鹤。",
        "dynasty": "宋",
        "collection_info": null
    },
    {
        "title": "五祖赞",
        "author": "释法熏",
        "content": "栽遍满山松，暗地翻身转。\n虽然得信衣，何曾识爷面。",
        "dynasty": "宋",
        "collection_info": null
    },
    {
        "title": "六祖赞",
        "author": "释法熏",
        "content": "腰石碓坊舂，不识一丁字。\n无树亦无台，犹传钵袋子。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释法熏",
        "content": "杖挑布袋，云生脚下。\n前街后巷，浑无顾籍。\n拊背唤得回，几人能领话。\n也且只得奈烦，铁奉化人难化。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释法熏",
        "content": "辞兜率，混凡尘。\n闭眼昨夜，肚裏惺惺。\n何如起来，提却拄杖子，东行西行，忽然等看箇人。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释法熏",
        "content": "乞钱钱又无，等人人不见。\n不知兜率天，何如奉化悬。\n拍手呵呵，天回地转。",
        "dynasty": "宋",
        "collection_info": null
    },
    {
        "title": "丰干寒山拾得图赞",
        "author": "释法熏",
        "content": "三人必有我师，臭肉元同一味。\n把手聚头，苏卢悉里。\n只因一等饶舌，两箇隠身无地。\n可惜当初国清寺裏，一队懞憧师僧，更没些子意智。",
        "dynasty": "宋",
        "collection_info": null
    },
    {
        "title": "四睡图赞",
        "author": "释法熏",
        "content": "一等骑虎来，两箇挨肩去。\n松门外聚头，辊作一处睡。\n梦蝶栩栩不知，孰为人孰为虎。\n待渠眼若开时，南山有一转语。",
        "dynasty": "宋",
        "collection_info": null
    },
    {
        "title": "言法华赞",
        "author": "释法熏",
        "content": "脚踏木履，手指虚空。\n法华三昧，舌本玲珑。\n连书十三，如虫蚀木。\n引得一类邪徒，至今胡卜乱卜。",
        "dynasty": "宋",
        "collection_info": null
    },
    {
        "title": "寒山拾得望月赞",
        "author": "释法熏",
        "content": "木叶题诗，寺厨执爨。\n遇夜乘闲，林间舒散。\n一片冰壶无影像，分明照破渠肝胆。\n堪笑当时天台山中，也无一箇具眼。",
        "dynasty": "宋",
        "collection_info": null
    },
    {
        "title": "猪头和尚赞",
        "author": "释法熏",
        "content": "手把猪头，易见难识。\n莫教说破，分文不直。",
        "dynasty": "宋",
        "collection_info": null
    },
    {
        "title": "蚬子和尚赞",
        "author": "释法熏",
        "content": "把箇里捞波，做尽穷伎俩。\n推出酒台盘，至今收不上。",
        "dynasty": "宋",
        "collection_info": null
    },
    {
        "title": "杨岐和尚赞",
        "author": "释法熏",
        "content": "不会禅，也住院。\n旨的全无，种田博饭。\n大笑接□白云瞎汉，无端带累徧地儿孙。\n至今东西不分，南北不辨。",
        "dynasty": "宋",
        "collection_info": null
    },
    {
        "title": "赞五祖演和尚",
        "author": "释法熏",
        "content": "参录公犹未，瞥见白云方始彻果。\n有超师之作，敢道端师翁语拙。\n一生居淮不入浙，独弄单提这一着。\n至于接三佛，控南堂，以一大藏，切入啰孃。\n夫是之谓东山正续，毫髮不移，亘千万世，源深流长者也。",
        "dynasty": "宋",
        "collection_info": null
    },
    {
        "title": "普化和尚赞",
        "author": "释法熏",
        "content": "走城郭，摇铃铎。\n堂前吃生菜，触着馿性发。\n勘破河阳木塔，擒下临济小卒。\n赚却镇州一城人，铎声已远青天阔。",
        "dynasty": "宋",
        "collection_info": null
    },
    {
        "title": "临济和尚赞",
        "author": "释法熏",
        "content": "空拳捺定，喝声雷震。\n闪电光中，要分邪正。\n驾大脱空，卖无主赃。\n似恁落頼心肠，至今却有儿郎。",
        "dynasty": "宋",
        "collection_info": null
    },
    {
        "title": "维摩赞",
        "author": "释法熏",
        "content": "据坐胡床，风悄悄地。\n四八痴人夜走，未免落他圈樻。\n七佛之师，也遭连累。\n石田当时在傍，只消打箇喷嚏。",
        "dynasty": "宋",
        "collection_info": null
    },
    {
        "title": "灵照女赞",
        "author": "释法熏",
        "content": "恶种草，生冤家。\n笊篱定价，分文不差。\n末梢犹尀耐，机先不让爷。",
        "dynasty": "宋",
        "collection_info": null
    },
    {
        "title": "破庵和尚赞",
        "author": "释法熏",
        "content": "百无能，得人憎。\n火中钓鳖，日裏藏冰。\n养子不曾教，绳上更安绳。\n谷孤古东山正脉，乌户呼真本川僧。",
        "dynasty": "宋",
        "collection_info": null
    },
    {
        "title": "赞水月观音",
        "author": "释法熏",
        "content": "现自在端严相，起利他悲悯心。\n水茫茫，月沉沉。\n众生无尽，我愿方兴。\n晓而復昏，泯去来今。",
        "dynasty": "宋",
        "collection_info": null
    },
    {
        "title": "赞丰干",
        "author": "释法熏",
        "content": "走松门，寻寒拾。\n虎斑易见，人斑难识。\n识不识，恶声恶迹成狼藉。",
        "dynasty": "宋",
        "collection_info": null
    },
    {
        "title": "赞布袋",
        "author": "释法熏",
        "content": "掣风颠，走市廛。\n回头顾盼，拄杖横肩。\n山僧既见，不可无言。\n㘞，放下破布袋，与你一文钱。",
        "dynasty": "宋",
        "collection_info": null
    },
    {
        "title": "赞三教图",
        "author": "释法熏",
        "content": "警世昏，三老翁，服虽殊，心亦同。\n于中议优劣，蒿箭射虚空。",
        "dynasty": "宋",
        "collection_info": null
    },
    {
        "title": "赞政黄牛",
        "author": "释法熏",
        "content": "不解倒骑，惟牛所之。\n郊原平衍，鞭索不施。\n山黯黯，水漪漪。\n知我者，白鹭鸶。",
        "dynasty": "宋",
        "collection_info": null
    },
    {
        "title": "仙人望月濯足",
        "author": "释法熏",
        "content": "夜静山空月半弯，挽衣垂足涤潺湲。\n无人领此深深意，别向壶中更觅天。",
        "dynasty": "宋",
        "collection_info": null
    },
    {
        "title": "赞宗道者",
        "author": "释法熏",
        "content": "走下桐城赤脚归，半风颠又半憨痴。\n草鞋却把袈裟裹，二虎双鸦笑杀伊。",
        "dynasty": "宋",
        "collection_info": null
    },
    {
        "title": "赞黄檗和尚",
        "author": "释法熏",
        "content": "破布裹真珠，古寺甘守拙。\n与裴国安名，对百丈吐舌。\n棒头敲出小厮儿，却向大愚言下瞥。\n瞥不瞥，返遭一掌如何雪。",
        "dynasty": "宋",
        "collection_info": null
    },
    {
        "title": "赞蓑衣道人",
        "author": "释法熏",
        "content": "佯狂混迹养天和，上界其如官府多。\n暑了又寒寒又暑，一蓑衣外更无他。",
        "dynasty": "宋",
        "collection_info": null
    },
    {
        "title": "赞朝阳穿破衲待月了残经  其一",
        "author": "释法熏",
        "content": "一衲三冬，千针万线。\n日影上三竿，眼力增一半。",
        "dynasty": "宋",
        "collection_info": null
    },
    {
        "title": "赞朝阳穿破衲待月了残经  其二",
        "author": "释法熏",
        "content": "日晷已殂，我经未了。\n掩卷立须臾，冰壶挂林杪。",
        "dynasty": "宋",
        "collection_info": null
    },
    {
        "title": "福长老绘师像请赞",
        "author": "释法熏",
        "content": "施不犯令，用无病药。\n笑有祖已来，错会者多。\n将衲僧珍财，尽底籍没。\n空腹高心，有年无德。\n就中一处最堪怜，车子横推向途辙。",
        "dynasty": "宋",
        "collection_info": null
    },
    {
        "title": "潮州礼长老请赞",
        "author": "释法熏",
        "content": "面如死灰，匙挑不上。\n祖翁活业，尽情破荡。\n无星秤子拈来，也解分斤定两。\n礼长老，少思算。\n鳄鱼幸自徙化方，勾引渠归成祸患。",
        "dynasty": "宋",
        "collection_info": null
    },
    {
        "title": "自赞",
        "author": "释法熏",
        "content": "处世昏昏，临事草草。\n太近实头，人谓古老。\n是非到耳，风吹石臼。\n只有一般，最不恰好。\n解骑三脚馿，来往长安道。",
        "dynasty": "宋",
        "collection_info": null
    },
    {
        "title": "总长老请赞",
        "author": "释法熏",
        "content": "百种无能，面冷如冰。\n与世落落，任运腾腾。\n爱将一字禅，靠倒杜衲僧。\n厨山长老，却要禀承。\n谷孤古，林鸩砧。\n各自有响音，又何必书此处无金。",
        "dynasty": "宋",
        "collection_info": null
    },
    {
        "title": "炬长老请赞",
        "author": "释法熏",
        "content": "刀不自截，水不自洗。\n我真我赞，成何道理。\n请之既坚，却之不已。\n有一句子，玄沙道底。",
        "dynasty": "宋",
        "collection_info": null
    },
    {
        "title": "清庵主请赞",
        "author": "释法熏",
        "content": "以石为田，举世怪笑。\n一粒入土，不耘自秀。\n也无禅，也无道。\n衲僧未跨门，早已勘破了。\n顶门自有通天窍。",
        "dynasty": "宋",
        "collection_info": null
    },
    {
        "title": "昭长老请赞",
        "author": "释法熏",
        "content": "全无孔窍，指桑駡柳。\n瞎衲僧正眼，破东山暗号。\n三点前，三点后。\n起模画样已无端，一任傍人论好丑。",
        "dynasty": "宋",
        "collection_info": null
    },
    {
        "title": "寒岩居士请赞",
        "author": "释法熏",
        "content": "末法无知老比丘，虚空寻缝陆行舟。\n寒岩可谓心肠毒，写出令人駡不休。",
        "dynasty": "宋",
        "collection_info": null
    },
    {
        "title": "尼长老请赞",
        "author": "释法熏",
        "content": "住山三十载，潦倒福缘微。\n全提一着，衲子攒眉。\n我无沩山之作，汝有铁磨之机。\n自知水底难捞月，却倩丹青染污伊。",
        "dynasty": "宋",
        "collection_info": null
    },
    {
        "title": "秀长老请赞",
        "author": "释法熏",
        "content": "飞来峰下，龙床角畔。\n用没意志一着，师僧遭他惑乱。\n胡笳忽转阳春调，也有知音来合伴。\n描邈将来，未得一半。\n直饶即今此话大行，已是彼此两不着便。",
        "dynasty": "宋",
        "collection_info": null
    },
    {
        "title": "赞李源圆泽图",
        "author": "释法熏",
        "content": "昭昭灵灵，未脱生死。\n等闲狭路相逢，无奈这冤家子。\n天竺山前招角歌，至今余韵在松萝。",
        "dynasty": "宋",
        "collection_info": null
    },
    {
        "title": "赞吕先生",
        "author": "释法熏",
        "content": "为儒儒不达，学仙仙非真。\n黄龙门下过，秋蚊咬铁钉。\n回先生，回先生。\n岳阳人不识，老树却成精。",
        "dynasty": "宋",
        "collection_info": null
    },
    {
        "title": "觉城居士请赞师顶相",
        "author": "释法熏",
        "content": "全无寸长，但据馿性。\n不行深深海底，不立高高峰顶。\n问佛法，今日困。\n瞎衲僧眼，识毗耶病。\n素与觉城无冤，何事图形画影。",
        "dynasty": "宋",
        "collection_info": null
    },
    {
        "title": "受业师孙请赞",
        "author": "释法熏",
        "content": "削髮村院里，僻陋少见闻。\n信脚到南地，也作住山人。\n龙床角畔脱空话，引得衲子如蜂屯。\n思归未得，故国梦频。\n慇懃藉汝将予去，且看梨花二月春。",
        "dynasty": "宋",
        "collection_info": null
    },
    {
        "title": "自赞  其一",
        "author": "释法熏",
        "content": "人弃我取，人夺我与。\n涉世全乖，独行无侣。\n超佛越祖当头句，冷泉日夜滔滔举。\n敛手忌言坐闲处，可怜也被丹青污。",
        "dynasty": "宋",
        "collection_info": null
    },
    {
        "title": "自赞  其二",
        "author": "释法熏",
        "content": "握拂子，坐绳床。\n默尔无言，其声琅琅。\n断衲僧命脉，坏丛林纪纲。\n丹青写出，丑恶难藏。\n一任傍人话短长。",
        "dynasty": "宋",
        "collection_info": null
    },
    {
        "title": "道号毒果",
        "author": "释法熏",
        "content": "铁树花开半夜间，枝头结箇子团团。\n古今药杀人无数，不信教伊咬破看。",
        "dynasty": "宋",
        "collection_info": null
    },
    {
        "title": "化柴",
        "author": "释法熏",
        "content": "祖翁元是卖柴汉，今日无柴却可怜。\n去谒檀门好收拾，归来要接午炊烟。",
        "dynasty": "宋",
        "collection_info": null
    },
    {
        "title": "送圭士庵归蜀",
        "author": "释法熏",
        "content": "昔日随流今逆流，昔时今日有来由。\n李将军本穿杨手，误向南山射石头。",
        "dynasty": "宋",
        "collection_info": null
    },
    {
        "title": "化砌竈",
        "author": "释法熏",
        "content": "镬已铸成无渗漏，竈犹未砌正经营。\n嵩山杖子休拈出，我要粥香闻五更。",
        "dynasty": "宋",
        "collection_info": null
    },
    {
        "title": "送琮监寺住院",
        "author": "释法熏",
        "content": "桐江江上一丝风，不钓盲龟只钓龙。\n浮定有无谁识意，夜凉如水月如弓。",
        "dynasty": "宋",
        "collection_info": null
    },
    {
        "title": "上张及庵乞米",
        "author": "释法熏",
        "content": "南山近日饭篱空，衲子难教口欱风。\n引臂上方香积界，须劳金粟展神通。",
        "dynasty": "宋",
        "collection_info": null
    },
    {
        "title": "接待",
        "author": "释法熏",
        "content": "满甑熟炊无米饭，半途长接不来人。\n但持此语诸方去，博得知音一笑新。",
        "dynasty": "宋",
        "collection_info": null
    },
    {
        "title": "题石霜雷迁塔",
        "author": "释法熏",
        "content": "一念慈容元不隔，何须特地肆乖张。\n平高就下婆心切，恼得雷公一夜忙。",
        "dynasty": "宋",
        "collection_info": null
    },
    {
        "title": "自颂石田",
        "author": "释法熏",
        "content": "石上栽田世所稀，老农闻说也攒眉。\n有人下得泥犁种，别甑炊香供养伊。",
        "dynasty": "宋",
        "collection_info": null
    },
    {
        "title": "送韶化士干灵云古寺基",
        "author": "释法熏",
        "content": "剑客重寻眼翳生，至今孤露不堪闻。\n老韶直下能扶起，十□精神减八分。",
        "dynasty": "宋",
        "collection_info": null
    },
    {
        "title": "送干钟",
        "author": "释法熏",
        "content": "大炉鞴裏笑翻身，空腹高心许十成。\n好听玉楼撞动处，和声送出太分明。",
        "dynasty": "宋",
        "collection_info": null
    },
    {
        "title": "送皎中庵住广寿",
        "author": "释法熏",
        "content": "名字馨香满道途，挽将洞水注南湖。\n他时把杖来轻探，莫谓从前一滴无。",
        "dynasty": "宋",
        "collection_info": null
    },
    {
        "title": "送月首座住庵",
        "author": "释法熏",
        "content": "结草为庵自昔贤，古今谁后復谁先。\n客来须得通方句，莫只随邪竖起拳。",
        "dynasty": "宋",
        "collection_info": null
    },
    {
        "title": "送珪上人归乡",
        "author": "释法熏",
        "content": "南高峰对北高峰，两峰矗上摩青穹。\n上人阁锡在其下，咬姜呷醋期心空。\n心空一物无依倚，却笑老胡成曲指。\n回头重觅旧家山，莫学我行荒草裏。",
        "dynasty": "宋",
        "collection_info": null
    },
    {
        "title": "吴道夫乞语",
        "author": "释法熏",
        "content": "走得波波两履穿，担头书卷未能捐。\n待君患过维摩病，却好重来见石田。",
        "dynasty": "宋",
        "collection_info": null
    },
    {
        "title": "送巢道士",
        "author": "释法熏",
        "content": "一点灵光触处通，心空不见太虚空。\n五千言把为玄妙，湿纸如何裹大虫。",
        "dynasty": "宋",
        "collection_info": null
    },
    {
        "title": "送吉州云上人",
        "author": "释法熏",
        "content": "语言动静总天真，叉手徒劳问别人。\n旧说青原白家酒，子归切忌再沾唇。",
        "dynasty": "宋",
        "collection_info": null
    },
    {
        "title": "和真歇墨蹟三颂  其一",
        "author": "释法熏",
        "content": "箇事全超浩劫前，借功明位不徒然。\n但能不触亲爷讳，一任冰轮在处圆。",
        "dynasty": "宋",
        "collection_info": null
    },
    {
        "title": "和真歇墨蹟三颂  其二",
        "author": "释法熏",
        "content": "纵然万象体元真，雨沐云蒸到眼新。\n开口恐成随类堕，相逢多是笑吟吟。",
        "dynasty": "宋",
        "collection_info": null
    },
    {
        "title": "和真歇墨蹟三颂  其三",
        "author": "释法熏",
        "content": "撒手悬空万仞崖，方知佛祖绝梯阶。\n无端诸老争呈丑，未免将身一处埋。",
        "dynasty": "宋",
        "collection_info": null
    },
    {
        "title": "尼了然干藏乞语",
        "author": "释法熏",
        "content": "三遶绳床眼未开，起模画样为安排。\n葛藤桩子如成就，自有龙天出手椎。",
        "dynasty": "宋",
        "collection_info": null
    },
    {
        "title": "茶汤会乞颂",
        "author": "释法熏",
        "content": "铺心无下亦无高，一等无心次第浇。\n便是口吞三世佛，沾他涓滴也难消。",
        "dynasty": "宋",
        "collection_info": null
    },
    {
        "title": "城中出队",
        "author": "释法熏",
        "content": "人家百万帝城中，应念南山彻骨穷。\n铁壁重重挨得入，笊篱无柄舀春风。",
        "dynasty": "宋",
        "collection_info": null
    },
    {
        "title": "断臂僧復田业",
        "author": "释法熏",
        "content": "古人断臂觅安心，岂有他能我不能。\n好手手中夸好手，千年常住一朝僧。",
        "dynasty": "宋",
        "collection_info": null
    },
    {
        "title": "送韶铁鞭住西余",
        "author": "释法熏",
        "content": "西余旧说端狮子，解弄如今有几人。\n不是区区谩相屈，要看手眼一时亲。",
        "dynasty": "宋",
        "collection_info": null
    },
    {
        "title": "送僧",
        "author": "释法熏",
        "content": "久旱吴田半不收，子今西浙往东州。\n且图有展炊巾处，佛法从教烂却休。",
        "dynasty": "宋",
        "collection_info": null
    },
    {
        "title": "送圆禅人",
        "author": "释法熏",
        "content": "灵山无地可容身，好泛江潮去问津。\n东浙丛林如海阔，但参露柱莫参人。",
        "dynasty": "宋",
        "collection_info": null
    },
    {
        "title": "煎笋",
        "author": "释法熏",
        "content": "锦绣乍脱玉为肌，更着油煎供养伊。\n盐醋费他多少了，舌头换却不曾知。",
        "dynasty": "宋",
        "collection_info": null
    },
    {
        "title": "相士朱蓑衣",
        "author": "释法熏",
        "content": "阅世双眸自有神，酒浇胸次语生春。\n一蓑衣底干坤大，切莫怱怱说向人。",
        "dynasty": "宋",
        "collection_info": null
    },
    {
        "title": "空上人乞颂",
        "author": "释法熏",
        "content": "冷泉近日饭箩空，无奈栽田岁不逢。\n有个休粮方子妙，衲僧竞去问天童。",
        "dynasty": "宋",
        "collection_info": null
    },
    {
        "title": "和戒首座韵",
        "author": "释法熏",
        "content": "两目瞠瞠视碧霄，生吞佛祖气雄豪。\n石潭谁得知深浅，尽日金风鼓怒涛。",
        "dynasty": "宋",
        "collection_info": null
    },
    {
        "title": "送照上人归蜀",
        "author": "释法熏",
        "content": "我堕南来鬓已衰，汝今何得悔来迟。\n乌藤𨁝跳还归那，佛祖从教不展眉。",
        "dynasty": "宋",
        "collection_info": null
    },
    {
        "title": "赠云谷先生",
        "author": "释法熏",
        "content": "卦盘掇转味天机，祸有胎兮福有基。\n昨夜孛星移一位，先生睡着不曾知。",
        "dynasty": "宋",
        "collection_info": null
    },
    {
        "title": "送祖上人",
        "author": "释法熏",
        "content": "祖祖相传直至今，天高地迥少知音。\n到家人问相传事，但道真鍮不博金。",
        "dynasty": "宋",
        "collection_info": null
    },
    {
        "title": "一化士取血和墨写藏经乞颂",
        "author": "释法熏",
        "content": "欲书火后旧时经，剔血和煤字字真。\n未举笔前全藏了，闻絃应有赏音人。",
        "dynasty": "宋",
        "collection_info": null
    },
    {
        "title": "彬监寺争田",
        "author": "释法熏",
        "content": "衲僧公验既分明，祖父田园尽力争。\n他日水云同一饱，几人放筯便忘恩。",
        "dynasty": "宋",
        "collection_info": null
    },
    {
        "title": "端大师",
        "author": "释法熏",
        "content": "峻峺门庭老末山，清风凛凛固难攀。\n古今彼此元无间，只在当人反掌间。",
        "dynasty": "宋",
        "collection_info": null
    },
    {
        "title": "送小师游方",
        "author": "释法熏",
        "content": "莫辞脚力造诸方，佛法无多要久长。\n历尽崎岖到平地，归来掀倒破禅床。",
        "dynasty": "宋",
        "collection_info": null
    },
    {
        "title": "示众",
        "author": "释法熏",
        "content": "剑刃翻身犹是钝，屋头问路太无端。\n楚鷄不是丹山凤，何必临风刷羽翰。",
        "dynasty": "宋",
        "collection_info": null
    },
    {
        "title": "送炳藏主归乡",
        "author": "释法熏",
        "content": "江海浮游岁月移，五峰曾契少林机。\n白拈果有超师作，和我南山载取归。",
        "dynasty": "宋",
        "collection_info": null
    },
    {
        "title": "送小然还乡",
        "author": "释法熏",
        "content": "及早游方及早归，参禅须是后生时。\n傍人不必轻相笑，临际元呼小厮儿。",
        "dynasty": "宋",
        "collection_info": null
    },
    {
        "title": "赠通禅客",
        "author": "释法熏",
        "content": "龙墀问法动天颜，天赠黄金一万钱。\n打得衲僧公验正，通禅依旧是通禅。",
        "dynasty": "宋",
        "collection_info": null
    },
    {
        "title": "送师孙昧禅人",
        "author": "释法熏",
        "content": "十五为僧二十归，途中莫比在家时。\n老僧留浙汝回蜀，三昧从来古不知。",
        "dynasty": "宋",
        "collection_info": null
    },
    {
        "title": "辞浄慈赴灵隠",
        "author": "释法熏",
        "content": "湖上牢牢把一关，孤危独立绝跻攀。\n老无定力随风转，又向南山过北山。",
        "dynasty": "宋",
        "collection_info": null
    },
    {
        "title": "题参政楼公二圆相图",
        "author": "释法熏",
        "content": "皎然书平定字，攻媿写二圆相，引得多少平人望云上树。\n且喜两没交涉，要知的实，却须亲见石田。",
        "dynasty": "宋",
        "collection_info": null
    },
    {
        "title": "题卍庵墨蹟",
        "author": "释法熏",
        "content": "卍庵空裏采花，诸人石上种藕。\n三点前三点后，动南星蹉北斗。\n山僧口似磉盘，舜若多神失笑。",
        "dynasty": "宋",
        "collection_info": null
    },
    {
        "title": "颂古",
        "author": "释法熏",
        "content": "胡鬚赤，赤鬚胡。\n珠走盘兮盘走珠。\n狭路相逢夸好手，两边雪刃血模糊。",
        "dynasty": "宋",
        "collection_info": null
    },
    {
        "title": "山中",
        "author": "喻峙",
        "content": "我是山中万户侯，明知骑马胜骑牛。\n晚来马上看山色，不似骑牛得自由。",
        "dynasty": "宋",
        "collection_info": null
    },
    {
        "title": "晚坐",
        "author": "丁伯桂",
        "content": "小雨流花急，香风随晚荷。\n清天闻野磬，高木乱秋波。\n人度红桥少，灯来溪径多。\n幽冥间一坐，深恐负苍萝。",
        "dynasty": "宋",
        "collection_info": null
    },
    {
        "title": "呈陈紫微",
        "author": "刘天益",
        "content": "欲下未下属玉双，喧瀑飞雪明石矼。\n扁舟激沥苍雪淙，断岸菰柳穿蓬窗。\n舟程未达君子邦，心源直指如湍泷。\n后生薄俗邪说哤，老成砥柱回淳庞。\n雄文翼道宝鼎扛，日月旗常九仞杠。\n急流勇退挂冠逄，饮水嚙雪嗤羊腔。\n孤轮绝翳空吠尨，飞蛾眇影捉明釭。\n翻思解缆鹿城江，寸莛不揣洪钟撞。\n八年乔岳劳心悾，北望云迷翠羽幢。\n袖裏虹霓气不降，珍储未辨珉与玒。\n借公大扣声枞枞，庶几蚊蝱附奔駹。",
        "dynasty": "宋",
        "collection_info": null
    },
    {
        "title": "遗镜",
        "author": "刘天益",
        "content": "亲去镜亦去，镜还亲不还。\n从今磨积垢，终不对慈颜。\n明月挂台上，白云生匣间。\n洪恩何以报，羞见鬓毛斑。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "吴振",
        "content": "古剎深沉一水边，清虚疑是翠微间。\n门前滚滚红尘闹，堂上翛翛白日閒。\n燕坐不知增夏腊，冥心安在更云山。\n静中别有真消息，于此谁何合往还。",
        "dynasty": "宋",
        "collection_info": null
    },
    {
        "title": "题兰亭帖",
        "author": "王容",
        "content": "昭陵永閟千年迹，定武相传几样碑。\n此是中原旧时本，石今焉往落东夷。\n君家何处得此纸，刻画烂然犹可喜。\n六丁神物好护持，更有诸君题姓字。",
        "dynasty": "宋",
        "collection_info": null
    },
    {
        "title": "绝句",
        "author": "徐文卿",
        "content": "纸衣竹几一蒲团，闭户然萁自屈盘。\n诵彻离骚二千五，不知月落夜深寒。",
        "dynasty": "宋",
        "collection_info": null
    },
    {
        "title": "游洞岩",
        "author": "徐文卿",
        "content": "跨马绝风烟，夜与云俱宿。\n弹琴向窗间，微月挂森木。\n晓行岩上路，一溪缘浄绿。\n路穷入其中，溪流贯山腹。\n岩开类天设，石乱疑鬼伏。\n水从何自来，乃尔莹心目。\n岩前野僧居，种桃满空谷。\n惜已过芳时，不见花芬馥。\n平生青霞志，耻受红尘辱。\n老我茅三间，兹山疑可卜。",
        "dynasty": "宋",
        "collection_info": null
    },
    {
        "title": "南涧小饮夜过景德次仲止韵",
        "author": "徐文卿",
        "content": "嫩柳行边行未匝，落梅香裏立多时。\n一杯径醉归来晚，江上伶俜瘦影随。",
        "dynasty": "宋",
        "collection_info": null
    },
    {
        "title": "秋后二首  其一",
        "author": "徐文卿",
        "content": "种豆山园中，土瘠豆不实。\n攟收能几何，倚杖三叹息。\n况此山下田，旱久苗叶赤。\n无豆尚犹可，无禾孰供食。\n已孤丰稔望，徒费耘耕力。\n官吏更索租，真尔从何出。",
        "dynasty": "宋",
        "collection_info": null
    },
    {
        "title": "秋后二首  其二",
        "author": "徐文卿",
        "content": "剧暑不易摧，屡雨方肯低。\n晓行残月裏，秋意乃忽凄。\n习习风搅树，曳曳云出溪。\n伴我尘外躅，更有白鹭儿。\n节往四叙改，人老百虑非。\n策世竟莫售，勤身復奚为。\n徘徊发咏叹，苍茫度荒陂。\n且归煮香秔，解此腹中饥。",
        "dynasty": "宋",
        "collection_info": null
    },
    {
        "title": "感兴",
        "author": "徐文卿",
        "content": "百谷所成就，乃在摇落时。\n天欲金玉汝，乃有寒与饥。\n寒饥天所赐，勿遽令心悲。\n草玄寂寞滨，可与古人归。",
        "dynasty": "宋",
        "collection_info": null
    },
    {
        "title": "送春",
        "author": "徐文卿",
        "content": "绿阴青子渐能佳，杨柳深藏三四鸦。\n春有余情无处着，林边野草亦开花。",
        "dynasty": "宋",
        "collection_info": null
    },
    {
        "title": "偶题",
        "author": "徐文卿",
        "content": "绿树何稠迭，清风稍羡余。\n枕萦云片片，帘透雨疏疏。\n修笕通泉壑，残碑出野鉏。\n丘陵知几变，耕稼杂陶渔。",
        "dynasty": "宋",
        "collection_info": null
    },
    {
        "title": "雨后到南山村家",
        "author": "徐文卿",
        "content": "衝雨入穷山，山民犹闭关。\n橘垂茅屋畔，梅映竹篱间。\n奇石依林立，清泉绕舍湾。\n吾思隠兹地，凝立未知还。",
        "dynasty": "宋",
        "collection_info": null
    },
    {
        "title": "因放翁以剑南诗稿为赠咏叹之余赋短歌以谢",
        "author": "徐文卿",
        "content": "半生诵公流传诗，每恨收拾多所遗。\n岂知二千五百二十有四首，一旦俱为吾得之。\n长松驾壑风烟老，春花嫣然动碧草。\n祇今忠愤欲白头，四海但推言语好。\n有文如此何所忧，世间万事元悠悠。\n君不见李杜千载名不休，岂不胜彼公与侯。",
        "dynasty": "宋",
        "collection_info": null
    },
    {
        "title": "庐陵刘氏以仲立于枕上和余韵夜半得诗句敲门唤余余摄衣而起相对语于野航桥上殊为胜绝因再用韵",
        "author": "徐文卿",
        "content": "夜半诗坛喜解围，楚天云淡玉绳低。\n撞钟自得兴不浅，泣鬼初成人未知。\n踏月过桥惊鹤睡，犯霜对语伴乌啼。\n萧条此意欣重见，绝胜围红醉玉巵。",
        "dynasty": "宋",
        "collection_info": null
    },
    {
        "title": "九锁步虚词 第一天关锁",
        "author": "陈洵直",
        "content": "仙人十二楼，缈缈垂重镮。\n志士悯幽阻，鬰观何繇攀。\n栖真历几尘，洞户方孱颜。\n一锁度灵钥，九虎开天关。",
        "dynasty": "宋",
        "collection_info": null
    },
    {
        "title": "九锁步虚词 第二藏云锁",
        "author": "陈洵直",
        "content": "圆象默交感，序气翔氛氲。\n飙欻偃华盖，贯络百宝熏。\n八景非真遥，款扣虚皇君。\n二锁度灵钥，松风卷藏云。",
        "dynasty": "宋",
        "collection_info": null
    },
    {
        "title": "九锁步虚词 第三飞鸾锁",
        "author": "陈洵直",
        "content": "琅轩列朱房，风露峨高寒。\n森罗九宫道，隠约八卦坛。\n春酣酌金浆，彻视挥外丹。\n三锁度灵钥，悠悠控飞鸾。",
        "dynasty": "宋",
        "collection_info": null
    },
    {
        "title": "九锁步虚词 第四凌虚锁",
        "author": "陈洵直",
        "content": "太虚本非有，团块何迂疎。\n一旬更五日，风乎驶轩如。\n神驭两腋轻，绛霞理襟裾。\n四锁度灵钥，八表当凌虚。",
        "dynasty": "宋",
        "collection_info": null
    },
    {
        "title": "九锁步虚词 第五通真锁",
        "author": "陈洵直",
        "content": "神气化虚晃，太上尊玉宸。\n炼此沈下质，感彼元上春。\n灵液反流用，偃息昆阆津。\n五锁度灵钥，滞散潜通真。",
        "dynasty": "宋",
        "collection_info": null
    },
    {
        "title": "九锁步虚词 第六龙吟锁",
        "author": "陈洵直",
        "content": "崿嶂洞阴窅，嶕峣鬰千寻。\n中有不测渊，蜿蜒伏萧森。\n作霈待时举，妙化通天心。\n六锁度灵钥，综御归龙吟。",
        "dynasty": "宋",
        "collection_info": null
    },
    {
        "title": "九锁步虚词 第七洞微锁",
        "author": "陈洵直",
        "content": "嘉遁仰灵范，世道何缰鞿。\n长生昔对面，皇皇昧玄机。\n沆瀣不足吞，正一知所归。\n七锁度灵钥，进力行洞微。",
        "dynasty": "宋",
        "collection_info": null
    },
    {
        "title": "九锁步虚词 第八云璈锁",
        "author": "陈洵直",
        "content": "荦确玉峰矗，真朋夐遨游。\n洗耳发清响，蹑蹻玱鸾高。\n飞泉落松杪，节奏风萧骚。\n八锁度灵钥，铿铿引云璈。",
        "dynasty": "宋",
        "collection_info": null
    },
    {
        "title": "九锁步虚词 第九朝元锁",
        "author": "陈洵直",
        "content": "矫首太霞真，飞忱紫微垣。\n委蜕速霞举，脱洒人命门。\n羽葆交芝云，琳琅飙神旛。\n九锁度灵钥，五气身朝元。",
        "dynasty": "宋",
        "collection_info": null
    },
    {
        "title": "游大涤假宿鸣玉馆偶成",
        "author": "陈洵直",
        "content": "风动归云清，日落众山楚。\n重来兴弥深，託宿此何所。\n浪浪鸣玉泉，恍恍对床雨。\n梦断身高低，尘劳深夜语。",
        "dynasty": "宋",
        "collection_info": null
    },
    {
        "title": "茶岭",
        "author": "陈洵直",
        "content": "绝顶方知天柱云，早芽先破禁宫春。\n琳罂入贡无多种，附陇鎗旗尽得珍。",
        "dynasty": "宋",
        "collection_info": null
    },
    {
        "title": "石床",
        "author": "陈洵直",
        "content": "洞君一榻为谁悬，云帐苔茵不外传。\n我醉欲眠非有地，也应重应寝虚缘。",
        "dynasty": "宋",
        "collection_info": null
    },
    {
        "title": "天坛",
        "author": "陈洵直",
        "content": "峰顶侵云法象寒，远游虚唱肃天官。\n松吟泉漱人仙去，犹想箫声落旧坛。",
        "dynasty": "宋",
        "collection_info": null
    },
    {
        "title": "翠蛟亭",
        "author": "陈洵直",
        "content": "老树根深络石顽，危檐飞栋插高寒。\n为谁洗尽苍龙骨，成岭成峰上上看。",
        "dynasty": "宋",
        "collection_info": null
    },
    {
        "title": "盘天柱绝峰",
        "author": "陈洵直",
        "content": "洞天三釂碧琳腴，大涤峰高蹑太虚。\n落日寒山宫阙近，恨无人寄绝家书。",
        "dynasty": "宋",
        "collection_info": null
    },
    {
        "title": "大涤洞",
        "author": "陈洵直",
        "content": "箓简深投几井函，金堂玉室指空岩。\n不须骑气求林屋，一柱县虚政隔凡。",
        "dynasty": "宋",
        "collection_info": null
    },
    {
        "title": "放水涧",
        "author": "陈洵直",
        "content": "碧涧淙流缭一源，闸机不露暗惊湍。\n李翶千载涛江兴，猛跨鳌头立足看。",
        "dynasty": "宋",
        "collection_info": null
    },
    {
        "title": "归云洞",
        "author": "陈洵直",
        "content": "众真霞佩上三天，谁见回飈□驾旋。\n洞府后门人不信，片云鹤鹤是归仙。",
        "dynasty": "宋",
        "collection_info": null
    },
    {
        "title": "鸣风洞",
        "author": "陈洵直",
        "content": "朱鸟何年作瑞来，岂缘梧竹划山开。\n醴泉只在嵌岩裏，醉入幽栖更不迴。",
        "dynasty": "宋",
        "collection_info": null
    },
    {
        "title": "云根",
        "author": "陈洵直",
        "content": "朵云朝起北山阴，暮入西岗散莫寻。\n谁谓植根元不动，自从归后出无心。",
        "dynasty": "宋",
        "collection_info": null
    },
    {
        "title": "药圃",
        "author": "陈洵直",
        "content": "不发藏丹采石英，蘼芜昌歜预芬荣。\n五山瑶草无人见，为问灵苗种得成。",
        "dynasty": "宋",
        "collection_info": null
    },
    {
        "title": "白茅洞",
        "author": "陈洵直",
        "content": "茅君职守屡经年，悬窦回中坐几仙。\n酒瓮若盈吾欲客，不须灵窍仰观天。",
        "dynasty": "宋",
        "collection_info": null
    },
    {
        "title": "驯虎岩",
        "author": "陈洵直",
        "content": "骨横虎口孰当雄，处士临坛风自从。\n猛伏丹成俱解化，至今灵草记沉踪。",
        "dynasty": "宋",
        "collection_info": null
    },
    {
        "title": "龙蜕洞",
        "author": "陈洵直",
        "content": "一穴中通百尺湫，骨寒空蜕洞门秋。\n鳞潜变化疑相近，贝阙珠宫入海求。",
        "dynasty": "宋",
        "collection_info": null
    },
    {
        "title": "无骨箬",
        "author": "陈洵直",
        "content": "山中绀箬元无脊，炉裏金丹日月开。\n不是潜藏杜尘世，有人曾见碧蟾来。",
        "dynasty": "宋",
        "collection_info": null
    },
    {
        "title": "祥光亭",
        "author": "陈洵直",
        "content": "金色辉祥发洞灵，是中日月久分精。\n煌煌烨烨常如在，却笑时人不眼明。",
        "dynasty": "宋",
        "collection_info": null
    },
    {
        "title": "石室  其一",
        "author": "陈洵直",
        "content": "云广翛闲失故宫，泓泉虬木古今同。\n诗仙羽化无踪迹，后世何人识此风。",
        "dynasty": "宋",
        "collection_info": null
    },
    {
        "title": "石室  其二",
        "author": "陈洵直",
        "content": "石梯之字上青峰，碧玉琅玕扫碧空。\n内隠一壶尘外室，夜吞明月晓吞风。",
        "dynasty": "宋",
        "collection_info": null
    },
    {
        "title": "石室  其三",
        "author": "陈洵直",
        "content": "琅玕蘂笈藏幽谷，唯见白云三五幅。\n昔日天师其姓吴，岩前遗下云中屋。",
        "dynasty": "宋",
        "collection_info": null
    },
    {
        "title": "石室  其四",
        "author": "陈洵直",
        "content": "紫霭丹霓磨壁金，岩桥跨麓横青阴。\n陆先生事今何在，石室云深无客寻。",
        "dynasty": "宋",
        "collection_info": null
    },
    {
        "title": "清音亭",
        "author": "陈洵直",
        "content": "水石何曾有古今，如丝如竹度高深。\n自疑扁榜通尘听，百代潺潺无赏音。",
        "dynasty": "宋",
        "collection_info": null
    },
    {
        "title": "冷泉亭",
        "author": "陈洵直",
        "content": "泯泯长流彻底清，石间松下倦心情。\n洞天咫尺枢衣便，抖擞精神为濯缨。",
        "dynasty": "宋",
        "collection_info": null
    },
    {
        "title": "石门",
        "author": "陈洵直",
        "content": "神力何年揭此门，破云穿月扣天阍。\n平生不得朝天路，猿鹤相招试与言。",
        "dynasty": "宋",
        "collection_info": null
    },
    {
        "title": "舞翠亭",
        "author": "陈洵直",
        "content": "老木槎牙罨涧深，翠蛟舞处一庭阴。\n响泉不住流佳句，想见坡仙笔外心。",
        "dynasty": "宋",
        "collection_info": null
    },
    {
        "title": "归云庵",
        "author": "陈洵直",
        "content": "聚散空中不可期，虚含五色岂多姿。\n归来便合沈踪迹，却是行人见出时。",
        "dynasty": "宋",
        "collection_info": null
    },
    {
        "title": "判幸倅求免税丁",
        "author": "郢州太守",
        "content": "松垣笔力破苍溟，欲援任涛免税丁。\n一段风流好公案，锦江重写入图经。",
        "dynasty": "宋",
        "collection_info": null
    },
    {
        "title": "龙潭祷雨记事",
        "author": "杨幼舆",
        "content": "戴星蹑履谒灵祠，俯瞰龙宫映绿漪。\n镜样清潭三百尺，峰峦环绕耸苍碧。\n道旁野老忽长嘘，昔也原为安民居。\n嫂笑小姑借梳掠，插梳横耳走送却。\n姑嗔大嫂方作喧，迅雷陷宅变深潭。\n是时水底犹存屋，入夜人闻尚舂粟。\n历年既久已无形，神龙守护称安灵。\n呼吸风雷作云雨，爰与人间茂禾黍。\n大观邦人因祷祈，沛然甘澍满郊圻。\n人皆怀惠颂灵迹，侯爵初封助懽怿。\n近时响应达朝廷，屡颁显号莫与京。\n我来假守三逢夏，每遇干枯叩祠下。\n灵湫一滴涨塞天，衝倒天河频有年。\n终始恩波如一日，躬趋端拜感何极。\n肃容亲炷一瓣香，稽首皈依谢休祥。\n潭心水面跳双鲤，已觉威灵示人喜。\n南游行矣归故乡，更愿神兮长久与民作丰穰。",
        "dynasty": "宋",
        "collection_info": null
    },
    {
        "title": "游老君洞",
        "author": "杨幼舆",
        "content": "阴阳无端更去流，世间盛福难全收。\n古人一麾耻外郡，今我半刺来边州。\n到官未久出按县，满眼猺獞森戈矛。\n谁知造化默相补，玉融山水何清幽。\n苍崖翠壁老君洞，健非巧宦能兼游。\n万岁乳成滴白柱，一卷溪畔眠青牛。\n真仙遗迹览不尽，散髮坐石临清流。\n洒然形质已自失，欲酿溟滓觞浮邱。\n襟怀浩浩隘八极，身外何物非轻沤。\n数声长笑下山去，几点白云天际头。",
        "dynasty": "宋",
        "collection_info": null
    },
    {
        "title": "游越山",
        "author": "幸元龙",
        "content": "上得越山半，方壶紫翠环。\n山幽春溜响，花落午阴闲。\n梵剎依松外，仙家在竹间。\n小窗借高枕，风定鸟绵蛮。",
        "dynasty": "宋",
        "collection_info": null
    },
    {
        "title": "宴黄状元大任",
        "author": "史弥坚",
        "content": "月色花光正可人，笙歌会处喜津津。\n跨鰲海上文章客，揽辔天隅礼乐臣。\n丹碧屏间三月暮，玻璃杯裏一团春。\n暂听紫燕黄鹂语，更捧红云侍玉宸。",
        "dynasty": "宋",
        "collection_info": null
    },
    {
        "title": "草堂",
        "author": "周端朝",
        "content": "上林不花一水凈，游鱼姿媚翻寒景。\n钓簑风冷天欲霜，惟有白鸥双对影。\n北隣白帻南乌巾，暮鸦共集无行人。\n草堂老翁唤不醒，孤照野梅消息新。",
        "dynasty": "宋",
        "collection_info": null
    },
    {
        "title": "拟古",
        "author": "周端朝",
        "content": "秾桃復秾李，照影落春水。\n渡头看青杨，剪剪从风起。\n裁书写连环，殷勤问行李。\n一笼幺凤翼，一繫青鸾尾。\n江南三月天，羣英烂如绮。\n开到芜菁花，春事良未已。\n何当缓缓归，荡漾绿波裏。",
        "dynasty": "宋",
        "collection_info": null
    },
    {
        "title": "客去",
        "author": "周端朝",
        "content": "客去深闭门，晏坐支其颐。\n门前车马喧，而此不及知。\n独鼓无絃琴，自着一色棋。\n鸟啼花含笑，相对亦怡怡。",
        "dynasty": "宋",
        "collection_info": null
    },
    {
        "title": "黄田禹庙",
        "author": "周端朝",
        "content": "越人犹绩禹，疏凿此江边。\n地合秦城水，门浮楚客船。\n荫槐为帝里，种稻属徭田。\n嘲异常巫言罢，寒云又惨然。",
        "dynasty": "宋",
        "collection_info": null
    },
    {
        "title": "三江口",
        "author": "周端朝",
        "content": "吴门台北竹楼隅，三日追陪漫叟居。\n晓梦惊辞赤壁鹤，夜栖看打武昌鱼。\n横洲遥溆分灯影，落月斜河运斗车。\n回伏三江问汉口，陆离兰叶响环琚。",
        "dynasty": "宋",
        "collection_info": null
    },
    {
        "title": "游宝盖岩",
        "author": "邹应龙",
        "content": "夙有斯岩约，今朝喜践盟。\n路从支涧入，人在半空行。\n六月如霜候，四时长雨声。\n愿求容膝地，着我过浮生。",
        "dynasty": "宋",
        "collection_info": null
    },
    {
        "title": "游宝林寺",
        "author": "邹应龙",
        "content": "乳燕啼鸠三月暮，淡云疎雨午时天。\n金雀花落无人管，断送韶光又一年。",
        "dynasty": "宋",
        "collection_info": null
    },
    {
        "title": "广寒游",
        "author": "赵汝鐩",
        "content": "九秋半矩月团团，琼瑶世界夜气寒。\n羽士跃身导阿瞒，麾斥八极青云端。\n老柯掷桂香不死，银桥跨空一万里。\n飞步抽簪扣玉扃，中有素娥三千人。\n绿瞳翦水鬓堆雾，风卷缟袖条脱露。\n琅璈云笛广庭舞，笑乘白鸾弄蟾兔。\n归裁仙曲作霓裳，天音尽洗凡丝簧。\n霞裾星佩罗两行，玉环垂手春风场。\n樽前尽日看未足，绛膏泣凤夜继烛。\n宫商忽变不可听，马嵬斜谷雨霖铃。",
        "dynasty": "宋",
        "collection_info": null
    },
    {
        "title": "古别离",
        "author": "赵汝鐩",
        "content": "妾离父母来从君，相期百年终此身。\n初合鸾凰席未暖，熟视眉目识未真。\n兵符捉人夜调遣，丁宁克日到边面。\n红旗在手弓在腰，花骢一跃迅于箭。\n回头语我勿惨伤，归来印斗金带黄。\n我闻军功未易就，膏血紫塞十八九。\n嫁狗逐狗鸡逐鸡，耿耿不寐展转思。\n吠月啼晓喧孤帏，泪雨千行心肝摧。\n与其眼穿万里见无日，何如同赴沙场战死俱白骨。",
        "dynasty": "宋",
        "collection_info": null
    },
    {
        "title": "迎仙引",
        "author": "赵汝鐩",
        "content": "羽人窟宅压沧溟，昆崙阆风天墉城。\n紫兰绛节跨彩凤，殷勤传命邀同盟。\n七月七日凉秋霁，千官锵佩森幢卫。\n王母云车九色龙，上元霜袍三角髻。\n刘彻屏息迎两仙，兜香涂门高馥天。\n星裳黼衮自酬酢，方朔窥窗不敢前。\n金浆玉醴濯凡腹，红颗绚饤蟠桃熟。\n宴酣乐奏瑶池音，琅璈子登笛双成。\n乞怜请药承华殿，教戒丁宁先自反。\n三尸欲脱毋淫乱，五性尽舍更勤俭。\n各出数语鍼膏肓，此是长生度世方。\n彻心未悟益猖狂，万八千里周遐荒。\n少翁栾大诛相继，海上何日无方士。\n五柞宫中梦断时，铜盘玉露胡为不起死。",
        "dynasty": "宋",
        "collection_info": null
    },
    {
        "title": "缠头曲",
        "author": "赵汝鐩",
        "content": "阿蛮妙舞翠袖长，臂鞴珠络带宝装。\n春风按试清元殿，粉白黛绿立两傍。\n三郎老手打羯鼓，太真纤指弹龙香。\n箜篌野狐拍怀智，觱篥龟年笛宁王。\n中有八姨坐绮席，淡扫蛾眉压宫粧。\n醉看阿蛮小垂手，飞燕轻盈惊鸿翔。\n八姨指挥三郎听，颁赉岂惜倾篚箱。\n缠头一局三百万，莫遣傍人笑大唐。\n尾声方断地衣卷，忽闻鼙鼓喧渔阳。\n播迁纔出望贤路，玉食未进日卓午。\n粝饭胡餠能几许，不饱皇孙及妃主。\n阿蛮知是何处去，但见猪龙胡旋舞。",
        "dynasty": "宋",
        "collection_info": null
    },
    {
        "title": "饮马长城窟",
        "author": "赵汝鐩",
        "content": "乌骓马，紫游缰，戍夫一鞭天一方。\n揆程想过长城下，思古筑役摧人肠。\n白骨如雪浸水窟，骨上犹带秦时血。\n雨打风吹宇宙腥，君渴莫饮救马渴。\n衣适寒暄饭加餐，省酒戒勿离军门。\n鴈来不惜数行字，鴈回我亦寄平安。\n自从君出与君别，怕听砧声怕见月。\n细思人生能几何，未卜彼此俱白髮。\n官有好爵与尔靡，万死一生方得之。\n不如更戍闻早归，百年邻里夸齐眉。",
        "dynasty": "宋",
        "collection_info": null
    },
    {
        "title": "妾薄命",
        "author": "赵汝鐩",
        "content": "冶容丽质世鲜比，择对年少风流子。\n并栏观鱼双戏水，妾心郎心誓如此。\n一朝结束万里行，东欲到海西到秦。\n醉中慷慨跃马去，出门十年无信音。\n或传淫荡归不得，或传已作泉下客。\n郎兮郎兮奈若何，恨泪彻夜孤枕滴。\n君不闻鶑鶑锦字寄西游，玉环綵丝意绸缪。\n郎心忍向他人笑，下床徒自为郎羞。\n又不闻盼盼樽前小垂手，燕子楼深情独厚。\n岂期红粉遽成灰，怨句空吟三百首。",
        "dynasty": "宋",
        "collection_info": null
    },
    {
        "title": "瑶娥曲",
        "author": "赵汝鐩",
        "content": "一二三四月如眉，积累如梳截半规。\n玉斧昼夜修不彻，修成团镜当空垂。\n十眉有样列象几，梳裁春冰镜涵水。\n瑶娥睡起拂菱花，扫黛插鬓云绕指。\n敛袂亭亭天上妆，环佩隠体璆琳锵。\n骖鸾跨鹤舞仙谱，子登弹璈飞琼簧。\n天风飕飂冷到骨，银河澎浪溅罗袜。\n一轮千古广寒深，折尽桂花应白髮。",
        "dynasty": "宋",
        "collection_info": null
    },
    {
        "title": "昭君曲",
        "author": "赵汝鐩",
        "content": "御戎岂别无经纶，娄敬作俑言和亲。\n或结或绝患不已，至呼韩邪朝竟宁。\n稽首愿得壻汉氏，秭归有女王昭君。\n临时失捐画工赂，蛾眉远嫁单于庭。\n玉容惨淡落紫塞，粉泪阑干挥黄云。\n下马穹庐移步涩，弹丝谁要胡儿听。\n年年两军苦争战，杀人如麻盈边城。\n若藉此行赎万骨，甘忍吾耻縻一身。\n闻笳常使梦魂惊，倚楼惟恐烽火明。\n狼子野心何可凭，呜呼狼子野心何可凭。",
        "dynasty": "宋",
        "collection_info": null
    },
    {
        "title": "断肠曲",
        "author": "赵汝鐩",
        "content": "凭栏日日望归驺，书来又报潇湘游。\n卷书默坐泪自雨，弹向花上花替愁。\n想郎快意杨州鹤，风光何地非行乐。\n妾肠寸断郎岂知，独步苔阶空听鹊。\n风滤碧纱夜窗深，弄针灯下无心情。\n蜀罗一段茸五色，看定鸳鸯绣不成。\n妾貌留春春要去，妆镜孤鸾无力舞。\n辘轳吚哑残梦惊，晓嘶似是郎马声。\n卷帘无人帘再下，遣童水东占打瓦。",
        "dynasty": "宋",
        "collection_info": null
    },
    {
        "title": "铜雀台辞",
        "author": "赵汝鐩",
        "content": "屋一百间台十丈，岧峣突兀九霄上。\n明月空照八尺床，几点酸风摇繐帐。\n离宫金锁掣不开，美人红粉今成灰。\n兰麝分恩销余馥，铜雀飞去无时回。\n太官朝暮荐酒脯，迷魂尚爱残歌舞。\n恋恋西陵一抔土，上马横槊平日诧英武。",
        "dynasty": "宋",
        "collection_info": null
    },
    {
        "title": "三阁曲",
        "author": "赵汝鐩",
        "content": "叔宝沉迷建邺宫，厌厌夜饮清昼同。\n金碧三阁插晴汉，沉檀十里闻香风。\n迭石为山水为沼，后庭万花坼春丛。\n狎客倡酬女学士，污词媚句争新工。\n被之弦歌恣酣乐，千娥行列纷青红。\n将军忽遇韩擒虎，江神今识清河公。\n凭栏璧月词未终，谁知携手两妃游井中。",
        "dynasty": "宋",
        "collection_info": null
    },
    {
        "title": "出处辞",
        "author": "赵汝鐩",
        "content": "太公严子陵，皤然两渔人。\n文王尚西伯，光皇已中兴。\n太公所以竟卷饵，子陵所以归垂纶。\n趋向固异辙，出处同一心。\n当日遭逢傥易地，两翁亦必随时而屈伸。\n钓台高兮渭水清，或隠或显俱彰千古名。",
        "dynasty": "宋",
        "collection_info": null
    },
    {
        "title": "汉离宫四时词",
        "author": "赵汝鐩",
        "content": "东风飘花谁共惜，暑雨馥莲不忺摘。\n琱栏倚露月千里，铜铺锁寒雪一尺。\n终年汉漏滴四时，屈指三百六十日。\n远山蹙断懒涂抹，怕开妆镜鸾舞隻。\n怨泪阑干落离宫，纤玉弹珠香风湿。\n梦回想像巫山云，檐鹊似传天上音。\n便教粉黛近君侧，未卜胶漆投君心。\n岂不闻东宫婕妤作歌悲团扇，又不闻长门阿娇买赋捐黄金。",
        "dynasty": "宋",
        "collection_info": null
    },
    {
        "title": "义兽行",
        "author": "赵汝鐩",
        "content": "君不见明皇有象能拜舞，看定禄山瞪目怒。\n又不见昭宗有猴能起居，望见全忠奋臂呼。\n两朝玩物固丧志，异类报国乃仗义。\n天宝大驾蜀道巡，开平初元唐祚倾。\n百僚奉贼身尽窜，宰相畏族神不宁。\n尔象尔猴忿且嗔，其面虽兽心则人。\n当时节士知有几，壮哉义兽不怕死。",
        "dynasty": "宋",
        "collection_info": null
    },
    {
        "title": "征妇叹",
        "author": "赵汝鐩",
        "content": "莲浴双鸳鸯，梧栖双凤凰。\n双舞蝶度墙，双飞燕归梁。\n倚栏人颦翠，忍泪心暗伤。\n闭户罗帏悄，孤灯耿空房。\n欲睡睡未得，独坐理丝簧。\n弹吹不成调，征夫天一方。",
        "dynasty": "宋",
        "collection_info": null
    },
    {
        "title": "响卜辞",
        "author": "赵汝鐩",
        "content": "三六乘鸾初嫁君，琴瑟朝暮誓不分。\n酒酣使气浪自许，片舌仪秦弄风云。\n东吴西蜀几千里，鴈来数年无幅纸。\n有便我必寄锦笺，岂应皆沉石头水。\n酸风一点泪两行，凭栏瞥过双鸳鸯。\n霜花迫帘冷蜡焰，雨梧傍枕敲银床。\n乞灵每日扣巫祝，更向静处听响卜。\n人言卯夜验不差，又言元宵应尤速。\n二说果如神，俱占敢厌频。\n斋心通我意，侧步潜我身。\n或坼翠幌视，或靠绿窗避。\n两夕行人语，字字还家意。\n罗袜走褪奔绣帏，懽喜无地魂天飞。\n小儿放娇来牵衣，抱我门前接爷归。",
        "dynasty": "宋",
        "collection_info": null
    },
    {
        "title": "君不见",
        "author": "赵汝鐩",
        "content": "君不见卢生枕上客邯郸，君不见淳于穴中到槐安。\n出将入相羣儿仕，赐爵锡邑公主贵。\n黄粱未熟已欠伸，清樽尚在遽惊起，人生荣华懽乐亦如此。\n双毂昼飞夜旋一弹指，胡不看取二人梦中事。",
        "dynasty": "宋",
        "collection_info": null
    },
    {
        "title": "翁媪叹",
        "author": "赵汝鐩",
        "content": "旱曦赫空岁不熟，炊甑飞尘煮薄粥。\n翁媪饥雷常转腹，大儿嗷嗷小儿哭。\n愁死未死此何时，县道赋不遗毫釐。\n科胥督欠烈星火，诟言我已遭榜笞。\n壮丁偷身出走避，病妇抱子诉下泪。\n掉头不恤尔有无，多寡但照帖中字。\n盘鸡岂能供大嚼，杯酒安足直一醉。\n沥血祈哀容贷纳，拍案邀需仍痛詈。\n百请幸听去须臾，衝夜搥门谁叫呼。\n后胥復持朱书急急符，预借明年一年租。",
        "dynasty": "宋",
        "collection_info": null
    },
    {
        "title": "寄远曲",
        "author": "赵汝鐩",
        "content": "君马踏边尘，绣帷妾一身。\n仰天无过鴈，俯水无游鳞。\n酒难独自酌，蚁樽空浮春。\n食亦不知味，驼峰徒荐珍。\n忆昔送君君已醉，醉言更戍一年事。\n兜鍪北去几寒暑，两地肝肠摧万里。\n别来容貌似旧无，寄去衣裳知到未。\n折柳丝丝紫塞心，对花片片青春泪。\n夜闻琴瑟鼓邻家，人皆齐眉老年华。\n不忍恨君翻自恨，长吁矫首天之涯。\n几度虚传归信息，爱听干鹊怕听鸦。\n孤枕有时髣髴梦中见，觉来霜角咽梅花。",
        "dynasty": "宋",
        "collection_info": null
    },
    {
        "title": "上马曲",
        "author": "赵汝鐩",
        "content": "精神如熊气如虹，梦寐思勒燕然功。\n龙泉宝鞘横三尺，犀甲茸绦擐两重。\n鸣镝飞空挟霜远，认旗贴身飐日红。\n玉辔绣鞯鞲骢马，眼有紫焰炯双瞳。\n誓缚单于献天子，离觞不挥儿女泪。\n笳鼓动地归来时，金印斗大肘后繫。\n君不见燕颔虎颈班超侯万里，又不见风声鹤唳谢玄破肥水。",
        "dynasty": "宋",
        "collection_info": null
    },
    {
        "title": "去妇辞",
        "author": "赵汝鐩",
        "content": "入得良人门，自誓终此身。\n扫室拥箕箒，进盥躬盘巾。\n采桑趋陇首，荐苹洁涧滨。\n十年尽妇道，惟恐堂前嗔。\n上和下睦本无事，一二小姑恣萋斐。\n浸润既深贝锦成，不弃不出谮不已。\n良人缱绻涕涟洏，父母之命安敢违。\n举头天边指缺月，暂缺须有团圆时。\n君不闻章台长条依旧垂，乐昌半镜还復归。",
        "dynasty": "宋",
        "collection_info": null
    },
    {
        "title": "耕织嘆二首  其一",
        "author": "赵汝鐩",
        "content": "春催农工动阡陌，耕犂纷纭牛背血。\n种莳已徧復耘耔，久晴渴雨车声发。\n往来逻视晓夕忙，香穗垂头秋登场。\n一年苦辛今幸熟，壮儿健妇争扫仓。\n官输私负索交至，勺合不留但糠秕。\n我腹不饱饱他人，终日茅檐愁饿死。",
        "dynasty": "宋",
        "collection_info": null
    },
    {
        "title": "耕织嘆二首  其二",
        "author": "赵汝鐩",
        "content": "春气熏陶蚕动纸，采桑女儿鬨如市。\n昼饲夜餧时分盘，扃门谢客谨俗忌。\n雪团落架抽茧丝，小姑缲车妇织机。\n全家勤劳各有望，翁媪处分将裁衣。\n官输私负索交至，尺寸不留但箱篚。\n我身不暖暖他人，终日茅檐愁冻死。",
        "dynasty": "宋",
        "collection_info": null
    },
    {
        "title": "短歌行",
        "author": "赵汝鐩",
        "content": "赤龙驾轮飞上天，倏东倏西昼夜旋。\n流光万古去不返，少壮翻手成华颠。\n阆风层城羽衣仙，方瞳绿髮耕芝田。\n玉楼贮春春不老，蟠桃一实三千年。\n我欲访仙弱水隔，住世奈此急景煎，茫然无计相留连。\n打併万事不放到眼前，右杯左蟹拍浮百斛船。",
        "dynasty": "宋",
        "collection_info": null
    },
    {
        "title": "渔父四时曲 春",
        "author": "赵汝鐩",
        "content": "霁江浮春新水肥，粼粼鸭绿东风微。\n波心上下舴艋滑，钓车香饵卷落晖。\n纤鳞噞喁锦穿柳，半留卖钱半换酒。\n烂醉茅檐红杏家，折花簪髮把两手。\n沙岸寻芳青骢嘶，弹丝吹竹挟蛾眉。\n笑指渔父何寂寞，渔父掉头我自乐。",
        "dynasty": "宋",
        "collection_info": null
    },
    {
        "title": "渔父四时曲 夏",
        "author": "赵汝鐩",
        "content": "烟溪流碧浸炎空，涤濯袢蒸蒹葭风。\n大港小港凉世界，隔堤荷荡香到篷。\n侬家生长舟一叶，岂识人间半点热。\n青笠绿蓑山雨来，雨过波平夜撑月。\n水亭避暑冰玉肌，枕设珊瑚簟琉璃。\n笑指渔父何辛苦，渔父掉头浑不顾。",
        "dynasty": "宋",
        "collection_info": null
    },
    {
        "title": "渔父四时曲 秋",
        "author": "赵汝鐩",
        "content": "新鴈衔秋访水涯，分屯洲渚傍芦花。\n停桡相约结溪社，来往无嫌同一家。\n酒酣把笛吹村曲，声曳兰风入山腹。\n钓竿到手万事轻，孰是孰非孰荣辱。\n江楼邀月粉黛浓，簧璈嘈杂彻桂宫。\n笑指渔父何冷落，渔父掉头吾岂错。",
        "dynasty": "宋",
        "collection_info": null
    },
    {
        "title": "渔父四时曲 冬",
        "author": "赵汝鐩",
        "content": "六花坼冻云模糊，钓鈎空掷寒无鱼。\n繫舟枯柳归茅舍，拨火煨薪拥地炉。\n赊邻一榼醅酦玉，老稚分霑春回谷。\n重来解维放夜筒，横风打向别港宿。\n溪馆对雪歌妓围，釜出驼峰酒羔儿。\n笑指渔父何憔悴，渔父掉头但称醉。",
        "dynasty": "宋",
        "collection_info": null
    },
    {
        "title": "仰山行",
        "author": "赵汝鐩",
        "content": "平生几两谢公屐，爱山爱水真成癖。\n集云峰在指顾间，年来抗尘乃绝迹。\n西风从臾作意登，佛境未入心境清。\n九秋颢气接岚气，五里松声答泉声。\n招提金碧压深窈，钟皷四时递昏晓。\n梵音独许山鸟听，禅梦不惊胡蝶遶。\n土腴露饱蔬笋鲜，一粥一饭天上僧。\n伊蒲供罢日卓午，浮空半是烹茶烟。\n四藤欲知阁中味，万字欲参堂上意。\n请将此事且姑置，坐看山雨濯晚翠。",
        "dynasty": "宋",
        "collection_info": null
    },
    {
        "title": "东湖歌",
        "author": "赵汝鐩",
        "content": "湖光荡绿春拍塞，百雉之东纔咫尺。\n五步一亭十步榭，轩窗处处临水闢。\n露浓昼淑花溜红，烟嫩堤平草连碧。\n俯窥萍罅鱼上下，仰听木杪禽格磔。\n拂拭尘埃读祖碑，摩挲峰窍怜卢石。\n中年怀抱多感慨，东西跳丸驹过隙。\n山林钟鼎同一尽，可笑世网甘形役。\n瓮边吏部真得计，右酒左蟹船中拍。\n明朝风雨那可料，且对湖山醉今夕。\n沙鸥许我再寻盟，从此时携杖头百。",
        "dynasty": "宋",
        "collection_info": null
    },
    {
        "title": "禹穴行",
        "author": "赵汝鐩",
        "content": "浙江之东千岩出，参差半天气葱鬰。\n禹昔不返南巡车，越人交口说遗迹。\n日往月来三千春，宫有龙瑞洞阳明。\n搜深陟危辨旧穴，讹以传讹终难寻。\n荒山一片老风雨，徘徊问山山无语。\n寒林朝号万壑秋，冷烟暮结太古愁。\n谁能为起马迁死，指点当时所探何处是。",
        "dynasty": "宋",
        "collection_info": null
    },
    {
        "title": "蒙泉行",
        "author": "赵汝鐩",
        "content": "二十年前客中都，壁间谁挂蒙泉图。\n天造地设有如此，果若所画疑蓬壶。\n御风来游洞庭北，此境突兀眼前出。\n荆门之外天下稀，翻思画图纔髣髴。\n山根寒源月一泓，细流循沼曲折分。\n天光倒影写晴碧，对此洗我潇洒心。\n云木枕崖影湿翠，金莲铺镜葩在水。\n流觞自是模兰亭，山阴今日那得尔。\n向暮深林啼子规，柳花作团贴水飞。\n吟兴未尽征马嘶，他时清梦犹见之。",
        "dynasty": "宋",
        "collection_info": null
    },
    {
        "title": "荆门行",
        "author": "赵汝鐩",
        "content": "去年曾问荆门途，鸡鸣狗吠民耕锄。\n摇鞭重来意惨澹，前日井邑今丘墟。\n云昏雨涩草堆碧，四野荒荒人迹疎。\n深山扶携皆露处，骨肉荡没况室庐。\n老农无力倚林卧，少定举首来向余。\n官人且坐待侬说，未说泗涕先横裾。\n老夫老岂识兵革，忽见远近皆狂胡。\n悬崖绝壁鱼贯进，飞马上下争驰驱。\n吾军非是无身手，未鼓弃甲先奔趋。\n时平廪帛官不计，战胜爵赏官不辜。\n进怯锋镝退焚掠，虏既难堪堪汝乎。\n归来未暇正其罪，官有金币还招呼。\n老夫莫晓军旅事，但闻败衄深嗟吁。\n我听其言为蹙頞，含悽独下西山隅。\n金莲似恨羶风染，蒙泉未洗血水污。\n九秋半破明月夕，照我孤愤行绕壁。\n天子尝胆方仄席，微臣敢作楚囚泣，秋风一劔楼兰国。",
        "dynasty": "宋",
        "collection_info": null
    },
    {
        "title": "楚观歌",
        "author": "赵汝鐩",
        "content": "吾闻楚乡江山多胜处，今之楚观尤得江山趣。\n万象排拶索应酬，丹青阁笔无所措。\n大则湘水小临蒸，众流合派银河倾。\n陶写秋气浸明月，夜波爽透百雉城。\n右则鴈峰左石鼓，双屏竞秀苍龙舞。\n吞吐岚光飞乱云，凉风暝送两崖雨。\n江山之趣于此无不宜，朝暮变化愈出而愈奇。\n最爱鸥鹭甘冷淡，占断汀渚供娱嬉。\n东涂西抹晚烟翠，渔父归舟卷鈎饵。\n鼓枻而歌倚半醉，中有沧浪濯缨意。\n杜若一片迷芳洲，凭栏怀古生新愁。\n更上崔嵬千尺湘春楼，纵目干坤尽见衡岳秋。",
        "dynasty": "宋",
        "collection_info": null
    },
    {
        "title": "湘西行",
        "author": "赵汝鐩",
        "content": "吾尝诵麓山盘纡句，又尝诵深林玲珑诗。\n前有工部后吏部，拈出千古湘西奇。\n扶藜游目逐萧爽，扪萝陟磴忘崄巇。\n杉桧摇空蛟虬舞，岭壑翳雾猿猱悲。\n晨昏两钟递名剎，日月一坛老仙祠。\n摩干徘徊怜晋柏，剥苔俯仰认唐碑。\n碧虚心照眼已阔，更上万仞层台危。\n楚涛左渺连七泽，蛮烟右涌迷九嶷。\n学宫岧峣压胜槩，百泉曲折流方池。\n英才涵濡教育乐，风雩慨想莫春时。\n登临殊未徧幽境，残阳木末坠红影。\n松阴夹道倒接䍦，不遣前诃杀风景。\n小留一片潇湘亭，双鹭飞来妆秋屏。\n橘垂嫩颗匝洲青，芷纷柔叶飘岸馨。\n冥搜枯肠浪着语，对人欲举不敢举。\n拍栏但吟工部吏部两大篇，水光山色俱欣然。",
        "dynasty": "宋",
        "collection_info": null
    },
    {
        "title": "八景歌  其一",
        "author": "赵汝鐩",
        "content": "嗷嗷哀鸣肃肃羽，魂清意爽爱湘楚。\n西风作恶阵脚散，斜行千点下烟浦。\n飞力已困日且晡，便欲就宿依寒芦。\n大者居中围以奴，丁宁缓急相惊呼。\n嗟此何景兮平沙鴈落，丹青欲尽未易着。",
        "dynasty": "宋",
        "collection_info": null
    },
    {
        "title": "八景歌  其二",
        "author": "赵汝鐩",
        "content": "晚日放晴雨脚收，楚山千里江吞秋。\n上水风生荻花渚，漠漠幅蒲天际浮。\n轻云骤掩目力断，云消似过芳洲半。\n危樯逐乌惟恐缓，燕子争飞先到岸。\n嗟此何景兮远浦帆归，丹青欲尽殊堪嗤。",
        "dynasty": "宋",
        "collection_info": null
    },
    {
        "title": "八景歌  其三",
        "author": "赵汝鐩",
        "content": "朝氛吐吞影模糊，嫩日隠见光卷舒。\n湘峦滴翠石径滑，远近憧憧人趁虚。\n天风作意扶霁色，嘘拂昏翳半明灭。\n槿篱髣髴橘林隔，一竿斜插酒旗揭。\n嗟此何景兮山市晴岚，丹青欲尽良独难。",
        "dynasty": "宋",
        "collection_info": null
    },
    {
        "title": "八景歌  其四",
        "author": "赵汝鐩",
        "content": "云拥黄昏朔风急，长空杳杳水拍拍。\n六花舞白徧三湘，失却寒峰翠千尺。\n片琼屑玉响羣林，芦丛萧瑟声更清。\n冻月开奁俄吐晴，银宫一色上下明。\n嗟此何景兮江天暮雪，丹青欲尽不可得。",
        "dynasty": "宋",
        "collection_info": null
    },
    {
        "title": "八景歌  其五",
        "author": "赵汝鐩",
        "content": "西颢沆砀露华白，河汉浩浩浴素魄。\n平湖万顷摇银光，祇留君山一点碧。\n帝子扬灵驾飞龙，鼓瑟来游水精宫。\n声彻桂娥亦敛容，叶下北渚袅袅风。\n嗟此何景兮洞庭秋月，丹青欲尽那免拙。",
        "dynasty": "宋",
        "collection_info": null
    },
    {
        "title": "八景歌  其六",
        "author": "赵汝鐩",
        "content": "楚天浓云如墨泼，通宵滂沱翻江阔。\n寒声徧撼蒹葭林，要将秋容洗到骨。\n杜若洲有鸿鴈栖，震凌喧梦时惊疑。\n钓翁醉睡却不知，桩脱缆断船偷移。\n嗟此何景兮潇湘夜雨，丹青欲尽浪自苦。",
        "dynasty": "宋",
        "collection_info": null
    },
    {
        "title": "八景歌  其七",
        "author": "赵汝鐩",
        "content": "西岭骤暗销残晖，芷岸兰汀堆夕霏。\n数声撞空九天半，知有招提隠翠微。\n风助余音响崖谷，萧萧暝港孤舟宿。\n禅关栖鸟争寒木，归僧疾步穿山麓。\n嗟此何景兮烟寺晚钟，丹青欲尽焉能穷。",
        "dynasty": "宋",
        "collection_info": null
    },
    {
        "title": "八景歌  其八",
        "author": "赵汝鐩",
        "content": "积雨初过湘水满，夕阳荡金接天远。\n影挂寒罾江步斜，红残茅檐沙巷晚。\n小艇泽畔收钓缗，鼓枻沧浪歌濯缨。\n醉眼西望送沉轮，繫缆篱根穿锦鳞。\n嗟此何景兮渔村落照，丹青欲尽无由妙。",
        "dynasty": "宋",
        "collection_info": null
    },
    {
        "title": "仙湖歌",
        "author": "赵汝鐩",
        "content": "湖之绿兮如蓝，湖之明兮如镜。\n蓝染晴空晚色鲜，镜照天宇秋毫浄。\n干坤两间共开闢，鱼鸟四时自飞泳。\n炎州着脚苦蒸鬰，对此恍入清凉境。\n其东羣木合抱森，观政观鱼连秀阴。\n濂泉沸甃珠的皪，饮瓢洗我太古心。\n其西冰壶爽到骨，晓波澄秋夜印月。\n藏春园种杂花稠，分得庾梅搀先发。\n其南粉雉霄汉横，旋补杨柳沿堤青。\n上下天光同一碧，我来拈出营新亭。\n其北千片石洲石，或虬或凤或劔戟。\n环流轩馆瘴雾收，檐影倒漾水底日。\n葛仙昔炼九转丹，丹成飞上罗浮山。\n海边亭外春万里，御风忽挹仙翁袂。\n翁乘飈车拥霓旌，约我十二楼五城。\n翁言羽化世已久，问湖风月依旧否。",
        "dynasty": "宋",
        "collection_info": null
    },
    {
        "title": "蒲涧行",
        "author": "赵汝鐩",
        "content": "君不见少君诧安期海上之枣，又不见坡仙咏安期宅边之蒲。\n枣失其种岂復得，蒲生于涧何时无。\n涧流涓涓浅可涉，牵蔓披沙搜九节。\n仙家自欲供仙饵，灵根不容凡齿啮。\n循涧探奇岩石幽，瀑音迎耳锵琅球。\n阴壑常寒失炎热，终日自雨鸣春秋。\n振衣策足崔嵬顶，跨历列缺凌倒景。\n天风海涛撼宇宙，神清骨冷肝胆醒。\n声传九霄景泰钟，更上上方梯晴空。\n两眼有尽天不尽，沧溟浩与银河通。\n指顾神山似非远，弱水谁云隔三万。\n乘风直到金银台，握手安期话蒲涧。",
        "dynasty": "宋",
        "collection_info": null
    },
    {
        "title": "续蒲涧行",
        "author": "赵汝鐩",
        "content": "戊戌正月二十五，摇辔东风蒲涧去。\n年年今日是时节，飞盖倾城车塞路。\n野亭山馆坐不徧，幙天席地千百处。\n开壶设樏纷酒炙，擘蟹锥蚝间醢脯。\n笑言相续乐甚真，礼文不侈意则古。\n我亦随众穷胜览，先访安期登梵宇。\n入春少雨多是晴，穹岩寒溜仅一缕。\n白云千级逼象纬，沧海万里渺烟雾。\n倚栏方快心目远，牛羊下山林壑暮。\n小儿队队逐归驺，拍手呼舞趁箫鼓。\n游人到晚懽未厌，徘徊不忍收樽俎。\n行穿梅岭还江西，首为南州诧风土。",
        "dynasty": "宋",
        "collection_info": null
    },
    {
        "title": "古剑歌",
        "author": "赵汝鐩",
        "content": "洞庭吞天天无风，月印一镜星涵空。\n波心千丈光五色，渔人啧啧疑垂虹。\n睨而视之寂不见，举网下罩追遗踪。\n须臾雷轰怒涛吼，鼓荡六合雰溟蒙。\n所得非鱼亦非龙，炯然三尺贯当中。\n肉销骨立精气融，铿鍧其声韬其锋。\n越砥稍稍加磨礲，壮士见之肝胆雄。\n雷焕已死不可起，有谁解识斗间气。\n人疑龙泉或太阿，万古凡剑空一洗。\n倚楼西北望边城，连月亘天烽火明。\n隠忧枕上思请缨，夜半跃鞘床头鸣。\n梦中见告若有神，吾价岂但直百金，吾勇岂但敌一人。\n知君素有击楫中流心，誓当助君报国万里清胡尘。",
        "dynasty": "宋",
        "collection_info": null
    },
    {
        "title": "瀛洲行",
        "author": "赵汝鐩",
        "content": "神山鼎峙沧海东，瑶池翠水环银宫。\n朝霞夕霏自今古，飙车羽轮何憧憧。\n文馆岧峣霄汉立，群贤飞佩翔鹓鸿。\n人间风日总不到，逍遥宛在神山中。\n苕溪闽山两仙伯，双槎贯月凌溟蒙。\n分光东壁笔摛锦，携手西昆气垂虹。\n承明厌直江湖去，回首云雾迷方蓬。\n风萍既散俄復聚，赤帷朱轓巧相逢。\n旧游共说横秋下，城隅胜槩髣髴同。\n寓意瀛洲规小筑，轩楹突兀浮青红。\n弱水休论三万里，玉楼未羡十二重。\n洞门无锁棠阴昼，太华吹香藕花风。\n夜藜吐耀来太乙，旨酒共饮烦壶公。\n临汝自昔号仙窟，左有灵谷右峨蜂。\n浮丘老翁跨白鹤，魏坛元君携青童。\n欣闻琼宙出金柅，往往挽袂来相从。\n祇恐济世缘未了，一麾一节难久容。\n九天丹凤衔双诏，修门并辔摇冬珑。\n不但十八学士同步武，风云廊庙两两登夔龙。\n共办霖雨舟楫功，他年相与骑鲸追乔松。",
        "dynasty": "宋",
        "collection_info": null
    },
    {
        "title": "三珍行",
        "author": "赵汝鐩",
        "content": "西清平生雅好奇，夜则忘寐昼忘饥。\n搜今抉古竭心力，常恐世间一物遗。\n云雾轩窗烟月户，万宝彙列牙籤垂。\n循环逻视日千匝，拊摩拂拭心融怡。\n惊寇披猖变仓卒，六丁下取留毫釐。\n收拾售用自不足，尚辍三珍赠我为。\n六幅之珍老坡字，印可谁氏参寥师。\n怒鹏九万气吞吐，骊珠百二光陆离。\n两轴之珍云子画，李杜跨蹇将何之。\n华阴县裏过门日，浣花溪上寻春时。\n一张之珍太古琴，孤桐斲削峄阳枝。\n刻名漱玉世少比，较昔响泉彼堪嗤。\n银鈎铁画贵楷正，此则倚醉飞蛟螭。\n寸马豆人贵纤密，此则纵意隳藩篱。\n金徽玉轸贵音韵，此则得趣绝絃丝。\n天机皆由胸襟出，妙处莫以形迹窥。\n爱兹三珍每自随，酒酣呼馿任倒骑。\n抱琴委辔乌角欹，琅然高吟夏夜诗。",
        "dynasty": "宋",
        "collection_info": null
    },
    {
        "title": "泛洞庭",
        "author": "赵汝鐩",
        "content": "解维武陵岸，江肥雨新止。\n兼程趋洞庭，势疾建瓴比。\n银光吞上下，莫辨天与水。\n我乃航其间，滉瀁藉一苇。\n吏尘贮两袖，到此划湔洗。\n黄昏打头风，洪波半空起。\n舟子惶束手，喧呼互排诋。\n有篙无处着，有缆无地舣。\n铁索二百丈，牵猫卧沙底。\n进难退不可，簸弄任所以。\n巨浪声洪钟，合力撞舟尾。\n一撞心一折，通夕不知几。\n刻烛验天明，狂势稍披靡。\n卷索急飞橹，半昼见涯涘。\n危命脱针孔，再生自今始。\n人言岳州程，风便五日耳。\n漂滞费半月，初意所不拟。\n粉堞俄在眼，层楼九霄峙。\n凭栏气方豁，东望酸彻髓。\n前日我片帆，掀舞怒涛裏。\n羊肠百八盘，行路难如此。\n今知惊浪上，羊肠尚可履。\n在家贫亦好，身安门扫轨。\n鼾鼻喧午窗，风波尽千里。",
        "dynasty": "宋",
        "collection_info": null
    },
    {
        "title": "赠闾丘广文",
        "author": "赵汝鐩",
        "content": "奔走异轨辙，聚散水上萍。\n谁知风月夕，同登藕花亭。\n驹隙昼夜駃，尘埃鬓俱星。\n朋旧半埋玉，念此慨颓龄。\n天涯幸合席，相对谈飘零。\n昔别君韦布，照眼袍今青。\n羣儿俨成行，诵书如建瓴。\n瞳人纷炯炯，捧斚倾绿醽。\n溪茹芹莼美，秋核查梨馨。\n开口笑岂易，主人愁罄缾。\n命仆更沽觅，痛饮俱忘形。\n明日又分袂，眠食加丁宁。",
        "dynasty": "宋",
        "collection_info": null
    },
    {
        "title": "荆渚书怀",
        "author": "赵汝鐩",
        "content": "明镜明于月，白髮白于雪。\n月照雪转添，使我心断绝。\n连年事行役，曾不须臾歇。\n陟冈脚双茧，凌湖舟一叶。\n五觌君山面，洪涛涨天阔。\n重倚南楼栏，远鴈逐云灭。\n西风落破帽，龙山酬九节。\n摇鞭荆门去，蒙泉弄清洁。\n游观固不恶，奔走计则拙。\n眠指几千里，意者遂休辙。\n困翮堕渚宫，因循入覊绁。\n天涯寒苦早，袖穿手龟裂。\n村沽酒力薄，连釂耳方热。\n矫首飞白云，杳杳望吴越。\n儒冠信误身，铸尽六州铁。",
        "dynasty": "宋",
        "collection_info": null
    },
    {
        "title": "憩农家",
        "author": "赵汝鐩",
        "content": "似阴还似晴，好风弄轻柔。\n土膏春犂滑，竹深鸣禽幽。\n农家颇潇洒，{氵虢}{氵虢}氵清泉流。\n蹇余入茅檐，解带为小留。\n荆钗三两妇，竞将机杼投。\n吹炉问官人，肯吃村茶不。\n羣儿窗下读，千字文蒙求。\n余因拊其背，劝汝早休休。\n泓颖纔识面，白尽年少头。\n耕食而凿饮，胡不安箕裘。\n乃翁听我言，急把书卷收。\n遣儿出门去，一人骑一牛。",
        "dynasty": "宋",
        "collection_info": null
    },
    {
        "title": "隠者",
        "author": "赵汝鐩",
        "content": "卓庵远入深林去，生怕世人知得处。\n四边剩却许多云，重重塞断山前路。",
        "dynasty": "宋",
        "collection_info": null
    },
    {
        "title": "蝨",
        "author": "赵汝鐩",
        "content": "蝨形仅如麻粟微，蝨毒过于刀锥惨。\n上循鬓髮贯绀珠，下匿裳衣缀玉糁。\n呼朋引类极猖蹶，摇头举足恣餐啖。\n晴窗晓扪屡迁坐，雨床夜搔不安毯。\n急唤童子具汤沐，奔迸出没似丧胆。\n童子蹙頞代请命，姑责戒励后不敢。\n念其昔日到明光，曾游相鬚经御览。",
        "dynasty": "宋",
        "collection_info": null
    },
    {
        "title": "寻僧不遇",
        "author": "赵汝鐩",
        "content": "扪萝入石径，野衲栖其间。\n杖锡知何处，留云守禅关。\n当户走饥鼠，隔林巢白鷴。\n候久移晚照，困来漱寒湾。\n翛然非人世，欲去且復还。\n木杪猿一声，六窗契山山。",
        "dynasty": "宋",
        "collection_info": null
    },
    {
        "title": "有客",
        "author": "赵汝鐩",
        "content": "青春挽不回，白髮摘不尽。\n减围羞敝带，照面怯皎镜。\n功名知傥来，肯问终南径。\n荣枯默有数，岂待盖棺定。\n人世如梦幻，具眼须猛省。\n毋为尘埃役，而败山林兴。\n亭前富葵花，隔帘烜红影。\n雨余老苞困，欲谢若未忍。\n有客适过秋，对此惜芳景。\n从事在青州，呼儿往三请。",
        "dynasty": "宋",
        "collection_info": null
    },
    {
        "title": "梦回",
        "author": "赵汝鐩",
        "content": "春意已深寒未了，梦回斗帐房栊悄。\n五更五点残月销，山鸟一声先破晓。",
        "dynasty": "宋",
        "collection_info": null
    },
    {
        "title": "水琴",
        "author": "赵汝鐩",
        "content": "盎缶停涵水一泓，中存雅意超器形。\n欲滴未滴天地寂，须臾宫商若相赓。\n妙趣不劳徽外索，泛声不自絃上生。\n小点恩怨作儿语，大点九皋闻鹤鸣。\n疎数变化似有节，多是洋洋流水音。\n残沥断续楚天晓，余响勾引南风熏。\n平生筝笛厌郑卫，羌借古韵洗古心。\n又不如齁{鼻合}北窗睡，两耳不听无亏成。",
        "dynasty": "宋",
        "collection_info": null
    },
    {
        "title": "小水寺",
        "author": "赵汝鐩",
        "content": "披雾入野寺，寒林响西风。\n谁遣僧出迎，山鸟为我通。\n染衣松露香，照眼岩花红。\n聊此息尘虑，归骑毋怱怱。",
        "dynasty": "宋",
        "collection_info": null
    },
    {
        "title": "访山中友",
        "author": "赵汝鐩",
        "content": "披荆踏石访山友，野鸟惊人闹枯柳。\n牧童为我通姓名，一笑相迎鹤髮叟。\n结茅倚岩屋数间，尘埃辟易不用帚。\n竹厨贮书罗四五，土壁黏碑分左右。\n山中新醅未堪压，携手邀我沽村酒。\n床前尚有着残棋，忘记四围关户牖。\n日斜扶醉同归来，但见黑白子纷纠。\n猕猴树上周章走，莫是此曹来动否。",
        "dynasty": "宋",
        "collection_info": null
    },
    {
        "title": "听琴",
        "author": "赵汝鐩",
        "content": "午睡谁扣门，隔篱唤童子。\n童子走来报，一二琴道士。\n摘茗烹沙铫，推窗拂石几。\n高山流水音，屡弹不肯止。\n我心本虚淡，无用宫商洗。\n渊明未尝絃，妙趣岂假此。\n道士颇不乐，拂衣抱琴起。",
        "dynasty": "宋",
        "collection_info": null
    },
    {
        "title": "谈禅",
        "author": "赵汝鐩",
        "content": "禅僧晚相投，貌古似落魄。\n说性说虚空，雕心苦摸索。\n千百则公案，信口无一错。\n有蝉隔窗鸣，与僧恣酬酢。\n僧喝蝉不知，僧怒蝉不觉。\n蝉厌忽飞去，僧语无处着。\n呼儿掩柴扉，请僧自行脚。",
        "dynasty": "宋",
        "collection_info": null
    },
    {
        "title": "题王才叔南馆",
        "author": "赵汝鐩",
        "content": "南馆着隠士，幽爽似僧舍。\n岛红野花繁，岸绿垂杨亚。\n人行鸟不惊，客至鹤先迓。\n林深自无暑，月到更宜夜。\n倾樽对贤圣，飞笔追鲍谢。\n兴来即散策，无时不得暇。",
        "dynasty": "宋",
        "collection_info": null
    },
    {
        "title": "踏雪",
        "author": "赵汝鐩",
        "content": "玉壶一色天漫漫，乱雪飞春减却寒。\n屑琼筛瑰塞宇宙，柳絮如拳辊作团。\n却愁花木不禁冷，携筇问讯遍玉栏。\n老柯樛枝幸亡恙，红苞半吐怯牡丹。\n更怜修竹压欲折，扶持敲撼声珊珊。\n似醉忽醒僵忽立，森然再植青琅玕。\n群儿幻出两狮子，顷刻堆削了不难。\n手持朱橘炯电眼，并刀巧剪金铃安。\n老夫童心也自爱，卷帘移坐忍冻看。\n一杯暖寒不可再，饥肠转雷未朝餐。",
        "dynasty": "宋",
        "collection_info": null
    },
    {
        "title": "读离骚",
        "author": "赵汝鐩",
        "content": "琅然醉读离骚经，一鹤闻之来中庭。\n童子屡麾不肯去，直凑樽前侧顶听。",
        "dynasty": "宋",
        "collection_info": null
    },
    {
        "title": "倚栏",
        "author": "赵汝鐩",
        "content": "倚栏有恨无人说，暮角吹梅寒声咽。\n急风卷雨过鴈惊，吐下芦花一枝雪。",
        "dynasty": "宋",
        "collection_info": null
    },
    {
        "title": "偶成",
        "author": "赵汝鐩",
        "content": "青云得志士，颐指快所欲。\n万事付杯酒，粉黛贮金屋。\n嗟我骨相穷，不受富贵逐。\n嗜欲人所同，有时未免俗。\n青奴颇专房，高卧擎老足。\n黄妳最如意，开卷醒困目。\n暖寒命脚婆，冻衾转旸谷。\n开樽唤汤妇，新醅温酃渌。\n始得此四人，明珠不计斛。\n呼之即来前，相娱不相触。\n时人皆笑之，画餠岂充腹。\n我亦翻自笑，竹窗听戞玉。",
        "dynasty": "宋",
        "collection_info": null
    },
    {
        "title": "访隠者不遇",
        "author": "赵汝鐩",
        "content": "两腋乘西风，送我上高岑。\n竹根一泉通，石径万木森。\n中有隠者居，败屋莓苔侵。\n山空人不见，云满挂壁琴。\n两鹤出候我，逢迎啄衣衿。\n应酬久颇厌，走避不可寻。\n谁伴山下去，明月升高林。",
        "dynasty": "宋",
        "collection_info": null
    },
    {
        "title": "雪中徐检法约登城楼不果",
        "author": "赵汝鐩",
        "content": "今年一雪恰一月，天工弄巧寒饕餮。\n朔风吹碎洞庭浪，细结瑶花遍银阙。\n倚杖测试三尺强，平陆皓皓失凹凸。\n梅梢模糊裹寒香，鸟影伶俜栖冻叶。\n有客约上城南楼，膏吾车兮俄復辍。\n呼儿反关袁安巷，小窗风味寒于铁。\n未须金帐斟羊羔，薄酒也能春两颊。\n三杯五杯亦径醉，曲肱一枕香云绝。\n梦裏骑馿过灞桥，记得新诗醒时说。",
        "dynasty": "宋",
        "collection_info": null
    },
    {
        "title": "送林伯虎除国子监丞赴阙  其一",
        "author": "赵汝鐩",
        "content": "山房高千仞，上与青云齐。\n日从二仙游，两耳湔是非。\n北窗正齁{鼻合}，锋车扣岩扉。\n猿鹤竞作色，山人忘我为。\n林泉虽云乐，出处盖有时。\n平生经纶胸，忧国两鬓丝。\n江天炯少微，安得不振衣。",
        "dynasty": "宋",
        "collection_info": null
    },
    {
        "title": "送林伯虎除国子监丞赴阙  其二",
        "author": "赵汝鐩",
        "content": "玑衡占东南，老人方昭回。\n明庭聚耆德，公难卧蒿莱。\n行行出东门，丹心趋玉阶。\n雪棹乘兴尔，云岫何心哉。\n了却济世缘，应念金石台。\n天街跃马余，就访孤山梅。\n和靖有两鹤，他日骑归来。",
        "dynasty": "宋",
        "collection_info": null
    },
    {
        "title": "送絜斋仓使袁都官归班",
        "author": "赵汝鐩",
        "content": "六辔按部朝出关，邮铃插羽夜趣还。\n诏字天飞紫泥湿，一点郎星归拱北。\n乡来翻动大壑鱼，致君尧舜真须臾。\n金瓯未启请麾去，旋颁汉节登范车。\n先生有道出洙泗，派分象山接洛水。\n振铎重席阐圣传，此心之外无二理。\n先生有才辈伊周，胸襟百万森戈矛。\n新亭肯作楚囚泣，誓楫一念清神州。\n此行岂但兰再握，讲帷欠公熙帝学。\n火城照空沙堤新，堂印押班运筹幄。\n絜斋墙仞世龙门，瓣香夙昔钻仰心，邑债一了即归耕。\n但当拭目天上新经纶，日与渔樵击壤歌太平。",
        "dynasty": "宋",
        "collection_info": null
    },
    {
        "title": "饮通幽园",
        "author": "赵汝鐩",
        "content": "典却身上鹔鹴裘，买酒领客寻清游。\n欲洗胸襟尘万斛，快上青云展秋眸。\n晴沙翳天风动地，挈壶卷席移通幽。\n一沼镜浄清可掬，千竿玉立尘不留。\n拒霜两岸花烂熳，红蓼错杂争开秋。\n人生适意未易得，痴儿了事何时休。\n陶写岂必在丝竹，山有鸣禽水游鯈。\n酒酣题蕉竞新句，景物辟易困雕搜。\n一梳凉月插空碧，楼头暮角催归驺。\n双桂余葩尚堪摘，便道肯访勿翦不。",
        "dynasty": "宋",
        "collection_info": null
    },
    {
        "title": "病中得邬文伯书",
        "author": "赵汝鐩",
        "content": "北风卷地霰穿屋，光寒照几珠百斛。\n儿童呼舞健犊奔，病夫拥炉龟殻缩。\n打门寄书勤故人，五云湿牖春生谷。\n片辞自可愈头风，千金指迷况满幅。\n年来尘埃不堪镜，白髮一摘动盈掬。\n星出星入难养痾，安得闲边半分福。\n病中畏酒如畏仇，诗囊亦遣高阁束。\n闻君新工千兔秃，君但写来为君读。",
        "dynasty": "宋",
        "collection_info": null
    },
    {
        "title": "送临川王丞秩满造朝",
        "author": "赵汝鐩",
        "content": "我来学制君哦松，数月握手臭味同。\n君今南浦我送客，水萍风云何怱怱。\n别酒未釂白玉斝，椎鼓催发斜阳红。\n青霄迫逐不少借，指日便入明光宫。\n祖鞭先着气射斗，好吐平生经纶胸。\n临汝诗卷如束笋，殿阁正欠赓熏风。\n自怜鱼游沸釜中，羡君遇顺如飞鸿。\n愿寄一语随君东，问讯西湖南北峰。",
        "dynasty": "宋",
        "collection_info": null
    },
    {
        "title": "马上口占",
        "author": "赵汝鐩",
        "content": "平林涂烟山擎日，晚征漠漠客愁集。\n浮生隙驹忙裏过，虚名塞马眼前失。\n古来战场莫回首，一成一败骨俱朽。\n柳岸人家摇酒帘，不妨小停春风鞭。",
        "dynasty": "宋",
        "collection_info": null
    },
    {
        "title": "题下阳怀沈叔忱",
        "author": "赵汝鐩",
        "content": "夜雨晓方歇，薄雾随征车。\n乔松二十里，翠微三五家。\n双燕教羣雏，一牛驮两鸦。\n故人不可见，回首天之涯。",
        "dynasty": "宋",
        "collection_info": null
    },
    {
        "title": "宿康口渔家",
        "author": "赵汝鐩",
        "content": "阴云议雪风飕飕，黄沙翳暝征人愁。\n渔家假宿休疲骨，败芦纫壁茅盖头。\n行营鼓角声动地，钓翁不惯皆掩耳。\n刺船火急入葭苇，问讯鸥鹭莫惊起。",
        "dynasty": "宋",
        "collection_info": null
    },
    {
        "title": "姜子平郑华父见访留饮月下",
        "author": "赵汝鐩",
        "content": "敲门者谁子，二豪姜与郑。\n扬袖入长揖，掀髯略常敬。\n于时月当阶，籁声断四听。\n展席交股坐，剧谈飞舌竞。\n恃侠争誉己，拈卷索分韵。\n呼儿注老瓦，酒力快辛硬。\n羶荤屏俗馔，梨栗错村饤。\n杯行无不釂，恐犯诗坛令。",
        "dynasty": "宋",
        "collection_info": null
    },
    {
        "title": "适意",
        "author": "赵汝鐩",
        "content": "右倾老瓦盆，左持离骚经。\n一杯读一句，既醉还復醒。\n好月飞入坐，伴饮到天明。\n林下乐如许，钟鼎鸿毛轻。",
        "dynasty": "宋",
        "collection_info": null
    },
    {
        "title": "水阁秋夜",
        "author": "赵汝鐩",
        "content": "云收一点无，秋洗四山浄。\n野水吞长天，凉月分两镜。\n倚湖阁虚窈，缘石竹修劲。\n孤斟领幽寂，新醪快村硬。\n露冷欺病骨，更阑瞻斗柄。\n欲去未属餍，倚栏成短咏。",
        "dynasty": "宋",
        "collection_info": null
    },
    {
        "title": "十一月四日雪中小饮是月十日冬至",
        "author": "赵汝鐩",
        "content": "书云犹七日，阴极刚未长。\n风吹六花开，飞舞隘穹壤。\n一阳方欲来，和气已摩荡。\n着地寂不声，入林发余响。\n与客同拥炉，寒威不到幌。\n洗杓开蚁尊，下筯饫熊掌。\n道旧惊物变，谈空湔尘想。\n近诗稍阁笔，对此又技痒。\n踏雪访梅花，更觉吟兴爽。",
        "dynasty": "宋",
        "collection_info": null
    },
    {
        "title": "游刘园分韵得峡字",
        "author": "赵汝鐩",
        "content": "园林十亩余，此邦人推甲。\n匝谷篔筜浄，循沼芙蓉夹。\n波暖游鱼乐，机忘飞鸥狎。\n剧谈互挥麈，曲栏凭斗鸭。\n棋仙俱自负，国手未许插。\n酒胆各称雄，觥船不留呷。\n半酣索分吟，韵严苦才乏。\n枯肠搜欲断，险字终难压。\n阁笔视诸公，词源羡流峡。",
        "dynasty": "宋",
        "collection_info": null
    },
    {
        "title": "晚晴与何户登水亭简张丞",
        "author": "赵汝鐩",
        "content": "溪流两岸秋，日落千山暮。\n一亭压其间，登览洗万虑。\n胸襟富丘壑，方领此幽趣。\n掷饵来潜鳞，围棋惊过鹭。\n酒壶展逸兴，渔唱续远浦。\n安得哦松来，捻髭同觅句。",
        "dynasty": "宋",
        "collection_info": null
    },
    {
        "title": "雪中观客夜博",
        "author": "赵汝鐩",
        "content": "积雪深一尺，堆琼迷山扉。\n豪客夜排闼，挑灯红炉围。\n成枭呼五白，转胜赏四绯。\n举觞无不釂，寒深酒力微。\n姑置博与酒，剧谈木屑霏。\n坐久更寖阑，疎钟到帘帏。",
        "dynasty": "宋",
        "collection_info": null
    },
    {
        "title": "山吟",
        "author": "赵汝鐩",
        "content": "梯磴扪绝壁，题诗纪幽临。\n呵冻象管滑，堕崖千尺深。\n羣猿皆惊笑，看我攀萝寻。\n石罅忽搜得，大书足前吟。\n诵咏猿侧耳，颔头似知音。\n吟罢下山去，猿亦归他林。",
        "dynasty": "宋",
        "collection_info": null
    },
    {
        "title": "金山",
        "author": "赵汝鐩",
        "content": "自古称浮玉，更名为得金。\n一山藏寺腹，双塔立江心。\n淮浙中流断，风烟四岸侵。\n梦回禅榻悄，月午听龙吟。",
        "dynasty": "宋",
        "collection_info": null
    },
    {
        "title": "秋夕",
        "author": "赵汝鐩",
        "content": "秋风动梧井，无顿许多凉。\n夜静滩喧枕，窗开月到床。\n道心便冷淡，世事莫思量。\n只被浇花累，朝朝却用忙。",
        "dynasty": "宋",
        "collection_info": null
    },
    {
        "title": "刘子愿山居",
        "author": "赵汝鐩",
        "content": "般向山边住，萧然茅数椽。\n平塘印星斗，深谷剩风烟。\n老不离书卷，贫谁乞酒钱。\n莫言无管待，频取好茶煎。",
        "dynasty": "宋",
        "collection_info": null
    },
    {
        "title": "泊舟",
        "author": "赵汝鐩",
        "content": "前头无泊处，且住荻花林。\n水沸知滩浅，烟蜂花在瓶。\n呼童治茶具，有客扣柴扃。\n共说山林话，休嗟两鬓星。",
        "dynasty": "宋",
        "collection_info": null
    },
    {
        "title": "送仲久之京口",
        "author": "赵汝鐩",
        "content": "纔归又东去，且道几时还。\n算路亦差远，缘君不耐闲。\n江城登铁瓮，烟寺认金山。\n我昔经行地，诗牌挂壁间。",
        "dynasty": "宋",
        "collection_info": null
    },
    {
        "title": "空师欲游岳往访山寺",
        "author": "赵汝鐩",
        "content": "闻师游岳去，打急访高岑。\n蹑屐若来晚，挑包不可寻。\n山寒梅意悄，林茂鸟声深。\n行住无非道，何须枉费心。",
        "dynasty": "宋",
        "collection_info": null
    },
    {
        "title": "送季逢过湘中",
        "author": "赵汝鐩",
        "content": "虀盐三十载，刻苦战文场。\n灯火简编夜，江湖髭鬓霜。\n鴈声随挂席，秋色欠游湘。\n归日无他物，惟诗满古囊。",
        "dynasty": "宋",
        "collection_info": null
    },
    {
        "title": "酬曹户",
        "author": "赵汝鐩",
        "content": "奔走尘埃久，还山每嘆迟。\n岁华惊鴈到，心事独鸥知。\n夜对樽前月，昼寻花下棋。\n闲中滋味好，但欠子论诗。",
        "dynasty": "宋",
        "collection_info": null
    },
    {
        "title": "泊卢家步",
        "author": "赵汝鐩",
        "content": "泊舟葭苇岸，风唤夜凉生。\n天远星疑坠，秋清月倍明。\n倾杯浮蚁匝，把剑古蛟鸣。\n甚矣吾衰矣，功名念已轻。",
        "dynasty": "宋",
        "collection_info": null
    },
    {
        "title": "同崔纠访陈道士",
        "author": "赵汝鐩",
        "content": "寻幽过桥去，松径入琳宫。\n竹摆风檐绿，榴残雨院红。\n黏碑多古籀，插架独参同。\n道士掀髯笑，诗联石鼎工。",
        "dynasty": "宋",
        "collection_info": null
    },
    {
        "title": "秋意",
        "author": "赵汝鐩",
        "content": "今年秋意早，夜傍井梧生。\n怪得雨声急，洗教山骨清。\n倚栏看叶舞，寻砌听蛩鸣。\n举目无非爽，吟诗易得精。",
        "dynasty": "宋",
        "collection_info": null
    },
    {
        "title": "下程",
        "author": "赵汝鐩",
        "content": "下程疑颇早，店主劝予休。\n今晚莫贪路，明朝便到州。\n疎篱编马眼，新笋护猫头。\n六七岁童子，一人随数牛。",
        "dynasty": "宋",
        "collection_info": null
    },
    {
        "title": "访上官道人庵",
        "author": "赵汝鐩",
        "content": "三十年居此，何尝识酒荤。\n柴扉人少到，草径鹿同羣。\n雨足添新瀑，山深有剩云。\n水瓢丹竈外，闲事不曾闻。",
        "dynasty": "宋",
        "collection_info": null
    },
    {
        "title": "访王广文",
        "author": "赵汝鐩",
        "content": "未是闲时节，君言百念灰。\n栖身庵竹石，适意杖莓苔。\n人老无由少，春归却解来。\n呼儿烹苦笋，席地共衔杯。",
        "dynasty": "宋",
        "collection_info": null
    },
    {
        "title": "野望",
        "author": "赵汝鐩",
        "content": "一天秋色远，千里病眸宽。\n野旷牛羊小，楼高风露寒。\n扫愁嫌酒薄，少事欲心安。\n溪友门前过，留鱼荐晚餐。",
        "dynasty": "宋",
        "collection_info": null
    },
    {
        "title": "到农家",
        "author": "赵汝鐩",
        "content": "难得官人到，茅檐且驻车。\n自携锄掘笋，更取网求鱼。\n一媪来斟酒，诸童竞挽裾。\n须臾对吾泣，科役苦追胥。",
        "dynasty": "宋",
        "collection_info": null
    },
    {
        "title": "招贤渡溪阁晚望",
        "author": "赵汝鐩",
        "content": "溪流清到底，十顷浸秋光。\n烟重山加色，风狂鴈失行。\n尘埃双老鬓，天地几斜阳。\n何处一声笛，征人暗断肠。",
        "dynasty": "宋",
        "collection_info": null
    },
    {
        "title": "琳宇",
        "author": "赵汝鐩",
        "content": "琳宇栖岩谷，翛然一径深。\n风篁竿戛玉，霜橘颗垂金。\n是院皆扃户，无人但听琴。\n遶廊行数匝，聊以洗尘心。",
        "dynasty": "宋",
        "collection_info": null
    },
    {
        "title": "维舟",
        "author": "赵汝鐩",
        "content": "望见人家了，犹须转一坳。\n寺从滩背出，船向柳边捎。\n问酒寻溪馆，呼儿解腊包。\n三杯亦径醉，世事且权抛。",
        "dynasty": "宋",
        "collection_info": null
    },
    {
        "title": "赠隠居",
        "author": "赵汝鐩",
        "content": "遶屋垂垂柳，当轩小小江。\n买鱼寻晚钓，浮蚁倒春缸。\n山近云侵坐，月来梅印窗。\n隠居谁似子，不羡鹿门庞。",
        "dynasty": "宋",
        "collection_info": null
    },
    {
        "title": "弋阳道中",
        "author": "赵汝鐩",
        "content": "千里嘆行役，今朝方半途。\n橘肥霜后颗，松落雨中鬚。\n店妪当垆问，官人要酒无。\n忻逢扫愁帚，沽了又还沽。",
        "dynasty": "宋",
        "collection_info": null
    },
    {
        "title": "倚楼",
        "author": "赵汝鐩",
        "content": "蒹葭秋色晚，百尺倚江楼。\n日暗烟藏寺，风高浪拍舟。\n归云投远岭，饥鴈叫沧洲。\n心事非年少，尘埃白尽头。",
        "dynasty": "宋",
        "collection_info": null
    },
    {
        "title": "舟中",
        "author": "赵汝鐩",
        "content": "繫缆停征棹，斜阳古渡头。\n风霜先远客，天地独扁舟。\n水鸟衝开浪，汀鸿占断秋。\n在家贫亦好，何用出林丘。",
        "dynasty": "宋",
        "collection_info": null
    },
    {
        "title": "夏日普信寺江阁",
        "author": "赵汝鐩",
        "content": "到此全无暑，虚栏千里风。\n看飞云度水，听落石鸣空。\n日月忙乌兔，春秋递燕鸿。\n一生尘裏过，烟艇羡渔翁。",
        "dynasty": "宋",
        "collection_info": null
    },
    {
        "title": "过宝云寺访密师",
        "author": "赵汝鐩",
        "content": "寺纔三二里，曳杖且徐行。\n晴塔松梢见，风钟岭半鸣。\n樵夫分道过，僧子就房迎。\n竹有千竿立，尘无一点生。",
        "dynasty": "宋",
        "collection_info": null
    },
    {
        "title": "送翼之过天台",
        "author": "赵汝鐩",
        "content": "天台山水窟，人道是仙家。\n白鹤挂寒溜，赤城飞暮霞。\n独携筇杖过，莫畏石桥斜。\n牢记经行处，归来向我夸。",
        "dynasty": "宋",
        "collection_info": null
    },
    {
        "title": "晚泊",
        "author": "赵汝鐩",
        "content": "篙师言已晚，岂可更贪程。\n风起且须泊，滩多未易撑。\n星河明夜色，葭苇撼秋声。\n回首人千里，通宵梦不成。",
        "dynasty": "宋",
        "collection_info": null
    },
    {
        "title": "遣意",
        "author": "赵汝鐩",
        "content": "要静静不得，风吹竹打檐。\n栏摧呼匠葺，碑脱遣儿黏。\n夜短睡常欠，天阴病转添。\n扶衰归密室，更下面前帘。",
        "dynasty": "宋",
        "collection_info": null
    },
    {
        "title": "信步",
        "author": "赵汝鐩",
        "content": "午窗方睡起，信步过东畦。\n穴徙蚁知雨，巢穿燕补泥。\n路坍连草没，果重压枝低。\n村妇抱儿子，笼边教唤鸡。",
        "dynasty": "宋",
        "collection_info": null
    },
    {
        "title": "安仁道中",
        "author": "赵汝鐩",
        "content": "半月离乡井，家音杳不闻。\n路危多半缺，桥朽忽中分。\n秋尽风搜叶，日沉岩宿云。\n荒村店虽陋，店主颇殷勤。",
        "dynasty": "宋",
        "collection_info": null
    },
    {
        "title": "送彦东还湘",
        "author": "赵汝鐩",
        "content": "湖南多爽处，羡子片帆还。\n秋影清涵水，烟痕淡着山。\n兰风香楚佩，竹泪冷湘斑。\n见说诛茅地，江头只数间。",
        "dynasty": "宋",
        "collection_info": null
    },
    {
        "title": "宿方家店",
        "author": "赵汝鐩",
        "content": "昏暮方投宿，敢嫌茅屋低。\n池清月易入，林密鸟争栖。\n买酒春篘瓮，求蔬夜摘畦。\n路长莫贪睡，嘱仆早听鸡。",
        "dynasty": "宋",
        "collection_info": null
    },
    {
        "title": "赠悟上人",
        "author": "赵汝鐩",
        "content": "怪来趋向别，乃是拙庵孙。\n秋色添禅寂，松声夺俗喧。\n路行须避蚁，饭剩或呼猿。\n单钵随缘住，寻常懒出门。",
        "dynasty": "宋",
        "collection_info": null
    },
    {
        "title": "秋居",
        "author": "赵汝鐩",
        "content": "入得秋来爽，何烦宋玉悲。\n推窗对修竹，开卷课诸儿。\n世事放轻着，人生无足时。\n年多自当老，不用染吟髭。",
        "dynasty": "宋",
        "collection_info": null
    },
    {
        "title": "暮行江上",
        "author": "赵汝鐩",
        "content": "江天诗眼阔，沙岸暮扶藜。\n风怒来帆卸，林昏宿鸟迷。\n问鱼前港有，沽酒小童携。\n夜客留同饮，添杯翦韭畦。",
        "dynasty": "宋",
        "collection_info": null
    },
    {
        "title": "赠慈上人",
        "author": "赵汝鐩",
        "content": "踏遍丛林后，归来隠石崖。\n任梅斜到牖，听竹长侵街。\n挂壁尘堆笠，穿山云惹鞋。\n真机须要悟，余事是持斋。",
        "dynasty": "宋",
        "collection_info": null
    },
    {
        "title": "送奇仲过霅川",
        "author": "赵汝鐩",
        "content": "少年湖海气，近又负诗名。\n今忽担簦去，谁非倒屣迎。\n雨茶烹顾渚，春酒醉乌程。\n有句茅亭着，苹风洲上生。",
        "dynasty": "宋",
        "collection_info": null
    },
    {
        "title": "登法云寺",
        "author": "赵汝鐩",
        "content": "云林拥深寂，山寺倚崔嵬。\n童子请先坐，师僧恐便回。\n庭黄霜到橘，阶绿雨滋苔。\n挂树猿相玩，呼之却不来。",
        "dynasty": "宋",
        "collection_info": null
    },
    {
        "title": "春郊",
        "author": "赵汝鐩",
        "content": "数点绿杨风，春光是处同。\n蜂喧搜蘂瘠，鸟闹聒山聋。\n联句逢诗友，寻僧问牧童。\n家家办农具，准拟试新工。",
        "dynasty": "宋",
        "collection_info": null
    },
    {
        "title": "宿溪馆",
        "author": "赵汝鐩",
        "content": "投宿溪头馆，途长主仆饥。\n湿薪难便着，恶米更须筛。\n风细帆来稳，山高月上迟。\n客怀正悽恻，渔笛蓼洲吹。",
        "dynasty": "宋",
        "collection_info": null
    },
    {
        "title": "弦歌堂对雨",
        "author": "赵汝鐩",
        "content": "绝交诗酒客，扑面簿书尘。\n汩没朝连夜，怱忙雨过春。\n民宽残税欠，身受上官嗔。\n了却三年债，归耕秀水滨。",
        "dynasty": "宋",
        "collection_info": null
    },
    {
        "title": "留客",
        "author": "赵汝鐩",
        "content": "阔疎方在念，飞盖忽相过。\n酒缺邻堪觅，诗成子自哦。\n添羹挑野菜，包鲊就池荷。\n莫屡辞归去，余樽亦不多。",
        "dynasty": "宋",
        "collection_info": null
    },
    {
        "title": "送胡判官赴官永嘉",
        "author": "赵汝鐩",
        "content": "君赴莲池戍，离愁正值秋。\n持觞送南浦，鸣橹下东瓯。\n才俊推乌幕，风流访谢楼。\n欲穷奇绝处，须上鴈山头。",
        "dynasty": "宋",
        "collection_info": null
    },
    {
        "title": "醵饮刘园",
        "author": "赵汝鐩",
        "content": "随意携盘馔，毋烦事礼文。\n燕飞衝幕过，鶑语隔墙闻。\n兴自樽前发，韵从花下分。\n诗成似供课，醉墨竞纷纭。",
        "dynasty": "宋",
        "collection_info": null
    },
    {
        "title": "遣愁",
        "author": "赵汝鐩",
        "content": "愁来无可奈，散策小桥东。\n影转松随日，香残花怯风。\n烟霞诗兴裏，天地酒杯中。\n本自江湖客，生涯付钓篷。",
        "dynasty": "宋",
        "collection_info": null
    },
    {
        "title": "次庄过荆渚以诗寄之",
        "author": "赵汝鐩",
        "content": "泽国遥千里，云帆隔两州。\n醉行沙市月，吟破渚宫秋。\n鱼嘆冯驩铗，貂残季子裘。\n人传君入蜀，无事早归休。",
        "dynasty": "宋",
        "collection_info": null
    },
    {
        "title": "暑酌",
        "author": "赵汝鐩",
        "content": "天高殊未雨，暑盛绝无风。\n将酒渠心浸，有泉林下通。\n擘莲房拍塞，雪藕孔玲珑。\n量浅难禁醉，扶归两小童。",
        "dynasty": "宋",
        "collection_info": null
    },
    {
        "title": "刘簿约游廖园",
        "author": "赵汝鐩",
        "content": "名园新整顿，樽酒约追随。\n春晚花飞少，墙高蝶度迟。\n注汤童暖酒，拍案客争棋。\n寂寞秋韆索，无人尽日垂。",
        "dynasty": "宋",
        "collection_info": null
    },
    {
        "title": "秋夜怀归",
        "author": "赵汝鐩",
        "content": "乡里千山月，尘埃两鬓星。\n秋声虽是爽，客耳不堪听。\n多泪风前烛，孤明竹外萤。\n吟蛩更亡頼，终夜几曾停。",
        "dynasty": "宋",
        "collection_info": null
    },
    {
        "title": "山庄",
        "author": "赵汝鐩",
        "content": "门掩斜阳岸，溪横独木桥。\n山禽弄春舌，堤柳舞风条。\n世事雪双鬓，生涯水一瓢。\n似闻邻酿熟，自往不须招。",
        "dynasty": "宋",
        "collection_info": null
    },
    {
        "title": "避暑",
        "author": "赵汝鐩",
        "content": "炎赫无逃处，如何得雨来。\n云生应有望，风捲又还开。\n携簟寻池阁，倾醪注晚杯。\n堆盘粲红颗，味不减棱梅。",
        "dynasty": "宋",
        "collection_info": null
    },
    {
        "title": "冬日友人见过",
        "author": "赵汝鐩",
        "content": "荆扉终日闭，难得故人来。\n欲暖寒须酒，相携手问梅。\n艰危惊鬓雪，勋业嘆心灰。\n子负江湖气，谁怜当世才。",
        "dynasty": "宋",
        "collection_info": null
    },
    {
        "title": "秋日同王显父赵子野何庄叟泛湖赵紫芝继至分韵得秋字",
        "author": "赵汝鐩",
        "content": "雨余湖更爽，载酒共清游。\n天浄倒涵水，峰高争献秋。\n风烟入吟笔，箫鼓自邻舟。\n堤上诗人过，相邀便肯留。",
        "dynasty": "宋",
        "collection_info": null
    },
    {
        "title": "寄圆老闻欲移住他院",
        "author": "赵汝鐩",
        "content": "妄动生于念，禅床坐不牢。\n旧窠元自好，新剎有何高。\n去住身如寄，奔驰足谩劳。\n挑包闻已决，应笑我忉忉。",
        "dynasty": "宋",
        "collection_info": null
    },
    {
        "title": "邬文伯归自邵阳",
        "author": "赵汝鐩",
        "content": "宾主西游久，赓诗日日传。\n交情谁似此，归兴忽翩然。\n楚岸猿吟树，湘江月载船。\n我穷君更甚，相助愧无钱。",
        "dynasty": "宋",
        "collection_info": null
    },
    {
        "title": "临川县治古桂两大株与叶潜仲邬文伯饮花下",
        "author": "赵汝鐩",
        "content": "双桂相传久，百年殊未衰。\n树联铺叶密，根老着花迟。\n葩坠黏诗笔，香浓透酒巵。\n月中但孤影，安得两交枝。",
        "dynasty": "宋",
        "collection_info": null
    },
    {
        "title": "宿古寺",
        "author": "赵汝鐩",
        "content": "黄昏投寺宿，古屋瞰荒江。\n村酒沽春瓮，山房耿夜釭。\n滩高声撼枕，月落影收窗。\n僧老人皆玩，楼钟晓未撞。",
        "dynasty": "宋",
        "collection_info": null
    },
    {
        "title": "舟中",
        "author": "赵汝鐩",
        "content": "离家俄十日，千里独衰翁。\n蓬响过云雨，帆开逆水风。\n新沙增岸脚，小港隠芦丛。\n客思难消遣，黄昏月一弓。",
        "dynasty": "宋",
        "collection_info": null
    },
    {
        "title": "雷潭寺",
        "author": "赵汝鐩",
        "content": "忆昔登临日，今经二十年。\n峥嵘新栋宇，黼黻旧山川。\n鱼响潭翻浪，鸟飞风送船。\n穴空龙已去，鳞爪迹依然。",
        "dynasty": "宋",
        "collection_info": null
    },
    {
        "title": "送宗上人归闽",
        "author": "赵汝鐩",
        "content": "顶笠遍参请，平生志甚勤。\n耳方离岳瀑，眼已接闽云。\n宿岭星辰近，渡溪烟雾分。\n劝师早休歇，禅不在多闻。",
        "dynasty": "宋",
        "collection_info": null
    },
    {
        "title": "送曹深叟之越",
        "author": "赵汝鐩",
        "content": "几时重握手，未可便轻离。\n路指千岩去，程宽一月期。\n扪萝窥禹穴，剥藓读曹碑。\n必自兰亭过，方当春暮时。",
        "dynasty": "宋",
        "collection_info": null
    },
    {
        "title": "访子益",
        "author": "赵汝鐩",
        "content": "拣得溪山住，三间草屋低。\n坐贫忧酒债，废事悔棋迷。\n壁坏何时补，诗成无处题。\n留余余戒饮，白饭荐黄鸡。",
        "dynasty": "宋",
        "collection_info": null
    },
    {
        "title": "拍栏",
        "author": "赵汝鐩",
        "content": "偶把栏干拍，沙鸥水上惊。\n晚红残照在，秋碧远山横。\n尽被浮名役，皆从妄念生。\n不如归去好，杖屦老柴荆。",
        "dynasty": "宋",
        "collection_info": null
    },
    {
        "title": "东村",
        "author": "赵汝鐩",
        "content": "晴久全无雨，溪干半是沙。\n风横分鴈阵，日转趣蜂衙。\n地僻草埋径，篱摧菊卧花。\n桥西一林竹，潇洒两三家。",
        "dynasty": "宋",
        "collection_info": null
    },
    {
        "title": "醴陵道中",
        "author": "赵汝鐩",
        "content": "入得湖南界，皆嫌堠子长。\n烟岩松叶暗，风陌稻花香。\n桥断人迂路，车鸣水卷塘。\n宿程虽不远，木杪已斜阳。",
        "dynasty": "宋",
        "collection_info": null
    },
    {
        "title": "子开移居郊外",
        "author": "赵汝鐩",
        "content": "数间低矮屋，不可以抬头。\n嫌市尘埃浊，寻山泉石幽。\n门松霜干古，窗竹露竿修。\n办此一廛了，从今何所求。",
        "dynasty": "宋",
        "collection_info": null
    },
    {
        "title": "访昙师",
        "author": "赵汝鐩",
        "content": "道人云外住，小径入庵幽。\n干老梅逾瘦，林疎竹自修。\n拣茶相伴煮，补线且停抽。\n此事如何说，下山归去休。",
        "dynasty": "宋",
        "collection_info": null
    },
    {
        "title": "黯淡",
        "author": "赵汝鐩",
        "content": "黯淡四山暮，凄凉千里秋。\n功名常嘆老，衰病岂禁愁。\n孤鴈影谁伴，乱蛩吟不休。\n一身天外客，云尽是乡州。",
        "dynasty": "宋",
        "collection_info": null
    },
    {
        "title": "访皇甫道士",
        "author": "赵汝鐩",
        "content": "道人留淡话，竹院寂无声。\n沽酒童来缓，题窗诗已成。\n海珍纫紫菜，仙品渍黄精。\n移席临檐月，焦桐膝上横。",
        "dynasty": "宋",
        "collection_info": null
    },
    {
        "title": "送聪上人归四明",
        "author": "赵汝鐩",
        "content": "办得四方游，孜孜讨入头。\n归云起斋钵，高浪送行舟。\n笠戴天童雨，鞋穿雪窦秋。\n平常心是道，莫更问人休。",
        "dynasty": "宋",
        "collection_info": null
    },
    {
        "title": "舟夜",
        "author": "赵汝鐩",
        "content": "夜泊枫林岸，江平万籁收。\n松崖猿袅月，芦渚鴈眠秋。\n轩冕傥来尔，林泉归去休。\n客愁正无奈，孤笛起渔舟。",
        "dynasty": "宋",
        "collection_info": null
    },
    {
        "title": "日融",
        "author": "赵汝鐩",
        "content": "日融风力软，曳杖独逍遥。\n蜂去花心静，鶑迁柳影摇。\n一年春易老，两鬓雪难消。\n客至时留饮，无缘特地招。",
        "dynasty": "宋",
        "collection_info": null
    },
    {
        "title": "题及之后山新筑茅舍",
        "author": "赵汝鐩",
        "content": "潇洒人间世，柴门夹两槐。\n诗僧恰方去，俗客不曾来。\n翠合苔初长，红娇杏半开。\n南边许多地，腊月竹须栽。",
        "dynasty": "宋",
        "collection_info": null
    },
    {
        "title": "送沈推赴官婺女",
        "author": "赵汝鐩",
        "content": "子抱风云志，吾同笔砚游。\n众皆尊大手，老尚客诸侯。\n清逼双溪水，句涵三洞秋。\n俭僚非所处，有路在瀛洲。",
        "dynasty": "宋",
        "collection_info": null
    },
    {
        "title": "范园避暑",
        "author": "赵汝鐩",
        "content": "六月暑如炊，追凉此地宜。\n棹舟荷柄飐，坐石竹阴移。\n筹贯壶双耳，鼎烹茶一旗。\n小童供笔砚，醉客竞赓诗。",
        "dynasty": "宋",
        "collection_info": null
    },
    {
        "title": "新秋旅思",
        "author": "赵汝鐩",
        "content": "两袖尘埃满，千山道路勤。\n晓清秋已到，叶落客先闻。\n镜裏惊衰态，眉间添皱纹。\n人生闲第一，回首故山云。",
        "dynasty": "宋",
        "collection_info": null
    },
    {
        "title": "郑氏庄",
        "author": "赵汝鐩",
        "content": "庄居深僻处，敲户小童譍。\n此地清如许，前时到未曾。\n柳腰金袅娜，苔髮翠鬅鬙。\n山上茅亭子，扶衰为一登。",
        "dynasty": "宋",
        "collection_info": null
    },
    {
        "title": "夏夜与东叔昆仲小酌",
        "author": "赵汝鐩",
        "content": "入夏不为浅，亭虚未甚炎。\n云收风卷幕，月满夜开奁。\n怕热移灯远，开怀索酒添。\n半酣诗兴动，写韵客分拈。",
        "dynasty": "宋",
        "collection_info": null
    },
    {
        "title": "访次张广上人继至",
        "author": "赵汝鐩",
        "content": "都不见尘埃，园扉傍水开。\n晴茵铺碧草，风弹落黄梅。\n访子因寻竹，呼童急办杯。\n诗僧相继至，罢酒把茶来。",
        "dynasty": "宋",
        "collection_info": null
    },
    {
        "title": "刘干东园",
        "author": "赵汝鐩",
        "content": "筑圃非容易，经营二十年。\n烟松迷五鬣，风柳起三眠。\n迭石连山麓，栽桃拟洞天。\n最为潇洒处，正在竹林边。",
        "dynasty": "宋",
        "collection_info": null
    },
    {
        "title": "怀武陵王广文",
        "author": "赵汝鐩",
        "content": "念子经年别，书尝寄驿筒。\n每思谈笑隔，或假梦魂通。\n师范新芹泮，骚情转蕙风。\n拏舟访秦洞，桃雨一川红。",
        "dynasty": "宋",
        "collection_info": null
    },
    {
        "title": "常山道中",
        "author": "赵汝鐩",
        "content": "寒谢春纔展，怱怱二月中。\n算来晴几日，多是雨兼风。\n烟草迷村碧，山桃夹竹红。\n浮名能役我，策马几回东。",
        "dynasty": "宋",
        "collection_info": null
    },
    {
        "title": "夏夜",
        "author": "赵汝鐩",
        "content": "今夕暑差甚，芒鞋阶下行。\n除灯檐月上，却扇竹风生。\n病骨坐怕久，静吟诗易成。\n夜凉思睡去，楼鼓已三更。",
        "dynasty": "宋",
        "collection_info": null
    },
    {
        "title": "寄卢司户",
        "author": "赵汝鐩",
        "content": "寂寞卢司户，诛茅楚水东。\n几年与君别，一字不余通。\n钓水空烹鲤，行汀屡扣鸿。\n梦魂还可託，握手片时同。",
        "dynasty": "宋",
        "collection_info": null
    },
    {
        "title": "宿山观",
        "author": "赵汝鐩",
        "content": "昏暮无处宿，樵人指路头。\n仆夫皆已困，道士幸相留。\n明月夜翻昼，阴崖暑变秋。\n闻鸡便行路，定要到潭州。",
        "dynasty": "宋",
        "collection_info": null
    },
    {
        "title": "化成岩二首  其一",
        "author": "赵汝鐩",
        "content": "命友化成岩，同寻顷刻闲。\n半途瞻佛塔，数里入禅关。\n松动影移日，江清波漾山。\n卫公读书处，有鹭宿其间。",
        "dynasty": "宋",
        "collection_info": null
    },
    {
        "title": "化成岩二首  其二",
        "author": "赵汝鐩",
        "content": "一线沿崖路，衰残步屧迟。\n攀萝衝雾上，倚槛俯空危。\n石佛像须久，山僧言不知。\n看来众亭子，最是妙高奇。",
        "dynasty": "宋",
        "collection_info": null
    },
    {
        "title": "乍晴",
        "author": "赵汝鐩",
        "content": "日色今朝稳，园林二月中。\n池塘展晴绿，桃杏斗春红。\n犯险升高径，扶衰藉小童。\n黄鹂怕人见，飞过野桥东。",
        "dynasty": "宋",
        "collection_info": null
    },
    {
        "title": "江阁夜",
        "author": "赵汝鐩",
        "content": "小阁临江迥，疎帘带雾鈎。\n云鸿遥影灭，滩月碎光流。\n诗思偏宜夜，衰髯不耐秋。\n渔灯三两点，隠隠荻花洲。",
        "dynasty": "宋",
        "collection_info": null
    },
    {
        "title": "晚兴",
        "author": "赵汝鐩",
        "content": "是处牛羊下，喧哗走牧童。\n霁烟拖淡碧，夕照殒残红。\n老鬓日添雪，衰躯晚怕风。\n愁来无着处，分付酒杯中。",
        "dynasty": "宋",
        "collection_info": null
    },
    {
        "title": "雪中寻僧",
        "author": "赵汝鐩",
        "content": "寻僧同踏雪，握手上钟楼。\n初下寒飘屑，纔浓风辊毬。\n水波糊纸閤，春乳泛茶瓯。\n片片看来好，庞公有话头。",
        "dynasty": "宋",
        "collection_info": null
    },
    {
        "title": "庄居",
        "author": "赵汝鐩",
        "content": "三四间茅屋，回环水石清。\n鸡催残漏尽，月截半窗明。\n好句枕边得，浮名身外轻。\n起来供日课，先遶药畦行。",
        "dynasty": "宋",
        "collection_info": null
    },
    {
        "title": "泊舟",
        "author": "赵汝鐩",
        "content": "舟泊似差早，篙工爱酒坊。\n羊羣归远陇，柳影恋斜阳。\n泽国人千里，暮霞天一方。\n茶多不思睡，渔唱听沧浪。",
        "dynasty": "宋",
        "collection_info": null
    },
    {
        "title": "蚕舍",
        "author": "赵汝鐩",
        "content": "每到蚕时候，村村多闭门。\n往来断亲党，啼叫禁儿孙。\n不惜兼旬力，将图终岁温。\n殷勤马明祝，灯火谨朝昏。",
        "dynasty": "宋",
        "collection_info": null
    },
    {
        "title": "送同年李教秩满归闽",
        "author": "赵汝鐩",
        "content": "鴈塔同题久，相看两鬓皤。\n功名皆分定，安乐直钱多。\n绛帐归来后，青山住得么。\n时流推老笔，册府欠编摩。",
        "dynasty": "宋",
        "collection_info": null
    },
    {
        "title": "同子严初夏饮山閤",
        "author": "赵汝鐩",
        "content": "绿阴千百顷，约我共登临。\n山翠含烟重，榴红着雨深。\n行藏皆有命，计较谩劳心。\n病怕杯中物，怜余浅浅斟。",
        "dynasty": "宋",
        "collection_info": null
    },
    {
        "title": "闻舟中笛",
        "author": "赵汝鐩",
        "content": "横笛秋篷底，衔山夕照残。\n孤音起水面，余韵到云端。\n吹怨芦声惨，含悽鴈影寒。\n有人江阁上，敛翠凭栏干。",
        "dynasty": "宋",
        "collection_info": null
    },
    {
        "title": "寄友人",
        "author": "赵汝鐩",
        "content": "口信传商贾，年前未得归。\n湘沅淹异县，日月老征衣。\n骚兴遍芳渚，旧栖闲钓矶。\n思君不可见，独自立斜晖。",
        "dynasty": "宋",
        "collection_info": null
    },
    {
        "title": "清明小饮",
        "author": "赵汝鐩",
        "content": "草草清明饮，惠风天气和。\n身轻梁燕舞，舌巧柳鶑歌。\n但道三春好，其如两鬓何。\n升沉付杯酒，由命不由他。",
        "dynasty": "宋",
        "collection_info": null
    },
    {
        "title": "过曹家渡",
        "author": "赵汝鐩",
        "content": "数篙撑过渡，雨后水添肥。\n山橘青迷树，野花香袭衣。\n哀鸿悽远客，斗雀堕斜晖。\n童稚喧林垄，牛羊箇箇归。",
        "dynasty": "宋",
        "collection_info": null
    },
    {
        "title": "午炊浰阳一馆甚雅",
        "author": "赵汝鐩",
        "content": "谁料三家市，能令两眼明。\n花喧丛蝶恋，檐午乱鸡鸣。\n忙裏青春去，愁边白髮生。\n摇鞭问归路，更乞一旬晴。",
        "dynasty": "宋",
        "collection_info": null
    },
    {
        "title": "送同官叶榷院造朝二首  其一",
        "author": "赵汝鐩",
        "content": "新制重分司，谁云筦榷卑。\n鹏抟终可料，鷃笑彼何知。\n细满岂无待，横飞亦未迟。\n催班天上去，黄色已浮眉。",
        "dynasty": "宋",
        "collection_info": null
    },
    {
        "title": "送同官叶榷院造朝二首  其二",
        "author": "赵汝鐩",
        "content": "满岁尘埃共，交情骨肉亲。\n我犹京口客，君已日边人。\n波及无忘晋，渠成亦利秦。\n西湖约携手，两岸柳摇春。",
        "dynasty": "宋",
        "collection_info": null
    },
    {
        "title": "同杨济翁唐季路陈纯叟饮光风亭光风旧名招屈纯叟席上鼓琴",
        "author": "赵汝鐩",
        "content": "江边旧亭子，招屈改光风。\n揭扁名虽异，怀人意则同。\n一篇渔父问，千古大夫忠。\n酒尽琴犹鼓，幽兰曲未终。",
        "dynasty": "宋",
        "collection_info": null
    },
    {
        "title": "翁灵舒客临川因经从访之不遇闻过村居",
        "author": "赵汝鐩",
        "content": "闻道深村裏，结茅三四间。\n买田因种秫，移树为看山。\n诗好人皆诵，身安心自闲。\n有时思鴈荡，依旧棹舟还。",
        "dynasty": "宋",
        "collection_info": null
    },
    {
        "title": "西湖访梅",
        "author": "赵汝鐩",
        "content": "久无梅信息，访问到湖滨。\n耐尽一冬冷，开残千树春。\n临流转风韵，与雪斗精神。\n疎影暗香后，能吟有几人。",
        "dynasty": "宋",
        "collection_info": null
    },
    {
        "title": "渔舟",
        "author": "赵汝鐩",
        "content": "秋巘翠千迭，晴溪玉一湾。\n渔舟三两箇，来往钓其间。",
        "dynasty": "宋",
        "collection_info": null
    },
    {
        "title": "出郊",
        "author": "赵汝鐩",
        "content": "二月垂杨岸，行春诗酒徒。\n苍头前引道，拄杖挂葫芦。",
        "dynasty": "宋",
        "collection_info": null
    },
    {
        "title": "不眠",
        "author": "赵汝鐩",
        "content": "刺齿搜新句，濡毫写短笺。\n读来疎脱少，懽喜不成眠。",
        "dynasty": "宋",
        "collection_info": null
    },
    {
        "title": "登楼",
        "author": "赵汝鐩",
        "content": "地卑梅雨湿，气压篆烟低。\n熟是披襟处，高楼百尺梯。",
        "dynasty": "宋",
        "collection_info": null
    },
    {
        "title": "赠定上人",
        "author": "赵汝鐩",
        "content": "谈禅皆是病，参请不须忙。\n且看诸尊宿，相传甚药方。",
        "dynasty": "宋",
        "collection_info": null
    },
    {
        "title": "苦吟",
        "author": "赵汝鐩",
        "content": "几度灯花落，苦吟难便成。\n寒窗明月满，楼上打三更。",
        "dynasty": "宋",
        "collection_info": null
    },
    {
        "title": "寻胜",
        "author": "赵汝鐩",
        "content": "老子携筇杖，小童挑酒壶。\n徧寻泉石胜，引路倩樵夫。",
        "dynasty": "宋",
        "collection_info": null
    },
    {
        "title": "伤春",
        "author": "赵汝鐩",
        "content": "飞蝶捎风絮，鸣禽恋午檐。\n不知春去未，但觉绿阴添。",
        "dynasty": "宋",
        "collection_info": null
    },
    {
        "title": "半夜",
        "author": "赵汝鐩",
        "content": "坐久香销篆，更长烛屡花。\n一轮观浴兔，两部听鸣蛙。",
        "dynasty": "宋",
        "collection_info": null
    },
    {
        "title": "踏青",
        "author": "赵汝鐩",
        "content": "四野春工遍，柔风动赏心。\n踏青喧柳陌，举白醉花阴。",
        "dynasty": "宋",
        "collection_info": null
    },
    {
        "title": "山矾",
        "author": "赵汝鐩",
        "content": "七里香风远，山矾满路开。\n野生人所贱，移动却难栽。",
        "dynasty": "宋",
        "collection_info": null
    },
    {
        "title": "白髮",
        "author": "赵汝鐩",
        "content": "朱颜留不住，白髮自应生。\n摘了依然有，徒劳打镊声。",
        "dynasty": "宋",
        "collection_info": null
    },
    {
        "title": "雨过",
        "author": "赵汝鐩",
        "content": "一霎荷塘雨，明珠翠盖擎。\n柄危难得稳，稍侧便须倾。",
        "dynasty": "宋",
        "collection_info": null
    },
    {
        "title": "夜归",
        "author": "赵汝鐩",
        "content": "为爱清秋月，徘徊步水滨。\n夜归惊犬吠，错认是生人。",
        "dynasty": "宋",
        "collection_info": null
    },
    {
        "title": "山寺",
        "author": "赵汝鐩",
        "content": "树暗常疑夜，山多易得云。\n撞钟最深处，岭外不曾闻。",
        "dynasty": "宋",
        "collection_info": null
    },
    {
        "title": "题庄舍壁",
        "author": "赵汝鐩",
        "content": "水深荷较晚，地僻草偏多。\n伫立风前听，樵夫隔陇歌。",
        "dynasty": "宋",
        "collection_info": null
    },
    {
        "title": "无题",
        "author": "赵汝鐩",
        "content": "人与春俱老，花因雨易残。\n天涯云万里，肠断倚栏干。",
        "dynasty": "宋",
        "collection_info": null
    },
    {
        "title": "后圃",
        "author": "赵汝鐩",
        "content": "浇花惟要早，芟草不知名。\n新竹生来巧，南墙补数茎。",
        "dynasty": "宋",
        "collection_info": null
    },
    {
        "title": "夏日山中",
        "author": "赵汝鐩",
        "content": "瀑近书皆润，林深簟更凉。\n山中无一事，夏日觉尤长。",
        "dynasty": "宋",
        "collection_info": null
    },
    {
        "title": "吟髭",
        "author": "赵汝鐩",
        "content": "壮岁髭如漆，年来暮景侵。\n便令如雪白，捻断不妨吟。",
        "dynasty": "宋",
        "collection_info": null
    },
    {
        "title": "秋夜",
        "author": "赵汝鐩",
        "content": "秋到情怀恶，美人天一方。\n夜深窗转月，梦断角吹霜。",
        "dynasty": "宋",
        "collection_info": null
    },
    {
        "title": "多景楼",
        "author": "赵汝鐩",
        "content": "北固危登最上层，身浮霄汉手扪星。\n江连淮海东南胜，山出金焦左右青。\n天水精神清鴈骨，风烟图画入秋屏。\n萧萧古意凭栏久，目尽斜阳没远汀。",
        "dynasty": "宋",
        "collection_info": null
    },
    {
        "title": "岳阳楼",
        "author": "赵汝鐩",
        "content": "洞庭雄压岳阳楼，万里风烟万里秋。\n左右江湖同浩荡，东西日月递沉浮。\n青蛇鸣袖神仙过，古瑟弹湘帝子游。\n朝暮飞鸥千百点，送迎城下去来舟。",
        "dynasty": "宋",
        "collection_info": null
    },
    {
        "title": "再登岳阳楼",
        "author": "赵汝鐩",
        "content": "岳阳城下繫扁舟，与客同登百尺楼。\n寻遍诗牌追旧句，恍惊岁律嘆重游。\n波涵君艑两山翠，天落巴荆一镜秋。\n北望边烽犹未熄，敢忘后乐与先忧。",
        "dynasty": "宋",
        "collection_info": null
    },
    {
        "title": "江楼会饮对月",
        "author": "赵汝鐩",
        "content": "层楼画栋凌霄汉，槛外江流百顷清。\n无一片云但秋色，放千里月到天明。\n唤舟撒网鲜鳞美，击鼓喧汀宿鹭惊。\n坐上有人懽未厌，酒阑连釂两三觥。",
        "dynasty": "宋",
        "collection_info": null
    },
    {
        "title": "访别胡倅留饮水阁",
        "author": "赵汝鐩",
        "content": "故人知我已膏车，折简殷勤祝访渠。\n惜别怱怱留语笑，临时草草治餚蔬。\n密遮池面荷千盖，斜插云头月一梳。\n此夕凭栏又何日，鴈来莫惜数行书。",
        "dynasty": "宋",
        "collection_info": null
    },
    {
        "title": "春嬉",
        "author": "赵汝鐩",
        "content": "十分晴色趁春嬉，邻有灰馿惜我骑。\n舌啭虽然闻翠柳，叶浓却不见黄鹂。\n小诗题壁同僧和，丫角携琴更鹤随。\n傍水谁家亭子好，万竿竹影浸琉璃。",
        "dynasty": "宋",
        "collection_info": null
    },
    {
        "title": "丰城道中",
        "author": "赵汝鐩",
        "content": "雨后泥深马费鞭，看来遵陆岂如船。\n人行滩过无多水，鴈带云飞不尽天。\n束担侵晨离故县，算程明日至临川。\n长安钟鼓何时听，东望犹争路一千。",
        "dynasty": "宋",
        "collection_info": null
    },
    {
        "title": "送端叔游淮",
        "author": "赵汝鐩",
        "content": "堂堂玉立鬚垂腹，谈论逢人见肺肝。\n手弄七絃琴韵古，腰横三尺剑光寒。\n但将计策寻知己，肯学闾阎为觅官。\n乌幕闻君定罗致，别樽不復话儒酸。",
        "dynasty": "宋",
        "collection_info": null
    },
    {
        "title": "早征",
        "author": "赵汝鐩",
        "content": "店鸡一唱接疎钟，起整行装尚梦中。\n沙路踏残征马月，柳堤啼断晓鶑风。\n水肥渡险添舟子，岸没途穷问牧童。\n千里乡人逢陌上，片时握手各西东。",
        "dynasty": "宋",
        "collection_info": null
    },
    {
        "title": "明皇",
        "author": "赵汝鐩",
        "content": "初年不是不聪明，勤政开元致太平。\n一曲羽衣妃子进，三朝锦褓禄儿生。\n眼干蜀道山川泪，胆碎渔阳鼙鼓声。\n祸福兴亡皆自取，信知女色解倾城。",
        "dynasty": "宋",
        "collection_info": null
    },
    {
        "title": "郊行同张宰",
        "author": "赵汝鐩",
        "content": "雨晴郊外共寻芳，细水交流注野塘。\n花欲恋枝风不肯，柳纔舞影日还藏。\n转添老态难于健，看得闲时少似忙。\n拟访一僧共茶话，禅房扃锁出游方。",
        "dynasty": "宋",
        "collection_info": null
    },
    {
        "title": "谢人送端砚水沉",
        "author": "赵汝鐩",
        "content": "屏迹山林绝往还，忽传军将扣云关。\n十年忆别湖湘外，五朵惊飞几案闻。\n砚寄下岩鸜鹆眼，沉分上岸鹧鸪班。\n墨磨烟麝香横雾，搜索诗肠愧我悭。",
        "dynasty": "宋",
        "collection_info": null
    },
    {
        "title": "湖亭夜饮会别友人",
        "author": "赵汝鐩",
        "content": "每闻嗟嘆无知己，定要携琴过浙东。\n莫讶醵樽俱草草，只因束担去怱怱。\n竹筛夜影千竿月，荷送湖香万朵风。\n早晚我寻京口戍，子归或遇半途中。",
        "dynasty": "宋",
        "collection_info": null
    },
    {
        "title": "醵饮",
        "author": "赵汝鐩",
        "content": "出城二里野人居，最爱园亭傍室庐。\n墨涌清池聚科斗，雪明碧嶂过舂鉏。\n兴来醵友寻诗酒，忙裏携盘但醢蔬。\n新创小轩尤更爽，百来竿竹间椶榈。",
        "dynasty": "宋",
        "collection_info": null
    },
    {
        "title": "午炊徐坊岭",
        "author": "赵汝鐩",
        "content": "途长力困时时歇，日影将中仆马饥。\n籴米荒年增价售，汲泉远井得炊迟。\n竹稠乱笋穿开路，藤茂多花盖尽篱。\n饭了店翁相送出，丁宁前面小桥危。",
        "dynasty": "宋",
        "collection_info": null
    },
    {
        "title": "即事",
        "author": "赵汝鐩",
        "content": "十里东风摇羽葆，高低远近万株松。\n侧身靠石牛揩痒，俛首穿林鹿护茸。\n樵子登山云裏过，诗僧采药涧边逢。\n近传有虎常来往，隔陇犹存旧脚踪。",
        "dynasty": "宋",
        "collection_info": null
    },
    {
        "title": "纵步",
        "author": "赵汝鐩",
        "content": "久雨厌人妨野步，几时便得此番晴。\n到桥唤仆来相助，过寺逢僧约共行。\n篱落一团飞蛱蝶，汀洲数点立鵁鶄。\n农家竹裏深深住，风度茅檐纺织声。",
        "dynasty": "宋",
        "collection_info": null
    },
    {
        "title": "题合江亭",
        "author": "赵汝鐩",
        "content": "石鼓山头一小亭，干坤万里眼双明。\n虽因刺史能寻胜，不遇昌黎岂得名。\n衡岳云开秋洗碧，蒸江湘合水争清。\n书岩莫辨当时字，空积尘泥野草生。",
        "dynasty": "宋",
        "collection_info": null
    },
    {
        "title": "访友野外",
        "author": "赵汝鐩",
        "content": "雨意方浓改作晴，杖藜野外访柴荆。\n争寻桑叶占蚕熟，退立田塍避犊行。\n风过沙平收鸟迹，烟浓寺没但钟声。\n小童走报余将至，一笑松间倒屣迎。",
        "dynasty": "宋",
        "collection_info": null
    },
    {
        "title": "晚征",
        "author": "赵汝鐩",
        "content": "回首家山已十程，摇鞭自笑苦劳生。\n云先带暝岩边宿，月独伴人溪上行。\n草屋停骖难可意，店翁叱犬不容声。\n明朝路远起须早，第一鸡啼是五更。",
        "dynasty": "宋",
        "collection_info": null
    },
    {
        "title": "茶罢",
        "author": "赵汝鐩",
        "content": "茶罢晴檐唱午鸡，偶骑馿去过东溪。\n酒餚分倩樵夫挈，笔砚专令童子携。\n放目水亭栏独倚，题诗僧舍壁新泥。\n兴阑归问来时路，到处蝉鸣日已西。",
        "dynasty": "宋",
        "collection_info": null
    },
    {
        "title": "送鲁卿之九江",
        "author": "赵汝鐩",
        "content": "归自潇湘方半月，挑灯酌酒又分襟。\n挂帆秋晚江湖客，握手岁寒松柏心。\n湓浦水流清一派，香炉峰湿翠千寻。\n西风远想登临处，日日携琴日日吟。",
        "dynasty": "宋",
        "collection_info": null
    },
    {
        "title": "泊舟周家步",
        "author": "赵汝鐩",
        "content": "梢子商量乘早泊，向前十里不逢村。\n卸帆敛柁依山脚，繫缆添桩傍树根。\n月魄知风昏有晕，秋光入水浄无痕。\n五更露下欺孤枕，忽听新鸿更断魂。",
        "dynasty": "宋",
        "collection_info": null
    },
    {
        "title": "过黄园",
        "author": "赵汝鐩",
        "content": "黄家亭馆人称好，杖屦春风领客行。\n开放园门千嶂入，爱他山阁一溪横。\n花迷粉翅双飞蝶，柳露金衣百啭鶑。\n酒后着棋聊适兴，未须屑屑较输赢。",
        "dynasty": "宋",
        "collection_info": null
    },
    {
        "title": "午炊溪店",
        "author": "赵汝鐩",
        "content": "草店临流傍蓼汀，午炊于此片时停。\n健农怗岸般卵石，幼妇汲泉携斗瓶。\n荐饭满盂山芋美，开窗匝室野花馨。\n隔篱庵舍极潇洒，万竹中间着小亭。",
        "dynasty": "宋",
        "collection_info": null
    },
    {
        "title": "访友人溪居",
        "author": "赵汝鐩",
        "content": "数间屋子压溪光，百十乔松列翠行。\n鹤为听琴朱顶侧，鸭皆睡日绿头藏。\n后园遣仆锄冬笋，隔岸寻僧度野航。\n天色黄昏归已晚，苦留夜话对胡床。",
        "dynasty": "宋",
        "collection_info": null
    },
    {
        "title": "野步",
        "author": "赵汝鐩",
        "content": "雨收日薄春容嫩，步步东风桃李蹊。\n香递深林疑麝过，声传幽谷认鶑啼。\n路摧迂步行荒草，桥断褰裳涉浅溪。\n归遇田翁醉邀我，旋教买酒旋烹鸡。",
        "dynasty": "宋",
        "collection_info": null
    },
    {
        "title": "同官率游郑园",
        "author": "赵汝鐩",
        "content": "亭围花木阁临池，移席行杯处处宜。\n藻裏漾春鱼放子，竹间寻路鹤将儿。\n登山少俊夸先到，扶杖衰残愧独迟。\n所恨隔关归去急，不容结果着残棋。",
        "dynasty": "宋",
        "collection_info": null
    },
    {
        "title": "避暑溪上",
        "author": "赵汝鐩",
        "content": "不堪蜗舍暑如炊，何处清幽可杖藜。\n未约客须先觅酒，要寻凉必去临溪。\n撑船访洞林间港，坐石吟风柳下堤。\n晚网得鱼似湖白，銮刀鲙玉捣香齑。",
        "dynasty": "宋",
        "collection_info": null
    },
    {
        "title": "宿横山",
        "author": "赵汝鐩",
        "content": "颇厌东征道路长，回头十日离乡邦。\n扫愁酌酒虽云独，照影挑灯却暂双。\n打併余花风动地，迁延残夜月留窗。\n店鸡已唱催人起，更听疎钟隔水撞。",
        "dynasty": "宋",
        "collection_info": null
    },
    {
        "title": "张园",
        "author": "赵汝鐩",
        "content": "几年人说张园好，筇杖芒鞋欠我游。\n泉脉涓涓三里远，山根匝匝四时流。\n鹤嫌竹密妨来往，蝶厌花多费应酬。\n台馆高低皆得所，松间亭子最清幽。",
        "dynasty": "宋",
        "collection_info": null
    },
    {
        "title": "崇真观东轩",
        "author": "赵汝鐩",
        "content": "东轩面水枕山阿，左右云烟湿翠萝。\n风度鹤声闻远壑，日移松影转前坡。\n愁来独靠清樽遣，老去休憎白髮多。\n道士罢琴挥醉笔，诗成自唤小童哦。",
        "dynasty": "宋",
        "collection_info": null
    },
    {
        "title": "溪上",
        "author": "赵汝鐩",
        "content": "一番雨过骤晴时，溪上春光色色奇。\n日暖花繁蝴蝶困，水清鱼过鹭鸶随。\n村翁开卷添黏纸，瓦钵研朱自教儿。\n织妇倚机方嘆息，输官尚欠二斤丝。",
        "dynasty": "宋",
        "collection_info": null
    },
    {
        "title": "怀徐教",
        "author": "赵汝鐩",
        "content": "忆昔相逢气味投，兴来无日不追游。\n静寻鸥鹭同溪社，醉挈干坤入钓舟。\n湖海怱怱三岁别，尘埃汩汩几时休。\n一丘彼此皆能办，何用人间万户侯。",
        "dynasty": "宋",
        "collection_info": null
    },
    {
        "title": "同赵尉饮江亭",
        "author": "赵汝鐩",
        "content": "草草三间两眼明，数峰如画一江横。\n风乌破浪帆樯急，野鹘过林鸟雀惊。\n蚁取浮篘尤有味，鱼方出网正宜羹。\n流鶑怜我无歌者，簧舌频翻柳上声。",
        "dynasty": "宋",
        "collection_info": null
    },
    {
        "title": "游曹园",
        "author": "赵汝鐩",
        "content": "先登东畔高亭子，洗却胸襟万斛尘。\n落片玉残梅兴尽，旧梢金吐柳芽新。\n倚林困鹤聊休足，巡食饥乌不避人。\n尚欲徘徊已灯火，归驺屡趣入城闉。",
        "dynasty": "宋",
        "collection_info": null
    },
    {
        "title": "黄干见约小饮就宿",
        "author": "赵汝鐩",
        "content": "病后何人慰寂寥，长鬚持简忽相招。\n溪山见说为楼爽，杖屦宁辞去郭遥。\n柳絮一天晴舞雪，松声十里夜闻潮。\n谈诗直到疎钟动，酒困频将茗椀浇。",
        "dynasty": "宋",
        "collection_info": null
    },
    {
        "title": "怀亨父",
        "author": "赵汝鐩",
        "content": "两年隻影潇湘去，料想尘埃白髮侵。\n久雨千山秋得意，西风一鴈客关心。\n或于梦裏陪谈笑，每向人前问信音。\n忆昔赓诗岩桂下，花开今日嘆孤斟。",
        "dynasty": "宋",
        "collection_info": null
    },
    {
        "title": "题村舍壁",
        "author": "赵汝鐩",
        "content": "柔风十里日曈眬，雨后陂塘野水通。\n两岸柳烟笼晓绿，数枝桃露滴春红。\n明知钟鼎众皆羡，到了山林味不同。\n田父殷勤邀我坐，一盂白饭一盂菘。",
        "dynasty": "宋",
        "collection_info": null
    },
    {
        "title": "旅次春眺",
        "author": "赵汝鐩",
        "content": "独倚危栏春意远，本无情绪强登临。\n一眉晚拂晴山黛，万缕风摇岸柳金。\n久负故园泉石约，恍惊老鬓雪霜侵。\n两年双脚数千里，奔走尘埃损道心。",
        "dynasty": "宋",
        "collection_info": null
    },
    {
        "title": "宿妙果寺赠洪上人",
        "author": "赵汝鐩",
        "content": "上人留我禅房宿，煮笋烹茶语夜阑。\n铁马鸣风山牖寂，木鱼敲雪晓廊寒。\n真筌但要此心悟，公案休将故纸钻。\n若道吾言没滋味，请师且去坐蒲团。",
        "dynasty": "宋",
        "collection_info": null
    },
    {
        "title": "访黄簿留饮",
        "author": "赵汝鐩",
        "content": "爱静移家住水南，门排古木枕寒潭。\n鹤翎渐长呼童翦，麈尾频挥对客谈。\n旋切银丝鲙鲜鲫，新尝金颗擘香柑。\n惜余戒饮难陪伴，举白掀髯子独酣。",
        "dynasty": "宋",
        "collection_info": null
    },
    {
        "title": "行春",
        "author": "赵汝鐩",
        "content": "绿杨袅袅草萋萋，缓步行春独杖藜。\n搜蘂蜂儿透花骨，增巢燕子砌芹泥。\n过溪野水衝桥版，觅路田塍穿菜畦。\n松竹林间僧揖我，谒茶携手上招提。",
        "dynasty": "宋",
        "collection_info": null
    },
    {
        "title": "泊舟黄家渡",
        "author": "赵汝鐩",
        "content": "溪流暴涨舟如箭，夜向深湾稳处停。\n猛虎啸风威动壑，飞鸿过月影移汀。\n青山入梦催归棹，白髮欺人嘆暮龄。\n幸得还家玩光景，歠醨终日醉休醒。",
        "dynasty": "宋",
        "collection_info": null
    },
    {
        "title": "陇首",
        "author": "赵汝鐩",
        "content": "陇首多逢采桑女，荆钗蓬鬓短青裙。\n斋钟断寺鸡鸣午，吟杖穿山犬吠云。\n避石牛从斜路转，作陂水自半溪分。\n农家说县催科急，留我茅檐看引文。",
        "dynasty": "宋",
        "collection_info": null
    },
    {
        "title": "社日",
        "author": "赵汝鐩",
        "content": "四郊社鼓响枫林，朝雨方晴晚復阴。\n稚子求聪多啖藕，佳人怕拙例停针。\n饭争簇巧毋嫌杂，酒正逢时莫厌斟。\n为问年年鸿与燕，去来相避果何心。",
        "dynasty": "宋",
        "collection_info": null
    },
    {
        "title": "游目",
        "author": "赵汝鐩",
        "content": "游目林垧信马蹄，十来家住小桥西。\n浮沉野水看晴鴈，唱和茅檐听午鸡。\n菜要遮栏增旧堑，田分荫注作新堤。\n年丰米贱人人乐，农父相逢醉似泥。",
        "dynasty": "宋",
        "collection_info": null
    },
    {
        "title": "庄家",
        "author": "赵汝鐩",
        "content": "半掩柴门傍浅池，茅茨夹柳闹黄鹂。\n旧仓坼去安新囤，新篠添来补旧篱。\n煎茗吹炉呼幼妇，持箕扫地命童儿。\n庄家无可将勤意，数片亲舂糯米飺。",
        "dynasty": "宋",
        "collection_info": null
    },
    {
        "title": "登楼野望",
        "author": "赵汝鐩",
        "content": "云藏日影微吞吐，道是晴来又似阴。\n秋色涵空醒醉眼，鴈声到耳引归心。\n暴流决岸危桥断，古木堆烟远寺深。\n自料短才无用处，任缘不復觅知音。",
        "dynasty": "宋",
        "collection_info": null
    },
    {
        "title": "题会稽用林帅侍韵",
        "author": "赵汝鐩",
        "content": "东越干坤到眼边，乱云连壑草迷川。\n五更城落千岩月，万顷湖开一镜天。\n鼓角声残秦望晓，楼台影湿卧龙烟。\n旧时太史登临处，每想风流为慨然。",
        "dynasty": "宋",
        "collection_info": null
    },
    {
        "title": "孙王渡",
        "author": "赵汝鐩",
        "content": "霁后泥途行尚艰，今年大率是晴悭。\n春当浓处寒犹在，寒肯消时春渐还。\n木杪红沉半轮日，波心碧浸两边山。\n渡头不住人来往，共羡白鸥云水闲。",
        "dynasty": "宋",
        "collection_info": null
    },
    {
        "title": "胡教醵杯观画围棋",
        "author": "赵汝鐩",
        "content": "山餚野蔌且随宜，约定同来最怕迟。\n朋友每思相聚乐，尘埃难得有闲时。\n春回画笔丹青轴，雹落文楸黑白棋。\n醉客坐间夸俊逸，掀髯连写数篇诗。",
        "dynasty": "宋",
        "collection_info": null
    },
    {
        "title": "汪丞招饮问梅",
        "author": "赵汝鐩",
        "content": "把酒问梅开也未，巡檐搜见两三枝。\n祇缘今岁寒差甚，故比常年花较迟。\n折向纷华筵畔看，输他冷淡水边时。\n含香嚼蘂清无奈，散入肝脾尽是诗。",
        "dynasty": "宋",
        "collection_info": null
    },
    {
        "title": "沿檄宿虎山山家",
        "author": "赵汝鐩",
        "content": "高低田水曲通池，小小人家短短篱。\n杜宇教唆春去早，阴云遮盖月明迟。\n年华只解催教老，公事从来了是痴。\n若不随缘强烦恼，谩添两鬓几茎丝。",
        "dynasty": "宋",
        "collection_info": null
    },
    {
        "title": "题莱公泉",
        "author": "赵汝鐩",
        "content": "马鞍山下倚吟鞭，慨想前贤古道边。\n健笔南轩三大字，高风相国一泓泉。\n征途着句虽无暇，诗版留名自可传。\n寺主相邀观石刻，呼童汲水取茶煎。",
        "dynasty": "宋",
        "collection_info": null
    },
    {
        "title": "题戴洪甫爱竹轩",
        "author": "赵汝鐩",
        "content": "竹癖难凭俗眼看，琴书静对翠光寒。\n秋声鸣屋风初度，夜影翻床月半残。\n天乞幽人供嗜好，日呼稚子报平安。\n窗前幸有闲田地，分我云梢四五竿。",
        "dynasty": "宋",
        "collection_info": null
    },
    {
        "title": "田家嘆",
        "author": "赵汝鐩",
        "content": "破屋三间结草扉，柴根煨火阖家围。\n此生能得几年活，薄命连遭两岁饥。\n肠久鸣雷惟淡粥，体虽起粟尚单衣。\n晚来稚子总欢喜，报道小姑挑菜归。",
        "dynasty": "宋",
        "collection_info": null
    },
    {
        "title": "途中",
        "author": "赵汝鐩",
        "content": "雨中奔走十来程，风卷云开陡顿晴。\n双燕引雏花下教，一鸠唤妇树梢鸣。\n烟江远认帆樯影，山舍微闻机杼声。\n最爱水边数株柳，翠条浓处两三鶑。",
        "dynasty": "宋",
        "collection_info": null
    },
    {
        "title": "和林守玉茗花韵",
        "author": "赵汝鐩",
        "content": "园名金柅多奇卉，古干灵根独异常。\n耻与春花争俗艷，故将雪质对韶光。\n天葩巧削昆山片，露蘂疑含建水香。\n当为君侯好封植，角弓三嘆誓无忘。",
        "dynasty": "宋",
        "collection_info": null
    },
    {
        "title": "雪后徐广文招同官小集分韵得明字",
        "author": "赵汝鐩",
        "content": "瞰江亭馆约登临，雪后凭栏景倍清。\n波面玉虹千丈霁，寒边冰镜十分明。\n放怀共恨添杯少，分韵俄惊击钵成。\n对弈不知谁胜败，醉中但听子丁丁。",
        "dynasty": "宋",
        "collection_info": null
    },
    {
        "title": "杜鹃",
        "author": "赵汝鐩",
        "content": "纔听今春第一啼，如何便道不如归。\n声穿窗隙惊闺梦，血溜花梢溅客衣。\n叫断寸肠谁接续，懒随羣翼恋芳菲。\n田园荒尽腰犹折，我亦因君觉昨非。",
        "dynasty": "宋",
        "collection_info": null
    },
    {
        "title": "史镇江丐祠得请仍进职  其一",
        "author": "赵汝鐩",
        "content": "两载南徐屈从臣，笑谈樽俎运精神。\n民无土木丝毫费，手挈江山表裏新。\n千里舳舻渠水利，一团锦绣阆风春。\n夹河柳接甘棠影，下有攀辕卧辙人。",
        "dynasty": "宋",
        "collection_info": null
    },
    {
        "title": "史镇江丐祠得请仍进职  其二",
        "author": "赵汝鐩",
        "content": "帝念承流欲报功，力祈阊阖请琳宫。\n固知槐鼎身将近，却爱莼鲈味不同。\n宝阁风云虽学士，沧洲烟雨且渔翁。\n到家宣室思前席，又使猿惊蕙帐空。",
        "dynasty": "宋",
        "collection_info": null
    },
    {
        "title": "郴州鹿鸣宴",
        "author": "赵汝鐩",
        "content": "连科已占十名前，行听鸿胪第一传。\n我俟合符留劝驾，君能摛藻预兴贤。\n湘山点化名千佛，郴岭飞昇效九仙。\n此去琼林天上宴，今朝先赋鹿鸣篇。",
        "dynasty": "宋",
        "collection_info": null
    },
    {
        "title": "次韵袁州郑守鹿鸣宴",
        "author": "赵汝鐩",
        "content": "诏增贡籍自端平，大比贤书拔众英。\n学备六经俱里选，赋推五色以文鸣。\n虽由黄卷能勤苦，皆藉朱轓与作成。\n来岁锦标先夺得，天街听喝状元声。",
        "dynasty": "宋",
        "collection_info": null
    },
    {
        "title": "宿江阁",
        "author": "赵汝鐩",
        "content": "阁前眼界如图画，山色侵窗竹打檐。\n云带鴈声移别浦，月将梅影进疎帘。\n壮怀自笑年年减，华髮无情日日添。\n夜半骤风天骤雪，贵家鼓舞客心嫌。",
        "dynasty": "宋",
        "collection_info": null
    },
    {
        "title": "久客写怀",
        "author": "赵汝鐩",
        "content": "一身千里嘆飘零，鬓影萧疎已半星。\n云鴈叫愁栏独倚，秋风吹面酒初醒。\n尘埃南北何曾歇，日月东西不暂停。\n昏暮谁家数声笛，含悽喷怨要人听。",
        "dynasty": "宋",
        "collection_info": null
    },
    {
        "title": "清明日同傅元瞻阎才元周济美曾原伯宇文子友宇文子英汪冲之王谦仲集樱朱园分韵得食字二十韵",
        "author": "赵汝鐩",
        "content": "宦情随推移，世事分限域。\n帝城冠盖会，千里或咫尺。\n赏僚尽英贤，了事即余日。\n念我契阔情，招邀见怀忆。\n春事日光辉，湖山好颜色。\n徐行失前骑，可望不可即。\n徜徉大堤上，徙倚长桥侧。\n游龙䀭生花，意极反寥阒。\n山房启烟扉，僧话寄禅寂。\n同来妙人物，高论倾历历。\n朋簪忽逢会，并辔随休适。\n将军万金园，花竹照燕席。\n高情发清旷，绝巘疲危陟。\n俯视天壤间，锦绣蒙山泽。\n太平岂无象，黔首何知德。\n须臾碧云暮，过羽杯行疾。\n投林暝鸦还，隔浦灯火湿。\n呼车各零乱，红烛明青壁。\n良辰尚多欢，整整三分一。\n后会傥相从，前言未应食。",
        "dynasty": "宋",
        "collection_info": null
    },
    {
        "title": "访郑隠君不遇",
        "author": "赵汝鐩",
        "content": "行尽枥林村，柴门闭夕曛。\n自来松下坐，閒想壁间文。\n守树猿偷果，窥山犬吠云。\n多应寻鹤去，祇隔暮溪濆。",
        "dynasty": "宋",
        "collection_info": null
    },
    {
        "title": "流杯池",
        "author": "赵汝鐩",
        "content": "分得兰亭胜，今才二十年。\n飞觞流石罅，曲水出天然。\n古意欠修竹，清香足旧莲。\n嶙峋裂奇怪，两兽卧山边。",
        "dynasty": "宋",
        "collection_info": null
    },
    {
        "title": "句  其一",
        "author": "赵汝鐩",
        "content": "巧须出大造，清欲与秋争。",
        "dynasty": "宋",
        "collection_info": null
    },
    {
        "title": "句  其二",
        "author": "赵汝鐩",
        "content": "鸟残桃见核，虫蠹叶留痕。",
        "dynasty": "宋",
        "collection_info": null
    },
    {
        "title": "句  其三",
        "author": "赵汝鐩",
        "content": "泾有泉流安得暑，亭因风扫自无尘。",
        "dynasty": "宋",
        "collection_info": null
    },
    {
        "title": "句  其四",
        "author": "赵汝鐩",
        "content": "锄草就平眠鹿地，芟松勿损挂猿枝。",
        "dynasty": "宋",
        "collection_info": null
    },
    {
        "title": "诗二首  其一",
        "author": "赵汝域",
        "content": "醉梦腾腾听打衙，三年踪迹类瓠瓜。\n如今不似穿云子，一钵随身到处家。",
        "dynasty": "宋",
        "collection_info": null
    },
    {
        "title": "诗二首  其二",
        "author": "赵汝域",
        "content": "数叶梧桐落短廊，一泓秋水湛银塘。\n调琴独奏猗兰操，啜茗清飘茉莉香。\n涕泣两年同贾傅，痴梦千载笑君房。\n于今不作武宁客，簑笠渔竿日月长。",
        "dynasty": "宋",
        "collection_info": null
    },
    {
        "title": "题栽梅桃",
        "author": "赵汝域",
        "content": "梅花开尽桃花开，两朵春移小院栽。\n索笑索吟殊未已，浑浑疑是故人来。",
        "dynasty": "宋",
        "collection_info": null
    },
    {
        "title": "契友夜酌联句",
        "author": "赵汝域",
        "content": "银烛清谈久，乡情异路真。\n醉能忘世故，狂欲静风尘。\n细踏梅花月，长讴栗里春。\n不知时节换，诗句得来新。",
        "dynasty": "宋",
        "collection_info": null
    },
    {
        "title": "落梅",
        "author": "郑性之",
        "content": "夜来几阵隔窗风，便恐明朝已扫空。\n点在青苔真可惜，不如吹入酒杯中。",
        "dynasty": "宋",
        "collection_info": null
    },
    {
        "title": "梅花",
        "author": "郑性之",
        "content": "先生多在山中宿，为爱横斜影上窗。\n茁髮僧从深涧徙，赪肩奴过别峰扛。\n和羹宰相调金鼎，止渴将军拥碧幢。\n空谷不知如许艷，沽来村酒且开缸。",
        "dynasty": "宋",
        "collection_info": null
    },
    {
        "title": "南枝开北枝未开",
        "author": "郑性之",
        "content": "山北云衣裹萼红，山南莫恨雪乘风。\n眼前开谢人心别，醉裏吟哦我辈同。\n春意收香归鼎实，月梢留影印阶空。\n诸君行试调羹手，来岁花边独钓翁。",
        "dynasty": "宋",
        "collection_info": null
    },
    {
        "title": "恩波桥",
        "author": "陈延龄",
        "content": "富春胜趣景一幅，四面好山青簇簇。\n浙江逶迤向东来，千里平铺鸭头绿。\n老夫作官从此游，恩波阁道如虹浮。\n凭栏夜半玩星斗，会稽分夜天南头。\n是时万籁寂不作，惟见翱翔双白鹤。\n赤松正与董双成，坐驾云軿穷碧落。\n素娥海上来相迎，玉笙度曲鸾凤鸣。\n商音袅袅洗人耳，惊起葛翁仙梦醒。\n走着氅衣忙草草，开门误踢神炉倒。\n丹光飞起掩月明，虎啸龙吟天地老。",
        "dynasty": "宋",
        "collection_info": null
    },
    {
        "title": "浮觉院竹轩",
        "author": "陈延龄",
        "content": "山僧种竹数千个，堂户清阴日日浓。\n从便寄栖天外凤，等閒梦化钵中龙。\n护余贝叶云无迹，刺破苔痕石有踪。\n老去要盟莲社约，一枝携取策龙钟。",
        "dynasty": "宋",
        "collection_info": null
    },
    {
        "title": "普明院",
        "author": "陈延龄",
        "content": "普明禅寺隠岩垧，狂客重来酒未醒。\n云气竟拖龙尾白，山容尽比佛头青。\n松林深处谁家屋，村墅斜阳若个亭。\n莫问笑谈归去晚，有诗留与赤松听。",
        "dynasty": "宋",
        "collection_info": null
    },
    {
        "title": "丹霞观",
        "author": "陈延龄",
        "content": "苍筤林深羽人观，正傍严陵旧钓台。\n山中白云夜或起，洞口丹霞昼不开。\n双成吹笛驾鸾下，葛翁掷杖为龙来。\n仙风道骨我亦有，姹女婴儿君可猜。",
        "dynasty": "宋",
        "collection_info": null
    },
    {
        "title": "大安院",
        "author": "陈延龄",
        "content": "诗人假榻古兰若，松风涧水相泠泠。\n优婆塞倾椰子酒，须菩提讲莲花经。\n龙形老树雨知翠，佛头高山云见青。\n借问仙人渺何许，飞昇一去三千龄。",
        "dynasty": "宋",
        "collection_info": null
    },
    {
        "title": "祷雨作  其一",
        "author": "高定子",
        "content": "牵丝晨谒玉皇家，唤起慵龙乞井花。\n醒看满山枝叶语，晚唐句子是萌芽。",
        "dynasty": "宋",
        "collection_info": null
    },
    {
        "title": "祷雨作  其二",
        "author": "高定子",
        "content": "诗到眉山自一家，也将正命摄于邪。\n巧裁大涤天成景，戏咏庭蛟与洞鸦。",
        "dynasty": "宋",
        "collection_info": null
    },
    {
        "title": "祷雨作  其三",
        "author": "高定子",
        "content": "两閒洒落无尘着，万象森罗触处逢。\n此意要令儿辈觉，擎天一柱爱中峰。",
        "dynasty": "宋",
        "collection_info": null
    },
    {
        "title": "句",
        "author": "高伯易",
        "content": "函颅谨勿为终策，天下英雄暗破颜。",
        "dynasty": "宋",
        "collection_info": null
    },
    {
        "title": "句  其一",
        "author": "高载",
        "content": "拟约沧江异姓兄。",
        "dynasty": "宋",
        "collection_info": null
    },
    {
        "title": "句  其二",
        "author": "高载",
        "content": "自是去凶明国是，毋轻函首启戎姦。",
        "dynasty": "宋",
        "collection_info": null
    },
    {
        "title": "梅雪堂",
        "author": "卢孝孙",
        "content": "玄冬雪霰零，寒梅吐花白。\n皎皎冰玉姿，六出同一色。\n佳士开幽轩，于此心境悦。\n味澹志愈坚，冰霜励高节。\n永言贞素心，千载共孤洁。",
        "dynasty": "宋",
        "collection_info": null
    },
    {
        "title": "题画竹石",
        "author": "张翼",
        "content": "嗟彼凤去，空余虎蹲。\n竹不可食，石不能言。",
        "dynasty": "宋",
        "collection_info": null
    },
    {
        "title": "百花岩",
        "author": "吴驲",
        "content": "灵岩竞吐秀，百卉四时开。\n不假栽培力，天然锦绣堆。",
        "dynasty": "宋",
        "collection_info": null
    },
    {
        "title": "登中梁山  其一",
        "author": "李儒用",
        "content": "浩荡秋风使节归，南山重与北山违。\n自来人物瞻乌帽，更共宾僚款绿衣。\n秦地关河纔咫尺，汉都风景尚依稀。\n壶浆迎处多遗老，绝叹登坛往事非。",
        "dynasty": "宋",
        "collection_info": null
    },
    {
        "title": "登中梁山  其二",
        "author": "李儒用",
        "content": "路入梁州如砥平，登高远目更增明。\n霜清木落千山瘦，潦尽江空一水横。\n岁稳未宽忧国志，时危转切望乡情。\n英雄千载兴王地，孺子堪怜此曳兵。",
        "dynasty": "宋",
        "collection_info": null
    },
    {
        "title": "题左翰林三友亭",
        "author": "黄棨",
        "content": "劲节虬枝水月香，轩前高坐胜寻常。\n翰林此意知非浅，曾有坚心秉雪霜。",
        "dynasty": "宋",
        "collection_info": null
    },
    {
        "title": "过安仁",
        "author": "黄鑑",
        "content": "早发盘溪挂短篷，朔风吹雨晓蒙蒙。\n润含野色沾衣湿，暖逐春光养土融。\n图画宛然山远近，人家对住水西东。\n驿亭记得停车处，枫树曾连夕照红。",
        "dynasty": "宋",
        "collection_info": null
    },
    {
        "title": "寿赵仙尉",
        "author": "阮文卿",
        "content": "君不见苕溪有山号浮玉，降神储瑞皆天族。\n又不见苕溪有水名水晶，地灵人杰尽维城。\n苕溪山川称第一，孕秀梅仙尤杰出。\n我来席上揖清风，义气相与吞长虹。\n见人须见大丈夫，纵是封侯亦不如。\n周官一卷长生箓，未必人间有此书。\n功名一入英雄手，彩棒暂持出浙右。\n摧奸抉隠李开府，夜月花村无吠狗。\n凛凛英风凌四豪，一同谁敢犯秋毫。\n不惟握髮勤延士，又且官清马骨高。\n书生惯作无毡客，负箧南归居最仄。\n何怜踪迹苦奔驰，俾近渊明时请益。\n马走暂停憇县斋，晨昏黄奶仍相陪。\n不觇王母蟠桃结，隔墙无得献金杯。\n欣逢子月阳来復，一天佳气回寒谷。\n蓂生九叶庆垂弧，佥将瑞应长庚宿。\n绿衣槐简舞蹁跹，重拜萱堂王母仙。\n瑶池新革偷桃令，有子今如曼倩贤。\n不祝算如龟与鹤，愿君早施江夏略。\n扫除羶秽□神京，长与长生同寿乐。\n不祝禄如山与丘，愿君爵冠朱虚侯。\n今归且定郏鄏鼎，长使卜世过成周。",
        "dynasty": "宋",
        "collection_info": null
    },
    {
        "title": "春暮",
        "author": "刘镇",
        "content": "春至又春暮，閒心成古心。\n花光随雨薄，草色共烟深。\n粉蝶稀狂影，黄鹂送好音。\n余芳留不得，还共夕阳沈。",
        "dynasty": "宋",
        "collection_info": null
    },
    {
        "title": "山中早行",
        "author": "刘镇",
        "content": "严钟将报曙，游子已登途。\n野火时明灭，星残似有无。",
        "dynasty": "宋",
        "collection_info": null
    },
    {
        "title": "八岁女善棋",
        "author": "刘镇",
        "content": "慧黠过男子，娇痴语未真。\n无心防敌手，有意恼诗人。\n得路逢师笑，输机怕父嗔。\n汝还知世事，一局一回新。",
        "dynasty": "宋",
        "collection_info": null
    },
    {
        "title": "赠隠者",
        "author": "刘镇",
        "content": "夫子生东野，经年不到城。\n爱吟无俗趣，贪画得閒名。\n荒径侵山影，虚堂出燕声。\n我惭为谪吏，泉石负幽情。",
        "dynasty": "宋",
        "collection_info": null
    },
    {
        "title": "太姥山",
        "author": "刘镇",
        "content": "滚滚千山入马蹄，出游回首日平西。\n人从杜宇鸣时别，天向蒹葭静处低。\n白鸟得鱼閒钓艇，黄蜂抱蘂闹花枝。\n好将太姥山前路，付与孤猿自在啼。",
        "dynasty": "宋",
        "collection_info": null
    },
    {
        "title": "严子陵钓台",
        "author": "刘镇",
        "content": "汉业重恢百战閒，君王侧席叹才难。\n故人可是擎天手，肯放桐江把钓竿。",
        "dynasty": "宋",
        "collection_info": null
    },
    {
        "title": "浮膺山",
        "author": "刘镇",
        "content": "马头过了又馿头，何处飞来海上洲。\n绝顶试穷千里目，烟波深处是琉球。",
        "dynasty": "宋",
        "collection_info": null
    },
    {
        "title": "句",
        "author": "刘镇",
        "content": "始终无玷缺，出处最光明。",
        "dynasty": "宋",
        "collection_info": null
    },
    {
        "title": "李侍郎修路",
        "author": "陈褎",
        "content": "路余百里两山间，水驿山程总不安。\n谁把千金平滑蹬，免教一叶委惊滩。\n行人感叹何时已，贤守功名百世看。\n次第吾闽都似掌，却嗤蜀道号泥盘。",
        "dynasty": "宋",
        "collection_info": null
    },
    {
        "title": "玛瑙宝胜寺",
        "author": "陈俞",
        "content": "雨霁佛屋明，苔径深曲折。\n树摇高露惊，草密暗泉咽。\n前林忽清磬，烟灯远欲灭。\n寄谢尘中人，与君从此别。",
        "dynasty": "宋",
        "collection_info": null
    },
    {
        "title": "雨后过玛瑙寺",
        "author": "陈俞",
        "content": "借屋傍精庐，无事数来往。\n披草通泉流，刻树记笋长。\n微风四山落，小立领松响。\n讵名息诸缘，暂喜脱尘网。",
        "dynasty": "宋",
        "collection_info": null
    },
    {
        "title": "重游",
        "author": "陈俞",
        "content": "觉闻浴鼓声，众散我徐赴。\n石槽温泉涌，赤脚蹑云雾。\n振衣新笋林，岸帻古松树。\n脱然得轻安，水因本无悟。",
        "dynasty": "宋",
        "collection_info": null
    },
    {
        "title": "午睡玛瑙起赴寿星浴",
        "author": "陈俞",
        "content": "达人心镜明，直道略委折。\n重来犬不惊，到家蝉声咽。\n君吟有造化，我唱无生灭。\n法界即大都，山川几回别。",
        "dynasty": "宋",
        "collection_info": null
    },
    {
        "title": "赠画鱼贾兄",
        "author": "陈俞",
        "content": "春江浩荡春江阔，夜半湖声涌新沫。\n晓风吹断碧云根，万顷沧波带晴豁。\n浪花潋滟翻红桃，群鱼出没乘轻涛。\n悠扬得意鼓鳞鬣，十十五五同为曹。\n昔曾观澜知此意，真乐胸中渺无际。\n常嗟物理难形容，幸有贾君得精艺。\n巨鱼奋迅凌江湖，纤鳞错杂依菰蒲。\n精神万状幻新笔，巧与造化论锱铢。\n朅来过我示奇作，数幅生绡图纵壑。\n呼童展向虚堂中，恍若当年见鱼乐。\n如君画思几通神，眼高世俗空无人。\n石台去后今几载，毫端彷佛留芳尘。\n又宜学取洞清拔，写龙不写潜波鲔。\n徒能画鱼不画龙，空使馋夫吐馋水。",
        "dynasty": "宋",
        "collection_info": null
    },
    {
        "title": "访僧归云庵",
        "author": "陶崇",
        "content": "閒过选佛场，归云翠如泼。\n入门偶有言，启颊师便喝。\n掩耳煨芋炉，但把火深拨。\n呼童酌玉虹，注之旃檀钵。\n嘘灰然微红，横铛水煎活。\n茶酣登甲亭，双眸为之豁。\n鸟啼空山幽，翔来集木末。\n风月一何佳，团圞共披抹。\n悠然澹忘归，于兹得解脱。",
        "dynasty": "宋",
        "collection_info": null
    },
    {
        "title": "笔山",
        "author": "陶崇",
        "content": "晚来设色霞成绮，秋至回文鴈作行。\n借问墨池何处是，一江环遶潄琳琅。",
        "dynasty": "宋",
        "collection_info": null
    },
    {
        "title": "游都梁赋",
        "author": "沈诚",
        "content": "昔中原兮今边头，抱良图兮气干牛。\n窥泗城兮辨古汴，临清浦兮思白沟。",
        "dynasty": "宋",
        "collection_info": null
    },
    {
        "title": "句",
        "author": "杨昕",
        "content": "二八玉泉分派泠，三千银界出尘清。",
        "dynasty": "宋",
        "collection_info": null
    },
    {
        "title": "三高祠  其一",
        "author": "刘寅",
        "content": "江流东去日滔滔，谁把功名等一毫。\n若使今人同古调，不应江上只三高。",
        "dynasty": "宋",
        "collection_info": null
    },
    {
        "title": "三高祠  其二",
        "author": "刘寅",
        "content": "人谓吴痴信不虚，建崇越相果何如。\n千年亡国无穷恨，只合江边祀子胥。",
        "dynasty": "宋",
        "collection_info": null
    },
    {
        "title": "题灵龟洞",
        "author": "张安修",
        "content": "何年六丁驱霹雳，苍龙惊起穿崖石。\n拏雷掣电卷波涛，来与真仙分窟宅。\n上崖窅深如侧瓮，下崖谽谺如空洞。\n不知泉脉从何来，百面鼙鼓长汹涌。\n大灵闯首浮中流，背隠八卦开双眸。\n似闻夏潦不能没，疑有神仙司诸幽。\n我曾雁荡观龙鼻，半日纔通涓滴水。\n岂如六月散甘霖，灵泉滚滚无穷已。\n惜哉埋没荒烟中，车马来稀三迭重。\n若教遗向飞来峰，龙井冷泉皆下风。",
        "dynasty": "宋",
        "collection_info": null
    },
    {
        "title": "凤凰台",
        "author": "王遂",
        "content": "天连宫阙云烟湿，地接淮山日月低。\n不知何处两黄鹄，飞向白云云外归。",
        "dynasty": "宋",
        "collection_info": null
    },
    {
        "title": "中秋饮凤凰台上",
        "author": "王遂",
        "content": "天上十分月，人间一半秋。\n笙歌传小寨，灯火认层楼。\n酒怕初斟满，碁欣未了收。\n分明浑似水，只是欠双鸥。",
        "dynasty": "宋",
        "collection_info": null
    },
    {
        "title": "会平江两倅六邑宰",
        "author": "王遂",
        "content": "守令张官本为民，恫{疒众}无异切吾身。\n但令六县皆朱邑，何必黄堂有信臣。\n田里要须兴孝弟，闾阎谨勿致嚬呻。\n与君共举一杯酒，化作人家点点春。",
        "dynasty": "宋",
        "collection_info": null
    },
    {
        "title": "谒梓潼庙访黄蘗泉试茶",
        "author": "王遂",
        "content": "居然三伏景，宛若九秋凉。\n苍翠瞻神力，熉黄烛夜光。\n龙眠安旧隠，萤冷近书堂。\n不为看黄蘗，吹来稻欲香。",
        "dynasty": "宋",
        "collection_info": null
    },
    {
        "title": "会徐侍郎蔡提举",
        "author": "王遂",
        "content": "初度曾同岁摄提，德虽不竞得年齐。\n徐卿鸾凤今标准，蔡令埙箎旧品题。\n西府十连新眷遇，北园三径共提携。\n丈夫出处无他愿，但欲长歌归去兮。",
        "dynasty": "宋",
        "collection_info": null
    },
    {
        "title": "顺宁忆弟",
        "author": "王遂",
        "content": "犹怜膝下竞儿嬉，岁月光阴去若驰。\n闲倚阑干思旧事，却如故老话淳熙。",
        "dynasty": "宋",
        "collection_info": null
    },
    {
        "title": "赠青阳士友",
        "author": "王遂",
        "content": "离红百颗橘千头，何似南枝雪未收。\n国为和羹思是晏，士因止渴忆兴周。\n笑谈谷口终当隠，出处胸中要熟筹。\n夜月九华浮动处，痴顽宁復照斋丘。",
        "dynasty": "宋",
        "collection_info": null
    },
    {
        "title": "赠薛道士",
        "author": "王遂",
        "content": "觌面逢幽侣，装怀解吏纷。\n曾敲筠户月，屡宿柳塘云。\n离索知余恨，来过谢子勤。\n山中新雨足，几处未耕耘。\n入道犹将母，人心信秉彜。\n每能图乐事，谁与写时思。\n欲觅征君笔，难当幼妇辞。\n只应忧世切，聊此觉良知。\n周诗山寺满，骑马□中寻。\n淡泊人无识，吟嗟子独深。\n动中观造化，静处养灵襟。\n且学渠根本，篇章莫费吟。",
        "dynasty": "宋",
        "collection_info": null
    },
    {
        "title": "赠无梦道人",
        "author": "王遂",
        "content": "中人有梦君无梦，乐思幽怀事不同。\n为问曲肱高卧日，如何合眼见周公。",
        "dynasty": "宋",
        "collection_info": null
    },
    {
        "title": "赠陈师宓客陈兄",
        "author": "王遂",
        "content": "疾雷破柱识忠臣，急雨衝泥见故人。\n斗酒为浇新意气，老夫笔底亦精神。",
        "dynasty": "宋",
        "collection_info": null
    },
    {
        "title": "赠肖岩  其一",
        "author": "王遂",
        "content": "曾因肖象下箕星，梦寐犹应右武丁。\n顾我本非钟鼎相，不应端笏侍天庭。",
        "dynasty": "宋",
        "collection_info": null
    },
    {
        "title": "赠肖岩  其二",
        "author": "王遂",
        "content": "居住梁溪古道傍，分明木石最堂堂。\n丹青能染成形貌，犹有心源未易量。",
        "dynasty": "宋",
        "collection_info": null
    },
    {
        "title": "赠肖岩  其三",
        "author": "王遂",
        "content": "强栽髭鬓较锱铢，眼底精神不解枯。\n许我苍颜殿诸老，可能同读远游无。",
        "dynasty": "宋",
        "collection_info": null
    },
    {
        "title": "寄昭武诸友",
        "author": "王遂",
        "content": "荆州得士一人半，信矣苻坚取太多。\n汗马已先驰峻坂，冥鸿犹有避云罗。\n本心皎日千年在，外物青天一鸟过。\n别后令名俱日起，倦予晞髮向山阿。",
        "dynasty": "宋",
        "collection_info": null
    },
    {
        "title": "寄聪自闻",
        "author": "王遂",
        "content": "参天定林木，无地妙高台。\n每忆金陵去，谁同玉局来。\n干坤新润泽，河洛久风埃。\n十里南州路，荷香独棹回。",
        "dynasty": "宋",
        "collection_info": null
    },
    {
        "title": "寄刘后村王臞轩",
        "author": "王遂",
        "content": "君子仁柔义也刚，须知自胜乃为强。\n书因雁断疑天远，诗带梅来特地香。\n一鹗先从云外去，四鸿宁久橘中藏。\n圣朝出处非无意，衣锦何由恋故乡。",
        "dynasty": "宋",
        "collection_info": null
    },
    {
        "title": "寄九江宗族",
        "author": "王遂",
        "content": "手劚三茅印月痕，却思庐麓接云根。\n便将百战开勋业，何似丹心遗子孙。\n行尽义丰思古迹，旧曾敷浅出高原。\n因思百事俱闲外，惟有人间道最尊。",
        "dynasty": "宋",
        "collection_info": null
    },
    {
        "title": "寄呈饭牛翁",
        "author": "王遂",
        "content": "早计关防意气觕，莫教露尽草头枯。\n芒寒宁戚讴歌怨，色自涪翁牧养图。\n露地相忘无践稼，县官虽巧不催租。\n时人欲识其中趣，山木巃嵷夜气苏。",
        "dynasty": "宋",
        "collection_info": null
    },
    {
        "title": "谢赵庐州送淮白  其一",
        "author": "王遂",
        "content": "淮源千古贯中州，南北分来九十秋。\n欲放此鳞归纵壑，要留佳瑞入王舟。",
        "dynasty": "宋",
        "collection_info": null
    },
    {
        "title": "谢赵庐州送淮白  其二",
        "author": "王遂",
        "content": "淮泗曾经禹决余，斯民无復惧为鱼。\n鱼枯却识江南岸，应有临渊羡不如。",
        "dynasty": "宋",
        "collection_info": null
    },
    {
        "title": "谢二吴书见访",
        "author": "王遂",
        "content": "缁衣之后赋无衣，王室安知晋郑依。\n淝水八千思偃伯，丹徒十万尽忘饥。\n喜看猿鹤从公乐，更觉莼鲈到处肥。\n泉楮未通民力乏，梦怀远志忆当归。",
        "dynasty": "宋",
        "collection_info": null
    },
    {
        "title": "以台柑寄漫塘报以诗用韵谢之",
        "author": "王遂",
        "content": "屈平作颂独称渠，曾比西山立懦夫。\n君子得舆知有待，高林硕果未尝无。",
        "dynasty": "宋",
        "collection_info": null
    },
    {
        "title": "瑞香",
        "author": "王遂",
        "content": "晓见花开意味长，夜深放出紫荷囊。\n须知睡裏真香足，犹锡佳名号瑞香。",
        "dynasty": "宋",
        "collection_info": null
    },
    {
        "title": "枕上闻钟",
        "author": "王遂",
        "content": "南来听是保宁钟，钟送风来风送钟。\n气只与声无间断，此心何况与人同。",
        "dynasty": "宋",
        "collection_info": null
    },
    {
        "title": "谢章季思惠镜屏",
        "author": "王遂",
        "content": "客从东南西，遗我古镜屏。\n圆明绝点滓，表裏无遁形。\n云是旧太守，思之我为铭。\n吾惛不能进，何敢陈诸庭。\n我闻生民初，五常具函灵。\n器质欠推广，物欲加凋零。\n眉睫近莫睹，稍远何能听。\n君子抱明德，止善湛中扃。\n静如昼有夜，动若渭流泾。\n坐令方寸地，目睫何晶荧。\n上天方于昭，皎彼垂日星。\n五官属宰制，万化随指令。\n留之千百载，犹足存典刑。\n余心岂昧此，一念存芳馨。\n在昔圣敬主，丹书刻方棂。\n近者摩镜帖，字字炳丹青。\n夫君往教意，大寐如得醒。\n置之敬义堂，与世犹说铃。",
        "dynasty": "宋",
        "collection_info": null
    },
    {
        "title": "宛陵道院成用吴尚书韵  其一",
        "author": "王遂",
        "content": "俪然位望亚陪京，大作山川小作城。\n堡障百年宽北顾，耕桑千里庆西成。\n和风温若生庭户，明月飞来入栋楹。\n道院依然无一事，只须空洞养心诚。",
        "dynasty": "宋",
        "collection_info": null
    },
    {
        "title": "宛陵道院成用吴尚书韵  其二",
        "author": "王遂",
        "content": "传街轧轧度车声，夹道翩翩共雁行。\n色养正须夸独乐，真廉何得似双清。\n便当坐进传吾道，何必求为身后名。\n大字已烦呵妙手，一犂依旧作胜氓。",
        "dynasty": "宋",
        "collection_info": null
    },
    {
        "title": "谒子真祠  其一",
        "author": "王遂",
        "content": "汉朝容默独危言，吴市逃名耻自全。\n千古无人知此意，浪将姓字作梅仙。",
        "dynasty": "宋",
        "collection_info": null
    },
    {
        "title": "谒子真祠  其二",
        "author": "王遂",
        "content": "梅山梅市梅家墺，总得嘉名为子真。\n张禹孔光俱已矣，岂无遗迹但埃尘。",
        "dynasty": "宋",
        "collection_info": null
    },
    {
        "title": "吴大帝庙",
        "author": "王遂",
        "content": "曾是东南第一王，眼看此地六兴亡。\n东缘有酒登京口，西为无鱼忆武昌。\n非復虎臣陪殿上，空余猩鬼泣祠旁。\n何年并建琅玡庙，共对淮山草木长。",
        "dynasty": "宋",
        "collection_info": null
    },
    {
        "title": "宁考神御奉安原庙  其一",
        "author": "王遂",
        "content": "经旬风雨陡新晴，一夜蟾光直到明。\n清晓衣冠原庙去，分明眷佑似平生。",
        "dynasty": "宋",
        "collection_info": null
    },
    {
        "title": "宁考神御奉安原庙  其二",
        "author": "王遂",
        "content": "卤簿萧萧鼓吹鸣，属车前导乘舆轻。\n□□殿裏朱门閟，无復传呼辇路声。",
        "dynasty": "宋",
        "collection_info": null
    },
    {
        "title": "宁考神御奉安原庙  其三",
        "author": "王遂",
        "content": "太室祼将严体荐，景灵朝献荐牙盘。\n九重黼坐盘盂固，四海苍生奠枕安。",
        "dynasty": "宋",
        "collection_info": null
    },
    {
        "title": "宁考神御奉安原庙  其四",
        "author": "王遂",
        "content": "俭慈三十一年主，已不自知其至尊。\n时向道傍逢故老，但能垂泪不能言。",
        "dynasty": "宋",
        "collection_info": null
    },
    {
        "title": "宁考神御奉安原庙  其五",
        "author": "王遂",
        "content": "禁殿熏风传赐敕，宫门晓日缓催班。\n小臣未报君恩重，耿耿孤君入梦间。",
        "dynasty": "宋",
        "collection_info": null
    },
    {
        "title": "道上",
        "author": "王遂",
        "content": "夹道香烟笑语欢，老翁扶立小儿观。\n书生未有丝毫力，定忆前回去长官。",
        "dynasty": "宋",
        "collection_info": null
    },
    {
        "title": "牛渚曲",
        "author": "王遂",
        "content": "岷江赴东海，牛渚镇中流。\n古来济渡处，落日迷沧洲。\n江东名胜士，清谈付悠悠。\n氛埃更五闰，毒烈遍九州。\n六龙起当天，爝火不敢留。\n长绳繫佛塔，铁缆济王舟。\n执玉朝群后，职方登九丘。\n民生三代后，不数李与刘。\n太平二百年，内宁忘外忧。\n一马飞渡江，王气东南浮。\n谁为逆胡计，敢作明神羞。\n饮水昧佛狸，投鞭效坚头。\n萧萧杨林渡，寒日风飕飗。\n烟雨出蒙衝，霜雪挥戈矛。\n夜半虏帐惊，明日无胡酋。\n笑谈折樽俎，心胆落毡裘。\n诸夷戒谋夏，三边罢防秋。\n时从老校问，吃吃谈不休。\n创业道何盛，中兴德几侔。\n禹绩渺千载，武功待人收。\n天方厌此虏，吾忍忘其仇。\n偷安固大患，幸胜非良筹。\n外防固难弛，内政何当修。\n两山点蛾眉，攒此千古愁。\n小臣乏长策，何以裨前流。\n请因受邑地，为赋艰难由。",
        "dynasty": "宋",
        "collection_info": null
    },
    {
        "title": "堂后梅",
        "author": "王遂",
        "content": "阿母亲栽白玉堂，分明雪色变青黄。\n不须徙倚横枝看，留作江南第一香。",
        "dynasty": "宋",
        "collection_info": null
    },
    {
        "title": "题卷舒堂竹",
        "author": "王遂",
        "content": "月淡星疏子夜清，独骑黄鹤下吹笙。\n当时只许风听得，学与行云佩玉声。",
        "dynasty": "宋",
        "collection_info": null
    },
    {
        "title": "木犀答二吴书  其一",
        "author": "王遂",
        "content": "过尽人间百草芳，尚留寒菊对风光。\n月华已下中天白，香树初摇满院凉。\n金粟远看千尺影，犀皮近种百年香。\n圣朝二桂真双玉，王谢犹当着紫囊。",
        "dynasty": "宋",
        "collection_info": null
    },
    {
        "title": "木犀答二吴书  其二",
        "author": "王遂",
        "content": "月窟何因左右探，犹容坐客竞跻攀。\n浑疑移种从天上，又似分香入酒间。\n每为高秋成感慨，却□清味得幽闲。\n先生燕坐真奇绝，愿作淮南庾子山。",
        "dynasty": "宋",
        "collection_info": null
    },
    {
        "title": "饮御园梅下",
        "author": "王遂",
        "content": "主人铁石广平心，白玉堂中特细吟。\n已觉江南得春晚，悬知塞北更寒深。\n放开清影登文局，写出孤芳入素琴。\n保养阳和调鼎实，岁寒莫受雪霜侵。",
        "dynasty": "宋",
        "collection_info": null
    },
    {
        "title": "闻杜鹃有感",
        "author": "王遂",
        "content": "人物同为气所乘，良心露处即良能。\n天津有此惊康节，西蜀无之感少陵。",
        "dynasty": "宋",
        "collection_info": null
    },
    {
        "title": "题顺宁庵",
        "author": "王遂",
        "content": "千章松桧护泉台，无復牛羊日下来。\n安有良心亲付授，却教容易着尘埃。",
        "dynasty": "宋",
        "collection_info": null
    },
    {
        "title": "题蒋少闵云巢",
        "author": "王遂",
        "content": "欲向云端问子巢，陵虚骛远恐疲劳。\n悬知实地平如掌，何处人间有此高。",
        "dynasty": "宋",
        "collection_info": null
    },
    {
        "title": "秦丞相府",
        "author": "王遂",
        "content": "公府潭潭莫近前，绝怜荒草废池边。\n骨藏黄壤今成土，楼入青云旧格天。\n零落故家成不去，消磨名士向南迁。\n百年心事无人识，祇有鸡林贾客传。",
        "dynasty": "宋",
        "collection_info": null
    },
    {
        "title": "登县圃小楼",
        "author": "王遂",
        "content": "山有青黄臼纻山，谢公已起谪仙还。\n至今犹有文章焰，放入高楼户牖间。",
        "dynasty": "宋",
        "collection_info": null
    },
    {
        "title": "登尊经阁",
        "author": "王遂",
        "content": "月到长赢麦已秋，闲将心事付沧洲。\n但惭一着输先手，欲为诸公让出头。\n山畔翩翩疑过雁，水边帖帖似飞鸥。\n丈夫家法无多子，后乐须为天下忧。",
        "dynasty": "宋",
        "collection_info": null
    },
    {
        "title": "登杨府风云阁",
        "author": "王遂",
        "content": "杰阁入风云，分明是得君。\n湖山尽行乐，愁杀岳将军。",
        "dynasty": "宋",
        "collection_info": null
    },
    {
        "title": "登钓台",
        "author": "王遂",
        "content": "老倦无心上将坛，桐江千尺一渔竿。\n共时翻手功名易，自许经心岁月宽。\n礼乐三千辉冕辂，风云四七盛衣冠。\n上虞人物饶娥路，赢得清高照岁寒。",
        "dynasty": "宋",
        "collection_info": null
    },
    {
        "title": "登凤台",
        "author": "王遂",
        "content": "无觅台城处，岿然却此台。\n青山三面立，白鸟半天回。\n有酒同僧上，无诗唤友来。\n谪仙骑凤去，应是叹时哉。",
        "dynasty": "宋",
        "collection_info": null
    },
    {
        "title": "题顺宁壁  其一",
        "author": "王遂",
        "content": "养得翔鸾舞凤枝，不知雨露几含滋。\n但同栎社长无用，留作明堂柱石姿。",
        "dynasty": "宋",
        "collection_info": null
    },
    {
        "title": "题顺宁壁  其二",
        "author": "王遂",
        "content": "墓道深衣自涕洟，分明入耳似闻诗。\n月征日迈求无忝，尽是临深履薄时。",
        "dynasty": "宋",
        "collection_info": null
    },
    {
        "title": "题顺宁壁  其三",
        "author": "王遂",
        "content": "膝下当年忆教忠，此身卜与弃捐同。\n睿思夜半忧民切，羞见东窗日半红。",
        "dynasty": "宋",
        "collection_info": null
    },
    {
        "title": "题顺宁壁  其四",
        "author": "王遂",
        "content": "小日寒窗共赋文，一时洛下看机云。\n自知只道归耕手，不比斯人解致君。",
        "dynasty": "宋",
        "collection_info": null
    },
    {
        "title": "题顺宁壁  其五",
        "author": "王遂",
        "content": "宿草初生木未阴，自栽松柏待成林。\n后来剪伐应无忍，记取当时怵惕心。",
        "dynasty": "宋",
        "collection_info": null
    },
    {
        "title": "题顺宁壁  其六",
        "author": "王遂",
        "content": "道德文章满足翁，曾将佳句咏茅峰。\n烧丹炼药非吾事，孝友神仙第一功。",
        "dynasty": "宋",
        "collection_info": null
    },
    {
        "title": "题顺宁壁  其七",
        "author": "王遂",
        "content": "江东山望说茅庐，庵为康家孝子居。\n岂肯人间名教地，却容释老说清虚。",
        "dynasty": "宋",
        "collection_info": null
    },
    {
        "title": "题顺宁窗  其一",
        "author": "王遂",
        "content": "风生松桧雨生杉，抖擞泥尘恨满衫。\n从此便膺君命重，亦须昭穆葬江南。",
        "dynasty": "宋",
        "collection_info": null
    },
    {
        "title": "题顺宁窗  其二",
        "author": "王遂",
        "content": "云从西去又还东，不逐天回却逐风。\n春日岂无晴昼永，扫除阴翳出长空。",
        "dynasty": "宋",
        "collection_info": null
    },
    {
        "title": "夜宿镇城寺",
        "author": "王遂",
        "content": "风挟潮头上，雷将雨脚俱。\n天应念民物，地得限江湖。\n凿堰流平未，颓堤浪入无。\n不眠频问晓，白欲上人鬚。",
        "dynasty": "宋",
        "collection_info": null
    },
    {
        "title": "夜宿梅山寺",
        "author": "王遂",
        "content": "山寺逢晚秋，郊原带雨余。\n禾收将有耳，民病化为鱼。\n阴沴何当扫，兵氛苦未除。\n岂无吴市隠，封事至公车。",
        "dynasty": "宋",
        "collection_info": null
    },
    {
        "title": "口伐",
        "author": "王遂",
        "content": "口伐归来战马闲，诗书只守一编残。\n治安策裏多流涕，莫作兴亡异代看。",
        "dynasty": "宋",
        "collection_info": null
    },
    {
        "title": "方丈壁读胡邦衡书草",
        "author": "王遂",
        "content": "僧房高揭谏和书，知是高人意不虚。\n我亦今年三十七，闭门畏祸独何如。",
        "dynasty": "宋",
        "collection_info": null
    },
    {
        "title": "戏题胡淡庵谏和书后",
        "author": "王遂",
        "content": "溪翁死后谏书焚，怪得和戎近有孙。\n寄语岳家新宰士，当时谢表几行存。",
        "dynasty": "宋",
        "collection_info": null
    },
    {
        "title": "敬亭山检受御书",
        "author": "王遂",
        "content": "晋宋风流自不凡，天令此地为回环。\n市藏白水风烟外，路入高林紫翠间。\n字炳日星摇翰墨，敬存铭刻在心颜。\n须知太守缘民乐，来岁勤农在此山。",
        "dynasty": "宋",
        "collection_info": null
    },
    {
        "title": "读武侯传",
        "author": "王遂",
        "content": "马踏渭滨春草乱，鸟啼白帝夕阳深。\n汉家浑是皇天做，渠是通天一寸心。",
        "dynasty": "宋",
        "collection_info": null
    },
    {
        "title": "读党锢传",
        "author": "王遂",
        "content": "须知明哲异全身，错认中庸误杀人。\n若使不为群小恶，定应须有善人嗔。\n平生岂为干名字，此念犹当质鬼神。\n刘氏兴亡虽不补，却扶天地立君臣。",
        "dynasty": "宋",
        "collection_info": null
    },
    {
        "title": "舟中诵陶诗及诸葛传  其一",
        "author": "王遂",
        "content": "扣舷细读渊明句，出听还疑是水神。\n江上只逢名利客，人间无復有斯人。",
        "dynasty": "宋",
        "collection_info": null
    },
    {
        "title": "舟中诵陶诗及诸葛传  其二",
        "author": "王遂",
        "content": "隆中气象接莘磻，心术精微日月寒。\n学到圣贤无尽处，一毫人力不容安。",
        "dynasty": "宋",
        "collection_info": null
    },
    {
        "title": "读文公壬子闻雷诗",
        "author": "王遂",
        "content": "五阳未决尚存阴，底事先王卧竹林。\n绝口不谈当世务，对天惟有格君心。",
        "dynasty": "宋",
        "collection_info": null
    },
    {
        "title": "题游默斋词后",
        "author": "王遂",
        "content": "游公已去今安在，学步虚声过午清。\n最喜高谈言太极，一轮放下月华明。",
        "dynasty": "宋",
        "collection_info": null
    },
    {
        "title": "读天宝诸公事  其一",
        "author": "王遂",
        "content": "当时群枉误朝廷，血染长安草木腥。\n四罪不诛三宅去，依前肝脑是生灵。",
        "dynasty": "宋",
        "collection_info": null
    },
    {
        "title": "读天宝诸公事  其二",
        "author": "王遂",
        "content": "忠贤赴国方忧北，姦党全身却落南。\n祸福难从当世问，是非时有老农谈。",
        "dynasty": "宋",
        "collection_info": null
    },
    {
        "title": "舟中坐读鸢飞鱼跃",
        "author": "王遂",
        "content": "欲晦又明天外山，水边鸥鸟去復还。\n流行尽是鬼神迹，妙处不在鸢鸟间。",
        "dynasty": "宋",
        "collection_info": null
    },
    {
        "title": "送浩翁赴梁县",
        "author": "王遂",
        "content": "当年受气便神明，未必冰壶有此清。\n自是胸中少凡近，犹须境外立功名。\n谪居岁月能闻道，多病工夫近养生。\n尚记漫塘曾有语，弟才无用不如兄。",
        "dynasty": "宋",
        "collection_info": null
    },
    {
        "title": "送李果州归蜀",
        "author": "王遂",
        "content": "大原发邹鲁，功德被九州。\n迢迢数千年，伊洛乘其流。\n去之又百载，武夷阐诸幽。\n斯文代显晦，天意非人谋。\n正脉远相续，何必并世游。\n峩峩陵阳山，下镇西南陬。\n师法自心得，如亲接前修。\n一气妙亭毒，小大各有求。\n惟此生息机，不隔春与秋。\n皎皎冰雪姿，高疑揖浮丘。\n太虚丽日月，纤翳无停留。\n本根自深茂，况復加穷搜。\n微言析脉理，要指会衿喉。\n工夫自中积，应物乃其优。\n汉庭高论着，周原出咨诹。\n耿耿恻隠心，若将纳诸沟。\n拳拳敬王义，敢有非嘉猷。\n俯视不义贵，如比空云浮。\n所虞素学负，岂愿清名收。\n阊阖入云端，蜀天方阻修。\n西上香炉峰，江流去悠悠。\n问学久不明，风俗日以偷。\n塞口谨勿言，令人但深忧。\n世如大膏肓，终当待公瘳。\n格天未易到，责己尤难周。\n大学无已时，白首何当休。\n陋质谢顽朽，居然费雕锼。\n建德苦不勇，怀知若为酬。\n四非去未能，用力信有由。\n永当佩深训，无作明公羞。",
        "dynasty": "宋",
        "collection_info": null
    },
    {
        "title": "送三八弟归九江  其一",
        "author": "王遂",
        "content": "堂堂襄敏公，扬旌上熙河。\n竹帛有时尽，勋业谁能磨。\n珍重紫阳翁，一言定群讹。\n世德远如此，吾曹当若何。",
        "dynasty": "宋",
        "collection_info": null
    },
    {
        "title": "送三八弟归九江  其二",
        "author": "王遂",
        "content": "义丰一世师，才识鲜其比。\n斯文张朱氏，称许异诸子。\n不肯趋权门，南走雁山死。\n嗣子尚勉旃，兴大庶有以。",
        "dynasty": "宋",
        "collection_info": null
    },
    {
        "title": "送三八弟归九江  其三",
        "author": "王遂",
        "content": "弟从寻阳来，四阅槐庭夏。\n谨重子所优，淑艾吾犹寡。\n拜官京洛裏，归思康庐下。\n学力要日新，圣言当具写。",
        "dynasty": "宋",
        "collection_info": null
    },
    {
        "title": "送三八弟归九江  其四",
        "author": "王遂",
        "content": "江公与二敏，同葬敷山阴。\n下有虎豹藏，上有猩鼯吟。\n颇闻梁柱姿，时受斤斧侵。\n展转不成寐，令人若为心。",
        "dynasty": "宋",
        "collection_info": null
    },
    {
        "title": "送三八弟归九江  其五",
        "author": "王遂",
        "content": "燕公最繁盛，子孙十三支。\n默数半凋零，坐愈成伤悲。\n学不足赢粮，贫或无置锥。\n先君尚有言，孙谋敢忘贻。",
        "dynasty": "宋",
        "collection_info": null
    },
    {
        "title": "送三八弟归九江  其六",
        "author": "王遂",
        "content": "北风马犹感，首丘狐所思。\n双林去杳霭，荆溪对涟漪。\n春秋同社人，半是新相知。\n勋贤拊遗址，终当遂营兹。",
        "dynasty": "宋",
        "collection_info": null
    },
    {
        "title": "送三八弟归九江  其七",
        "author": "王遂",
        "content": "濂溪周堂长，正学有源派。\n司直既高明，东湖更孤介。\n从游欠勇往，思之令人洒。\n子归日亲炙，一一记言话。",
        "dynasty": "宋",
        "collection_info": null
    },
    {
        "title": "送三八弟归九江  其八",
        "author": "王遂",
        "content": "陆侯与邹令，善政时所尊。\n为我谢契阔，寄言托诸昆。\n送子华阳道，迤逦白下门。\n怀言欲赠别，临别又忘言。",
        "dynasty": "宋",
        "collection_info": null
    },
    {
        "title": "送林干荣满归莆",
        "author": "王遂",
        "content": "天向东南聚众刚，义精仁熟乃真强。\n清名去作明时重，鲠论来为谏纸香。\n使指尚疑迟力荐，老夫何事不深藏。\n斯文归有王刘重，胡不骑云反帝乡。",
        "dynasty": "宋",
        "collection_info": null
    },
    {
        "title": "送冯卿归无锡  其一",
        "author": "王遂",
        "content": "天欲吾民起困穷，就教自择孰如公。\n欢颜疾痛呻吟后，乐意耕桑陇亩中。\n尽有深长开幕画，若无华藻到边功。\n只今未觉诗书力，去久犹当说大冯。",
        "dynasty": "宋",
        "collection_info": null
    },
    {
        "title": "送冯卿归无锡  其二",
        "author": "王遂",
        "content": "浮云出处泊无情，来辄成违去辄明。\n解后一时如失计，峥嵘千古却收名。\n静修香火宁非愿，归对渔樵更觉荣。\n旋汲惠泉烹顾渚，春风杖屦及山行。",
        "dynasty": "宋",
        "collection_info": null
    },
    {
        "title": "送王冠卿罢郡归  其一",
        "author": "王遂",
        "content": "自是经帷旧谏官，谏书字字吐忠肝。\n声名尚作中朝重，事任宁辞举世难。\n廪粟未纾民瘼急，边烽谁解上忧宽。\n湖上佳处归行乐，只恐忧时鼻转酸。",
        "dynasty": "宋",
        "collection_info": null
    },
    {
        "title": "送王冠卿罢郡归  其二",
        "author": "王遂",
        "content": "书生作县本非才，天遣仁侯特为来。\n民志少伸缘假借，军咨无补愧招来。\n五湖舟楫闻催具，千乘旌旗莫挽回。\n若论亲民须是令，先当斥免谢天灾。",
        "dynasty": "宋",
        "collection_info": null
    },
    {
        "title": "送黄叔向归永嘉  其一",
        "author": "王遂",
        "content": "玉麟堂上共论兵，众裏逢君眼为明。\n自愧腐儒宁有用，却怜志士竟无成。\n学书不作千人敌，归计犹余一叶轻。\n何必封狼方快意，只须垂世用诗名。",
        "dynasty": "宋",
        "collection_info": null
    },
    {
        "title": "送黄叔向归永嘉  其二",
        "author": "王遂",
        "content": "传闻索米向长安，疎影寒香得细看。\n檄羽风生常事急，举头霜满致身难。\n五湖莫办鸱夷计，四壁谁怜范叔寒。\n今代淮西宜籴谷，悬知一见定交驩。",
        "dynasty": "宋",
        "collection_info": null
    },
    {
        "title": "送李兄谒扬州帅",
        "author": "王遂",
        "content": "天生忠定公，为宋作柱石。\n扶日起东南，擎天补西北。\n戎和不肯受，国蹙欲日闢。\n坐收两河心，可制百年狄。\n谁能七十日，有此功赫奕。\n汪黄信血指，老桧甘愧色。\n云胡张赵间，不使虎而翼。\n循环起丁未，运至丁未极。\n成书遗后代，曰此寄庵力。\n思皇陈了翁，直谏少与匹。\n大科得闻孙，不救元符阨。\n谠议竟莫伸，嗟哉有何益。\n令人读遗事，一饭三叹息。\n某昔守樵川，尊俎折群贼。\n乌洲聚名胜，花阴满光泽。\n通鑑揭纲目，国录为刊刻。\n嗟嗟斯文丧，吾道有余脉。\n感伤念理乱，同事异今昔。\n新从姑苏归，疾病久成癖。\n齐云标杰阁，鹊桥记归宅。\n伟哉子章子，为我得佳客。\n母是了翁孙，身为寄庵适。\n相求不相值，访我茅山侧。\n父昔仕九江，横金悲易箦。\n藁葬官路旁，过者为心恻。\n指囷与倒廪，纵性何所得。\n顾予把钓竿，欲子将焉获。\n世岂无忠宣，顾此舟中麦。",
        "dynasty": "宋",
        "collection_info": null
    },
    {
        "title": "题端明苏子瞻书天庆观乳泉赋后",
        "author": "王遂",
        "content": "天一生兮上浮，羽人俟兮丹丘。\n遡儋耳兮东注，夹昆仑兮倒流。",
        "dynasty": "宋",
        "collection_info": null
    },
    {
        "title": "题朝散郎刘公庙",
        "author": "王遂",
        "content": "文而博兮乐且有余，武有勇兮莫之测窥，闽之南兮江之西。\n俯视鼎镬兮犹一潢池，士怯且惰兮若奉骄儿。\n一夫死兮百将莫支，提千人兮左右以之。\n嗟平生之志兮马革裹尸，使畏死而偷生兮将形骸焉依。",
        "dynasty": "宋",
        "collection_info": null
    },
    {
        "title": "青溪桥",
        "author": "王遂",
        "content": "倬彼清溪兮山高水长，上承黟歙兮下接钱唐。\n雨稍渐渍兮众流汤汤，家具舟楫兮商旅伏藏。\n繄四海以为家兮何独困此一方，视己同溺兮用造舟以为梁。\n顾一岁之一新兮岁旱则亡，眷令长之远虑兮不间雨旸。\n晴日当空兮余备不忘，帝用时以安下民兮余敢不强。\n虽倾余之囊橐兮使皆即乎康庄，彼虑如近忧兮令虽法而何伤。\n公虽忧而民喜兮百世烝尝。",
        "dynasty": "宋",
        "collection_info": null
    },
    {
        "title": "岁在辛酉改元嘉泰庚伏之末拉亲友姚述之鲜长源黎元实逃暑南岩讲河朔故事也聪山主从游竟日因摘东坡山谷诗句集成四章题石壁以纪行",
        "author": "苏植",
        "content": "江山松柏深復深，清风一榻抵千金。\n人间热恼无处洗，借我一庵聊洗心。\n世上功名何日是，我生百事常随缘。\n吟哦相对忌三伏，歌罢曲肱还醉眠。\n水边林下逢衲子，我亦来追六月凉。\n传得黄州新句法，茗搜文字响枯肠。\n作箇生涯终未是，谁能铁裏斗铮铮。\n相看领会一谈胜，山自白云江自横。",
        "dynasty": "宋",
        "collection_info": null
    },
    {
        "title": "诗一首",
        "author": "黄崇义",
        "content": "涧水之西我所家，结亭新借白鸥沙。\n旋移骚国春风木，满种陶篱晚节花。\n陪客常留煨芋火，课儿频煮读书茶。\n清波迥与黄尘隔，一笑人生自有涯。",
        "dynasty": "宋",
        "collection_info": null
    },
    {
        "title": "龙寿山万岁寺",
        "author": "乐章",
        "content": "风波暄白昼，云雨暗空山。\n楚客惊停棹，湘妃惨湿鬟。\n化成羣木杪，砥柱众流间。\n肸蠁通精意，行人易往还。",
        "dynasty": "宋",
        "collection_info": null
    },
    {
        "title": "琵琶洲",
        "author": "饶鲁",
        "content": "浔阳江上谱无传，化作沙汀越水边。\n一段遗音人不识，夜深幽咽下滩泉。",
        "dynasty": "宋",
        "collection_info": null
    },
    {
        "title": "石潭急峡",
        "author": "饶鲁",
        "content": "两山夹石湍风急，势吼春雷鬼神泣。\n行人登舟不敢渡，疑有毒龙深处蛰。\n崄巇彷佛若霅川，又如三峡倾潺湲。\n水窍恐是神禹凿，石骨未遇秦皇鞭。\n飞流溅沫弄寒玉，赴壑奔滩势何速。\n直须流入镜湖心，如遇平夷舟免覆。\n垂杨覆阴沙岸高，将军唤渡多英豪。\n中流击楫思祖逖，当清宇宙无辞劳。",
        "dynasty": "宋",
        "collection_info": null
    },
    {
        "title": "重湖夜月",
        "author": "饶鲁",
        "content": "昔闻放翁歌镜湖，船尾有酒船头书。\n又闻鑑湖赐贺老，剡川一曲春风好。\n番阳之东有重湖，风光与此真不殊。\n澄波湛湛秋莹洁，碧月一片沈冰壶。\n彩舟荡漾摇画桨，上下天光映虚幌。\n踏歌搥鼓乐者谁，武陵樵客来湖上。\n赋诗横槊何英雄，气概或夸前两翁。\n我思此景劳梦寐，东望咄咄徒书空。",
        "dynasty": "宋",
        "collection_info": null
    },
    {
        "title": "稠山茅屋",
        "author": "饶鲁",
        "content": "乱山堆翠如削玉，中有幽人结茅屋。\n柴扉寂寂掩苍苔，书院萧萧倚修竹。\n閒云满堑白日长，吚唔朝暮声琅琅。\n芸窗纸破漏月影，石砚水满涵天光。\n风尘频动遍丘壑，此处怡然有真乐。\n门静应无俗客过，茅深不怕秋风恶。\n高人有才济当路，会见征贤日三顾。\n愧我飘蓬石洞人，茅屋青山在何处。",
        "dynasty": "宋",
        "collection_info": null
    },
    {
        "title": "远浦棹歌",
        "author": "饶鲁",
        "content": "片帆雨霁飞烟江，渔翁停棹歌沧浪。\n一声欵乃山水绿，浪中惊起双鸳鸯。\n双鸳鸯情一何美，同宿同飞在秋水。\n不似人生苦别离，女嫁征夫男战死。\n五湖烟景方纷争，闻歌顿欲思昇平。\n邻舟短笛应风响，落日淡淡波冥冥。\n美人春词夸艷丽，皓齿朱唇楚腰细。\n江楼富贵今如何，不似沧浪真趣味。",
        "dynasty": "宋",
        "collection_info": null
    },
    {
        "title": "春水番湖",
        "author": "饶鲁",
        "content": "春湖浩浩无津涯，银河之水天上来。\n波澜万顷清復浊，日光云影相昭回。\n雄吞宇宙何寥廓，欲度冥鸿势还却。\n南通海气北长江，月出东兮日西落。\n当时神禹别九州，彭蠡之泽居上流。\n千年人物余润泽，况乃雄秀光潜虬。\n洪涛如山驾楼樐，春风夜夜喧鼙鼓。\n谁是江湖归去人，扁舟范蠡随渔父。",
        "dynasty": "宋",
        "collection_info": null
    },
    {
        "title": "咏迎春黄胖",
        "author": "韩某",
        "content": "脚踏虚空手弄春，一人头上要安身。\n忽然綫断儿童手，骨肉都为陌上尘。",
        "dynasty": "宋",
        "collection_info": null
    },
    {
        "title": "游淡岩阳华",
        "author": "毛方平",
        "content": "蜂房湒湒流石乳，綫窦涓涓细蛩语。\n门前乃作三峡声，似与幽人商出处。\n何年结阁溷天真，危柱下侵蛟蜃怒。\n坐令空洞惊勃溪，仙鬼不无号帝所。\n要须濯足跨玉渊，枕石漱流涤尘务。\n手持白莲骑赤鯶，万壑千岩自风雨。\n穷荒秘穴天所靳，希有中州人访古。\n山谷不来次山来，未可歉然怀不遇。",
        "dynasty": "宋",
        "collection_info": null
    },
    {
        "title": "归耕亭",
        "author": "杨承祖",
        "content": "决意归耕景最佳，还珠门外足生涯。\n数椽卜筑欣成趣，一水流通不用车。\n负郭有田宜䆉稏，绕城何处不荷花。\n柴门半掩谁来往，幸有隣僧可觅茶。",
        "dynasty": "宋",
        "collection_info": null
    },
    {
        "title": "𤱶亩不忘君堂",
        "author": "杨承祖",
        "content": "一官落拓几星霜，身远朝廷心下忘。\n屡拜黄书叨试郡，何惭白首未为郎。\n云山缥缈如招隠，花木欣荣亦向阳。\n感激先皇曾赐对，至今朝服带天香。",
        "dynasty": "宋",
        "collection_info": null
    },
    {
        "title": "归耕亭二首  其一",
        "author": "杨承祖",
        "content": "乘兴登临弗杖藤，绝巅未已觉身轻。\n新开竹径从风入，小坐松冈待月生。\n江上数峰攒壁立，林间一阁碍云行。\n凭栏朗诵昌黎句，水碧双增远目明。",
        "dynasty": "宋",
        "collection_info": null
    },
    {
        "title": "归耕亭二首  其二",
        "author": "杨承祖",
        "content": "丹青模写费毫端，此景居然两寺间。\n半岭松阴观鹤憇，一泓雪影照人颜。\n及时行乐恐无地，何事归休始买山。\n多谢好风吹妙语，西湖处士棹舟还。",
        "dynasty": "宋",
        "collection_info": null
    },
    {
        "title": "隠逸",
        "author": "赵庚夫",
        "content": "落魄蕉衫戴道冠，菖蒲满案浸清寒。\n有钱即买丹砂炼，无病犹将素问看。\n连日游山僧共住，频年乞米鹤同餐。\n世间不朽非钟鼎，曾与高人静处观。",
        "dynasty": "宋",
        "collection_info": null
    },
    {
        "title": "道中逢潜夫",
        "author": "赵庚夫",
        "content": "相逢投草舍，对雨话移时。\n衣湿全无火，囊空各有诗。\n客程樵可问，日课仆皆知。\n未别情先恶，那堪远别离。",
        "dynasty": "宋",
        "collection_info": null
    },
    {
        "title": "习气",
        "author": "赵庚夫",
        "content": "习气年来已尽除，一窗长是读方书。\n家因护竹厨无笋，住偶隣僧饭有蔬。\n老去情怀多感旧，贫来亲故不如初。\n几时深入青山隠，木叶为衣稳跨馿。",
        "dynasty": "宋",
        "collection_info": null
    },
    {
        "title": "岁除即事",
        "author": "赵庚夫",
        "content": "连夜缝纫办，今朝杵臼频。\n买花簪稚女，送米赠穷邻。\n宦薄唯名在，年华与鬓新。\n桃符诗句好，恐动往来人。",
        "dynasty": "宋",
        "collection_info": null
    },
    {
        "title": "读曾茶山诗集",
        "author": "赵庚夫",
        "content": "茶山八十二癯仙，千首新诗手自编。\n吟到瘴烟因避寇，贵登从橐只栖禅。\n新于月出初三夜，澹比汤煎第一泉。\n咄咄逼人门弟子，剑南已见祖灯传。",
        "dynasty": "宋",
        "collection_info": null
    },
    {
        "title": "鬓髭",
        "author": "赵庚夫",
        "content": "鬓髭渐渐长霜茎，老听山中雀唳声。\n九死得生尤可重，百年几日更多营。\n自参梵夹机心息，专食藜羹胃气清。\n检点依然魔障在，草堂钓艇未忘情。",
        "dynasty": "宋",
        "collection_info": null
    },
    {
        "title": "心宇",
        "author": "赵庚夫",
        "content": "心宇今无一点尘，面毛径寸垢生鳞。\n斋时野雀临芗几，定裏山蜂立葛巾。\n欲唤羲黄谈太古，自疑嵇阮即前身。\n儿童共指深衣笑，问是秦人是晋人。",
        "dynasty": "宋",
        "collection_info": null
    },
    {
        "title": "病足",
        "author": "赵庚夫",
        "content": "老病侵陵药不灵，雪窗灯火冷如萤。\n未应安隠青莲足，便学蹁跹病鹤形。\n意恐梦中轻献璞，怒思天上去鞭霆。\n露华水泡何堪惜，独念名山未徧经。",
        "dynasty": "宋",
        "collection_info": null
    },
    {
        "title": "寄广右方提刑",
        "author": "赵庚夫",
        "content": "节旄昨下九疑山，图画仙真上界还。\n巡历半经三管地，笑谈尽伏五溪蛮。\n受恩人拜祠堂下，留墨神呵古洞间。\n早晚归班论边琐，有书时遣扣柴关。",
        "dynasty": "宋",
        "collection_info": null
    },
    {
        "title": "寄建康老友",
        "author": "赵庚夫",
        "content": "朋旧多随秋叶风，与君心赏向来同。\n十年相忆头先白，万里重分途更穷。\n莼菜虽堪夸洛下，酒樽终是忆江东。\n自从学道全无梦，直待亲逢紫陌中。",
        "dynasty": "宋",
        "collection_info": null
    },
    {
        "title": "真州听角",
        "author": "赵庚夫",
        "content": "画角听时恨最深，戍楼偏在女墙阴。\n声寒恐有新霜落，意远未随红日沉。\n凉月一天孤雁影，秋风万里狂夫心。\n连宵只解搜诗意，哀怨何曾动羽林。",
        "dynasty": "宋",
        "collection_info": null
    },
    {
        "title": "题孔道士云庵",
        "author": "赵庚夫",
        "content": "道人居玉笥，手闢小蓬莱。\n门寂山相对，庵空云自来。\n茶烟朝宛转，丹气夜昭回。\n欲助梨花梦，携锄独种梅。",
        "dynasty": "宋",
        "collection_info": null
    },
    {
        "title": "清泉",
        "author": "赵庚夫",
        "content": "清泉煮茗自甘肥，诗卷新来十大围。\n衰齿尚能餐枸杞，余龄断未泣牛衣。\n每思削髮游方去，时梦乘云谒帝归。\n何世独无勋业士，古来惟有逸民稀。",
        "dynasty": "宋",
        "collection_info": null
    },
    {
        "title": "看梅",
        "author": "赵庚夫",
        "content": "竟日梅花侧，枝枝入肺肝。\n湿疑霜旋剪，清比玉堪餐。\n临水严光钓，吟风东野寒。\n年来难取友，珍重莫吹残。",
        "dynasty": "宋",
        "collection_info": null
    },
    {
        "title": "书田舍所见",
        "author": "赵庚夫",
        "content": "海上多风色，青山与屋齐。\n禾堆深卧犬，树杪忽闻鷄。\n白酒清无麯，青裙老未笄。\n主人偏道气，被褐自扶犂。",
        "dynasty": "宋",
        "collection_info": null
    },
    {
        "title": "山居苦",
        "author": "赵庚夫",
        "content": "栽松成曲径，洗石出秋屏。\n米价占新月，更筹认曙星。\n买牛邻共契，祭竈妇看经。\n不觉成头白，频看烧地青。",
        "dynasty": "宋",
        "collection_info": null
    },
    {
        "title": "题张山人幽居",
        "author": "赵庚夫",
        "content": "昔隠君平卜，今闻事又非。\n肘犹悬蠹简，身止挂鹑衣。\n芒屦沿山去，茅檐讲易归。\n先儒皆若此，切莫叹时违。",
        "dynasty": "宋",
        "collection_info": null
    },
    {
        "title": "友人别墅",
        "author": "赵庚夫",
        "content": "买山仍近水，结屋又安坟。\n此举堪惊世，余年独羡君。\n钓舟须共载，禅榻亦平分。\n切莫施门户，□藏恐碍云。",
        "dynasty": "宋",
        "collection_info": null
    },
    {
        "title": "李长吉集",
        "author": "赵庚夫",
        "content": "几回掩却又重看，吟罢心如着露兰。\n欲上玉楼窥老笔，虬龙拥处雪霜寒。",
        "dynasty": "宋",
        "collection_info": null
    },
    {
        "title": "论诗",
        "author": "赵庚夫",
        "content": "未得归山养圣胎，凭谁轻脱出山来。\n老犹作态经霜柳，静有余妍照水梅。\n大小场知惟酒户，浅深难说是诗才。\n吟翁终欲招田父，只话桑麻共一杯。",
        "dynasty": "宋",
        "collection_info": null
    },
    {
        "title": "鹤食",
        "author": "赵庚夫",
        "content": "鹤食从妻给，花窠课子锄。\n绝粮缘买砚，止酒为躭书。\n野服迎人懒，禅心涉世疏。\n丹炉添火候，健似十年初。",
        "dynasty": "宋",
        "collection_info": null
    },
    {
        "title": "同僧游𤂌阳塘上生院",
        "author": "赵庚夫",
        "content": "沿堤上下看沙鸥，得句支筇自点头。\n风露高时将鹤伴，溪山好处载僧游。\n老无志愿惟渔艇，閒有功夫上寺楼。\n岁晚渊明须自笑，督邮未至合归休。",
        "dynasty": "宋",
        "collection_info": null
    },
    {
        "title": "句  其一",
        "author": "赵庚夫",
        "content": "君家自在剑山外，莫浪江南劝路人。",
        "dynasty": "宋",
        "collection_info": null
    },
    {
        "title": "句  其二",
        "author": "赵庚夫",
        "content": "故人埋玉僧归塔，独听疎钟起暮愁。",
        "dynasty": "宋",
        "collection_info": null
    },
    {
        "title": "句  其三",
        "author": "赵庚夫",
        "content": "鹤残篱外笋，鼠舐墨中胶。",
        "dynasty": "宋",
        "collection_info": null
    },
    {
        "title": "句  其四",
        "author": "赵庚夫",
        "content": "诗句日从窗眼写，墨丸夜入枕头收。",
        "dynasty": "宋",
        "collection_info": null
    },
    {
        "title": "句",
        "author": "杜杲",
        "content": "父子俱开国，朝廷不负人。",
        "dynasty": "宋",
        "collection_info": null
    },
    {
        "title": "改之下第赋赠",
        "author": "李大方",
        "content": "刘郎气豪酒豪诗更豪，乃肯折节作赋遗恨无纤毫。\n诗雄赋老不入世俗眼，仰空大叫索酒歌离骚。\n刘郎新诗今莫敌，挑战梅社无遗力。\n果然桃杏一山开，龙马行天晓无迹。\n锦标重夺更一年，却来走马春风前。\n撑肠文字五千卷，吟哦得意扬休鞭。\n世间荣辱俱游戏，莫为功名销壮志。\n我辈胡颜自古然，刘蕡况是公家事。\n银杯锦被骕骦裘，呼童唤酒鏖穷愁。\n自怜却被微官缚，不及相从上酒楼。",
        "dynasty": "宋",
        "collection_info": null
    },
    {
        "title": "句  其一",
        "author": "李大方",
        "content": "三百年来今几秋，天地自老江自流。",
        "dynasty": "宋",
        "collection_info": null
    },
    {
        "title": "句  其二",
        "author": "李大方",
        "content": "笛声吹起白玉槃，正照御前杨柳碧。",
        "dynasty": "宋",
        "collection_info": null
    },
    {
        "title": "句  其三",
        "author": "李大方",
        "content": "可怜一代经纶业，不抵钟山几首诗。",
        "dynasty": "宋",
        "collection_info": null
    },
    {
        "title": "句  其四",
        "author": "李大方",
        "content": "后院落花人不到，黄鹂飞下石榴阴。",
        "dynasty": "宋",
        "collection_info": null
    },
    {
        "title": "观山",
        "author": "赵汝謩",
        "content": "朅来快阁慰吾意，更说观山传旧年。\n不惮笋舆穿草棘，只知野叟足林泉。\n半空岚影挂檐外，一径凉飔过酒边。\n料得涪山为拈出，当时千尺不应然。",
        "dynasty": "宋",
        "collection_info": null
    },
    {
        "title": "题富览亭",
        "author": "张孝章",
        "content": "碧瓦朱甍接翠崖，周迴无地着纤埃。\n山从云脚断边出，水向天根尽处来。\n去蜀征帆轻渺渺，隔淮春树绿洄洄。\n偷閒一到尘襟涤，坐见星河落酒杯。",
        "dynasty": "宋",
        "collection_info": null
    },
    {
        "title": "游九锁",
        "author": "杨迈",
        "content": "寻幽向何处，大涤山水好。\n九峰拔奇秀，下有松石老。\n白云和红叶，满径无人扫。\n振衣长风生，一笑登木杪。",
        "dynasty": "宋",
        "collection_info": null
    },
    {
        "title": "句",
        "author": "林士表",
        "content": "有书来进御，无语不关农。",
        "dynasty": "宋",
        "collection_info": null
    },
    {
        "title": "中阁禅院",
        "author": "留元崇",
        "content": "初来罗浮山，万变骇林壑。\n更作招提游，佳处在中阁。\n忽然天地间，一纵千里目。\n未论云顶上，此景占仍独。\n近闻泉涓涓，青眺山簇簇。\n檐压乔松低，槛有余霞落。\n长风东南来，皓月襟袖薄。\n境静僧幽閒，意远味淡泊。\n抱琴归去来，禅榻寄一宿。\n白云依古山，青霄起孤鹤。",
        "dynasty": "宋",
        "collection_info": null
    },
    {
        "title": "卓锡泉",
        "author": "留元崇",
        "content": "寻仙得招提，借我此歇脚。\n瓜枣未暇求，杯水得甘酌。\n境空风泉高，夜永云卧薄。\n明当约麻姑，石桥骑白鹤。",
        "dynasty": "宋",
        "collection_info": null
    },
    {
        "title": "又题卓锡泉",
        "author": "留元崇",
        "content": "吾师知地脉，杖锡此间卓。\n分占神仙囿，敲出清泠玉。\n锡飞已乘龙，泉洁可饮鹤。\n林下几寒暑，池中不盈涸。\n木石常借润，瓶罂随量足。\n池无汲绠线，逗引走修竹。\n渴心生尘埃，对此惬所欲。\n洗耳听松音，潄齿汲山绿。\n更携一壶归，为浣众生浊。\n遥愧山中人，四时自斟酌。",
        "dynasty": "宋",
        "collection_info": null
    },
    {
        "title": "罗浮",
        "author": "留元崇",
        "content": "神仙神山罗与浮，二山东来几千秋。\n蓬莱夜半失左股，龙惊虎噉玉女愁。\n至今两山翠欲滴，却与蓬莱比山色。\n黄金作桥通九霄，水晶为帘挂千尺。\n神仙旧说何渺茫，神仙窟宅今何望。\n仙翁在山泉水香，仙翁飞去松风长。\n我将浣手扣玉户，乞杯长生九霞觞。",
        "dynasty": "宋",
        "collection_info": null
    },
    {
        "title": "茶园",
        "author": "留元崇",
        "content": "岭根闻犬吠，上到野人家。\n山晚月有色，天寒梅未花。\n蔬园依水石，茅屋带烟霞。\n何物堪留客，烹茶成雪芽。",
        "dynasty": "宋",
        "collection_info": null
    },
    {
        "title": "游罗浮",
        "author": "留元崇",
        "content": "远看空碧混崔嵬，近见重重翠作堆。\n古木阴中藏洞府，乱云深处出楼台。\n文禽耀日来相唤，羽客乘风去不回。\n惟有东坡旧游迹，屐痕犹自遍苍苔。",
        "dynasty": "宋",
        "collection_info": null
    },
    {
        "title": "天汉桥",
        "author": "留元崇",
        "content": "谁人挽落天河水，飞向寒崖无古今。\n寄语山灵好呵护，书儒从此得知音。",
        "dynasty": "宋",
        "collection_info": null
    },
    {
        "title": "卓锡泉",
        "author": "留元崇",
        "content": "风月衿怀歉古人，萧然天地一閒身。\n夜来偶读唐庚记，贯石通泉在一真。",
        "dynasty": "宋",
        "collection_info": null
    },
    {
        "title": "慈济庵二首  其一",
        "author": "留元崇",
        "content": "笑指星坛近斗傍，七松上映七星光。\n黄龙洞口胡麻饭，不是神仙不得尝。",
        "dynasty": "宋",
        "collection_info": null
    },
    {
        "title": "慈济庵二首  其二",
        "author": "留元崇",
        "content": "归自星坛日未斜，草庵留住一杯茶。\n道人自点花如雪，云是新收白露芽。",
        "dynasty": "宋",
        "collection_info": null
    },
    {
        "title": "高宗皇帝挽词二首  其一",
        "author": "倪思",
        "content": "稽古神文焕，中兴武烈光。\n挈图亲授子，体道妙为皇。\n万乘隆尊养，千龄甫寿康。\n龙湖俄趣驾，遽返白云乡。",
        "dynasty": "宋",
        "collection_info": null
    },
    {
        "title": "高宗皇帝挽词二首  其二",
        "author": "倪思",
        "content": "黼翣方徐转，龙輴望已遥。\n胥涛平似掌，禹穴俨如朝。\n丧考群心痛，号旻圣孝昭。\n稽经崇庙号，万世永尊尧。",
        "dynasty": "宋",
        "collection_info": null
    },
    {
        "title": "南剑道中桂",
        "author": "倪思",
        "content": "道傍岩桂老成行，翠叶经冬不着霜。\n想见秋清风月裏，缀金粟颗剩输香。",
        "dynasty": "宋",
        "collection_info": null
    },
    {
        "title": "延平港滩",
        "author": "倪思",
        "content": "长几赣石三百里，险过瞿塘十八滩。\n幸有溪旁平稳路，何须欲速冒惊湍。",
        "dynasty": "宋",
        "collection_info": null
    },
    {
        "title": "题椿桂堂",
        "author": "倪思",
        "content": "早从孟母受诗书，晚见飞腾五丈夫。\n桂籍联名看衮衮，兰陔戏綵极愉愉。\n已酬钟釜当年志，合入衣冠盛事图。\n教子荣亲谁不羡，堂成燕雀亦欢呼。",
        "dynasty": "宋",
        "collection_info": null
    },
    {
        "title": "初入洞霄",
        "author": "倪思",
        "content": "踏雪来游大涤宫，缘崖一一访仙踪。\n回环九锁银为阙，峭拔千山玉作峰。\n冰柱高垂泉带石，珠幢整立桧兼松。\n清寒入骨非人境，知在云霄第几重。",
        "dynasty": "宋",
        "collection_info": null
    },
    {
        "title": "空烟亭",
        "author": "倪思",
        "content": "延福寺前亭下水，浅不容舠深没底。\n青林磅礴上云气，宛如翔鸾开羽翅，又如翠屏临水峙。\n山鷄照影空自媚，白鹭窥鱼惊不起。\n长官时时来隠几，殆似闻韶喜忘味。\n阆州城南胡可比，惜哉子美未见耳。",
        "dynasty": "宋",
        "collection_info": null
    },
    {
        "title": "五峰瀑布",
        "author": "倪思",
        "content": "行行穷尽深林外，碧瓦鳞差依翠麓。\n峰峦左右相迴环，万叶霜丹间晴绿。\n忽闻雷霆脚底声，声撼干关隠坤轴。\n双龙跃出两崖间，倒泻银河作飞瀑。",
        "dynasty": "宋",
        "collection_info": null
    },
    {
        "title": "游黄蘗山三首  其一",
        "author": "倪思",
        "content": "历险扪高无路寻，乱山穷处是禅林。\n谁知学道须辞世，真要入山如许深。",
        "dynasty": "宋",
        "collection_info": null
    },
    {
        "title": "游黄蘗山三首  其二",
        "author": "倪思",
        "content": "云鹫峰头一万杉，覆盂山下木参天。\n当年曾识祖师面，溜雨鸣风三百年。",
        "dynasty": "宋",
        "collection_info": null
    },
    {
        "title": "游黄蘗山三首  其三",
        "author": "倪思",
        "content": "中洲绝品旧闻名，瀹以寒泉雪色轻。\n怪得道人常不睡，一瓯唤醒梦魂清。",
        "dynasty": "宋",
        "collection_info": null
    },
    {
        "title": "过东林山",
        "author": "倪思",
        "content": "世道荆榛似弈棋，奋身千仞復何辞。\n九霄地冷衣襟薄，五月山寒杖履迟。\n云外晚风驰铁马，日边香雾琐金螭。\n直须历遍丹梯险，方问嫦娥索桂枝。",
        "dynasty": "宋",
        "collection_info": null
    },
    {
        "title": "慈感寺东轩",
        "author": "倪思",
        "content": "水花风叶暮萧然，霭霭云山带暝烟。\n竚立东轩未能去，更看明月涌晴天。",
        "dynasty": "宋",
        "collection_info": null
    },
    {
        "title": "句",
        "author": "倪思",
        "content": "玉历初颁第一春。",
        "dynasty": "宋",
        "collection_info": null
    },
    {
        "title": "嘉定辛巳之官经游浯溪读碑感慨为赋七言",
        "author": "张潞",
        "content": "高棱巨壁立□苍，中直浯溪带样长。\n黄屋朝临蜀万里，翠珉暮刻楚三湘。\n两朝功罪干坤定，二子文书日月光。\n太息斯盟谁復主，代兴今者得黄张。",
        "dynasty": "宋",
        "collection_info": null
    },
    {
        "title": "句  其一",
        "author": "张潞",
        "content": "未能子字民，但欲兄事钱。",
        "dynasty": "宋",
        "collection_info": null
    },
    {
        "title": "句  其二",
        "author": "张潞",
        "content": "策勋蓑笠上，自是一云台。",
        "dynasty": "宋",
        "collection_info": null
    },
    {
        "title": "句  其三",
        "author": "张潞",
        "content": "忧兄行不得，劝客不如归。",
        "dynasty": "宋",
        "collection_info": null
    },
    {
        "title": "句  其四",
        "author": "张潞",
        "content": "独木乘危涉，劳薪带湿炊。",
        "dynasty": "宋",
        "collection_info": null
    },
    {
        "title": "句  其五",
        "author": "张潞",
        "content": "蝙蝠迴旋舞，蚊蝱跋扈飞。",
        "dynasty": "宋",
        "collection_info": null
    },
    {
        "title": "句  其六",
        "author": "张潞",
        "content": "阮孚几蜡屐，晏子一狐裘。",
        "dynasty": "宋",
        "collection_info": null
    },
    {
        "title": "句  其七",
        "author": "张潞",
        "content": "移封初闷闷，通道忽陶陶。",
        "dynasty": "宋",
        "collection_info": null
    },
    {
        "title": "句  其八",
        "author": "张潞",
        "content": "紫垂户外瞻天近，绿堕楼前到地香。",
        "dynasty": "宋",
        "collection_info": null
    },
    {
        "title": "句  其九",
        "author": "张潞",
        "content": "江汉西来天地白。",
        "dynasty": "宋",
        "collection_info": null
    },
    {
        "title": "句",
        "author": "江公亮",
        "content": "好是道人岩边月，夜深清照饮牛溪。",
        "dynasty": "宋",
        "collection_info": null
    },
    {
        "title": "题吴江甘泉",
        "author": "张达明",
        "content": "桥下四㮬水，人间六品泉。\n松陵无鲁望，山茗为谁煎。",
        "dynasty": "宋",
        "collection_info": null
    },
    {
        "title": "游君山",
        "author": "魏宝光",
        "content": "海角天高月满山，新亭清泪洒斓斑。\n春风吹断兴亡梦，潮落潮生小石湾。",
        "dynasty": "宋",
        "collection_info": null
    },
    {
        "title": "题三高祠",
        "author": "郭绍彭",
        "content": "三君异代同清节，百口流芳共一祠。\n岂但吴江夸美绩，要教今古慕英姿。\n寒江钓雪堪供脍，夜月垂虹直可骑。\n着脚岂容成默默，祇缘题好愧留诗。",
        "dynasty": "宋",
        "collection_info": null
    },
    {
        "title": "宝方山二首  其一",
        "author": "黄葊",
        "content": "扶藤来访古招提，月壑云天分外奇。\n料得山林暗相贺，苍崖今日有新诗。",
        "dynasty": "宋",
        "collection_info": null
    },
    {
        "title": "宝方山二首  其二",
        "author": "黄葊",
        "content": "平生不惯俗尘萦，才对南山眼便青。\n天与诗人张画本，疏梅翠竹小池亭。",
        "dynasty": "宋",
        "collection_info": null
    },
    {
        "title": "诗一首",
        "author": "张氏",
        "content": "罗幕泥金窣地垂，夜香烧尽二更时。\n不知帘外溶溶月，上到梅花第几枝。",
        "dynasty": "宋",
        "collection_info": null
    },
    {
        "title": "诗二首  其一",
        "author": "赵与时",
        "content": "达人澄此心，肯为万法起。\n眼看声色尘，不直一杯水。",
        "dynasty": "宋",
        "collection_info": null
    },
    {
        "title": "诗二首  其二",
        "author": "赵与时",
        "content": "粲粲香秔雪不如，新菘况復满杯盂。\n侯门肉食纷纷是，有此清奇风味无。",
        "dynasty": "宋",
        "collection_info": null
    },
    {
        "title": "题张也愚草书中庸",
        "author": "赵与时",
        "content": "学就右军家数字，笔成东鲁圣人书。\n鸾翔凤翥三千许，鹤髮鸡皮七十余。\n从昔晋碑那写此，近来燕说正纷如。\n平生嗜好同羊枣，展玩吟哦又起予。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "赵与时",
        "content": "悬知凡骨本难仙，谁遣来登大涤天。\n篝火既容闚洞穴，抚栏又得听岩泉。",
        "dynasty": "宋",
        "collection_info": null
    },
    {
        "title": "句  其一",
        "author": "赵与时",
        "content": "花似于人曾识面，鸟如对客自呼名。",
        "dynasty": "宋",
        "collection_info": null
    },
    {
        "title": "句  其二",
        "author": "赵与时",
        "content": "寒雁挟风过古木，春鸠带雨集荒园。",
        "dynasty": "宋",
        "collection_info": null
    },
    {
        "title": "访戴图",
        "author": "朱子仪",
        "content": "四山摇玉夜光浮，一舸玻璃凝不流。\n若使过门相见了，千年风致一时休。",
        "dynasty": "宋",
        "collection_info": null
    },
    {
        "title": "登蜀阜  其一",
        "author": "钱时",
        "content": "丹桂孤芳众木间，枯枝蠹叶苦间关。\n古来羣枉难为并，培植灵根得等闲。",
        "dynasty": "宋",
        "collection_info": null
    },
    {
        "title": "登蜀阜  其二",
        "author": "钱时",
        "content": "竹径阴阴曲透墙，岩花相倚弄秋光。\n颓檐坏砌无人到，不废西风满院香。",
        "dynasty": "宋",
        "collection_info": null
    },
    {
        "title": "九月望徙坐冬窝  其一",
        "author": "钱时",
        "content": "黄花弄影日婆娑，一夜秋风百感多。\n门外红尘深几许，老夫今日坐冬窝。",
        "dynasty": "宋",
        "collection_info": null
    },
    {
        "title": "九月望徙坐冬窝  其二",
        "author": "钱时",
        "content": "满窗融日育天和，箇裏还来着到么。\n多少世间闲落索，老夫情绪只冬窝。",
        "dynasty": "宋",
        "collection_info": null
    },
    {
        "title": "澄光两桂颇困藤蔓为一痛扫遂復洒然",
        "author": "钱时",
        "content": "两桂扶疏岸碧塘，半年不到便荒凉。\n秋风一扫閒缠绕，放出金花自在香。",
        "dynasty": "宋",
        "collection_info": null
    },
    {
        "title": "睡起即事",
        "author": "钱时",
        "content": "梦破幽窗午漏长，岁寒心事只寻常。\n一声谷鸟穿林出，数点梅花满院香。",
        "dynasty": "宋",
        "collection_info": null
    },
    {
        "title": "自述九首  其一",
        "author": "钱时",
        "content": "山翁何处是便宜，正是晴窗睡足时。\n庭户无人春寂寂，入帘幽鸟语高低。",
        "dynasty": "宋",
        "collection_info": null
    },
    {
        "title": "自述九首  其二",
        "author": "钱时",
        "content": "山翁何处是便宜，正是冬窝独坐时。\n不是惺惺强无事，实无箇事可思为。",
        "dynasty": "宋",
        "collection_info": null
    },
    {
        "title": "自述九首  其三",
        "author": "钱时",
        "content": "山翁何处是便宜，正是池边独立时。\n一饷柳风轻拂面，婆娑斜日弄金丝。",
        "dynasty": "宋",
        "collection_info": null
    },
    {
        "title": "自述九首  其四",
        "author": "钱时",
        "content": "山翁何处是便宜，正是凭栏晚眺时。\n忽地小桃当面笑，着何言句可酬伊。",
        "dynasty": "宋",
        "collection_info": null
    },
    {
        "title": "自述九首  其五",
        "author": "钱时",
        "content": "山翁何处是便宜，正是西郊散脚时。\n天地春风和气裏，绿杨堤上瘦筇枝。",
        "dynasty": "宋",
        "collection_info": null
    },
    {
        "title": "自述九首  其六",
        "author": "钱时",
        "content": "山翁何处是便宜，正是溪头雨足时。\n水鸟傍人飞又去，一湾新绿遶长堤。",
        "dynasty": "宋",
        "collection_info": null
    },
    {
        "title": "自述九首  其七",
        "author": "钱时",
        "content": "山翁何处是便宜，正是吟边得句时。\n长向昇平风露裏，满天和气属吾诗。",
        "dynasty": "宋",
        "collection_info": null
    },
    {
        "title": "自述九首  其八",
        "author": "钱时",
        "content": "山翁何处是便宜，若箇便宜合属谁。\n千古英雄夸好手，到头都没箇人知。",
        "dynasty": "宋",
        "collection_info": null
    },
    {
        "title": "自述九首  其九",
        "author": "钱时",
        "content": "毫分缕析较便宜，若个便宜总不知。\n总是自家家裏事，十分明白十分疑。",
        "dynasty": "宋",
        "collection_info": null
    },
    {
        "title": "上冢",
        "author": "钱时",
        "content": "春到人家齐上冢，纸钱蒿里白皑皑。\n獭鱼豺兽难磨灭，岂是师门学得来。",
        "dynasty": "宋",
        "collection_info": null
    },
    {
        "title": "无题二首  其一",
        "author": "钱时",
        "content": "蜗角封疆几废兴，壶中日月尽分明。\n世间多少不平事，只有心平处处平。",
        "dynasty": "宋",
        "collection_info": null
    },
    {
        "title": "无题二首  其二",
        "author": "钱时",
        "content": "一分事实一分人，痛惜无人认得真。\n终日呶呶饶吻燥，不曾回首自家身。",
        "dynasty": "宋",
        "collection_info": null
    },
    {
        "title": "夜观汝溪二侄象棋四首  其一",
        "author": "钱时",
        "content": "对河车马夜枰棋，活路经营尽入思。\n虑患谋身每如许，不应容易落便宜。",
        "dynasty": "宋",
        "collection_info": null
    },
    {
        "title": "夜观汝溪二侄象棋四首  其二",
        "author": "钱时",
        "content": "覆雨翻云着一争，分明死地要求生。\n如何自有转身路，苦向人间险处行。",
        "dynasty": "宋",
        "collection_info": null
    },
    {
        "title": "夜观汝溪二侄象棋四首  其三",
        "author": "钱时",
        "content": "伏险藏机深復深，旁观袖手独沉吟。\n忍将局上閒棋子，碍却怡怡兄弟心。",
        "dynasty": "宋",
        "collection_info": null
    },
    {
        "title": "夜观汝溪二侄象棋四首  其四",
        "author": "钱时",
        "content": "怡怡夜语自天和，棋罢令人感慨多。\n同室不须分楚越，萧墙何事动干戈。",
        "dynasty": "宋",
        "collection_info": null
    },
    {
        "title": "无题",
        "author": "钱时",
        "content": "临池绿树阴阴合，入竹黄花颗颗新。\n世外别无安乐国，寰中真有太平人。",
        "dynasty": "宋",
        "collection_info": null
    },
    {
        "title": "别许正甫",
        "author": "钱时",
        "content": "昭如揭日莫生疑，万变纵横用者谁。\n会得有言犹是病，向无言处更深思。",
        "dynasty": "宋",
        "collection_info": null
    },
    {
        "title": "冬窝枕上",
        "author": "钱时",
        "content": "霜中老柏无时事，岩下孤云自岁寒。\n西院木鱼东院鼓，冬窝客子正浓鼾。",
        "dynasty": "宋",
        "collection_info": null
    },
    {
        "title": "盆梅倒植刳朽根作古怪僧復接杏花其上小诗吊之",
        "author": "钱时",
        "content": "倒植盘梅已反常，无端更接杏花芳。\n东君可是能时样，姑射山人也艷粧。",
        "dynasty": "宋",
        "collection_info": null
    },
    {
        "title": "春晚缓步卧龙始尽见此山全体",
        "author": "钱时",
        "content": "老眼山林自是宜，卧龙春晚夕阳迟。\n芒鞋竹杖经行遍，绝胜篮舆喝道时。",
        "dynasty": "宋",
        "collection_info": null
    },
    {
        "title": "谒武肃王庙一绝呈汪帅卿",
        "author": "钱时",
        "content": "干戈五纪乱如烟，吴越生成八十年。\n遗像尘昏碑露立，三间败屋独萧然。",
        "dynasty": "宋",
        "collection_info": null
    },
    {
        "title": "山隠竣事海棠正花二首  其一",
        "author": "钱时",
        "content": "春风亭舘久生埃，不见花开知几回。\n日日登山君莫笑，山翁不为海棠来。",
        "dynasty": "宋",
        "collection_info": null
    },
    {
        "title": "山隠竣事海棠正花二首  其二",
        "author": "钱时",
        "content": "天机云锦拂檐牙，多少工夫到此花。\n恰莫匆匆等闲看，无边春色是吾家。",
        "dynasty": "宋",
        "collection_info": null
    },
    {
        "title": "山隠暮归呈诸兄弟二首  其一",
        "author": "钱时",
        "content": "东风捲地起氛埃，山隠看花日几回。\n草草杯盘携社酒，今朝兄弟肯同来。",
        "dynasty": "宋",
        "collection_info": null
    },
    {
        "title": "山隠暮归呈诸兄弟二首  其二",
        "author": "钱时",
        "content": "羊肠世路尽聱牙，不碍庭前满树花。\n回首野棠思鄂韡，未妨时一到山家。",
        "dynasty": "宋",
        "collection_info": null
    },
    {
        "title": "笑指轩",
        "author": "钱时",
        "content": "笑指岩前石怪奇，几人来此认桃溪。\n回头便是桃溪路，莫向儿曹指处迷。",
        "dynasty": "宋",
        "collection_info": null
    },
    {
        "title": "还赵椎长帐",
        "author": "钱时",
        "content": "客梦东华整十旬，託君行帐梦中身。\n邸楼万覈风号动，不受人间一点尘。",
        "dynasty": "宋",
        "collection_info": null
    },
    {
        "title": "卖葛粉",
        "author": "钱时",
        "content": "市声朝暮过楼栏，喧得人来不耐烦。\n寂寞山前闻叫卖，如何不作此心观。",
        "dynasty": "宋",
        "collection_info": null
    },
    {
        "title": "灯夕有感二首  其一",
        "author": "钱时",
        "content": "箫鼓分明搅夜阑，山翁和月倚栏干。\n儿童争噪梅花烛，不解将花仔细看。",
        "dynasty": "宋",
        "collection_info": null
    },
    {
        "title": "灯夕有感二首  其二",
        "author": "钱时",
        "content": "忆得儿时三五夜，人间此乐有涯哉。\n不知节物将春去，只道春随节物来。",
        "dynasty": "宋",
        "collection_info": null
    },
    {
        "title": "枯荷鹡鸰与赵昌瓜同归于我旧犹识其名氏今忘之矣",
        "author": "钱时",
        "content": "紫菂擎秋翠叶干，骈头𧥄𧥄尽团栾。\n急难原上高飞翼，独把霜枝了岁寒。",
        "dynasty": "宋",
        "collection_info": null
    },
    {
        "title": "山翁亭",
        "author": "钱时",
        "content": "蜀阜山头老钝顽，白云深处小凭栏。\n头头总是侬家事，可笑游人作景看。",
        "dynasty": "宋",
        "collection_info": null
    },
    {
        "title": "饶氏石井二首  其一",
        "author": "钱时",
        "content": "紫溪镇遏旧朱门，满地芃芃欲断魂。\n当日告身今故纸，独遗眢井付诸孙。",
        "dynasty": "宋",
        "collection_info": null
    },
    {
        "title": "饶氏石井二首  其二",
        "author": "钱时",
        "content": "井边高下拥衡茅，问着人家尽姓饶。\n解道银青是吾相，编篱拉刺手如骹。",
        "dynasty": "宋",
        "collection_info": null
    },
    {
        "title": "千顷廨院小憩老僧旧爇左臂干缘宝叔塔一绝悯之",
        "author": "钱时",
        "content": "见说当年老比丘，茶毗一臂作重修。\n山头宝叔成新塔，泉下应贻父母忧。",
        "dynasty": "宋",
        "collection_info": null
    },
    {
        "title": "樵侄誓酒一绝喜之",
        "author": "钱时",
        "content": "誓酒应须立志坚，波流逐逐岂其然。\n一时感慨无难事，老叔今踰四十年。",
        "dynasty": "宋",
        "collection_info": null
    },
    {
        "title": "泊桐步",
        "author": "钱时",
        "content": "一枕寒江浪拍天，更添急霰打船舷。\n人间有底风波恶，不废山翁夜熟眠。",
        "dynasty": "宋",
        "collection_info": null
    },
    {
        "title": "飞花二首  其一",
        "author": "钱时",
        "content": "尧夫花看半开时，花半开时春正肥。\n此日老夫无拣择，慇懃直到看花飞。",
        "dynasty": "宋",
        "collection_info": null
    },
    {
        "title": "飞花二首  其二",
        "author": "钱时",
        "content": "看花恰莫厌离披，花到离披亦自奇。\n不是老夫无拣择，春风无日不花枝。",
        "dynasty": "宋",
        "collection_info": null
    },
    {
        "title": "山中吟三首  其一",
        "author": "钱时",
        "content": "百不如人此老身，老身何必要如人。\n等闲花草随宜种，多在山中住几春。",
        "dynasty": "宋",
        "collection_info": null
    },
    {
        "title": "山中吟三首  其二",
        "author": "钱时",
        "content": "一毫头许便争衡，蛮触寻兵决死生。\n山隠等闲收至宝，却无人共老夫争。",
        "dynasty": "宋",
        "collection_info": null
    },
    {
        "title": "山中吟三首  其三",
        "author": "钱时",
        "content": "说是说非无了时，到头谁免堕危机。\n满林春鸟高低语，终日不闻人是非。",
        "dynasty": "宋",
        "collection_info": null
    },
    {
        "title": "试墨",
        "author": "钱时",
        "content": "玉藏顽石藕出泥，物以质就知者稀。\n世间毁誉苦未定，楮君不言公是非。",
        "dynasty": "宋",
        "collection_info": null
    },
    {
        "title": "洗竹",
        "author": "钱时",
        "content": "满地槐花有底忙，我无题目可商量。\n呼童遍洗庭前竹，冷眼相看到雪霜。",
        "dynasty": "宋",
        "collection_info": null
    },
    {
        "title": "里中有虚传榜帖者",
        "author": "钱时",
        "content": "榜帖虚传鬨里闾，聚门如束散如驱。\n莫言此箇无端的，世上浮名总是虚。",
        "dynasty": "宋",
        "collection_info": null
    },
    {
        "title": "筑岁寒亭",
        "author": "钱时",
        "content": "曲径方池竹几竿，诛茅脔石要谁看。\n王侯第宅连云起，无此闲亭号岁寒。",
        "dynasty": "宋",
        "collection_info": null
    },
    {
        "title": "岁寒落成",
        "author": "钱时",
        "content": "万间金屋苦嫌少，六尺茅亭宽有余。\n意惬即为真受用，世间荣谢不关渠。",
        "dynasty": "宋",
        "collection_info": null
    },
    {
        "title": "示贺客二首  其一",
        "author": "钱时",
        "content": "得便宜是落便宜，几万人中有箇知。\n此日冬窝无事客，埋头更学十分痴。",
        "dynasty": "宋",
        "collection_info": null
    },
    {
        "title": "示贺客二首  其二",
        "author": "钱时",
        "content": "白玉壶中春淡淡，小梅枝上日晖晖。\n何心更问世荣辱，有口不言人是非。",
        "dynasty": "宋",
        "collection_info": null
    },
    {
        "title": "看花",
        "author": "钱时",
        "content": "兰畹梅林事未阑，瑞香那復夜团团。\n东君动是经年别，每到花开仔细看。",
        "dynasty": "宋",
        "collection_info": null
    },
    {
        "title": "岁寒杂咏  其一",
        "author": "钱时",
        "content": "一把寒茅四柱亭，客来只道省经营。\n虽然受用无花巧，五十余年造得成。",
        "dynasty": "宋",
        "collection_info": null
    },
    {
        "title": "岁寒杂咏  其二",
        "author": "钱时",
        "content": "箨龙罗立已斑斑，亭鏁梅阴翠屋间。\n王母飞轻频拂水，黄公声远暮还山。",
        "dynasty": "宋",
        "collection_info": null
    },
    {
        "title": "岁寒杂咏  其三",
        "author": "钱时",
        "content": "无窗无户四边空，月透疎林水透风。\n砌下嚘嚘鸣蟋蟀，细论心曲可山翁。",
        "dynasty": "宋",
        "collection_info": null
    },
    {
        "title": "岁寒杂咏  其四",
        "author": "钱时",
        "content": "森森多愿长琅玕，相伴山翁老岁寒。\n雨后箨龙添几许，儿童欢喜报来看。",
        "dynasty": "宋",
        "collection_info": null
    },
    {
        "title": "岁寒杂咏  其五",
        "author": "钱时",
        "content": "弯弓稍稍舒双肘，圆竹频频运两骭。\n觅得养生书一卷，只留梁上不曾看。",
        "dynasty": "宋",
        "collection_info": null
    },
    {
        "title": "岁寒杂咏  其六",
        "author": "钱时",
        "content": "笋入栏干曲透茅，青琅玕脱紫文苞。\n晚来拆草验生意，一夜能添二尺高。",
        "dynasty": "宋",
        "collection_info": null
    },
    {
        "title": "岁寒杂咏  其七",
        "author": "钱时",
        "content": "生疎只是自生疎，志若专时定不粗。\n世事从来不两大，莫教错了用工夫。",
        "dynasty": "宋",
        "collection_info": null
    },
    {
        "title": "留青阳游九华寄袁仓使",
        "author": "钱时",
        "content": "元自与山无半面，昔人诗裏旧相知。\n西风吹上千岩顶，竹杖芒鞋住几时。",
        "dynasty": "宋",
        "collection_info": null
    },
    {
        "title": "雪夜冯周二兄来小酌诗呈仓使  其一",
        "author": "钱时",
        "content": "朔风吹玉满天涯，旷望平林处处花。\n袖手冬窝无事客，不分疆界是谁家。",
        "dynasty": "宋",
        "collection_info": null
    },
    {
        "title": "雪夜冯周二兄来小酌诗呈仓使  其二",
        "author": "钱时",
        "content": "入夜同人为我来，旋寻香味小衔杯。\n满堂和气虽云乐，怕有人间暖未回。",
        "dynasty": "宋",
        "collection_info": null
    },
    {
        "title": "答振父",
        "author": "钱时",
        "content": "老生便作老生涯，不羡漫花顷刻花。\n身在山林心在国，太平风露是吾家。",
        "dynasty": "宋",
        "collection_info": null
    },
    {
        "title": "二月望游齐山呈仓使二首  其一",
        "author": "钱时",
        "content": "生平忠胆上摩天，两鬓如丝山水缘。\n欲向翠微穷望眼，淮山无数锁春烟。",
        "dynasty": "宋",
        "collection_info": null
    },
    {
        "title": "二月望游齐山呈仓使二首  其二",
        "author": "钱时",
        "content": "春到花朝花未多，小梅纔作玉婆娑。\n东君不是恩光薄，无柰霜欺雪压何。",
        "dynasty": "宋",
        "collection_info": null
    },
    {
        "title": "竹所睡起偶成书呈谢守之",
        "author": "钱时",
        "content": "万竹中通两牖虚，红尘炎暑不关渠。\n幽人日用底难办，一榻午风清有余。",
        "dynasty": "宋",
        "collection_info": null
    },
    {
        "title": "竹所见梅",
        "author": "钱时",
        "content": "岁华冉冉走尘沙，望着家山便仙家。\n竹所夜深风戛玉，道人消坐共梅花。",
        "dynasty": "宋",
        "collection_info": null
    },
    {
        "title": "治径",
        "author": "钱时",
        "content": "草迷三径绿芊芊，可是山翁懒得便。\n直自酴醾花去后，不曾行到大门前。",
        "dynasty": "宋",
        "collection_info": null
    },
    {
        "title": "旅火",
        "author": "钱时",
        "content": "湖边车马日提壶，有眼何曾识野蔬。\n肯为饥羸忘肉味，孰云医国世间无。",
        "dynasty": "宋",
        "collection_info": null
    },
    {
        "title": "别朱几仲",
        "author": "钱时",
        "content": "古貌臞然一病翁，胸中戈甲气如虹。\n子房元凯能骑马，破贼红旗未足功。",
        "dynasty": "宋",
        "collection_info": null
    },
    {
        "title": "东松庵观岳武穆遗碑",
        "author": "钱时",
        "content": "虎视关河指日平，东松岭路小提兵。\n姦臣误国英雄死，千古遗碑夕照明。",
        "dynasty": "宋",
        "collection_info": null
    },
    {
        "title": "六月六日侄孙辈同食大麦二首  其一",
        "author": "钱时",
        "content": "大麦新炊苜蓿盘，一壶春酒小团栾。\n金丹九死生灵命，莫作寻常粝饭看。",
        "dynasty": "宋",
        "collection_info": null
    },
    {
        "title": "六月六日侄孙辈同食大麦二首  其二",
        "author": "钱时",
        "content": "冬春饿骨委寒波，宿麦离离柰尔何。\n此日一餐虽志喜，愧无膏泽汗颜多。",
        "dynasty": "宋",
        "collection_info": null
    },
    {
        "title": "感蛙",
        "author": "钱时",
        "content": "翠蟾戛戛闹黄昏，反手为妖覆手祥。\n明月夜光遭按剑，可怜箕子学佯狂。",
        "dynasty": "宋",
        "collection_info": null
    },
    {
        "title": "夜索熟水甘甚",
        "author": "钱时",
        "content": "呼童夜半一杯汤，盎盎天和入肺肠。\n咽正滑时即挥去，人间此意细思量。",
        "dynasty": "宋",
        "collection_info": null
    },
    {
        "title": "早步庭前",
        "author": "钱时",
        "content": "顷刻苏枯不费工，老夫何苦卧龙公。\n萧萧金凤枝头雨，一夜花开无数红。",
        "dynasty": "宋",
        "collection_info": null
    },
    {
        "title": "文峰讲行昏礼和起潜韵",
        "author": "钱时",
        "content": "自是无人别是非，何曾此外更精微。\n一门济济今成俗，政要回头悟指归。",
        "dynasty": "宋",
        "collection_info": null
    },
    {
        "title": "用前韵答起渊",
        "author": "钱时",
        "content": "一念能回百念非，直须端的道心微。\n暮春曾点缘何事，千古寥寥独咏归。",
        "dynasty": "宋",
        "collection_info": null
    },
    {
        "title": "文峰夜饮三首  其一",
        "author": "钱时",
        "content": "溪山回首昔人非，剩喜文峰拥翠微。\n尊俎笑谈春满院，不辞和月夜深归。",
        "dynasty": "宋",
        "collection_info": null
    },
    {
        "title": "文峰夜饮三首  其二",
        "author": "钱时",
        "content": "万事浮云过眼非，人间真乐尽稀微。\n从今一笑春风裏，未用吹箫月下归。",
        "dynasty": "宋",
        "collection_info": null
    },
    {
        "title": "文峰夜饮三首  其三",
        "author": "钱时",
        "content": "可怜绳墨窘韩非，说着神仙到紫微。\n办得一双无事眼，玉梅枝上看春归。",
        "dynasty": "宋",
        "collection_info": null
    },
    {
        "title": "答洪文父问仁二首  其一",
        "author": "钱时",
        "content": "千差万别总成非，谁解回光到隠微。\n大路迢迢平似砥，欲归谁不遣君归。",
        "dynasty": "宋",
        "collection_info": null
    },
    {
        "title": "答洪文父问仁二首  其二",
        "author": "钱时",
        "content": "自心自过自知非，痛刬根芽事眇微。\n箇裏工夫真切己，百年覊旅一朝归。",
        "dynasty": "宋",
        "collection_info": null
    },
    {
        "title": "冰壶二首  其一",
        "author": "钱时",
        "content": "一扫从前万虑非，寒光冷照发幽微。\n干坤总在冰壶裏，不费壶公日暮归。",
        "dynasty": "宋",
        "collection_info": null
    },
    {
        "title": "冰壶二首  其二",
        "author": "钱时",
        "content": "说着冰壶事已非，此时消息我知微。\n游云断处千山出，夕照明边一鸟归。",
        "dynasty": "宋",
        "collection_info": null
    },
    {
        "title": "别诸亲友二首  其一",
        "author": "钱时",
        "content": "良会难逢万事非，弥旬缱绻思清微。\n家山一夜梅花发，月霁风光夜欲归。",
        "dynasty": "宋",
        "collection_info": null
    },
    {
        "title": "别诸亲友二首  其二",
        "author": "钱时",
        "content": "四十年间梦已非，论文谈道意方微。\n愿言着眼羲皇上，南北东西莫浪归。",
        "dynasty": "宋",
        "collection_info": null
    },
    {
        "title": "归来有怀诸亲友",
        "author": "钱时",
        "content": "不着人间一点非，言言讲切到深微。\n江头送别元无别，自是令人不忍归。",
        "dynasty": "宋",
        "collection_info": null
    },
    {
        "title": "起潜观心四绝词旨俱胜仍用非字奉酬以尽愚衷  其一",
        "author": "钱时",
        "content": "休论人是与人非，会得观心过亦微。\n泛滥此生长似旅，天寒日暮是谁归。",
        "dynasty": "宋",
        "collection_info": null
    },
    {
        "title": "起潜观心四绝词旨俱胜仍用非字奉酬以尽愚衷  其二",
        "author": "钱时",
        "content": "浑然天爵本无非，过眼荣华亦已微。\n忆得古人诗一句，锦城虽好不如归。",
        "dynasty": "宋",
        "collection_info": null
    },
    {
        "title": "起潜观心四绝词旨俱胜仍用非字奉酬以尽愚衷  其三",
        "author": "钱时",
        "content": "耻过如何更作非，观心须识动之微。\n一朝透脱无疆界，处处吾家不用归。",
        "dynasty": "宋",
        "collection_info": null
    },
    {
        "title": "起潜观心四绝词旨俱胜仍用非字奉酬以尽愚衷  其四",
        "author": "钱时",
        "content": "雾霭溟蒙山缥缈，江波浩荡雨霏微。\n头头总是吾家事，更要回归定失归。",
        "dynasty": "宋",
        "collection_info": null
    },
    {
        "title": "岁除自语二首  其一",
        "author": "钱时",
        "content": "尽道今年岁运恶，谁知岁运不关渠。\n一斋深处深深坐，老眼如灯照古书。",
        "dynasty": "宋",
        "collection_info": null
    },
    {
        "title": "岁除自语二首  其二",
        "author": "钱时",
        "content": "尽道今年岁运恶，谁知最好是今年。\n夜光明月反散落，遗稿一朝成巨编。",
        "dynasty": "宋",
        "collection_info": null
    },
    {
        "title": "仓台准朝旨牒县礼请讲行荒政以疾弗果出",
        "author": "钱时",
        "content": "溪山闲袖经纶手，畎亩能忘康济心。\n霈泽自天难出位，空惭有问到云林。",
        "dynasty": "宋",
        "collection_info": null
    },
    {
        "title": "夜坐一斋偶成",
        "author": "钱时",
        "content": "世态炎凉反覆易，交情贵贱死生殊。\n双眸炯炯碧天阔，霁月光风夜读书。",
        "dynasty": "宋",
        "collection_info": null
    },
    {
        "title": "山隠见梅",
        "author": "钱时",
        "content": "万竹林端满树春，畧无一点世间尘。\n年年相见年年好，转觉梅花是故人。",
        "dynasty": "宋",
        "collection_info": null
    },
    {
        "title": "数日不登蜀阜梅盛开二首  其一",
        "author": "钱时",
        "content": "剩觉工夫通草圣，畧无闲暇问花神。\n国香早是将春到，也趁梅花候主人。",
        "dynasty": "宋",
        "collection_info": null
    },
    {
        "title": "数日不登蜀阜梅盛开二首  其二",
        "author": "钱时",
        "content": "一自梅边惹着春，山川草木顿精神。\n晚来风起香无际，认得香根有几人。",
        "dynasty": "宋",
        "collection_info": null
    },
    {
        "title": "池上感梅",
        "author": "钱时",
        "content": "青梅如豆叶如钱，尚有余花一颗圆。\n应笑东君大时样，冰霜冷眼看春妍。",
        "dynasty": "宋",
        "collection_info": null
    },
    {
        "title": "顺堂夜雨",
        "author": "钱时",
        "content": "海棠初绽锦成林，多少人间富贵心。\n隽永一灯论语课，萧萧风雨夜堂深。",
        "dynasty": "宋",
        "collection_info": null
    },
    {
        "title": "赤石庵",
        "author": "钱时",
        "content": "野花啼鸟日初迟，拂面和风酒一巵。\n草草山房终胜俗，堂堂春色易成诗。",
        "dynasty": "宋",
        "collection_info": null
    },
    {
        "title": "晚坐新亭对溪山有感二首  其一",
        "author": "钱时",
        "content": "莫道溪山阅世长，溪山今古几兴亡。\n金丹大药皆虚妄，别有长生不死方。",
        "dynasty": "宋",
        "collection_info": null
    },
    {
        "title": "晚坐新亭对溪山有感二首  其二",
        "author": "钱时",
        "content": "莫道壶中日月长，壶中日月只寻常。\n干坤今古无穷妙，是我庭前一草芒。",
        "dynasty": "宋",
        "collection_info": null
    },
    {
        "title": "同汪信道过南塘",
        "author": "钱时",
        "content": "平波漫漫拂垂杨，野草幽花满路香。\n杜宇初啼春未老，又扶山轿过南塘。",
        "dynasty": "宋",
        "collection_info": null
    },
    {
        "title": "比得牡丹谓常品耳开花乃醉西施甚奇",
        "author": "钱时",
        "content": "姑射山人玉雪肌，是谁污作醉西施。\n草间天艷无人识，不到花开总不知。",
        "dynasty": "宋",
        "collection_info": null
    },
    {
        "title": "新亭晚步",
        "author": "钱时",
        "content": "单衣轻箑晚徘徊，嫩绿深红锦作堆。\n杨柳溪头风力软，腾腾飞絮过墙来。",
        "dynasty": "宋",
        "collection_info": null
    },
    {
        "title": "暮山",
        "author": "钱时",
        "content": "断雨暂提苍玉出，游云忽捲画图归。\n须臾变态无穷妙，更着双双白鹭飞。",
        "dynasty": "宋",
        "collection_info": null
    },
    {
        "title": "荷花入梅阴中",
        "author": "钱时",
        "content": "老梅临沼绿阴阴，一朵荷花透入林。\n不比世间红粉面，结交真有岁寒心。",
        "dynasty": "宋",
        "collection_info": null
    },
    {
        "title": "辛簿赵尉夜语新亭二首  其一",
        "author": "钱时",
        "content": "老夫身世尽山林，门外红尘没膝深。\n有底一般闲快活，光风霁月夜论心。",
        "dynasty": "宋",
        "collection_info": null
    },
    {
        "title": "辛簿赵尉夜语新亭二首  其二",
        "author": "钱时",
        "content": "纷纷门外走红尘，底是人间快活人。\n未判两仪先太极，直须端的自家身。",
        "dynasty": "宋",
        "collection_info": null
    },
    {
        "title": "江东报英烈拟封二字侯喜成三绝  其一",
        "author": "钱时",
        "content": "焕章飞报下徽州，英烈将褒二字侯。\n千古沉沉黄壤骨，一朝提上碧云头。",
        "dynasty": "宋",
        "collection_info": null
    },
    {
        "title": "江东报英烈拟封二字侯喜成三绝  其二",
        "author": "钱时",
        "content": "胡尘明越连焦土，海道温台暂翠华。\n西遡涛江渠叵测，不知豪杰起山家。",
        "dynasty": "宋",
        "collection_info": null
    },
    {
        "title": "江东报英烈拟封二字侯喜成三绝  其三",
        "author": "钱时",
        "content": "长驱席捲蹑遐踪，蓦地桐江一扫空。\n北走天骄吾事了，归来袖手敢言功。",
        "dynasty": "宋",
        "collection_info": null
    },
    {
        "title": "雪中呈陈参政及检详兵部二丈二首  其一",
        "author": "钱时",
        "content": "中原赤子帝王州，坦腹何时缚蔡酋。\n闻道铁衣寒彻骨，边臣应赐紫茸裘。",
        "dynasty": "宋",
        "collection_info": null
    },
    {
        "title": "雪中呈陈参政及检详兵部二丈二首  其二",
        "author": "钱时",
        "content": "虽然袖手老山林，禹稷颜回共此心。\n但得有生皆挟纩，不妨闲抱岁寒琴。",
        "dynasty": "宋",
        "collection_info": null
    },
    {
        "title": "陈参政书院观谢太傅像有感",
        "author": "钱时",
        "content": "尘昏京洛走胡雏，高卧东山旧草庐。\n莫向老妻夸不免，诸陵回首正关渠。",
        "dynasty": "宋",
        "collection_info": null
    },
    {
        "title": "窑烟",
        "author": "钱时",
        "content": "痴子纷纷随物转，真能转物万中无。\n寒烟一阵江村晓，谁识人间造化炉。",
        "dynasty": "宋",
        "collection_info": null
    },
    {
        "title": "一斋夜坐",
        "author": "钱时",
        "content": "尽觉山中日月长，何心更梦白云乡。\n池塘夜滴梅花雨，默坐占城一瓣香。",
        "dynasty": "宋",
        "collection_info": null
    },
    {
        "title": "脱窗间蜂有感二首  其一",
        "author": "钱时",
        "content": "病体今朝尚怯风，北窗深坐思融融。\n莫言袖手无勋业，顷刻窗间救十蜂。",
        "dynasty": "宋",
        "collection_info": null
    },
    {
        "title": "脱窗间蜂有感二首  其二",
        "author": "钱时",
        "content": "爱物仁民不两途，吾心到处是工夫。\n今夫天下为民牧，一日能全十命无。",
        "dynasty": "宋",
        "collection_info": null
    },
    {
        "title": "宣城琴高之名甚着转送四方甚珍品也比得之乃乡间桐鱼耳一笑而赋二首  其一",
        "author": "钱时",
        "content": "春网琴高长藋茅，宣城风物剩浮夸。\n蜀溪岁岁桐鱼上，堪恨无人唤药查。",
        "dynasty": "宋",
        "collection_info": null
    },
    {
        "title": "宣城琴高之名甚着转送四方甚珍品也比得之乃乡间桐鱼耳一笑而赋二首  其二",
        "author": "钱时",
        "content": "大药真成九竈火，小鲜何事一杯羹。\n终然不免名为累，岁岁琴高入鼎烹。",
        "dynasty": "宋",
        "collection_info": null
    },
    {
        "title": "花头巡检先君纪之详矣孝女乡女子骑虎以救亲今汝滩下有孝女石即其处也乡之得名以此然则汝滩旧名女滩米坑旧名女坑皆当仍旧不可改也吾乡有此二事宜庙而祭之以表励风俗因成一绝道余所志云",
        "author": "钱时",
        "content": "花头巡检駡贼死，蓬首女儿骑虎号。\n安得邦人百世祀，巍巍忠孝配颜曹。",
        "dynasty": "宋",
        "collection_info": null
    },
    {
        "title": "登蜀阜二首  其一",
        "author": "钱时",
        "content": "秋暮如京岁暮还，春来更堕药瓢间。\n眼前有底闲风月，忍得经年不上山。",
        "dynasty": "宋",
        "collection_info": null
    },
    {
        "title": "登蜀阜二首  其二",
        "author": "钱时",
        "content": "弹指经年别彼阿，庭前庭后绿婆娑。\n虽然陨箨无人扫，老木修篁古意多。",
        "dynasty": "宋",
        "collection_info": null
    },
    {
        "title": "风玉",
        "author": "钱时",
        "content": "句裏论工非得句，弦间觅趣未忘弦。\n忽听檐外敲风玉，三代遗音妙不传。",
        "dynasty": "宋",
        "collection_info": null
    },
    {
        "title": "新亭风玉与安素相应",
        "author": "钱时",
        "content": "的然同德定同声，鼓瑟吹竽尽未平。\n悬玉两窗非有约，如何风动一齐鸣。",
        "dynasty": "宋",
        "collection_info": null
    },
    {
        "title": "新亭薄暮",
        "author": "钱时",
        "content": "读罢羲经笑倚空，蜀溪溪上蜀溪翁。\n诗成断雨流云外，人在光风霁月中。",
        "dynasty": "宋",
        "collection_info": null
    },
    {
        "title": "九日融堂池上",
        "author": "钱时",
        "content": "岩花不趁中秋约，篱菊齐供九日看。\n冉冉隔墙风不断，夜深和月倚栏干。",
        "dynasty": "宋",
        "collection_info": null
    },
    {
        "title": "病起掇黄花数本焚香清坐二首  其一",
        "author": "钱时",
        "content": "秋风鵰鹗刷天涯，有底男儿只恋家。\n病后暂收文字眼，焚香清坐看黄花。",
        "dynasty": "宋",
        "collection_info": null
    },
    {
        "title": "病起掇黄花数本焚香清坐二首  其二",
        "author": "钱时",
        "content": "碧玉枝头玉露漙，风霜晚节要人看。\n生香正色慇懃意，肯入冬窝共岁寒。",
        "dynasty": "宋",
        "collection_info": null
    },
    {
        "title": "渊明菊盛开看之不厌",
        "author": "钱时",
        "content": "金粟蟠心玉作团，渊明千古寄高寒。\n苦无嘉客同清赏，终日凭栏尽自看。",
        "dynasty": "宋",
        "collection_info": null
    },
    {
        "title": "泊嘉禾",
        "author": "钱时",
        "content": "山翁尽惯卧山云，夜漏无声梦境平。\n舟近谯楼眠不稳，却嫌更点太分明。",
        "dynasty": "宋",
        "collection_info": null
    },
    {
        "title": "谒陆宣公双湖新祠",
        "author": "钱时",
        "content": "奏稿倘能安国步，投荒何敢爱家林。\n双湖万顷湖天月，长与先生照赤心。",
        "dynasty": "宋",
        "collection_info": null
    },
    {
        "title": "垂虹",
        "author": "钱时",
        "content": "不到垂虹十四秋，聊倾巵酒酹沙鸥。\n蹄涔一勺閒风月，老眼关河万国愁。",
        "dynasty": "宋",
        "collection_info": null
    },
    {
        "title": "沧浪亭有感二首  其一",
        "author": "钱时",
        "content": "归老园林事已休，无端淮水作鸿沟。\n堂堂百战平戎手，肯向沧浪把钓鈎。",
        "dynasty": "宋",
        "collection_info": null
    },
    {
        "title": "沧浪亭有感二首  其二",
        "author": "钱时",
        "content": "莫倚危栏学冻吟，英雄到此泪沾襟。\n纷纷只解毛锥子，毕竟何人办赤心。",
        "dynasty": "宋",
        "collection_info": null
    },
    {
        "title": "老仲夜集",
        "author": "钱时",
        "content": "谭兵谁是古君子，说易难逢大丈夫。\n风月岁寒双塔夜，一巵清露世间无。",
        "dynasty": "宋",
        "collection_info": null
    },
    {
        "title": "桃村寄题三首  其一",
        "author": "钱时",
        "content": "春入桃村烂熳红，纷纷来觅武陵踪。\n武陵不在千山外，只在先生一笑中。",
        "dynasty": "宋",
        "collection_info": null
    },
    {
        "title": "桃村寄题三首  其二",
        "author": "钱时",
        "content": "白云深处锦成堆，游子逢春定一来。\n会得四时春不断，桃村何日不花开。",
        "dynasty": "宋",
        "collection_info": null
    },
    {
        "title": "桃村寄题三首  其三",
        "author": "钱时",
        "content": "处处桃花处处村，盎然天地一家春。\n不须更踏桃村路，只要桃村见主人。",
        "dynasty": "宋",
        "collection_info": null
    },
    {
        "title": "岁二日吴说卿座中初见古梅一花",
        "author": "钱时",
        "content": "咫尺元宵剩放灯，翠红多少九衢尘。\n梅花不解新时样，初破风前一点春。",
        "dynasty": "宋",
        "collection_info": null
    },
    {
        "title": "张明发有问用前韵谢之",
        "author": "钱时",
        "content": "本自光明不费灯，箇中元不隔微尘。\n如何曾点归来后，千古无人解咏春。",
        "dynasty": "宋",
        "collection_info": null
    },
    {
        "title": "嘉兴天庆观梁朝桧",
        "author": "钱时",
        "content": "五季干戈满地讧，山川草木亦酸风。\n如何偃蹇梁朝桧，独寿中吴雨露中。",
        "dynasty": "宋",
        "collection_info": null
    },
    {
        "title": "借邻家瑞香",
        "author": "钱时",
        "content": "光风霁月瑞香盘，岁岁元宵锦作团。\n春到山家今几许，不妨隣舍借花看。",
        "dynasty": "宋",
        "collection_info": null
    },
    {
        "title": "舟中卧听守之读皇宋诗",
        "author": "钱时",
        "content": "一转船头便是归，蓬窗初暖睡偏宜。\n畧无梦到华胥国，枕上听歌圣宋诗。",
        "dynasty": "宋",
        "collection_info": null
    },
    {
        "title": "和答守之",
        "author": "钱时",
        "content": "除却周人孰与归，纷纷装点入时宜。\n豳风七月今谁嗣，不补君王不是诗。",
        "dynasty": "宋",
        "collection_info": null
    },
    {
        "title": "喜见家山答守之二首  其一",
        "author": "钱时",
        "content": "风扫痴云作嫩晴，展开花柳一堤春。\n山山啼鸟如相识，飞向蓬窗认主人。",
        "dynasty": "宋",
        "collection_info": null
    },
    {
        "title": "喜见家山答守之二首  其二",
        "author": "钱时",
        "content": "喜见家山喜见晴，干坤都属舞雩春。\n家山自是山无数，认得春风定可人。",
        "dynasty": "宋",
        "collection_info": null
    },
    {
        "title": "江岸羣牛用前韵",
        "author": "钱时",
        "content": "江边犊子喜新晴，草软沙平满意春。\n自食自眠渠自乐，不消多费牧牛人。",
        "dynasty": "宋",
        "collection_info": null
    },
    {
        "title": "打滩",
        "author": "钱时",
        "content": "沙汀芳草几阴晴，縴板横拖百丈春。\n不解扁舟泛沧海，长年只作打滩人。",
        "dynasty": "宋",
        "collection_info": null
    },
    {
        "title": "谒浴",
        "author": "钱时",
        "content": "京尘满面更新晴，暖得人来分外春。\n手掬温泉聊一洒，先生元是出尘人。",
        "dynasty": "宋",
        "collection_info": null
    },
    {
        "title": "哭顾平甫前韵",
        "author": "钱时",
        "content": "郊原几度踏春晴，此日空山草木春。\n泪尽两行悲不尽，眼前安得见斯人。",
        "dynasty": "宋",
        "collection_info": null
    },
    {
        "title": "比同诸友联辔湖边终日不能一诗戏用前韵  其一",
        "author": "钱时",
        "content": "晓出钱塘趁好晴，五花云散马蹄春。\n湖边此日诗无数，不属推敲觅句人。",
        "dynasty": "宋",
        "collection_info": null
    },
    {
        "title": "比同诸友联辔湖边终日不能一诗戏用前韵  其二",
        "author": "钱时",
        "content": "少日诗如雨不晴，恨无题目可酬春。\n今朝到却西湖上，无奈诗何尽让人。",
        "dynasty": "宋",
        "collection_info": null
    },
    {
        "title": "卢滩杂兴五首  其一",
        "author": "钱时",
        "content": "蛙声两岸夹溪流，漫漫澄潭夜进舟。\n火照寒沙翻作白，直疑浮雪满汀洲。",
        "dynasty": "宋",
        "collection_info": null
    },
    {
        "title": "卢滩杂兴五首  其二",
        "author": "钱时",
        "content": "火照寒沙雪欲流，恍疑身在剡溪舟。\n蚩蚩横目无真色，刚道神仙在十洲。",
        "dynasty": "宋",
        "collection_info": null
    },
    {
        "title": "卢滩杂兴五首  其三",
        "author": "钱时",
        "content": "道眼昭昭洞九流，此心天地一虚舟。\n浮云得失关何事，要识梅亭对柳洲。",
        "dynasty": "宋",
        "collection_info": null
    },
    {
        "title": "卢滩杂兴五首  其四",
        "author": "钱时",
        "content": "莫问清流与浊流，向求胡越有同舟。\n光风霁月无人识，掉臂行歌宿莽洲。",
        "dynasty": "宋",
        "collection_info": null
    },
    {
        "title": "卢滩杂兴五首  其五",
        "author": "钱时",
        "content": "生身不作第三流，肯作坳堂一芥舟。\n时止时行皆正位，孰云吾道付沧洲。",
        "dynasty": "宋",
        "collection_info": null
    },
    {
        "title": "晓雨",
        "author": "钱时",
        "content": "一路悭悭五日晴，晓来烟雨又笼春。\n蓬窗只是添诗句，烟雨何曾恼得人。",
        "dynasty": "宋",
        "collection_info": null
    },
    {
        "title": "乍晴前韵",
        "author": "钱时",
        "content": "翻手飞帘拗作晴，重重放出锦溪春。\n东君于我故青眼，天地中间有此人。",
        "dynasty": "宋",
        "collection_info": null
    },
    {
        "title": "抛滩前韵",
        "author": "钱时",
        "content": "舟着滩根半雨晴，何须争浪苦争春。\n抛从漫处平平上，绝胜从前弄险人。",
        "dynasty": "宋",
        "collection_info": null
    },
    {
        "title": "晚泊白塔桥约幼望吉甫小酌前韵",
        "author": "钱时",
        "content": "风吹白浪十分晴，晚泊青溪二月春。\n千里客心归最急，可无杯酒唤同人。",
        "dynasty": "宋",
        "collection_info": null
    },
    {
        "title": "过九里湾二首  其一",
        "author": "钱时",
        "content": "溶溶泛日桃溪浪，濯濯抛风柳岸春。\n天地十分和气裏，此时无语倚蓬人。",
        "dynasty": "宋",
        "collection_info": null
    },
    {
        "title": "过九里湾二首  其二",
        "author": "钱时",
        "content": "吟风吟雨又吟晴，春满诗囊不负春。\n一韵到家三十首，人间有底等闲人。",
        "dynasty": "宋",
        "collection_info": null
    },
    {
        "title": "烧香客",
        "author": "钱时",
        "content": "满路敲金插綵旗，此时心事即良知。\n回头肯向慈庭用，念念吾亲定不欺。",
        "dynasty": "宋",
        "collection_info": null
    },
    {
        "title": "双溪",
        "author": "钱时",
        "content": "奔来衮雪夹中洲，声撼危栏趾欲浮。\n冷眼青山青不断，狂澜千古自争流。",
        "dynasty": "宋",
        "collection_info": null
    },
    {
        "title": "超然",
        "author": "钱时",
        "content": "结茅山顶得超然，莫也超然在外边。\n要识老夫行乐处，鸢飞鱼跃总吾天。",
        "dynasty": "宋",
        "collection_info": null
    },
    {
        "title": "唐山赤县距修门不二百里土风俭朴专务桑麻余甚乐之成二绝  其一",
        "author": "钱时",
        "content": "深深涧谷唐昌县，莽莽桑麻古歙风。\n但得长官能阜俗，不消此外别言功。",
        "dynasty": "宋",
        "collection_info": null
    },
    {
        "title": "唐山赤县距修门不二百里土风俭朴专务桑麻余甚乐之成二绝  其二",
        "author": "钱时",
        "content": "每到西湖辄黯然，山川草木亦雕镌。\n如何咫尺唐山地，混沌犹存一罅天。",
        "dynasty": "宋",
        "collection_info": null
    },
    {
        "title": "题唐昌尉廨足山楼三首  其一",
        "author": "钱时",
        "content": "夜犬无声綵棒闲，千岩万壑拥楼栏。\n朝来更有西山好，爽气何妨拄笏看。",
        "dynasty": "宋",
        "collection_info": null
    },
    {
        "title": "题唐昌尉廨足山楼三首  其二",
        "author": "钱时",
        "content": "云奔浪捲入帘鈎，说着坡仙万户侯。\n剩觉足山看不足，几番烟雨上楼头。",
        "dynasty": "宋",
        "collection_info": null
    },
    {
        "title": "题唐昌尉廨足山楼三首  其三",
        "author": "钱时",
        "content": "营营求足竟何穷，一足能令万虑空。\n可但诗人供望眼，干坤都在足山中。",
        "dynasty": "宋",
        "collection_info": null
    },
    {
        "title": "晚步上清宫坐栖真者久之用合溪韵",
        "author": "钱时",
        "content": "坏砌颓檐竹数竿，一方深绿照人寒。\n此时别有真消息，不用清流引激湍。",
        "dynasty": "宋",
        "collection_info": null
    },
    {
        "title": "上清得酴醾用超然韵",
        "author": "钱时",
        "content": "林腰路转忽欣然，玉佩垂萝古殿边。\n客裏对花如旧友，夜深清坐玉壶天。",
        "dynasty": "宋",
        "collection_info": null
    },
    {
        "title": "薄暮自南塔返足山",
        "author": "钱时",
        "content": "笋舆伊轧尽经邱，南塔从容半日游。\n野鹤山猿留不住，又将诗过足山楼。",
        "dynasty": "宋",
        "collection_info": null
    },
    {
        "title": "答何尉二首  其一",
        "author": "钱时",
        "content": "明时麟凤在郊邱，南北东西取次游。\n诗向足山楼上出，无诗千万莫登楼。",
        "dynasty": "宋",
        "collection_info": null
    },
    {
        "title": "答何尉二首  其二",
        "author": "钱时",
        "content": "已分吾生老一邱，足山聊復伴英游。\n中藏武库无人议，不但云间百尺楼。",
        "dynasty": "宋",
        "collection_info": null
    },
    {
        "title": "怪松",
        "author": "钱时",
        "content": "老木樛枝着地垂，交拏互攫挂虬螭。\n何如头角峥嵘起，直节凌霄愈更奇。",
        "dynasty": "宋",
        "collection_info": null
    },
    {
        "title": "野翁亭",
        "author": "钱时",
        "content": "不住清溪不住山，野翁来往两翁间。\n非丝非竹虽云乐，乐在溪山未是閒。",
        "dynasty": "宋",
        "collection_info": null
    },
    {
        "title": "古枫",
        "author": "钱时",
        "content": "白云岩下古株枫，洞洞从根透顶空。\n认得自家真面目，逢春叶绿到秋红。",
        "dynasty": "宋",
        "collection_info": null
    },
    {
        "title": "旷轩",
        "author": "钱时",
        "content": "巨鳌飞出水精宫，蹙踏群山气象雄。\n更觉我来轩愈旷，干坤舒卷一襟风。",
        "dynasty": "宋",
        "collection_info": null
    },
    {
        "title": "道庵小憩",
        "author": "钱时",
        "content": "石径柴门屈曲通，拂檐疎竹弄微风。\n等闲光景无人管，两树金沙相对红。",
        "dynasty": "宋",
        "collection_info": null
    },
    {
        "title": "瓶插月桂衮绣毬甚丽",
        "author": "钱时",
        "content": "月桂闹装红欲滴，绣毬圆簇白如霜。\n我无艷眼相酬答，付与庭花自在黄。",
        "dynasty": "宋",
        "collection_info": null
    },
    {
        "title": "许由亭其来远矣名以名之非便也下有白牛桥洗耳滩皆当时事宜揭之以洗耳",
        "author": "钱时",
        "content": "尧舜相传自执中，一瓢赢得迈高风。\n白牛桥下沧浪水，应洗人间万古聋。",
        "dynasty": "宋",
        "collection_info": null
    },
    {
        "title": "百丈寺竹所",
        "author": "钱时",
        "content": "向来百丈有清规，此日山中肯者谁。\n檐外萧萧羣玉立，不由客子不题诗。",
        "dynasty": "宋",
        "collection_info": null
    },
    {
        "title": "百丈有感",
        "author": "钱时",
        "content": "不染东华一点尘，桑麻满眼土风淳。\n如何林下无嘉客，却有西湖浩荡春。",
        "dynasty": "宋",
        "collection_info": null
    },
    {
        "title": "含晖晚眺",
        "author": "钱时",
        "content": "雨声欲断气氤氲，小阁浮空自吐吞。\n古木苍烟何处寺，数声青板报黄昏。",
        "dynasty": "宋",
        "collection_info": null
    },
    {
        "title": "鹫峰丁东洞",
        "author": "钱时",
        "content": "一滴寒泉万古心，幽幽岩下弄清音。\n何如唤起蛟龙蛰，散作苍生万国霖。",
        "dynasty": "宋",
        "collection_info": null
    },
    {
        "title": "六月望",
        "author": "钱时",
        "content": "一窗虚白贮婵娟，木叶无风自飒然。\n谁道家山孤负月，从初看到十分圆。",
        "dynasty": "宋",
        "collection_info": null
    },
    {
        "title": "晚步溪上暑气亟回用端忞韵",
        "author": "钱时",
        "content": "晚行沙渚亟回头，不比人间触热流。\n静听双蛙池上月，知心谁似海边鸥。",
        "dynasty": "宋",
        "collection_info": null
    },
    {
        "title": "融堂对月",
        "author": "钱时",
        "content": "蛮触封疆奈若何，天公老眼自驱磨。\n六窗洞彻无遮障，此夜融堂得月多。",
        "dynasty": "宋",
        "collection_info": null
    },
    {
        "title": "登蜀阜二首  其一",
        "author": "钱时",
        "content": "西风吹步上云衢，万竹深围一草庐。\n分付儿童勿轻剪，蜀溪风月正关渠。",
        "dynasty": "宋",
        "collection_info": null
    },
    {
        "title": "登蜀阜二首  其二",
        "author": "钱时",
        "content": "宝货秋毫归润屋，锥刀左计属痴儿。\n独余风月无人管，合着山亭顿放伊。",
        "dynasty": "宋",
        "collection_info": null
    },
    {
        "title": "吕守之暮到三首  其一",
        "author": "钱时",
        "content": "春日归舟五十诗，人间此乐尽无涯。\n永平岸口匆匆别，又见西风上桂枝。",
        "dynasty": "宋",
        "collection_info": null
    },
    {
        "title": "吕守之暮到三首  其二",
        "author": "钱时",
        "content": "别来两月客唐昌，多少春风入锦囊。\n逗得到家无别事，工夫都上此山堂。",
        "dynasty": "宋",
        "collection_info": null
    },
    {
        "title": "吕守之暮到三首  其三",
        "author": "钱时",
        "content": "此山风月久尘埃，拂拭重新桂却开。\n正要好诗相料理，昏鸦忽报守之来。",
        "dynasty": "宋",
        "collection_info": null
    },
    {
        "title": "踏月登山",
        "author": "钱时",
        "content": "碧云缥缈月琳琅，更着岩花当户香。\n多少风光人不到，主人今夜此山堂。",
        "dynasty": "宋",
        "collection_info": null
    },
    {
        "title": "假山",
        "author": "钱时",
        "content": "终日劖镌弄假山，栽花种草尽班班。\n从前多少真山水，可笑傍人只等闲。",
        "dynasty": "宋",
        "collection_info": null
    },
    {
        "title": "岁寒口占",
        "author": "钱时",
        "content": "胸中元自有溪山，更着梅花竹石间。\n拭目诸公扶帝极，幽人有分一生闲。",
        "dynasty": "宋",
        "collection_info": null
    },
    {
        "title": "立冬前一日霜对菊有感",
        "author": "钱时",
        "content": "昨夜清霜冷絮裯，纷纷红叶满阶头。\n园林尽扫西风去，惟有黄花不负秋。",
        "dynasty": "宋",
        "collection_info": null
    },
    {
        "title": "石山素不驻足偶一徘徊心甚乐之他日结茅名曰借亭未知主人然乎否也成二绝  其一",
        "author": "钱时",
        "content": "上临绝壁下深湾，合着危亭阿堵间。\n咫尺吾庐不相识，人间何处有溪山。",
        "dynasty": "宋",
        "collection_info": null
    },
    {
        "title": "石山素不驻足偶一徘徊心甚乐之他日结茅名曰借亭未知主人然乎否也成二绝  其二",
        "author": "钱时",
        "content": "老天于我尽无穷，到处溪山尽借侬。\n他日结茅临水上，主人应不吝山翁。",
        "dynasty": "宋",
        "collection_info": null
    },
    {
        "title": "真应庙",
        "author": "钱时",
        "content": "浪夸骑鹤上清都，滴露研朱自壮图。\n海内不蒙君子泽，独遗石碣溉丹湖。",
        "dynasty": "宋",
        "collection_info": null
    },
    {
        "title": "光风霁月观鸬鷀聚滩下搜猎慈惨已而坐岁寒见盆池中鱼浮沉自得",
        "author": "钱时",
        "content": "出没云根上下浮，蘸蒲清溜十分幽。\n前滩乌鬼能撩乱，争似盘鱼得自由。",
        "dynasty": "宋",
        "collection_info": null
    },
    {
        "title": "池上梅开一花",
        "author": "钱时",
        "content": "蜀阜溪山堪老眼，岁寒风月尽闲身。\n凭栏政尔吟无句，忽报梅梢一点春。",
        "dynasty": "宋",
        "collection_info": null
    },
    {
        "title": "乡城长至怀双溪湖诸友",
        "author": "钱时",
        "content": "去年客梦水云乡，六里桥东过一阳。\n此日山城怀旧友，暮江风起雁声长。",
        "dynasty": "宋",
        "collection_info": null
    },
    {
        "title": "寄家书有怀岁寒五友二首  其一",
        "author": "钱时",
        "content": "坐拥云根兴未涯，江楼时復梦归家。\n庭前一点梅初破，近日新添几箇花。",
        "dynasty": "宋",
        "collection_info": null
    },
    {
        "title": "寄家书有怀岁寒五友二首  其二",
        "author": "钱时",
        "content": "想得瑞香花日多，水仙消息又如何。\n篱边尚有余香不，兰茁新芽长进么。",
        "dynasty": "宋",
        "collection_info": null
    },
    {
        "title": "雪中观梅",
        "author": "钱时",
        "content": "莫嫌梅影太清寒，试向冬窝带雪看。\n自是一般相茹入，无诗恰莫近栏干。",
        "dynasty": "宋",
        "collection_info": null
    },
    {
        "title": "池上梅烂开一枝横竹间方蕊",
        "author": "钱时",
        "content": "临池满树玉离披，纵有余香已不奇。\n蹈雪过来亭上坐，竹閒疎蕊忽横枝。",
        "dynasty": "宋",
        "collection_info": null
    },
    {
        "title": "兰",
        "author": "钱时",
        "content": "遶亭埋石种兰芽，生怕花开不在家。\n此日溶溶春满院，柔风初破一枝花。",
        "dynasty": "宋",
        "collection_info": null
    },
    {
        "title": "岁寒缓步",
        "author": "钱时",
        "content": "千叶梅花雪满堤，都将春付海棠枝。\n幽禽飞上栏干立，此意人间几箇知。",
        "dynasty": "宋",
        "collection_info": null
    },
    {
        "title": "悯海棠",
        "author": "钱时",
        "content": "海棠前日满枝红，一夜飘飘卷地空。\n多少荣华驹过隙，莫教容易负东风。",
        "dynasty": "宋",
        "collection_info": null
    },
    {
        "title": "牡丹开已数日方盛丽未艾也成二绝  其一",
        "author": "钱时",
        "content": "晚春庭院牡丹香，谁道花开恨不长。\n寒食到今几十日，依然夭艷压羣芳。",
        "dynasty": "宋",
        "collection_info": null
    },
    {
        "title": "牡丹开已数日方盛丽未艾也成二绝  其二",
        "author": "钱时",
        "content": "未到牡丹春未好，花开恰莫怨春迟。\n金沙玉板相扶拥，正是东君极盛时。",
        "dynasty": "宋",
        "collection_info": null
    },
    {
        "title": "初闻杜鹃",
        "author": "钱时",
        "content": "庭前细雨湿莓苔，花鸟知时不待催。\n茂院天葩开满树，一声清晓杜鹃来。",
        "dynasty": "宋",
        "collection_info": null
    },
    {
        "title": "泊无碍定庵二首  其一",
        "author": "钱时",
        "content": "定庵回首几春风，坏砌颓檐咽暮钟。\n惟有窗间双月桂，花开还似旧时红。",
        "dynasty": "宋",
        "collection_info": null
    },
    {
        "title": "泊无碍定庵二首  其二",
        "author": "钱时",
        "content": "十七年前到定庵，老僧朝暮拜瞿昙。\n如今谁是香花主，老木号风暮正酣。",
        "dynasty": "宋",
        "collection_info": null
    },
    {
        "title": "观富郑公及东坡颍滨无垢着名禅派口占",
        "author": "钱时",
        "content": "唐虞千古旧规模，周孔谁云不丈夫。\n幸自家风皇极教，未消宗派祖师图。",
        "dynasty": "宋",
        "collection_info": null
    },
    {
        "title": "汉宫春似月桂而丽感兴成诗",
        "author": "钱时",
        "content": "名花千古不成尘，不比昭阳绝代人。\n回首两都今一梦，是谁污作汉宫春。",
        "dynasty": "宋",
        "collection_info": null
    },
    {
        "title": "枕上二首  其一",
        "author": "钱时",
        "content": "勿言暗室暗沉沉，降陟无非上帝临。\n瞒得世间人不见，直须瞒得自家心。",
        "dynasty": "宋",
        "collection_info": null
    },
    {
        "title": "枕上二首  其二",
        "author": "钱时",
        "content": "自心有过有谁知，看此初萌一念时。\n一念不分真与妄，十分伶俐十分痴。",
        "dynasty": "宋",
        "collection_info": null
    },
    {
        "title": "赠浮梁汪易数  其一",
        "author": "钱时",
        "content": "八八相催尽不穷，干坤日月总包笼。\n行年谁道今朝定，定在庖牺一画中。",
        "dynasty": "宋",
        "collection_info": null
    },
    {
        "title": "赠浮梁汪易数  其二",
        "author": "钱时",
        "content": "君诗衮衮生蓍后，吾事昭昭未画前。\n一笑相逢秋色裏，双溪风月蜀溪边。",
        "dynasty": "宋",
        "collection_info": null
    },
    {
        "title": "良月十二日幼望吉甫季雅起渊游上善明日集保二首  其一",
        "author": "钱时",
        "content": "晚泊青溪一岸沙，偶然游目到仙家。\n是谁办得閒情性，来伴幽人看菊花。",
        "dynasty": "宋",
        "collection_info": null
    },
    {
        "title": "良月十二日幼望吉甫季雅起渊游上善明日集保二首  其二",
        "author": "钱时",
        "content": "谁道身如不繫舟，吾行非往止非留。\n霜天未老黄花菊，山北山南两日游。",
        "dynasty": "宋",
        "collection_info": null
    },
    {
        "title": "虎邱遍观题壁",
        "author": "钱时",
        "content": "莫嗔鱼目混摩尼，着目从头亦自奇。\n但向壁间时得句，老夫不用更题诗。",
        "dynasty": "宋",
        "collection_info": null
    },
    {
        "title": "萤",
        "author": "钱时",
        "content": "一点晖晖落扇间，欲飞还扑近栏干。\n干坤日月光明藏，莫作书边冷眼看。",
        "dynasty": "宋",
        "collection_info": null
    },
    {
        "title": "闻子居近况",
        "author": "钱时",
        "content": "十里溪山别两年，忽闻消息为欣然。\n把书檐下往来看，不觉人行到面前。",
        "dynasty": "宋",
        "collection_info": null
    },
    {
        "title": "南塘归途",
        "author": "钱时",
        "content": "岩花消息晚来风，透出长林万万重。\n一句好诗拈不出，干坤都属广寒宫。",
        "dynasty": "宋",
        "collection_info": null
    },
    {
        "title": "谢守和章及先天之旨",
        "author": "钱时",
        "content": "未消着眼到潜虚，那復谈经上石渠。\n会得先天无别旨，困眠饥饭更求余。",
        "dynasty": "宋",
        "collection_info": null
    },
    {
        "title": "合溪座上",
        "author": "钱时",
        "content": "深碧沉沉冷欲秋，此时亭上饱追游。\n溪分溪合关何事，尚欠圜机订九流。",
        "dynasty": "宋",
        "collection_info": null
    },
    {
        "title": "徐簿饷乌饭八月八日",
        "author": "钱时",
        "content": "红姜黑饭荐珍羞，愧尔瞿昙老比邱。\n先圣儿孙今满地，有人能记诞弥不。",
        "dynasty": "宋",
        "collection_info": null
    },
    {
        "title": "睡起",
        "author": "钱时",
        "content": "雨浥蒲风晚更凉，数花薝卜凈生香。\n高眠深稳清无梦，尽觉人间白昼长。",
        "dynasty": "宋",
        "collection_info": null
    },
    {
        "title": "蜗牛",
        "author": "钱时",
        "content": "雨浥蜗牛遶砌行，与吾同乐本同生。\n挤排蛮触分疆界，可笑蒙庄自起争。",
        "dynasty": "宋",
        "collection_info": null
    },
    {
        "title": "去年五月十八日归自唐山感旧",
        "author": "钱时",
        "content": "新岭归来整一年，老夫心事只依然。\n何曾碍却家常饭，国史宏纲手自编。",
        "dynasty": "宋",
        "collection_info": null
    },
    {
        "title": "当食自喜二首  其一",
        "author": "钱时",
        "content": "饮食无他止养身，人间多少不惺惺。\n朝晡细嚼家常饭，一卷神农本草经。",
        "dynasty": "宋",
        "collection_info": null
    },
    {
        "title": "当食自喜二首  其二",
        "author": "钱时",
        "content": "旋摘园蔬随意好，软炊土米遶牙香。\n人言少吃多滋味，此是尊生第一方。",
        "dynasty": "宋",
        "collection_info": null
    },
    {
        "title": "得片石着岁寒栏干外二首  其一",
        "author": "钱时",
        "content": "梅竹交阴晚更奇，等闲片石亦相宜。\n此时亭上潇潇雨，墙外行人却未知。",
        "dynasty": "宋",
        "collection_info": null
    },
    {
        "title": "得片石着岁寒栏干外二首  其二",
        "author": "钱时",
        "content": "片石飞来入品题，曲栏池上尔偏宜。\n老怀易得生欢喜，冷面相看又赋诗。",
        "dynasty": "宋",
        "collection_info": null
    },
    {
        "title": "对老辈语儿时事",
        "author": "钱时",
        "content": "回首春风逞少年，厌闻人说旧因缘。\n而今恨不逢班辈，说着儿时在眼前。",
        "dynasty": "宋",
        "collection_info": null
    },
    {
        "title": "步月庭下  其一",
        "author": "钱时",
        "content": "秋花恰恰到秋中，透顶生香满院风。\n浪说霓裳天上曲，全家都在广寒宫。",
        "dynasty": "宋",
        "collection_info": null
    },
    {
        "title": "步月庭下  其二",
        "author": "钱时",
        "content": "几年等得到花开，投老看花能几回。\n四树婆娑庭下桂，月明深夜更徘徊。",
        "dynasty": "宋",
        "collection_info": null
    },
    {
        "title": "新亭观菊二首  其一",
        "author": "钱时",
        "content": "碧天无际细浮香，浅白深黄未着霜。\n莫恨花开秋向晚，晚秋方是好风光。",
        "dynasty": "宋",
        "collection_info": null
    },
    {
        "title": "新亭观菊二首  其二",
        "author": "钱时",
        "content": "日融香暖闹枝头，遶砌回环看不休。\n莫把此花容易看，东篱无菊不成秋。",
        "dynasty": "宋",
        "collection_info": null
    },
    {
        "title": "晨兴池上观梅",
        "author": "钱时",
        "content": "双鹊查查晓恋枝，暗香风度曲栏池。\n日来只了高斋去，满树花开总不知。",
        "dynasty": "宋",
        "collection_info": null
    },
    {
        "title": "除日暮放鲫鱼于月池者九夜再得六復秉烛放之偶合阴阳老数成一绝",
        "author": "钱时",
        "content": "除夕生鱼有异逢，挑灯两度散春风。\n莫言九六无心得，须信干坤一念中。",
        "dynasty": "宋",
        "collection_info": null
    },
    {
        "title": "池上梅復开一花今数日矣始成绝句",
        "author": "钱时",
        "content": "一花消息小春前，冷眼相看似故年。\n但觉老怀诗渐懒，畧无行遣到花边。",
        "dynasty": "宋",
        "collection_info": null
    },
    {
        "title": "示槱",
        "author": "钱时",
        "content": "诗成正自不因题，看取风人发兴时。\n语到口头无可奈，未须搜搅苦吟诗。",
        "dynasty": "宋",
        "collection_info": null
    },
    {
        "title": "精庐枕上",
        "author": "钱时",
        "content": "山隠夜来山月好，幽香满地开花草。\n竹梢堕露鸣屋瓴，谷鸟一声报清晓。",
        "dynasty": "宋",
        "collection_info": null
    },
    {
        "title": "九月一日睡起",
        "author": "钱时",
        "content": "帖帖冬窝眠正稳，剥地钟声忽敲醒。\n起来空堂一事无，日弄波纹满窗影。",
        "dynasty": "宋",
        "collection_info": null
    },
    {
        "title": "夜半观潮",
        "author": "钱时",
        "content": "月夜舟如天上坐，极目更无山一箇。\n海神夜半忽出奇，雷鼓长驱雪山过。",
        "dynasty": "宋",
        "collection_info": null
    },
    {
        "title": "泊四板桥沙外观月",
        "author": "钱时",
        "content": "江海无波渺吴越，远山数点低如抹。\n长空浸碧秋沉沉，端正江心一轮月。",
        "dynasty": "宋",
        "collection_info": null
    },
    {
        "title": "冬窝夜语",
        "author": "钱时",
        "content": "幽人只合卧林邱，不觉心幽境更幽。\n青汗有时昭帝则，黑甜余暇伴宾游。\n黄花粲粲冬窝夜，丹叶萧萧蜀阜秋。\n会得箇中消息理，两眉不着世间愁。",
        "dynasty": "宋",
        "collection_info": null
    },
    {
        "title": "联辉阁诗",
        "author": "钱时",
        "content": "拂拂精蓝护翠云，几番雷雨卧龙兴。\n两贤高躅明千佛，三世传家又一灯。\n白社风流原有地，青编事业岂依僧。\n山川姓字从兹响，看取天衢次第登。",
        "dynasty": "宋",
        "collection_info": null
    },
    {
        "title": "义猫行",
        "author": "钱时",
        "content": "我家老狸奴，健捕无其比。\n去年能养儿，二男而一女。\n种草不碌碌，趫捷俱可喜。\n策勋到邻家，高卧不忧鼠。\n今年女子七，母復诞三子。\n三子乳有余，七子不易耳。\n颇似相轸念，抱弄时相乳。\n依依同气恩，髣髴见情理。\n一日忽衔子，来同七子处。\n熏然如一家，杂乳无彼己。\n天地即我心，万物非异体。\n一日脱边幅，此外无别旨。\n嗟彼胡不仁，形骸分尔汝。\n同类日相伤，呀然矜爪觜。\n探巢攫胎卵，吞噬不知止。\n但见己子肥，遑恤他子死。\n猫也本虎属，能为义士举。\n作诗传世间，一兽有如此。",
        "dynasty": "宋",
        "collection_info": null
    },
    {
        "title": "游齐山仓使遣赠长歌和韵",
        "author": "钱时",
        "content": "昔来阳未復，倏忽今大壮。\n颇復怀兹游，山山日环乡。\n雪多春较涩，寒力花难王。\n晨兴起和羹，御风飒然往。\n嵌空互出奇，峭立屹相并。\n应接不暇瞬，跬步即异状。\n明游俱可人，心惬有余况。\n寄隠定何许，醒翁本无相。\n浑浑太古前，此巧岂天匠。\n天亦莫能名，谁欤实开创。\n妙空与上清，可笑渠汝诳。\n绣春最孤绝，势压翠微上。\n一带抹长江，羣雉拱千嶂。\n超览妙无涯，天地入吾量。\n畴能事劖镌，琐琐较真妄。\n所乏者古木，无木更虚旷。\n蛮触战封疆，鷄虫争得丧。\n坐缚万古痴，无病自生恙。\n好是两忘猜，不劳费监谤。\n载弄阳春曲，万彙同盎盎。\n长歌卷雪腴，颇恨阻搜访。\n此事属臞仙，公勿多怊怅。\n东山挂游屐，皇猷頼公畅。\n玉堂深復深，夜植青藜杖。",
        "dynasty": "宋",
        "collection_info": null
    },
    {
        "title": "闻儿辈举渔者言喜成古调",
        "author": "钱时",
        "content": "鱼固人所欲，痰饮常忌此。\n兹晨一杯羹，食之乃大美。\n渔者包裹来，乐与我为市。\n儿辈问何故，秤平不亏尔。\n吾家自高曾，仁厚着闾里。\n一衡无两权，昭昭坦如砥。\n忆昔少年时，猎夫晨卖鹿。\n老干持衡出，忽尔非旧比。\n此岂我家风，责之怒裂眦。\n口腹诈求赢，宁我饿而死。\n忍割子孙肉，而以啖我齿。\n折衡谢猎夫，劳酒遣乃已。\n今余三十载，而得闻斯语。\n喜与同志言，书之诏孙子。",
        "dynasty": "宋",
        "collection_info": null
    },
    {
        "title": "余与吕守之买舟西归林常甫吴清淑吕伯起出饯江楼古调以别",
        "author": "钱时",
        "content": "两角勍触蛮，八荒等兄弟。\n人生天地间，贵在情义耳。\n嘉禾二三友，一见倾底裏。\n春风散天和，非彼亦非此。\n清淑温以直，常甫正而美。\n东涉金沙雪，西挹钱塘水。\n舟泛月双湖，辔联松九里。\n冬春朔四换，追随实终始。\n宣桥岁云暮，乃復得伯起。\n颀然出玉山，臭味林吴似。\n修门亦旬月，朝夕相料理。\n饯我江上楼，楼栏豁天宇。\n海山渺无际，呼吸入窗几。\n长鲸骇高浪，卷舒在吾趾。\n风帆擘天出，揖别苦无语。\n共挽春江涛，洒作苍生雨。",
        "dynasty": "宋",
        "collection_info": null
    },
    {
        "title": "偶书",
        "author": "钱时",
        "content": "世上纷纷竞奇巧，人人自巧不知宝。\n此巧本不属思为，妙质融融復皜皜。\n天地万象罗其中，纵横变化无时穷。\n珠璧隠现光错落，丹青组织花珑葱。\n有时六出不停翦，有时柔茵铺地遍。\n有时飞空调羽商，嘈杂间关声百啭。\n千态万状难形容，欲着一语迷西东。\n宣尼但说不可见，后学强名造化工。\n我欲从渠问谁造，不觉低头发长笑。\n且不可见那可言，春秋冬夏无非教。",
        "dynasty": "宋",
        "collection_info": null
    },
    {
        "title": "机舂歌",
        "author": "钱时",
        "content": "机舂结草溪之唇，翳桑古柳联清阴。\n无人认得东流水，如此妙旨谁知音。\n碧渠走峻琉璃滑，鸣瀑怒卷波澜阔。\n飞轮转拨无已时，试问此机是谁发。\n此机欲见妙无形，此机那復声可闻。\n自从清浊未高下，直至而今无暂停。\n上有茅斋人静止，日用变化心如水。\n斋名果育定何如，为言只此机舂是。",
        "dynasty": "宋",
        "collection_info": null
    },
    {
        "title": "山翁吟",
        "author": "钱时",
        "content": "岁云暮矣雪塞门，白髮山翁病且贫。\n鹑衣百结皮冻裂，旦暮拨雪寻草根。\n催租暴卒打门户，妻子惊逃翁怖惧。\n尽道长官如母慈，如何赤子投机虎。",
        "dynasty": "宋",
        "collection_info": null
    },
    {
        "title": "书感",
        "author": "钱时",
        "content": "狥利者不可与谋义，怙私者不可与言公。\n蛮触胜负勍两角，肝胆乃有楚越同。\n阳清阴浊难同宫，弱水西流河汉东。\n洪河砥柱霜中松，中道而立能者从。\n凡百君子宜自爱，何苦下与琐琐争鸡虫。\n朝来满室生秋风，庭树两叶三叶红。",
        "dynasty": "宋",
        "collection_info": null
    },
    {
        "title": "蚕妇叹",
        "author": "钱时",
        "content": "蚕妇拂蚕叶如缕，爱之何啻珠玉比。\n呼奴勤向帐前看，夜卧靡宁三四起。\n未必便能丝挂体，睠焉于怀有真喜。\n人人办得此时心，推而广之岂不美。\n以此事君定忠臣，以此事父定孝子。\n以此事夫定贤妇，一念真成转枢耳。\n嗟哉世人胡不然，三纲茫茫不如蚕一纸。",
        "dynasty": "宋",
        "collection_info": null
    },
    {
        "title": "赠墨工",
        "author": "钱时",
        "content": "客来投我一点漆，快汲清泉洗端石。\n晴窗凈几试一挥，错落精神光照日。\n如此妙质奇復奇，变化纵横随所施。\n可怜自有不自宝，日用纷纷谁得知。\n愿言莫染荒唐辞，亦莫随俗供妍媸。\n杂学支离二千载，汗牛充栋终何为。\n由来此物自神圣，妙不可言那可尽。\n分明宇宙在毫端，万古糊涂人不信。",
        "dynasty": "宋",
        "collection_info": null
    },
    {
        "title": "子山弟因病有感喜成长句",
        "author": "钱时",
        "content": "本支兄弟十一人，眼前仅有六人存。\n于中少者亦头白，世事短长难具论。\n老兄年来苦多疾，安乐窝中且将息。\n肯復营营供物奴，颇闻吾弟今得力。\n是身出没如云浮，弹指百年谁转头。\n死生富贵自天命，本无一事吾何求。\n我闻旡妄不须药，君行有眚君应觉。\n鸰原未用忧急难，且来伴我山中乐。",
        "dynasty": "宋",
        "collection_info": null
    },
    {
        "title": "篙师叹",
        "author": "钱时",
        "content": "山乡山多田种稀，年丰健妇犹啼饥。\n今年禾黍秋旱死，不有下涧民枯鱼。\n颇闻水乡诸郡熟，一饱可令余郡足。\n江船下米无头由，商人嗷嗷坐穷蹙。\n长年抱膝指屡弹，时节自好官司难。\n古来邻国忍为壑，何乃境内成触蛮。\n我闻斯言真的当，无人为彻九天上。\n禁江徒尔厄吾民，海舶有时关节放。",
        "dynasty": "宋",
        "collection_info": null
    },
    {
        "title": "小甆瓶",
        "author": "钱时",
        "content": "小甆瓶，形模端正玉色明。\n乌聊山边纔百文，见者嘆赏不容声。\n乃知物无贱与贵，要在制作何如耳。\n轮囷如瓠不脱俗，虽玉万镒吾何取。\n王正二日闻斯言，欣然为赋甆瓶篇。\n浊世愦愦随风旋，跖不夷谋吁可怜。\n百年气节一朝捐，身落粪壤心窬穿。\n岂不见齐田鲁季势熏天，万世之下箪瓢贤。\n熊也勉旃然不然。",
        "dynasty": "宋",
        "collection_info": null
    },
    {
        "title": "留仲谦",
        "author": "钱时",
        "content": "二十年前旧诗友，子居仲谦真耐久。\n少时怀抱易过逢，老去云林难聚首。\n去年广塾得子居，论心岂但相煦濡。\n咫尺仲谦招不得，有园日涉将毋娱。\n风吹原头动春色，招携肯为山翁出。\n恰恰子居来日来，岿然暮展遥天碧。",
        "dynasty": "宋",
        "collection_info": null
    },
    {
        "title": "读书灯",
        "author": "钱时",
        "content": "读书灯，明暳暳，溪堂故人亲送似。\n历落平生未见书，与汝间关几半世。\n几年来，味无味，併与青编共捐弃。\n半身沦落浙江濆，壁角破圈尘没鼻。\n新春忽尔思起废，顷刻工夫依前具。\n提入山翁结草庐，永夜虚窗照天地。\n圣教衰，异端炽，千古冥行士何事。\n人人有此大光明，埋没荒唐渺漫处。\n象山翁，天启秘，嫡嗣慈湖更超诣。\n陋儒俗学破沉痾，暗室迷途逢宝炬。\n读书灯，明一切，不是山翁爱文字。\n逢人若问伏羲前，灯下齁齁方瞌睡。",
        "dynasty": "宋",
        "collection_info": null
    },
    {
        "title": "庚辰录譬如结款他日打断得了方成一段公案耳子居命时润色此殆谦词敬赓韵以谢",
        "author": "钱时",
        "content": "万马一隙争匆匆，回头祇是人心同。\n百圣妙旨本无语，的的末在诗句工。\n我生剩愧晚知学，可把芜词污新作。\n玄冬深夜君试听，万窍号风皆木铎。",
        "dynasty": "宋",
        "collection_info": null
    },
    {
        "title": "赠日者",
        "author": "钱时",
        "content": "世上痴儿爱官职，买山不作千金惜。\n乌囊费尽铁鞋穿，近在方寸人不识。\n公卿将相无时无，安得生贤为楷模。\n嵩岳降神尼毓圣，此倘有地君其图。",
        "dynasty": "宋",
        "collection_info": null
    },
    {
        "title": "示槱默  其一",
        "author": "钱时",
        "content": "男儿头上三尺纱，不比脚缠三尺帛。\n桑弧蓬矢射天地，堕地已展青云翮。\n四海九州多胜流，不出户庭空白头。\n有识难与俗同调，非才何必缘远游。\n岂不见赤骥摇足日千里，何烦挥策苦鞭摇。\n目前㹠犬奚尔为，逐逐一饱糠籺肥。",
        "dynasty": "宋",
        "collection_info": null
    },
    {
        "title": "示槱默  其二",
        "author": "钱时",
        "content": "飞蛾恋逐眼前光，身殒膏火空茫茫。\n蛆蝇变化出復没，生死不离污秽场。\n求之有道得有命，可把枯荣乱邪正。\n进德修业当及时，去去光阴难语进。\n汝为君子无腼颜，啜菽饮水尽亲欢。\n不然正使位一品，九地含羞吾得瞑。",
        "dynasty": "宋",
        "collection_info": null
    },
    {
        "title": "渔浦夜雪怀季扬",
        "author": "钱时",
        "content": "季扬欲我来山阴，季思欲我归严陵。\n严陵山阴两无住，来去于我如浮云。\n飞雪漫漫浙江暮，朔风吹船渔浦渡。\n咫尺不到兴有余，底须夜出山阴路。\n东华尘土缁人衣，顾瞻禹穴何巍巍。\n克艰一言万世师，季扬季扬何时归。",
        "dynasty": "宋",
        "collection_info": null
    },
    {
        "title": "端忞疲于哺蚕老妇悯而饷之余作古调以赞之",
        "author": "钱时",
        "content": "族孙买叶中山归，恻然闻之矜尔疲。\n长腰豚蹄亟送似，未暇问到而蚕饥。\n此时此念难藏假，廐焚退朝遑恤马。\n马非不爱爱我人，用违其才终土苴。\n试问母今蚕几筐，间关未必能补疮。\n我亦有蚕非条桑，他日天机云锦裳。",
        "dynasty": "宋",
        "collection_info": null
    },
    {
        "title": "杰侄所居之前旧无竹二月中忽出筀笋一根特立可爱为赋长句",
        "author": "钱时",
        "content": "旧闻四月筀，不闻二月萌。\n箨龙忽当门，头角何峥嵘。\n朅来此地荒秽耳，远隔长林不相倚。\n群穉犹埋粪壤中，挺然剑拔参天起。\n人云瑞应非偶然，妙不可诘那可言。\n孰前孰后孰为瑞，孰识此根天地先。\n祇今孤秀骇众目，半脱锦綳耸新绿。\n善守勿令风雨摧，他年满地皆修竹。",
        "dynasty": "宋",
        "collection_info": null
    },
    {
        "title": "杰侄有万事分已定二诗信笔成和",
        "author": "钱时",
        "content": "万事分已定，胡为但戚戚。\n不为麟凤为虺蛇，不种芝兰种荆棘。\n芝兰有余香，麟凤为世祥。\n荆棘动成碍，虺蛇终自伤。",
        "dynasty": "宋",
        "collection_info": null
    },
    {
        "title": "穉女谈命有感",
        "author": "钱时",
        "content": "韩将军出金鎗班，调官挈家来西山。\n嗟哉厉鬼不汝贷，一妻二女何间关。\n失身醉仙漫餬口，不知命落醉仙手。\n娇少年才十二三，敲金便着红尘走。\n忆昔干戈多乱离，草间公卿儿女啼。\n但愿吾皇有道守四夷，未消琐琐且为将军悲。",
        "dynasty": "宋",
        "collection_info": null
    },
    {
        "title": "题方大夫家训",
        "author": "钱时",
        "content": "中兴天子方御戎，长城万里张魏公。\n此时此家尽好武，抵掌一呼来幕中。\n幕中羣雄肝胆烈，指顾关河日弹铗。\n若为岁晚归课儿，只说读书兴农业。\n定知万事俱弗如，岂直鎗剑输毛锥。\n君不见二十七年耕草庐，出师一表汗青书。",
        "dynasty": "宋",
        "collection_info": null
    },
    {
        "title": "用守之盟七友歌韵示诸子",
        "author": "钱时",
        "content": "学兵须学兵无敌，学医须学医无疾。\n学诗须学诗无邪，绝义世间非浪出。\n长虹贯日天与力，枯肠正好耕六籍。\n舞雩千载咏而归，小技文章那可屈。\n蜀阜家风日日奇，万竹深园暮天碧。\n朱丝好鸟共幽咔，迭奏黄钟与无射。\n儿曹作计终自爱，莫把榆枋碍云翼。\n康节有言良足珍，衣到弊时多虮蝨。",
        "dynasty": "宋",
        "collection_info": null
    },
    {
        "title": "喜诸子所和诗盟歌俱有可采再用韵见意",
        "author": "钱时",
        "content": "蛮触封疆日勍敌，金丹不疗膏肓疾。\n抖擞风埃发诗骨，参差头角崭然出。\n老夫所志在大雅，诸子政须勤帝籍。\n三叹变风我心恻，箾韶忍受淫哇屈。\n岂不见渭川千亩拂云长，前日手栽数寸碧。\n苟得其养终巨世，勿玩流光生厌射。\n世间浅者无远识，如兽繫足鸟摧翼。\n伯乐眼空冀北羣，汤鼎坐弔淮南蝨。",
        "dynasty": "宋",
        "collection_info": null
    },
    {
        "title": "用樵侄渔舟韵",
        "author": "钱时",
        "content": "乐天知命吾何求，粗缯大布心休休。\n小山松桂岁寒友，一日不见如三秋。\n白云岩上飞相逐，白云岩前一窗足。\n秋花未落春花开，办得工夫惊宠辱。\n长安贵人争轻肥，高桅大柁去復来。\n岂不见渔子好生涯，受用不尽一瓜皮，炙手可热渠得知。",
        "dynasty": "宋",
        "collection_info": null
    },
    {
        "title": "中秋约子温兄子山弟小酌一展寿庆两大字赋长句",
        "author": "钱时",
        "content": "前年齐山得寿字，体势端方嵩岳峙。\n今年包帚书庆图，更觉龙骧而虎踞。\n今我幸为尧舜民，贤者送似生精神。\n寿匪自天实由我，庆果何物宁缘人。\n西风缥缈中秋节，满院岩花香正冽。\n团圞兄弟小持觞，二字一展相娱悦。\n安得突兀起高堂，名以寿庆当中央。\n吾三人者和且康，年年此日岩花香。",
        "dynasty": "宋",
        "collection_info": null
    },
    {
        "title": "袁尚右座中王屯田出与可竹甚奇归成古调",
        "author": "钱时",
        "content": "郎星聚头金地麓，十月夜堂春昱昱。\n屯田博古到名画，座上忽展牛腰束。\n我生不识须菩提，薛鹤杨梅姑置之。\n寒梢八幅奇更伟，上有巴中与可题。\n苍蛟滑走石诘曲，铁鈎怒扫联蛇腹。\n欹风洒雨清逼人，恍疑身在篔筜谷。\n十寻双干剑拔雄，笔力有尽意无穷。\n冥冥上与风霆会，拭目变化洪陂龙。\n长忆东坡一转语，与可德人非画史。\n轮囷写出岁寒心，政要诸公相料理。",
        "dynasty": "宋",
        "collection_info": null
    },
    {
        "title": "五日晨兴说既济彖殊惬因成古调",
        "author": "钱时",
        "content": "端平元年初復古，懽喜羣生脱危阻。\n蚕香麦熟喧里闾，蒲糁艾花照樽俎。\n我本宜俗俗不宜，未学痴儿□蝇虎。\n朝来一撤既济户，此时欣然对端午。",
        "dynasty": "宋",
        "collection_info": null
    },
    {
        "title": "三月五日復雨霰",
        "author": "钱时",
        "content": "三月二日霰且雷，明日漫天白皑皑。\n阴云聚散才信宿，冰珠更復漫天来。\n我不忧千花万花枝压折，亦不忧千山万山石冻裂。\n麦如马尾桑如钱，岁饥岁寒繄尔雪。\n一冬望尔胡不然，此日何日能狂颠。\n亟呼巽二扫落滕六魄，放出高高万里东皇天。",
        "dynasty": "宋",
        "collection_info": null
    },
    {
        "title": "合溪夜归呈诸大夫",
        "author": "钱时",
        "content": "前日合溪能多诗，此日合溪何以为。\n是中真趣渠未知，无声之诗诗更奇。\n溪山渊渊鱼自跃，溪树阴阴禽自乐。\n野航日暮载牛归，陇麦已秋蚕上箔。\n此时觞酒溪亭空，吾与鱼鸟皆春风。\n安得四海车书同，春风浩浩游其中。",
        "dynasty": "宋",
        "collection_info": null
    },
    {
        "title": "管湖马上",
        "author": "钱时",
        "content": "去年跨马西湖曲，画船歌管声相逐。\n诸友联辔俱绝俗，敲镫微吟山水绿。\n今年跨马管家湖，山花欲动山禽呼。\n安得诸友復联辔，如许野趣苏堤无。\n野趣野翁心自可，未必行人总宜我。\n尔不宜我柰尔何，春风满袖谁当歌。",
        "dynasty": "宋",
        "collection_info": null
    },
    {
        "title": "借亭观鱼",
        "author": "钱时",
        "content": "春日春风衣杲杲，海棠未老春正好。\n与客行过借亭西，平沙步步生芳草。\n空潭爱日透底明，游鱼如散空中霙。\n徘徊欲坐去未忍，却恨借亭犹假名。\n有名无亭真是假，是假是真俱土苴。\n去年今日苏公堤，玉勒雕鞍相家马。",
        "dynasty": "宋",
        "collection_info": null
    },
    {
        "title": "闻里中蚕饥不肯食山桑成长句",
        "author": "钱时",
        "content": "往年蚕老苦乏食，采遍山桑无处觅。\n救饥恨不到口头，略无拣择和枝吃。\n今年叶亦未为荒，稍罗粉米寻山桑。\n掉头不肯吃，大似向来藜藿肠。\n山中连遭岁事恶，饿羸颠倒填沟壑。\n草根拔尽不能充，往往珍羞视藜藿。\n屈指于今能几时，日前仅饱非有余。\n问着只要青秆米，薄贱粟麦如沙泥。\n马鸣不应也时样，学尔愚氓恶情状。\n天公嗔尔警尔深，饱时忘却饥时心。",
        "dynasty": "宋",
        "collection_info": null
    },
    {
        "title": "有送大本渊明菊者成长句",
        "author": "钱时",
        "content": "丹叶萧萧秋肃肃，有人来献渊明菊。\n渊明千古自高风，岁岁寒花照空谷。\n金钿圆簇玉葳蕤，怳然彭泽归来时。\n归来可是知几早，不肯为米归犹迟。\n老夫家住深山裏，彭泽知它在何许。\n本不曾出不须归，冷面相看但欢喜。\n况此妙绝难可名，不识何者为渊明。\n与客遶花行復坐，一声幽鸟花前过。",
        "dynasty": "宋",
        "collection_info": null
    },
    {
        "title": "九月朔示二小侄孙",
        "author": "钱时",
        "content": "有客踵我门，喜我得男孙。\n得男人所喜，为男岂不尊。\n桑弧蓬矢射天地，堕地已作四方志。\n世上纷纷空白头，直须了却男儿事。",
        "dynasty": "宋",
        "collection_info": null
    },
    {
        "title": "采芝歌",
        "author": "钱时",
        "content": "岩花开兮香满堂，秋旻杲杲兮秋风长。\n采芝一曲兮何荒唐，为秦而遁兮出为子房。\n天下有道兮登姚皇，共鲧斥兮夔龙骧。\n山中人兮乐时康，采芝采芝兮无褰我裳。",
        "dynasty": "宋",
        "collection_info": null
    },
    {
        "title": "市桥间竹鸡声",
        "author": "钱时",
        "content": "泥滑滑，向谁语，山南山北幽林裏。\n一朝笼入闹廛中，犹自千声万声不知止。\n尔勿呼，人憎汝。",
        "dynasty": "宋",
        "collection_info": null
    },
    {
        "title": "宜楼晚望",
        "author": "钱时",
        "content": "宜楼望芝山，浅浅平林出。\n芝山望宜楼，隠隠苍龙脊。\n楼中妙景山不知，山外有山楼不宜。\n老眼西风没疆界，一时倾入囊中诗。",
        "dynasty": "宋",
        "collection_info": null
    },
    {
        "title": "偶成",
        "author": "钱时",
        "content": "酰鸡瓮藏眼，鼹鼠河满腹。\n啄木头铿敲，蜗牛角出缩。\n君不见浩浩无边春，出门面面皆交亲。\n未到地灵地，安知人杰人。",
        "dynasty": "宋",
        "collection_info": null
    },
    {
        "title": "横途归路",
        "author": "钱时",
        "content": "山花荣，山禽鸣，绿杨碧涧声泠泠。\n此时山翁寻故人，笋舆伊轧兮度密穿青，且行且止兮草软沙平。\n溪云山雨相送迎，衝口而出我诗成。",
        "dynasty": "宋",
        "collection_info": null
    },
    {
        "title": "千古吟",
        "author": "钱时",
        "content": "日杲杲兮风叶翩翩，饥我禾黍兮渴饮涧泉。\n伏羲非画孔非编，非有秘旨天外传。\n小黠大痴亦何苦，汗牛充栋终不补。\n晴窗白髮一事无，独抱遗经弔千古。",
        "dynasty": "宋",
        "collection_info": null
    },
    {
        "title": "清快吟",
        "author": "钱时",
        "content": "清似秋岩琴上月，快如春峡棹前波。\n三间茅屋埋头坐，一榻熏风信口歌。",
        "dynasty": "宋",
        "collection_info": null
    },
    {
        "title": "岿然亭",
        "author": "钱时",
        "content": "西山紫翠入层霄，老木尘风万窍号。\n会得此时亭上意，巍然非下亦非高。",
        "dynasty": "宋",
        "collection_info": null
    },
    {
        "title": "登蜀阜",
        "author": "钱时",
        "content": "满林春鸟语高低，新绿阴阴分外宜。\n山隠此时无一事，诸儿齐诵老夫诗。",
        "dynasty": "宋",
        "collection_info": null
    },
    {
        "title": "龟石  其一",
        "author": "钱时",
        "content": "溅浪翻波湿不晴，滩头龟石几千春。\n浮屠漫演无生法，谁是庵中不死人。",
        "dynasty": "宋",
        "collection_info": null
    },
    {
        "title": "龟石  其二",
        "author": "钱时",
        "content": "穹龟波暖锦江晴，不逐波流不计春。\n报吉报凶空火厄，可怜枯骨要灵人。",
        "dynasty": "宋",
        "collection_info": null
    },
    {
        "title": "新亭落成",
        "author": "钱时",
        "content": "峭壁擎空不偶然，自从开闢我周旋。\n放开西北三边地，托起东南一片天。\n得句谩酬康节韵，知音未断伯牙絃。\n太平风蕗真堪老，不属枯禅不属仙。",
        "dynasty": "宋",
        "collection_info": null
    },
    {
        "title": "高斋晚步",
        "author": "钱时",
        "content": "上有鹰鹯下网罗，千重云水万重波。\n安之若命心无慊，知者其天尔奈何。\n面面好山清凈供，声声幽鸟太平歌。\n凭谁寄语乔丞相，尽觉门中受用多。",
        "dynasty": "宋",
        "collection_info": null
    },
    {
        "title": "武昌澄道寺前溪上观鱼",
        "author": "钱时",
        "content": "山溪清彻底，映日浮修鳞。\n人间汤鼎烹，见此一掬春。\n倚杖为欣然，长淮浩无垠。\n寄语溪上翁，可以观吾仁。",
        "dynasty": "宋",
        "collection_info": null
    },
    {
        "title": "晚霁",
        "author": "钱时",
        "content": "斑驳天穿漏，惊奔浪迭空。\n山留宿雨碧，云受夕阳红。\n蚕麦关时务，鶑花怯老翁。\n干坤方寸地，今古一丝风。",
        "dynasty": "宋",
        "collection_info": null
    },
    {
        "title": "晚步即事",
        "author": "钱时",
        "content": "晚行丛竹下，群雀忽惊飞。\n一笑为回首，拈花上翠微。",
        "dynasty": "宋",
        "collection_info": null
    },
    {
        "title": "与客步月坐涧中石上",
        "author": "钱时",
        "content": "林遍山深一罅天，临流趺坐月娟娟。\n此时妙音谁能领，绕石琅琅走涧泉。",
        "dynasty": "宋",
        "collection_info": null
    },
    {
        "title": "十六渡",
        "author": "钱时",
        "content": "颇闻十六渡，客子良间关。\n一雨落涧谷，湍气怒潺潺。\n我来属秋晚，霜叶初斓斑。\n窈窕行竹舆，鸣禽相与闲。\n复岭互交锁，浅濑随回湾。\n路断一罅通，石磴危跻攀。\n时见荷锄者，行歌语蛮蛮。\n采山有薇蕨，结庐有茅菅。\n安知避世人，不曾巢其间。\n何时一枝筇，溯流到黄山。\n桃源事荒怪，谁谓非人寰。",
        "dynasty": "宋",
        "collection_info": null
    },
    {
        "title": "蜀阜精庐无风自凉方欣然出户见竹鸡将雏砌外",
        "author": "钱时",
        "content": "薝卜浄如洗，苍筤清且深。\n依岩自幽润，况无日影侵。\n亭午一升阶，忽若投凌阴。\n凉气飒以入，肃肃生衣襟。\n大火浮炎埃，虚堂抱云林。\n安得冰霜颜，听我山中吟。\n盘桓去未忍，砌外行山禽。\n一母将四雏，出没丛草阴。\n我非有驯德，渠自无机心。\n欣然归北窗，载弄南风琴。",
        "dynasty": "宋",
        "collection_info": null
    },
    {
        "title": "新晴",
        "author": "钱时",
        "content": "宿云穿日薄，商略作新晴。\n燕子先期社，海棠今日春。\n溪山双白鬓，天地一闲身。\n无语东风裏，飞花乱扑人。",
        "dynasty": "宋",
        "collection_info": null
    },
    {
        "title": "安素午睡",
        "author": "钱时",
        "content": "禾黍秋相近，溪山日自长。\n午窗千嶂雨，幽梦一帘香。",
        "dynasty": "宋",
        "collection_info": null
    },
    {
        "title": "溪南遇雨",
        "author": "钱时",
        "content": "溪风飒飒雨霏霏，秋满苹汀独步归。\n丹噀园林棠叶老，锦缠篱落豆花肥。\n眼前风景依然在，箇裏光阴得者稀。\n忆着岁寒云壑上，山禽对雨傍人飞。",
        "dynasty": "宋",
        "collection_info": null
    },
    {
        "title": "邑人张孝友亲殁庐墓六年有五色鸟集墓陇邑大夫张公侃旌其庐名其乡曰移风乡",
        "author": "徐洪",
        "content": "孝友闻张仲，贻谋直到今。\n六年枯血泪，五色集祥禽。\n表此励颓俗，来兹生孝心。\n移风名不忝，茂宰意良深。",
        "dynasty": "宋",
        "collection_info": null
    },
    {
        "title": "乌衣巷",
        "author": "罗必元",
        "content": "乌衣池馆一时新，晋宋齐梁旧主人。\n无处可寻王谢宅，落花啼鸟秣陵春。",
        "dynasty": "宋",
        "collection_info": null
    },
    {
        "title": "长干里",
        "author": "罗必元",
        "content": "山壠中间号曰干，此干长里盛衣冠。\n想应王谢朝回后，日日行人看绣鞍。",
        "dynasty": "宋",
        "collection_info": null
    },
    {
        "title": "驻马坡",
        "author": "罗必元",
        "content": "一登伟观眇山河，下有将军驻马坡。\n不是胸中兵十万，长江天险误人多。",
        "dynasty": "宋",
        "collection_info": null
    },
    {
        "title": "秦淮",
        "author": "罗必元",
        "content": "秦淮横贯帝王州，万瓦鳞鳞枕碧流。\n繫艇莫愁何处去，绿杨深巷有青楼。",
        "dynasty": "宋",
        "collection_info": null
    },
    {
        "title": "赏心亭",
        "author": "罗必元",
        "content": "胜地分明可赏心，江山满目饱登临。\n洛阳黯淡烟云远，多少英雄泪染襟。",
        "dynasty": "宋",
        "collection_info": null
    },
    {
        "title": "新亭",
        "author": "罗必元",
        "content": "五马来时集宴游，江山风景勿关愁。\n合思戮力中原语，对泣何须作楚囚。",
        "dynasty": "宋",
        "collection_info": null
    },
    {
        "title": "南轩",
        "author": "罗必元",
        "content": "万松盘岭势回环，才抱青溪浸碧山。\n莫道南轩专一壑，古今天下共曾颜。",
        "dynasty": "宋",
        "collection_info": null
    },
    {
        "title": "凤凰台",
        "author": "罗必元",
        "content": "振衣快上凤凰游，极目中原泪欲流。\n慨叹兴亡思太白，永言眇邈忆齐丘。\n乌衣已往人千古，白鹭依然月一洲。\n君子坐朝今在治，重恢关洛不须愁。",
        "dynasty": "宋",
        "collection_info": null
    },
    {
        "title": "周处台",
        "author": "罗必元",
        "content": "周处豪雄亦可人，勇于迁善罕前闻。\n区区未说除蛟虎，一念中间舜跖分。",
        "dynasty": "宋",
        "collection_info": null
    },
    {
        "title": "雨花台",
        "author": "罗必元",
        "content": "萧帝倾心向佛家，谩言天女坠天花。\n芦僧一叶横江去，回首梁园日脚斜。",
        "dynasty": "宋",
        "collection_info": null
    },
    {
        "title": "金陵作",
        "author": "罗必元",
        "content": "六朝遗迹旧山川，万里长江当守边。\n一念易骄人事废，不关飞渡北来船。",
        "dynasty": "宋",
        "collection_info": null
    },
    {
        "title": "凭高怀古",
        "author": "罗必元",
        "content": "凭高怀古思悠悠，遥想骑馿白下游。\n不是龙眠图画裏，如今亲到蒋山头。",
        "dynasty": "宋",
        "collection_info": null
    },
    {
        "title": "金莲步",
        "author": "罗必元",
        "content": "金陵佳丽不虚传，浦浦荷花水上仙。\n未会与民同乐意，却于宫裏看金莲。",
        "dynasty": "宋",
        "collection_info": null
    },
    {
        "title": "清凉寺竹",
        "author": "罗必元",
        "content": "清凉世界竹如云，旧日君王爱此君。\n时代改迁龙变化，荒山啼鸟不堪闻。",
        "dynasty": "宋",
        "collection_info": null
    },
    {
        "title": "卞壸墓",
        "author": "罗必元",
        "content": "节义之风古所褒，清谈于晋视如毛。\n百年王谢丘墟了，惟卞将军墓最高。",
        "dynasty": "宋",
        "collection_info": null
    },
    {
        "title": "题半山寺",
        "author": "罗必元",
        "content": "道德文章一世师，只伤学术欠通时。\n不思翻动熙宁祸，却欲重修作福基。",
        "dynasty": "宋",
        "collection_info": null
    },
    {
        "title": "定林寺",
        "author": "罗必元",
        "content": "罢相归来再读书，定林庵内守清虚。\n少年错解周官处，悔杀当朝是误渠。",
        "dynasty": "宋",
        "collection_info": null
    },
    {
        "title": "题衢州顺溪馆",
        "author": "曾从龙",
        "content": "红照西沉暂解鞍，偶然假馆岂求安。\n新丰独酌谁为侣，坐对窗前竹一竿。",
        "dynasty": "宋",
        "collection_info": null
    },
    {
        "title": "题清水寺",
        "author": "曾从龙",
        "content": "壁立峥嵘万仞峰，骑鲸俄蜕葛陂筇。\n空流诗句传千古，今在蓬莱第几重。\n岩上胜游成幻梦，壁间遗迹暗尘容。\n山僧好把纱笼护，莫学阇黎饭后钟。",
        "dynasty": "宋",
        "collection_info": null
    },
    {
        "title": "禅师塔",
        "author": "陈贵诚",
        "content": "旧到乌回寺，相迎识短筇。\n重来已无迹，今去欲安从。\n春晓空啼鸟，岩枯吼夜龙。\n诸天围绕处，重听一楼钟。",
        "dynasty": "宋",
        "collection_info": null
    },
    {
        "title": "定业寺",
        "author": "胡鉴",
        "content": "拂云开紫气，窈窕入幽境。\n杉森若趋山，竹青无尽境。\n寒螀互响答，野鸟话深静。\n暗水冽池光，疎风碎金影。\n骋怀抖黄埃，吸景别清镜。\n三年面溪西，所乐尤未竟。\n出野山益深，佳气为参请。",
        "dynasty": "宋",
        "collection_info": null
    },
    {
        "title": "佛牙山",
        "author": "胡鉴",
        "content": "烈火烹煎沸鼎游，梦回渐觉此身浮。\n坐忘三载蕉中鹿，卧护一帆天际舟。\n要识此心如止水，尽将尘迹送牢愁。\n荆溪莓藓青无恙，待与石亭三日留。",
        "dynasty": "宋",
        "collection_info": null
    },
    {
        "title": "归钓吟",
        "author": "华岳",
        "content": "我生本是丝纶客，尝抱丝纶钓王国。\n胶庠虽识姚有虞，载车未遇周西伯。\n抱琴归去古江边，江头风月犹依然。\n江风刮岸岸如削，江月照人人未眠。\n沙平浪静江天阔，换酒捉鱼鱼拨剌。\n有时醉椀和月吞，有时醉棹和烟拨。\n或唱歌，或吹笛，欵乃宫商人不识。\n歌声唤彻烟水寒，笛声清透云霄碧。\n不张帆，任渠去，去到云山深处住。\n云山深处有画图，添箇云山画图侣。\n不拨棹，任渠流，流入玻瓈影裏头。\n玻瓈影裏迸珠玉，千斛万斛谁能收。\n倦时眠，醉时舞，渔家自有神仙府。\n睡时蝴蝶梦庄周，舞处鸥鸢奏韶武。\n自举归钓吟，清江漠漠烟沉沉。\n云藏万壑暗水尾，风吹孤月摇天心。\n翠微父，翠微父，和我行歌进南浦。\n画桥流水抹晴烟，残照暮霞收宿雨。\n水连天，天似水，一蓑活计谁能比。\n枫叶飘霜鲈鲙香，杨花飞雪河鲀美。\n也不学，姜太公，百年将至方非熊。\n会须年少遇真主，恢我诸夏车书同。\n也不学，严子陵，云台不为冠殊勋。\n中兴只作钓台侣，胸中百万知无兵。\n我网不似汉，汉网何太疎，也曾漏却吞舟鱼。\n何当周密如枢机，直欲纤悉皆无遗。\n我鈎不似吕，吕鈎何太直，除却文王有谁识。\n争如猛曲一弯腰，牵取星珠并月璧。\n鱼胶寒齿折蒿剔，蟹螯刺指和笼烹。\n屠龙饪鼎口不美，断鲸斫炙肠聊撑。",
        "dynasty": "宋",
        "collection_info": null
    },
    {
        "title": "记梦",
        "author": "华岳",
        "content": "溪泠泠，皷冬冬，虚堂淅沥生寒风。\n寒风绕我梦魂去，飞扬直上蓬莱宫。\n蓬莱宫殿女如玉，霓裳羽扇环帘栊。\n月娥留我宴珠翠，玳筵间列花丛丛。\n酒酣万象罗心胸，举杯话别殊匆匆。\n青鸾命驾下空阔，一声珰佩鸣丁东。\n被衣起坐周四顾，庭户悄悄无人踪。\n银河万里倒澄碧，冰鑑半轮斜倚空。\n横江孤鹤一声唳，唤起乡心千万重。",
        "dynasty": "宋",
        "collection_info": null
    },
    {
        "title": "梅",
        "author": "华岳",
        "content": "衰兰枯荷了秋色，几向寒梢问消息。\n溪桥交马断肠时，翠袖佳人日暮归。\n玉面亭亭汉宫样，一见风流慰心赏。\n寒标孤绝太无情，谁为移春上玉京。\n月华凄切霜华白，夜半飘香度帘额。\n寄声横笛且休吹，愁杀江南未归客。",
        "dynasty": "宋",
        "collection_info": null
    },
    {
        "title": "山水吟",
        "author": "华岳",
        "content": "闽之山峨峨，可以接穹苍。\n闽士孕其秀，胸次尤难量。\n闽之水滔滔，可以烛妍丑。\n闽士生其间，其美不容口。\n君不见周家社稷生甫申，崧岳当年曾降神。\n又不见千里秀气钟三苏，眉山草木皆焦枯。\n我生恨不由河洛，虚负三光并五岳。\n地灵人杰推江东，人物风流兼磊落。\n顾此闽之东，自古多英雄。\n求其为绝称，独一忠穆公。\n公今已即世，后世谁可拟。\n惟有詹仲通，一人而已耳。\n仲通何如人，景星与凤凰。\n不险亦不深，山高兮水长。",
        "dynasty": "宋",
        "collection_info": null
    },
    {
        "title": "浴",
        "author": "华岳",
        "content": "龙藩地暖冬无雪，十月风光似三月。\n好风不动绮罗尘，人在绣帏帘半揭。\n酒肠拍索能回春，春潮八面香熏熏。\n香肌汗透披縠纹，思得沧海驱埃氛。\n银锅蟹眼生春雪，银瓢捾破锅心月。\n流霞倾入碧琅玕，香雾氤氲云半掇。\n花藤织出金芙蕖，烟青藕紫堆云盂。\n一声珰佩帘鈎垂，皂盘捧出双明珠。\n蜡花照入兰汤阁，珠玑体迸红猊活。\n凤豁云涛濯锦毛，龙翻雪浪浇银甲。\n起拏裙雾围春风，臙巾抹出桃花红。\n香泉入齿潄寒玉，吐作冰雪飞长空。\n苍头急把春衫换，腕玉轻穿云一片。\n出门两腋生清风，身在嫦娥广寒殿。",
        "dynasty": "宋",
        "collection_info": null
    },
    {
        "title": "嘲热",
        "author": "华岳",
        "content": "南方有神名祝融，髮赭面丹唇朱红。\n执鞭入海驱赤龙，火车勒驾烧长空。\n千骖万乘如联辔，烈焰腾腾灼天地。\n九霄烜赫皆甑蒸，四海煎熬俱鼎沸。\n流金烁石气不通，天下俱在红炉中。\n葛衫襟湿疑有雨，罗纨柄折浑无风。\n祝融祝融毋太酷，天道炎凉尝反覆。\n看看少皡催戍瓜，尽把凉风散烦溽。",
        "dynasty": "宋",
        "collection_info": null
    },
    {
        "title": "钓鳌行",
        "author": "华岳",
        "content": "北风浩荡沧溟阔，千万军声夜潮聒。\n翻空浊浪鼓雷霆，舟子停兰面如血。\n龙门有客何狰狞，弩目张胆殊不惊。\n桅樯破浪裂洋岛，直欲一举空蛟鲸。\n我之钓兮非世比，新月为鈎索霞绮。\n先拗虹蜺为钓竿，却把鵾鹏作香饵。\n欲垂未垂号鬼神，星斗无光天地昏。\n海灵乞命免生死，一鈎连六酬衔恩。\n我公万里风烟伯，度量汪汪寰海窄。\n蟠胸高耸蓬莱山，壮气直吞云梦泽。\n恩波万壑奔洪流，风帆浪楫交觥筹。\n金鳞照日巨如斗，四海触物无虚舟。\n我生本是钓鳌客，几岁滩头望风色。\n忽闻霹雳破昆崙，便整丝纶驾航舶。\n我今十辖迎公开，会须举手生风雷。\n不然长啸谢水府，明月满船归去来。",
        "dynasty": "宋",
        "collection_info": null
    },
    {
        "title": "上赵漕",
        "author": "华岳",
        "content": "太山之巅有乔松，凛凛千丈摩苍空。\n风云有会直相际，轰雷掣电蟠蛟龙。\n盘根错节真天种，卿月郎星伴辰拱。\n高风萧瑟涕清泉，桃李无言谩丘垄。\n南宫仙桂饶天香，南国蔽芾歌甘棠。\n大枝擎天作砥柱，小枝驾海成虹梁。\n六月无风天欲雨，赤龙衔火烧空宇。\n亭亭横盖指扶桑，万壑千崖冷无暑。\n大椿可笑欺庄周，便指千岁为春秋。\n使民若战夏后社，用汝当作商川舟。\n自惭藤蔓缠林壑，未遂鹪鹩一枝乐。\n盘桓已喜跨高寒，更借扶摇荐鵰鹗。\n我闻处士方绸缪，三友简在公宁留。\n苍姬已托大夫荫，赤子愿陪丞相游。",
        "dynasty": "宋",
        "collection_info": null
    },
    {
        "title": "邻女搔绵吟",
        "author": "华岳",
        "content": "閒窗日上三竿竹，窗下娇娥整轮辐。\n匆匆未暇理云鬟，半朵青鸦倚红玉。\n青梢摘尽银香囊，画栏平倚斑筠筐。\n时将纤手翻雪霜，酥胸玉面同光芒。\n捧归细捲银成索，牵出松松云一握。\n珠唇呵挺气温温，鹦觜踏车声络络。\n今年莫怪功绩稀，阿奶勒绣鸳鸯帏。\n如今织出秋江练，十月正好裁新衣。\n客心闻此愁无着，一夜清寒动寥寞。\n明朝为问买一端，剪做道袍披落魄。",
        "dynasty": "宋",
        "collection_info": null
    },
    {
        "title": "送商府判",
        "author": "华岳",
        "content": "比年十月君初来，梅花破雪迎君开。\n自从佐剑寿民脉，凋山瘵水皆春台。\n去年七月君开府，燕燕鶑鶑为君舞。\n五日尽蛰潭底龙，千里应无市中虎。\n今年二月君将归，风牵回柳萦君衣。\n君衣不作回柳转，直上云端朝紫微。\n紫微有馆名西掖，珠玉罗钿瞰金碧。\n郎星卿月谩徘徊，箇中自是神仙宅。\n紫微有山名大坡，乌飞豸立冠峨峨。\n一声霹雳震天地，万里腥血流江河。\n紫微有旨垂丹册，二者于斯请君择。\n便须东取元化钧，谈笑从容正疆埸。\n君家事业铭冠裳，鸾凤指日鸣朝阳。\n伊洛诸公有政事，洙泗诸子无文章。\n禀违展转情难处，溪上恩波湛今古。\n东风吹恨入长亭，零落桃花泪如雨。",
        "dynasty": "宋",
        "collection_info": null
    },
    {
        "title": "平政桥",
        "author": "华岳",
        "content": "建水合流三百里，直下富沙如捻指。\n溪东披拽缆过西，千丈春风怒涛起。\n香轮不解碾清江，造舟贯索成河梁。\n年年麦熟梅欲黄，连城千里皆波光。\n淳熙太守忧溱洧，问津日夜思无计。\n老农叉手愿鸠工，迭石中流使民济。\n金珠卖价不计缗，镌瑕断梓功方成。\n功成燕雀贺新屋，炳然万栋辉丹青。\n插天螮蝀横江尾，下压寒潭碧无底。\n市声不到画梁间，秋色尽归朱箔裏。\n我行一月无风波，今朝醉眼翻青罗。\n金鰲背路客挥𩍐，玉虹跨浪舟飞梭。\n石唇喷尽寒崖雪，雪中电掣金蛇赤。\n两岸楼头将相家，八州车马神仙客。\n人言辟人推政平，故此特以平政名。\n我闻政事平如水，水到不平还作声。",
        "dynasty": "宋",
        "collection_info": null
    },
    {
        "title": "赠陈道人",
        "author": "华岳",
        "content": "君不见樵人王翰画山水，一夜风雷揭窗纸。\n又不见长沙洞清画龙蛇，满轴烟云翻捻指。\n二子相去数百年，笔端妙意谁能传。\n双溪道人何所授，一见笔法堪齐肩。\n笔一淡，轻烟映出垂杨岸。\n远山依约有还无，斜照不红秋水漫。\n笔一浓，黑云万迭翻狂风。\n江天日暮暗烟霭，天地星斗皆昏朦。\n潇湘诗人不解语，被君吐作无声句。\n何时觅取绡一缣，写我英姿伴烟雨。",
        "dynasty": "宋",
        "collection_info": null
    },
    {
        "title": "柴氏",
        "author": "华岳",
        "content": "节妇一樽酒，义士拜而受。\n义士一首诗，节妇双眉皱。\n眉皱意何如，有难难相救。\n嘆我廊庙器，淹回在污陋。\n惠我旨且嘉，慇懃推意厚。\n吾今繫闽建，家贫喜邻富。\n青眼到朱扉，白屋成华胄。\n吾闻孤竹子，周室三缄口。\n又闻杞梁妻，秦邦称烈妇。\n此辈诚间生，世代不常有。\n如何天一方，同时俱辐凑。\n愧无八品珍，草草具笾豆。\n何当再拜抠我衣，巵酒恭为儿女寿。",
        "dynasty": "宋",
        "collection_info": null
    },
    {
        "title": "伤春",
        "author": "华岳",
        "content": "衣袂怯春寒，春在江南岸。\n我意正伤春，復被春萦绊。\n一雨臙脂湿，万壑冰澌泮。\n撩我惜春心，与春伤烂漫。\n柳垂不染丝，织成愁一片。\n杏吐无烟火，烧碎肠千断。\n忆昔腰如柳，柳腰轻易按。\n忆昔面如花，花面娇难唤。\n人不似春芳，随处得看翫。\n因春忆美人，不见徒扼腕。\n何时醉卧花柳中，一笑千金不容换。",
        "dynasty": "宋",
        "collection_info": null
    },
    {
        "title": "百舌",
        "author": "华岳",
        "content": "流鶑一去无消息，燕怯春寒归未得。\n绿窗清昼静无人，似把衷情诉知识。\n上苑东风二月春，淡黄杨柳初成阴。\n解将一片无情舌，学尽百般能语禽。\n红英紫萼纷如雪，万姹千娇总饶舌。\n莫嫌花外太啁啾，默默难酬好时节。\n须臾绿暗红亦稀，伯劳杜宇鹰鹯飞。\n更兼猎弋恣罗网，卷舌不语全毛衣。\n堪嗟国士徒切直，不似幽禽明语默。\n何如钳口归山林，莫问燕南并越北。",
        "dynasty": "宋",
        "collection_info": null
    },
    {
        "title": "饮仙阁",
        "author": "华岳",
        "content": "槽头压尽春山绿，槽下真珠泻醽醁。\n骚人一笑倾盖盘，满面春风涨红玉。\n少陵得此不欲言，乃指八子为中仙。\n主人倾盖慕此意，一阁新构堂西偏。\n于今世态薄于纸，何必劳心问青紫。\n愿君醉我金屈巵，万事过耳同风飞。\n醺醺和月尚栽竹，长啸一声归翠微。",
        "dynasty": "宋",
        "collection_info": null
    },
    {
        "title": "赠祝跛",
        "author": "华岳",
        "content": "我生多蹇难，事业冷于水。\n内外两五行，丑恶讳人举。\n武夷有跛者，抱术徧荆楚。\n抠衣忽趋隅，觌面便相许。\n摇手无所需，再拜拂毫楮。\n一诗聊赠行，无以壮箱筥。\n他时了功名，为结烟霞侣。",
        "dynasty": "宋",
        "collection_info": null
    },
    {
        "title": "富沙道中述怀",
        "author": "华岳",
        "content": "败鼓非全材，毁瓦不自牧。\n造物儿未戏，达人火先扑。\n卜不到渭滨，人徒嗟海曲。\n彼哉真彼哉，伐尽牛山木。",
        "dynasty": "宋",
        "collection_info": null
    },
    {
        "title": "骤雨",
        "author": "华岳",
        "content": "牛尾乌云泼浓墨，牛头风雨翩车轴。\n怒涛顷刻卷沙滩，十万军声吼鸣瀑。\n牧童家住溪西曲，侵早骑牛牧溪北。\n慌忙冒雨急渡溪，雨势骤晴山又绿。",
        "dynasty": "宋",
        "collection_info": null
    },
    {
        "title": "别王泰之",
        "author": "华岳",
        "content": "黄尘漫漫小峰路，白石齿齿茗坑渡。\n相亭南来第一程，人烟萧条岁云暮。\n故人小隠三家村，约我旗亭聊一樽。\n相逢此地復相别，明朝怀抱同谁论。",
        "dynasty": "宋",
        "collection_info": null
    },
    {
        "title": "江上双舟催发",
        "author": "华岳",
        "content": "前帆风饱江天阔，后帆半出疎林阙。\n后帆招手呼前帆，画鼓轻敲总催发。\n前帆雪浪惊飞湍，后帆舵尾披银山。\n前帆渐缓后帆急，相傍俱入芦花滩。\n岛屿萦回断还续，沙尾夕阳明属玉。\n望中醉眼昏欲花，误作閒窗小横轴。",
        "dynasty": "宋",
        "collection_info": null
    },
    {
        "title": "慰吴吉甫县尉",
        "author": "华岳",
        "content": "子鍼如京师，一室膏鼎脔。\n兄室虽被戕，一妻犹可免。\n伯奢事行役，八子俱蹂践。\n兄家祸虽剧，一女特婉娈。\n女死固可伤，殊未敌冠冕。\n妻在固全躯，丧女忧莫遣。\n大厦既灰飞，丰储皆席卷。\n鹡鸰起嘆嗟，鸾凰徒展转。\n我昔以难勤，荷兄垂劝勉。\n兄今以难告，倍觉泪淟涊。\n泛观天之理，祸福尝相反。\n有难既不死，他时非浅浅。\n去兄一牛鸣，为地良非远。\n不能见兄慰，面目实有腼。\n自料吾与兄，气量及者鲜。\n胡为苍者天，与子独羁蹇。",
        "dynasty": "宋",
        "collection_info": null
    },
    {
        "title": "赠刘相士",
        "author": "华岳",
        "content": "班超未侯汉，谁识乌孙客。\n韩信已王齐，谁知长乐厄。\n彼亦非异术，忠谀分黑白。\n直道世且违，彼亦何足责。\n自古勋业人，把镜惟自索。\n顾我洒落资，足可振翰翮。\n如何汗马秋，英雄尚南谪。\n祇应捻胎鬼，手段不合格。\n古括子刘子，阅人几千百。\n一见麞鼠质，便许正疆埸。\n知子忠且谀，愚固未暇择。\n万一符子言，亦可名简册。\n它时双蹇馿，约子访黄石。",
        "dynasty": "宋",
        "collection_info": null
    },
    {
        "title": "诮胡同巡",
        "author": "华岳",
        "content": "岳昔游时卿，兄尝过敝庐。\n扪心论事业，耐久良非虚。\n岳今隶城旦，气象诚惨舒。\n髠黥塞粪壤，敢辱长者车。\n尝闻古人交，穷达无亲疎。\n富贵不相忘，有终还有初。\n与兄三载别，无日不引裾。\n中间喜一见，欣慰云何如。\n相去天一涯，云涛疏鴈鱼。\n忽闻夙驾回，喜色喧门闾。\n相闻即相别，厥意良踌躇。\n尝闻郢中人，结客于樵渔。\n又闻淮南王，受德于刑余。\n岳既不自检，失身堕籧篨。\n壮士视一死，其犹尔欷歔。\n势分已霄壤，孤托难相于。\n愿兄此召还，巍然奉中除。\n前岩与西阁，谈笑看连茹。\n或过赵可父，为岳声起居。\n熏风有良便，当拜平安书。",
        "dynasty": "宋",
        "collection_info": null
    },
    {
        "title": "送詹仲通县尉",
        "author": "华岳",
        "content": "秋郊送行色，执别临清流。\n风神掣回柳，故故牵衣裘。\n吟螀附草际，催客登兰舟。\n问客何所之，驾言京阙游。\n愚闻京阙间，多难三春秋。\n阃外炙鱼肉，阙内罗羊头。\n鼎却吠尧犬，冠还沐楚猴。\n和戎重输费，廊庙有隠忧。\n赈荒少储蓄，郡国无良谋。\n飞蝗蔽日月，兆龟拆田畴。\n君以经济材，抱负衝斗牛。\n家传医国秘，殊不诸子俦。\n有用即隆平，岂特为东周。\n愿君摅绪余，咳唾开冕旒。\n管领一世雄，克復归神州。\n贱子忝知遇，脱网将从游。\n相随上凌烟，也胜登瀛洲。\n作诗告于君，君其许之不。",
        "dynasty": "宋",
        "collection_info": null
    },
    {
        "title": "上詹仲通县尉  其一",
        "author": "华岳",
        "content": "松竹不着花，密叶徒如帚。\n江梅不藏叶，寒花缀枯朽。\n独有龙焙茶，花叶秀而耦。\n冰霜着羣木，冻死十八九。\n惟此百草灵，名可缀三友。\n春雷迸雀舌，夜雨滴龙口。\n皆萌哺啜心，谁假栽培手。\n惟有蔡端明，识之在蒿蔌。\n移根入北苑，金碧焕星斗。\n夸作龙凤团，封成献元后。\n问花何以报，牙舌甘鼎臼。\n他时子復生，为公涤繁垢。",
        "dynasty": "宋",
        "collection_info": null
    },
    {
        "title": "上詹仲通县尉  其二",
        "author": "华岳",
        "content": "西风卷荷衣，披披不成幅。\n清霜拆蕙囊，冽冽已成蓿。\n如何独东篱，黄华笑寒菊。\n物之有盛衰，循环若推毂。\n世事良亦然，亦岂物所欲。\n金钿镕落日，零露洒寒玉。\n人皆惜芳菲，谁復念幽独。\n惟有陶渊明，慇懃费培沃。\n簪花从帽落，捻酒醉商陆。\n从此擅秋芳，芙桂非同录。\n问花何以报，剪首荐醽醁。\n他时更粉躯，为公采明目。",
        "dynasty": "宋",
        "collection_info": null
    },
    {
        "title": "寄大庾郭县尉",
        "author": "华岳",
        "content": "前年建安县，始识韩荆州。\n一见辱知遇，许我尝从游。\n寻幽访赤壁，买笑陪青楼。\n有酒即命驾，夜饮忘觥筹。\n雪香飘梅花，归驾仍迟留。\n送君城北隅，岁事希一周。\n告德虽未久，有怀奚所投。\n客来自锦溪，知为蓝田游。\n抠衣欲趋隅，其奈风马牛。\n方图拜尺纸，文此不敏羞。\n乃復三不缄，获戾于君侯。\n谪客干典刑，宜尔餐吴鈎。\n幸不畀我死，残喘延俘囚。\n搜索徧中外，释缚良无由。\n始思鵾鹏翼，庇我反手犹。\n嘘灯拂毫楮，尺素驰星流。\n荷公三復还，恻然添我忧。\n许我京阙间，与我为良谋。\n于今秋復冬，俟命犹置邮。\n西风掠天宇，鱼鴈俱沉浮。\n未审恩波中，许我共济不。\n我材袜线短，愿公广甄收。\n他日宾幕府，鏖战当焚舟。\n公兮不我援，復驾言焉求。",
        "dynasty": "宋",
        "collection_info": null
    },
    {
        "title": "严陵方市",
        "author": "华岳",
        "content": "浮云扫尽天宇清，千花万花开锦屏。\n好风吹皱一池绿，白鸟点破千山青。\n客行五里復五里，两眼丹青间红紫。\n杖屦不知行路难，人在江南图画裏。",
        "dynasty": "宋",
        "collection_info": null
    },
    {
        "title": "月岩",
        "author": "华岳",
        "content": "六丁一凿空云烟，满窟勒驾驱神僊。\n冰轮推出月中月，玉斧劈开天外天。\n便把嫦娥骑綵凤，却呼羽客烹银蟾。\n更邀王母瑶池酒，今夜广寒同醉眠。",
        "dynasty": "宋",
        "collection_info": null
    },
    {
        "title": "热中呈楚南僧",
        "author": "华岳",
        "content": "帝炎执鞭驱赤龙，火车万乘烧长空。\n长空万里俱藴隆，流金烁石天地同。\n我来亭亭日当午，欲避骄阳竟无所。\n愿求一洒杨柳枝，化作东闽万家雨。",
        "dynasty": "宋",
        "collection_info": null
    },
    {
        "title": "送春",
        "author": "华岳",
        "content": "留春无计奈春何，九十过眼如飞梭。\n三分二分风雨尔，十日九日愁闷呵。\n风前飞絮政无数，雨后落花全不多。\n争如买酒速相就，君自起舞吾能歌。",
        "dynasty": "宋",
        "collection_info": null
    },
    {
        "title": "僧画",
        "author": "华岳",
        "content": "万景峰前老禅叔，搜罗风月归岩谷。\n胸中有句吐无声，写作生绡三四幅。",
        "dynasty": "宋",
        "collection_info": null
    },
    {
        "title": "贺赵法曹",
        "author": "华岳",
        "content": "红日转檐花，飞鸣一声鹊。\n鹊翅未离檐，有客拽铃索。\n呼童急启户，问客意何若。\n客闻笑而言，法曹参计钥。\n因知鹊之鸣，报我良不恶。\n知我门下人，一楗聊相托。\n如公材器大，末掾岂能缚。\n咫尺蓬莱宫，左右芙蓉幕。\n直入凤凰池，更上麒麟阁。\n贱子无所需，愿作扬州鹤。",
        "dynasty": "宋",
        "collection_info": null
    },
    {
        "title": "野菜吟",
        "author": "华岳",
        "content": "芙蓉峰下扬雄宅，路入城闉里三百。\n有山无粟养鷄豚，有水无人捕鱼鼈。\n山翁菜色流清涎，齿颊连月无腥羶。\n客来问我何所有，手指万壑烟霞边。\n青芹不似芦蒿美，石芥防风空剔齿。\n蕨脑纔抽穉子拳，芦牙已迸佳人指。\n儿童不待明朝阳，花襟路湿争慌忙。\n携笼拍塞贮不尽，归来满袖春风香。\n揽衣踏破青铜镜，挼动碧云流一径。\n漉归银鼎作波涛，无限春工上盘饤。",
        "dynasty": "宋",
        "collection_info": null
    },
    {
        "title": "酒歌",
        "author": "华岳",
        "content": "尝闻子美清江曲，日典春衣耽美禄。\n又闻太白游长安，市上熏熏醉眠熟。\n风流国裏太平时，处处红楼漾酒旗。\n王孙公子恣行乐，繁絃脆管相追随。\n谁知寥落天涯客，笠顶清风杖挑月。\n芒鞋踏徧山水雄，奋身欲入黄金阙。\n方嗟萧索向西园，刮面寒风雨涨天。\n回头忽喜黑衣至，急破红泥倾数船。\n虽无皓齿歌金缕，也扫新诗狂欲舞。\n儿童拍手笑拦街，应怪吴侬喜如许。\n长江波浪卷银山，去去仍悲道路难。\n只凭一醉进未得，更借高风吹片帆。",
        "dynasty": "宋",
        "collection_info": null
    },
    {
        "title": "寄敬甫叶兄",
        "author": "华岳",
        "content": "岁次丁卯秋，八月既生魄。\n于时谪建安，脱去未有策。\n忽覩星凤光，慨然陪履舄。\n自谓入闽建，阅人几千百。\n间有知功名，所见得邪僻。\n否则苟利禄，鄙猥何足责。\n独我子敬甫，挺挺出蛮貊。\n舌端摇戈矛，笔下罗疆埸。\n扣以军国秘，历历有奇画。\n以此方定交，归心已翰翮。\n送君东郭门，握手不忍释。\n明年入中都，首上平戎策。\n甫结君相知，便念长沙谪。\n细草天子书，愿置孤臣驿。\n论荐方踌躇，倚门重垂白。\n辙环温凊围，笑言方哑哑。\n去我两牛鸣，恍若关山隔。\n去年槐花黄，郡国书贡籍。\n若以经济材，俯亦从此役。\n白屋寄簪缨，青灯联袵席。\n谈笑生风雷，议论灿金碧。\n雪香飞梅花，归鞍整南陌。\n别后殊未几，拳拳在朝夕。\n君腹坦东床，吾身繫西圜。\n从此嘆参商，蓬瀛非咫尺。\n尺纸虽屡投，奥援不我索。\n星次几一周，幸我安且怿。\n尝观义与利，更相为损益。\n欲论古人交，二者请君择。\n不惟眼独青，且要心同赤。\n此身可虀粉，此道不可易。\n自料吾与君，造物难弃掷。\n胸次蓬莱山，襟怀云梦泽。\n未说诗书帅，休论文章伯。\n堂堂大丈夫，讵可虚竹帛。\n但恨不振踪，尚此多扞格。\n在君当先登，挽回二千石。\n饥溺切君身，推解过畴昔。\n炎凉无异心，始终无异迹。\n庶几吾二人，交情可全璧。",
        "dynasty": "宋",
        "collection_info": null
    },
    {
        "title": "记梦",
        "author": "华岳",
        "content": "夜漏彻三更，梦牛入我屋。\n有角断而悬，有足折而缩。\n惊觉细思量，谶有何祸福。\n兆者事之先，形者心之属。\n事既兆于心，梦乃形于腹。\n入屋牛有盖，为牢事刑狱。\n吾今尚缧囚，其应已桎梏。\n体具牢方具，无足牢不足。\n不足意无他，示予可脱辐。\n去盖只论牛，其义尤可录。\n牛足不下垂，得一生可续。\n牛角不上横，得某去何速。\n一旦忤君心，吾罪当何赎。\n生去气横秋，风马不相逐。\n下裂舆地图，上应周天宿。\n峥嵘挽万钧，其始播百谷。\n身虽在笼槛，志不经沟渎。\n宁戚不吾歌，丙吉当吾哭。\n安得如齐王，过堂怜觳觫。",
        "dynasty": "宋",
        "collection_info": null
    },
    {
        "title": "琴",
        "author": "华岳",
        "content": "月浸虚堂夜气清，起听万籁寂无声。\n轻轻拂动匣面尘，玉笋不弹风自鸣。",
        "dynasty": "宋",
        "collection_info": null
    },
    {
        "title": "苦蚊",
        "author": "华岳",
        "content": "四壁人声绝，榻下蚊烟灭。\n可怜翠微翁，一夜敲打拍。",
        "dynasty": "宋",
        "collection_info": null
    },
    {
        "title": "次李信州七十韵",
        "author": "华岳",
        "content": "挺挺万人杰，堂堂间世贤。\n胸中兵十万，足下客三千。\n扬赋希三嘆，坡诗和百篇。\n锦囊华似衮，綵笔大如椽。\n随陆纵横舌，良平左右肩。\n两骖公子服，四牡鲁侯畋。\n量阔沧溟岸，胸蟠泰华巅。\n红坛歌鲁杏，白社结陶莲。\n遣币通秦好，求姻托郑㜕。\n匣藏须虎兕，冠饰待貂蝉。\n标自龙头夺，书由鴈足传。\n不侯嗤李广，求使短张骞。\n食客希毛遂，茶僧集大颠。\n诗材亲子建，字法迈公权。\n黄貉蒙金络，青骢勒宝鞯。\n伐燕欺骑劫，聘鲁慢韩穿。\n周室歌山甫，齐人美仲连。\n剑从丰水铸，碑向岘山镌。\n有颂褒唐太，无诗刺卫宣。\n檄堪传代郡，节可仗居延。\n听讼疎淹禁，丰财剔冗员。\n策从之反后，鞭着祖生先。\n孝有参而已，忠如丘者焉。\n春冰同皎洁，秋月共婵娟。\n冢宰当钧轴，将军事櫜鞬。\n千官视标准，万国倚陶甄。\n多士圜冠带，诸侯执豆笾。\n山期封泰岱，石拟勒燕然。\n禹甸欣环辙，尧氓愿受廛。\n明堂歌赤绂，清庙颂朱絃。\n台阁皆三益，盘盂记十愆。\n片言能息讼，隻手可旋干。\n公昔尝推毂，吾今尚食饘。\n闻鷄效刘舞，抱虎笑秦眠。\n苏子舌犹在，边韶腹尚便。\n牛衣怀白璧，虎节誓青毡。\n饮马量淝水，屯兵料汉田。\n鬓星飞汴洛，血雨洒伊瀍。\n伊五成汤就，轲三孟母迁。\n云锄翻楚峤，月缆繫秦川。\n罋有扶头酒，厨无缩项鳊。\n词源惭子美，诗社感庭坚。\n水陆三千里，炎凉二十年。\n周田纔废井，秦陌已开阡。\n夜月琴三弄，春风诗一联。\n自称山宰相，人号地神仙。\n扣马罹三尺，平戎授一编。\n鼠投当忌器，鱼得偶忘筌。\n避地思无所，滔天罪莫湔。\n梁鸿方北谪，贾鵩已东旋。\n孙刖难谋魏，樊诛莫救燕。\n江天驱鸟雀，淮地迅鹰鹯。\n日守娵訾分，星流太白躔。\n疮痍连四境，煨烬极三边。\n淮浪夜翻雪，胡尘昼起烟。\n二陵归培塿，百□□□□。\n自抚刘生几，谁思祖逖鞭。\n戍方兴颉利，役莫□□□。\n宫昔尝游泮，{陫/土}今谩嘆圜。\n岂知医国手，变作□□□。\n楚客弓虽失，秦人璧幸全。\n宦途良可畏，吏鞅不□□。\n世变言难尽，民顽令不悛。\n一千新楮券，三百旧铜钱。\n驷马涎流地，羣乌翼蔽天。\n人心徒扰扰，王道自平平。\n卫女歌淇澳，曹人思下泉。\n穷途惟自愧，当路有谁怜。\n作俑宜无后，追俘恐不前。\n诗成何太喜，舞袖欲褊𮖽。",
        "dynasty": "宋",
        "collection_info": null
    },
    {
        "title": "丹青阁",
        "author": "华岳",
        "content": "未识丹青意，凭栏试解嘲。\n烟云朝起陆，汀渚暮生潮。\n山卓数枝笔，天横一幅绡。\n霞收红晕浅，溪褪绿痕消。\n箇裏风烟冷，于中景物饶。\n飞黄凌翠阁，寒碧瞰红桥。\n酒尽香凝瓮，诗成锦掣标。\n朱衣扶客醉，翠袖殢人娇。\n屏帐接千里，画图连九霄。\n长风来水尾，斜日转山腰。\n赤脚支筇稳，苍头控马骄。\n老臣今已矣，儿女总金貂。",
        "dynasty": "宋",
        "collection_info": null
    },
    {
        "title": "上韩平原",
        "author": "华岳",
        "content": "君家勋业在盘盂，莫把头颅问钃镂。\n汉地不埋王莽骨，唐天难庇禄山躯。\n不随召奭始求老，便学孔明终托孤。\n十庙英灵俨如在，谩于宗社作穿窬。",
        "dynasty": "宋",
        "collection_info": null
    },
    {
        "title": "清富楼  其一",
        "author": "华岳",
        "content": "楞伽心地有瞿昙，清富名楼足可观。\n买断江山诗料足，揭开风月画图宽。\n都无一点红尘到，便作千双白璧看。\n我欲鞭馿快幽赏，白鸥盟在不忧寒。",
        "dynasty": "宋",
        "collection_info": null
    },
    {
        "title": "清富楼  其二",
        "author": "华岳",
        "content": "去年清富屡求诗，今日凭阑约翠微。\n山带野花堪入画，水环汀草欲成围。\n一园黄菊有余食，两顷白云无限衣。\n说与尘寰守钱虏，不劳魂梦到禅扉。",
        "dynasty": "宋",
        "collection_info": null
    },
    {
        "title": "出郭",
        "author": "华岳",
        "content": "十客联镳出北门，马蹄剜尽碧苔痕。\n从教管史占星聚，且听杯人和月吞。\n我欲求仙问离坎，君当随佛整干坤。\n樽前慷慨休辞醉，明日有怀谁共论。",
        "dynasty": "宋",
        "collection_info": null
    },
    {
        "title": "舍后丈地令人植花种竹闷则邀清风明月尽醉而倒",
        "author": "华岳",
        "content": "有地都来一丈余，垦锄元不费工夫。\n匝墙先种竹三本，遶槛却栽花数株。\n风伯唤来烦解佩，月娥邀得醉携壶。\n凭君试向蓬莱问，还有神仙似我无。",
        "dynasty": "宋",
        "collection_info": null
    },
    {
        "title": "送周魁",
        "author": "华岳",
        "content": "昨夜霜风鼓万兵，今朝华节照边庭。\n人间元日是春日，天上魁星为使星。\n且向虎囊探寸尺，却归麟阁仿丹青。\n离觞不是延清夜，明日异邦长短亭。",
        "dynasty": "宋",
        "collection_info": null
    },
    {
        "title": "二月二日即事",
        "author": "华岳",
        "content": "春潮昨夜没平滩，一雨催花色半含。\n鴈唤元宵归塞北，燕衔新社到江南。\n无欢不必游花籍，有病何须置药篮。\n只把公忠答天地，从教儿女闹冠簪。",
        "dynasty": "宋",
        "collection_info": null
    },
    {
        "title": "登楼晚望",
        "author": "华岳",
        "content": "六曲朱阑瞰碧虚，淡烟秋水接平芜。\n展开风月添诗料，装点江山归画图。\n举足便堪驰驷马，折腰何必问双鳬。\n当年庾亮今还在，定约楼前醉一壶。",
        "dynasty": "宋",
        "collection_info": null
    },
    {
        "title": "训爨婢",
        "author": "华岳",
        "content": "十载胶庠莫怪穷，旅囊安得有从容。\n无钱休欠牛羊债，有酒只将鱼蟹供。\n班颔昔尝肥似燕，沈腰今已瘦如蜂。\n从今莫恣肥甘口，只撷清蔬祭豢龙。",
        "dynasty": "宋",
        "collection_info": null
    },
    {
        "title": "别蓝详道",
        "author": "华岳",
        "content": "君在江东我水西，君今北去我南归。\n竹孙和客凌风瘦，梅子偏他得雨肥。\n鶑啭好声归酒斚，花分红影上人衣。\n相看莫作皱眉别，期子秋高赋式微。",
        "dynasty": "宋",
        "collection_info": null
    },
    {
        "title": "伤春",
        "author": "华岳",
        "content": "初入京华菊荐香，途中今已过春芳。\n十年恰走万余里，两鬓几乎一半霜。\n却酒不禁春黯淡，落花愁对月昏黄。\n不堪夜半归心切，更被杜鹃啼断肠。",
        "dynasty": "宋",
        "collection_info": null
    },
    {
        "title": "别子陈子",
        "author": "华岳",
        "content": "丙寅三月三十日，天子檄我南国行。\n蒲剑欲飞春涨急，柳绵才脱晓寒轻。\n事非得已初何好，物到不平终作声。\n自古英雄总多难，贾梁何必怨清明。",
        "dynasty": "宋",
        "collection_info": null
    },
    {
        "title": "河鲀",
        "author": "华岳",
        "content": "形容初不类鱼虾，偏称芦蒿与荻芽。\n触物可怜空怒腹，囓人无计谩聱牙。\n子排金粟真堪畏，乳溜玉酥何足夸。\n从此烹鲜督庖吏，只将鮎鳠假名它。",
        "dynasty": "宋",
        "collection_info": null
    },
    {
        "title": "自嘆",
        "author": "华岳",
        "content": "自嘆身谋我独疎，只贪风月恣欢娱。\n杯盘遇客随多寡，囊橐何时问有无。\n万里梯航无罥罣，十年墙屋有穿窬。\n从今老去无他望，绿绮一张醪一壶。",
        "dynasty": "宋",
        "collection_info": null
    },
    {
        "title": "春日书怀",
        "author": "华岳",
        "content": "紫褪红销到海棠，几多游侠为渠忙。\n秋声落盏鶑调曲，春色恼人花斗香。\n羝乳虽能屈苏武，牛衣终不卧王章。\n男儿多少英雄气，只对东风醉几场。",
        "dynasty": "宋",
        "collection_info": null
    },
    {
        "title": "过文脊山",
        "author": "华岳",
        "content": "百峰攒碧版桥西，眼力增明步武迟。\n红映竹篱花笑客，翠翻云幕雨催诗。\n蕡还及第吾何媿，广不封侯子未思。\n凡物不齐皆有谓，到头忠义是男儿。",
        "dynasty": "宋",
        "collection_info": null
    },
    {
        "title": "热",
        "author": "华岳",
        "content": "翠微家在大江东，五月鞭馿入建中。\n云烈火车天欲雨，汗淹香葛扇无风。\n不求殿阁千间庇，却喜岩泉一线通。\n为汲满盂清齿颊，与君行尽夕阳红。",
        "dynasty": "宋",
        "collection_info": null
    },
    {
        "title": "有感",
        "author": "华岳",
        "content": "十年忧患客江城，双鬓萧萧已不禁。\n多病不逢医国手，感怀徒有济时心。\n西风吹梦夜寒悄，黄叶满阶秋意深。\n休笑当年杜陵老，白头今亦不胜簪。",
        "dynasty": "宋",
        "collection_info": null
    },
    {
        "title": "闷中赓赵丞韵",
        "author": "华岳",
        "content": "壮士不同儿女曹，谁云赋性太粗豪。\n一编韬略进擒虎，十辖丝纶学钓鳌。\n剑口不磨韩信血，鼎心须刮食其膏。\n英雄多少不平气，一夜朔风争怒号。",
        "dynasty": "宋",
        "collection_info": null
    },
    {
        "title": "秋宵有感",
        "author": "华岳",
        "content": "满目秋容拂画图，败荷衰柳接平芜。\n西风刮地鴈声落，寒月满天人影孤。\n木耳有才持紫橐，楮皮无计换青蚨。\n不知此去功名事，还许封彝见也无。",
        "dynasty": "宋",
        "collection_info": null
    },
    {
        "title": "过羊肠岭",
        "author": "华岳",
        "content": "拂面东风吹夕阳，路蟠千折过羊肠。\n山疑随马回回见，花欲撩人故故香。\n世路与谁分曲直，人情于我自炎凉。\n何当更上风烟上，为把穷途问彼苍。",
        "dynasty": "宋",
        "collection_info": null
    },
    {
        "title": "宿横溪桥",
        "author": "华岳",
        "content": "夜宿横溪烟霭间，眉头归路万山攒。\n连天麦浪波千顷，扑地杨花雪一团。\n余镪不供春后醖，夹衾犹怯夜来寒。\n征夫莫怪车音涩，自是愁多行路难。",
        "dynasty": "宋",
        "collection_info": null
    },
    {
        "title": "送倪尚书赴召",
        "author": "华岳",
        "content": "守节如初未足观，毫釐终始实其艰。\n郑公勇却枢衡贵，卫叔羞居荷橐班。\n冷暖万端炊饭顷，是非一着弈棋间。\n江湖无限孤高客，拭目看公此召还。",
        "dynasty": "宋",
        "collection_info": null
    },
    {
        "title": "宿严濑",
        "author": "华岳",
        "content": "遐想高风殊未厓，舣舟夜访子陵台。\n衔山西照情何限，逝水东流梦不回。\n双桨未闻卿月过，一尊先为客星开。\n东都人物俱煨烬，独有先生迹未灰。",
        "dynasty": "宋",
        "collection_info": null
    },
    {
        "title": "题泽民庙",
        "author": "华岳",
        "content": "生握藩旌死象梨，泽民山下泽民溪。\n苍天九重开日月，赤地千里兴云霓。\n寐假商宗曾得说，爵高韩信屡封齐。\n英雄不入苍生眼，愿借高风吹马蹄。",
        "dynasty": "宋",
        "collection_info": null
    },
    {
        "title": "早春即事",
        "author": "华岳",
        "content": "杨柳丝丝弄淡黄，怯寒燕子未归梁。\n晓迷芳草骓騣湿，夜宿閒花蝶翅香。\n得句自惭非子美，赏音犹恐误中郎。\n愿言相约花前醉，莫放春容过海棠。",
        "dynasty": "宋",
        "collection_info": null
    },
    {
        "title": "早行述怀",
        "author": "华岳",
        "content": "归心夜半已飞扬，唤仆吹灯促晓粧。\n鸡翅拍斜茅店月，马蹄剜破板桥霜。\n二陵万里埋荆棘，十庙百年生稻粱。\n安得有臣如祖逖，慨然击楫誓江长。",
        "dynasty": "宋",
        "collection_info": null
    },
    {
        "title": "题易村",
        "author": "华岳",
        "content": "路转峰回觉有村，数间茅屋瞰山阴。\n午炊已饱翻匙玉，腊醖仍拚挂杖金。\n穷去作文和鬼送，兴来得句倩蝉吟。\n一声横笛斜阳外，吹起江湖万里心。",
        "dynasty": "宋",
        "collection_info": null
    },
    {
        "title": "述事",
        "author": "华岳",
        "content": "心不融明遂启疑，源流本末致交驰。\n谷何尝响人相唤，岸几曾行舟自移。\n枉直万端明似镜，是非一着错如棋。\n磨心拔去谁能转，试问诸公知不知。",
        "dynasty": "宋",
        "collection_info": null
    },
    {
        "title": "述怀",
        "author": "华岳",
        "content": "我生不解觅冠裳，满目风波祇自伤。\n楮券不堪供虏币，沙筹那解足军粮。\n人情在我随多寡，世态从他自短长。\n只告天公乞安乐，百年随分老农桑。",
        "dynasty": "宋",
        "collection_info": null
    },
    {
        "title": "寄刘浩然",
        "author": "华岳",
        "content": "樽酒檠窗鬓髮新，别来惊见雪霜侵。\n几行泪滴风前烛，一片心敲月下砧。\n好德未闻如好色，知人安得似知音。\n一书欲寄南来鴈，江阔天高无处寻。",
        "dynasty": "宋",
        "collection_info": null
    },
    {
        "title": "知遇",
        "author": "华岳",
        "content": "淮阴西汉一英雄，史氏持衡论亦工。\n不向追亡羡萧相，却于援死着滕公。\n岂知并绩三人杰，皆自当时一语功。\n后世人材自戕贼，炎凉安得古人风。",
        "dynasty": "宋",
        "collection_info": null
    },
    {
        "title": "和戎",
        "author": "华岳",
        "content": "纳币求成事已非，可堪函首献戎墀。\n一天共戴心非石，九地皆涂血尚泥。\n反汉须知为鼌错，成秦恐不在于期。\n和戎自有和戎策，却恐诸公未必知。",
        "dynasty": "宋",
        "collection_info": null
    },
    {
        "title": "自宽",
        "author": "华岳",
        "content": "十事相寻九不谐，骨穷更值五行乖。\n人情厚薄且随分，世态炎凉休挂怀。\n家欲自丰无楮币，爨凭谁执有荆钗。\n如今且任眼前过，他日功名殊未涯。",
        "dynasty": "宋",
        "collection_info": null
    },
    {
        "title": "黄氏三层楼",
        "author": "华岳",
        "content": "瘦筇支我上高寒，风露凄清酒力悭。\n千里人邀千里月，一重楼见一重山。\n筵前飞雪喷焦遂，槛外行云遏小蛮。\n便好翻身驾黄鹄，直将情枉扣天关。",
        "dynasty": "宋",
        "collection_info": null
    },
    {
        "title": "幽居",
        "author": "华岳",
        "content": "莫问门无长者车，只图深巷乐樵渔。\n一园黄落食无限，万壑碧蓑衣有余。\n鴈足北来归讯杳，马蹄南去故人疎。\n东风看整朝天旆，多少功名在故庐。",
        "dynasty": "宋",
        "collection_info": null
    },
    {
        "title": "贺赵丞登第",
        "author": "华岳",
        "content": "要与宗盟立纪纲，俯从多士较文章。\n人材漏网无疏密，科目搜罗有短长。\n蟾窟一枝分玉树，凤池三浪出银潢。\n何当推解延豪杰，为復中原万里疆。",
        "dynasty": "宋",
        "collection_info": null
    },
    {
        "title": "梅",
        "author": "华岳",
        "content": "一年无处觅春光，杖策寻春特地忙。\n墙角数枝偏冷淡，江头千树欲昏黄。\n梢横波面月摇影，花落樽前酒带香。\n更仗西湖老居士，为予收拾付诗囊。",
        "dynasty": "宋",
        "collection_info": null
    },
    {
        "title": "捉月仙",
        "author": "华岳",
        "content": "缆解西风拍岸颠，鴈拖秋色上航船。\n挂帆未作乘风客，举棹先惊捉月仙。\n楚些有渊心石殒，贺狂无井眼花眠。\n慇懃为酹一杯酒，断送西江浪拍天。",
        "dynasty": "宋",
        "collection_info": null
    },
    {
        "title": "呈宁次翁",
        "author": "华岳",
        "content": "王谦不事富春侯，自是熏莸味不侔。\n病体隔年留枉狱，梦魂连夜逐归舟。\n可怜商木迁新令，欲为韩门復旧讐。\n但得此心无所愧，为公一死亦何尤。",
        "dynasty": "宋",
        "collection_info": null
    },
    {
        "title": "闷成",
        "author": "华岳",
        "content": "勿忧李广不封侯，广不封侯未足忧。\n汉鼎不烹曹操肉，吴鈎空断伍员头。\n鸿门自昔推屠狗，虎帐于今愧沐猴。\n千万南阳遇徐庶，为言豪杰尚缧囚。",
        "dynasty": "宋",
        "collection_info": null
    },
    {
        "title": "别馆即事",
        "author": "华岳",
        "content": "十年客裏过春光，客裏逢春分外狂。\n半堵碧云蜗路湿，一帘红雨燕泥香。\n衔山西日辞春阁，拍岸东风趁夜航。\n莫向钱塘苏小说，东吴新髻李红娘。",
        "dynasty": "宋",
        "collection_info": null
    },
    {
        "title": "武兴解舟",
        "author": "华岳",
        "content": "西风落日楚江头，秋水已平鹦鹉洲。\n烟树接天迷送旆，浪花翻雪喷行舟。\n三杯万事我已饱，一日千里谁能留。\n见说平戎新遣使，班超投笔已封侯。",
        "dynasty": "宋",
        "collection_info": null
    },
    {
        "title": "不遇",
        "author": "华岳",
        "content": "英雄不遇勿长吁，苟遇风云彼岂拘。\n不向关中效萧相，便于江左作夷吾。\n当知晋霸非由晋，所谓虞亡岂在虞。\n多少英灵费河岳，钟子不遇独何欤。",
        "dynasty": "宋",
        "collection_info": null
    },
    {
        "title": "纪事",
        "author": "华岳",
        "content": "钳口刳肠未足殚，穷原探本可观澜。\n乞酰孰谓邻非直，反矢须知友必端。\n暴虎欲从头碎璧，沐猴还虑髮衝冠。\n积薪措火居其下，试问贾生安未安。",
        "dynasty": "宋",
        "collection_info": null
    },
    {
        "title": "冬日述怀",
        "author": "华岳",
        "content": "寒入肌肤粟已生，银河冻合水无声。\n梅花漏泄春先到，风色商量雪未成。\n有愧何须问天理，无求方始合人情。\n男儿未际风云会，辜负胸中十万兵。",
        "dynasty": "宋",
        "collection_info": null
    },
    {
        "title": "暮春述怀",
        "author": "华岳",
        "content": "一年春事已差池，又见杨花贴水飞。\n梁燕不忧惊午枕，箔蚕生怕误春衣。\n景逢佳处须行乐，事到难时且式微。\n幸有黄鸡并浊酒，且和风月醉柴扉。",
        "dynasty": "宋",
        "collection_info": null
    },
    {
        "title": "幽居",
        "author": "华岳",
        "content": "十顷平湖一簇山，湖山佳处着朱阑。\n分阶草色迎春绿，漱石泉声入夜寒。\n不扰自然人事好，有为方信世途难。\n如今休说当年事，只把心平气定看。",
        "dynasty": "宋",
        "collection_info": null
    },
    {
        "title": "谢二刘",
        "author": "华岳",
        "content": "鴈行临慰暖如春，玉粒金包即拜恩。\n周粟不肥清圣肉，楚丝难繫直臣魂。\n二生在昔闻孤竹，一死于今愧屈原。\n圆簠下颁诚有谓，此情兄外更谁论。",
        "dynasty": "宋",
        "collection_info": null
    },
    {
        "title": "暮春述怀",
        "author": "华岳",
        "content": "买春无计托花神，费尽榆钱不计缗。\n风絮飞成三径雪，雨犂翻动一园春。\n有心报国从招祸，无相封侯莫怨贫。\n试问专坛与分社，予何人彼亦何人。",
        "dynasty": "宋",
        "collection_info": null
    },
    {
        "title": "呈诸同舍",
        "author": "华岳",
        "content": "洛阳年少不知几，十载南州赋式微。\n三举不登黄甲去，两庠空笑白丁归。\n头长贾昔过三尺，腰大巨今徒十围。\n祇恐金銮不前席，谁云无策富王畿。",
        "dynasty": "宋",
        "collection_info": null
    },
    {
        "title": "寄陈士元",
        "author": "华岳",
        "content": "郊野英雄不肯收，膏粱刍豢有何谋。\n胡儿只怒马黄弩，公子当求狐白裘。\n唐诏屡颁蕡不第，汉坛纔筑信当侯。\n古今得丧同儿戏，何必区区嘆白头。",
        "dynasty": "宋",
        "collection_info": null
    },
    {
        "title": "贫居",
        "author": "华岳",
        "content": "贫居不暇理椽茅，只倩江山围一遭。\n林鸟乐时知地僻，岭云閒处觉天高。\n春衫着破重连线，臈酒擎干独醡糟。\n且把杯盘聊自适，不须平地起风涛。",
        "dynasty": "宋",
        "collection_info": null
    },
    {
        "title": "呈鲁功甫",
        "author": "华岳",
        "content": "拂面东风二月天，绿杨芳草暗平川。\n花容着雨斗翻锦，春色恼人催禁烟。\n灯夜虽然君有约，花时却恐我无缘。\n直须得暇来相访，当约嫦娥伴醉眠。",
        "dynasty": "宋",
        "collection_info": null
    },
    {
        "title": "勉冯着明",
        "author": "华岳",
        "content": "主忧臣辱已难堪，国事颠危况未安。\n溺嫂临渊犹援手，斗人同室尚撄冠。\n公如不唱从军乐，士亦恐歌行路难。\n麟阁功名总劳苦，莫将行役作辛酸。",
        "dynasty": "宋",
        "collection_info": null
    },
    {
        "title": "藕花",
        "author": "华岳",
        "content": "惜丝不肯织宫鞋，花月仙人谪不来。\n河伯借泥封玉腕，风神翻浪沃香腮。\n无房不许蜂留宿，有盖尝令鹭自开。\n何事冤仇结青女，一朝收拾付尘灰。",
        "dynasty": "宋",
        "collection_info": null
    },
    {
        "title": "自勉",
        "author": "华岳",
        "content": "世态风波不可论，且于閒处乐天真。\n肥家无子堪登陇，忧国有人休问津。\n颜色虽蒙时借我，脚跟那解日随人。\n客来若问当时事，摇手无言对北邻。",
        "dynasty": "宋",
        "collection_info": null
    },
    {
        "title": "初夏即事",
        "author": "华岳",
        "content": "阴晴未判落梅天，柳巷无人絮扑毡。\n涤器倒囊寻市醖，唤船挑网得溪鲜。\n鸟声呼梦客千里，山色撩人句一联。\n遐想故人应念我，马蹄何处夕阳边。",
        "dynasty": "宋",
        "collection_info": null
    },
    {
        "title": "呈钟子严",
        "author": "华岳",
        "content": "那条路不通长安，莫把心肠独自剜。\n有酿何须儿索饮，无殽徒劝客加餐。\n千金不赏思归楚，万户无封愿识韩。\n大抵利名些子耳，几多豪杰被萦绊。",
        "dynasty": "宋",
        "collection_info": null
    },
    {
        "title": "寄杨渭夫",
        "author": "华岳",
        "content": "自愧材猷不足观，独于忠义死难干。\n二陵风雨谁思汉，万里腥羶谁报韩。\n眼到北盟常揾血，话残南渡欲衝冠。\n如何一代多人杰，稽首称藩鼻不酸。",
        "dynasty": "宋",
        "collection_info": null
    },
    {
        "title": "幽居",
        "author": "华岳",
        "content": "潇洒幽居屋一重，入门花柳间青红。\n帘尝碍月鈎尝挂，酒不逢花盏不空。\n畏爱难全公子日，雌雄谁识大王风。\n且将酒货迁诗料，休问榷场通未通。",
        "dynasty": "宋",
        "collection_info": null
    },
    {
        "title": "呈王君庸",
        "author": "华岳",
        "content": "主人意重出霓裳，客子愁多欲断肠。\n眉黛暗传春去恨，脸红犹带夜来粧。\n竹根穉子肌肤滑，叶底荷花语笑香。\n多少行云在巫峡，谩将诗思恼襄王。",
        "dynasty": "宋",
        "collection_info": null
    },
    {
        "title": "寄西山",
        "author": "华岳",
        "content": "宫墙无地可穿窬，犹幸先人有敝庐。\n仕版可羞宁毁瓦，儒冠曾误枉收书。\n供柴我合同收炭，寄食君当自办蔬。\n此理晓然明似镜，何须足下肆耕锄。",
        "dynasty": "宋",
        "collection_info": null
    },
    {
        "title": "呈李朝举",
        "author": "华岳",
        "content": "一片忠肝照日明，济时无策苦伤情。\n聱牙拊几悔南渡，和泪挑灯编北盟。\n汉用檄招三十郡，楚因歌散八千兵。\n太平若斗生灵肉，何用生灵望太平。",
        "dynasty": "宋",
        "collection_info": null
    },
    {
        "title": "小春言怀",
        "author": "华岳",
        "content": "桃李生香花满溪，南州十月尚襜衣。\n春从酒罋榨将出，秋在诗囊带得归。\n弓射十分方破的，棋高一着便争机。\n劝君莫作等閒看，毫髮差殊事已非。",
        "dynasty": "宋",
        "collection_info": null
    },
    {
        "title": "春愁",
        "author": "华岳",
        "content": "十日春愁不出门，出门春事已消魂。\n摘花掀帽倩人插，索酒得杯和月吞。\n啼鸟声中近寒食，落花阴裏又黄昏。\n春来春去总休问，往事悠悠付一樽。",
        "dynasty": "宋",
        "collection_info": null
    },
    {
        "title": "呈徐商卿",
        "author": "华岳",
        "content": "十年忧患谪东南，万事于心了不关。\n病去只愁双足软，老来且喜一身閒。\n人情无处便生怨，天道有时犹好还。\n大抵久长居富贵，到头天意亦须悭。",
        "dynasty": "宋",
        "collection_info": null
    },
    {
        "title": "春游有感",
        "author": "华岳",
        "content": "上苑春工到海棠，老夫随分为春忙。\n朱絃转枕鶑催拍，红粉倚栏花斗粧。\n吾道几时曾损益，人心今日自炎凉。\n愿言相约花前醉，一听儿童号酒狂。",
        "dynasty": "宋",
        "collection_info": null
    },
    {
        "title": "忧",
        "author": "华岳",
        "content": "忧吾所谓果何忧，忧国忧家卒未休。\n坐法马迁方去汉，释囚箕子未归周。\n西风万籁声声恨，夜雨疎桐点点愁。\n有客不知吾所向，却将米价问南州。",
        "dynasty": "宋",
        "collection_info": null
    },
    {
        "title": "述怀",
        "author": "华岳",
        "content": "我生胸次不尘埃，不学儿曹刚自媒。\n诗料虽凭风月制，宦途还听鬼神开。\n十年教养猷初壮，半世功名念已灰。\n安得金銮有清问，贾生何事未归来。",
        "dynasty": "宋",
        "collection_info": null
    },
    {
        "title": "套筒",
        "author": "华岳",
        "content": "作箇咿𠼳赘项咽，箇中和我万愁牵。\n一筒作柄箫无窍，双铁为圜扇有圈。\n身拜却疑人是犬，手擎还类笔如椽。\n从今节节能通气，安得当为积蓄钱。",
        "dynasty": "宋",
        "collection_info": null
    },
    {
        "title": "春郊即事",
        "author": "华岳",
        "content": "东风吹动绮罗尘，翠盖红缨处处新。\n蝶翅拍开千树雪，鶑声催老十洲春。\n人生有酒须行乐，吏禄无阶且食贫。\n归客不须笼画烛，醉和明月上雕轮。",
        "dynasty": "宋",
        "collection_info": null
    },
    {
        "title": "雪",
        "author": "华岳",
        "content": "天低江阔水连天，上下周回一色兼。\n扑雀猎鹰翻白缟，得鲈渔父指青帘。\n马抛玉勒珑𤦪落，狮欠金铃橘柚添。\n得句莫嫌呵冻笔，明年岁事已堪占。",
        "dynasty": "宋",
        "collection_info": null
    },
    {
        "title": "题富沙庙",
        "author": "华岳",
        "content": "平政桥头火烁空，富沙宫殿烈烟中。\n地形难扑徒临水，天意能回遽反风。\n十里爆雷惊客梦，万家全璧頼神功。\n君王注意恢神武，更乞威灵为宝冲。",
        "dynasty": "宋",
        "collection_info": null
    },
    {
        "title": "次翁正叔溪山胜游之韵",
        "author": "华岳",
        "content": "溪南风物照窗扉，溪北兰舟缆翠微。\n双桨碧云苔浦合，一帘红雨杏花飞。\n只知有酒酬佳景，却恨无绳繫落晖。\n更约风流众年少，明朝依旧莫相违。",
        "dynasty": "宋",
        "collection_info": null
    },
    {
        "title": "春郊即事",
        "author": "华岳",
        "content": "东风吹不断轮蹄，处处秋韆环佩飞。\n剪翠弄粧归髻掠，乱红翻锦上屏帏。\n花应笑我春尝醉，燕解嘲人夜不归。\n莫怪逢春太娱乐，人生能有几芳菲。",
        "dynasty": "宋",
        "collection_info": null
    },
    {
        "title": "闷题",
        "author": "华岳",
        "content": "此心忠义出天资，奴隶儿童莫强为。\n燕雀不知鸿鹄志，牛羊徒饰虎狼皮。\n事当桀犬吠尧日，书在塞鸿归汉时。\n拔劔问天天不语，料天还愧负男儿。",
        "dynasty": "宋",
        "collection_info": null
    },
    {
        "title": "呈陈平仲",
        "author": "华岳",
        "content": "达人安分乐平生，不与阴阳造化争。\n汉节有人恭且止，楚盘无客遂当行。\n荐公地栗三杯酒，分我天香一味羹。\n大抵有施须有报，木桃琼玖愧诗评。",
        "dynasty": "宋",
        "collection_info": null
    },
    {
        "title": "纸帐",
        "author": "华岳",
        "content": "主人冰雪洒胸襟，买宿银城不计缗。\n春草有诗皆白雪，秋毫无梦到红尘。\n月娥好作云间侣，风伯不寒冰下人。\n更喜五更窗外月，梅梢分得一枝春。",
        "dynasty": "宋",
        "collection_info": null
    },
    {
        "title": "兵",
        "author": "华岳",
        "content": "兵贵先人斯夺人，莫教间谍漏真情。\n汉因有备吴终退，秦为无人楚始争。\n卦向爻中分损益，棋于局上定输赢。\n不知都督三边者，还肯江湖问一声。",
        "dynasty": "宋",
        "collection_info": null
    },
    {
        "title": "自讼",
        "author": "华岳",
        "content": "我生素不事诙谐，檐板方头唤不回。\n遇事岂容无正论，济时未必有长材。\n头虽五鼎不辞剑，口恐三缄合用枚。\n不是生平太刚介，有如踪迹尚尘埃。",
        "dynasty": "宋",
        "collection_info": null
    },
    {
        "title": "纪时",
        "author": "华岳",
        "content": "古今多少好英雄，未必奸邪未必忠。\n上党鼎膏流地白，长平坑血溅天红。\n三边传檄兵虽息，二榷开场货未通。\n更愿年丰富金帛，饱装驼驾为和戎。",
        "dynasty": "宋",
        "collection_info": null
    },
    {
        "title": "重九",
        "author": "华岳",
        "content": "破帽无情不受吹，满头霜雪已如丝。\n菊花笑我三秋客，风物撩人九日诗。\n三楚膏腴已煨烬，二江皮肉更疮痍。\n子卿三月无音信，鸿鴈南来何所之。",
        "dynasty": "宋",
        "collection_info": null
    },
    {
        "title": "祷梅山",
        "author": "华岳",
        "content": "许我登龙尚未还，作诗更为谒梅山。\n如何威惠推千载，犹使英雄困八蛮。\n神不提身归虎帐，鬼须擘口动龙颜。\n聪明傥为扶宗社，愿借风雷顷刻间。",
        "dynasty": "宋",
        "collection_info": null
    },
    {
        "title": "寄西山",
        "author": "华岳",
        "content": "姓名久不到西山，觅便无风鼻谩酸。\n天堑有花春堰急，地炉无火夜堂寒。\n青灯昔记对床卧，白髮今羞把镜看。\n见说北归常有鴈，一书无惜报平安。",
        "dynasty": "宋",
        "collection_info": null
    },
    {
        "title": "再祷梅山",
        "author": "华岳",
        "content": "梅山昔扣五通仙，曾许英雄第一籤。\n恰遇尘埃当扰扰，如何泥泞尚淹淹。\n若非推入高宗梦，须是遥分太史占。\n他日崧高咏申甫，一香先为大王拈。",
        "dynasty": "宋",
        "collection_info": null
    },
    {
        "title": "怒题",
        "author": "华岳",
        "content": "壮气横秋面渥丹，男儿未遇指休弹。\n卖浆岂料周分国，盗粟焉知汉筑坛。\n胫脡未甘缠吏鞅，髑髅不信误儒冠。\n夜深踢起床头婢，和泪挑灯把剑看。",
        "dynasty": "宋",
        "collection_info": null
    },
    {
        "title": "寄范茂卿",
        "author": "华岳",
        "content": "社风吹迸雨前枝，正是施工北苑时。\n小胯未封纔入盝，短鎗初拆半含旗。\n一盆腊雪分龙井，万杵春雷入凤池。\n见说贡余山似积，小煎还肯换新诗。",
        "dynasty": "宋",
        "collection_info": null
    },
    {
        "title": "题溪庄",
        "author": "华岳",
        "content": "山拥青螺出粉墙，水环银带插溪庄。\n一百五日雨翻浴，三十六宫人斗粧。\n蝶翅拍花催舞袖，凤毛翻锦入诗囊。\n新欢旧恨知多少，且对东风醉几场。",
        "dynasty": "宋",
        "collection_info": null
    },
    {
        "title": "奇见",
        "author": "华岳",
        "content": "红牙催拍燕飞忙，一片行云遶画堂。\n眉黛蹙成游子恨，脸红烧断故人肠。\n榆钱不买千金笑，柳带何须百宝粧。\n舞罢隔帘偷送目，不知谁是楚襄王。",
        "dynasty": "宋",
        "collection_info": null
    },
    {
        "title": "思故人",
        "author": "华岳",
        "content": "太乙年来落冀并，几多豪杰未成名。\n尧天日月计和玉，胡地山川知耀卿。\n卢六驱风能破屋，陈三平水可倾城。\n年来幕府勤延揽，何事诸兄未有声。",
        "dynasty": "宋",
        "collection_info": null
    },
    {
        "title": "呈古洲老人",
        "author": "华岳",
        "content": "卫霍勋名李杜才，纔过四十也心灰。\n俗尘趁少便披拂，诗料空多难剪裁。\n时事谩提眉便皱，家怀未说眼先开。\n朱帘更倩梅香挂，要放银蟾入座来。",
        "dynasty": "宋",
        "collection_info": null
    },
    {
        "title": "训小童",
        "author": "华岳",
        "content": "饭罢令人唤小童，敢烦捉耳为开蒙。\n芎茶不用焦汤点，纸被还将艷火烘。\n醉欲伴眠当倩月，热求挥汗合邀风。\n它时我建青油幕，廉汝封侯学卫公。",
        "dynasty": "宋",
        "collection_info": null
    },
    {
        "title": "郊饮",
        "author": "华岳",
        "content": "茅舍松棚隔小桥，碧帘斜挂竹篱腰。\n猪头煮去和皮擘，牛肉秤来带骨烧。\n村酒不图邀客醉，野花復喜向人娇。\n归舟不用撑明月，只倩西风借晚潮。",
        "dynasty": "宋",
        "collection_info": null
    },
    {
        "title": "西爽",
        "author": "华岳",
        "content": "客子东南不着家，主人北里恣豪奢。\n夜深常倩月移竹，春老不烦风扫花。\n暮雨送凉归枕簟，夕阳留客赋烟霞。\n何时执手阑干外，同把功名誓镆铘。",
        "dynasty": "宋",
        "collection_info": null
    },
    {
        "title": "斗斋",
        "author": "华岳",
        "content": "八方无处着瞿昙，百合中间寄一龛。\n满挹酒浆供里北，平量风月借和南。\n腰如可折岂徒五，涎若果流何待三。\n更喜小窗能就拱，夜寒江静着山函。",
        "dynasty": "宋",
        "collection_info": null
    },
    {
        "title": "呈楚南僧",
        "author": "华岳",
        "content": "刚肠未肯报平安，拟把功名一担担。\n方向杏坛逃败北，却于莲社得和南。\n香同世事炎还冷，茶类人情苦始甘。\n大抵久长同佛法，此心何处不瞿昙。",
        "dynasty": "宋",
        "collection_info": null
    },
    {
        "title": "山居",
        "author": "华岳",
        "content": "布作宽袍竹作冠，萧然万虑不相关。\n数声横笛烟霄外，一箇閒人天地间。\n若遇急流须勇退，从教倦鸟不知还。\n百年富贵君休羡，得似浮生半日閒。",
        "dynasty": "宋",
        "collection_info": null
    },
    {
        "title": "吴伯叙",
        "author": "华岳",
        "content": "太平官府不停囚，求剑乌衣欲刻舟。\n私筴是鷄难做鹤，公庭得马便成牛。\n不疑若受千金谤，胶鬲当贻万世羞。\n见说明公在莲幕，不知能鑑此冤不。",
        "dynasty": "宋",
        "collection_info": null
    },
    {
        "title": "读史",
        "author": "华岳",
        "content": "史笔如衡须正持，莫教浮诞出无稽。\n已成帝业从烹父，未将王师休杀妻。\n秦逸号眠为抱虎，刘狂名舞作闻鷄。\n麟经削后无全笔，磨玷吾当问白圭。",
        "dynasty": "宋",
        "collection_info": null
    },
    {
        "title": "建安暮秋",
        "author": "华岳",
        "content": "斜阳望断水平桥，古柳萧疎己半雕。\n鱼跃浪花翻水面，鴈拖烟练束林腰。\n花时无镪能追骥，月夜有诗堪续貂。\n回首故乡多少恨，乱山无数路迢迢。",
        "dynasty": "宋",
        "collection_info": null
    },
    {
        "title": "三衢道中",
        "author": "华岳",
        "content": "西风吹梦落青帘，浊酒三杯路二千。\n别岸舟行秋色裏，故人家在夕阳边。\n囊中有药难医国，竿上无鈎可钓贤。\n见说近来书籍贵，监取唐汉莫论钱。",
        "dynasty": "宋",
        "collection_info": null
    },
    {
        "title": "秋望有怀",
        "author": "华岳",
        "content": "片云如雨卷西风，绰尽遮阑眼力雄。\n远水半连晴汉碧，暮霞全借夕阳红。\n姓名未得联诸子，鬓髮皤然已一翁。\n欲识翠微诗外意，岂徒忧国愿年丰。",
        "dynasty": "宋",
        "collection_info": null
    },
    {
        "title": "送李子方",
        "author": "华岳",
        "content": "乱云推月上层楼，楼上朱帘不下鈎。\n鸡翅拍开朱户锁，鴈声唤上木兰舟。\n黄花捻酒留人醉，红叶题诗倩水流。\n李广不侯人不笑，笑他人作烂羊头。",
        "dynasty": "宋",
        "collection_info": null
    },
    {
        "title": "寄两庠同舍",
        "author": "华岳",
        "content": "昔年槌鼓扣天阍，远谪南州七度春。\n大享有恩来北阙，小囚无赂脱东闽。\n乌衣座满民流血，画烛帘深案积尘。\n见说九重宵旰虑，长沙犹有少年人。",
        "dynasty": "宋",
        "collection_info": null
    },
    {
        "title": "呈沿漕宰",
        "author": "华岳",
        "content": "长亭不作马蹄迂，一叶孤蓬入帝都。\n星布关津皆自放，雷封纂节独相拘。\n可怜罔市千般有，谁信虚舟一物无。\n为祝琴堂早催发，片帆连夜过姑苏。",
        "dynasty": "宋",
        "collection_info": null
    },
    {
        "title": "九日",
        "author": "华岳",
        "content": "禾落西风黄叶飞，子卿无信鴈来迟。\n凄凉自笑刘思父，慷慨难追杜牧之。\n归兴十分浓似酒，愁肠一缕乱如丝。\n凭君细把茱萸问，此会明年健有谁。",
        "dynasty": "宋",
        "collection_info": null
    },
    {
        "title": "戏呈赵可父",
        "author": "华岳",
        "content": "少年场屋擅词锋，审谳无私只奉公。\n夜月兰宫无宿曜，秋霜莲幕有春风。\n明堂难毁周公制，乡校犹存子产功。\n文德自来能服远，更烦刘向为和戎。",
        "dynasty": "宋",
        "collection_info": null
    },
    {
        "title": "挽吴夫人",
        "author": "华岳",
        "content": "鸾骖不是厌尘凡，王母瑶池促驾还。\n家在两三千里外，人生一十六年间。\n好随神女游舒水，难伴文君归蜀山。\n试向仙源问消息，桃花零落水潺潺。",
        "dynasty": "宋",
        "collection_info": null
    },
    {
        "title": "岩桂落英",
        "author": "华岳",
        "content": "凈扫庭阶衬落英，西风吹恨入蓬瀛。\n人从紫麝囊中过，马踏黄金屑上行。\n眠醉不须铺锦褥，研香还解作珠缨。\n宫娥未许填沟壑，收拾流酥浸玉罂。",
        "dynasty": "宋",
        "collection_info": null
    },
    {
        "title": "牢城述怀",
        "author": "华岳",
        "content": "江外音书久不来，重城昏鼓又相催。\n眼前萤掣檐前电，耳底蚊轰屋底雷。\n乃事类棋方入局，此心如火已成灰。\n凭君试问吴元白，老寇东川回未回。",
        "dynasty": "宋",
        "collection_info": null
    },
    {
        "title": "重午",
        "author": "华岳",
        "content": "虎眼龙鬚午未干，楚臣遗泪尚潸潸。\n梅天有雨金丸重，麦地无风翠浪閒。\n蒲解枭风岂枭贼，符能驱祟不驱姦。\n一樽菖酒呼天问，何事男儿鬓渐斑。",
        "dynasty": "宋",
        "collection_info": null
    },
    {
        "title": "有触述怀",
        "author": "华岳",
        "content": "英雄还要识英雄，不识英雄总是空。\n投鼠在人当忌器，见鸿非我独弯弓。\n情从忠佞分轻重，事戒恩威戾始终。\n说与翠微休截截，三缄从此更须工。",
        "dynasty": "宋",
        "collection_info": null
    },
    {
        "title": "岩桂",
        "author": "华岳",
        "content": "西风吹老碧莲房，万壑风流拆麝囊。\n谩与篱花争晓色，肯教盆蕙压秋芳。\n月中有女曾分种，世上无花敢斗香。\n要识仙根迥然别，一枝开傍郄家墙。",
        "dynasty": "宋",
        "collection_info": null
    },
    {
        "title": "偶成",
        "author": "华岳",
        "content": "一别京华近十年，此心无日不悠然。\n嗅梅得句天然巧，把酒开怀地自偏。\n铁砚不须兵十万，铜盘何用客三千。\n功名自有风云会，不遇风云毋自煎。",
        "dynasty": "宋",
        "collection_info": null
    },
    {
        "title": "寄王士贵",
        "author": "华岳",
        "content": "画桥相送百花春，转眼孤鸿逐断云。\n别后有谁能顾我，客中无日不思君。\n风前花影尝兴念，月下桐声久不闻。\n见说近来多好况，一书无惜寄云云。",
        "dynasty": "宋",
        "collection_info": null
    },
    {
        "title": "发书与幼弟及坦斋",
        "author": "华岳",
        "content": "风烟世事不堪听，勿谓封侯胜白丁。\n老眼隔年新旧历，归心连夜短长亭。\n一声蜀鸟惊胡蝶，十幅蛮花寄鹡鸰。\n更向坦斋夫子道，近来双鬓已星星。",
        "dynasty": "宋",
        "collection_info": null
    },
    {
        "title": "寄王清之",
        "author": "华岳",
        "content": "封书汉上寄清之，却恐清之汉上归。\n千里谩怀明月共，寸心常伴白云飞。\n湘妃有泪能斑竹，周士无心恋采薇。\n安得一缄飞海峤，与兄联辔上淮淝。",
        "dynasty": "宋",
        "collection_info": null
    },
    {
        "title": "感应王祠",
        "author": "华岳",
        "content": "如神正直护缧囚，当代公卿总合羞。\n疏纸未烧谋已遂，炉香方爇病先瘳。\n乞灵屡假三更寐，释缚常封万户侯。\n待得有勋书竹帛，一封当为荐宸旒。",
        "dynasty": "宋",
        "collection_info": null
    },
    {
        "title": "寄张舍人",
        "author": "华岳",
        "content": "万冤无计彻天衢，三尺金科谩卷舒。\n公不戴星驰驷马，民将指日就枯鱼。\n黄堂宴妓不加意，丹陛虑囚空有书。\n见说羣乌广瞻听，如何公论尚踌躇。",
        "dynasty": "宋",
        "collection_info": null
    },
    {
        "title": "祷富沙",
        "author": "华岳",
        "content": "十年踪迹淖泥沙，为炷灵香祷富沙。\n万里无由诣霜阙，一书聊欲为星槎。\n解骖许我来齐晏，释缚从君问左车。\n他日横飞上麟阁，行祠当为建京华。",
        "dynasty": "宋",
        "collection_info": null
    },
    {
        "title": "谢刘判院",
        "author": "华岳",
        "content": "细轴浓云寄矮斋，蒲团和气忽惊回。\n一床浪捲芙蓉皱，十幅香重锦绣开。\n不怕夜寒侵斗帐，却愁春梦到阳台。\n感恩未作琼瑶报，先把新诗寄小梅。",
        "dynasty": "宋",
        "collection_info": null
    },
    {
        "title": "寄苕溪故人",
        "author": "华岳",
        "content": "昔年分袂霅川东，繫马花梢扑乱红。\n解佩送行情怏怏，举杯言别恨匆匆。\n中人以上谁知我，北斗以南惟有公。\n此去东闽有良便，一书无惜慰羁穷。",
        "dynasty": "宋",
        "collection_info": null
    },
    {
        "title": "不祷",
        "author": "华岳",
        "content": "不炷灵香不诵经，兆杯籤榜总欺人。\n穷通只合从天地，祸福何须问鬼神。\n命到死时生莫倖，事当直处曲还伸。\n从今若问开先事，桃李无言二月春。",
        "dynasty": "宋",
        "collection_info": null
    },
    {
        "title": "送提举陈工部",
        "author": "华岳",
        "content": "溪风拂拂卷征衣，溪上攀辕恨马迟。\n蝗不入闽今已矣，碑无留岘古求之。\n泉知送客声犹咽，烛昧留人泪谩垂。\n愿速长沙还贾谊，为公江上斩鲸鲵。",
        "dynasty": "宋",
        "collection_info": null
    },
    {
        "title": "悉事",
        "author": "华岳",
        "content": "欲归未去两纷拏，何事回天力未加。\n九牧谁为十羊主，百冠当念一人髽。\n肘边有石心虽切，腰下无钱手谩叉。\n千万有人逢伯乐，为言龙种尚盘车。",
        "dynasty": "宋",
        "collection_info": null
    },
    {
        "title": "呈陈信父",
        "author": "华岳",
        "content": "老来百计总无成，当路时官懒问名。\n国事只将心事比，今人难作古人评。\n苍头笑我樽无佐，白髮欺人镊又生。\n惟有建溪知客意，过滩时作不平鸣。",
        "dynasty": "宋",
        "collection_info": null
    },
    {
        "title": "寄江子岗",
        "author": "华岳",
        "content": "秋夜封书上子岗，别来化日又舒长。\n只知电烛两经月，不觉星毛半欲霜。\n竹叶照人凝盏滑，梅花撩客透篱香。\n知他诗债曾偿未，料得寻春日日忙。",
        "dynasty": "宋",
        "collection_info": null
    },
    {
        "title": "书太乙编年卷尾",
        "author": "华岳",
        "content": "年来太乙犯咸池，三式编年事可疑。\n西北膏腴从脯腊，东南皮肉恐疮痍。\n尧天日月期无已，胡地烟云岁有之。\n更向江湖问同志，中原何日是归期。",
        "dynasty": "宋",
        "collection_info": null
    },
    {
        "title": "怒成",
        "author": "华岳",
        "content": "舌端豪气吐长虹，四海一身无处容。\n不向北山求刺虎，便从南海学屠龙。\n鼎须刘闢方成器，剑到魏齐那是锋。\n欲抱不平朝玉帝，梦魂飞上祝融峰。",
        "dynasty": "宋",
        "collection_info": null
    },
    {
        "title": "楮衾",
        "author": "华岳",
        "content": "霜风剪水作冰花，织出吴绫不用梭。\n十幅晓云藏处士，一床秋水浸嫦娥。\n直疑天上无青女，却信人间有睡魔。\n更向屏山画梅竹，红尘还有此风么。",
        "dynasty": "宋",
        "collection_info": null
    },
    {
        "title": "勉赵法曹",
        "author": "华岳",
        "content": "银潢河海浸崆峒，君独轩昂万派中。\n北鄙虎牢今子产，东山狼跋古周公。\n固知鲁卫封同姓，合向燕秦策异功。\n我欲誓江同击楫，中流不惜伴英雄。",
        "dynasty": "宋",
        "collection_info": null
    },
    {
        "title": "狱中责廷尉  其一",
        "author": "华岳",
        "content": "重门有路透泉关，便合抠衣问比干。\n愧我直言难媚竈，从渠怒髮自衝冠。\n乌台有月身何及，犴狱无天泪谩弹。\n自恨不逢包孝肃，此身那许报平安。",
        "dynasty": "宋",
        "collection_info": null
    },
    {
        "title": "狱中责廷尉  其二",
        "author": "华岳",
        "content": "吾巾不是不冠儒，曾被儒冠几误予。\n铁砚不磨天地轴，毛锥难復帝王居。\n当传卫霍无传秘，却着韩曹不着书。\n堪笑苍生无眼力，不知豪杰在樵渔。",
        "dynasty": "宋",
        "collection_info": null
    },
    {
        "title": "挽戚虚中",
        "author": "华岳",
        "content": "梦裏匡庐兴未阑，转头世事已辛酸。\n肥家有术疑非药，漉酒从人笑不冠。\n鴈序向人羣已失，凤雏过眼影何单。\n不堪回首原头路，一坞松楸生暮寒。",
        "dynasty": "宋",
        "collection_info": null
    },
    {
        "title": "寄卢进士",
        "author": "华岳",
        "content": "丈夫策定在吴鈎，浪把桥门作胜游。\n綵笔误人随骥尾，锦标还我占鳌头。\n关山梦寐三千里，竹帛功名四十秋。\n安得九重容借箸，尽将军国为前筹。",
        "dynasty": "宋",
        "collection_info": null
    },
    {
        "title": "九日言怀",
        "author": "华岳",
        "content": "凄凄天气间炎凉，破帽翻风客斗狂。\n酒味暗消黄蘂辣，鴈声唤得菊花香。\n三京昔拟恢同轨，九日今犹客异乡。\n更仗阿谁上沙漠，为予申意郭汾阳。",
        "dynasty": "宋",
        "collection_info": null
    },
    {
        "title": "呈鄱阳赵及甫",
        "author": "华岳",
        "content": "不学炎凉不自谋，动和权势作仇讐。\n笔锋带怒摇山岳，剑气衔冤射斗牛。\n龙虎榜中当擢第，麒麟阁上合封侯。\n功名未入男儿手，谁肯甘为郡督邮。",
        "dynasty": "宋",
        "collection_info": null
    },
    {
        "title": "九日溪楼远望",
        "author": "华岳",
        "content": "西风寥落做重阳，人在东南水一方。\n地僻阻它鸿鴈信，天寒撩我菊萸觞。\n江澄素练鱼翻赤，叶剪红绡蟹结黄。\n不是倚阑迷望眼，欲凭归鴈问苏郎。",
        "dynasty": "宋",
        "collection_info": null
    },
    {
        "title": "诉董寺丞",
        "author": "华岳",
        "content": "神首罗睺欲蚀天，弯弓直造玉皇前。\n九重不忍诛林甫，一札翻令囿马迁。\n投鼠固知当忌器，得鱼谁敢便忘筌。\n吾今一死初无憾，愿把孤忠托孟坚。",
        "dynasty": "宋",
        "collection_info": null
    },
    {
        "title": "寄小王徐子晋",
        "author": "华岳",
        "content": "十载长沙路二千，归心日夜在长安。\n居家有誉眉空白，恋阙无谋心谩丹。\n获鴈不闻苏子信，沐猴徒笑楚人冠。\n马蹄恐有唐城便，为把功名问二潘。",
        "dynasty": "宋",
        "collection_info": null
    },
    {
        "title": "狱中作",
        "author": "华岳",
        "content": "壮士刚肠不受冤，髑髅可断志难干。\n越仇未报薪当卧，汉贼犹存铗谩弹。\n情款不从囚口责，炙浆难塞吏肠宽。\n何当尽沥姦邪血，染作衣裳看孟安。",
        "dynasty": "宋",
        "collection_info": null
    },
    {
        "title": "池亭即事",
        "author": "华岳",
        "content": "春风恰恰破桃李，池馆无人一径深。\n鸥刷断翎翻水面，蝶抛残粉出花心。\n诗怀搅我丹心破，节物催人白髮侵。\n流水伯牙今已矣，世间那復有知音。",
        "dynasty": "宋",
        "collection_info": null
    },
    {
        "title": "南剑水阁",
        "author": "华岳",
        "content": "欲向津头问镆铘，一潭秋水漫烟霞。\n画屏对客景藏景，芳树压溪花照花。\n有策廷争惭贾谊，无功庙食笑张华。\n夜深霹雳轰双剑，惊起延平十万家。",
        "dynasty": "宋",
        "collection_info": null
    },
    {
        "title": "丹青阁",
        "author": "华岳",
        "content": "阁上阑干紫翠环，阁中身世异尘寰。\n长虹吸月印秋水，孤鹜伴霞量晚山。\n万里风烟屏帐裏，一时人物画图间。\n凌烟须是男儿事，却恐功名未放閒。",
        "dynasty": "宋",
        "collection_info": null
    },
    {
        "title": "折桂园友人宴",
        "author": "华岳",
        "content": "墙头罗绮碧云浓，墙外秋韆电掣空。\n蝴蝶拍开花面粉，鹧鸪吹落杏腮红。\n翠裀不卷珠帘月，蜡烛还摇锦袖风。\n醉眼不知尘世有，直疑身在广寒宫。",
        "dynasty": "宋",
        "collection_info": null
    },
    {
        "title": "夜步水西",
        "author": "华岳",
        "content": "半趿芒鞋过水西，楼台灯火未多时。\n山羞见我头头转，月怕抛人步步随。\n枫叶卷愁秋去早，溪声翻笑夜归迟。\n柴门只解关烟雨，不隔离愁些子儿。",
        "dynasty": "宋",
        "collection_info": null
    },
    {
        "title": "酒楼秋望",
        "author": "华岳",
        "content": "西风吹客上阑干，万里无云宇宙宽。\n秋水碧连天一色，暮霞红映日三竿。\n花摇舞帽枝犹软，酒入诗肠句不寒。\n古往今来恨多少，一时收拾付杯盘。",
        "dynasty": "宋",
        "collection_info": null
    },
    {
        "title": "临清阁",
        "author": "华岳",
        "content": "阑干古木琐青葱，阑外檐花灼半空。\n万里好山春黛碧，一溪流水暮霞红。\n窗疎不碍东西月，帆过始知南北风。\n试问支郎一樽酒，好天良夜与谁同。",
        "dynasty": "宋",
        "collection_info": null
    },
    {
        "title": "思故人",
        "author": "华岳",
        "content": "十载无人问益之，谁于欬唾觅珠玑。\n两三千里家何在，三十六峰人未归。\n将谓抱薪能救燎，果然画餠不充饥。\n东川恐遇连荣祖，一笑不须论是非。",
        "dynasty": "宋",
        "collection_info": null
    },
    {
        "title": "有激呈江圣与判院",
        "author": "华岳",
        "content": "不郊不国不吾庐，兀兀腾腾十载余。\n颈昔已逃三尺剑，腹今犹秘九畴书。\n齐牛难爇吴元济，贾鵩何惭董仲舒。\n只合三缄且钳口，一蓑归去伴樵渔。",
        "dynasty": "宋",
        "collection_info": null
    },
    {
        "title": "与楞伽老瑛上人",
        "author": "华岳",
        "content": "勿谓年来世道艰，都缘彼此不相参。\n一生知己有千万，十事从人无二三。\n红杏无坛堪拱北，白莲有社结和南。\n扁舟若有东归便，断竹枯松寄一担。",
        "dynasty": "宋",
        "collection_info": null
    },
    {
        "title": "呈王子蒙隠者",
        "author": "华岳",
        "content": "国士还须为国忧，肯同儿女作身谋。\n存无补世亡无异，生不惊人死不休。\n秦鹿须还屠狗逐，楚猴犹为烂羊羞。\n如今若论西都事，却与中唐风马牛。",
        "dynasty": "宋",
        "collection_info": null
    },
    {
        "title": "夜读离骚",
        "author": "华岳",
        "content": "楮衾封冷白凝霜，展转无眠夜未央。\n风欲送愁先卷帐，雨嫌多梦故敲窗。\n自惭鼓瑟投齐好，谩接歌舆效楚狂。\n起把离骚读幽闷，楚词还似楚江长。",
        "dynasty": "宋",
        "collection_info": null
    },
    {
        "title": "倪尚书生祠",
        "author": "华岳",
        "content": "闻说先生入建都，一年民乐吏清癯。\n四厢夜月封朱户，两院春风锁翠芜。\n一旦有书追驷马，万冤无计彻羣乌。\n焚香再拜祝公寿，问有清朝赏罚无。",
        "dynasty": "宋",
        "collection_info": null
    },
    {
        "title": "秋晚述怀呈薛子长",
        "author": "华岳",
        "content": "一罋香醪一曲琴，得相寻处且相寻。\n杯宽却怪青山小，坐久不知黄叶深。\n当路星轺已钳口，异乡风物更关心。\n何时繫艇秋江上，醉卧芦花雪满襟。",
        "dynasty": "宋",
        "collection_info": null
    },
    {
        "title": "双桂堂",
        "author": "华岳",
        "content": "月姊亲移入庆门，广寒今是并肩人。\n分他蟾窟雌雄种，作我萤窗南北隣。\n傲窦虽悭三树玉，比诜翻剩一枝春。\n主人便好鞭黄鹄，斫取魁梢谢紫宸。",
        "dynasty": "宋",
        "collection_info": null
    },
    {
        "title": "忆弟妹",
        "author": "华岳",
        "content": "别来三载客东南，始信人生聚首难。\n眼底不闻鸿鴈信，鼻头常为鹡鸰酸。\n问天不语语徒厉，蓦地上心心类剜。\n安得春风吹马首，卧听行列报平安。",
        "dynasty": "宋",
        "collection_info": null
    },
    {
        "title": "责逋  其一",
        "author": "华岳",
        "content": "索逋无术谒公门，岂谓公门反怆神。\n令尹幸酬三百索，痴儿犹恋一千缗。\n如今索手方知错，自此甘心莫怨贫。\n不是恩波不旁洽，五穷无奈苦随人。",
        "dynasty": "宋",
        "collection_info": null
    },
    {
        "title": "责逋  其二",
        "author": "华岳",
        "content": "刳肠植粟餧官牛，牛骨成尘粟未酬。\n何事莲参犹阁笔，反怜花县若虚舟。\n季公素重千金诺，胶鬲当贻万世羞。\n愿效相如还赵璧，莫教颜色嘆床头。",
        "dynasty": "宋",
        "collection_info": null
    },
    {
        "title": "送赵右秋  其一",
        "author": "华岳",
        "content": "梅花飞雪满霜洲，洲上行人去莫留。\n蜡炬结花催管籥，鴈声唤客上兰舟。\n莫嫌冰炭情难入，自是熏莸味不侔。\n执节从教少知遇，勿于世路学沉浮。",
        "dynasty": "宋",
        "collection_info": null
    },
    {
        "title": "送赵右秋  其二",
        "author": "华岳",
        "content": "闽藩齐指右参军，玉骨清无半点尘。\n一味恤刑常召祸，十年游宦只忧贫。\n圜扉月照金波夜，寒谷花开玉树春。\n客子与君虽素昧，一时聊记子张绅。",
        "dynasty": "宋",
        "collection_info": null
    },
    {
        "title": "牢城言怀",
        "author": "华岳",
        "content": "重城不隔世间尘，箇裏无花别有春。\n冤鬼夜随风雨泣，病囚时作犬羊呻。\n雷霆不霹欺君贼，彗孛偏凌为国人。\n欲问老天天已老，料应无说为敷陈。",
        "dynasty": "宋",
        "collection_info": null
    },
    {
        "title": "赠楞伽老瑛上人",
        "author": "华岳",
        "content": "无聊断梗拨寒灰，门掩霜风客自推。\n急下火垆叉手接，便将布袋解头开。\n拂床展卷呈诗稿，炙盏分茶当酒杯。\n别后逢人须问讯，楞伽曾倩寄书来。",
        "dynasty": "宋",
        "collection_info": null
    },
    {
        "title": "谢仵判院惠米",
        "author": "华岳",
        "content": "沟壑膏粱总自招，仲尼陈蔡亦嚣嚣。\n不逢鲁肃千囷指，空折渊明五斗腰。\n孤竹二饥知我意，苍梧一饱为君谣。\n从今隻手摩挲腹，却向颜门问一瓢。",
        "dynasty": "宋",
        "collection_info": null
    },
    {
        "title": "除夜大雪丙寅除夜得春，瑞雪大作，时有襄淮之衄，因记夜半入蔡之事，使人振腕不寐。时在建三除夜矣",
        "author": "华岳",
        "content": "青帝明朝下玉京，先教滕六掩车尘。\n梅花笑我三年腊，椒叶争他一夜春。\n乌角触檐鞭堕玉，马蹄印路椀抛银。\n何当夜缚吴元济，去作中兴社稷臣。",
        "dynasty": "宋",
        "collection_info": null
    },
    {
        "title": "呈毛南仲",
        "author": "华岳",
        "content": "暮宿东溪一草堂，倦和衣屦卧胡床。\n梦随鸾去辽天阔，夜到鸡鸣刬地长。\n早起不须禽为唤，多忧谁谓草能忘。\n清閒却愧毛南仲，醉卧西窗一枕凉。",
        "dynasty": "宋",
        "collection_info": null
    },
    {
        "title": "除夜  其一",
        "author": "华岳",
        "content": "纔辱东皇造化工，便随飞鹊报帘栊。\n人间狴犴知无所，天上蓬莱还有宫。\n酒色半澄春后绿，蜡花全折夜来红。\n从今泰道能连茹，愿驾苍蟠跃震风。",
        "dynasty": "宋",
        "collection_info": null
    },
    {
        "title": "除夜  其二",
        "author": "华岳",
        "content": "吴鈎不是怒鲸鲵，夜半刘琨屡舞鸡。\n十载载春游太学，二年年夜宿圜扉。\n楚盘未必资毛遂，周粟如何饱叔齐。\n尘世功名傥来尔，无言桃李自成蹊。",
        "dynasty": "宋",
        "collection_info": null
    },
    {
        "title": "呈富大卿",
        "author": "华岳",
        "content": "司农未晓报龙楼，昨夜中天贯索流。\n石父不逢齐子相，马迁空作汉家囚。\n铜壶滴碎短长梦，铃索拽翻新旧愁。\n安得君王赐归骑，一廛投老大江头。",
        "dynasty": "宋",
        "collection_info": null
    },
    {
        "title": "雪中呈刘子冲",
        "author": "华岳",
        "content": "朔风卷水入天渠，剪作飞花散六虚。\n竹本无声缘叶密，梅因有影怕花疎。\n路从玉鑑上头过，家在冰壶裏面居。\n欲作一诗撩谢女，不知为况近何如。",
        "dynasty": "宋",
        "collection_info": null
    },
    {
        "title": "雪中有戏",
        "author": "华岳",
        "content": "一夜风神揭海神，尽将纯素掩丹青。\n四围白壁成千嶂，万里红尘没一星。\n搭岸柳条横玉带，压墙梅萼上银屏。\n好将今日平淮策，说与当年李愬听。",
        "dynasty": "宋",
        "collection_info": null
    },
    {
        "title": "忧世寄清溪友人",
        "author": "华岳",
        "content": "庙堂无计息干戈，国士衔冤未汨罗。\n尺五指天均日月，八千里地旧山河。\n人无远虑心徒切，里有新丧巷不歌。\n况是十年芹泮客，倚阑尤觉泪滂沱。",
        "dynasty": "宋",
        "collection_info": null
    },
    {
        "title": "嘲曹掾友人",
        "author": "华岳",
        "content": "世态年来日日新，宦途浇薄更惊人。\n阙期动彻连三政，选调无疑费百缗。\n是吏有囊盛短卷，非财无药疗长贫。\n参军也胜陶彭泽，且粜官粮醉几巡。",
        "dynasty": "宋",
        "collection_info": null
    },
    {
        "title": "囚中记贫",
        "author": "华岳",
        "content": "英雄不遇不忧贫，狱吏从教唤不应。\n煮饭只烧沽酒鑵，读书权借守囚灯。\n堪嗟世事危如卵，无怪人情冷似冰。\n勿谓功名成倖致，志公终不是閒僧。",
        "dynasty": "宋",
        "collection_info": null
    },
    {
        "title": "送倪尚书归霅川",
        "author": "华岳",
        "content": "笔麟图凤久无声，何事权舆復见今。\n鲁祭不因夫子肉，齐卿难夺孟轲心。\n我公去就何为重，吾道兴亡所繫深。\n安得斯文天未丧，载歌狼跋继遗音。",
        "dynasty": "宋",
        "collection_info": null
    },
    {
        "title": "宣城道中",
        "author": "华岳",
        "content": "跃马上宣城，千山翠欲颦。\n蕙风轻卷舌，樱雨细沾唇。\n柳絮难驱腊，榆钱不买春。\n何如浇一斗，烂醉石湖滨。",
        "dynasty": "宋",
        "collection_info": null
    },
    {
        "title": "当涂道中",
        "author": "华岳",
        "content": "春晴不慷慨，十日九清阴。\n蝶宿花留粉，鶑眠柳借金。\n边尘方障眼，汉壁尚关心。\n醒去愁无奈，杯行满满斟。",
        "dynasty": "宋",
        "collection_info": null
    },
    {
        "title": "寿昌道中",
        "author": "华岳",
        "content": "山断疑无路，林开觉有村。\n饥牛恋茅壠，吠犬护柴门。\n闷去诗千首，愁来酒一尊。\n明朝南去路，怀抱与谁论。",
        "dynasty": "宋",
        "collection_info": null
    },
    {
        "title": "别王泰之",
        "author": "华岳",
        "content": "风神恋行客，吹柳缠簪缨。\n傍水鸟多白，近山蝉更清。\n别肠云阁泪，归路月关情。\n告德无多日，清觞聊一倾。",
        "dynasty": "宋",
        "collection_info": null
    },
    {
        "title": "游溪西寺",
        "author": "华岳",
        "content": "寺觉重游好，僧期后会赊。\n青虫雕病叶，白鸟篆平沙。\n水瘦石生齿，山寒梅未花。\n功名今有待，且谒惠公茶。",
        "dynasty": "宋",
        "collection_info": null
    },
    {
        "title": "登楼晚望",
        "author": "华岳",
        "content": "疎雨洗空碧，晚晴人倚楼。\n稻花千顷浪，枫叶一帘秋。\n远岸明残日，孤村认小舟。\n溪山如爱我，相见亦回头。",
        "dynasty": "宋",
        "collection_info": null
    },
    {
        "title": "安分呈李竹斋",
        "author": "华岳",
        "content": "风雨思君子，烟霞忆旧游。\n一区山水国，万里帝王州。\n腊罋香浮玉，春旗雪满瓯。\n安贫随处乐，此外復何求。",
        "dynasty": "宋",
        "collection_info": null
    },
    {
        "title": "拜茶",
        "author": "华岳",
        "content": "北苑春将半，星槎欲奏功。\n杵鸣千臼雪，鎗卷一旗风。\n盝锦鹦毛翠，签罗象眼红。\n封成拜玄鹤，飞上紫微宫。",
        "dynasty": "宋",
        "collection_info": null
    },
    {
        "title": "邸食责庖者",
        "author": "华岳",
        "content": "陋邸已无味，庖人更不材。\n盦炊全做粥，烧鮝半成灰。\n添醋酸绵齿，研椒辣木腮。\n何时耸堂脔，香雾霭樽罍。",
        "dynasty": "宋",
        "collection_info": null
    },
    {
        "title": "秋意",
        "author": "华岳",
        "content": "木剪空山瘦，西风扫落黄。\n荷残簪失盖，菊老餠还香。\n诗尽情尤阔，愁多夜更长。\n闷怀无处着，随鴈落潇湘。",
        "dynasty": "宋",
        "collection_info": null
    },
    {
        "title": "书堂遇雨",
        "author": "华岳",
        "content": "风迭云成片，沟搓水作层。\n湿书移案避，添砚就檐承。\n瓦击声疑雹，窗低暗欲灯。\n须臾西漏日，晴意慢腾腾。",
        "dynasty": "宋",
        "collection_info": null
    },
    {
        "title": "矮斋",
        "author": "华岳",
        "content": "屋老尘生索，椽低帐不缣。\n炙灯烟染栋，见客帽翻檐。\n织壁悭三尺，遮门断半帘。\n吾身交九四，控制万愁兼。",
        "dynasty": "宋",
        "collection_info": null
    },
    {
        "title": "容膝",
        "author": "华岳",
        "content": "具体功非远，全躯恨已消。\n安禅须促膝，觅句敢成摇。\n悔不身齐足，时当事半腰。\n行人只蒲伏，何处得逍遥。",
        "dynasty": "宋",
        "collection_info": null
    },
    {
        "title": "野饮呈祝山甫",
        "author": "华岳",
        "content": "野景何须买，山花不待培。\n幕天分古木，裀地得苍苔。\n酒上鶑调曲，肴空鹊堕梅。\n一壶随所适，何处问蓬莱。",
        "dynasty": "宋",
        "collection_info": null
    },
    {
        "title": "题练省元壁",
        "author": "华岳",
        "content": "脚债嗟犹欠，心朋喜偶逢。\n溪声含客怒，山色为谁浓。\n古树晴摇盖，残蝉晚带钟。\n莫辞一樽酒，明日是吴侬。",
        "dynasty": "宋",
        "collection_info": null
    },
    {
        "title": "南浦客邸",
        "author": "华岳",
        "content": "南浦半月雨，溪流暗没沙。\n断桥虹散绮，拍岸雪飞花。\n孤馆客无梦，短蓬人未家。\n何如拥红日，照我上筠车。",
        "dynasty": "宋",
        "collection_info": null
    },
    {
        "title": "借景楼",
        "author": "华岳",
        "content": "朱箔鈎新月，平阑架落霞。\n百钱呼酒炙，四壁听笙笳。\n翠映谁家竹，香飘何处花。\n功名未归我，且此寄生涯。",
        "dynasty": "宋",
        "collection_info": null
    },
    {
        "title": "宿水陆寺",
        "author": "华岳",
        "content": "萧寺廊庑阔，无人独自行。\n吴侬非好僻，楚客为谁清。\n花落凭风扫，灯残借月明。\n江湖有烟浪，且此寄余生。",
        "dynasty": "宋",
        "collection_info": null
    },
    {
        "title": "呈鲁伯瞻",
        "author": "华岳",
        "content": "信断无青鸟，盟寒有白鸥。\n闷和诗作首，愁听□□□。\n水滴莲花晓，山空桂子秋。\n功名有期会，教□□□□。",
        "dynasty": "宋",
        "collection_info": null
    },
    {
        "title": "浦城买舟",
        "author": "华岳",
        "content": "微雨催行旆，西风送客舟。\n菊□□□□，□□□□□。\n浪激花翻雪，山涵影浸秋。\n前滩□□□，□□□□□。",
        "dynasty": "宋",
        "collection_info": null
    },
    {
        "title": "归兴呈吴梦祥",
        "author": "华岳",
        "content": "鱼鴈音书少，关山梦寐遥。\n对花思粉面，遇□□□□。\n喜意鹊应报，归心马更骄。\n西风绰鞭𩍐，飞□□□□。",
        "dynasty": "宋",
        "collection_info": null
    },
    {
        "title": "秋晚即事",
        "author": "华岳",
        "content": "秋宇清如洗，秋宵分外长。\n寒鸡鸣午夜，征鴈唤重阳。\n枫叶已全赤，菊花纔半黄。\n不知秋几许，试与问苏郎。",
        "dynasty": "宋",
        "collection_info": null
    },
    {
        "title": "呈李景山",
        "author": "华岳",
        "content": "居静心尝乐，愁多鬓不禁。\n买舟和月载，把酒对花斟。\n白水有深浅，青山无古今。\n从兹得真趣，消尽利名心。",
        "dynasty": "宋",
        "collection_info": null
    },
    {
        "title": "小圃",
        "author": "华岳",
        "content": "舍北有余隙，平禠作小园。\n花存四五本，竹种两三根。\n风伯倩摇佩，月娥烦佐尊。\n谁知方丈裏，别有一干坤。",
        "dynasty": "宋",
        "collection_info": null
    },
    {
        "title": "村居",
        "author": "华岳",
        "content": "莫怪村居僻，村居亦可嘉。\n仆羸腰带艾，婢倩鬓簪花。\n歌罢蛙催乐，酒阑蜂报衙。\n门前少车马，惭愧五侯家。",
        "dynasty": "宋",
        "collection_info": null
    },
    {
        "title": "宣城道中",
        "author": "华岳",
        "content": "恰到杏花天，转头过禁烟。\n燕归纔数日，蚕起又三眠。\n少智惭樗里，多材忆孟坚。\n功名且随分，无苦自咨煎。",
        "dynasty": "宋",
        "collection_info": null
    },
    {
        "title": "过新丰市怀古",
        "author": "华岳",
        "content": "路出横江去，虚堂立道偏。\n雨声杨柳外，风色杏花前。\n有泪沾诗宿，无歌述酒仙。\n采江千古恨，号认向谁传。",
        "dynasty": "宋",
        "collection_info": null
    },
    {
        "title": "买舟浦城",
        "author": "华岳",
        "content": "畏路逢危路，寻舟得小舟。\n始云为得计，终乃復添忧。\n舱狭难伸足，篷低怎举头。\n十围无处着，跼促向中流。",
        "dynasty": "宋",
        "collection_info": null
    },
    {
        "title": "憩妙因寺",
        "author": "华岳",
        "content": "萧寺寒山外，崎岖一径幽。\n断云迎客入，曲水护堤流。\n木石四时古，轩窗五月秋。\n午烦聊小憩，拂石为支头。",
        "dynasty": "宋",
        "collection_info": null
    },
    {
        "title": "再继前韵",
        "author": "华岳",
        "content": "俗尘方倥偬，得得访清幽。\n烟练素疑抹，山屏翠欲流。\n松筠扫日月，藤蔓悬春秋。\n物外有余乐，吾生空白头。",
        "dynasty": "宋",
        "collection_info": null
    },
    {
        "title": "读汉史",
        "author": "华岳",
        "content": "汉将假帝为真帝，齐乞真王作假王。\n大抵纪韩皆是信，不知谁短又谁长。",
        "dynasty": "宋",
        "collection_info": null
    },
    {
        "title": "寄王五四将仕  其一",
        "author": "华岳",
        "content": "季叔青天轰霹雳，屈原平地溺波涛。\n从教晋楚多戕贼，二子何曾损一毫。",
        "dynasty": "宋",
        "collection_info": null
    },
    {
        "title": "寄王五四将仕  其二",
        "author": "华岳",
        "content": "周田且谓曾占易，商野何尝识梦书。\n假使二君无感召，不成终老在樵渔。",
        "dynasty": "宋",
        "collection_info": null
    },
    {
        "title": "约叔真  其一",
        "author": "华岳",
        "content": "半间屋抵斗来大，一箇身同山样高。\n侧坐斜眠俱不得，烦君除去一牛毛。",
        "dynasty": "宋",
        "collection_info": null
    },
    {
        "title": "约叔真  其二",
        "author": "华岳",
        "content": "厄堂有事留司马，凌阁无名问太宗。\n我且盘桓君且去，归斯千载约芙蓉。",
        "dynasty": "宋",
        "collection_info": null
    },
    {
        "title": "题窗间",
        "author": "华岳",
        "content": "阳虎不名真盗玉，子张何事便书绅。\n圣贤立论有微旨，精义当求妙入神。",
        "dynasty": "宋",
        "collection_info": null
    },
    {
        "title": "过西溪",
        "author": "华岳",
        "content": "路随马足难知数，山迭鱼鳞不记名。\n隔岸青帘人不渡，一溪流水暮潮生。",
        "dynasty": "宋",
        "collection_info": null
    },
    {
        "title": "题莲华壁间",
        "author": "华岳",
        "content": "风外落花千万片，水边啼鸟两三声。\n无情惊起阳台梦，独倚閒窗看月明。",
        "dynasty": "宋",
        "collection_info": null
    },
    {
        "title": "赠吕元玘",
        "author": "华岳",
        "content": "周末见人歌采芑，楚先闻客赋离骚。\n胸中有气不能吐，空使虹蜺万丈高。",
        "dynasty": "宋",
        "collection_info": null
    },
    {
        "title": "初抵富沙  其一",
        "author": "华岳",
        "content": "芳草不随春水绿，连山犹带夕阳明。\n人生有酒且行乐，休向河梁问子卿。",
        "dynasty": "宋",
        "collection_info": null
    },
    {
        "title": "初抵富沙  其二",
        "author": "华岳",
        "content": "鞭镫两三千里路，楼台数十万人家。\n长虹不吸秋江水，一叶扁舟飞雪花。",
        "dynasty": "宋",
        "collection_info": null
    },
    {
        "title": "呈周及之贡元",
        "author": "华岳",
        "content": "一头却过六七岭，两足几乎百十斤。\n恰喜故人能下榻，檠窗樽酒细论文。",
        "dynasty": "宋",
        "collection_info": null
    },
    {
        "title": "宁川冷渡",
        "author": "华岳",
        "content": "峯回路转六七里，林静鸟啼三四声。\n游女不知行旅恨，一茶留我话平生。",
        "dynasty": "宋",
        "collection_info": null
    },
    {
        "title": "宿灌头",
        "author": "华岳",
        "content": "淡鱼纔煮咸鱼熟，白酒新篘红酒香。\n莫讶杯盘成草草，一年忙处是蚕桑。",
        "dynasty": "宋",
        "collection_info": null
    },
    {
        "title": "南浦水阁",
        "author": "华岳",
        "content": "桥横南浦虹千丈，柳护西溪翠一行。\n佳丽不知滋味恶，插花临水照红粧。",
        "dynasty": "宋",
        "collection_info": null
    },
    {
        "title": "秋晚独步",
        "author": "华岳",
        "content": "十分秋色着岩桂，几阵晚凉催井桐。\n自恨异乡知遇少，一樽相属与谁同。",
        "dynasty": "宋",
        "collection_info": null
    },
    {
        "title": "后溪  其一",
        "author": "华岳",
        "content": "蓬窗夜雨短长梦，啼鸟唤人新旧愁。\n万里论文一樽酒，醉和明月上扁舟。",
        "dynasty": "宋",
        "collection_info": null
    },
    {
        "title": "后溪  其二",
        "author": "华岳",
        "content": "泉声恰似世情恶，山色不如归兴浓。\n自恨十围无处着，何如瘦作束腰蜂。",
        "dynasty": "宋",
        "collection_info": null
    },
    {
        "title": "杨花",
        "author": "华岳",
        "content": "一丝不染湖光白，万点能回山色青。\n三月金明池上水，与予同是一浮萍。",
        "dynasty": "宋",
        "collection_info": null
    },
    {
        "title": "杜鹃",
        "author": "华岳",
        "content": "残月照愁人病酒，好风吹梦客思家。\n欲知亡国恨多少，红尽乱山无限花。",
        "dynasty": "宋",
        "collection_info": null
    },
    {
        "title": "闷述  其一",
        "author": "华岳",
        "content": "鴈翎未忍刳丁谓，虎口犹期脱蔡京。\n何事姦邪皆倖免，洛阳年少却南征。",
        "dynasty": "宋",
        "collection_info": null
    },
    {
        "title": "闷述  其二",
        "author": "华岳",
        "content": "有鼎不烹胡虏肉，无刀可断佞臣头。\n男儿此等不平气，空使衝冠射斗牛。",
        "dynasty": "宋",
        "collection_info": null
    },
    {
        "title": "酒禁",
        "author": "华岳",
        "content": "将军爱士民心失，太守忧民士气衰。\n大抵军民皆赤子，如何从此便藩篱。",
        "dynasty": "宋",
        "collection_info": null
    },
    {
        "title": "赠美人别",
        "author": "华岳",
        "content": "花脸送愁和露泣，鶑声传恨向人娇。\n别情远去尤难割，相送不须离画桥。",
        "dynasty": "宋",
        "collection_info": null
    },
    {
        "title": "寄宗上人",
        "author": "华岳",
        "content": "我为扣阍拘狴犴，汝将吟笔换袈裟。\n别来犹记松窗外，一掬清泉自点茶。",
        "dynasty": "宋",
        "collection_info": null
    },
    {
        "title": "寄赵及父",
        "author": "华岳",
        "content": "欲邀诗社同莲社，为筑将坛并杏坛。\n图得有材皆命世，不随风月报平安。",
        "dynasty": "宋",
        "collection_info": null
    },
    {
        "title": "有感",
        "author": "华岳",
        "content": "千囷未必将军喜，五斗难消令尹愁。\n若使渊明逢鲁肃，折腰应到脚跟头。",
        "dynasty": "宋",
        "collection_info": null
    },
    {
        "title": "桃花",
        "author": "华岳",
        "content": "红雨随风散落霞，行人几误武陵家。\n牧童若向青帘见，应认枝头作杏花。",
        "dynasty": "宋",
        "collection_info": null
    },
    {
        "title": "弦月",
        "author": "华岳",
        "content": "人间离别最堪怜，天上嫦娥恐亦然。\n昨夜广寒分破镜，半奁飞上九重天。",
        "dynasty": "宋",
        "collection_info": null
    },
    {
        "title": "白面渡",
        "author": "华岳",
        "content": "繫船白面问溪翁，名不虚传说未通。\n祇恐当年溪上女，浣沙时节懒匀红。",
        "dynasty": "宋",
        "collection_info": null
    },
    {
        "title": "田家十绝  其一",
        "author": "华岳",
        "content": "十幅生绡一墨池，尽收好景入屏帏。\n会须少缓丹青笔，更倩牧童横笛归。",
        "dynasty": "宋",
        "collection_info": null
    },
    {
        "title": "田家十绝  其二",
        "author": "华岳",
        "content": "农夫日炙面如煤，丝妇缫成雪一堆。\n早早安排了官税，莫教耆长上门催。",
        "dynasty": "宋",
        "collection_info": null
    },
    {
        "title": "田家十绝  其三",
        "author": "华岳",
        "content": "老农锄水子收禾，老妇攀机女掷梭。\n苗绢已成空对喜，纳官还主外无多。",
        "dynasty": "宋",
        "collection_info": null
    },
    {
        "title": "田家十绝  其四",
        "author": "华岳",
        "content": "鸡唱三声天欲明，安排饭椀与茶瓶。\n良人犹怒催耕早，自扯蓬窗看晓星。",
        "dynasty": "宋",
        "collection_info": null
    },
    {
        "title": "田家十绝  其五",
        "author": "华岳",
        "content": "绯袴青衫紫繫腰，揽衣随过水平桥。\n虽然不识风流事，也向人前学逞娇。",
        "dynasty": "宋",
        "collection_info": null
    },
    {
        "title": "田家十绝  其六",
        "author": "华岳",
        "content": "村獒奋迅出篱笆，欲吠还休唤可拏。\n不是忘机太驯狎，那回曾宿那人家。",
        "dynasty": "宋",
        "collection_info": null
    },
    {
        "title": "田家十绝  其七",
        "author": "华岳",
        "content": "画眉无墨把灯烧，岂识宫粧与翠翘。\n堪笑东风也相谑，暗牵裙带缠人腰。",
        "dynasty": "宋",
        "collection_info": null
    },
    {
        "title": "田家十绝  其八",
        "author": "华岳",
        "content": "脔鱼炊糁作荷包，宿饭无汤暖酒浇。\n放椀出门行一匝，小溪新涨已平桥。",
        "dynasty": "宋",
        "collection_info": null
    },
    {
        "title": "田家十绝  其九",
        "author": "华岳",
        "content": "麦饭瓜虀及早催，田夫双眼望侬来。\n油盐不倩傍人带，日午痴儿犹未回。",
        "dynasty": "宋",
        "collection_info": null
    },
    {
        "title": "田家十绝  其一○",
        "author": "华岳",
        "content": "拂晓呼儿去采樵，祝妻早办午炊烧。\n日斜枵腹归家看，尚有生枝炙未焦。",
        "dynasty": "宋",
        "collection_info": null
    },
    {
        "title": "舂夫",
        "author": "华岳",
        "content": "秕糠粒粒裹真珠，玉杵舂来白有余。\n待问姮娥借金鼎，等閒令汝作蟾蜍。",
        "dynasty": "宋",
        "collection_info": null
    },
    {
        "title": "新市杂咏  其一",
        "author": "华岳",
        "content": "云鬟烟鬓缕双鸦，一搦宫腰柳带花。\n试问行云何处觅，画桥东畔是奴家。",
        "dynasty": "宋",
        "collection_info": null
    },
    {
        "title": "新市杂咏  其二",
        "author": "华岳",
        "content": "翠翘佯醉倩人扶，约我文君卖酒垆。\n解佩向人陪笑问，一杯容妾佐樽无。",
        "dynasty": "宋",
        "collection_info": null
    },
    {
        "title": "新市杂咏  其三",
        "author": "华岳",
        "content": "恰把青荷插髻鸦，嗔人偷眼过窗纱。\n一盘珠翠俱抛掷，却向枝头摘杏花。",
        "dynasty": "宋",
        "collection_info": null
    },
    {
        "title": "新市杂咏  其四",
        "author": "华岳",
        "content": "迟迟莲漏不相催，亭馆无人午夜开。\n风欲捲帘花影动，梦魂疑是故人来。",
        "dynasty": "宋",
        "collection_info": null
    },
    {
        "title": "新市杂咏  其五",
        "author": "华岳",
        "content": "小桥相见便相亲，犹带西湖陌上尘。\n欲买一樽聊款曲，归迟还怕小蛮嗔。",
        "dynasty": "宋",
        "collection_info": null
    },
    {
        "title": "新市杂咏  其六",
        "author": "华岳",
        "content": "不带冠儿不插花，过门佯把扇儿遮。\n嗔人贪数天边鴈，失记回头唤吃茶。",
        "dynasty": "宋",
        "collection_info": null
    },
    {
        "title": "新市杂咏  其七",
        "author": "华岳",
        "content": "青衫揾泪向人啼，妾本秦楼浪子妻。\n流落南州归不得，青楼今在画桥西。",
        "dynasty": "宋",
        "collection_info": null
    },
    {
        "title": "新市杂咏  其八",
        "author": "华岳",
        "content": "一年不访李红娘，今日过门意已忘。\n嘶入画桥东畔路，紫骝犹记旧垂杨。",
        "dynasty": "宋",
        "collection_info": null
    },
    {
        "title": "新市杂咏  其九",
        "author": "华岳",
        "content": "花笺得得寄瀛洲，约我今宵特地留。\n好笑苍头迷去路，绿杨无处认青楼。",
        "dynasty": "宋",
        "collection_info": null
    },
    {
        "title": "新市杂咏  其一○",
        "author": "华岳",
        "content": "朱门粉壁谪仙家，柳外秋韆衬落霞。\n一涧碧云流不去，木兰舟繫木兰花。",
        "dynasty": "宋",
        "collection_info": null
    },
    {
        "title": "花村）  其一",
        "author": "华岳",
        "content": "问宿花村喜有余，已拚花下倩人扶。\n牧童不见枝头杏，空向青帘问有无。",
        "dynasty": "宋",
        "collection_info": null
    },
    {
        "title": "花村）  其二",
        "author": "华岳",
        "content": "夜宿花村不见花，数间茅屋瞰溪沙。\n山翁不是通名姓，几误河阳令尹家。",
        "dynasty": "宋",
        "collection_info": null
    },
    {
        "title": "过鄱阳湖",
        "author": "华岳",
        "content": "北风翻雪鼓雷霆，舟子停兰亦断魂。\n看我金鳞三十六，为君一跃上龙门。",
        "dynasty": "宋",
        "collection_info": null
    },
    {
        "title": "嘲热",
        "author": "华岳",
        "content": "赤帝乘龙驾火车，晴空烧断暮天霞。\n流金烁石休相酷，少皞看看催戍瓜。",
        "dynasty": "宋",
        "collection_info": null
    },
    {
        "title": "三友亭",
        "author": "华岳",
        "content": "老松疎竹间梅英，三友如何独擅名。\n应是枇杷并桧柏，当时无力预同盟。",
        "dynasty": "宋",
        "collection_info": null
    },
    {
        "title": "青楼赠别",
        "author": "华岳",
        "content": "笛声吹彻玉楼寒，金鸭香消更漏残。\n含泪欲挥羞不敢，倩他银烛向人弹。",
        "dynasty": "宋",
        "collection_info": null
    },
    {
        "title": "枕上吟",
        "author": "华岳",
        "content": "画角梅花吸晓寒，数声清彻碧云端。\n谁知有客愁无寐，一掬乡心不奈酸。",
        "dynasty": "宋",
        "collection_info": null
    },
    {
        "title": "午枕",
        "author": "华岳",
        "content": "三杯未醒復三杯，醉眼朦胧劈不开。\n急办藤床并竹枕，要随蝴蝶到蓬莱。",
        "dynasty": "宋",
        "collection_info": null
    },
    {
        "title": "香篆",
        "author": "华岳",
        "content": "轻覆雕盘一击开，星星微火自徘徊。\n还同物理人间事，历尽崎岖心始灰。",
        "dynasty": "宋",
        "collection_info": null
    },
    {
        "title": "矮斋杂咏 落花",
        "author": "华岳",
        "content": "东风吹恨上眉头，两岸桃花瞰碧流。\n一片红云飞不起，断霞残照落汀洲。",
        "dynasty": "宋",
        "collection_info": null
    },
    {
        "title": "矮斋杂咏 宿溪上",
        "author": "华岳",
        "content": "梦回斜月挂林端，酒力初消怯夜寒。\n何处客舟犹未泊，一声柔橹过前滩。",
        "dynasty": "宋",
        "collection_info": null
    },
    {
        "title": "矮斋杂咏 渔儿",
        "author": "华岳",
        "content": "无肉鸬鷀入水频，双童联网立沙滨。\n问渠归得鱼多少，纔可为羹了一人。",
        "dynasty": "宋",
        "collection_info": null
    },
    {
        "title": "矮斋杂咏 会五友",
        "author": "华岳",
        "content": "联翩屐齿破苔痕，醉裏觥筹不计陈。\n来日不须关太史，五星今返聚瓯闽。",
        "dynasty": "宋",
        "collection_info": null
    },
    {
        "title": "矮斋杂咏 宿茅亭",
        "author": "华岳",
        "content": "投宿茅亭得夜凉，鹧班摇落奏篔筜。\n青簪击破寒窗纸，漏得山花一线香。",
        "dynasty": "宋",
        "collection_info": null
    },
    {
        "title": "矮斋杂咏 江涛",
        "author": "华岳",
        "content": "晓钟搥动巨鳌䟫，枕上春雷一夜轰。\n应是金鳞三十六，化龙头角逞峥嵘。",
        "dynasty": "宋",
        "collection_info": null
    },
    {
        "title": "矮斋杂咏 月夜吟",
        "author": "华岳",
        "content": "一声残角送黄昏，独倚阑干空断魂。\n竹影扫阶尘不动，自挨明月闭柴门。",
        "dynasty": "宋",
        "collection_info": null
    },
    {
        "title": "矮斋杂咏 嘲染鬓者",
        "author": "华岳",
        "content": "万事关心两鬓秋，柳灰何用苦文羞。\n无情霜雪催年少，閒似青山犹白头。",
        "dynasty": "宋",
        "collection_info": null
    },
    {
        "title": "矮斋杂咏 早春",
        "author": "华岳",
        "content": "梅梢弄粉做新晴，积雪残云没一星。\n只把眼前春事卜，麦坡已作佛头青。",
        "dynasty": "宋",
        "collection_info": null
    },
    {
        "title": "矮斋杂咏 忆西湖",
        "author": "华岳",
        "content": "十年南国嘆徘徊，一片乡心拨不开。\n应是西湖花柳问，风流何事未归来。",
        "dynasty": "宋",
        "collection_info": null
    },
    {
        "title": "矮斋杂咏 问宿",
        "author": "华岳",
        "content": "紫骝回首客思归，万里家山蝶梦迷。\n问宿莫来林下邸，夜深生怕杜鹃啼。",
        "dynasty": "宋",
        "collection_info": null
    },
    {
        "title": "矮斋杂咏 晓望",
        "author": "华岳",
        "content": "长天万里扫清秋，宿雾朝云寸不留。\n向晓残星犹未落，一盘棋子倩谁收。",
        "dynasty": "宋",
        "collection_info": null
    },
    {
        "title": "矮斋杂咏 患疮",
        "author": "华岳",
        "content": "前回风疾徧身红，布褐因烧艷火烘。\n两腿热疮今又发，休将纸被把头蒙。",
        "dynasty": "宋",
        "collection_info": null
    },
    {
        "title": "矮斋杂咏 水禽",
        "author": "华岳",
        "content": "一曲渔歌古渡头，几多鸥鹭起汀洲。\n西风吹散瑶池雪，点破长天万里秋。",
        "dynasty": "宋",
        "collection_info": null
    },
    {
        "title": "矮斋杂咏 独宿",
        "author": "华岳",
        "content": "朔风号木作严霜，锦被重重冻欲僵。\n夜半脚跟疑已割，梦魂安得到高堂。",
        "dynasty": "宋",
        "collection_info": null
    },
    {
        "title": "矮斋杂咏 幽居",
        "author": "华岳",
        "content": "独自清閒独自忙，杳无人迹到萧墙。\n眠时不用呼童仆，自有清风为拂床。",
        "dynasty": "宋",
        "collection_info": null
    },
    {
        "title": "矮斋杂咏 送行",
        "author": "华岳",
        "content": "秋波春水照残霞，恨雨愁云亸髻鸦。\n飞上领襟随得去，妾身安得似杨花。",
        "dynasty": "宋",
        "collection_info": null
    },
    {
        "title": "矮斋杂咏 春思",
        "author": "华岳",
        "content": "东风吹恨入青楼，满目春容总是愁。\n杨柳织成丝万缕，凭谁裁作翠茸裘。",
        "dynasty": "宋",
        "collection_info": null
    },
    {
        "title": "矮斋杂咏 小春",
        "author": "华岳",
        "content": "闽南十月已春回，无限风光暗裏催。\n桃李海棠俱斗艷，谁云梅是百花魁。",
        "dynasty": "宋",
        "collection_info": null
    },
    {
        "title": "矮斋杂咏 上巳",
        "author": "华岳",
        "content": "桃溪喷火柳拖烟，如豆青梅已半酸。\n燕子怯春归未得，一帘风雨杏花寒。",
        "dynasty": "宋",
        "collection_info": null
    },
    {
        "title": "嘲贺将仕  其一",
        "author": "华岳",
        "content": "花何太喜谁能赋，叶是良媒解寄诗。\n但觉人间传盛事，不知天上集佳期。",
        "dynasty": "宋",
        "collection_info": null
    },
    {
        "title": "嘲贺将仕  其二",
        "author": "华岳",
        "content": "吾身西圛拘犹少，君腹东床坦已多。\n我欲屠牛穷建节，君从欢燕小登科。",
        "dynasty": "宋",
        "collection_info": null
    },
    {
        "title": "冬晴",
        "author": "华岳",
        "content": "腊月南州不类冬，梨花飘粉小桃红。\n未曾飞动遥山雪，早有春三二月风。",
        "dynasty": "宋",
        "collection_info": null
    },
    {
        "title": "梦谪仙",
        "author": "华岳",
        "content": "梦驾白云参谪仙，谪仙留赋白云篇。\n醉将隻手拏虹笔，便扯青霄作彩笺。",
        "dynasty": "宋",
        "collection_info": null
    },
    {
        "title": "怀九江友人",
        "author": "华岳",
        "content": "浪拍西风万壑秋，几多香饵落金鈎。\n无鱼可钓浑閒事，留得丝纶在即休。",
        "dynasty": "宋",
        "collection_info": null
    },
    {
        "title": "渔父",
        "author": "华岳",
        "content": "江村水落富鱼虾，半属桥边卖酒家。\n莫讶鬓边新有雪，夜来沉醉宿芦花。",
        "dynasty": "宋",
        "collection_info": null
    },
    {
        "title": "寄赵德夫",
        "author": "华岳",
        "content": "男儿无路出邯郸，长铗休从暗裏弹。\n是处有鱼堪下钓，扁舟何独子陵滩。",
        "dynasty": "宋",
        "collection_info": null
    },
    {
        "title": "春闺杂咏 问庖妪 其一",
        "author": "华岳",
        "content": "溪馆供庖独有鱼，溪翁日日扣吾庐。\n儿童不问无钱买，便拽铃儿唤小厨。",
        "dynasty": "宋",
        "collection_info": null
    },
    {
        "title": "春闺杂咏 问庖妪 其二",
        "author": "华岳",
        "content": "诗道风光在水西，水西我意未为奇。\n若教南北东溪去，更费诗人无限诗。",
        "dynasty": "宋",
        "collection_info": null
    },
    {
        "title": "春闺杂咏 梅",
        "author": "华岳",
        "content": "寻春不遇欲空归，竹外横斜拾一枝。\n且喜东君有消息，隔香应不怕疎篱。",
        "dynasty": "宋",
        "collection_info": null
    },
    {
        "title": "春闺杂咏 寄书",
        "author": "华岳",
        "content": "一书欲写寄云鬟，更把春衫裹素蛮。\n欲识相思谁最切，泪痕令作鹧鸪斑。",
        "dynasty": "宋",
        "collection_info": null
    },
    {
        "title": "春闺杂咏 自迷",
        "author": "华岳",
        "content": "苍生千里望云霓，何事英雄去路迷。\n见说九重新有梦，济川人在此岩西。",
        "dynasty": "宋",
        "collection_info": null
    },
    {
        "title": "寄仵判院  其一",
        "author": "华岳",
        "content": "閒亭无日不相随，稍不相随恨别离。\n况是一秋无信息，可无人寄问安诗。",
        "dynasty": "宋",
        "collection_info": null
    },
    {
        "title": "寄仵判院  其二",
        "author": "华岳",
        "content": "自惭儿女总江湖，鸿鴈不来音讯疎。\n且喜北堂珠玉眷，团圞环诵道家书。",
        "dynasty": "宋",
        "collection_info": null
    },
    {
        "title": "寄仵判院  其三",
        "author": "华岳",
        "content": "天音空洞岂虚传，许我琅函诵半千。\n何事加持功已倍，日边消息尚茫然。",
        "dynasty": "宋",
        "collection_info": null
    },
    {
        "title": "寄仵判院  其四",
        "author": "华岳",
        "content": "短笺封罢更重题，生怕苍头去路迷。\n说与不须多借问，葛庐祇在白云西。",
        "dynasty": "宋",
        "collection_info": null
    },
    {
        "title": "寄仵判院  其五",
        "author": "华岳",
        "content": "红猊消尽水生花，清夜迢迢玉漏赊。\n环佩不知何处去，醉眠应是小卿家。",
        "dynasty": "宋",
        "collection_info": null
    },
    {
        "title": "寄仵判院  其六",
        "author": "华岳",
        "content": "毫端风雨走蛟螭，人物风流冠一时。\n要向行云问踪迹，青楼何处没新词。",
        "dynasty": "宋",
        "collection_info": null
    },
    {
        "title": "寄仵判院  其七",
        "author": "华岳",
        "content": "此去于门咫尺间，樽罍无计得跻攀。\n断魂欲伴行云去，犹恐歌喉误小蛮。",
        "dynasty": "宋",
        "collection_info": null
    },
    {
        "title": "寄仵判院  其八",
        "author": "华岳",
        "content": "锦笺牙轴白云词，君外知音更有谁。\n一榻何时对风雨，与君联臂话相思。",
        "dynasty": "宋",
        "collection_info": null
    },
    {
        "title": "得金正将书",
        "author": "华岳",
        "content": "八行黥墨笑金晖，今亦提兵上海涯。\n一介问安虽老畧，感恩犹胜李申之。",
        "dynasty": "宋",
        "collection_info": null
    },
    {
        "title": "莫出",
        "author": "华岳",
        "content": "无事何须出短篱，一关风月足朱扉。\n几回趿起芒鞋去，带得閒愁无限归。",
        "dynasty": "宋",
        "collection_info": null
    },
    {
        "title": "自喻呈赵润夫",
        "author": "华岳",
        "content": "梁间燕子为喃喃，故下珠帘未放还。\n料得无声如反舌，不应留落在人间。",
        "dynasty": "宋",
        "collection_info": null
    },
    {
        "title": "惜秋  其一",
        "author": "华岳",
        "content": "祝融嘘火扇骄阳，北陆迎寒酿雪霜。\n安得金风专岁令，四时心地有清凉。",
        "dynasty": "宋",
        "collection_info": null
    },
    {
        "title": "惜秋  其二",
        "author": "华岳",
        "content": "诗到林头落叶时，眼前秋事已无几。\n何当领取秋容去，收拾诗囊带得归。",
        "dynasty": "宋",
        "collection_info": null
    },
    {
        "title": "上运管张平国  其一",
        "author": "华岳",
        "content": "妙年司酿水边州，浪迹曾陪汗漫游。\n红粉夜嫌银烛短，醉和明月下西楼。",
        "dynasty": "宋",
        "collection_info": null
    },
    {
        "title": "上运管张平国  其二",
        "author": "华岳",
        "content": "大江南畔五松西，潘岳风流梦有诗。\n归路经从定留挽，莫教父老见旌旗。",
        "dynasty": "宋",
        "collection_info": null
    },
    {
        "title": "上运管张平国  其三",
        "author": "华岳",
        "content": "雨洗芙蓉沃眼青，雪潭澄月照人明。\n铜民指点向民说，未比当年令尹清。",
        "dynasty": "宋",
        "collection_info": null
    },
    {
        "title": "上运管张平国  其四",
        "author": "华岳",
        "content": "双峰十月客辞家，廷老相期下九华。\n检早不逢陶靖节，唤船同过鲤鱼沙。",
        "dynasty": "宋",
        "collection_info": null
    },
    {
        "title": "上运管张平国  其五",
        "author": "华岳",
        "content": "紫枢黄阁总青毡，西掖东华墨尚鲜。\n何事□□□□业，独公莲幕恁淹延。",
        "dynasty": "宋",
        "collection_info": null
    },
    {
        "title": "上运管张平国  其六",
        "author": "华岳",
        "content": "閒将玉斧制罗纨，醉引龙蛇竞笔端。\n流落□□□□轴，绿窗俱作画图看。",
        "dynasty": "宋",
        "collection_info": null
    },
    {
        "title": "上运管张平国  其七",
        "author": "华岳",
        "content": "武城三载促公归，自合班行列禁闱。\n计幕暂参知有在，野夫曾此便横飞。",
        "dynasty": "宋",
        "collection_info": null
    },
    {
        "title": "上运管张平国  其八",
        "author": "华岳",
        "content": "朱颜绿鬓富春秋，家世才华三总优。\n不用鹤裘兼映雪，天然标格自风流。",
        "dynasty": "宋",
        "collection_info": null
    },
    {
        "title": "上运管张平国  其九",
        "author": "华岳",
        "content": "云衢从此喜通亨，凤阁鸾台信脚行。\n愿把恩风散寰宇，盛栽桃李作门生。",
        "dynasty": "宋",
        "collection_info": null
    },
    {
        "title": "上运管张平国  其一○",
        "author": "华岳",
        "content": "英雄三载谪东南，二月东风始放还。\n马瘦尚嫌归路窄，愿求屋上一青山。",
        "dynasty": "宋",
        "collection_info": null
    },
    {
        "title": "再还建上旧居",
        "author": "华岳",
        "content": "门外梅花拔復栽，回时春去去春回。\n儿童拍手应相笑，归去贾生今又来。",
        "dynasty": "宋",
        "collection_info": null
    },
    {
        "title": "羣鸥",
        "author": "华岳",
        "content": "一声渔笛发中流，惊起平沙万点鸥。\n去尽青天回欲集，梨花无数落汀洲。",
        "dynasty": "宋",
        "collection_info": null
    },
    {
        "title": "冬暖  其一",
        "author": "华岳",
        "content": "冻雪寒云作冷冬，群花百卉尽羞红。\n谁将暖律吹寒谷，一夕春回几信风。",
        "dynasty": "宋",
        "collection_info": null
    },
    {
        "title": "冬暖  其二",
        "author": "华岳",
        "content": "天不雨霜雪，朝曦与暮霞。\n江梅呈腊蕊，岩桂又冬花。",
        "dynasty": "宋",
        "collection_info": null
    },
    {
        "title": "鸥",
        "author": "华岳",
        "content": "随潮鸥鸟往来频，百十为群立水滨。\n多怪朝来无一个，高飞想是避渔人。",
        "dynasty": "宋",
        "collection_info": null
    },
    {
        "title": "头巾",
        "author": "华岳",
        "content": "堪笑吾邦几秀才，头巾不会自安排。\n先因待制推将起，又被同知拽下来。",
        "dynasty": "宋",
        "collection_info": null
    },
    {
        "title": "思故人",
        "author": "华岳",
        "content": "芳酒一樽虽甚□，故人千里奈思何。\n柳挼池阁条偏细，花近檐楹香更多。",
        "dynasty": "宋",
        "collection_info": null
    },
    {
        "title": "赠别  其一",
        "author": "华岳",
        "content": "惆怅长亭叹别离，送君东去望西归。\n落花也似知人意，沾定春衫不肯飞。",
        "dynasty": "宋",
        "collection_info": null
    },
    {
        "title": "赠别  其二",
        "author": "华岳",
        "content": "雕鞍欲上又重留，约我归期九日秋。\n别酒不沾襟上泪，双娥无处着离愁。",
        "dynasty": "宋",
        "collection_info": null
    },
    {
        "title": "赠别  其三",
        "author": "华岳",
        "content": "挨定青骢不肯骑，征衫褪领又重提。\n柳风吹不断行色，更倩柔条绊马蹄。",
        "dynasty": "宋",
        "collection_info": null
    },
    {
        "title": "赠别  其四",
        "author": "华岳",
        "content": "娇羞犹记别时言，教我春衣克可单。\n说与苍头浑忘□，晓来真箇作轻寒。",
        "dynasty": "宋",
        "collection_info": null
    },
    {
        "title": "巧松  其一",
        "author": "华岳",
        "content": "万折千蟠去不回，不知处士为谁栽。\n钱塘九里空萧瑟，得似天孙送种来。",
        "dynasty": "宋",
        "collection_info": null
    },
    {
        "title": "巧松  其二",
        "author": "华岳",
        "content": "夏社商舟未说渠，女萝先要施云衢。\n若教终始如絃直，肯向秦邦作大夫。",
        "dynasty": "宋",
        "collection_info": null
    },
    {
        "title": "巧松  其三",
        "author": "华岳",
        "content": "赤子亲曾约子房，阿谁培植到横岗。\n向人面面皆奇巧，廊庙如何作栋梁。",
        "dynasty": "宋",
        "collection_info": null
    },
    {
        "title": "车制",
        "author": "华岳",
        "content": "昔年刘震帅池阳，曾制轻车学运粮。\n独辐不堪承重向，至今零落在行廊。",
        "dynasty": "宋",
        "collection_info": null
    },
    {
        "title": "采石",
        "author": "华岳",
        "content": "诗人浪作水仙歌，我欲题诗为止哦。\n采石浊流浑彻底，夜涛安得见嫦娥。",
        "dynasty": "宋",
        "collection_info": null
    },
    {
        "title": "巫山",
        "author": "华岳",
        "content": "碧簪千丈倚巴江，暮雨朝云总是常。\n山势插天宫殿少，不知何处是高堂。",
        "dynasty": "宋",
        "collection_info": null
    },
    {
        "title": "暮秋闻雁有怀  其一",
        "author": "华岳",
        "content": "西风吹起别离愁，满目凄凉不奈秋。\n归雁不随残照落，却和柔橹过沧洲。",
        "dynasty": "宋",
        "collection_info": null
    },
    {
        "title": "暮秋闻雁有怀  其二",
        "author": "华岳",
        "content": "菊黄萸紫染成愁，粧点西风两鬓秋。\n多少情怀无处託，欲凭归雁问青楼。",
        "dynasty": "宋",
        "collection_info": null
    },
    {
        "title": "蛾眉亭",
        "author": "华岳",
        "content": "天边新月覆双弯，翠敛云浓特地寒。\n我意两山皆土木，诗人浪作有情看。",
        "dynasty": "宋",
        "collection_info": null
    },
    {
        "title": "题丹青阁",
        "author": "华岳",
        "content": "阁唤丹青似恐疎，丹青难向阁中模。\n诗人醉眼无区别，错认烟霞作画图。",
        "dynasty": "宋",
        "collection_info": null
    },
    {
        "title": "阅明妃传  其一",
        "author": "华岳",
        "content": "一万边兵不立功，却令娄敬自和戎。\n犬羊不伏称臣妾，甘拜君王作妇翁。",
        "dynasty": "宋",
        "collection_info": null
    },
    {
        "title": "阅明妃传  其二",
        "author": "华岳",
        "content": "汉家金帛作山堆，无奈酋奴眼不开。\n今日单于恭子婿，方知娄敬是良媒。",
        "dynasty": "宋",
        "collection_info": null
    },
    {
        "title": "读苏武李陵司马迁传  其一",
        "author": "华岳",
        "content": "白旄持节使单于，万里风烟十载余。\n柳毅不行沙漠路，却凭归雁为传书。",
        "dynasty": "宋",
        "collection_info": null
    },
    {
        "title": "读苏武李陵司马迁传  其二",
        "author": "华岳",
        "content": "河梁一别子卿归，删后无诗始有诗。\n若把李陵从反汉，马迁膏鼎亦何辞。",
        "dynasty": "宋",
        "collection_info": null
    },
    {
        "title": "读张子房传  其一",
        "author": "华岳",
        "content": "英雄欲立异时名，四体难逃五鼎烹。\n何事秦车已虀粉，子房和客总全生。",
        "dynasty": "宋",
        "collection_info": null
    },
    {
        "title": "读张子房传  其二",
        "author": "华岳",
        "content": "铁锤一击忤强秦，赏令千金无处寻。\n若使董狐当直笔，又将谁作弒君人。",
        "dynasty": "宋",
        "collection_info": null
    },
    {
        "title": "贵池秋晚",
        "author": "华岳",
        "content": "暮色千林薄，秋空万里长。\n寒蝉鸣晚树，归棹发斜阳。\n水远天同碧，风高叶脱黄。\n星星老蓬鬓，不觉到潘郎。",
        "dynasty": "宋",
        "collection_info": null
    },
    {
        "title": "和华岳过鄱阳湖",
        "author": "赵及甫",
        "content": "蓦地波涛怒震霆，整冠危坐肯消魂。\n乘风更驾飞帆去，要看夜潮生海门。",
        "dynasty": "宋",
        "collection_info": null
    },
    {
        "title": "交翠亭",
        "author": "方来",
        "content": "濂溪窗外草茸茸，生意春融我意同。\n为甚此园多翠草，也因曾识紫阳翁。",
        "dynasty": "宋",
        "collection_info": null
    },
    {
        "title": "碧玉千峰  其一",
        "author": "方来",
        "content": "堂堂紫阳翁，棠阴遍南国。\n斯文天未丧，眉寿乃公锡。\n四书迴狂澜，剩得居闲力。\n定作主林神，香骨化为碧。",
        "dynasty": "宋",
        "collection_info": null
    },
    {
        "title": "碧玉千峰  其二",
        "author": "方来",
        "content": "东溪有人豪，调古谁能续。\n我来荐芳馨，黄花清可掬。\n想公怜世人，翻覆变凉燠。\n至今嫉邪书，字字凛寒玉。",
        "dynasty": "宋",
        "collection_info": null
    },
    {
        "title": "碧玉千峰  其三",
        "author": "方来",
        "content": "结庐得佳景，向无买山钱。\n床头数卷书，浩溥弥大千。\n丈夫有远志，至学无穷年。\n骐骥待北风，鹰隼翔秋天。",
        "dynasty": "宋",
        "collection_info": null
    },
    {
        "title": "碧玉千峰  其四",
        "author": "方来",
        "content": "武夷溯伊洛，源自无极翁。\n譬彼漳江流，洋洋沧海通。\n东莱得家传，南轩从五峰。\n勿疑辙迹殊，三贤归趣同。",
        "dynasty": "宋",
        "collection_info": null
    },
    {
        "title": "重新九区亭",
        "author": "方来",
        "content": "射堂后圃傍东隅，旧日文公画九区。\n石上草庐刊易象，至今瞻仰后天图。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "彭大辩",
        "content": "潦水纔平岸，新篁尽出林。\n远山云黛锁，弱草烧痕侵。\n覆载干坤大，桑麻雨露深。\n干戈犹未已，袖手且常吟。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "彭大辩",
        "content": "松风到晓声幽微，曲江漏尽天河低。\n平明游子出门去，家住葛洪丹井西。",
        "dynasty": "宋",
        "collection_info": null
    },
    {
        "title": "千顷山  其一",
        "author": "章槱",
        "content": "琼叶半开童女颊，蕨芽初长小儿拳。\n山中云雨虽无味，何似山河走暮烟。",
        "dynasty": "宋",
        "collection_info": null
    },
    {
        "title": "千顷山  其二",
        "author": "章槱",
        "content": "一池春水应江潮，中起沙鸥数尺高。\n谁谓风云远朝市，乱山深处亦波涛。",
        "dynasty": "宋",
        "collection_info": null
    },
    {
        "title": "千顷山  其三",
        "author": "章槱",
        "content": "欲为龙池游，束装戒蓐食。\n鷄鸣天未曙，呼儿重蜡屐。\n潆洄遡寒溪，确荦疲乱石。\n迢迢万丈岭，宛转苍龙脊。\n山高吐朝气，恍不辨咫尺。\n俯听雷雨声，仰逐猿猱迹。\n委蛇度花坞，绿浄草可席。\n喜如出笼槛，身轻飞鸟掷。\n不辞双足茧，远探蛟龙窟。\n传闻此山巅，旧有沧海色。\n迩来三十年，潭湫变枯荻。\n至今应江潮，尚浮鸥鹭集。\n至理竟未解，对之空太息。\n不如西湖游，挥篙泛瑶碧。",
        "dynasty": "宋",
        "collection_info": null
    },
    {
        "title": "谢人贺生子",
        "author": "卓田",
        "content": "古云锦被无儿息，此语从来太没情。\n熊梦方惭徒吉叶，弧门尚冀或成功。\n拙躯增累何须庆，寒舍添丁未是荣。\n不意谦光如此厚，彩笺一幅瑞华盈。",
        "dynasty": "宋",
        "collection_info": null
    },
    {
        "title": "贺人生女",
        "author": "卓田",
        "content": "德积于门庆必延，果然瓜瓞自绵绵。\n方钦瑶春膺繁祉，又喜仙娥降九天。\n和气欣欣盈三果，祥烟蔼蔼满犀钱。\n已知喜事占今日，伫听熊罴好梦传。",
        "dynasty": "宋",
        "collection_info": null
    },
    {
        "title": "贺人生孙",
        "author": "卓田",
        "content": "兰荪秀茁谢庭初，善积五教庆有余。\n此子异时□跨竈，乃翁今日验充闾。\n怀中玉燕梦符说，天上石麟祥应徐。\n未得踵门索啼看，先投林甫弄麞书。",
        "dynasty": "宋",
        "collection_info": null
    },
    {
        "title": "送山药与友人",
        "author": "卓田",
        "content": "阳公得种自蓝田，种在深山不计年。\n雅爱茯神为伴侣，更邀枸杞作比联。\n俗名谩自呼山羊，佳品由来号玉延。\n啜尽羊羹殊可厌，藉渠风味涤腥羶。",
        "dynasty": "宋",
        "collection_info": null
    },
    {
        "title": "麻姑山七古寿主簿母",
        "author": "卓田",
        "content": "麻姑之山高接天，世言中有麻姑仙。\n朱颜玉爪镇长在，不知阅世经几年。\n问此仙今在何许，当初果是谁家女。\n似因一念到人寰，已作人间夫妇缘。\n初说道人亦仙客，帝遣人间司翰墨。\n后来生得宁馨儿，意其得此仙为妻。\n祗今源源产仙裔，芝兰玉树生庭砌。\n翩翩已作鸾凤飞，看看又是麒麟瑞。\n麻姑本是神仙妻，祗今又产神仙儿。\n阿儿举酒为母寿，问母出世当何时。\n母言不记年与代，但知景物依然在。\n于时天宇重清霜，更经浃日生新阳。\n祥烟蔼蔼瑞气拥，后张宝盖前旌𣄢。\n乐声隠隠钧天长，满空鸾鹤交飞翔。\n月娥神女更导送，琼琚玉佩声丁当。\n明星一点光满室，此是仙妃诞生日。\n霜标雪操冰玉姿，生与梅花共时节。\n定知不比百卉凡，结子和羹味应别。\n君不见君家鼻祖唐兴初，日与房杜为朋徒。\n阿母见之惊且呼，亟将馔殽供欢娱。\n后来夹辅龙姿主，果作凌烟名宰辅。\n至今孙子又復然，史君开府知其贤。\n一朝罗致来幕下，鲜鲜绿水同红莲。\n我闻吉星聚会民之福，它年事业于今卜。\n萱堂戏彩雅意足，日月临长醉醽醁。\n更将何物比遐龄，麻姑山色年年青。",
        "dynasty": "宋",
        "collection_info": null
    },
    {
        "title": "谢惠白鹭",
        "author": "卓田",
        "content": "红船鸂鶒已惊飞，何幸今朝得雪衣。\n烟雨风标元自贵，云霄气格那须肥。\n闲花数亩聊供步，浄水三泓足可依。\n莫忆凤凰池上路，箇中步步是花机。",
        "dynasty": "宋",
        "collection_info": null
    },
    {
        "title": "和姚监丞斫鲙  其一",
        "author": "卓田",
        "content": "冰盘飞缕落芳馨，雪色微红糁玉霙。\n唤起笭箵十年梦，诗肠手截鹭波清。",
        "dynasty": "宋",
        "collection_info": null
    },
    {
        "title": "和姚监丞斫鲙  其二",
        "author": "卓田",
        "content": "旋捣金虀捣玉葱，半盂膏酒洗冬烘。\n吴中风物今犹尔，说与厨人宁舍熊。",
        "dynasty": "宋",
        "collection_info": null
    },
    {
        "title": "赠易卦者",
        "author": "卓田",
        "content": "自恨今秋赋不工，功名分付酒杯中。\n已知得失关乎数，始把荣枯问此翁。\n未必一夫司予夺，由来六画管穷通。\n果然许我真端的，从此君行易已东。",
        "dynasty": "宋",
        "collection_info": null
    },
    {
        "title": "赠星命严叔遇",
        "author": "卓田",
        "content": "聪明要是读书人，占艺名家事事精。\n试问五星严叔遇，更无三箇蜀君平。\n的言尽中尤其中，真术如生不是生。\n有伎不须人借重，伎高翻觉我言轻。",
        "dynasty": "宋",
        "collection_info": null
    },
    {
        "title": "送人赴上庠解试",
        "author": "卓田",
        "content": "南浦从来管别离，可伤此地判东西。\n恨无短羽追鹏翮，一任狂风送马蹄。\n明月层楼双旅思，青天万里一云梯。\n到头千佛名经上，年弟年兄取次题。",
        "dynasty": "宋",
        "collection_info": null
    },
    {
        "title": "贺人生孙",
        "author": "卓田",
        "content": "德积千门后必昌，孙枝此日果储祥。\n休夸注水生麒骥，自度丹山产凤凰。\n蓬矢桑弧今已举，犀钱玉果孰能忘。\n寒荄久荷沾濡赐，更藉春风为发扬。",
        "dynasty": "宋",
        "collection_info": null
    },
    {
        "title": "送人廷对",
        "author": "卓田",
        "content": "古来几段奇功名，不付寻常龌龊人。\n将军本是度外事，登坛四顾今人惊。\n夹道鶑花三月暮，浊酒离亭送君去。\n临歧执手无他言，更向前头加两步。",
        "dynasty": "宋",
        "collection_info": null
    },
    {
        "title": "题增城进士单有明清白传家卷",
        "author": "梁文奎",
        "content": "清如增江水，白如白石山。\n羡尔清白人，栖迟山水门。\n至清不可淆，至白不可淫。\n传子復传孙，一心如一辙。\n山同今古色，水同今古流。\n载阅清白卷，山水两悠悠。",
        "dynasty": "宋",
        "collection_info": null
    },
    {
        "title": "迎翠楼自赋",
        "author": "梁文奎",
        "content": "江山诗兴动，宇宙画图开。\n风捲软红去，云迎霏翠来。\n行藏老身矣，临眺意悠哉。\n倚遍栏桿曲，残阳入酒杯。",
        "dynasty": "宋",
        "collection_info": null
    },
    {
        "title": "句",
        "author": "徐逢年",
        "content": "贤侯作意苏民瘼，常念比隣有馁人。",
        "dynasty": "宋",
        "collection_info": null
    },
    {
        "title": "跋刘敏叔画杨诚斋先生探梅图",
        "author": "左谟",
        "content": "衝寒踏雪行溪路，对月看梅太瘦生。\n莫道亲曾陪杖屦，只今见画也心清。",
        "dynasty": "宋",
        "collection_info": null
    },
    {
        "title": "金鸡城",
        "author": "范应铃",
        "content": "梦裏家山竹裏钟，金鸡山下快掀篷。\n垂杨不隔池楼月，宿酒吹残杨柳风。",
        "dynasty": "宋",
        "collection_info": null
    },
    {
        "title": "明水寺",
        "author": "范应铃",
        "content": "环山清浅一溪水，夹径高低十里松。\n烟锁石门疑路断，斜阳影裏忽闻钟。",
        "dynasty": "宋",
        "collection_info": null
    },
    {
        "title": "听悟师弹招隠",
        "author": "黄顺之",
        "content": "悟师手携清风琴，为我再奏招隠吟。\n九原灵均不可作，后人遗恨空沈沈，令我听之泪霑襟。\n楚山日落秋声起，古猿啼月空山裏。\n千年愁气上青枫，幽兰无香桂华死，吾道非耶何至此。\n曲中历历分明道，苦怨王孙负春草。\n岁晚山中难久留，忆君一夕令人老。\n王孙王孙知不知，琴心招君胡不归。\n下沿湘江之水流，上逐湘山之云飞。\n一弹一招一太息，水流云飞朝復夕。",
        "dynasty": "宋",
        "collection_info": null
    },
    {
        "title": "送叶靖逸",
        "author": "黄顺之",
        "content": "山高积雪明，岁序冉以逼。\n佳人抱书去，西湖失颜色。\n清夜独慷慨，诗坛梦生棘。\n我有双鲤鱼，对之不敢食。",
        "dynasty": "宋",
        "collection_info": null
    },
    {
        "title": "长门怨",
        "author": "黄顺之",
        "content": "锦瑟新添一岁尘，宝鸾空负百年身。\n建章万户鶑花好，只有长门更不春。",
        "dynasty": "宋",
        "collection_info": null
    },
    {
        "title": "赠陈宗之",
        "author": "黄顺之",
        "content": "羡君家阙下，不踏九衢尘。\n万卷书中坐，一生閒裏身。\n贪诗疑有债，阅世欲无人。\n昨日相思处，桐花烂熳春。",
        "dynasty": "宋",
        "collection_info": null
    },
    {
        "title": "初寓横泾",
        "author": "黄顺之",
        "content": "十年泉石梦，及此始依然。\n野迥天垂地，身閒日抵年。\n稍欣闻见少，渐与土风便。\n分得渔樵席，白云相共眠。",
        "dynasty": "宋",
        "collection_info": null
    },
    {
        "title": "题岩礲寺",
        "author": "黄顺之",
        "content": "岩花得雨新如染，古树悬崖怪欲飞。\n日暮溪深人不渡，一双白鸟傍林归。",
        "dynasty": "宋",
        "collection_info": null
    },
    {
        "title": "题九曲尼院",
        "author": "黄顺之",
        "content": "曾是霓裳第一人，曲终认得本来身。\n多年不作东风梦，閒却蔷薇一架春。",
        "dynasty": "宋",
        "collection_info": null
    },
    {
        "title": "剑",
        "author": "黄顺之",
        "content": "抚剑悲歌壮泪流，海清岳静世无雠。\n匣中幸有容身地，莫遣光芒射斗牛。",
        "dynasty": "宋",
        "collection_info": null
    },
    {
        "title": "观冷水谷桃花",
        "author": "黄顺之",
        "content": "石家步障久成尘，移作包山一段春。\n惆怅日斜原上路，年年红雨打行人。",
        "dynasty": "宋",
        "collection_info": null
    },
    {
        "title": "法安院",
        "author": "黄顺之",
        "content": "瘦藤拄到古韬光，分得山僧半榻凉。\n幽鸟一声春梦断，湿云漠漠护残香。",
        "dynasty": "宋",
        "collection_info": null
    },
    {
        "title": "吴宫曲",
        "author": "黄顺之",
        "content": "乌鹊桥边春日斜，吴王醉上七香车。\n西施斗草归来晚，赢得钗头金凤花。",
        "dynasty": "宋",
        "collection_info": null
    },
    {
        "title": "和陈轩题汀州苍玉洞",
        "author": "蔡隽",
        "content": "向来曾醉呼猿洞，乱石崩云拥坐隅。\n谁料七闽烟瘴底，半岩风物似西湖。",
        "dynasty": "宋",
        "collection_info": null
    },
    {
        "title": "句  其一",
        "author": "赵彦彬",
        "content": "自爱槛前山有意，谁云堂下水污人。",
        "dynasty": "宋",
        "collection_info": null
    },
    {
        "title": "句  其二",
        "author": "赵彦彬",
        "content": "俸薄俭常足，官卑清自尊。",
        "dynasty": "宋",
        "collection_info": null
    },
    {
        "title": "枫",
        "author": "赵立夫",
        "content": "黄红紫绿岩峦上，远近高低松竹间。\n山色未应秋后老，灵枫方为驻童颜。",
        "dynasty": "宋",
        "collection_info": null
    },
    {
        "title": "谢刘潜夫寄示诗卷",
        "author": "赵立夫",
        "content": "坑灰冷秦久，刀笔起汉旧。\n典谟慨已远，赋颂纷相授。\n调律起建安，沿流及元佑。\n上下二千载，统脉如线溜。\n渡江又百年，诸老凋丧后。\n灵珠繄谁握，绝唱不可復。\n我行东南野，文星忽当昼。\n云章发玄秘，天笔括宇宙。\n风雷膏泽沛，金玉渊海富。\n奋然蛟龙兴，绎若韶濩奏。\n亟闻魑魅走，语夺江海秀。\n想当落笔时，真宰森左右。\n要为后世法，何止鸡林售。\n早膺头角起，晚悟轩冕谬。\n芳兰委萧艾，嘉植梗稂莠。\n造物岂终啬，意者其奬就。\n吾衰不能进，砚墨如仇寇。\n大钟屹于前，缩手不敢扣。\n辕缶何所知，管蠡祗自陋。\n犹将策驽蹇，延首冀领袖。\n已同南方游，何幸遇子厚。",
        "dynasty": "宋",
        "collection_info": null
    },
    {
        "title": "腊日偶书",
        "author": "赵立夫",
        "content": "近日斗侵寅，南天雪不成。\n梅梢动生意，禽鸟弄春声。\n鬓逐年华换，身资药力轻。\n听传吴蜀事，对酒不能倾。",
        "dynasty": "宋",
        "collection_info": null
    },
    {
        "title": "三清阁",
        "author": "吴愈",
        "content": "庐山之胜，秀出斗旁。\n参于衡岳，镇东南方。\n民人所瞻，神天攸宅。\n赍梦之祥，乃兴自昔。\n惟天聪明，矜此下民。\n监求其莫，恐有不闻。\n惟神司之，云轺风马。\n乃诹乃访，周游天下。\n不疾不速，不察而明。\n天何言哉，民无嚬呻。\n是为福庭，列圣祗敬。\n锡羡隤祉，有感斯应。\n明明我圣，惟一乃心。\n不显亦临，敢有弗钦。\n宝画金扁，徽称明诏。\n日月之揭，山川有耀。\n邃殿在后，新阁在前。\n如君当御，而臣仰焉。\n时节冠佩，会朝帝所。\n达民之情，佑我圣主。\n民戴我圣，与天无极。\n天佑我宋，子孙千亿。\n民拜稽首，愿垂表经。\n从臣刻辞，永锡休声。",
        "dynasty": "宋",
        "collection_info": null
    },
    {
        "title": "仙学堂",
        "author": "李仲光",
        "content": "天人异所禀，事物皆生知。\n强名仙学堂，此语将谁欺。\n我欲借隙地，虚檐敞茅茨。\n琅琅诵玉章，勉力探希夷。",
        "dynasty": "宋",
        "collection_info": null
    },
    {
        "title": "赠弈棋蓝氏子",
        "author": "李仲光",
        "content": "古人制此文楸枰，要下黑白知死生。\n闲中借此消永日，未必能取人心争。\n后人不识古人意，致使方寸生纵横。\n烂柯人去弈秋死，通国善弈谁知名。\n东南地胜人最杰，下至百技今咸精。\n手谈坐决胜与负，蓝氏之子驰其声。\n沈机终日静不语，一子落手四座惊。\n肯堂为人百不解，僻性从来要疎快。\n推倒棋枰君莫怪，不向眼前论成败。",
        "dynasty": "宋",
        "collection_info": null
    },
    {
        "title": "仙蜕",
        "author": "李仲光",
        "content": "昼夜本循环，天地均此理。\n人生出入机，昼夜差可拟。\n仙家学蝉蜕，脱然遗腐胔。\n白骨尚珍藏，似未忘生死。",
        "dynasty": "宋",
        "collection_info": null
    },
    {
        "title": "玉笥山邓仙",
        "author": "罗知古",
        "content": "骚人胸次几江山，更着危亭山水间。\n群鹜齐飞残照落，双鳬自在白云闲。\n平芜萦绕青罗带，远岫参差绿髻鬟。\n此意何人共幽独，我来终日欲忘还。",
        "dynasty": "宋",
        "collection_info": null
    },
    {
        "title": "双秀亭",
        "author": "罗知古",
        "content": "亭下波光亭外山，高低融洩照人寒。\n最宜风月虚明夜，不着秋毫眼界宽。",
        "dynasty": "宋",
        "collection_info": null
    },
    {
        "title": "句",
        "author": "罗知古",
        "content": "层层碧嶂来无尽，衮衮清江远莫追。",
        "dynasty": "宋",
        "collection_info": null
    },
    {
        "title": "句  其一",
        "author": "刘昌诗",
        "content": "可堪添客恨。",
        "dynasty": "宋",
        "collection_info": null
    },
    {
        "title": "句  其二",
        "author": "刘昌诗",
        "content": "泉声长带佩声寒。",
        "dynasty": "宋",
        "collection_info": null
    },
    {
        "title": "句  其三",
        "author": "刘昌诗",
        "content": "野径萦迴路百盘。",
        "dynasty": "宋",
        "collection_info": null
    },
    {
        "title": "丫头岩",
        "author": "彭仲衡",
        "content": "前峰号龟岂是龟，近岩谓月亦匪月。\n世间景幻语未真，说着丫头便痴绝。\n苍然顽石自天成，道傍过者皆含情。\n我来于此发浩嘆，乃知有色能倾城。",
        "dynasty": "宋",
        "collection_info": null
    },
    {
        "title": "读夷坚志",
        "author": "赵汝淳",
        "content": "千古丘明法度书，豕啼蛇斗未为诬。\n后来更有无穷事，付与兰台鬼董狐。",
        "dynasty": "宋",
        "collection_info": null
    },
    {
        "title": "灵岩",
        "author": "赵汝淳",
        "content": "古寺疎钟隔断烟，馆娃宫殿草芊芊。\n多情却有松萝月，只与当时一样圆。",
        "dynasty": "宋",
        "collection_info": null
    },
    {
        "title": "芳草復芳草",
        "author": "赵汝淳",
        "content": "芳草復芳草，有人孤倚楼。\n明月復明月，何处照离洲。\n相见渺无期，此恨讵相知。\n日暮天寒吹属玉，蛮江豆蔻重重绿。",
        "dynasty": "宋",
        "collection_info": null
    },
    {
        "title": "舟行",
        "author": "赵汝淳",
        "content": "归帆东泊胥门下，夜半菱歌起白苹。\n今日平湖皆小艇，不知谁是唱歌人。",
        "dynasty": "宋",
        "collection_info": null
    },
    {
        "title": "桃源行",
        "author": "赵汝淳",
        "content": "武陵溪上栽桃花，儿童笑语成生涯。\n当初避地不知远，渔郎惊问疑仙家。\n年深忘却来时路，流水春风等闲度。\n龙翔鹿走自兴亡，不到花开花落处。\n江边雨暗蛮蓑湿，父老欲留留不得。\n隔林鷄犬渐萧然，啼鸟一声溪水碧。",
        "dynasty": "宋",
        "collection_info": null
    },
    {
        "title": "玉树谣",
        "author": "赵汝淳",
        "content": "临春阁下花蒙茸，雕阑玉树沉香风。\n君玉酣醉眠未起，满床明月鲛绡红。\n罗襦学士文章女，碧叶黄鹂呈好语。\n可怜日暮秋雨来，惊散一庭金翠羽。\n朱门流水自徘徊，井桐花落无人知。\n江南梦断鴈不飞，空城夜夜乌鸦啼。",
        "dynasty": "宋",
        "collection_info": null
    },
    {
        "title": "燕",
        "author": "赵汝淳",
        "content": "衔得芹泥入画帘，江南门巷柳花天。\n分明社燕催春老，错向东风恨杜鹃。",
        "dynasty": "宋",
        "collection_info": null
    },
    {
        "title": "浩歌行",
        "author": "赵汝淳",
        "content": "堂堂楚汉多蛮触，天下今经几秦鹿。\n向非孔壁断遗编，安得西湖芳草绿。\n子规自失来时路，却唤青春早归去。\n山中刬地乱红来，不是东风扶杖处。\n浩歌起舞君莫猜，一樽幸遇桃花开。\n貂蝉珠履黄金钗，后五百年俱尘埃。\n宫袍仙人独不死，日日长江钓江水。\n飞乌走兔且莫忙，看我烟云生碧纸。",
        "dynasty": "宋",
        "collection_info": null
    },
    {
        "title": "寿放翁  其一",
        "author": "赵汝淳",
        "content": "问讯山阴老放翁，年来心事与谁同。\n疎疎翠竹欹明月，落落黄花立晚风。\n鬓雪只缘诗送白，脸霞不是酒留红。\n君王莫下蒲轮召，万壑千岩正要公。",
        "dynasty": "宋",
        "collection_info": null
    },
    {
        "title": "寿放翁  其二",
        "author": "赵汝淳",
        "content": "此老胸中几岁寒，天教长伴白云闲。\n有时自弄玉如意，无事更添金博山。\n越女棹歌清浅处，巴童吹笛翠微间。\n何须重问神仙府，鸾鹤随风自往还。",
        "dynasty": "宋",
        "collection_info": null
    },
    {
        "title": "别汤伯纪",
        "author": "朱復之",
        "content": "停云思何长，伐木梦苦短。\n飘摇乘风来，倏霍抟沙散。\n匪今我独黯，自昔客屡嘆。\n之子曷云戾，微阳逼候炭。\n囚山对线景，汲井共清盥。\n玉露泚金茎，水泉流藻翰。\n方竹桂芳袭，未觉枳栖远。\n仰天镜其团，一弛弓向半。\n书堂渴吾伊，伫立了瑟僴。\n子如飞鸿渐，我如禁门键。\n天寒柳无枝，指直不得挽。\n归来翫题墨，寂寂瞇双眼。",
        "dynasty": "宋",
        "collection_info": null
    },
    {
        "title": "与静使君约游姑山记事古风二十韵",
        "author": "朱復之",
        "content": "苦热日已远，杪秋遂凄凉。\n邦侯及清暇，小队豫郊岗。\n一麾先崭岩，半刺骖翱翔。\n卿月动左辖，客星移奉常。\n谁欤南冠者，共挹北斗浆。\n翠幄穿晨曦，锁金步流光。\n穷惚某氏建，架构遡斯堂。\n闽红倾泛盎，楚绿饾圆方。\n平原磊落人，仙碑勒荒唐。\n方平叱石起，来问东海桑。\n蔡子狗窦过，蛇蝉蜕冥茫。\n麻姑十八九，两髻已成霜。\n惟余老杉星，省识邓紫阳。\n往事莽如迹，且醉糟书房。\n翼亭跻齐云，游目望八荒。\n挽河落飞瀑，洒雪芙蓉裳。\n夕矣憺将归，一一玉帝旁。\n蹇余雅幽寻，嗜此崔嵬藏。\n请从浮丘生，学笙翳凤凰。\n他年傥相思，矫首空断肠。",
        "dynasty": "宋",
        "collection_info": null
    },
    {
        "title": "夜饮罗怀叟三杯属余刚制共读孟郊诗",
        "author": "朱復之",
        "content": "建子初寒月，篝灯对语时。\n独醒苏客酒，细咏孟生诗。\n蠹老无新卷，乌惊有夜枝。\n白云路不远，明日肯重来。",
        "dynasty": "宋",
        "collection_info": null
    },
    {
        "title": "别李商卿",
        "author": "朱復之",
        "content": "羁思孤耽僻，蛩音偶出虚。\n绿阴分坐久，清话见情初。\n春过诗魂怯，年销剑术疏。\n相看渐成故，临别欲何如。",
        "dynasty": "宋",
        "collection_info": null
    },
    {
        "title": "滕王阁",
        "author": "朱復之",
        "content": "杰甚滕王阁，登临思渺然。\n宿云开北牖，秋水尽南天。\n帝子今何处，王童记独传。\n客怀无住着，浩荡白鸥前。",
        "dynasty": "宋",
        "collection_info": null
    },
    {
        "title": "九日偕翁与可江正甫郑景云游凤山",
        "author": "朱復之",
        "content": "裹将破帽凤山游，凤去台空余古丘。\n白髮尚能今日客，黄花祇作故园秋。\n天浮渭北荒荒杳，江入旴南隠隠流。\n我始欲愁君且莫，人生何处是吾州。",
        "dynasty": "宋",
        "collection_info": null
    },
    {
        "title": "太平寺尘外闲题",
        "author": "朱復之",
        "content": "高树青圆不见天，小风微动竹梢偏。\n衣涵空翠元无雨，庭閟余声独有蝉。\n老去此心无所住，向来我见不须先。\n狂吟但过寒山子，荐得腾腾一味禅。",
        "dynasty": "宋",
        "collection_info": null
    },
    {
        "title": "谢张生见湛卢歌",
        "author": "朱復之",
        "content": "剑术空疏今罢休，家山何处越中瓯。\n欲谈往事浑亡是，喜得新诗替莫愁。",
        "dynasty": "宋",
        "collection_info": null
    },
    {
        "title": "葛仙井",
        "author": "朱復之",
        "content": "葛翁凿井冽寒泉，浸熟丹砂去作仙。\n底事并烦仙子按，却随海水变桑田。",
        "dynasty": "宋",
        "collection_info": null
    },
    {
        "title": "罗怀叟思归一诗留之",
        "author": "朱復之",
        "content": "客子归期莫有期，地炉松火独吟时。\n西山暮雨吹成雪，错拟杨花理钓丝。",
        "dynasty": "宋",
        "collection_info": null
    },
    {
        "title": "姑山",
        "author": "朱復之",
        "content": "他文太白不多奇，一赋姑山世绝希。\n生后此公方到此，龟趺不见仆前碑。",
        "dynasty": "宋",
        "collection_info": null
    },
    {
        "title": "枫",
        "author": "朱復之",
        "content": "凤山高兮上有枫，青女染叶猩血红。\n莫辞老红嫁西风，一夜憔悴成秃翁。",
        "dynasty": "宋",
        "collection_info": null
    },
    {
        "title": "王补之梅竹",
        "author": "朱復之",
        "content": "淡抹斜斜三两枝，色香相亚恰相知。\n沙寒水浅魂初醒，月落窗空影半欹。\n岂是物华甘寂寞，且须岁晚共扶持。\n向来淮浦潇湘岸，绝爱萧萧雪打时。",
        "dynasty": "宋",
        "collection_info": null
    },
    {
        "title": "赋太湖石",
        "author": "朱復之",
        "content": "寂寂云根锁昼扉，绿痕春暖上苔衣。\n飞来黄鸟忽相问，看了几年花片飞。",
        "dynasty": "宋",
        "collection_info": null
    },
    {
        "title": "过苏养直旧居",
        "author": "朱復之",
        "content": "诗人已化罗浮鹤，想未千年未一归。\n属玉不知人世换，双双长占后湖飞。",
        "dynasty": "宋",
        "collection_info": null
    },
    {
        "title": "冬夜读书无油歌",
        "author": "朱復之",
        "content": "君不见莱公酣歌彻清晓，银蜡成堆烧不了。\n又不见齐奴帐下环佳人，平生爨蜡不爨薪。\n南园花蜂巧心计，祇为渠侬照珠翠。\n生憎诗客太酸寒，略不分光到文字。\n欲学凿壁衡，邻火夜不明。\n欲学囊萤车，十月霜无萤。\n人生穷达真有分，大钧高高不须问。\n起来摩挲莲叶真人图，还有青藜老杖照我无。",
        "dynasty": "宋",
        "collection_info": null
    },
    {
        "title": "赠黄五星",
        "author": "朱復之",
        "content": "寒灰枯木此心形，箕斗今须落姓名。\n却爱酒星凭一算，曲生何日放流行。",
        "dynasty": "宋",
        "collection_info": null
    },
    {
        "title": "赠胡易鑑",
        "author": "朱復之",
        "content": "可怜扰扰鑑中人，五十枯蓍了此身。\n若欲致身须数外，何时日月得停轮。",
        "dynasty": "宋",
        "collection_info": null
    },
    {
        "title": "送码碯石屏",
        "author": "朱復之",
        "content": "削出云岑一片奇，天然玉莹泽如脂。\n祇堪棐几旁边看，颇与文房辈行宜。\n香篆自萦黄奶卷，飞花不点墨卿池。\n粗官马上今无用，付与刘郎写近诗。",
        "dynasty": "宋",
        "collection_info": null
    },
    {
        "title": "句  其一",
        "author": "朱復之",
        "content": "忽听夏禽三五弄，新红突过石榴枝。",
        "dynasty": "宋",
        "collection_info": null
    },
    {
        "title": "句  其二",
        "author": "朱復之",
        "content": "红蕖老去羞明镜，推让朱荣上蓼梢。",
        "dynasty": "宋",
        "collection_info": null
    },
    {
        "title": "句  其三",
        "author": "朱復之",
        "content": "疏竹生孙初上坂，矮松种子欲凌霄。",
        "dynasty": "宋",
        "collection_info": null
    },
    {
        "title": "兄弟同登进士",
        "author": "吴元",
        "content": "勒马江边问玉京，百花头上占梅英。\n云霄万里开鹏路，诗乐三章奏鹿鸣。\n拂剑笑谈天下事，担簦慷慨日边行。\n吴公兄弟谁先后，此事君王合与评。",
        "dynasty": "宋",
        "collection_info": null
    },
    {
        "title": "甲申仲冬侍亲由行在所还毗陵舟泊村渚",
        "author": "陈翊",
        "content": "日暮成孤泊，栖迟得小安。\n雪融沙觜露，云拂雁翎寒。\n过橹冰痕薄，通村水汊宽。\n诗情如废井，剩觉起微澜。",
        "dynasty": "宋",
        "collection_info": null
    },
    {
        "title": "晓行",
        "author": "陈翊",
        "content": "客梦正无凭，喧呼睡不能。\n月移篷背雪，人远岸头灯。\n樯影浮寒水，篙声碎断冰。\n狸奴浑未觉，余暖恋青绫。",
        "dynasty": "宋",
        "collection_info": null
    },
    {
        "title": "夜坐即事遣兴",
        "author": "陈翊",
        "content": "小阁暮云远，乱山黄叶稀。\n斗低天轴动，霜冷月魂飞。\n爱客樽常满，寻诗带减围。\n庭乌绕高树，游子亦思归。",
        "dynasty": "宋",
        "collection_info": null
    },
    {
        "title": "寒窗赋",
        "author": "陈翊",
        "content": "虚室玲珑别有天，晦明每被物情迁。\n几番黄叶送秋色，屡对青灯分夜烟。\n隙小风尖鸣淅沥，纸轻雪急响清圆。\n更阑人静疑无月，且与梅花借月眠。",
        "dynasty": "宋",
        "collection_info": null
    },
    {
        "title": "和元耘轩赋木蕖来字韵",
        "author": "陈翊",
        "content": "碧树笼秋池，锦帐迎风开。\n水光曳倒影，矮菊纷舆台。\n春风木芍药，是花岂云来。\n淡妆绝脂粉，独秀墙之隈。\n彷佛秦与虢，上马犹徘徊。\n持以赠美人，斜插乌云堆。",
        "dynasty": "宋",
        "collection_info": null
    },
    {
        "title": "短篷",
        "author": "陈翊",
        "content": "水屋入花屿，春山来画图。\n片帆齐远树，落日半平芜。\n风紧溪声急，桥危岸势孤。\n薄游无一事，幽鸟唤提壶。",
        "dynasty": "宋",
        "collection_info": null
    },
    {
        "title": "借榻竹庵",
        "author": "陈翊",
        "content": "短筇穿秋云，杳霭杂雨意。\n林梢响脱叶，虹影挟夕霁。\n安栖一枝禅，静寄三径地。\n青薜蟠弱龙，紫栗缩寒猬。\n游息屏百营，偃仰得佳睡。\n靖惟天地间，岁月脱如蜕。\n三彭伐一真，六凿纷小智。\n居然蜗战角，在处牛穿鼻。\n驱驰赤白丸，百年等儿戏。\n岂知闲中天，意到即超诣。\n灯光续佛照，石响清夜气。\n愿言住庵人，万事付衲被。\n食肉尸陀林，渠自有正味。\n但怀不退转，便到佛地位。\n请参诗中禅，一语当千倡。",
        "dynasty": "宋",
        "collection_info": null
    },
    {
        "title": "绝句",
        "author": "陈垓",
        "content": "砚干笔秃墨糊涂，半夜敲门送省符。\n掷得么么监岳庙，恰如输了选官图。",
        "dynasty": "宋",
        "collection_info": null
    },
    {
        "title": "妙庭观",
        "author": "曾治凤",
        "content": "来访双成宅，溪流遶故山。\n玉真归帝所，金鼎落人间。\n云气生窗户，松声记佩环。\n神仙在何处，且得片时閒。",
        "dynasty": "宋",
        "collection_info": null
    },
    {
        "title": "客窗夜雨",
        "author": "林元卿",
        "content": "万里辞家春復秋，异乡何日梦刀头。\n业如献豕从渠笑，艺学屠龙只自羞。\n香尽一炉闻夜雨，灯残半壁数更筹。\n断肠不柰梧桐上，滴碎乡心点点愁。",
        "dynasty": "宋",
        "collection_info": null
    },
    {
        "title": "武夷九曲棹歌  其一",
        "author": "留元刚",
        "content": "一曲初篙上水船，翠峰苍壁挟洄川。\n綵幢幔屋今何在，空有丹炉石鼎烟。",
        "dynasty": "宋",
        "collection_info": null
    },
    {
        "title": "武夷九曲棹歌  其二",
        "author": "留元刚",
        "content": "二曲崚嶒三石峰，当时秦女采芙蓉。\n至今汤沐临清泚，不作巫阳十二重。",
        "dynasty": "宋",
        "collection_info": null
    },
    {
        "title": "武夷九曲棹歌  其三",
        "author": "留元刚",
        "content": "三曲悬崖插匦船，春秋八百又千年。\n不知天地黄心木，控鹤仙人肯汝怜。",
        "dynasty": "宋",
        "collection_info": null
    },
    {
        "title": "武夷九曲棹歌  其四",
        "author": "留元刚",
        "content": "五曲云崖有许深，石门书屋着修林。\n堂堂不泯清风在，一片寒潭印我心。",
        "dynasty": "宋",
        "collection_info": null
    },
    {
        "title": "武夷九曲棹歌  其五",
        "author": "留元刚",
        "content": "七曲催船快上滩，好山留与漫郎看。\n经行雪瀑仙屏下，恍记齐云夜帐寒。",
        "dynasty": "宋",
        "collection_info": null
    },
    {
        "title": "武夷九曲棹歌  其六",
        "author": "留元刚",
        "content": "八曲山云敛復开，长年倚棹立徘徊。\n俄然听得林间语，知道新村贳酒来。",
        "dynasty": "宋",
        "collection_info": null
    },
    {
        "title": "武夷九曲棹歌  其七",
        "author": "留元刚",
        "content": "九曲遥岑更鬰然，板桥渔市引长川。\n唤回白马宾云梦，来看桑麻万里天。",
        "dynasty": "宋",
        "collection_info": null
    },
    {
        "title": "题君祥北岩",
        "author": "许沆",
        "content": "北岩古名胜，风木盘诘曲。\n万象併徙倚，一见无留瞩。\n我归访乡旧，世事嗟反覆。\n羡君北亩宫，绕窗艺松竹。\n吟哦翠微裏，缥缈如翔鹄。\n浩浩阅沧波，俯仰媚幽独。\n传家有令子，何止粲兰玉。\n高卧恐未能，鸣驺行入谷。",
        "dynasty": "宋",
        "collection_info": null
    },
    {
        "title": "浯溪",
        "author": "王□达",
        "content": "□□游宦过湘山，道阻□□十里闲。\n奎画自今容拂拭，苍崖从昔要跻攀。\n扫除妖孽□□□，□录勋庸信□□。\n自叹此生那从□，是行应得□□□。",
        "dynasty": "宋",
        "collection_info": null
    },
    {
        "title": "春风堂",
        "author": "张辑",
        "content": "一门和气只春知，笑语何殊膝下嬉。\n不觉兄弟俱老大，此心犹道是儿时。",
        "dynasty": "宋",
        "collection_info": null
    },
    {
        "title": "次汤制干寄三迭泉韵",
        "author": "张辑",
        "content": "寒碧朋尊胜酒泉，松声远壑忆留连。\n诗于水品进三迭，名与谷帘真两全。\n画壁烟霞醒昨梦，茶经日月着新年。\n山灵似语汤夫子，恨杀屏风李谪仙。",
        "dynasty": "宋",
        "collection_info": null
    },
    {
        "title": "庐山五猗  其一",
        "author": "洪咨夔",
        "content": "猗若人兮葛巾，渡柴桑兮水泠泠，稚子髧两髦兮从而后。\n东家有酒兮，绿参天其荫柳。\n山风凉兮月瞑，枕白石兮未醒。\n漭无极兮天游，不知干之为马兮坤之为牛。",
        "dynasty": "宋",
        "collection_info": null
    },
    {
        "title": "庐山五猗  其二",
        "author": "洪咨夔",
        "content": "猗若人兮锦袍，屏九迭兮紫云高。\n骑云气兮超遥，汗漫下上兮昌羊以遨。\n左手兮提北斗之杓，右手兮挈东海之鳌。\n摩两耳兮酣热，眇八荒兮秋毫。",
        "dynasty": "宋",
        "collection_info": null
    },
    {
        "title": "庐山五猗  其三",
        "author": "洪咨夔",
        "content": "猗若人兮草堂，谷帘夕阴兮香炉朝阳。\n表溟涬以为门兮，架虚空以为屋。\n四海非无友兮，邀白云而同宿。\n风露澹兮我琴，舞玄鹤兮龙吟。\n与太古兮同音，尚灵修兮知心。",
        "dynasty": "宋",
        "collection_info": null
    },
    {
        "title": "庐山五猗  其四",
        "author": "洪咨夔",
        "content": "猗若人兮黄犊，春风荡兮瑶草绿。\n犊护草兮行復止，隔林呼兮老觳𧥆。\n眠犊背兮闲闲，仰看青天兮飞鸟还。\n恍梦游兮何所，箕山颍水兮匪巢伊许。",
        "dynasty": "宋",
        "collection_info": null
    },
    {
        "title": "庐山五猗  其五",
        "author": "洪咨夔",
        "content": "猗若人兮深衣，万钟不为泰兮一箪而遯肥。\n溪之清兮不受淄，月离离兮风披披。\n芙蓉兮涉采，欲淡兮心夷。\n驾言兮何之，羲文兮与归。",
        "dynasty": "宋",
        "collection_info": null
    },
    {
        "title": "解缆",
        "author": "洪咨夔",
        "content": "春落平芜外，舟行白雨边。\n鸠譍山尔汝，橹画水之玄。\n官冷谁能吏，身闲便是僊。\n康庐真箇去，信有夙生缘。",
        "dynasty": "宋",
        "collection_info": null
    },
    {
        "title": "晚晴",
        "author": "洪咨夔",
        "content": "子规声裏半晴阴，百丈牵行岸草深。\n挟雨倒回风有力，避山横转水无心。\n人于熟处难为别，酒到离边不柰斟。\n渔叟底知如许事，棹歌穿入暮烟林。",
        "dynasty": "宋",
        "collection_info": null
    },
    {
        "title": "水宿",
        "author": "洪咨夔",
        "content": "分席眠鸥渚，庐山梦已通。\n蓬声疎密雨，灯影往来风。\n我正思吾母，儿应说乃翁。\n拥衾天未晓，此味与谁同。",
        "dynasty": "宋",
        "collection_info": null
    },
    {
        "title": "过四望山",
        "author": "洪咨夔",
        "content": "人远鹭孤立，湖平天四垂。\n柂移舡解语，帘舞酒求知。\n望眼倾三笑，骚吟寄九思。\n今宵吾计得，解鼈荐鸱夷。",
        "dynasty": "宋",
        "collection_info": null
    },
    {
        "title": "阻风呈赵史君  其一",
        "author": "洪咨夔",
        "content": "长红送酒出江城，樯燕喃喃第二程。\n风色似知攀卧意，打头未肯放舡行。",
        "dynasty": "宋",
        "collection_info": null
    },
    {
        "title": "阻风呈赵史君  其二",
        "author": "洪咨夔",
        "content": "倚风晴缆着烟莎，一抹斜阳白鸟过。\n脱手簿书无半点，细翻黄卷课龟罗。",
        "dynasty": "宋",
        "collection_info": null
    },
    {
        "title": "阻风呈赵史君  其三",
        "author": "洪咨夔",
        "content": "迟速乘除转晚飈，布帆快意定明朝。\n庐山试问高多少，欲望西川万里桥。",
        "dynasty": "宋",
        "collection_info": null
    },
    {
        "title": "左蠡",
        "author": "洪咨夔",
        "content": "山为飞沙白，江缘涨潦黄。\n古今双去鹜，天地一轻航。\n隽永还欹枕，牢愁忍别觞。\n晴云横不度，何处是柴桑。",
        "dynasty": "宋",
        "collection_info": null
    },
    {
        "title": "落星寺",
        "author": "洪咨夔",
        "content": "春秋陨石于宋五，分作金焦与星渚。\n大圆镜裏八窗开，面面鱼龙听人语。\n瀑垂一线吹不动，山拥万骑明可数。\n嗟哉蓄眼无此奇，欲倒银河卷归去。",
        "dynasty": "宋",
        "collection_info": null
    },
    {
        "title": "入山",
        "author": "洪咨夔",
        "content": "箯舆轧幽径，乔松矫疎花。\n好鸟媚嘉荫，圆吭咽清笳。\n膏畦走秧马，茅檐嘶茧车。\n谁知天下乐，尽属山人家。\n桥横涧水断，寺古林屋斜。\n铭架镇法鼓，诗碑记煎茶。\n尊者俨如故，天奎失龙蛇。\n划然小窗开，五蕊撑谽谺。\n斗酒软两脚，捷步穷烟霞。",
        "dynasty": "宋",
        "collection_info": null
    },
    {
        "title": "三峡桥",
        "author": "洪咨夔",
        "content": "太行擘破黄河出，赑屃翻身沧海立。\n老龙抱宝正鼾睡，地底黑风吹霹雳。\n挹之以北斗之柄，瀹之以明月之璧。\n啜之以太白东坡两谪僊，尚不负乎此山之泉石。",
        "dynasty": "宋",
        "collection_info": null
    },
    {
        "title": "万杉寺散珠亭酌观音泉",
        "author": "洪咨夔",
        "content": "苍杉拱立万夫长，破衲素封千户侯。\n昨夜金僊失璎珞，寒光满地不曾收。",
        "dynasty": "宋",
        "collection_info": null
    },
    {
        "title": "瀑布",
        "author": "洪咨夔",
        "content": "青壁双尖长剑倚，博山突兀晴烟紫。\n槐里先生醉欲醒，丫山道人定初起。\n摩挲两眼看飞虹，猛悟此身如此水。\n昆崙绝顶有真瀑，倒泻生肥玉池裏。\n淙淙夜半漱白石，十二琼楼浸清泚。\n是中有味人不知，白练银河较形似。",
        "dynasty": "宋",
        "collection_info": null
    },
    {
        "title": "青玉峡",
        "author": "洪咨夔",
        "content": "水绕江南阿李家，满空飞雪响雷车。\n流将采石矶头去，坐看浮梁压浪花。",
        "dynasty": "宋",
        "collection_info": null
    },
    {
        "title": "大孤山",
        "author": "洪咨夔",
        "content": "汹长江其迅流，岿杰石乎中峙。\n送两目兮双帆，有美人兮千里。",
        "dynasty": "宋",
        "collection_info": null
    },
    {
        "title": "东西林",
        "author": "洪咨夔",
        "content": "远永两尊宿，未了人我心。\n相距纔百武，割据东西林。\n渊明游其间，买酒时共斟。\n虎溪醉来往，同是庐山阴。\n清溜转幽港，断云度巍岑。\n等作如是观，炉香对森森。",
        "dynasty": "宋",
        "collection_info": null
    },
    {
        "title": "天池灯",
        "author": "洪咨夔",
        "content": "山谷人家避李成，谁知劫数莫逃兵。\n到今鬼燐青无数，认作文殊佛火明。",
        "dynasty": "宋",
        "collection_info": null
    },
    {
        "title": "庾楼",
        "author": "洪咨夔",
        "content": "湓城陶庾共功名，庙食楼居孰重轻。\n衮衮长江流不尽，淮山青处夕阳明。",
        "dynasty": "宋",
        "collection_info": null
    },
    {
        "title": "谷帘泉",
        "author": "洪咨夔",
        "content": "山椒飞派落寒空，斗水曾收第一功。\n万马铁衣行夜雪，六虬银甲动秋风。\n分甘晚到玉川子，知味早输桑苎翁。\n手弄潺湲坐盘石，苍凉新月上孤桐。",
        "dynasty": "宋",
        "collection_info": null
    },
    {
        "title": "楚城靖节祠",
        "author": "洪咨夔",
        "content": "雨引莓苔上短垣，流泉无恙自涓涓。\n不如归去来兮好，百世闻风只杜鹃。",
        "dynasty": "宋",
        "collection_info": null
    },
    {
        "title": "汤泉",
        "author": "洪咨夔",
        "content": "水府燃犀处，扶桑浴日时。\n能观雷復地，始信坎生离。\n浄垢元无着，温凉祇自知。\n骊山殷鉴在，莫受阿环缁。",
        "dynasty": "宋",
        "collection_info": null
    },
    {
        "title": "归宗墨池",
        "author": "洪咨夔",
        "content": "龙跳虎跃入昭陵，墨汁空留一段冰。\n散作淋漓元气湿，屋头老木挂疎藤。",
        "dynasty": "宋",
        "collection_info": null
    },
    {
        "title": "三迭泉",
        "author": "洪咨夔",
        "content": "捉月仙人不到处，骑鹄凌风高着步。\n巃嵷翠壁插天开，天上飞来素涛怒。\n玻瓈琢出莲花漏，激电吸蜍高下注。\n布帆危挂八节滩，饱风吹上龙门路。\n冰丝细织无幅绡，雪花乱卷有声絮。\n蔚然而龙锵然韶，大者如珠小者雾。\n解衣盘礴踞虎豹，遥送空蒙湿巾屦。\n金铺玉户蔡家姝，拍手招人笑相顾。\n麻姑老矣不解事，指点五云推使去。",
        "dynasty": "宋",
        "collection_info": null
    },
    {
        "title": "白鹤观",
        "author": "洪咨夔",
        "content": "缺唇丹井应千尺，秃顶灵杉恰百围。\n鹤去不闻人下子，黄蜂无数采花归。",
        "dynasty": "宋",
        "collection_info": null
    },
    {
        "title": "楞伽山房  其一",
        "author": "洪咨夔",
        "content": "八万猊床方丈室，九千书卷半边窗。\n儋翁句子无人问，流水泠泠度石矼。",
        "dynasty": "宋",
        "collection_info": null
    },
    {
        "title": "楞伽山房  其二",
        "author": "洪咨夔",
        "content": "风标劲似聂政姊，笔力健如曹大家。\n此手始能为此竹，对渠枯木老槎牙。",
        "dynasty": "宋",
        "collection_info": null
    },
    {
        "title": "水行",
        "author": "洪咨夔",
        "content": "岸曲频移柂，巾欹独倚樯。\n月分云外影，风进水边凉。\n宿鸟树三匝，佳人天一方。\n清斯缨可濯，谁为赋沧浪。",
        "dynasty": "宋",
        "collection_info": null
    },
    {
        "title": "洪园洗心堂饮中偶成",
        "author": "洪咨夔",
        "content": "官事何时了，抽身朱墨丛。\n未霜乌桕赤，得日紫薇红。\n山势西南缺，湖光左右通。\n引将丝竹却，洗耳听松风。",
        "dynasty": "宋",
        "collection_info": null
    },
    {
        "title": "答仲肃梅",
        "author": "洪咨夔",
        "content": "巡檐索笑为疎花，便未开花亦自佳。\n带月折归香在手，闹观塞破路三丫。",
        "dynasty": "宋",
        "collection_info": null
    },
    {
        "title": "鄱江楼晚望",
        "author": "洪咨夔",
        "content": "暮雨纔收未炙灯，苍鹥掠破岸阴澄。\n须臾认得舡头竹，始信渔人挂起罾。",
        "dynasty": "宋",
        "collection_info": null
    },
    {
        "title": "有感",
        "author": "洪咨夔",
        "content": "一蝗东方来，孕子九十九。\n未出婪酣肚，已办馋𩞉口。\n漫天自成幕，扫地不用帚。\n一朝霜风寒，何处弄百丑。",
        "dynasty": "宋",
        "collection_info": null
    },
    {
        "title": "取凉  其一",
        "author": "洪咨夔",
        "content": "六月冷官还解热，解衣盘礴坐苍苔。\n微风只在松梢顶，着意招呼不下来。",
        "dynasty": "宋",
        "collection_info": null
    },
    {
        "title": "取凉  其二",
        "author": "洪咨夔",
        "content": "平湖水则减三分，尚欠红蕖一段云。\n万斛波光自吞吐，月明亦足张吾军。",
        "dynasty": "宋",
        "collection_info": null
    },
    {
        "title": "敞云楼  其一",
        "author": "洪咨夔",
        "content": "江天云作黑山颓，上到楼头手决开。\n水墨枕屏三百里，斜阳属玉一双来。",
        "dynasty": "宋",
        "collection_info": null
    },
    {
        "title": "敞云楼  其二",
        "author": "洪咨夔",
        "content": "草树成行整復斜，江头白处定芦花。\n夜深更着无边月，好箇楼居处士家。",
        "dynasty": "宋",
        "collection_info": null
    },
    {
        "title": "正月三日同莫干祝法游东西园",
        "author": "洪咨夔",
        "content": "探得行春第一筹，南梢花事半将休。\n断云不碍远山碧，新月自随江水流。\n金谷主人真已矣，玉堂老子尚来不。\n丁宁留取蒲城酒，更约东风汗漫游。",
        "dynasty": "宋",
        "collection_info": null
    },
    {
        "title": "拟古送庄郎中归朝  其一",
        "author": "洪咨夔",
        "content": "西北有高楼，长眺起我思。\n我思非今人，古人莫见之。\n孟轲尊仁义，妾妇秦与仪。\n孔明抱礼乐，鬼蜮操及丕。\n己物孰重轻，徇道不徇时。\n富贵一饷乐，名节百世师。\n居今而行古，岂无若人斯。\n遡洄从之游，洧盘濯双緌。",
        "dynasty": "宋",
        "collection_info": null
    },
    {
        "title": "拟古送庄郎中归朝  其二",
        "author": "洪咨夔",
        "content": "涉江采芙蓉，露华不盈筐。\n杂之兰为佩，申之蕙为纕。\n持此孰与赠，美人天一方。\n驷虬乘苍鹥，御风朝虚皇。\n袖中治安书，琅琅奏明光。\n探囊出刀圭，为民起膏肓。\n临流不可渡，与世为津梁。\n玉池浸鸡舌，熏作青史香。",
        "dynasty": "宋",
        "collection_info": null
    },
    {
        "title": "林同年被檄来体访民租寓僧舍有诗因次韵  其一",
        "author": "洪咨夔",
        "content": "河水清兮有县特，东方作矣未解襦。\n寄声卿自用卿法，我独举酒留诗臞。",
        "dynasty": "宋",
        "collection_info": null
    },
    {
        "title": "林同年被檄来体访民租寓僧舍有诗因次韵  其二",
        "author": "洪咨夔",
        "content": "我虽不饱尚二簋，人则何辜无一襦。\n官侬早下减租笔，天下可肥身宁臞。",
        "dynasty": "宋",
        "collection_info": null
    },
    {
        "title": "送陈倅",
        "author": "洪咨夔",
        "content": "泊然无营如子云，挠之不浊如黄宪。\n清静勿扰如曹参，躬行不言如石建。\n古人与稽今人居，外若不足中有余。\n治中别驾寄途耳，用则天下皆华胥。\n东风昨夜收雨脚，杨柳亭前小盘礴。\n楚江君去定思君，有酒一杯须满酌。",
        "dynasty": "宋",
        "collection_info": null
    },
    {
        "title": "陪郡侯出郊劝农  其一",
        "author": "洪咨夔",
        "content": "劝农冠盖出江干，马上东风觱栗寒。\n珍重春衫唾花碧，画眉狼籍道傍看。",
        "dynasty": "宋",
        "collection_info": null
    },
    {
        "title": "陪郡侯出郊劝农  其二",
        "author": "洪咨夔",
        "content": "山青未了晓光开，鸠唤鸠譍雨又催。\n消得犊车泥滑滑，此行不为杏花来。",
        "dynasty": "宋",
        "collection_info": null
    },
    {
        "title": "陪郡侯出郊劝农  其三",
        "author": "洪咨夔",
        "content": "茅屋人家蓐食烟，相呼趁雨好翻田。\n去年下麦泥如铁，一寸春膏直几钱。",
        "dynasty": "宋",
        "collection_info": null
    },
    {
        "title": "陪郡侯出郊劝农  其四",
        "author": "洪咨夔",
        "content": "争问官侬子谓谁，看来似不是农师。\n向人羞道闲陪涉，说与豳风七月诗。",
        "dynasty": "宋",
        "collection_info": null
    },
    {
        "title": "陪郡侯出郊劝农  其五",
        "author": "洪咨夔",
        "content": "炼丹人去屋萧萧，脚底羣山走翠蛟。\n长啸一声空响答，砉然隻鹤起松梢。",
        "dynasty": "宋",
        "collection_info": null
    },
    {
        "title": "陪郡侯出郊劝农  其六",
        "author": "洪咨夔",
        "content": "半落梅花雪透明，不妨把酒当春行。\n光风有意相料理，杨柳青边约畧晴。",
        "dynasty": "宋",
        "collection_info": null
    },
    {
        "title": "夜读夷坚放卷偶成",
        "author": "洪咨夔",
        "content": "敛卷惊嗟语幻哤，搔头危坐对明缸。\n梧桐细语秋传信，络纬长鸣月上窗。\n浊酒不多双耳热，妙香无尽寸心降。\n家山未得平安报，飞梦东归拜老庞。",
        "dynasty": "宋",
        "collection_info": null
    },
    {
        "title": "秋夜",
        "author": "洪咨夔",
        "content": "一日一番雨，三更三昧凉。\n桐边青弄影，荷底静留香。\n俗物刺人眼，世情冰我肠。\n关山何处笛，落月照胡床。",
        "dynasty": "宋",
        "collection_info": null
    },
    {
        "title": "次韵曹提管楚东之作",
        "author": "洪咨夔",
        "content": "萧骚两岸落秋蓬，楚水西流不肯东。\n好酒但须知妇有，新凉莫问与谁同。\n片心置向嚚尘外，万事留将醉眼中。\n喜得建安标格在，何曾诗解使人穷。",
        "dynasty": "宋",
        "collection_info": null
    },
    {
        "title": "中秋楚东对月次曹提管韵",
        "author": "洪咨夔",
        "content": "西风一笑话绸缪，白露横江滴滴秋。\n天没遮栏金餠上，水无边际玉绳收。\n扶将太白酣方适，唤起冯夷舞未休。\n今夕明年应更好，夜潮来处倚危楼。",
        "dynasty": "宋",
        "collection_info": null
    },
    {
        "title": "和黄宰木犀",
        "author": "洪咨夔",
        "content": "春风花事数河阳，又见玲珑糁缀黄。\n万斛香添秋醖藉，十分凉借月容光。\n熏奁拾取留长挹，汤鼎煎来得细尝。\n须信小山标致别，从渠涂额学宫粧。",
        "dynasty": "宋",
        "collection_info": null
    },
    {
        "title": "冷廨面挹重湖结楼以收逸放之景扁以清斯诸友移酒落其成分韵得里字",
        "author": "洪咨夔",
        "content": "宁饮三斗水，不揖褦襶子。\n宁食三斗葱，不踏龙断市。\n伯夷圣之清，饿死不受滓。\n死犹清可为，况乃未必死。\n几人浊恶海，鸡鸣为利起。\n魏其武安门，洒削胃脯氏。\n揶揄首阳山，自伐我计是。\n使清能死人，浊者亦死耳。\n官居寂寞滨，不堕阛阓裏。\n嚚尘一关隔，宛在水中沚。\n楼居得未有，鉴影时自喜。\n天空塔戴角，湖敛沙脱觜。\n乌桕生晴阴，芙蕖淡秋蘂。\n鹭点横烟稠，鴈掠断云驶。\n山缺女墙转，林斜僧屋倚。\n江流在何许，危樯出半指。\n长堤苔痕平，尽日无步屣。\n有人为我来，寒冰照人只。\n鸥盟以要之，相对弄清泚。\n明月不满掬，一漱霜入齿。\n葹菉薋盈室，为君种兰茝。\n户服艾盈腰，为君揽荃芷。\n吾非好独清，浊亦君所耻。\n千丈一寸浑，清恐不如此。\n出门歌濯缨，声节中宫征。\n西风骑两鹄，碧落绝万里。",
        "dynasty": "宋",
        "collection_info": null
    },
    {
        "title": "次韵曹提管梅",
        "author": "洪咨夔",
        "content": "凌寒峭立向庭除，晋宋渊明汉二疎。\n面冷不堪相妩媚，心清聊为一轩渠。\n月来月去香仍在，春少春多意自如。\n皎洁孤芳谁与共，作诗我欲寄东徐。",
        "dynasty": "宋",
        "collection_info": null
    },
    {
        "title": "次黄宰早春韵",
        "author": "洪咨夔",
        "content": "胜裏春来早，迟君秉烛游。\n暖如三月暮，香老百花头。\n心事付桑落，风光催栗留。\n人生行乐耳，任命不须求。",
        "dynasty": "宋",
        "collection_info": null
    },
    {
        "title": "分歧四绝呈及甫  其一",
        "author": "洪咨夔",
        "content": "草色半有无，梅花间开落。\n还家正自好，柰此抱离索。",
        "dynasty": "宋",
        "collection_info": null
    },
    {
        "title": "分歧四绝呈及甫  其二",
        "author": "洪咨夔",
        "content": "送君一程归，别我数里隔。\n定非爱鸡黍，前例无此客。",
        "dynasty": "宋",
        "collection_info": null
    },
    {
        "title": "分歧四绝呈及甫  其三",
        "author": "洪咨夔",
        "content": "大儿长如竹，小儿秀如柳。\n迎爷拜新年，颔髭白八九。",
        "dynasty": "宋",
        "collection_info": null
    },
    {
        "title": "分歧四绝呈及甫  其四",
        "author": "洪咨夔",
        "content": "客裏有底忙，申旦不成梦。\n远归胜新昏，还君春睡重。",
        "dynasty": "宋",
        "collection_info": null
    },
    {
        "title": "白鹿书院",
        "author": "洪咨夔",
        "content": "万绿团阴町疃场，倚凉弦诵玉琅琅。\n溪山涵毓中和气，草木熏蒸正大香。\n陋巷颜渊何所乐，舞雩曾点若为狂。\n懦夫百世闻风起，此去濂溪更有庄。",
        "dynasty": "宋",
        "collection_info": null
    },
    {
        "title": "和黄几叔墨梅  其一",
        "author": "洪咨夔",
        "content": "月暗云迷竹外枝，寒香未动便能奇。\n面如坡老南归后，骨似温公独乐时。",
        "dynasty": "宋",
        "collection_info": null
    },
    {
        "title": "和黄几叔墨梅  其二",
        "author": "洪咨夔",
        "content": "六月夜窗留取看，霜风萧飒堕林端。\n问渠底事青青晚，耻上寻常桃李盘。",
        "dynasty": "宋",
        "collection_info": null
    },
    {
        "title": "和黄宰招饮",
        "author": "洪咨夔",
        "content": "大都春色三分耳，能得眉头几度开。\n见说东家酒初熟，不论今雨也须来。",
        "dynasty": "宋",
        "collection_info": null
    },
    {
        "title": "幕官相约观芳草于法曹之亭黄宰病不至以诗来因次韵",
        "author": "洪咨夔",
        "content": "似无细雨还应有，欲落余花更復留。\n草际水边青未了，可禁杯酒为扶头。",
        "dynasty": "宋",
        "collection_info": null
    },
    {
        "title": "古意谢崔杨州辟  其一",
        "author": "洪咨夔",
        "content": "突兀谁家楼，风雨岁薄之。\n大梁危欲压，小柱亦半欹。\n匠斧睨其旁，搏手难独支。\n南山有奇材，细鉅不可遗。",
        "dynasty": "宋",
        "collection_info": null
    },
    {
        "title": "古意谢崔杨州辟  其二",
        "author": "洪咨夔",
        "content": "拒霜着秋红，夸诩颜色好。\n五更青女劲，顦顇一何早。\n深林兰自芳，寒节耿独抱。\n识此知见香，鼻观不草草。",
        "dynasty": "宋",
        "collection_info": null
    },
    {
        "title": "古意谢崔杨州辟  其三",
        "author": "洪咨夔",
        "content": "山深閴无人，夜半迷黑月。\n魑魅乘其昏，光怪互出没。\n独行欲何之，十步八九兀。\n隔林炬火明，命向虎口脱。",
        "dynasty": "宋",
        "collection_info": null
    },
    {
        "title": "古意谢崔杨州辟  其四",
        "author": "洪咨夔",
        "content": "汾阴有古鼎，金景歊浮云。\n斡弃不知爱，瓦豆荐苾芬。\n提携向中庭，拂拭苍藓纹。\n虽非大籀篆，彷佛犹八分。",
        "dynasty": "宋",
        "collection_info": null
    },
    {
        "title": "古意谢崔杨州辟  其五",
        "author": "洪咨夔",
        "content": "攕攕儿女手，申旦轧机杼。\n织成遍地锦，翠凤湿花露。\n三年卷箧中，背立泣不遇。\n持归付刀尺，昼线金针度。",
        "dynasty": "宋",
        "collection_info": null
    },
    {
        "title": "古意谢崔杨州辟  其六",
        "author": "洪咨夔",
        "content": "江头客子舡，尽日卧沙尾。\n维楫非不具，潮弱未能跬。\n秋风雪浪高，长年绝叫起。\n舡行莫倚柁，难得此汛水。",
        "dynasty": "宋",
        "collection_info": null
    },
    {
        "title": "古意谢崔杨州辟  其七",
        "author": "洪咨夔",
        "content": "梧桐生高冈，上有朝阳枝。\n凤从南方来，览辉而下之。\n一鸣寒暑平，再鸣风雨时。\n啾啾百鸟羣，振翼长追随。",
        "dynasty": "宋",
        "collection_info": null
    },
    {
        "title": "送潜同年调官归",
        "author": "洪咨夔",
        "content": "以君一年长，为我异姓兄。\n衡从玄圃玉，出入武库兵。\n急手搏苍兕，隽气鞭长鲸。\n议论到千古，慷慨吐不平。\n汉以初元衰，唐以天宝倾。\n附势妾媚妩，避事儿嚘嘤。\n颓靡寖成俗，忠良竟吞声。\n自谓倚南山，不知坏长城。\n君子勇于义，小人罔而生。\n傥不饿采薇，远可死结缨。\n每闻壮其语，亦尝用吾情。\n有余不必尽，尺浑胜丈清。\n六经源岷嶓，百家派渭泾。\n归求性内学，莫计身外名。\n春风两鬓绿，秋月双眼明。\n通德拥高髻，勤勤剔寒檠。",
        "dynasty": "宋",
        "collection_info": null
    },
    {
        "title": "严陵道上杂咏  其一",
        "author": "洪咨夔",
        "content": "江上送行潮汛小，舡头回首夕阳多。\n人生有几柳如此，客思不禁花柰何。",
        "dynasty": "宋",
        "collection_info": null
    },
    {
        "title": "严陵道上杂咏  其二",
        "author": "洪咨夔",
        "content": "半江云湿欲成雨，两岸水浑初退潮。\n短短竹篱花朵压，深深麦坞雉媒娇。",
        "dynasty": "宋",
        "collection_info": null
    },
    {
        "title": "严陵道上杂咏  其三",
        "author": "洪咨夔",
        "content": "玄英范老闻风起，俱为羊裘一钓丝。\n堂扁三贤非本意，何如只号子陵祠。",
        "dynasty": "宋",
        "collection_info": null
    },
    {
        "title": "严陵道上杂咏  其四",
        "author": "洪咨夔",
        "content": "石坛千尺薜萝古，沙径百盘苔藓香。\n不是先生求矫世，懒将日月趁人忙。",
        "dynasty": "宋",
        "collection_info": null
    },
    {
        "title": "严陵道上杂咏  其五",
        "author": "洪咨夔",
        "content": "闯巢抟黍待晨饷，投岸舂鉏寻暮栖。\n总是心为形所役，搔头独立渡桥西。",
        "dynasty": "宋",
        "collection_info": null
    },
    {
        "title": "严陵道上杂咏  其六",
        "author": "洪咨夔",
        "content": "高高下下客行路，整整斜斜人住家。\n端的今年蚕较晚，石榴花下响缫车。",
        "dynasty": "宋",
        "collection_info": null
    },
    {
        "title": "严陵道上杂咏  其七",
        "author": "洪咨夔",
        "content": "细草护沙连不断，疎风畧雨散还收。\n山田麦熟不归去，三百里江都是愁。",
        "dynasty": "宋",
        "collection_info": null
    },
    {
        "title": "为清隠打化僧说偈",
        "author": "洪咨夔",
        "content": "云山幸不求吾是，鱼鸟依然笑我顽。\n自欲入城持钵去，扣门可煞老僧闲。",
        "dynasty": "宋",
        "collection_info": null
    },
    {
        "title": "丁东泉",
        "author": "洪咨夔",
        "content": "渴乌滴尽三更雨，铁凤敲寒六月风。\n汤餠困来茶未熟，为师摇梦作丁东。",
        "dynasty": "宋",
        "collection_info": null
    },
    {
        "title": "昭君行",
        "author": "洪咨夔",
        "content": "红嫣翠湿平阳里，轣辘游车汛流水。\n苍头拥骑知谓谁，草草人家寄生子。\n君王神武重边功，不爱秾华胜桃李。\n青鸾扶下五云车，颠倒衣裳冠荐履。\n赏功未了说和亲，又堕蛾眉芳梦裏。\n平章三十六宫春，遣似天骄买驩喜。\n朔风吹雪胡马嘶，猎归月淡龙城西。\n重旃穹窿压斗帐，泛盎快搅金留犂。\n细调弦索为郎鼓，手未推却眉先低。\n林深人静孤啄木，春尽树暗双黄鹂。\n大居次吹梅花老，小居次舞杨花迷。\n屠牙勃窣起为寿，一粲相对酣如泥。\n子卿海上亦良苦，牧羝未乳儿先乳。\n信道天涯共此情，谁谓姬姜必齐鲁。\n妾身不为汉婕妤，下嫁犹获当单于。\n从来蕃汉等昆弟，得婿渠不如家奴。\n君不见冢象庐山谁比数，青冢名传千万古。",
        "dynasty": "宋",
        "collection_info": null
    },
    {
        "title": "春日山行  其一",
        "author": "洪咨夔",
        "content": "一晴一雨柳添碧，半落半开梅着酸。\n不被东风相鼓弄，春山只有老苍官。",
        "dynasty": "宋",
        "collection_info": null
    },
    {
        "title": "春日山行  其二",
        "author": "洪咨夔",
        "content": "两点眼光牛背上，一窝春色落花边。\n世缘不到山深处，只恐深山起世缘。",
        "dynasty": "宋",
        "collection_info": null
    },
    {
        "title": "挽中书俞侍郎  其一",
        "author": "洪咨夔",
        "content": "器重千钧鼎，胸涵万斛舟。\n文章欧六一，政事富青州。\n偃月知谁在，灵光独我留。\n貂蝉虽未着，不作汗青羞。",
        "dynasty": "宋",
        "collection_info": null
    },
    {
        "title": "挽中书俞侍郎  其二",
        "author": "洪咨夔",
        "content": "铨省承新渥，词垣访旧阴。\n颓波回万折，断岸立千寻。\n祇谓人犹己，那思昔异今。\n时清犹愤死，天地是知心。",
        "dynasty": "宋",
        "collection_info": null
    },
    {
        "title": "赠希声居士",
        "author": "洪咨夔",
        "content": "汗漫骑鲸去，西风髮半簪。\n安心元是药，得趣不妨琴。\n人静蛩鸣夜，天寒月出林。\n为君重洗耳，别酒不须斟。",
        "dynasty": "宋",
        "collection_info": null
    },
    {
        "title": "江头寄致远  其一",
        "author": "洪咨夔",
        "content": "箕斗光移析木津，踏霜扶醉不惊尘。\n夜寒应是梅花觉，半敛愁容婉待春。",
        "dynasty": "宋",
        "collection_info": null
    },
    {
        "title": "江头寄致远  其二",
        "author": "洪咨夔",
        "content": "客窗翻遍竹炉香，楼外更声作许长。\n解事灯花相报似，拥炉儿女说荒唐。",
        "dynasty": "宋",
        "collection_info": null
    },
    {
        "title": "寄崔帅卿",
        "author": "洪咨夔",
        "content": "归鸿隻影宿汀洲，梦绕芦花不柰愁。\n颍谷杯羹无日遗，翳桑橐饭有时酬。\n功名旷世来斯受，议论惊人合则留。\n此事大关天下望，殷勤为报古杨州。",
        "dynasty": "宋",
        "collection_info": null
    },
    {
        "title": "赠赵同年别",
        "author": "洪咨夔",
        "content": "买田招隠落星湾，采尽诗材始放还。\n逆境自安天理顺，闹篮谁识道心闲。\n两穷觌面尘埃裏，一笑论情醉梦间。\n为说斯文有宗主，春风杨柳满平山。",
        "dynasty": "宋",
        "collection_info": null
    },
    {
        "title": "寿崔帅卿  其一",
        "author": "洪咨夔",
        "content": "岭右山川间出贤，开元宰相最居先。\n中间不数余安道，恰到于今五百年。",
        "dynasty": "宋",
        "collection_info": null
    },
    {
        "title": "寿崔帅卿  其二",
        "author": "洪咨夔",
        "content": "连蜷雌霓堕晴空，光照书楼卷纸红。\n天为斯文开瑞应，海南海北一宗工。",
        "dynasty": "宋",
        "collection_info": null
    },
    {
        "title": "寿崔帅卿  其三",
        "author": "洪咨夔",
        "content": "塞下人家盎盎春，又推余泽及流民。\n庆州小范青州富，合作先生社稷身。",
        "dynasty": "宋",
        "collection_info": null
    },
    {
        "title": "寿崔帅卿  其四",
        "author": "洪咨夔",
        "content": "弄兵澒洞射阳秋，一纸招呼杀气收。\n十万苍生惊魄定，活人阴德过宾州。",
        "dynasty": "宋",
        "collection_info": null
    },
    {
        "title": "寿崔帅卿  其五",
        "author": "洪咨夔",
        "content": "夕烽旁午彻甘泉，独有淮东一臂全。\n若使尽从持重计，庙谟底用更忧边。",
        "dynasty": "宋",
        "collection_info": null
    },
    {
        "title": "寿崔帅卿  其六",
        "author": "洪咨夔",
        "content": "纷纷传檄方言战，猝猝囊金又说和。\n谁信规摹须早定，计然半策不须多。",
        "dynasty": "宋",
        "collection_info": null
    },
    {
        "title": "寿崔帅卿  其七",
        "author": "洪咨夔",
        "content": "垂弧节过便春风，入侍猩袍一点红。\n殿上兽樽谁得饮，汉廷诸老定输公。",
        "dynasty": "宋",
        "collection_info": null
    },
    {
        "title": "续洗兵马上李制置",
        "author": "洪咨夔",
        "content": "太白过午芒角狞，蚩尤亘天钩尾赪。\n淮东千里正齁寝，夜半汹涌传边声。\n王师北渡衄泗口，胡马南牧摇青平。\n拥城败将死蜗缩，护堡羸卒飞猱惊。\n诗书元帅戒夙驾，往试百万胸中兵。\n几人险语挽衣断，甚至涕泗交纵横。\n李晟为国不虚出，裴度与贼难俱生。\n两军相持以气胜，督战火急开行营。\n长江涨绿冯夷舞，击楫东来亲一鼓。\n威灵闪闪动牛斗，精采轩轩起貔虎。\n金牌银牌胆为冷，千户万户色如土。\n尺兵寸镞不待施，已觉目中无此虏。\n四旬颉颃斗困兽，一夕仓皇窜饥鼠。\n不闻令狐戛刁斗，但见龟山撑窣堵。\n麦畦黄裏栗留风，秧甽青边勃姑雨。\n老农想见太平年，买酒煮茶相劳苦。\n黄旗紫盖祥光开，宫柳飞絮公归来。\n平淮勒碑字如斗，铙歌奏曲声如雷。\n奉觞再拜白寿母，儿辈破贼边州回。\n欢然一笑春满面，婆娑起舞斑衣莱。\n还观先正绍兴日，立朝清节高崔嵬。\n独于和议植赤帜，坐令火德然寒灰。\n家传此意石不转，事业自许图云台。\n从今着手快经理，一洗河洛无纤埃。\n君不见武侯用西蜀，诛赏大明人自服。\n又不见叔子镇襄阳，恩信一孚江汉皆金汤。",
        "dynasty": "宋",
        "collection_info": null
    },
    {
        "title": "送兴元聂帅",
        "author": "洪咨夔",
        "content": "泛观天地间，一气如爨鼎。\n半鼎沸正急，半岂独尔静。\n从旁更益薪，既往漫不省。\n畴当起沃之，辘轳转修绠。\n长空堕旄头，胡命悬漏顷。\n不戢方自焚，余焰燎吾境。\n俶从淮汉扰，驯至褒斜警。\n势欲合南北，事须得要领。\n和固不可为，战亦未易逞。\n中兴关人谋，而可倚天幸。\n君侯富经纶，颇牧在禁省。\n忧国如忧家，申旦抱耿耿。\n袖中平戎策，直欲繫其颈。\n王斧下青冥，上游建巨屏。\n秋高马正肥，慨慷泝巴郢。\n鏠旗凛太一，福星映参井。\n蜀从更化来，旧痛甫苏醒。\n风寒不善护，遂与劳復等。\n内势既𨂂盭，外兵且赘瘿。\n但嗟车辚辚，未见旗整整。\n胸中百万兵，气压貔虎猛。\n凉飈送先声，鬼蜮已匿影。\n自昔树勋业，莫先拔翘颖。\n共功非众材，殆类无麵餠。\n孔明驻汉中，欲翦汉贼梗。\n委心任费袆，屈膝拜许靖。\n笑谈扼姦雄，老死不得骋。\n至今出师表，日月光烱烱。\n惜哉会潼关，不从魏延请。\n公才几倍亮，谋略济忠鲠。\n机会有可乘，临事勿吹冷。\n秦陇咳唾定，归衮颛国秉。\n颂磨浯水滨，铭勒燕然顶。\n诸生笔如椽，须公一笑肯。",
        "dynasty": "宋",
        "collection_info": null
    },
    {
        "title": "送新婺州汪总领归歙",
        "author": "洪咨夔",
        "content": "天骄运去如隤堤，横决燕涿流青齐。\n斩竿揭旗扣并塞，被髮左祍称遗黎。\n脍肝山前走肉语，碓骨寨裏饥魂啼。\n尽笼虎兕淮南北，期猎狐兔山东西。\n常人喜功首例肯，智士察变眉先低。\n危言不顾犯众忌，设难直欲开羣迷。\n近嗟唐祸兆回纥，远述晋乱基羌氐。\n积薪未然不着手，曲突已验空噬脐。\n贼帆方落射湖去，胡骑已闯滁山嘶。\n正须筹幄坐月观，却卷郡绂寻黟溪。\n带泥烧笋荐晨饷，踏雨剪韭供春虀。\n心安便是上池药，眼浄何用黄金篦。\n蜀公早尝着野服，君实晚始持桓圭。\n方来事业推不去，还踏晓鼓听朝鸡。\n穷边杀气贯矛戟，严城酸风吹鼓鼙。\n化云相随不可得，矫望玉宇横苍鹥。",
        "dynasty": "宋",
        "collection_info": null
    },
    {
        "title": "送崔少蓬南归  其一",
        "author": "洪咨夔",
        "content": "美官谁不爱，所贵以道得。\n道足以得之，有底去尤力。\n祥麟快掣锁，玄鹤不受弋。\n此意关重轻，当有识者识。",
        "dynasty": "宋",
        "collection_info": null
    },
    {
        "title": "送崔少蓬南归  其二",
        "author": "洪咨夔",
        "content": "钦永早患失，光禹晚志得。\n飘风一鸿毛，何能益人国。\n己重物乃轻，此理要深识。\n方寸浩然气，天地吾其塞。",
        "dynasty": "宋",
        "collection_info": null
    },
    {
        "title": "送崔少蓬南归  其三",
        "author": "洪咨夔",
        "content": "富贵纷探骊，功名竞骑虎。\n眉端万国愁，公意良独苦。\n五年安边功，绝口不自语。\n仙帆去蓬莱，急浪一砥柱。",
        "dynasty": "宋",
        "collection_info": null
    },
    {
        "title": "送崔少蓬南归  其四",
        "author": "洪咨夔",
        "content": "出江梅未花，过岭青着枝。\n解装书满床，自课应门儿。\n独乐非不好，民瘼将畴医。\n诏来不俟驾，世事犹可为。",
        "dynasty": "宋",
        "collection_info": null
    },
    {
        "title": "送崔少蓬南归  其五",
        "author": "洪咨夔",
        "content": "杨州倾城出，作远事追送。\n诸生更依依，瘦马踏朝冻。\n冥鸿去何许，水落霜宇空。\n鬓短心绪长，危樯曳清梦。",
        "dynasty": "宋",
        "collection_info": null
    },
    {
        "title": "平山",
        "author": "洪咨夔",
        "content": "放脚氛埃表，搔头广莫间。\n淮分三代水，江护六朝山。\n落日苍烟起，秋风白鸟还。\n欧韩呼不起，髀满鬓毛斑。",
        "dynasty": "宋",
        "collection_info": null
    },
    {
        "title": "劝农呈丘帅  其一",
        "author": "洪咨夔",
        "content": "劭耕好语落西畴，父老逢迎笑点头。\n销甲事农官有术，卖薪沽酒我何忧。\n黄金深椀频倾倒，白布长衫迭献酬。\n飒飒雨华随后乘，安排麦陇十分秋。",
        "dynasty": "宋",
        "collection_info": null
    },
    {
        "title": "劝农呈丘帅  其二",
        "author": "洪咨夔",
        "content": "南楼健目畧江皋，淅蔌风沙响鬓毛。\n草色不随壕岸断，柳梢恰与女墙高。\n碧幢红旆三边帅，羽扇纶巾一世豪。\n坐上捷书来猎猎，官军破贼战方鏖。",
        "dynasty": "宋",
        "collection_info": null
    },
    {
        "title": "挽孙谦伯  其一",
        "author": "洪咨夔",
        "content": "文妙生花笔，名成映雪书。\n处家贫似富，应物密如疎。\n荐墨交黄绶，荣光照板舆。\n出门车折轴，天理竟何如。",
        "dynasty": "宋",
        "collection_info": null
    },
    {
        "title": "挽孙谦伯  其二",
        "author": "洪咨夔",
        "content": "日月无多子，乡邦失两贤。\n直为吾党恸，不作世情怜。\n握手春风醉，论心夜雨眠。\n耳言犹历历，何忍表君阡。",
        "dynasty": "宋",
        "collection_info": null
    },
    {
        "title": "次缪仲右韵  其一",
        "author": "洪咨夔",
        "content": "心绪千丝结，年华一鸟过。\n可人元自少，知己不须多。\n咄咄君休怪，呜呜我亦歌。\n将军浑健在，醉尉莫谁何。",
        "dynasty": "宋",
        "collection_info": null
    },
    {
        "title": "次缪仲右韵  其二",
        "author": "洪咨夔",
        "content": "窗暖杨花扑，庭空燕子过。\n年侵欢易减，春恼病宜多。\n搅涕论兵事，扶头读凯歌。\n日来能饮未，正好醉亡何。",
        "dynasty": "宋",
        "collection_info": null
    },
    {
        "title": "用胡卫道赠姚居士韵",
        "author": "洪咨夔",
        "content": "牢落淮南赋小山，霜风容易老人颜。\n扬澜左蠡天垂碧，梦与盟鸥共往还。",
        "dynasty": "宋",
        "collection_info": null
    },
    {
        "title": "孙推内子挽诗",
        "author": "洪咨夔",
        "content": "玉立金闺客，家人亦许清。\n共听秋塞柝，细剔夜窗檠。\n娣袂从渠好，儿襦得我平。\n西风吹落叶，不尽夕阳明。",
        "dynasty": "宋",
        "collection_info": null
    },
    {
        "title": "李致远母夫人挽诗  其一",
        "author": "洪咨夔",
        "content": "有子何蕃似，悬知母训贤。\n市赊留客酒，隣贷买书钱。\n苦过莲心后，甜回蔗境边。\n一朝风木憾，谁与问苍天。",
        "dynasty": "宋",
        "collection_info": null
    },
    {
        "title": "李致远母夫人挽诗  其二",
        "author": "洪咨夔",
        "content": "日与夫人子，相随若弟兄。\n羡渠犹有母，使我欲无生。\n未病思求药，方餐念遗羹。\n此情今已矣，泪雨待同倾。",
        "dynasty": "宋",
        "collection_info": null
    },
    {
        "title": "送商总郎  其一",
        "author": "洪咨夔",
        "content": "鹤唳风声淝水捷，马腾士饱蔡州平。\n笑谈定取中兴策，莫道司存只饷兵。",
        "dynasty": "宋",
        "collection_info": null
    },
    {
        "title": "送商总郎  其二",
        "author": "洪咨夔",
        "content": "霜迟断陇荞花白，水足平田稻子红。\n剩把丰年供祖帐，送将玉节过江东。",
        "dynasty": "宋",
        "collection_info": null
    },
    {
        "title": "送商总郎  其三",
        "author": "洪咨夔",
        "content": "百寻浮玉三更月，万里长江一色秋。\n照映此心须此水，不妨小泊读书舟。",
        "dynasty": "宋",
        "collection_info": null
    },
    {
        "title": "挽伯父  其一",
        "author": "洪咨夔",
        "content": "白髮儿随母，苍颜弟对兄。\n四休元易足，一笑更何营。\n论事丝弦直，存心镜面平。\n德人今已矣，谁与嗣乡评。",
        "dynasty": "宋",
        "collection_info": null
    },
    {
        "title": "挽伯父  其二",
        "author": "洪咨夔",
        "content": "忆作行边别，相期到鹤州。\n秋风惊过眼，落日懒回头。\n华屋空遗憾，佳城足远谋。\n无从扶柩哭，挥泪寄江流。",
        "dynasty": "宋",
        "collection_info": null
    },
    {
        "title": "次张亚夫喜雨",
        "author": "洪咨夔",
        "content": "汴都黍离迷宫堧，金铺兽面秋风寒。\n百年大义冷于铁，西湖走马狨丝鞍。\n亡秦定必三户楚，况今南北皆王土。\n紫髯青鬓祖豫州，威如迅霆惠如雨。\n山东井落回生意，收召惊魂高枕睡。\n中有虓将来青州，马蹄欲踏狼胥碎。\n邦人聚观鬨塞涂，和气酿雪苏焦枯。\n银城万里轧坤轴，烛龙一色辉天衢。\n殷殷好语传田间，雪晴又雨直几钱。\n翠麰涨天士宿饱，踊跃一鼓空两甄。\n中原宿愁无地愬，欢呼从此归王度。\n更烦老笔为草檄，读之会使头风愈。",
        "dynasty": "宋",
        "collection_info": null
    },
    {
        "title": "挽李漕  其一",
        "author": "洪咨夔",
        "content": "翰墨多推毂，功名早着鞭。\n风行青草外，春到白盐边。\n老去心犹壮，归来意正便。\n如何天不憗，烟雨閟新阡。",
        "dynasty": "宋",
        "collection_info": null
    },
    {
        "title": "挽李漕  其二",
        "author": "洪咨夔",
        "content": "百折溪山裏，佳哉有此翁。\n名方随政起，命已坐文穷。\n满眼棠阴在，回头橘隠空。\n诗髯无復磔，万象自春风。",
        "dynasty": "宋",
        "collection_info": null
    },
    {
        "title": "次洪漕韵  其一",
        "author": "洪咨夔",
        "content": "塞垣拥雪髑髅寒，多少将军博美官。\n莫恨知心今世鲜，须知行道古来难。\n时穷地狭何能舞，命好天高亦可钻。\n此理乘除应会得，梅边索酒笑相看。",
        "dynasty": "宋",
        "collection_info": null
    },
    {
        "title": "次洪漕韵  其二",
        "author": "洪咨夔",
        "content": "和月梅花共一寒，兜牟未必尽粗官。\n醉来抱膝吟梁父，睡起搔头着说难。\n富贵冰山何用倚，功名盘石自须钻。\n朔风衰草腥狐兔，猎火归鞭夹市看。",
        "dynasty": "宋",
        "collection_info": null
    },
    {
        "title": "寄赵景周抚干  其一",
        "author": "洪咨夔",
        "content": "罨画春树碧，逢迎繫行舟。\n酒尽可以起，更作须臾留。\n我方鹤投笼，君已鹰脱鞴。\n相期在岁晏，赠之珊瑚钩。",
        "dynasty": "宋",
        "collection_info": null
    },
    {
        "title": "寄赵景周抚干  其二",
        "author": "洪咨夔",
        "content": "杨柳青已絮，芍药红方葩。\n诗随去帆东，春风属谁家。\n音疎日月駃，目短天宇赊。\n小德最怜渠，丹颊三髻丫。",
        "dynasty": "宋",
        "collection_info": null
    },
    {
        "title": "赠洪子需  其一",
        "author": "洪咨夔",
        "content": "莫恃青春两颊红，年来我已鬓如蓬。\n盘洲野处源流在，早挹文名尉若翁。",
        "dynasty": "宋",
        "collection_info": null
    },
    {
        "title": "赠洪子需  其二",
        "author": "洪咨夔",
        "content": "楼倚晴空月满湖，一尘飞不到庭除。\n虞初九百浑高阁，且读人间本分书。",
        "dynasty": "宋",
        "collection_info": null
    },
    {
        "title": "口占",
        "author": "洪咨夔",
        "content": "秋风已飒梧犹碧，宿雨纔收稗亦花。\n天着工夫供醉眼，东邻有酒不堪赊。",
        "dynasty": "宋",
        "collection_info": null
    },
    {
        "title": "赠相者",
        "author": "洪咨夔",
        "content": "猨臂老不侯，鸢肩腾上速。\n娄罗千丈长，不博一寸福。",
        "dynasty": "宋",
        "collection_info": null
    },
    {
        "title": "送丘都承",
        "author": "洪咨夔",
        "content": "艺祖立鰲极，腹心赵书记。\n披图指幽燕，翰死谁可继。\n异时拾空城，中国坐自弊。\n伊吾纷抵掌，须作根本计。\n仁皇柔北夷，富公效表饵。\n终身耻言功，力辞枢密使。\n况今百年间，未洗新亭泪。\n平凉急寻盟，正恐废大义。\n中朝两说分，各植汉赵帜。\n诏书趣公归，渴欲断羣议。\n矫矫鸾凤姿，鼎鼎廊庙器。\n持心水镜平，料事蓍蔡智。\n天道方好还，上策先自治。\n折衷和战间，守乃万全利。\n西关碎其有，东垒掇所弃。\n证状朝暮殊，守亦岂易事。\n医国得和扁，神圣工巧备。\n囊中黄昏汤，着手须早试。\n外御几边将，中权一阃制。\n当思择时髦，不在变局势。\n忠贤乃命脉，公道实元气。\n精神以此彊，可却十万骑。\n淮南畏汲黯，奉天倚陆贽。\n中兴在公手，一语泽百世。\n太山重名节，鸿毛等富贵。\n不惟天下望，是亦文定志。\n紫枢摩斗极，青藜照中秘。\n江风驾樯乌，天阔秋雨霁。\n诸生笑牵衣，狂语出半醉。\n勿作醉语看，嚼蜡或有味。",
        "dynasty": "宋",
        "collection_info": null
    },
    {
        "title": "呈同行诸丈",
        "author": "洪咨夔",
        "content": "秋风俱白髮，万里锦城官。\n箭贯双鵰易，琴随一鹤难。\n国宽同是福，民病独何安。\n前见乖崖老，烦君举似看。",
        "dynasty": "宋",
        "collection_info": null
    },
    {
        "title": "遇风出陆金陵道中次程及甫韵",
        "author": "洪咨夔",
        "content": "留滞周南命使然，莫疑上水逆风舡。\n乡山故故随人后，客月依依堕我前。\n半夜索樽同决计，五更回柂不成眠。\n笋舆吹面新凉入，须信封姨正自贤。",
        "dynasty": "宋",
        "collection_info": null
    },
    {
        "title": "次及甫韵送致远别",
        "author": "洪咨夔",
        "content": "塞尘没没马萧萧，世事今朝异昨朝。\n为羡白鸥何浩荡，却思斥鴳亦逍遥。\n平沙露碛江波敛，远树明堤野雾销。\n快着扁舟归教子，胜渠满屋贮胡椒。",
        "dynasty": "宋",
        "collection_info": null
    },
    {
        "title": "九日復口",
        "author": "洪咨夔",
        "content": "凉边未放菊花斑，莫作重阳节物看。\n就网买鱼风露重，推篷举酒水天宽。\n箭头岁月离弦易，局面功名下着难。\n惭媿竟陵江上叟，采菰捣黍鬓毛寒。",
        "dynasty": "宋",
        "collection_info": null
    },
    {
        "title": "答程及甫徐少望",
        "author": "洪咨夔",
        "content": "客程欠舞綵衣斑，懒把茱萸对酒看。\n凉思着人穷脚健，丰年到手老怀宽。\n有风不怕江流逆，无媿何忧蜀道难。\n但愿浣花花好在，免教杜曲眼长寒。",
        "dynasty": "宋",
        "collection_info": null
    },
    {
        "title": "宿柁头次及甫入沌韵",
        "author": "洪咨夔",
        "content": "手遮西日望褒斜，百折舟行尚玉沙。\n风趁港回帆落柱，草迷路断牵收车。\n长烟漠漠非吾土，老树离离似我家。\n今夜宿头应更好，月明四面尽芦花。",
        "dynasty": "宋",
        "collection_info": null
    },
    {
        "title": "又答孙正叔",
        "author": "洪咨夔",
        "content": "万里西风鴈影斜，平安书到鲁家沙。\n遣愁白堕须行瓮，报喜乌邪又满车。\n老屋打头思钓隠，健舻衔尾认诗家。\n道旁啁哳儿童说，有脚阳春向浣花。",
        "dynasty": "宋",
        "collection_info": null
    },
    {
        "title": "祖母哀挽  其一",
        "author": "洪咨夔",
        "content": "我祖当家始，零丁隻影存。\n根芽惟大母，枝叶又曾孙。\n触少心犹惕，慈多语易温。\n德尊年亦称，消得诰花恩。",
        "dynasty": "宋",
        "collection_info": null
    },
    {
        "title": "祖母哀挽  其二",
        "author": "洪咨夔",
        "content": "迭綵春风裏，含饴爱独深。\n卷卷行己训，历历读书箴。\n长忆违离语，难酬侍养心。\n微官稽执绋，东望泪盈襟。",
        "dynasty": "宋",
        "collection_info": null
    },
    {
        "title": "九月十八日夜泊刘郎浦  其一",
        "author": "洪咨夔",
        "content": "甥馆刘郎舅仲谋，并缘瓜葛借荆州。\n人生一藉裙襦力，卒世如何得举头。",
        "dynasty": "宋",
        "collection_info": null
    },
    {
        "title": "九月十八日夜泊刘郎浦  其二",
        "author": "洪咨夔",
        "content": "平生意气压曹瞒，却为夫人鬓作斑。\n堂上横刀何足问，五兵只在画屏间。",
        "dynasty": "宋",
        "collection_info": null
    },
    {
        "title": "风定舡开夜泊柳子口上到荆州尚三程",
        "author": "洪咨夔",
        "content": "山远江平眼为开，楚楼西畔即阳台。\n金钗短笠风声接，蒸裹燋糟节物来。\n鸡唤客程三老起，鴈将归梦五更回。\n白云飞处西湖近，应买霜螯试泼醅。",
        "dynasty": "宋",
        "collection_info": null
    },
    {
        "title": "荆州江浮水灯作佛事",
        "author": "洪咨夔",
        "content": "谁把银河彻底倾，倒翻星斗着行明。\n又疑笼道红栀子，隠隠鸣鞘出五更。",
        "dynasty": "宋",
        "collection_info": null
    },
    {
        "title": "江陵",
        "author": "洪咨夔",
        "content": "三海先声壮，重城大势连。\n竹为人世界，灯结水因缘。\n风物诗囊裏，英雄泪眼边。\n江平洲露碧，沙市稳开舡。",
        "dynasty": "宋",
        "collection_info": null
    },
    {
        "title": "渚宫",
        "author": "洪咨夔",
        "content": "孤城铜斗匝，枉渚玉环连。\n柳老虫穿蚀，花残蝶扑缘。\n功名棋腹角，势利蜜中边。\n落日兴亡裏，谁同药玉舡。",
        "dynasty": "宋",
        "collection_info": null
    },
    {
        "title": "又次及甫渚宫",
        "author": "洪咨夔",
        "content": "南楼风物远，西郭市声连。\n蝇虎寒窗搏，蜗牛败壁缘。\n怀人乔木外，吊古折荷边。\n富贵今安在，樵归唤渡舡。",
        "dynasty": "宋",
        "collection_info": null
    },
    {
        "title": "艬舡",
        "author": "洪咨夔",
        "content": "地与人相习，天于水欲连。\n柂迎斜岸转，笪避断崖缘。\n龟殻蹒跚底，羊肠诘曲边。\n几年西蜀路，无此鹤琴舡。",
        "dynasty": "宋",
        "collection_info": null
    },
    {
        "title": "次及甫即事",
        "author": "洪咨夔",
        "content": "万里西征路，同君汗漫期。\n吴歈花裏曲，楚些菊边词。\n问学千鸡跖，功名五羖皮。\n目前姑置此，多办峡江诗。",
        "dynasty": "宋",
        "collection_info": null
    },
    {
        "title": "白羊同行五六登无尽墓入义方传庆寺读钟离公所书两句赠八琼张子高碑及吕公来访事程教有诗次其韵  其一",
        "author": "洪咨夔",
        "content": "钟离权约同烧汞，吕洞宾呼共屑琼。\n便合身随笙鹤去，底须冠剑葬空茔。",
        "dynasty": "宋",
        "collection_info": null
    },
    {
        "title": "白羊同行五六登无尽墓入义方传庆寺读钟离公所书两句赠八琼张子高碑及吕公来访事程教有诗次其韵  其二",
        "author": "洪咨夔",
        "content": "墓前苍榦直能奇，勾引先生读断碑。\n见说嘉禾曾有颂，平生行止不须疑。",
        "dynasty": "宋",
        "collection_info": null
    },
    {
        "title": "次及甫觉寒",
        "author": "洪咨夔",
        "content": "霜勒衾如水，寒于客有期。\n不成神女梦，空赋外孙词。\n瓮暖宜桑落，冠凉怯竹皮。\n悬知鄱水上，冷落扊扅诗。",
        "dynasty": "宋",
        "collection_info": null
    },
    {
        "title": "舟中望南山次及甫韵",
        "author": "洪咨夔",
        "content": "水赢牵路漫，水缩滩碛多。\n涉世正如许，忠信平风波。\n寒肩拥榾柮，灰裏寻阴何。\n举头见南山，白云生薜萝。",
        "dynasty": "宋",
        "collection_info": null
    },
    {
        "title": "青草梦诗后两句早作足之",
        "author": "洪咨夔",
        "content": "干马坤牛放手骑，纵横上下尽通逵。\n杖头挑起东风海，挂向东边若木枝。",
        "dynasty": "宋",
        "collection_info": null
    },
    {
        "title": "次及甫入峡杂咏 峡口",
        "author": "洪咨夔",
        "content": "山隘留天少，江迂占地多。\n风梢猿自挂，露草虎曾过。\n坐客犹吴语，行人尽楚歌。\n川妃澜浪甚，着语试谁何。",
        "dynasty": "宋",
        "collection_info": null
    },
    {
        "title": "次及甫入峡杂咏 十二培",
        "author": "洪咨夔",
        "content": "舍车不涉猢狲愁，行舟未过虾蟆培。\n咸池乐部十二钟，六丁挈置巫山背。\n鳌头赑屃方壶裂，鲸腹膨脝海门碎。\n凿开混沌尸者谁，事逐浮云堕茫昧。",
        "dynasty": "宋",
        "collection_info": null
    },
    {
        "title": "次及甫入峡杂咏 平善坝",
        "author": "洪咨夔",
        "content": "水风静处抛舡易，山雨晴时着句难。\n便向箇中占好谶，一程平善过云安。",
        "dynasty": "宋",
        "collection_info": null
    },
    {
        "title": "次及甫入峡杂咏 至喜亭",
        "author": "洪咨夔",
        "content": "巴峡头边第一州，竹枝歌裏水东流。\n盖亭老柳今如此，六一先生几繫舟。",
        "dynasty": "宋",
        "collection_info": null
    },
    {
        "title": "次及甫入峡杂咏 三游洞 其一",
        "author": "洪咨夔",
        "content": "寥阳殿古琼关启，祇树园深宝盖张。\n长啸一声空响答，只疑惊起橘中商。",
        "dynasty": "宋",
        "collection_info": null
    },
    {
        "title": "次及甫入峡杂咏 三游洞 其二",
        "author": "洪咨夔",
        "content": "披苔觅字双明健，倚树商诗两鬓皤。\n地划天开今几世，往来人物尽消磨。",
        "dynasty": "宋",
        "collection_info": null
    },
    {
        "title": "次及甫入峡杂咏 钓鱼石翁",
        "author": "洪咨夔",
        "content": "刀耕火种皆丘甲，背负腰缠尽算缗。\n独有石翁鱼得计，至今疑是避秦人。",
        "dynasty": "宋",
        "collection_info": null
    },
    {
        "title": "次及甫入峡杂咏 虾蟆培泉",
        "author": "洪咨夔",
        "content": "丹墀万字中兴策，西蜀人材待细抡。\n好把玉蜍留水去，直言莫问近前嗔。",
        "dynasty": "宋",
        "collection_info": null
    },
    {
        "title": "圣节日望拜黄牛祠前退读众碑感而有作",
        "author": "洪咨夔",
        "content": "蜀在八极间，卦位西南坤。\n万里泝天险，三峡为坤门。\n巨灵擘太华，飞出黄河源。\n余刃落巴山，巉绝雷斧痕。\n众崖束长江，水石相吐吞。\n轰豗九鳌战，汹涌万马奔。\n高低建瓴峻，上下竹节繁。\n操舟失毫釐，虀粉千丈浑。\n滩名鼎无义，造物疑少恩。\n黄牛压其漘，坐睨惊涛翻。\n入门两石马，耳缺蹄噭存。\n行人纷乞灵，熏燎迷旗旛。\n摩挲几丰碑，飒沓箎应埙。\n醉翁事巳怪，无尽语不根。\n黄能羽渊魄，苍牛离堆魂。\n逞奇角异说，终莫探厥原。\n或指峡名揭，或取山形蹲。\n狼头与鹿角，胡不登脤膰。\n五行土胜水，似识丁壬婚。\n尔牛何来思，此义欠讨论。\n黄裳正坤色，为牛亦坤元。\n坤维闯其户，职之庙貌尊。\n叱咤遁蛟蜃，麾诃走鼍鼋。\n駃湍危就夷，怒石厉即温。\n神以顺治险，抑以静制喧。\n万命脱谽谺，神手司平反。\n长年送迎神，性瘠漓酒酸。\n归舡诧灵赐，意气殊轩轩。\n心安画鹢稳，目送征鸿骞。\n哦诗纪行役，霜风耿黄昏。",
        "dynasty": "宋",
        "collection_info": null
    },
    {
        "title": "答及甫和  其一",
        "author": "洪咨夔",
        "content": "束髮读连山，端倪识干坤。\n欲辨南北戒，须窥越胡门。\n藏书探禹穴，乘槎穷灵源。\n平生蓬矢志，到处屐齿痕。\n脚方西湖脱，眼已青丘吞。\n长风一苇航，急浪万里奔。\n易艬泝月峡，讯程指新繁。\n江行大玉篆，星垂小铜浑。\n风俗异东吴，气候如南恩。\n青壁拔地起，黄流从天翻。\n身随五两动，命恃百丈存。\n山灵迎我来，林影罗旌旛。\n川妃导我去，涛声合钟埙。\n蛟龙蛰渊底，虎豹潜崖根。\n间逢偓期语，尽辟夔魍魂。\n有祠扁汶川，倚山坐平原。\n已绝白狗渡，尚望黄牛蹲。\n要神楚怀糈，赉福鲁致糈。\n力护重险济，兆应匪寇婚。\n欧以异梦纪，苏以定分论。\n君诗班其间，压倒白与元。\n短窗箬叶蓬，浊酒椰子尊。\n肯来共吸鲸，有味过解鼋。\n磴藓挹晓润，岩葩借春温。\n郊丁趁虚集，滩户射利喧。\n巢云屋鳞鳞，鉏月坡反反。\n椶花荐甘芳，竹枝写辛酸。\n是中有佳趣，所在留行轩。\n胸次饫壮观，笔端快孤骞。\n一朝簿书来，能令目眵昏。",
        "dynasty": "宋",
        "collection_info": null
    },
    {
        "title": "答及甫和  其二",
        "author": "洪咨夔",
        "content": "云汉应地纪，尾艮首起坤。\n直坤导岷江，畧艮赴海门。\n我家海之角，我行江之源。\n秋月几改弦，落涨频移痕。\n金山手可挈，牛渚气欲吞。\n追前趣倍道，殿后虞策奔。\n主宾会面适，儿女问事繁。\n舡灯半悲喜，村醪杂清浑。\n王阳正怀亲，石洪未报恩。\n飈帆鹏翼饱，浪柂鹰尾翻。\n姑熟人物远，秋浦风景存。\n彭郎饫牲酒，小姑艳幢幡。\n两矶峭植柱，万壑譁吹埙。\n浔阳荡波光，赤壁盘云根。\n莫追白傅梦，空招老坡魂。\n黄鹤矗河汉，南楼俯川原。\n刘郎别浦横，孙媛荒台蹲。\n雄心漫衷甲，馁魄谁荐膰。\n吊古君雅志，怀人儿新婚。\n等为身名谋，难以世俗论。\n沌口出百盘，水府迷三元。\n沙市俗更凋，渚宫名徒尊。\n楼舰却长鲸，艬舟进伏鼋。\n夷陵晓未霜，秭归冬犹温。\n玉虚想奇崛，莲碚辞嚣喧。\n楚些风骨变，巴歌舌腭反。\n屈平坐落寞，昭君苦悲酸。\n悬知凤铩翮，不如鹤乘轩。\n巫峰又鬰起，赤甲方横骞。\n直登黄牛堡，极目秦关昏。",
        "dynasty": "宋",
        "collection_info": null
    },
    {
        "title": "十月晦过巫山  其一",
        "author": "洪咨夔",
        "content": "巫峡逢初度，平生一段奇。\n江山襟抱写，岁月鬓毛知。\n神女翻旗下，冯夷迭鼓随。\n直须豪举酒，捩柂不妨迟。",
        "dynasty": "宋",
        "collection_info": null
    },
    {
        "title": "十月晦过巫山  其二",
        "author": "洪咨夔",
        "content": "客裏年华老，舡头日色曛。\n天寒催雨雪，地远隔飞云。\n为吏徒三尺，于民未一分。\n重惭豪杰士，度外立奇勋。",
        "dynasty": "宋",
        "collection_info": null
    },
    {
        "title": "峡中",
        "author": "洪咨夔",
        "content": "清猿遗响落三巴，树老霜迟叶未霞。\n大抵近南春易早，梅花开尽又桃花。",
        "dynasty": "宋",
        "collection_info": null
    },
    {
        "title": "八阵图",
        "author": "洪咨夔",
        "content": "负卦龟藏尾，鸣皋鹤引吭。\n纵横中左右，奇正锐圆方。\n石挟孤忠在，江输宿恨长。\n无人同领会，搔首立斜阳。",
        "dynasty": "宋",
        "collection_info": null
    },
    {
        "title": "益昌次费伯矩赠行韵  其一",
        "author": "洪咨夔",
        "content": "浯水欲磨元结颂，聊城未下鲁连书。\n静中好与高抬眼，恐有英豪在草庐。",
        "dynasty": "宋",
        "collection_info": null
    },
    {
        "title": "益昌次费伯矩赠行韵  其二",
        "author": "洪咨夔",
        "content": "掎角中原二百州，熟知彼己是良筹。\n时贤所及都能几，清渭黄河祗自流。",
        "dynasty": "宋",
        "collection_info": null
    },
    {
        "title": "益昌次费伯矩赠行韵  其三",
        "author": "洪咨夔",
        "content": "朝气风生暮气归，将材零落事功微。\n酸风斜谷祁山路，眼底何人插羽飞。",
        "dynasty": "宋",
        "collection_info": null
    },
    {
        "title": "益昌次费伯矩赠行韵  其四",
        "author": "洪咨夔",
        "content": "幕下精神清似水，门前责望重于山。\n君家文伟规摹在，事业全归静定间。",
        "dynasty": "宋",
        "collection_info": null
    },
    {
        "title": "益昌次费伯矩赠行韵  其五",
        "author": "洪咨夔",
        "content": "快须涤砚入承明，烂熳飞章拂太清。\n富贵功名元素定，莫随人后颂升平。",
        "dynasty": "宋",
        "collection_info": null
    },
    {
        "title": "崔绵谷共赋亭次韵",
        "author": "洪咨夔",
        "content": "风度崔秋浦，声名郑子真。\n为便官事少，不厌客来频。\n竹裏觥筹密，花边屐齿新。\n拍栏谁得句，唤起主林神。",
        "dynasty": "宋",
        "collection_info": null
    },
    {
        "title": "诗告至李汉州",
        "author": "洪咨夔",
        "content": "驿奴莫问客为谁，但报房湖水石知。\n象鼻卷筩和月吸，凤膺横玉倚风吹。\n江淮消息愁端压，关洛功名老色欺。\n陶写此情须会得，行厨催唤莫教迟。",
        "dynasty": "宋",
        "collection_info": null
    },
    {
        "title": "参政李公以勤谨和缓励后学江宪益以公廉忠信为八箴因赋诗赠别",
        "author": "洪咨夔",
        "content": "百工聚一车，百行根一诚。\n反身物皆备，动与诚俱行。\n勤如毂下转，谨如轼前横。\n和缓以将之，辔舞钖鸾鸣。\n廉者慾之轸，公者事之衡。\n更当主忠信，轴正箱自平。\n是理谁独无，旦昼昏其明。\n不诚故无物，器窳辙易倾。\n公材如大车，致远不计程。\n八物攻且良，悉由一诚生。\n玉节天西南，三峨轧峥嵘。\n志虽屈乎位，身已荣于名。\n绍兴博士翁，四十辞簪缨。\n庆钟侍御史，勇与雷霆争。\n清风激百世，须公亢家声。\n挟此八字箴，东归侍延英。",
        "dynasty": "宋",
        "collection_info": null
    },
    {
        "title": "次同年王火井不遇之韵",
        "author": "洪咨夔",
        "content": "题遍慈恩最上层，青云涂辙几人升。\n一经秋雨禾方穟，未到春风海亦冰。\n闹裏功名多目论，淡中气味独心朋。\n苍苔不扫芙蓉老，有客敲门自出譍。",
        "dynasty": "宋",
        "collection_info": null
    },
    {
        "title": "九日阅武预观军容退而纪事",
        "author": "洪咨夔",
        "content": "遨头不管菊花寒，簇队晨登上将坛。\n戏马台前千古事，筹边楼下万人看。\n弓声浏亮秋风劲，旗采精明宿雨干。\n后部铙歌归较晚，雪西烽火报平安。",
        "dynasty": "宋",
        "collection_info": null
    },
    {
        "title": "酬吴教程丞",
        "author": "洪咨夔",
        "content": "六花结阵护轻寒，缓带西风夹谷坛。\n破竹正期多算胜，把萸何暇半酣看。\n声驱黑祲千山卷，气摄黄河一夜干。\n识得天津裴度面，人心已作太山安。",
        "dynasty": "宋",
        "collection_info": null
    },
    {
        "title": "送高才卿守永康  其一",
        "author": "洪咨夔",
        "content": "同社纷纷早上坡，一麾独爱晚婆娑。\n矜春桃李好能几，饱雨稻粱收更多。\n管摄三才还正大，陶镕万象是中和。\n西风未用轻分手，尚欲从君细切磋。",
        "dynasty": "宋",
        "collection_info": null
    },
    {
        "title": "送高才卿守永康  其二",
        "author": "洪咨夔",
        "content": "岷峨悽怆未全苏，急要诸公着力扶。\n政似刈葵难放手，民如种树莫搔肤。\n雪山西去三边静，沬水东来万井腴。\n小队还家聊上冢，天寒早与问无襦。",
        "dynasty": "宋",
        "collection_info": null
    },
    {
        "title": "赠相士郭少仙",
        "author": "洪咨夔",
        "content": "崇兰生深林，澹泊一点芳。\n江梅倚修竹，醖藉万斛香。\n气骨抱金玉，精神贮冰霜。\n若以色见我，照红还海棠。",
        "dynasty": "宋",
        "collection_info": null
    },
    {
        "title": "水仙",
        "author": "洪咨夔",
        "content": "万卉浄如扫，风霜犹典刑。\n睟容闲整整，姱节矫亭亭。\n几滑铜熏鼎，窗明石砚屏。\n窈深人不到，香触梦魂醒。",
        "dynasty": "宋",
        "collection_info": null
    },
    {
        "title": "镜月酒后戏呈及甫",
        "author": "洪咨夔",
        "content": "判取琅珰醉，赢教糊涂眠。\n参横梅下客，月淡菊中仙。\n舌在君何患，尻高我自怜。\n岷峨如许碧，强欲为人妍。",
        "dynasty": "宋",
        "collection_info": null
    },
    {
        "title": "偶成",
        "author": "洪咨夔",
        "content": "有口只饮酒，有眼只看书。\n看书知古今，治乱能愁予。\n不如一味饮，醉眼昏蘧蘧。",
        "dynasty": "宋",
        "collection_info": null
    },
    {
        "title": "梅  其一",
        "author": "洪咨夔",
        "content": "玉佩琼裾萼绿华，铜瓶清浸广寒家。\n客怀无着春风处，醉向梢头嚼尽花。",
        "dynasty": "宋",
        "collection_info": null
    },
    {
        "title": "梅  其二",
        "author": "洪咨夔",
        "content": "苍枝老去藓痕干，唤起东风点暮寒。\n会得生生无尽意，雪花零乱月栏干。",
        "dynasty": "宋",
        "collection_info": null
    },
    {
        "title": "答吴叔永叔长  其一",
        "author": "洪咨夔",
        "content": "刮霜面目澹无华，落落孤山处士家。\n若使世间蜂蝶觉，光风纵好不成花。",
        "dynasty": "宋",
        "collection_info": null
    },
    {
        "title": "答吴叔永叔长  其二",
        "author": "洪咨夔",
        "content": "瓶笙吹彻砚蜍干，独有梅花伴夜寒。\n万境空明香一点，世尘元自不相干。",
        "dynasty": "宋",
        "collection_info": null
    },
    {
        "title": "答家朝南  其一",
        "author": "洪咨夔",
        "content": "竹光水色近宣华，彷佛江南万里家。\n可是老谙春寂寞，夜深无梦到梅花。",
        "dynasty": "宋",
        "collection_info": null
    },
    {
        "title": "答家朝南  其二",
        "author": "洪咨夔",
        "content": "角声悽惋笛声干，独立黄昏不柰寒。\n未省半山梅在否，东风归路忆长干。",
        "dynasty": "宋",
        "collection_info": null
    },
    {
        "title": "度剑有日高永康以诗送行次韵",
        "author": "洪咨夔",
        "content": "紫岩护川陕，号令贼胆寒。\n客有屏山刘，万甲胸中蟠。\n石湖牧参井，遨头黄金鞍。\n亦有山阴陆，春风迸诗肝。\n主翁西清老，羽扇元戎坛。\n莫府若而人，眼底缺未完。\n顾予书生耳，外强苦中干。\n从军十年事，未有半策干。\n征笳芦叶脆，戍角梅花残。\n凄凉郾城月，想像李与韩。\n独鹤发深省，连鸡激长嘆。\n中原气犹怆，眉作醉裏攒。\n君诗远寄似，语出秀可餐。\n论事极痛快，得之梦魂安。\n御蜀知有法，水曲鸣和鸾。",
        "dynasty": "宋",
        "collection_info": null
    },
    {
        "title": "重过剑门",
        "author": "洪咨夔",
        "content": "众水东瞿峡，连山北剑门。\n地非甘习坎，天欲护全坤。\n直上云千尺，中间月一痕。\n客怀无柰恶，索酒自招魂。",
        "dynasty": "宋",
        "collection_info": null
    },
    {
        "title": "答程教见和梅诗  其一",
        "author": "洪咨夔",
        "content": "一段清冰浸月华，短篱疎竹是谁家。\n春光元不分吴蜀，惊见江南半树花。",
        "dynasty": "宋",
        "collection_info": null
    },
    {
        "title": "答程教见和梅诗  其二",
        "author": "洪咨夔",
        "content": "春阴欲雪冻云干，索笑疎枝共一寒。\n静裏闻香祗自觉，怕人饶舌似丰干。",
        "dynasty": "宋",
        "collection_info": null
    },
    {
        "title": "和虞仲易送行  其一",
        "author": "洪咨夔",
        "content": "霜晓沧江路，梅花对此君。\n清明涵止水，变灭送浮云。\n论事强人意，挥毫张我军。\n雍公衣钵在，好策后来勋。",
        "dynasty": "宋",
        "collection_info": null
    },
    {
        "title": "和虞仲易送行  其二",
        "author": "洪咨夔",
        "content": "岁月双蓬鬓，风沙一老兵。\n气惟凭义养，命不与穷争。\n鼎正中边沸，舡须左右平。\n半筹无可画，空赋洗兵行。",
        "dynasty": "宋",
        "collection_info": null
    },
    {
        "title": "次李阆州禀议三首 训狐",
        "author": "洪咨夔",
        "content": "顽民迁洛风随改，佞士归唐操立更。\n勿怪训狐知气转，铜丸落落便春声。",
        "dynasty": "宋",
        "collection_info": null
    },
    {
        "title": "次李阆州禀议三首 立春日风",
        "author": "洪咨夔",
        "content": "千骑行春雪未消，早乘羊角问逍遥。\n明年好与供春帖，淑景祥飈近九霄。",
        "dynasty": "宋",
        "collection_info": null
    },
    {
        "title": "次李阆州禀议三首 益昌",
        "author": "洪咨夔",
        "content": "长恨诗人挽不来，东风无頼又帆开。\n城南城北佳山水，多少甘棠手自栽。",
        "dynasty": "宋",
        "collection_info": null
    },
    {
        "title": "梦中得荞粥诗觉而记其景联",
        "author": "洪咨夔",
        "content": "墨云吹雨落霜空，满地珊瑚树树红。\n老磨踏烟霏淅蔌，钝铛奏火沸蒙茸。\n寒江浪起雪飞外，古嶂风鸣云搅中。\n识破太官羊气味，故山好处梦先通。",
        "dynasty": "宋",
        "collection_info": null
    },
    {
        "title": "和程教元日韵",
        "author": "洪咨夔",
        "content": "晓云三素过天东，早送韶华入万红。\n枍诣霜寒迟景转，昆明太液薄澌融。\n憨痴官事龟生手，泰定天光漆点瞳。\n柏叶更须随酒进，醉乡有地爵无功。",
        "dynasty": "宋",
        "collection_info": null
    },
    {
        "title": "春风堂左偏郑宣抚诗刻犹存程季允次韵亦赋",
        "author": "洪咨夔",
        "content": "宝峰翠压小房栊，帘映平安候火红。\n寒送落梅吹雪外，春随细柳入云中。\n人情鬰处多思治，天道还时只愿丰。\n剩办从军诗几解，为君管勾杏花风。",
        "dynasty": "宋",
        "collection_info": null
    },
    {
        "title": "酬黎倅元夕",
        "author": "洪咨夔",
        "content": "淡黄巴月护帘栊，随分芙蓉数点红。\n茶鼎擅场文武火，酒杯争道圣贤中。\n小游退舍三边静，甲子占晴二麦丰。\n乐事赏心无过此，不关花信几番风。",
        "dynasty": "宋",
        "collection_info": null
    },
    {
        "title": "春日即事  其一",
        "author": "洪咨夔",
        "content": "杨柳黄黄燕子来，梅花落尽已青梅。\n一年春事闭门过，万里客怀呼酒开。\n西土逖哉鸿鴈断，东方明矣子规催。\n海棠多买燕宫本，归去家山手自栽。",
        "dynasty": "宋",
        "collection_info": null
    },
    {
        "title": "春日即事  其二",
        "author": "洪咨夔",
        "content": "黄奶扶春梦觉来，禅心已堕老黄梅。\n沾沾桃叶相先发，寂寂梨花未肯开。\n抱案併无钳纸请，索书时有打门催。\n人生消得韶华几，两鬓霜根不待栽。",
        "dynasty": "宋",
        "collection_info": null
    },
    {
        "title": "春行",
        "author": "洪咨夔",
        "content": "野荼䕷发牡丹开，蔌蔌杨花堕酒杯。\n过尽韶华纔一出，祗应唤作探春来。",
        "dynasty": "宋",
        "collection_info": null
    },
    {
        "title": "次程岳州廷迈春行昨访天梯佛龛今约乌奴",
        "author": "洪咨夔",
        "content": "汗血嘶风草正青，眼中万马敛春垧。\n檄书纵不烦师鲁，荐藁犹当出古灵。\n杜若扶疏明远渚，荼䕷猗靡馥中庭。\n天梯行遍乌奴去，到手深杯莫暂停。",
        "dynasty": "宋",
        "collection_info": null
    },
    {
        "title": "送王万里赴阙",
        "author": "洪咨夔",
        "content": "安西老元戎，再出护全蜀。\n槃槃大幕府，宾从如立竹。\n狷者多调娱，狂者间枨触。\n谁与得中行，有美万里独。\n正大一根气，义利两孰復。\n信人乐正子，君子蘧伯玉。\n春风半萧艾，秋雨几薋菉。\n划然心眼明，见此霜晓菊。\n何人诵子虚，燕说得举烛。\n平沙起孤鸿，太液下黄鹄。\n云深阊阖启，天近觚棱矗。\n牖明易纳约，井渫终受福。\n杨柳细吹絮，海棠艳成屋。\n买酒鏖东风，嘉陵江水绿。",
        "dynasty": "宋",
        "collection_info": null
    },
    {
        "title": "再和廷迈",
        "author": "洪咨夔",
        "content": "步障晴丝夹道青，土桥石磴向西垧。\n李乌奴宅空怀古，武阿婆祠懒乞灵。\n杜宇一声犹客路，白云万里是亲庭。\n只应江水知人意，东下何曾半息停。",
        "dynasty": "宋",
        "collection_info": null
    },
    {
        "title": "草堂",
        "author": "洪咨夔",
        "content": "严武能诗甫亦诗，诗名相轧便相疑。\n思量世上交游事，大似诗名更可知。",
        "dynasty": "宋",
        "collection_info": null
    },
    {
        "title": "次虞宪日近即事  其一",
        "author": "洪咨夔",
        "content": "风落虚檐燕子声，屋头屋尾菜花明。\n炉熏燕坐参消息，理本无亏莫望盈。",
        "dynasty": "宋",
        "collection_info": null
    },
    {
        "title": "次虞宪日近即事  其二",
        "author": "洪咨夔",
        "content": "丙中甲上奇章石，水底山巅杜预碑。\n矻矻一生图不朽，光风好处几曾知。",
        "dynasty": "宋",
        "collection_info": null
    },
    {
        "title": "次虞宪日近即事  其三",
        "author": "洪咨夔",
        "content": "衾寒更着痴儿踏，背痒时令丑妇搔。\n骨肉团栾穷亦好，谁能膏火自煎熬。",
        "dynasty": "宋",
        "collection_info": null
    },
    {
        "title": "次虞宪日近即事  其四",
        "author": "洪咨夔",
        "content": "急雨萧萧撼瓦沟，梦随潮落浙江头。\n倚门白髮迟归信，不为莼丝烂熳秋。",
        "dynasty": "宋",
        "collection_info": null
    },
    {
        "title": "次虞宪日近即事  其五",
        "author": "洪咨夔",
        "content": "梅桃结子绿阴浓，饶与葵榴自在红。\n只有道根须猛进，未甘四下二之中。",
        "dynasty": "宋",
        "collection_info": null
    },
    {
        "title": "垂去",
        "author": "洪咨夔",
        "content": "凤凰知细德，鸥鸟识机心。\n物理固如此，世情非特今。\n足缨清与浊，厉揭浅和深。\n觉破从前梦，长歌月满襟。",
        "dynasty": "宋",
        "collection_info": null
    },
    {
        "title": "送崔吉甫倅安康分韵得舍字",
        "author": "洪咨夔",
        "content": "孤松鬰涧底，老柏生石罅。\n斗州汉水曲，着此健别驾。\n审固外体直，为仁正如射。\n万事春冰融，所贵过者化。\n雷园阳关酒，葵药纷娅姹。\n加餐时寄书，相望无几舍。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其一",
        "author": "洪咨夔",
        "content": "褵褷瘦鹤耻乘轩，踏遍莓苔十亩园。\n欲下横塘还决去，涨痕一尺晚来浑。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其二",
        "author": "洪咨夔",
        "content": "藉地残花五色茵，东风来去寂无痕。\n余香不肯污尘土，留得蜂房活计温。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其三",
        "author": "洪咨夔",
        "content": "一帘风雨搅黄昏，归思无边客倚门。\n乌贼江鱼潮后市，龙山渔浦渡头村。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其四",
        "author": "洪咨夔",
        "content": "雨过桃花尽处源，庭前新绿长芳荪。\n目前点检燕支篆，手汲清泉洗着樽。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其五",
        "author": "洪咨夔",
        "content": "屋角春声几样翻，勾牵春梦遶丘樊。\n三桃二李成阴早，恨不安仁老灌园。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其六",
        "author": "洪咨夔",
        "content": "濡需附势几崩奔，独抱离骚细讨论。\n万事只凭方寸去，刚风元不隔天关。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其七",
        "author": "洪咨夔",
        "content": "近山气候易凉温，云为阴晴半吐吞。\n草木趋新千万态，芸芸何者是归根。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其八",
        "author": "洪咨夔",
        "content": "绿阴羃定蔚蓝天，庭户萧然有漏仙。\n麦饭熟时蚕百箔，山中啼鸟识丰年。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其九",
        "author": "洪咨夔",
        "content": "燕子将雏鹿养茸，年华冉冉鬓成翁。\n拂开万古瞢腾眼，多少英豪老彀中。",
        "dynasty": "宋",
        "collection_info": null
    },
    {
        "title": "次李参政晚春湖上口占十绝  其一○",
        "author": "洪咨夔",
        "content": "潼关杀气渺春阴，渭水泱泱柳色深。\n为问草庐人起否，汉家遗老尚讴吟。",
        "dynasty": "宋",
        "collection_info": null
    },
    {
        "title": "朝南以诗送巴石研屏香几用韵 研屏 其一",
        "author": "洪咨夔",
        "content": "天上何人修月斧，巧将余刃斲巴山。\n玉蜍清浸婆娑影，正在微云点缀间。",
        "dynasty": "宋",
        "collection_info": null
    },
    {
        "title": "朝南以诗送巴石研屏香几用韵 研屏 其二",
        "author": "洪咨夔",
        "content": "首鼠年来困两端，石屏空照鬓丝斑。\n归舟莫道全无物，分得蓬婆小雪山。",
        "dynasty": "宋",
        "collection_info": null
    },
    {
        "title": "朝南以诗送巴石研屏香几用韵 香几 其一",
        "author": "洪咨夔",
        "content": "玉版横陈醉眼边，尚余金鸭水沉烟。\n客窗寂寂那消得，祗有南丰一瓣缘。",
        "dynasty": "宋",
        "collection_info": null
    },
    {
        "title": "朝南以诗送巴石研屏香几用韵 香几 其二",
        "author": "洪咨夔",
        "content": "竹风吹酒未全醒，梦入香炉五老云。\n好句得君青玉案，起来盥手炷清熏。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其一",
        "author": "洪咨夔",
        "content": "扶持吾党谁为地，保护斯文頼有天。\n鼎欲大亨须玉铉，井于冽食定寒泉。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其二",
        "author": "洪咨夔",
        "content": "治国宜将治圃看，垦除容易整齐难。\n沼泉莫放源头浊，种竹先教地步宽。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其三",
        "author": "洪咨夔",
        "content": "破舰已风方汹汹，积薪未火又悠悠。\n天公解管人间事，甲子占晴稳有秋。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其四",
        "author": "洪咨夔",
        "content": "狂蝶正便春从臾，好花犹怯冷禁持。\n从渠歌彻铁如意，输我兴来金屈巵。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其五",
        "author": "洪咨夔",
        "content": "办得萧萧水竹居，闭门足了一生娱。\n坐忘老子慵开眼，强聒痴儿任挽鬚。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其六",
        "author": "洪咨夔",
        "content": "食肉玉关徒自苦，然脐郿坞太生痴。\n人心溪壑元无底，富贵功名十二时。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其七",
        "author": "洪咨夔",
        "content": "院落深沉燕子归，应时纳祜试春衣。\n海棠过雨精神索，杨柳无风力气微。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其八",
        "author": "洪咨夔",
        "content": "大渡画河余玉斧，祁山破贼只纶巾。\n圣贤深意谁能会，满径桃梅又着人。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其九",
        "author": "洪咨夔",
        "content": "孔明遯世吟梁甫，范蠡遭时策计然。\n钟鼎山林非二物，莫随穷达较蚩妍。",
        "dynasty": "宋",
        "collection_info": null
    },
    {
        "title": "同孙子直和李参政东园韵  其一○",
        "author": "洪咨夔",
        "content": "露下三更月满林，鹤眠未警独长吟。\n芭蕉身世都来几，天地中间要立心。",
        "dynasty": "宋",
        "collection_info": null
    },
    {
        "title": "程广文季允得崔西清荐诗来用韵",
        "author": "洪咨夔",
        "content": "古人轻国重一士，士皆大吕黄钟器。\n道于天运主消长，身为民生管荣悴。\n五羊老僊用心古，清不受尘如止水。\n一肩直欲荷斯文，两眼从前识英伟。\n欢然得士如得金，甚矣爱贤犹爱己。\n高山流水甫点头，急电惊雷即烧尾。\n天南天西各一握，未见名流早倾意。\n声光蔚起摩日月，气类相求如鉴燧。\n春风娅姹吹笔端，毛嫱西施无粉腻。\n咄哉婢子磨青铜，双颊晞红欠才思。\n珊瑚琢鈎珠结网，锦署玉堂相望咫。\n崔羣美庄居第一，推毂好言良有味。\n乐莫乐乎遇合新，忧莫忧乎轇轕始。\n拄撑大厦必众木，扶植太平须善类。\n君不见黄河以北函关东，无数赤子号悲风。",
        "dynasty": "宋",
        "collection_info": null
    },
    {
        "title": "高倅送糟蟹破故纸芽口占以谢  其一",
        "author": "洪咨夔",
        "content": "无肠公子醉乡徒，风味元来蜀似吴。\n便好挂门驱疟鬼，不须诗咏血模糊。",
        "dynasty": "宋",
        "collection_info": null
    },
    {
        "title": "高倅送糟蟹破故纸芽口占以谢  其二",
        "author": "洪咨夔",
        "content": "蒲筥新芽补骨脂，雨痕照眼碧离离。\n功于枸杞庵藦似，不是山人底得知。",
        "dynasty": "宋",
        "collection_info": null
    },
    {
        "title": "答高才卿  其一",
        "author": "洪咨夔",
        "content": "烟波隻艇着吾徒，莼鲙秋风早忆吴。\n左蟹右杯东计决，醉来万事付含糊。",
        "dynasty": "宋",
        "collection_info": null
    },
    {
        "title": "答高才卿  其二",
        "author": "洪咨夔",
        "content": "脆胜芎苗软胜脂，雅宜碧椀贮流离。\n渠渠地主恩何在，骨裏黄金祗自知。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其一",
        "author": "洪咨夔",
        "content": "谁家柳繫夜郎舟，半月风颠估客愁。\n起候五更风脚定，安排篙楫放中流。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其二",
        "author": "洪咨夔",
        "content": "断烟落日护林丘，三数人家屋打头。\n见说春来寒更甚，补窗塞户胜防秋。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其三",
        "author": "洪咨夔",
        "content": "巴山深处一江流，好着藏书百尺楼。\n椳𨵚栌栌浑易得，杏梁桂柱若为求。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其四",
        "author": "洪咨夔",
        "content": "去年竈妇饱而腴，今岁啼饥眼欲枯。\n麦饭熟时犹远在，不多元气急须扶。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其五",
        "author": "洪咨夔",
        "content": "夔人壁栅未曾修，好事痴儿只浪游。\n草树低迷风淅沥，于菟又在屋山头。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其六",
        "author": "洪咨夔",
        "content": "金谷人家大谬悠，春江自理送穷舟。\n渔人拍手从旁笑，淡饭粗衣过即休。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其七",
        "author": "洪咨夔",
        "content": "桔柏津头访昔游，夕阳衰草几番秋。\n人心谁向忙中觉，天理须从定处求。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其八",
        "author": "洪咨夔",
        "content": "雪花白尽沔山头，咽咽冰澌沔水流。\n不见将军阚如虎，行人犹指定功楼。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其九",
        "author": "洪咨夔",
        "content": "槿花朝发夕而萎，得失兴亡总一机。\n古往今来磨不尽，人间公是与公非。",
        "dynasty": "宋",
        "collection_info": null
    },
    {
        "title": "刘后溪和雁湖即事诗十绝见示次韵  其一○",
        "author": "洪咨夔",
        "content": "中原离合数由天，百战关河血满川。\n日月赤云占胜气，挂弓何处是祁连。",
        "dynasty": "宋",
        "collection_info": null
    },
    {
        "title": "四月壬午发利州  其一",
        "author": "洪咨夔",
        "content": "十里迎春水面开，橹声不动柁声催。\n春山转处疑江尽，白鸟迎人曲折来。",
        "dynasty": "宋",
        "collection_info": null
    },
    {
        "title": "四月壬午发利州  其二",
        "author": "洪咨夔",
        "content": "两岸骚骚麦尾黄，茅檐半瓦荫垂杨。\n牧儿吹笛随归犊，浅草平沙暝色苍。",
        "dynasty": "宋",
        "collection_info": null
    },
    {
        "title": "漩口",
        "author": "洪咨夔",
        "content": "秃山束纡江，寸土无平田。\n麦登粟事起，竟岁相周旋。\n扶犂荦确间，并驱从两犍。\n两犍力不齐，手胼后者鞭。\n日暮鞭更急，轭促肩领穿。\n归来茅屋下，抚牛涕泗涟。\n一饱弗易得，柰此官租钱。",
        "dynasty": "宋",
        "collection_info": null
    },
    {
        "title": "帽子檐水宿",
        "author": "洪咨夔",
        "content": "聚石桩长缆，依沙插短舻。\n日昏山虎下，风急水鸧呼。\n道岂随时变，人须出力扶。\n仲由儿女见，谓欲果乘桴。",
        "dynasty": "宋",
        "collection_info": null
    },
    {
        "title": "发阆州  其一",
        "author": "洪咨夔",
        "content": "锦屏山后十二渡，一渡一回商浅深。\n前行戒后谨毋忽，浅处着脚深寒心。",
        "dynasty": "宋",
        "collection_info": null
    },
    {
        "title": "发阆州  其二",
        "author": "洪咨夔",
        "content": "木奴夭矫二十里，大似盘龙趋桂林。\n中人薄暑遽如许，觅树依凉无好阴。",
        "dynasty": "宋",
        "collection_info": null
    },
    {
        "title": "回龙寺松",
        "author": "洪咨夔",
        "content": "环蜀多宜柏，回龙独见松。\n似惊前辈落，忽与故人逢。\n水石清高骨，风霜老退容。\n更须坚晚节，莫洿大夫封。",
        "dynasty": "宋",
        "collection_info": null
    },
    {
        "title": "龟胜寺枸杞大如椽陈日华发其根而枯堂犹以地仙名",
        "author": "洪咨夔",
        "content": "地仙蜕骨归何许，独有椶花三四树。\n鹿头风月夜三更，老厖吠入青云去。",
        "dynasty": "宋",
        "collection_info": null
    },
    {
        "title": "伏中宿富乐山赏泉",
        "author": "洪咨夔",
        "content": "唤舡绝芙蓉，夹道森古柏。\n碧天倚熏笼，烈日发芗泽。\n清凉奏水观，热恼脱火宅。\n石虬潄潺湲，银竹堕格磔。\n林密天早昏，岩拥地少窄。\n坐久万想定，虚浸一奁白。\n萤行露烱烱，蛩语风策策。\n胡床笛三弄，所欠可人客。",
        "dynasty": "宋",
        "collection_info": null
    },
    {
        "title": "还自益昌道得张伯修诗次韵",
        "author": "洪咨夔",
        "content": "剑外风烟老鬓华，归心更切独孤遐。\n明知东郭非吾土，苦认西楼是我家。\n万古声名供敝帚，九州意气付浮查。\n同来蓬沓于潜女，一笑长歌陌上花。",
        "dynasty": "宋",
        "collection_info": null
    },
    {
        "title": "六月六日宿观音寺次朝南韵  其一",
        "author": "洪咨夔",
        "content": "微管仲其左衽矣，舍安石如苍生何。\n须君快草三秦檄，尽为先生祛宿痾。",
        "dynasty": "宋",
        "collection_info": null
    },
    {
        "title": "六月六日宿观音寺次朝南韵  其二",
        "author": "洪咨夔",
        "content": "煮餠无奚徒自苦，护篝有妾未为非。\n为言示病维摩室，也解天花散乱飞。",
        "dynasty": "宋",
        "collection_info": null
    },
    {
        "title": "青渠追和宋金部壁间韵  其一",
        "author": "洪咨夔",
        "content": "短亭放脚小轩渠，从险趋平本一涂。\n掌上烟川三百里，蜀都风物似吴都。",
        "dynasty": "宋",
        "collection_info": null
    },
    {
        "title": "青渠追和宋金部壁间韵  其二",
        "author": "洪咨夔",
        "content": "汗青孰与老黄间，能为君王把蜀山。\n懊恼秋风吹客鬓，一年三过剑门关。",
        "dynasty": "宋",
        "collection_info": null
    },
    {
        "title": "幽芳晚凉倚窗观稼  其一",
        "author": "洪咨夔",
        "content": "晚风不动稻苗平，叶叶头边沆瀣明。\n井养不穷功用在，谁将易象细推评。",
        "dynasty": "宋",
        "collection_info": null
    },
    {
        "title": "幽芳晚凉倚窗观稼  其二",
        "author": "洪咨夔",
        "content": "飞明一点上苗端，难作寻常露雨看。\n碧眼道人参解得，黄河夜半泝昆崙。",
        "dynasty": "宋",
        "collection_info": null
    },
    {
        "title": "龙尾",
        "author": "洪咨夔",
        "content": "浅碛苕花紫，平畦芋梗红。\n暝收渔筏雨，凉入酒帘风。\n客路三年梦，官身两鬓蓬。\n谁知龙尾道，却在鹿头东。",
        "dynasty": "宋",
        "collection_info": null
    },
    {
        "title": "食菜",
        "author": "洪咨夔",
        "content": "清晨薄采采，风露拍满篝。\n汉中信可王，新都亦宜侯。\n瓮菹氏诸葛，笼炊字元修。\n骈头束翠凤，碎甲屠苍虬。\n下筯万钱直，轑釜千户谋。\n暑寒久不厌，暮蚤急易求。\n相与共甘苦，倾盖成白头。\n厚味五兵媒，文字荤羶仇。\n移文东郭生，毋作肉食羞。",
        "dynasty": "宋",
        "collection_info": null
    },
    {
        "title": "读楞严",
        "author": "洪咨夔",
        "content": "人人有路证无还，一念纔差隔万山。\n识得吾儒无妄卦，筏城长语尽须删。",
        "dynasty": "宋",
        "collection_info": null
    },
    {
        "title": "生朝前一日过隆庆十里得老人书中诗因用尊韵  其一",
        "author": "洪咨夔",
        "content": "剑栈高寒潦水空，儿心片片趁归鸿。\n喜闻禅观如黄蘗，想见仙风过赤松。\n利慾无厌骑鹤客，功名有定赋狙翁。\n万钟不博斑衣乐，已判身为邴曼容。",
        "dynasty": "宋",
        "collection_info": null
    },
    {
        "title": "生朝前一日过隆庆十里得老人书中诗因用尊韵  其二",
        "author": "洪咨夔",
        "content": "灯花太喜酒樽空，客路真成印雪鸿。\n出塞曲中迷灞浐，筹边图裏认维松。\n汗鞮虱胄心犹壮，蓬矢桑弧鬓已翁。\n东望只知归计是，轻舠苕霅采夫容。",
        "dynasty": "宋",
        "collection_info": null
    },
    {
        "title": "次徐隆庆寿诗韵  其一",
        "author": "洪咨夔",
        "content": "牛奋箕张小丙申，熟知命驳不能纯。\n年来颇怪刀头蜜，老去难供席上珍。\n闯霭千章森戟纛，鏖风万壑绎韶钧。\n剑山拾得商山橘，醉共仙翁脯白麟。",
        "dynasty": "宋",
        "collection_info": null
    },
    {
        "title": "次徐隆庆寿诗韵  其二",
        "author": "洪咨夔",
        "content": "史君笔斡万牛回，脚底春风舌底雷。\n一夜剧谈逢野阆，百年高谊见欧梅。\n客心衮衮江流去，老色翩翩岁事来。\n堕地渠侬天已定，酒边赢得笑颜开。",
        "dynasty": "宋",
        "collection_info": null
    },
    {
        "title": "寿崔西清  其一",
        "author": "洪咨夔",
        "content": "武侯王佐材，有胆大如屋。\n爱之莫助之，隻手挈全蜀。\n淋漓出师表，所举良且淑。\n孔鸾非不佳，健翮欠鸿鹄。\n先生能休休，用众不用独。\n何止福蜀人，为作天下福。",
        "dynasty": "宋",
        "collection_info": null
    },
    {
        "title": "寿崔西清  其二",
        "author": "洪咨夔",
        "content": "几年生一贤，大任天所授。\n三光五岳气，半点无缺漏。\n胸中老规摹，超出造化囿。\n静为动之机，燕坐运宇宙。\n艮居冬春间，初度恰先后。\n用心得艮体，所以仁者寿。",
        "dynasty": "宋",
        "collection_info": null
    },
    {
        "title": "试院口占  其一",
        "author": "洪咨夔",
        "content": "燕随社去鴈初来，黄蜀葵花隔岸开。\n万里江湖秋思动，捣橙和蟹荐新醅。",
        "dynasty": "宋",
        "collection_info": null
    },
    {
        "title": "试院口占  其二",
        "author": "洪咨夔",
        "content": "追怀三五少年时，岁月堂堂两鬓丝。\n茅屋秋风归未决，障泥能费几熊皮。",
        "dynasty": "宋",
        "collection_info": null
    },
    {
        "title": "随笔",
        "author": "洪咨夔",
        "content": "归州多瘿生昭君，郢州多瘿生莫愁。\n造物何如等教瘿，尽令尤物不成尤。",
        "dynasty": "宋",
        "collection_info": null
    },
    {
        "title": "林氏着存亭",
        "author": "洪咨夔",
        "content": "有铭于鼎未为着，无忝所生方是存。\n篠下若人元不死，春风吹雨着寒根。",
        "dynasty": "宋",
        "collection_info": null
    },
    {
        "title": "马城诗寄赵耤令",
        "author": "洪咨夔",
        "content": "马城去天咫，雨露足芳泽。\n万菲主园丁，造物乃其客。\n秋能揠而春，红可幻以白。\n枝叶随手变，根蔕若为索。\n达人一笑粲，胸宽斗杯窄。",
        "dynasty": "宋",
        "collection_info": null
    },
    {
        "title": "挽李贯之郎中  其一",
        "author": "洪咨夔",
        "content": "刚大平生气，诚明问学功。\n不为官所饵，宁以道而穷。\n论事冯唐力，忧时贾谊忠。\n朝阳无此凤，何止哭江东。",
        "dynasty": "宋",
        "collection_info": null
    },
    {
        "title": "挽李贯之郎中  其二",
        "author": "洪咨夔",
        "content": "天定何能待，西风杳去槎。\n斯人嗟已矣，吾道信非耶。\n石泐名犹在，江空恨更赊。\n濂溪应配食，杯水荐寒花。",
        "dynasty": "宋",
        "collection_info": null
    },
    {
        "title": "次张义立登九顶三绝 大像",
        "author": "洪咨夔",
        "content": "坐断江山现法身，大光明裏万波旬。\n东风归棹津头过，同是慈航得度人。",
        "dynasty": "宋",
        "collection_info": null
    },
    {
        "title": "次张义立登九顶三绝 清音亭",
        "author": "洪咨夔",
        "content": "沤生沤灭负苓易，云去云来摩诘诗。\n莫道赏音今古少，江山新亦受人知。",
        "dynasty": "宋",
        "collection_info": null
    },
    {
        "title": "次张义立登九顶三绝 乌尤",
        "author": "洪咨夔",
        "content": "酒壮千林如欲舞，诗豪万景不容骄。\n山中肯着如斯客，来听春风婆餠焦。",
        "dynasty": "宋",
        "collection_info": null
    },
    {
        "title": "万景楼次韵  其一",
        "author": "洪咨夔",
        "content": "扶疎岩桂拒霜开，苍莽鵁鶄属玉来。\n想见山阴秋色裏，一声欵乃暮潮回。",
        "dynasty": "宋",
        "collection_info": null
    },
    {
        "title": "万景楼次韵  其二",
        "author": "洪咨夔",
        "content": "金谷白头谁石友，香山青眼几殷兄。\n三峨九顶知人意，长与江楼酒面平。",
        "dynasty": "宋",
        "collection_info": null
    },
    {
        "title": "万景楼次韵  其三",
        "author": "洪咨夔",
        "content": "秋入徐熙水墨山，荻花吹雪渺江干。\n楼头未用催行酒，待到三更月上看。",
        "dynasty": "宋",
        "collection_info": null
    },
    {
        "title": "万景楼次韵  其四",
        "author": "洪咨夔",
        "content": "木落川空亦大奇，坐中亡酒客须追。\n非渠江汉孟东野，孤我南山韩退之。",
        "dynasty": "宋",
        "collection_info": null
    },
    {
        "title": "万景楼次韵  其五",
        "author": "洪咨夔",
        "content": "霜碛萧萧落涨痕，西风吹日堕金盆。\n冯高送目河湟外，万里戎情属柳浑。",
        "dynasty": "宋",
        "collection_info": null
    },
    {
        "title": "万景楼次韵  其六",
        "author": "洪咨夔",
        "content": "过鴈声中岁月侵，东流江水识归心。\n峨眉天目高相似，多买青山尚及今。",
        "dynasty": "宋",
        "collection_info": null
    },
    {
        "title": "寿邹茶使  其一",
        "author": "洪咨夔",
        "content": "鹤鴈旌旗导紫軿，方瞳秋水照人明。\n泰山可碎胆常定，沧海自浑心转清。\n万事至公如正献，片言不妄即元城。\n擎天正要坚牢柱，长与皇家植太平。",
        "dynasty": "宋",
        "collection_info": null
    },
    {
        "title": "寿邹茶使  其二",
        "author": "洪咨夔",
        "content": "手挈蓬弧挂井参，筹边楼下瑞云深。\n传将绝学圣贤脉，会得初阳天地心。\n议论文章胸万甲，功名富贵腹三壬。\n春风禁柳东华路，扈驾催行荔子金。",
        "dynasty": "宋",
        "collection_info": null
    },
    {
        "title": "辛巳夏四月行西山欲赋未能也得曹泸南壬午冬留题上清诗因次韵  其一",
        "author": "洪咨夔",
        "content": "窈深青城路，逢僊不知名。\n悠然拾瑶草，天风飐双缨。\n进予语之道，诚者非思诚。\n谷神以虚应，万物同一灵。\n是谓众妙门，古今未尝扃。",
        "dynasty": "宋",
        "collection_info": null
    },
    {
        "title": "辛巳夏四月行西山欲赋未能也得曹泸南壬午冬留题上清诗因次韵  其二",
        "author": "洪咨夔",
        "content": "僊人爱楼居，梯空衒灵赫。\n下有炼丹井，光怪不容羃。\n凌晨酌井花，御风谢尘迹。\n飘摇芙蓉旆，三十六峰碧。\n欲扣读易翁，苍苔洞门閴。",
        "dynasty": "宋",
        "collection_info": null
    },
    {
        "title": "辛巳夏四月行西山欲赋未能也得曹泸南壬午冬留题上清诗因次韵  其三",
        "author": "洪咨夔",
        "content": "朝阳生危岑，委光皂江壖。\n江妃舞倒景，老木奔惊猿。\n羣僊亦戏剧，挹袂来联翩。\n笑倒天地间，谁亏復谁全。\n手携昭文琴，一曲三千年。",
        "dynasty": "宋",
        "collection_info": null
    },
    {
        "title": "大云寺同王翚父晚归",
        "author": "洪咨夔",
        "content": "春风拍天梯，夕舂堕寒浦。\n潭潭水晶宫，滟滟赤金柱。\n汞炉煮丹砂，酿作九霞醑。\n阳侯醉而狂，唤起烛龙舞。\n湿红照白髮，客子有酒所。\n举鞭问同来，扶桑在何许。\n同来狂更甚，摇手作虏语。\n上流屠鲸鲵，流血一川雨。",
        "dynasty": "宋",
        "collection_info": null
    },
    {
        "title": "用伯修韵迓虞提刑",
        "author": "洪咨夔",
        "content": "从来图易必思艰，运甓工夫莫放闲。\n万里功名终竟在，百年元气早须还。\n安危着眼棋枰外，中否留心弩括间。\n寄似匆匆无几语，华阳东去是潼关。",
        "dynasty": "宋",
        "collection_info": null
    },
    {
        "title": "嘉陵江舟中  其一",
        "author": "洪咨夔",
        "content": "柳色黄黄草色微，一川新渌两红衣。\n老天也信还家好，淡日柔风送客归。",
        "dynasty": "宋",
        "collection_info": null
    },
    {
        "title": "嘉陵江舟中  其二",
        "author": "洪咨夔",
        "content": "辛夷零落水生漪，睡暖沙鳬荫酒旗。\n不是归帆相料理，春光如许底能知。",
        "dynasty": "宋",
        "collection_info": null
    },
    {
        "title": "嘉陵江舟中  其三",
        "author": "洪咨夔",
        "content": "东风吹老地棠花，燕子归来认得家。\n茅屋石田浑好在，白头何苦尚天涯。",
        "dynasty": "宋",
        "collection_info": null
    },
    {
        "title": "落枣",
        "author": "洪咨夔",
        "content": "杨柳天机浅，樱桃世态深。\n空山鸠问答，肥水鹜浮沉。\n格物知穷理，观时会省心。\n最怜谁氏女，沙裏日淘金。",
        "dynasty": "宋",
        "collection_info": null
    },
    {
        "title": "岸行",
        "author": "洪咨夔",
        "content": "少年血气暗消磨，盎盎阳春保大和。\n已放杏花风味短，未酸梅子典刑多。\n一官满去鱼无饵，万里归来燕有窠。\n但愿时平蚕麦好，免教人问蜀如何。",
        "dynasty": "宋",
        "collection_info": null
    },
    {
        "title": "新井道间",
        "author": "洪咨夔",
        "content": "饮涧思浮白，行山当踏青。\n柏边桤叶长，麦裏豆花零。\n清咔愁肠泮，疎香倦眼醒。\n牛头应不远，三舍即盐亭。",
        "dynasty": "宋",
        "collection_info": null
    },
    {
        "title": "安泰",
        "author": "洪咨夔",
        "content": "不是官身是客身，下车随意踏芳尘。\n空蒙山色雨非雨，冷淡花梢春自春。\n裘弊黑貂犹耐老，褐移紫凤未全贫。\n青帘垂脚游丝外，到处东风似故人。",
        "dynasty": "宋",
        "collection_info": null
    },
    {
        "title": "徒然万里行所得惟一庄王翚父泥溪别时语也戏足成四十字以寄",
        "author": "洪咨夔",
        "content": "徒然万里行，所得惟一庄。\n庄中果何有，荞赤䕷菽黄。\n丰岁谁可口，凶年或充肠。\n旦旦勤栉耨，谨勿令庄荒。",
        "dynasty": "宋",
        "collection_info": null
    },
    {
        "title": "和黎德升赠别",
        "author": "洪咨夔",
        "content": "朱弦无繁声，大羹有至味。\n人惟不苟同，终亦不苟异。\n咸戒咸其腓，贲取贲其趾。\n出处进退间，当思古人齿。\n嗟予何为者，涉世聊復尔。\n来从吴尽头，直到蜀筑底。\n赫日青石裂，凄风黄叶委。\n道旁几揶揄，得已犹不已。\n君如细柳军，坚壁阅儿戏。\n又如渥洼马，超轶不受絷。\n客窗日相从，肝胆莹彼己。\n偏校纷已侯，怜我尚猿臂。\n胸藏数万甲，智绝三十里。\n清谈对夜分，常恨世少治。\n酒酣或怒駡，天下无真是。\n佞夫戴髑髅，请剑淬越砥。\n长亭杨柳黄，妙语鲍谢体。\n不作儿女别，相期青云器。\n深沉老元戎，梦寐古舆地。\n视师薄郾城，受甲高熊耳。\n相与善筹之，塞草春无际。",
        "dynasty": "宋",
        "collection_info": null
    },
    {
        "title": "应提刑招饮北山",
        "author": "洪咨夔",
        "content": "万绿梢头眼，双江合处城。\n山如人有立，水与市俱横。\n啼鸟春风暖，飞花晚照明。\n笙歌推使去，缓屧当车行。",
        "dynasty": "宋",
        "collection_info": null
    },
    {
        "title": "伯矩同登牛头",
        "author": "洪咨夔",
        "content": "两翼城包险，三分寺占奇。\n市嚣芳草隔，古意落花知。\n岁熟人情乐，时清物态熙。\n江山输眼底，尽是太平诗。",
        "dynasty": "宋",
        "collection_info": null
    },
    {
        "title": "过三鹤山  其一",
        "author": "洪咨夔",
        "content": "造物工夫拙剪裁，羣芳各自得春开。\n梨花嫁与东风去，随后荼䕷作媵来。",
        "dynasty": "宋",
        "collection_info": null
    },
    {
        "title": "过三鹤山  其二",
        "author": "洪咨夔",
        "content": "客路浪成千里缴，老怀虚过一春遨。\n落红刚被风扶起，恰与连云石栈高。",
        "dynasty": "宋",
        "collection_info": null
    },
    {
        "title": "入少城",
        "author": "洪咨夔",
        "content": "严城槌皷暝阴催，剑栈归来第几回。\n喘汗老兵迎马报，燕王宫裏海棠开。",
        "dynasty": "宋",
        "collection_info": null
    },
    {
        "title": "题李参政范殿撰大散关诗后",
        "author": "洪咨夔",
        "content": "秦关老月几亏盈，长照诗人白髮明。\n一死一生沤起灭，未应于此见交情。",
        "dynasty": "宋",
        "collection_info": null
    },
    {
        "title": "次李公谨美人行见寄",
        "author": "洪咨夔",
        "content": "梨花深寂杨花闲，雨鸠晴鸠两关关。\n越王楼下春事繁，有美一人心独丹。\n欲往从之厚我颜，无绣段兮为君懽。\n子规夜嘷斗阑干，江草碧色江波漫。\n芙蓉城头芳露干，有美一人拥朝寒。\n欲往从之髀肉酸，无桂棹兮扬君澜。\n牛头拨云寻懒残，牛背落日人空还。\n短筇尚点湘妃斑，好春未必天能悭。\n东风到处如家山，白髮相对毋永叹。\n荼䕷结架三百间，为君醉倒骄旁观。",
        "dynasty": "宋",
        "collection_info": null
    },
    {
        "title": "后溪挽诗  其一",
        "author": "洪咨夔",
        "content": "玉佩华裾翠，霜髯睟颊红。\n四朝天下老，百世后溪翁。\n绿竹猗重较，黄裳美在中。\n平生涵养力，于道有全功。",
        "dynasty": "宋",
        "collection_info": null
    },
    {
        "title": "后溪挽诗  其二",
        "author": "洪咨夔",
        "content": "气象融三极，规摹隘九州。\n天津朝发轫，野渡晚横舟。\n卫道身何爱，忧时死未休。\n落花春寂寂，万古蜀江流。",
        "dynasty": "宋",
        "collection_info": null
    },
    {
        "title": "柳絮  其一",
        "author": "洪咨夔",
        "content": "造化勿忘还勿助，精神非色亦非空。\n残云初雪雍容甚，高下东风点乱红。",
        "dynasty": "宋",
        "collection_info": null
    },
    {
        "title": "柳絮  其二",
        "author": "洪咨夔",
        "content": "风标清白难谐俗，气候中和易得朋。\n招不肯来麾不去，若无才思渠应能。",
        "dynasty": "宋",
        "collection_info": null
    },
    {
        "title": "追和及甫雪",
        "author": "洪咨夔",
        "content": "肧腪造化妙天家，趁得辛夷未着花。\n浊水淤泥还絮白，枯株朽树亦芳华。\n长空光眩鸣皋鹤，厚地寒侵入宇蛇。\n鉅竹南墙清绝甚，一编孟子一瓯茶。",
        "dynasty": "宋",
        "collection_info": null
    },
    {
        "title": "三月十四日送焘东下至龙爪滩过虞开国坟庵见壁间虞仲易观棋诗有天上人间元一气如何顷刻烂樵柯之句雁湖甚赏之因用韵反骚",
        "author": "洪咨夔",
        "content": "周天日月何曾住，大地山河祗自磨。\n不死者存人独耳，会令斧亦烂如柯。",
        "dynasty": "宋",
        "collection_info": null
    },
    {
        "title": "拜和老人见寄韵",
        "author": "洪咨夔",
        "content": "阿翁莹彻八窗冰，独爱春郊画有声。\n正鮆鱼肥桃涨暖，欲河鲀上荻芽生。\n惊雷破柱眠逾稳，明月中庭酌屡更。\n应待儿归相从臾，万红堆裏槊齐横。",
        "dynasty": "宋",
        "collection_info": null
    },
    {
        "title": "弥牟观土八阵寄程嘉定",
        "author": "洪咨夔",
        "content": "房公堂是盖公堂，漏下无声日正长。\n应念常山蛇阵处，有人搔首立斜阳。",
        "dynasty": "宋",
        "collection_info": null
    },
    {
        "title": "杨汉州见和答之  其一",
        "author": "洪咨夔",
        "content": "西楼伴食老西堂，拆袜浑无半线长。\n推向万山深处去，沉犀桥北望龙阳。",
        "dynasty": "宋",
        "collection_info": null
    },
    {
        "title": "杨汉州见和答之  其二",
        "author": "洪咨夔",
        "content": "春随落絮去堂堂，白髮相看作许长。\n人物如公犹未节，诸生何敢薄淮阳。",
        "dynasty": "宋",
        "collection_info": null
    },
    {
        "title": "答程嘉定  其一",
        "author": "洪咨夔",
        "content": "练袂蒿簪不下堂，肯随时世画眉长。\n旁人莫解东风意，只道花梢合向阳。",
        "dynasty": "宋",
        "collection_info": null
    },
    {
        "title": "答程嘉定  其二",
        "author": "洪咨夔",
        "content": "铃索闲闲静冶堂，槐阴匼匝柳丝长。\n东君五日如京兆，早及残红醉艳阳。",
        "dynasty": "宋",
        "collection_info": null
    },
    {
        "title": "隆庆徐守作堂名蜀固一夕梦与余赋诗堂上有何时首归涂樽酒逢故人之句未几过其堂为赋之",
        "author": "洪咨夔",
        "content": "蜀踞国上流，蜀固天下固。\n欲为天下谋，护蜀风寒处。\n极边植藩篱，黄牛白环戍。\n中间屹垣墉，武休河池路。\n近裏古剑关，峭绝鸟莫度。\n屏蔽益梓夔，堂奥有门户。\n天险以德强，地险以势阻。\n王公设人险，颇牧与羊杜。\n前茅元戎崔，当道卧老虎。\n后距付君侯，万卷作干橹。\n坤维巩金汤，国势重鼎吕。\n予曰有疏附，予曰有御侮。\n我闻大剑旁，小剑可驰骛。\n双轨来苏坡，半苇白水渡。\n彻桑徧绸缪，迨此未阴雨。\n毋谓天下壮，而恃一夫怒。\n高堂挹横山，云木叫杜宇。\n樽酒逢故人，重圆梦中语。",
        "dynasty": "宋",
        "collection_info": null
    },
    {
        "title": "送王崇庆得樽字",
        "author": "洪咨夔",
        "content": "白苎笼轻暑，红榴照别樽。\n两帆先后去，一水古今存。\n玉札须多蓄，金瓯莫点痕。\n相期黄卷裏，培植太平根。",
        "dynasty": "宋",
        "collection_info": null
    },
    {
        "title": "昭化",
        "author": "洪咨夔",
        "content": "梅子收霖雨，榆花断瘴烟。\n浓云明白鸟，深草暗乌犍。\n岁月滩声裏，家山客枕边。\n老来圭角尽，戒得是韦弦。",
        "dynasty": "宋",
        "collection_info": null
    },
    {
        "title": "送交代王公辅",
        "author": "洪咨夔",
        "content": "兴州乳臭腥红袍，万马夹拥横磨刀。\n奴颜婢舌竞劝进，罗拜狗彘护优猱。\n汉家衣冠余两豪，却立渠肯污腥臊。\n传呼趣拜声色厉，一已俛首昂其尻。\n独君此膝竟不屈，男儿等死轻鸿毛。\n群憸相顾重太息，我辈天地焉能逃。\n安西楼碑字如斗，勋名烂熳官称高。\n若为龙州易万州，双鬓如雪风骚骚。\n君不见义不帝秦鲁仲连，何曾黄金横带后部鼓吹前骍旄。",
        "dynasty": "宋",
        "collection_info": null
    },
    {
        "title": "行三盘蟆颐栈道  其一",
        "author": "洪咨夔",
        "content": "栈险涎鱼蛤，梯危啸虎貙。\n室人交谪我，客子倍愁予。\n后殿推腰上，前行掉臂呼。\n龙眠如得见，写作赴州图。",
        "dynasty": "宋",
        "collection_info": null
    },
    {
        "title": "行三盘蟆颐栈道  其二",
        "author": "洪咨夔",
        "content": "息女頩相问，危途骨欲摧。\n儿知缘底去，耶自为官来。\n野圃榴多子，山田芋有魁。\n乞归吾计决，一粲且传杯。",
        "dynasty": "宋",
        "collection_info": null
    },
    {
        "title": "行三盘蟆颐栈道  其三",
        "author": "洪咨夔",
        "content": "虎爪滩头棹，蟆颐阁上车。\n危机知略似，薄命听何如。\n鸬筏陵飞景，鸠巢架太虚。\n干坤真一穽，着眼莫踌躇。",
        "dynasty": "宋",
        "collection_info": null
    },
    {
        "title": "赤崖",
        "author": "洪咨夔",
        "content": "老箐深藏洞，嵌崖峭夹溪。\n双扉巫峡似，半壁窦圌低。\n落日人烟绝，孤云客路迷。\n红旗穿石去，青兕隔林啼。",
        "dynasty": "宋",
        "collection_info": null
    },
    {
        "title": "读史  其一",
        "author": "洪咨夔",
        "content": "泗水飞沉周宝鼎，霸城遏住汉铜人。\n人心不似无情物，多少英豪入魏秦。",
        "dynasty": "宋",
        "collection_info": null
    },
    {
        "title": "读史  其二",
        "author": "洪咨夔",
        "content": "晋将屈乘饵来虞，越送西施买断吴。\n马齿虽高人未老，五湖风月䄠陶朱。",
        "dynasty": "宋",
        "collection_info": null
    },
    {
        "title": "读史  其三",
        "author": "洪咨夔",
        "content": "黄门常侍祷明堂，窦武陈蕃横被殃。\n料得天公方睡着，不应受嘱变官方。",
        "dynasty": "宋",
        "collection_info": null
    },
    {
        "title": "用蜀行送徐隆庆守金州",
        "author": "洪咨夔",
        "content": "兵家如弈棋，局局势不同。\n汉王引兵故道出袭雍，武侯率师祁山摇关中。\n何曾踏陈迹，乃欲收新功。\n中兴用蜀九十秋，咄哉求剑空刻舟。\n今年出秦州，明年出巩州，了无一镞飞到商虢州。\n但诿险绝不可度，岂识奇道须奇谋。\n汉水阴，洵水阳，左房襄，右梁洋。\n中间诗书礼乐帅，手提招摇麾天狼。\n以人材为武库，以人心为金汤。\n于斯二者有足恃，出奇度险如康庄。\n君不见绍兴间，虏从鹘岭窥蜀山。\n彼既能来我能往，疾驱风雨过潼关。",
        "dynasty": "宋",
        "collection_info": null
    },
    {
        "title": "毁邓艾庙",
        "author": "洪咨夔",
        "content": "蜀庸无与守，魏吃浪成名。\n血已洿砧机，魂犹饕酒牲。\n柏溪融雪泻，玉案倚云横。\n潴薙莫留迹，山川方气平。",
        "dynasty": "宋",
        "collection_info": null
    },
    {
        "title": "西龙道院",
        "author": "洪咨夔",
        "content": "溪影山光浸晓寒，空庭人马报平安。\n梦回非想天中界，身是无怀国裏官。\n桑葚青红鸠澒洞，麦花开落雉蹒跚。\n好班嘉定中兴诏，尽与蓬婆滴博看。",
        "dynasty": "宋",
        "collection_info": null
    },
    {
        "title": "龙州麸金丹砂到官后民告所得倍于他时喜为赋诗",
        "author": "洪咨夔",
        "content": "乳到零陵竭，珠辞合浦行。\n地非悭所产，人自晦于征。\n砂粒层层长，金麸点点明。\n盛衰非自尔，利莫与民争。",
        "dynasty": "宋",
        "collection_info": null
    },
    {
        "title": "七夕",
        "author": "洪咨夔",
        "content": "黄姑织女万古心，脉脉欲渡银河深。\n有齐季女起拜月，绿髮一缕蒙金针。\n眼明志针如志鹄，针髮相投如破镞。\n回身拍手笑乃翁，字大行疎烧矮烛。",
        "dynasty": "宋",
        "collection_info": null
    },
    {
        "title": "夜坐",
        "author": "洪咨夔",
        "content": "公退不妨饮，夜凉犹未眠。\n瓦檠鸣落烬，镴鼎湿霏烟。\n露叶悄相煦，候虫讙自煎。\n白头行万里，转眼过三年。",
        "dynasty": "宋",
        "collection_info": null
    },
    {
        "title": "雨",
        "author": "洪咨夔",
        "content": "伙颐秋后雨，暝些晚来凉。\n夹市崩崖赤，环城涨潦黄。\n随宜梨栗熟，满意黍荞香。\n白鹭追红鹤，归飞作箇忙。",
        "dynasty": "宋",
        "collection_info": null
    },
    {
        "title": "范漕季克云坡",
        "author": "洪咨夔",
        "content": "西来一鹤山泽臞，春风六辔闲且都。\n公余镜月昼阴寂，睡起手校羣芳图。\n海棠酣透燕王邸，豹血深染重氍毹。\n昌南别派更奇绝，丰容靓饰香生肤。\n牡丹鼎盛汉川谱，行辈近许天彭俱。\n翠微㔩叶光照路，马上秦虢须人扶。\n凤州杨柳足佳思，苒苒百尺青流苏。\n黎州菊华抱劲节，濯濯一丈黄襜褕。\n老成典刑识菌桂，晚出姓字闻珊瑚。\n石蝉风味更清烈，比屋梓益梁夔巫。\n丰年乐事与民共，浣花寻胜时骑馿。\n珍葩异卉价如玉，烂买西产归东吴。\n云坡手种五色锦，徧地步障金谷无。\n花光深处澹容与，碧瞳如水霜髯须。\n公家鸱夷老僊伯，功成始去浮江湖。\n中原赤子未奠枕，而忍独乐盟鸥鳬。\n湘江之西勒浯石，瀚海之北封狼胥。\n归来岸帻坐想雪，太白万里峨眉孤。\n气平德全纪渻子，宇定光发南荣趎。\n不随造物共流转，玉立堂下松千株。",
        "dynasty": "宋",
        "collection_info": null
    },
    {
        "title": "官舍见月  其一",
        "author": "洪咨夔",
        "content": "山如天目高，水如天目急。\n明月如乡人，不速推户入。\n问月从何来，天梯几何级。\n辛勤度参井，万里远相及。\n碧透银河干，清浸玉宇湿。\n穆金无限波，潋滟手可汲。\n萤驾风叶迁，蛩枕露梗泣。\n边秋徂年悲，匣古铜华涩。\n稻畦抱瓮灌，茅屋索绹葺。\n月兮随我归，买酒共君吸。",
        "dynasty": "宋",
        "collection_info": null
    },
    {
        "title": "官舍见月  其二",
        "author": "洪咨夔",
        "content": "丛山拆一罅，碧天大如瓯。\n更迟蹇予月，凉速老我秋。\n常娥八月去，岁往应白头。\n纵得大年药，能禁古今愁。\n广寒正愁绝，更照雪外州。\n些招肯来否，赤酒和糟篘。\n庭下双梧桐，露重风飕飗。\n采实当剥芡，蠙珠丽琼舟。\n颓然径奏床，不问月去留。\n梦中识归路，戏綵儿伊优。",
        "dynasty": "宋",
        "collection_info": null
    },
    {
        "title": "官舍见月  其三",
        "author": "洪咨夔",
        "content": "月行鬰罗天，终古同此轮。\n死魄復生魄，一点存者神。\n我来万山底，举眼无似人。\n惟月独知我，寂历常相亲。\n而我亦知月，爱其日日新。\n今夕自今夕，不踏昨夜陈。\n凉边蔗境佳，静裏大羹真。\n却书对月坐，扫空翳根尘。\n络纬无寸丝，轧轧夜向晨。\n路晞胡不归，貂裘弊苏秦。",
        "dynasty": "宋",
        "collection_info": null
    },
    {
        "title": "酬程嘉定杨汉州见和  其一",
        "author": "洪咨夔",
        "content": "诗礼椎徐徐，律令符急急。\n翛然世纷远，爱此山斗入。\n政无劝课条，功蔑捕虏级。\n尺清盖丈浑，过眼秋已及。\n浊暑怯中干，积潦窘下湿。\n脱云得佳月，如渴快新汲。\n湓浦琵琶语，赤壁洞箫泣。\n斯人不可见，庭空漏声涩。\n我榻久欲下，我堂日已葺。\n傥有谪仙来，涪江和月吸。",
        "dynasty": "宋",
        "collection_info": null
    },
    {
        "title": "酬程嘉定杨汉州见和  其二",
        "author": "洪咨夔",
        "content": "六州铁铸错，四海金为瓯。\n兴亡几变灭，明月长清秋。\n忆从党祸起，中原堕旄头。\n月行九霄上，安知下民愁。\n年来月食昴，坐復山东州。\n洗眼看太平，典衣办芳篘。\n流光湿沆瀣，散影凉飕飗。\n老子兴不浅，倒尽药玉舟。\n为言汉太史，甘心周南留。\n不愿皋朔间，蓄之类俳优。",
        "dynasty": "宋",
        "collection_info": null
    },
    {
        "title": "酬程嘉定杨汉州见和  其三",
        "author": "洪咨夔",
        "content": "杨侯坐方丈，手转大法轮。\n程侯客西堂，机锋圆而神。\n两峰峙寒玉，出语惊天人。\n如彼水中月，可望不可亲。\n春从鴈桥别，几见半破新。\n魁磊孰与吐，欲就重华陈。\n揽茝贯薜荔，初服修吾真。\n木兰饮朝露，洗尽胸中尘。\n诵君明月诗，逸气凌玉晨。\n可能坐天禄，辛苦着剧秦。",
        "dynasty": "宋",
        "collection_info": null
    },
    {
        "title": "又次程嘉定  其一",
        "author": "洪咨夔",
        "content": "鼎戒少汁熬，琴忌大絃急。\n人惟广斯胖，道亦巽者入。\n身行栈百折，目送塔九级。\n今是觉昨非，与过宁不及。\n我池鱼洋洋，我牧牛湿湿。\n何能苗助长，但勿井多汲。\n砚蜍清晓冰，瓶笙永宵泣。\n炊晏儿讙呶，酿恶婢羞涩。\n家山薄言归，田舍随意葺。\n君看十八侯，谁数达与吸。",
        "dynasty": "宋",
        "collection_info": null
    },
    {
        "title": "又次程嘉定  其二",
        "author": "洪咨夔",
        "content": "车骑空朔庭，楼船下东瓯。\n风雪闹鹅鹜，壮士得志秋。\n青萍玉櫑具，白马金络头。\n赋君古战场，鬼哭燐火愁。\n元戎得君来，如得范庆州。\n厨酒不待熟，夜半呼兵篘。\n君言蜀赤子，风雨寒飕飗。\n愿为大芘屋，莫作偏重舟。\n元戎一笑领，君更三日留。\n吾闻喜不寐，好善天下优。",
        "dynasty": "宋",
        "collection_info": null
    },
    {
        "title": "又次程嘉定  其三",
        "author": "洪咨夔",
        "content": "弈秋善为弈，轮扁工斲轮。\n技惟进乎道，志乃疑于神。\n渺渺谁之思，彼美西方人。\n襟度倾盖旧，风味千里亲。\n世熟血气老，年移鬓髭新。\n谓我尚可教，语言去其陈。\n云开岩石面，月写梅花真。\n竚立望弗及，僊凡几何尘。\n相从鸡黍约，尚及桃李晨。\n我舟亦欲东，赠行为歌秦。",
        "dynasty": "宋",
        "collection_info": null
    },
    {
        "title": "次及甫见寄  其一",
        "author": "洪咨夔",
        "content": "文采晁无咎，襟期李伯时。\n昔为鈎直钓，今是劫忙棋。\n弩谷深无路，盘堤薄有基。\n广文如我冷，两地四愁诗。",
        "dynasty": "宋",
        "collection_info": null
    },
    {
        "title": "次及甫见寄  其二",
        "author": "洪咨夔",
        "content": "燕颔非无相，鸢肩会有时。\n三熏珍敝帚，一笑玩征棋。\n松菊吾家物，衡茅厥父基。\n青峰帘独捲，细和式微诗。",
        "dynasty": "宋",
        "collection_info": null
    },
    {
        "title": "次费伯矩护印道中韵",
        "author": "洪咨夔",
        "content": "合着丝絇侍建章，却随靴袴踏苍凉。\n灯前针线为谁好，镜裏黛铅如许忙。\n野水无心鸥等伍，秋风有味菊颜行。\n到头灵运终成佛，妙境须闻戒定香。",
        "dynasty": "宋",
        "collection_info": null
    },
    {
        "title": "生日口占",
        "author": "洪咨夔",
        "content": "霜露刚氐道，侵寻五十翁。\n相逢多郢瘿，自笑亦龙聋。\n黍瓮新醅绿，丹炉宿火红。\n斗杓明建子，芸荔又春风。",
        "dynasty": "宋",
        "collection_info": null
    },
    {
        "title": "王火井见过先以诗寄用韵  其一",
        "author": "洪咨夔",
        "content": "自期东里先生似，恰与西龙道院宜。\n槲叶萧骚秋入画，梅花的皪月供诗。\n盟鸥谁是知机早，叹鹤吾犹决计迟。\n归去来兮松菊在，故山毋用费文移。",
        "dynasty": "宋",
        "collection_info": null
    },
    {
        "title": "王火井见过先以诗寄用韵  其二",
        "author": "洪咨夔",
        "content": "故人寒踏龙门路，来听深山唱竹枝。\n半世向人长落落，几回于我独奇奇。\n淡交似水有余味，薄俗如云无定姿。\n一点青灯俱白髮，相看不语只心知。",
        "dynasty": "宋",
        "collection_info": null
    },
    {
        "title": "送曹泸南赴阙",
        "author": "洪咨夔",
        "content": "闻之善治水，不与水争势。\n顺流导汉漾，徐当过三澨。\n又闻善登山，不与山争力。\n缓步出朝阳，晚亦到崧极。\n展也曹泸南，所学见所履。\n致身以登山，应物以治水。\n几年蚕丛州，归问长安道。\n巴船五百料，太半外省草。\n白驹在彼谷，桑扈鶑其领。\n人物方眇然，惜此尺璧景。\n疎梅耿绝碕，飞梦随去桨。\n索蓍为占之，圣功得蒙养。",
        "dynasty": "宋",
        "collection_info": null
    },
    {
        "title": "荠馄饨",
        "author": "洪咨夔",
        "content": "嫩斸苔边绿，甘包雪裏春。\n萧家汤是祖，束叟餠为邻。\n混沌函三极，冲和贮一真。\n日斜摩腹睡，自谓葛天民。",
        "dynasty": "宋",
        "collection_info": null
    },
    {
        "title": "罗浮高寿崔制置",
        "author": "洪咨夔",
        "content": "罗浮高哉四百四十有二峰，三峰最高拔起金芙蓉。\n耀真洞天锁溟蒙，鰲背咫尺蓬莱通。\n璇房瑶室深玲珑，霞袿霓袽纷丰茸。\n中有老僊扰白龙，藕花冠巾九节筇。\n招邀茅盈挟赤松，麾诃列缺鞭丰隆。\n天鸡未叫万籁空，夜半唤出扶桑红。\n下照万象方屯蒙，起踏斗柄呼东风。\n扶胥云气低葱茏，海若吐蜃天投虹。\n前旌招摇导祝融，从以五色骑羊翁。\n苍舒梼戭伯虎熊，风后力牧常先鸿。\n日用大学心中庸，暗室屋漏十目同。\n夏璜荐缫旅大弓，太蔟为角谐函钟。\n日星宗彜映华虫，江河健帆转蒙衝。\n庆历元佑诸儒宗，立朝直声摩穹窿。\n真卿长孺谁为容，白头万里行蚕丛。\n清献清节乖崖忠，太平盛时适其逢。\n事有至难莫如公，表裏坏证阻且讧。\n参苓温平匪砭攻，潜瘳膏肓夷疽痈。\n三边按堵九扈丰，祥飈甘雨天为功。\n趯趯和乐跃阜螽，沾沾啁哳瘖寒蛩。\n雪山不隔黈纩聪，衮衣绣裳遄归东。\n天津疋马两玉童，袖疏入奏明光宫。\n中兴规模旧提封，直北燕蓟西崆峒。\n功成跨鹤追葛洪，神光烱烱方双瞳。\n金丹宝诀传枕中，负薪汲水长相从。",
        "dynasty": "宋",
        "collection_info": null
    },
    {
        "title": "张太博亨泉",
        "author": "洪咨夔",
        "content": "公家老博望，手斲扶桑根。\n骑之泛溟渤，飘然泝昆崙。\n直到析木津，细问黄河源。\n玉绳澹碧落，机杼闲天孙。\n北斗可用挹，槎腹漥为樽。\n独携天一水，从干纳诸坤。\n梧桐九秋影，苔藓千年痕。\n媪神发深閟，泉冽槎犹存。\n尔泉以亨字，是亨本于元。\n世人重通塞，祗就利处论。\n习坎维心亨，中有真肧腪。\n木上有水井，何尝以亨言。\n泉于性中汲，画向象外吞。\n安得跨黄鹄，往款君平门。",
        "dynasty": "宋",
        "collection_info": null
    },
    {
        "title": "廷迈留少城和初入西龙道院诗来用韵答之",
        "author": "洪咨夔",
        "content": "雪锦楼高眼易寒，春风朵朵似长安。\n终年避事宁为客，到处寻诗胜觅官。\n金凿落边檛蹀躞，玉参差裏舞𨃟跚。\n华灯变尽归来晚，回首西涪可忍看。",
        "dynasty": "宋",
        "collection_info": null
    },
    {
        "title": "送范漕赴召  其一",
        "author": "洪咨夔",
        "content": "太平宰相范尧夫，曾驾西州使者车。\n雅操清规公更胜，委蛇退食一编书。",
        "dynasty": "宋",
        "collection_info": null
    },
    {
        "title": "送范漕赴召  其二",
        "author": "洪咨夔",
        "content": "淮头蜀口几虺隤，百战山川入眼来。\n行伍姓名浑历历，定知水镜不遗材。",
        "dynasty": "宋",
        "collection_info": null
    },
    {
        "title": "送范漕赴召  其三",
        "author": "洪咨夔",
        "content": "急符唤出雅州丁，刀染红巾血雨腥。\n定蜀论功谁第一，茗山合着后溪铭。",
        "dynasty": "宋",
        "collection_info": null
    },
    {
        "title": "送范漕赴召  其四",
        "author": "洪咨夔",
        "content": "走卒儿童口是碑，百年几见好监司。\n浣花镜月经行处，草木江山亦去思。",
        "dynasty": "宋",
        "collection_info": null
    },
    {
        "title": "送范漕赴召  其五",
        "author": "洪咨夔",
        "content": "嘉州过尽又涪州，到处须判十日留。\n汲媪畬翁遮道拜，东风未定莫行舟。",
        "dynasty": "宋",
        "collection_info": null
    },
    {
        "title": "送范漕赴召  其六",
        "author": "洪咨夔",
        "content": "匹马西征岁月多，苍头引鹤共婆娑。\n传闻虚伫如清献，益漕归来径上坡。",
        "dynasty": "宋",
        "collection_info": null
    },
    {
        "title": "送范漕赴召  其七",
        "author": "洪咨夔",
        "content": "天道频年说好还，到今胡𡏖没天山。\n延英为奏平戎策，只在人心国势间。",
        "dynasty": "宋",
        "collection_info": null
    },
    {
        "title": "送范漕赴召  其八",
        "author": "洪咨夔",
        "content": "红丝步障海棠开，底似西湖半树梅。\n要试平生调鼎手，安排青子待公来。",
        "dynasty": "宋",
        "collection_info": null
    },
    {
        "title": "被檄出城",
        "author": "洪咨夔",
        "content": "引却东风觱栗声，竹舆如斗作春行。\n山中祗怪天能窄，栈外方知地本平。\n黔袂炼𦺥斜屋小，黄缨淘矿乱砂明。\n终年一饱难如许，愧尔炉熏管送迎。",
        "dynasty": "宋",
        "collection_info": null
    },
    {
        "title": "次李绵州和丁兴元韵  其一",
        "author": "洪咨夔",
        "content": "燕寝深凝自在香，苍髯扶病玩流光。\n桃符历日又新岁，粔籹燋糟非故乡。\n灯影参差棋溅雹，酒行杂沓剑横霜。\n武侯遗憾谁当洗，夜半衔枚入凤翔。",
        "dynasty": "宋",
        "collection_info": null
    },
    {
        "title": "次李绵州和丁兴元韵  其二",
        "author": "洪咨夔",
        "content": "梅花已是隔年香，投老何能面復光。\n求则得之青籸饭，归斯受矣白云乡。\n果柑微似温生乳，阆柿多于处着霜。\n扶起东南风物梦，举觞目送去鸿翔。",
        "dynasty": "宋",
        "collection_info": null
    },
    {
        "title": "剑外馿",
        "author": "洪咨夔",
        "content": "苦甚淮南驮，嗟哉蜀口𩦺。\n护身椶结䪌，防口竹编笼。\n远近关梁接，高低阁栈通。\n琅珰鸣铎裏，谁识木牛功。",
        "dynasty": "宋",
        "collection_info": null
    },
    {
        "title": "潭毒关",
        "author": "洪咨夔",
        "content": "倚天翠壁夹黄流，伛偻呕哑輓上舟。\n今古英雄愁绝处，夕阳筹笔驿东头。",
        "dynasty": "宋",
        "collection_info": null
    },
    {
        "title": "送崔先生东归",
        "author": "洪咨夔",
        "content": "嘉定甲戌冬，扫门古杨州。\n一见握手叹，飞黄厄盐辀。\n士忧不闻道，勿以穷故忧。\n为圣为贤人，所贵天爵修。\n万卷我有庄，子肯从我游。\n良农不辍耕，嘉谷终有秋。\n动心得曾益，雪案三年留。\n一朝推使出，西风着兜牟。\n莽苍淮月冷，低迷汴云愁。\n正抱虎兕寝，孰脱鹰隼鞴。\n越在岁执徐，公来殿西头。\n廷臣择自从，唤起骖玉虬。\n暑发采石矶，寒登筹边楼。\n孤灯语中夕，民瘼何当瘳。\n明年护全蜀，后车旅枚邹。\n熟聆老规模，剑须铸知收。\n中间畀一麾，牢关控西涪。\n相望几何驿，时许闻成谋。\n积诚泮羣疑，实践激众偷。\n风涛澎湃中，竟济师德舟。\n主人永终誉，客亦无穷休。\n见谓汾阳门，走卒皆王侯。\n骑火明桃林，诏催告辰犹。\n仍挈旧司马，入詹翠云裘。\n裏江水齐稳，一叶随沙鸥。\n道重富贵轻，目光送罗浮。\n竿头要猛进，壶尾毋浪投。\n此意造物知，筮得素履幽。\n十年甘苦客，从我宜如由。\n可归犹未归，魂断杨花洲。\n六经孔孟学，其用为伊周。\n天方昌斯文，敢告司鼎篝。",
        "dynasty": "宋",
        "collection_info": null
    },
    {
        "title": "次仲禹迓叔禹西归韵  其一",
        "author": "洪咨夔",
        "content": "坡颍风流几许年，依然夜雨落花边。\n白头故媪釜忘轑，红颊诸孙衣解牵。\n聚鴈沙平江百折，养鹅水暖柳三眠。\n行厨洗玉更为寿，父老来看许近前。",
        "dynasty": "宋",
        "collection_info": null
    },
    {
        "title": "次仲禹迓叔禹西归韵  其二",
        "author": "洪咨夔",
        "content": "万里春风一札书，锦幢绣旆二难俱。\n殷红荔子武侯渡，深碧藕花房相湖。\n家庆盛于羣玉府，身名荣过执金吾。\n人生信是团栾好，我亦归谋种芋区。",
        "dynasty": "宋",
        "collection_info": null
    },
    {
        "title": "寿郑制置",
        "author": "洪咨夔",
        "content": "昆丘侍郎南霍僊，身骑于菟雪毛鞯。\n芙蓉结旌紫云导，望舒参乘丰隆鞭。\n晨朝东华天帝所，班在玉斧茅盈前。\n帝矜下土沸螘垤，往哉为洗中原羶。\n扶桑五色枝拂日，蔚蓝一碧壶藏天。\n祥飈吹衣被髮下，轮囷旁薄烟非烟。\n泰山乔岳气矗矗，长江大河胸渊渊。\n五三六经济世学，尽得庆历诸公传。\n丝絇倦踏龙尾道，玉辔直上羊肠巅。\n印方趣视已走敌，担未及弛先行边。\n黄牛皂郊撤戍堡，左洋右沔闲屯田。\n规摹了了入眼底，奠而后发矢脱弦。\n长安可到只十日，祁山不出今几年。\n甲申有谶为公设，席卷关洛趋幽燕。\n命珪相印明骑火，碧瞳黑鬓宜貂蝉。\n槐龙不动昼阴永，瑶草无际春风妍。\n苍生元气秋叶薄，善类命脉游丝悬。\n保兹天子属山甫，愿献大雅烝民篇。",
        "dynasty": "宋",
        "collection_info": null
    },
    {
        "title": "读书楼  其一",
        "author": "洪咨夔",
        "content": "流水青山一榻深，铜柯石榦半窗阴。\n公余点校七分易，老去服行三字箴。\n消长乘除观物理，存亡操舍验人心。\n日长大得官闲力，乳燕鸣鸠尽好音。",
        "dynasty": "宋",
        "collection_info": null
    },
    {
        "title": "读书楼  其二",
        "author": "洪咨夔",
        "content": "引却蜂衙一事无，求师尚友圣贤俱。\n激昂意气中兴颂，收敛身心太极图。\n畬火明边饥虎过，渡船声外老鸧呼。\n江南云水宽多少，万里深山着此臞。",
        "dynasty": "宋",
        "collection_info": null
    },
    {
        "title": "发龙州",
        "author": "洪咨夔",
        "content": "涪山信有灵，送客六月雨。\n晓行如深秋，午憇无点暑。",
        "dynasty": "宋",
        "collection_info": null
    },
    {
        "title": "泥溪  其一",
        "author": "洪咨夔",
        "content": "沙路缘江曲，斜阳塞轿明。\n晚花酣晕浅，平水笑窝轻。\n喜荫时休驾，疑昏屡问程。\n谁家刚齐餠，味过八珍烹。",
        "dynasty": "宋",
        "collection_info": null
    },
    {
        "title": "泥溪  其二",
        "author": "洪咨夔",
        "content": "左计来行险，强名为爱奇。\n一家川䖃苴，三顿豆离萁。\n压架龙门石，撑囊剑阁诗。\n扁舟归计足，不问鹤和龟。",
        "dynasty": "宋",
        "collection_info": null
    },
    {
        "title": "答及甫见和  其一",
        "author": "洪咨夔",
        "content": "唤晴山鸟滑，辟暑水花明。\n蜀隶绵犹重，吴侬葛自轻。\n交情潘接魏，师法尹从程。\n鹅鸭堪供客，多烦拗项烹。",
        "dynasty": "宋",
        "collection_info": null
    },
    {
        "title": "答及甫见和  其二",
        "author": "洪咨夔",
        "content": "我爱湖南客，从横正復奇。\n短裳甘制芰，破釜懒燃萁。\n愤世惟堪饮，忧边不到诗。\n最怜孤寂甚，欲为唤罗龟。",
        "dynasty": "宋",
        "collection_info": null
    },
    {
        "title": "唐何循吏庙",
        "author": "洪咨夔",
        "content": "阿姉云鬒融翠翘，主翁缟髮明金貂。\n军功告身博一粲，嬖奴铜绶华臀腰。\n有民有社桔柏渚，腥风怪电腾炎熛。\n望青采木起生庙，奴主分席城狐骄。\n延年国钊怙女宠，无此土木丹青妖。\n居人侧目路人指，把炬睥睨桓宫焦。\n维唐益昌有循吏，身代挽繂宽科徭。\n婆娑棠芾满江浒，不与霜后菰蒲凋。\n邦人扣县合词请，撤彼祔此安羣嚣。\n青袍角带俨如在，云车风马手可招。\n前荣后寝曼且硕，庭容百骑鸣箎箫。\n龟蛇琢铺閟烟燎，卫卒拔剑垂彤弨。\n去思香火几百祀，丛庐风雨寒萧萧。\n眼前突兀忽见此，天实假手金屋娇。\n吁嗟势来不足恃，秋云变灭春冰消。\n桐乡烝尝麟阁画，未省随手遭人祧。\n君不见江原清献楠，新繁卫公柏，苍榦合抱干云霄。\n万牛拽倒斫庙柱，售谀荐佞喘猲獢。\n只今还有楮钱肯向荒庭烧。",
        "dynasty": "宋",
        "collection_info": null
    },
    {
        "title": "先妣忌日发昭化",
        "author": "洪咨夔",
        "content": "短棹横秋桔柏矶，青山无尽白云飞。\n官三年矣母安在，天一方兮儿欲归。\n拱木阴阴闲墓隧，背萱寂寂老庭闱。\n呼儿扫驿陈遗像，杯酒炉香泪满衣。",
        "dynasty": "宋",
        "collection_info": null
    },
    {
        "title": "答赠刘交代  其一",
        "author": "洪咨夔",
        "content": "危栈摩千仞，牢关护一窝。\n山巅闲地少，溪面白云多。\n昼永琴书乐，年丰鼓角和。\n官清谁得似，祗欠客经过。",
        "dynasty": "宋",
        "collection_info": null
    },
    {
        "title": "答赠刘交代  其二",
        "author": "洪咨夔",
        "content": "番上松扶塞，逢迎桔柏碕。\n高风挹元佑，遗事说开禧。\n丹凤岗头咮，苍龙洞口漦。\n秋光无限好，管勾费新诗。",
        "dynasty": "宋",
        "collection_info": null
    },
    {
        "title": "仙鹤楼避暑",
        "author": "洪咨夔",
        "content": "孤塔山光寂，危楼岸影斜。\n秋声来木末，客思满天涯。\n离列高低树，沧茫隠见沙。\n夜凉人被酒，乘月快浮家。",
        "dynasty": "宋",
        "collection_info": null
    },
    {
        "title": "次韵张提刑送行  其一",
        "author": "洪咨夔",
        "content": "着破征衫欠再逢，三峨九顶梦游从。\n也知造物函深意，未放西南易道东。",
        "dynasty": "宋",
        "collection_info": null
    },
    {
        "title": "次韵张提刑送行  其二",
        "author": "洪咨夔",
        "content": "伊川去后几多年，道在离堆沫水边。\n身任兹文须着力，莫将人事属之天。",
        "dynasty": "宋",
        "collection_info": null
    },
    {
        "title": "次韵张提刑送行  其三",
        "author": "洪咨夔",
        "content": "扁舟触热下涪忠，肩耸无人肯拍洪。\n诗送凉风天外至，鱼龙起舞浪花中。",
        "dynasty": "宋",
        "collection_info": null
    },
    {
        "title": "次韵张提刑送行  其四",
        "author": "洪咨夔",
        "content": "太白尝嗟蜀道囏，少陵欲铲剑门山。\n何如推起蓬窗看，万里江天碧鸟还。",
        "dynasty": "宋",
        "collection_info": null
    },
    {
        "title": "次韵张提刑送行  其五",
        "author": "洪咨夔",
        "content": "了无薏苡可囊珠，解事家人气甚都。\n日试西川煎茗法，半投白垩半鸡苏。",
        "dynasty": "宋",
        "collection_info": null
    },
    {
        "title": "次韵张提刑送行  其六",
        "author": "洪咨夔",
        "content": "云边江树作离声，回首秋光满渭城。\n蜀水吴山无间断，只应明月识人情。",
        "dynasty": "宋",
        "collection_info": null
    },
    {
        "title": "次杨泸南以前区字韵送行  其一",
        "author": "洪咨夔",
        "content": "水稳风凉快长年，归帆东指白云边。\n落花款段儿能御，荐草乌犍手自牵。\n蜀口戍兵谁饱饭，淮头编户几安眠。\n野人只愿羣贤进，辐凑良筹到上前。",
        "dynasty": "宋",
        "collection_info": null
    },
    {
        "title": "次杨泸南以前区字韵送行  其二",
        "author": "洪咨夔",
        "content": "万里来鸿未有书，社前归燕与人俱。\n涨痕落后杭巫峡，风力高时畧太湖。\n深愧平生嗟靖节，一匡天下望夷吾。\n延英入定中兴业，早震天声到鬼区。",
        "dynasty": "宋",
        "collection_info": null
    },
    {
        "title": "岑公洞",
        "author": "洪咨夔",
        "content": "洞从开闢有，翁独擅真清。\n磴古苍苔涩，岩空细溜明。\n谁刊新即事，尽剔旧题名。\n太息今犹古，江山不世情。",
        "dynasty": "宋",
        "collection_info": null
    },
    {
        "title": "开济堂",
        "author": "洪咨夔",
        "content": "鱼復平沙涨夕阴，红旗影底老蛟吟。\n穷今亘古三分恨，托地撑天一寸心。\n过雨断云闲绝壁，凉风归鸟急平林。\n江山难着醒时眼，有酒如渑放手斟。",
        "dynasty": "宋",
        "collection_info": null
    },
    {
        "title": "东屯",
        "author": "洪咨夔",
        "content": "荦确嵚岑转百盘，峡天深处得平宽。\n秋风策策䕷花老，暮雨萧萧稻子寒。\n仁者乐山心本静，硕人在涧体俱胖。\n农家不解诗翁趣，只道丰年了纳官。",
        "dynasty": "宋",
        "collection_info": null
    },
    {
        "title": "高斋",
        "author": "洪咨夔",
        "content": "江浒行厨转，关头细路过。\n手摩如象石，目送卧龙坡。\n骯脏云端柏，鬅鬙雨后莎。\n晚来晴更好，舟发乱山阿。",
        "dynasty": "宋",
        "collection_info": null
    },
    {
        "title": "中秋秭归岸下",
        "author": "洪咨夔",
        "content": "出蜀趋吴第一州，夕凉随意繫扁舟。\n十分人鲊瓮头月，一片水晶宫裏秋。\n夜气长存号老鹤，天机自动舞潜虬。\n得归到处皆佳思，不问西风解白头。",
        "dynasty": "宋",
        "collection_info": null
    },
    {
        "title": "怀程及甫  其一",
        "author": "洪咨夔",
        "content": "撇濆梢涡稳下舟，狼牙鹿角又黄牛。\n儿曹脱险讙呶甚，数到家山十二州。",
        "dynasty": "宋",
        "collection_info": null
    },
    {
        "title": "怀程及甫  其二",
        "author": "洪咨夔",
        "content": "石马门前万里迴，向人似亦笑颜开。\n独寻旧日题诗处，却恨骚翁不共来。",
        "dynasty": "宋",
        "collection_info": null
    },
    {
        "title": "独醒亭",
        "author": "洪咨夔",
        "content": "今来古往江山老，地尽天穷草木愁。\n为问大夫能饮否，芙蓉落尽菊花秋。",
        "dynasty": "宋",
        "collection_info": null
    },
    {
        "title": "温泉院  其一",
        "author": "洪咨夔",
        "content": "老火欺人客路长，舣舟取次浴温汤。\n犬鸣三峡夜逾静，月上四更天始凉。",
        "dynasty": "宋",
        "collection_info": null
    },
    {
        "title": "温泉院  其二",
        "author": "洪咨夔",
        "content": "神虎护泉寒翠壁，灵虬吐沫暖冰壶。\n玉环不碎征尘裏，更引三郎到古渝。",
        "dynasty": "宋",
        "collection_info": null
    },
    {
        "title": "刘家江阻风  其一",
        "author": "洪咨夔",
        "content": "动地千牛力，行天万马声。\n溟蒙迷太极，浩荡送平生。\n梦与屏帏兀，心随簋缶倾。\n黄头多着缆，作止候三更。",
        "dynasty": "宋",
        "collection_info": null
    },
    {
        "title": "刘家江阻风  其二",
        "author": "洪咨夔",
        "content": "岁月孤槎转，风波断梗随。\n谢三元自惯，巽二莫相欺。\n沙岸往来拍，芦林开阖吹。\n欠伸呼斗酒，一笑酹冯夷。",
        "dynasty": "宋",
        "collection_info": null
    },
    {
        "title": "千竿夹",
        "author": "洪咨夔",
        "content": "方雨江流红，未霜芦花紫。\n寂寂远帆来，拍拍晴鸥起。",
        "dynasty": "宋",
        "collection_info": null
    },
    {
        "title": "包港风涛  其一",
        "author": "洪咨夔",
        "content": "䉲百丈几牵掣断，铁三脚已撼摇浮。\n阳侯戏剧何须尔，身世从来等一沤。",
        "dynasty": "宋",
        "collection_info": null
    },
    {
        "title": "包港风涛  其二",
        "author": "洪咨夔",
        "content": "颠风立海雷轰柁，骇浪翻天雪压篷。\n夜半乖龙酣战退，一奁冰鑑本来空。",
        "dynasty": "宋",
        "collection_info": null
    },
    {
        "title": "宁宗皇帝挽诗  其一",
        "author": "洪咨夔",
        "content": "虚己尧黄屋，清心汉弋绨。\n干符开太一，坤轸拓全齐。\n镇国天球在，宾空宝仗迷。\n历年施泽久，四海哭遗黎。",
        "dynasty": "宋",
        "collection_info": null
    },
    {
        "title": "宁宗皇帝挽诗  其二",
        "author": "洪咨夔",
        "content": "德粹三灵接，功成万国雍。\n方培丰水芑，忽跨鼎湖龙。\n庙号追文考，陵名冠世宗。\n微臣趋觐晚，洒涕续车攻。",
        "dynasty": "宋",
        "collection_info": null
    },
    {
        "title": "送章君范之湖南幕",
        "author": "洪咨夔",
        "content": "天阔孔鸾起，江晴荃若春。\n亲荣知有子，主胜信宜宾。\n岳麓盛古学，衡山多秀民。\n平生金玉质，更看濯磨新。",
        "dynasty": "宋",
        "collection_info": null
    },
    {
        "title": "寄题成都张宰压云楼  其一",
        "author": "洪咨夔",
        "content": "清霜戒晓日将出，急雨报晴云乍开。\n庭下簿书浑引却，独揩双眼上楼来。",
        "dynasty": "宋",
        "collection_info": null
    },
    {
        "title": "寄题成都张宰压云楼  其二",
        "author": "洪咨夔",
        "content": "气如轲也生于义，道似参乎任以仁。\n干盖坤舆犹塞破，何难压倒玉嶙峋。",
        "dynasty": "宋",
        "collection_info": null
    },
    {
        "title": "送杜阳安奉亲还蜀  其一",
        "author": "洪咨夔",
        "content": "访落方勤止，而翁苦掉头。\n立几遗世独，行盍为王留。\n日月驰双毂，干坤寄一舟。\n勿缘归计得，忘却纬边忧。",
        "dynasty": "宋",
        "collection_info": null
    },
    {
        "title": "送杜阳安奉亲还蜀  其二",
        "author": "洪咨夔",
        "content": "买我归吴棹，扬君泝蜀旃。\n虽为万里别，端有一家缘。\n腊雪添新涨，春风减旧绵。\n江山随处好，横槊小留连。",
        "dynasty": "宋",
        "collection_info": null
    },
    {
        "title": "和高续古省中雪",
        "author": "洪咨夔",
        "content": "升平见一斑，未腊得三雪。\n天开银色界，人立水晶阙。\n小团醉后煮，清梦梅边说。\n莫道石渠春，不似山阴月。",
        "dynasty": "宋",
        "collection_info": null
    },
    {
        "title": "省中和何子温见寄",
        "author": "洪咨夔",
        "content": "东风婉娩燕来双，禁漏无声万绿香。\n宝鸭炷云朝太紫，玉蜍挹露校铅黄。\n圣贤不断千年脉，宇宙长存一点光。\n老鹤也知虚静好，夜深踏月上修廊。",
        "dynasty": "宋",
        "collection_info": null
    },
    {
        "title": "和何特夫见寄",
        "author": "洪咨夔",
        "content": "人从万里蜀天归，御柳藏鸦絮又飞。\n风细炉熏摇穗直，日长漏箭出花稀。\n九重旰食图无逸，四塞宵征赋采薇。\n爱国书生心更苦，夜占列象候璇玑。",
        "dynasty": "宋",
        "collection_info": null
    },
    {
        "title": "送秦秘监还蜀  其一",
        "author": "洪咨夔",
        "content": "岷峨人物古，淮海姓名香。\n识面岁华晚，论心春昼长。\n有怀胡去国，无媿好还乡。\n呼酒犒三老，柁楼天正凉。",
        "dynasty": "宋",
        "collection_info": null
    },
    {
        "title": "送秦秘监还蜀  其二",
        "author": "洪咨夔",
        "content": "蜀产班行几，分符又去之。\n气完吞落日，心定发凉飔。\n蝇虎攫何壮，蜗牛升更痴。\n见几能许早，别思渺江蓠。",
        "dynasty": "宋",
        "collection_info": null
    },
    {
        "title": "送张行父守赣  其一",
        "author": "洪咨夔",
        "content": "觉是圣贤脉，復为天地根。\n典刑诸老尽，文献几家存。\n露下鹤先警，风高鸿独骞。\n一时京洛价，知有魏公孙。",
        "dynasty": "宋",
        "collection_info": null
    },
    {
        "title": "送张行父守赣  其二",
        "author": "洪咨夔",
        "content": "南斗一帆外，西风千骑头。\n莫嗟中落落，须感上休休。\n贾谊词林晓，陈蕃墓草秋。\n经行拚斗酒，为浣古今愁。",
        "dynasty": "宋",
        "collection_info": null
    },
    {
        "title": "送客一首送真侍郎",
        "author": "洪咨夔",
        "content": "风雨寂历芦荻秋，梧桐落尽斜阳收。\n孤鸿影断苍莽外，愁绝送客涛江头。\n客心恰似涛江水，夹岸拥沙潮不起。\n海门一线拱觚棱，无声夜到龙山尾。\n重云压江秋阴阴，千古送客非斯今。\n有酒可别不敢斟，天乎天乎知客心。\n天乎天乎知客心。",
        "dynasty": "宋",
        "collection_info": null
    },
    {
        "title": "和续古蜜朮",
        "author": "洪咨夔",
        "content": "参桂齐名骨自香，百花酿醑助甘凉。\n含金咀玉风标别，消得肩吾为发扬。",
        "dynasty": "宋",
        "collection_info": null
    },
    {
        "title": "赠小儿医",
        "author": "洪咨夔",
        "content": "忍饥觅句孟东野，守寂草玄杨子云。\n囊有遗书无与读，两家恨不早逢君。",
        "dynasty": "宋",
        "collection_info": null
    },
    {
        "title": "和续古谢送墨",
        "author": "洪咨夔",
        "content": "黑月黳云脱太清，海风吹上笔头轻。\n琐窗冷透芙蕖碧，定有新铭到九成。",
        "dynasty": "宋",
        "collection_info": null
    },
    {
        "title": "题钟春伯所示周昉明皇对弈图",
        "author": "洪咨夔",
        "content": "宝栏十二午阴移，思入云霄落子迟。\n当局早知提醒着，危机应不堕蛾眉。",
        "dynasty": "宋",
        "collection_info": null
    },
    {
        "title": "乙酉六月十九日应诏言事九月一日去国一首",
        "author": "洪咨夔",
        "content": "黑风吹雨出长安，破帽骚骚怯暮寒。\n不得之乎成一事，却因而已失三官。\n人心天理推详易，世路交情点检难。\n白髮老人经事惯，教儿只作博投看。",
        "dynasty": "宋",
        "collection_info": null
    },
    {
        "title": "丙戌天基节自至道宫趋宝福院寒甚",
        "author": "洪咨夔",
        "content": "朝谒千秋节，攀援万岁藤。\n山明松戴雪，涧涩石怀冰。\n清壮髯还戟，酸癯面亦棱。\n暖寒能破戒，珍重虎溪僧。",
        "dynasty": "宋",
        "collection_info": null
    },
    {
        "title": "大人用韵再一首",
        "author": "洪咨夔",
        "content": "静裏栽梨枣，闲边话葛藤。\n缘尘还我雪，世态任渠冰。\n宿卉芽浑脱，新禽语模棱。\n年华催镊白，自笑秃于僧。",
        "dynasty": "宋",
        "collection_info": null
    },
    {
        "title": "乙酉岁暮有感  其一",
        "author": "洪咨夔",
        "content": "罢参归趁日高眠，随意翻书不计编。\n岁事从教催白髮，春风元只在丹田。",
        "dynasty": "宋",
        "collection_info": null
    },
    {
        "title": "乙酉岁暮有感  其二",
        "author": "洪咨夔",
        "content": "精神收召入腔来，水色山光面目开。\n可惜行窝新失伴，雪晴未忍说寻梅。",
        "dynasty": "宋",
        "collection_info": null
    },
    {
        "title": "乙酉岁暮有感  其三",
        "author": "洪咨夔",
        "content": "樽酒团栾里社情，眼中忽不见公荣。\n祗应天体如鸡子，地下人间共月明。",
        "dynasty": "宋",
        "collection_info": null
    },
    {
        "title": "敬和大人新年韵",
        "author": "洪咨夔",
        "content": "井渫得泉终必食，睽弧遇雨更奚疑。\n毋庸伊尹要三聘，且学颜渊克四非。\n势去铁鞋无处觅，志亨金印有时纍。\n梅花结子桃花发，烂熳春风醉典衣。",
        "dynasty": "宋",
        "collection_info": null
    },
    {
        "title": "梅  其一",
        "author": "洪咨夔",
        "content": "寒瓶虚插一枝斜，留待春风放霁华。\n已信不冰方着水，可怜欲槁更开花。",
        "dynasty": "宋",
        "collection_info": null
    },
    {
        "title": "梅  其二",
        "author": "洪咨夔",
        "content": "繁芳玉立夹胡床，勾引春韶午梦长。\n有眼尽迷空裏色，无心方识定中香。",
        "dynasty": "宋",
        "collection_info": null
    },
    {
        "title": "梅  其三",
        "author": "洪咨夔",
        "content": "竹屋茅檐一树斜，冰霜意气盖韶华。\n有余不尽如知道，半已青青半尚花。",
        "dynasty": "宋",
        "collection_info": null
    },
    {
        "title": "梅  其四",
        "author": "洪咨夔",
        "content": "桃花红艳照银床，黄入金明柳线长。\n欲与晚梅相辈行，同时到底不同香。",
        "dynasty": "宋",
        "collection_info": null
    },
    {
        "title": "挽礼上人",
        "author": "洪咨夔",
        "content": "盘屈虹蜺气，空山老白云。\n酒因陶令买，芋为邺侯分。\n甘露门知味，毗耶藏着勋。\n南轩无復见，岩卉自清芬。",
        "dynasty": "宋",
        "collection_info": null
    },
    {
        "title": "和开之社日",
        "author": "洪咨夔",
        "content": "久要来新燕，檐花泫晓霏。\n治聋憨舅醉，废读惰孙归。\n鹘突输赢局，醒松脱着衣。\n一帘春寂寂，谁解识吾机。",
        "dynasty": "宋",
        "collection_info": null
    },
    {
        "title": "春事",
        "author": "洪咨夔",
        "content": "莫为春愁两鬓翁，管愁元不属春风。\n深黄杨柳夕阳外，淡白杏花明月中。\n大自在身天地并，妙光明性圣愚同。\n鸣鸠乳燕相料理，融得从前万虑空。",
        "dynasty": "宋",
        "collection_info": null
    },
    {
        "title": "寒暄不齐  其一",
        "author": "洪咨夔",
        "content": "社后归来燕两三，门前细柳绿掺掺。\n乞将蝴蝶蜻蜓扇，与试鹅黄水碧衫。",
        "dynasty": "宋",
        "collection_info": null
    },
    {
        "title": "寒暄不齐  其二",
        "author": "洪咨夔",
        "content": "次第新烟欲试茶，铮铮飞霰响檐牙。\n惜春苦欲春长在，且得轻寒约住花。",
        "dynasty": "宋",
        "collection_info": null
    },
    {
        "title": "敬次老人即事",
        "author": "洪咨夔",
        "content": "韶华九十恰平分，过化中存一点神。\n草脱烧痕非故色，梅收花事又新人。\n正襟危坐三灵会，拥鼻长谣万象宾。\n酬答风光惟办此，可能春梦到天津。",
        "dynasty": "宋",
        "collection_info": null
    },
    {
        "title": "清明  其一",
        "author": "洪咨夔",
        "content": "梨花匼匝不见叶，柳穟玲珑初欲绵。\n寒食清明等闲过，日长翻覆压书眠。",
        "dynasty": "宋",
        "collection_info": null
    },
    {
        "title": "清明  其二",
        "author": "洪咨夔",
        "content": "风将好梦到兰亭，惊觉虚檐九子铃。\n老眼醒来无着处，倚楼检校树头青。",
        "dynasty": "宋",
        "collection_info": null
    },
    {
        "title": "次韵西坞道庵",
        "author": "洪咨夔",
        "content": "芳蹊几曲重行行，坞裏曾阴坞外晴。\n秧马鬅鬙和雨种，箨龙菌蠢带烟烹。\n黑风动地前程暗，白日行天内景明。\n却爱道民无别解，一杯春茗雪花轻。",
        "dynasty": "宋",
        "collection_info": null
    },
    {
        "title": "雪叹  其一",
        "author": "洪咨夔",
        "content": "唐时三月十八雪，况復今年多一旬。\n万紫千红浑过尽，荼䕷满架与争春。",
        "dynasty": "宋",
        "collection_info": null
    },
    {
        "title": "雪叹  其二",
        "author": "洪咨夔",
        "content": "桑颖骚骚麦又萎，雪花如椀雨如丝。\n老天只解苦黔首，快活贵人那得知。",
        "dynasty": "宋",
        "collection_info": null
    },
    {
        "title": "桂子次韵赠阮甥",
        "author": "洪咨夔",
        "content": "一树青青桂子荣，广寒宫殿玉为楹。\n不知天上何年堕，故使人间有种生。\n风影碎摇籤帙爽，露华倒洗笔头清。\n寸田更与加培埴，收取天香染姓名。",
        "dynasty": "宋",
        "collection_info": null
    },
    {
        "title": "次韵双桂",
        "author": "洪咨夔",
        "content": "物理无枯底有荣，一双玉树倚修楹。\n长如拱璧天球在，元共交梨火枣生。\n卜筑地连盘谷胜，赋归人占小山清。\n昼阴最喜添新绿，时有佳禽自荐名。",
        "dynasty": "宋",
        "collection_info": null
    },
    {
        "title": "闲居",
        "author": "洪咨夔",
        "content": "暑设青綀幕，晴更皂葛巾。\n家贫犹气象，人老亦精神。\n蜂闹花生计，蛾翾茧化身。\n静中观物变，同是一天真。",
        "dynasty": "宋",
        "collection_info": null
    },
    {
        "title": "钟惠叔转示赵临安两山堂诸公诗刻随喜二首  其一",
        "author": "洪咨夔",
        "content": "两峰高峙玉，五亩秀含滋。\n细柳未眠种，修篁方醉移。\n雨将云出谷，水引月归池。\n动静天机密，何人共一巵。",
        "dynasty": "宋",
        "collection_info": null
    },
    {
        "title": "钟惠叔转示赵临安两山堂诸公诗刻随喜二首  其二",
        "author": "洪咨夔",
        "content": "朵颐常逐逐，观復自休休。\n静昼青竹笋，深春黄栗留。\n觉圆熏穟直，梦破茗华浮。\n为问连山易，床头好在不。",
        "dynasty": "宋",
        "collection_info": null
    },
    {
        "title": "燕巢",
        "author": "洪咨夔",
        "content": "华堂横架晴虹壮，来凤结巢长一丈。\n中间赑屃谯楼势，两旁坡陀翼城样。\n相攸尔居莫此乐，得意鸣声相下上。\n同时啐啄三四雏，尽日往来千百饷。\n欲飞未飞翅羞涩，似定不定跂摇漾。\n施施引趁女墙行，戢戢教升危堞望。\n黄金铸印分裏有，何用芹泥呈瑞象。\n主人长健燕长归，但愿春风不相放。",
        "dynasty": "宋",
        "collection_info": null
    },
    {
        "title": "浮溪周居士挽诗",
        "author": "洪咨夔",
        "content": "野水岗头屋，春风竹裏厨。\n所安仁者静，其乐道之腴。\n遗逸盍征诏，耆英空画图。\n诗书根气远，丛桂蔚相扶。",
        "dynasty": "宋",
        "collection_info": null
    },
    {
        "title": "次韵子有赋着图书所",
        "author": "洪咨夔",
        "content": "富儿种巵敌封君，贫翁结柳呼奴星。\n物理亏盈蛇夔蚿，惟有读书可以逃天刑。\n守玄老死天禄阁，巧宦三入承明庭。\n人生得失雉枭卢，惟有知道可以垂芳馨。\n嗟予钝甚炉底矿，陶写淬濯谁为硎。\n买书充屋手点勘，杞菊门巷槐花零。\n九流七略宗六经，大川小浍趋东溟。\n骚人墨客几汗青，秦姬赵女争娉婷。\n圣贤气脉眇如綫，义理门户元无扃。\n圆冠方屦弗见道，金貂玉櫑空图形。\n君年正壮眼如漆，一过万字披不停。\n借书一瓻走赤脚，灯前急雨鸣高瓴。\n扶舆磅礴天两目，渟蓄云气藏风霆。\n鈎深造极猛着力，会插八翼抟青冥。",
        "dynasty": "宋",
        "collection_info": null
    },
    {
        "title": "九日",
        "author": "洪咨夔",
        "content": "老无擘画笑柴桑，两眼惺惺菊自黄。\n渠更笑人无菊把，拒霜相对过重阳。",
        "dynasty": "宋",
        "collection_info": null
    },
    {
        "title": "答子有",
        "author": "洪咨夔",
        "content": "裹饭无人过子桑，拒霜一径雨昏黄。\n花根记缚西湖缆，红浅红深醉夕阳。",
        "dynasty": "宋",
        "collection_info": null
    },
    {
        "title": "夫容",
        "author": "洪咨夔",
        "content": "向背有深态，纤秾无定姿。\n最怜花脱后，全似蕊包时。",
        "dynasty": "宋",
        "collection_info": null
    },
    {
        "title": "荆公",
        "author": "洪咨夔",
        "content": "君臣一德盛熙宁，厌故趋新用六经。\n但怪画图来郑侠，何期奏议出唐垧。\n掌中大地山河舞，舌底中原草木腥。\n养就祸胎身始去，依然钟阜向人青。",
        "dynasty": "宋",
        "collection_info": null
    },
    {
        "title": "冬雷行",
        "author": "洪咨夔",
        "content": "三月廿八雪，十月十九雷。\n日官起历失气朔，深春为腊冬为梅。\n衣巾暄淑糁白醭，研席昏湿凝青埃。\n阶头蠢䏰上未已，阵阵送雨千峰来。\n水乡种早场已筑，山乡种晚鎌方催。\n漏天未信解晴否，低田芽茁高田摧。\n老农一饱不自保，愁面百摺何当开。\n君不见太史局申十月雷，麦成堆。",
        "dynasty": "宋",
        "collection_info": null
    },
    {
        "title": "送郎丞之桐城",
        "author": "洪咨夔",
        "content": "江北江南雪意催，半酣椎鼓起征桅。\n锐从猿鹤归休去，刚被功名引调来。\n破虏檄传淝水定，屯田疏上皖陂开。\n笔端矍铄精神在，莫只清吟伴老槐。",
        "dynasty": "宋",
        "collection_info": null
    },
    {
        "title": "奚左藏挽诗二首  其一",
        "author": "洪咨夔",
        "content": "理学不远復，躬行毋自欺。\n志虽千万往，材仅二三施。\n花竹觥筹密，云山步屐迟。\n眇然人物裏，公竟止于斯。",
        "dynasty": "宋",
        "collection_info": null
    },
    {
        "title": "奚左藏挽诗二首  其二",
        "author": "洪咨夔",
        "content": "诸老定交早，羣儿惊见稀。\n功名身韫椟，翰墨世传衣。\n龟寿前占梦，鸥盟晚息机。\n吴头耆旧尽，搔首送斜晖。",
        "dynasty": "宋",
        "collection_info": null
    },
    {
        "title": "次韵可庵梅",
        "author": "洪咨夔",
        "content": "点雪非耶果是耶，紫千红万未曾芽。\n苍苔有晕龙钟树，幽谷无人自在花。\n地暖孤鸿来索伴，天空双鹭下通家。\n诗翁快整春风脚，山路霜泥踏马牙。",
        "dynasty": "宋",
        "collection_info": null
    },
    {
        "title": "邛杖次韵",
        "author": "洪咨夔",
        "content": "槎使携归饷老人，高棱疎节屈中伸。\n拨开豺虎凭陵气，摄取蛟龙变化身。\n访洗头盆还喜健，伴行脚笠未嫌贫。\n一般仙骨清如鹤，倚看沧溟解起尘。",
        "dynasty": "宋",
        "collection_info": null
    },
    {
        "title": "畴甫叔挽诗  其一",
        "author": "洪咨夔",
        "content": "南渡几年裏，深山谁力书。\n独君酣百战，许我丐三余。\n参斗明灯烬，湖江渴砚蜍。\n斯人犹不第，天理竟何如。",
        "dynasty": "宋",
        "collection_info": null
    },
    {
        "title": "畴甫叔挽诗  其二",
        "author": "洪咨夔",
        "content": "撰屦西山路，寻春得重陪。\n那知分手去，不作转头来。\n寂寂双溪雪，依依半树梅。\n经行陈迹在，横涕湿苍苔。",
        "dynasty": "宋",
        "collection_info": null
    },
    {
        "title": "梦中和人梅诗山矾韵  其一",
        "author": "洪咨夔",
        "content": "溪路槎牙木叶干，角声吹动五更寒。\n疎疎梅蘂疎疎雪，一段生绡不用矾。",
        "dynasty": "宋",
        "collection_info": null
    },
    {
        "title": "梦中和人梅诗山矾韵  其二",
        "author": "洪咨夔",
        "content": "竹外横梢半欲干，透香肌骨不胜寒。\n定知天上梅花脑，不比人间柳絮矾。",
        "dynasty": "宋",
        "collection_info": null
    },
    {
        "title": "闻山阳夏全之变",
        "author": "洪咨夔",
        "content": "洮湟私牍旧开边，淮楚依然样子传。\n抱虎寝蛟心不保，护疽讳蛊祸相挻。\n河流三舍尽人血，城阖四门无竈烟。\n昨夜洗兵盈尺雪，华夷齐贺太平年。",
        "dynasty": "宋",
        "collection_info": null
    },
    {
        "title": "丁亥岁朝把笔",
        "author": "洪咨夔",
        "content": "鸡唤璇杓一夜东，长天绀碧静无风。\n年华老子懽娱裏，春事儿曹翰墨中。\n脱雪荠芽盘饤绿，晞阳椒蕾酒行红。\n赭袍亲上慈明册，正想千官会汉宫。",
        "dynasty": "宋",
        "collection_info": null
    },
    {
        "title": "三日兄弟侍老人展墓归和尊韵",
        "author": "洪咨夔",
        "content": "云淡风柔霁色轻，泷冈阡上气和明。\n莫思旧日遨头出，且试新年便面行。\n饱饭即为君子泰，浊醪不失圣人清。\n一翁二季春无尽，更愿诸孙向老成。",
        "dynasty": "宋",
        "collection_info": null
    },
    {
        "title": "次韵梅影",
        "author": "洪咨夔",
        "content": "白玉堂前绝世容，水晶帘薄透重重。\n非僊非鬼树明灭，似梦似真花淡浓。\n袜照晴波添缥缈，佩摇寒月欠𤤮珑。\n一番青子成阴后，却笑痴儿认旧踪。",
        "dynasty": "宋",
        "collection_info": null
    },
    {
        "title": "春雪",
        "author": "洪咨夔",
        "content": "甲子干飞雨，元宵湿陨星。\n风柔行阵阵，月淡下亭亭。\n木笔侵凌碧，来牟掩映青。\n东皇收拾急，暖涨赴沧溟。",
        "dynasty": "宋",
        "collection_info": null
    },
    {
        "title": "招隠三章赠李洋  其一",
        "author": "洪咨夔",
        "content": "云气敛兮天目之颠，涛江綫横兮海门溅溅。\n扶桑子半兮阳乌翩，可俯而掬兮嚥以天井无声之泉。\n子其隠乎，吾与子兮拾荃。",
        "dynasty": "宋",
        "collection_info": null
    },
    {
        "title": "招隠三章赠李洋  其二",
        "author": "洪咨夔",
        "content": "云氯冒兮天目之趾，迭湫喷薄兮洞石齿齿。\n列缺正昼兮睡蛟起，可仰而扰兮浴以天河倒流之水。\n子其隠乎，吾与子兮采芷。",
        "dynasty": "宋",
        "collection_info": null
    },
    {
        "title": "招隠三章赠李洋  其三",
        "author": "洪咨夔",
        "content": "云气吐吞兮天目之腹，乳潭沉沉兮鸭潭煜煜。\n徐伍朝往而暮来兮双碧鹿，可挽而舞兮侑以天风步虚之曲。\n子其隠乎，吾与子兮莳菊。",
        "dynasty": "宋",
        "collection_info": null
    },
    {
        "title": "次韵游龙门十绝  其一",
        "author": "洪咨夔",
        "content": "若木扶桑莫苦攀，芙蓉薜荔不妨闲。\n封三万户烟云裏，化百千身水石间。",
        "dynasty": "宋",
        "collection_info": null
    },
    {
        "title": "次韵游龙门十绝  其二",
        "author": "洪咨夔",
        "content": "欲访天池水发源，倒骑北斗挟飞僊。\n高低八节滩头路，俛仰三生石上缘。",
        "dynasty": "宋",
        "collection_info": null
    },
    {
        "title": "次韵游龙门十绝  其三",
        "author": "洪咨夔",
        "content": "拍手东风唤白猿，划开元盖洞天门。\n可能路指虚无去，两脚须留点地跟。",
        "dynasty": "宋",
        "collection_info": null
    },
    {
        "title": "次韵游龙门十绝  其四",
        "author": "洪咨夔",
        "content": "苍崖斗立两扉开，行雨龙归尚殷雷。\n袅袅天风瑶草碧，神清依旧锁楼台。",
        "dynasty": "宋",
        "collection_info": null
    },
    {
        "title": "次韵游龙门十绝  其五",
        "author": "洪咨夔",
        "content": "武陵溪上迷津处，衡岳峰头失道时。\n珍重牧儿相指似，隔林招手不吾欺。",
        "dynasty": "宋",
        "collection_info": null
    },
    {
        "title": "次韵游龙门十绝  其六",
        "author": "洪咨夔",
        "content": "飞泉溅雪林华湿，盘石生云古藓干。\n早着些词招隠去，泰山有贼脍人肝。",
        "dynasty": "宋",
        "collection_info": null
    },
    {
        "title": "次韵游龙门十绝  其七",
        "author": "洪咨夔",
        "content": "稻花秋晚蟹洗手，荠菜春初饧胶牙。\n筑底空山谁办此，留君只有石边茶。",
        "dynasty": "宋",
        "collection_info": null
    },
    {
        "title": "次韵游龙门十绝  其八",
        "author": "洪咨夔",
        "content": "不提长剑斩江蛟，便揭修竿钓海鰲。\n纵老无成犹自许，一溪流水两山桃。",
        "dynasty": "宋",
        "collection_info": null
    },
    {
        "title": "次韵游龙门十绝  其九",
        "author": "洪咨夔",
        "content": "不知我者谓何哉，布袜青鞋日日催。\n长啸一声啼鸟外，朵颐有象着山雷。",
        "dynasty": "宋",
        "collection_info": null
    },
    {
        "title": "次韵游龙门十绝  其一○",
        "author": "洪咨夔",
        "content": "平明出去日斜回，小立岩花涧草隈。\n光景留连非我事，此心曾点漆雕开。",
        "dynasty": "宋",
        "collection_info": null
    },
    {
        "title": "挽阮开之",
        "author": "洪咨夔",
        "content": "穷达皆归命，亏成不挂心。\n醉余便腹睡，棋罢掉头吟。\n孔雀门阑旧，骊驹院落深。\n可堪重剥啄，寂寂杏花阴。",
        "dynasty": "宋",
        "collection_info": null
    },
    {
        "title": "柳",
        "author": "洪咨夔",
        "content": "天机日与物华新，妩绿柔黄触拨人。\n精采只消些子雨，腰肢无着许多春。\n兴亡萤苑迷楼梦，荣辱孤山麯院尘。\n醒眼年来浑看破，万缘分定不须颦。",
        "dynasty": "宋",
        "collection_info": null
    },
    {
        "title": "杏",
        "author": "洪咨夔",
        "content": "万山筑底作春妍，一树繁红直几钱。\n深院日长来燕后，平池水暖浴鹅天。\n弦歌礼乐诗书地，榜帖功名富贵天。\n儿辈对花须自勉，莫教空恼少陵颠。",
        "dynasty": "宋",
        "collection_info": null
    },
    {
        "title": "柳用前韵",
        "author": "洪咨夔",
        "content": "菀彼烟丝一样新，依然面目我陈人。\n只疑大造元无物，岂料深山亦有春。\n尽日三眠浑得意，随风万舞不惊尘。\n长长短短亭前路，肯与渠侬管笑颦。",
        "dynasty": "宋",
        "collection_info": null
    },
    {
        "title": "上巳呈子有",
        "author": "洪咨夔",
        "content": "隔水梨花豪放尽，安排鼠耳到庭槐。\n十分春事杜门过，百色老怀中酒来。\n闻丽人行头辄掉，见兰亭帖眼还开。\n碧衫玉唾酴醿晚，更倩诗翁着句催。",
        "dynasty": "宋",
        "collection_info": null
    },
    {
        "title": "颜延年三月三日率尔成诗前诗重韵太率可笑",
        "author": "洪咨夔",
        "content": "过尽风波滟滪堆，一闲无梦到宫槐。\n迎头寒食清明近，入手樱桃芍药来。\n率尔成诗聊意达，快然自足亦颜开。\n期君曲水芳林序，花裏传宣火急催。",
        "dynasty": "宋",
        "collection_info": null
    },
    {
        "title": "百舌",
        "author": "洪咨夔",
        "content": "飞上三足乌，唤起百舌鸟。\n鼓弄林杪春，澜翻屋头晓。\n气吞黄栗留，势挟秦吉了。\n向人售嘈杂，司物窘煎妙。\n转头芳意歇，噤喙青阴悄。",
        "dynasty": "宋",
        "collection_info": null
    },
    {
        "title": "晚食",
        "author": "洪咨夔",
        "content": "从来此腹负将军，淡饭投虀现报身。\n三月不曾知笋蕨，梦魂敢到水晶鳞。",
        "dynasty": "宋",
        "collection_info": null
    },
    {
        "title": "次韵荼䕷  其一",
        "author": "洪咨夔",
        "content": "璎珞垂垂萼绿华，光明淡竚自成家。\n枕帏醖藉风流足，甘放朝来被底衙。",
        "dynasty": "宋",
        "collection_info": null
    },
    {
        "title": "次韵荼䕷  其二",
        "author": "洪咨夔",
        "content": "爱春留得琼英在，添竹扶将翠蔓高。\n更着金沙相间种，主人四壁锦周遭。",
        "dynasty": "宋",
        "collection_info": null
    },
    {
        "title": "官采木",
        "author": "洪咨夔",
        "content": "深山风雨几百秋，直干云汉大蔽牛。\n轮囷离奇中尺度，一旦出应天家搜。\n山摧浪压斧斤下，横亘十亩眠苍虬。\n白头地主坐叹息，物囿于数吾何尤。\n为言此殆有天幸，如拔莘渭归商周。\n栋梁未央坐万乘，柱石明堂朝诸侯。\n老翁闻语冁然起致祝，切莫去作昭阳梳洗楼。",
        "dynasty": "宋",
        "collection_info": null
    },
    {
        "title": "杨花",
        "author": "洪咨夔",
        "content": "旧雨人无半迹来，惺惺独坐眼慵开。\n却嫌飞絮犹多事，点破门前一径苔。",
        "dynasty": "宋",
        "collection_info": null
    },
    {
        "title": "春禽杂言",
        "author": "洪咨夔",
        "content": "仓庚仓庚，集谷之苕。\n谓汝也幽，而岂其乔。\n勃鸠勃鸠，有安斯巢。\n矜妇之功，不念鹊劳。\n决决杜鹃，念归何悲。\n岂知汝归，不如未归。\n翩翩玄鸟，羣雏相依。\n羽毛浃矣，同乳异飞。\n负阴抱阳，均此一气。\n孰使然哉，凄其永忾。",
        "dynasty": "宋",
        "collection_info": null
    },
    {
        "title": "次徐云叟赋桃源无脚桥",
        "author": "洪咨夔",
        "content": "经始西风八月秋，桃花春涨已无忧。\n横飞阁道虚空度，直放银河自在流。\n倚岸斜看疑是洞，循坡稳上认为楼。\n遍行吴蜀今纔识，却笑浮桥谩造舟。",
        "dynasty": "宋",
        "collection_info": null
    },
    {
        "title": "次韵映山红",
        "author": "洪咨夔",
        "content": "燧人钻榆出新烟，烟光湿雨山苍然。\n黄鹂怯寒噤未语，有喙三尺惟啼鹃。\n血流染花不知数，赤霞烂熳横丹天。\n前山后山列锦障，上涧下涧敷金莲。\n海棠无香许流亚，石榴有艳疑姻连。\n目光远送空翠表，胜处正在繁芳边。\n七香宝车果安在，东风老去空华颠。",
        "dynasty": "宋",
        "collection_info": null
    },
    {
        "title": "送监丞家同年守简池三十韵",
        "author": "洪咨夔",
        "content": "去年为君来，明廷峙鸾鹄。\n今年为亲归，蚕市苦思蜀。\n扶舆出修门，万里宛在目。\n大江六月寒，风饱帆数幅。\n金山如幽人，杜蘅缭荷屋。\n采石如壮士，铁骑明鋈续。\n五老烟光开，九华云气矗。\n如王公大人，冠冕而佩玉。\n大孤狷介甚，赤壁清旷足。\n黄鹤侠者流，隽放不容束。\n英雄古荆州，霜月耿乔木。\n寂寞三闾亭，风露落秋菊。\n阳台峰十二，森拱峡江曲。\n高标耸赤松，绝槩凛孤竹。\n或如汉汲黯，抗直敢掁触。\n又如唐真卿，峻絜不受辱。\n瞿唐滟滪堆，一柱轧坤轴。\n溃城睢阳孤，钩党林宗独。\n水石明边酌，苹蓼佳处宿。\n宽作几月程，迎面峨眉绿。\n世道淡有味，人生平为福。\n江山无愧容，草木有余馥。\n试剑信雄拔，易简更清沃。\n虎蛇方横道，有此廉平牧。\n相如驷马贵，长孺一翁秃。\n明河隔黄姑，碧落杳飞鹜。\n独復即无妄，多识乃大畜。\n岁晏以为期，仁亦在乎熟。\n木末老芙蓉，阑干深苜蓿。\n邮籤莫厌娄，瑟僴尉淇奥。",
        "dynasty": "宋",
        "collection_info": null
    },
    {
        "title": "浮玉道士琴",
        "author": "洪咨夔",
        "content": "老蟾亭午潭澄阴，雄虬怒吼雌虬吟。\n空岩纳息耳应心，写之以神寓之音。\n大音激越风振林，细音窈眇云起岑。\n天机不动天和深，非亏非成非古今。\n博山一点蓬莱沉。",
        "dynasty": "宋",
        "collection_info": null
    },
    {
        "title": "山中吟",
        "author": "洪咨夔",
        "content": "蘂珠闲居兮作七言，琴心三迭兮舞胎僊。\n呼吸日月下上云烟兮，回紫抱黄入丹田。\n一面宗泥丸，六府主丹元。\n七蕤应两扉，九微彻三关。\n明堂閟虎章，玄阙森龙幡。\n素衣翠重裏朱带，绿华裙上有黄裳。\n子丹兮常在两眉端。\n欲求泥丸满，直须丹元存。\n灵台贮清明，太极涵肧腪。\n升坎降离凝正一而融三五兮，付之灵坚童子玉池太和官。\n重楼十二环兮兰玕，朱鸟白石源兮潺湲。\n专闭御景而握固兮，嗽咽金液溉灵根。\n胎津溢而琅英饱兮，积精累气而成真。\n高研恬淡兮道之园，物物不干兮泰而平。\n身披凤衣衔虎符兮，控驾三素蹑飞霞而升广寒。\n东西两目兮倚天，木阴阴兮泉涓涓。\n一唱三叹兮玄鹤下其蹁跹，八景二十四真兮吾亦不知其然而然。",
        "dynasty": "宋",
        "collection_info": null
    },
    {
        "title": "损戒  其一",
        "author": "洪咨夔",
        "content": "河鲀行水底，志在全其生。\n缒绠激使怒，拍浮拾彭亨。\n触来不自制，天君失和平。\n惩忿当如山，一静弭百争。",
        "dynasty": "宋",
        "collection_info": null
    },
    {
        "title": "损戒  其二",
        "author": "洪咨夔",
        "content": "野虞雉为媒，谷谷雌召雄。\n阴机发翳绿，碎迸锦缬红。\n耳目诱于物，颠倒不有躬。\n窒慾当如泽，涵渟清镜空。",
        "dynasty": "宋",
        "collection_info": null
    },
    {
        "title": "引镜",
        "author": "洪咨夔",
        "content": "水白深还黑，山黄远自青。\n纷然无定色，何者是真形。\n不坏只太极，长存惟六经。\n莫疑晨镜裏，黳漆换星星。",
        "dynasty": "宋",
        "collection_info": null
    },
    {
        "title": "苦笋",
        "author": "洪咨夔",
        "content": "临轩解褐赐汤沐，一节两节水苍玉。\n气严惯尝志士胆，格高厌食太官肉。\n此君可人如西湖，荷边冰簟三更铺。\n心知爽快不宜过，柰此风月人间无。",
        "dynasty": "宋",
        "collection_info": null
    },
    {
        "title": "丁谓  其一",
        "author": "洪咨夔",
        "content": "鹤相专朝巧万般，中书位子太山安。\n沂公冷眼旁边看，机会来时隻脚翻。",
        "dynasty": "宋",
        "collection_info": null
    },
    {
        "title": "丁谓  其二",
        "author": "洪咨夔",
        "content": "钦若奬丁丁陷若，谓之厚演演挤丁。\n势交利合皆如此，说与金陵老子听。",
        "dynasty": "宋",
        "collection_info": null
    },
    {
        "title": "食糟行",
        "author": "洪咨夔",
        "content": "龙州石秫七斗醪，百钱半升官价高。\n村民无分酒到吻，清晨荷薪争博糟。\n得糟还家喜欲舞，远汲淡煮燃松毛。\n𦺥飺麦餠涩难下，藉此嚥送如荤臊。\n我时作守辄自愧，每饭釜有羹堪轑。\n罢官两夏肉入务，食糟却如住百牢。\n纷纶玉缕芼葱渫，晃漾珠滴霑麻膏。\n多从未破甑头馏，间入半折铛中爊。\n王瓜未甲蒿苣老，芬美独擅盘飱豪。\n馋奴停匕朵予馂，一餔七八讥何饕。\n太平无事称意饱，竹床大鼾枕离骚。\n客来闯户口尚臭，错疑被酒醺陶陶。\n我亦为言，恰梦金丝帐底斟羊羔。",
        "dynasty": "宋",
        "collection_info": null
    },
    {
        "title": "五月庚申梦人相指为马周且诵诗两句觉而足之",
        "author": "洪咨夔",
        "content": "伸缩一双手，去来三世身。\n新丰惊昨梦，斗酒满怀春。",
        "dynasty": "宋",
        "collection_info": null
    },
    {
        "title": "苦笋用前韵",
        "author": "洪咨夔",
        "content": "林谷迎梅新雨沐，和綳熟煮琅玕玉。\n箨龙别种富风味，椶鱼同科少肌肉。\n吾庐两山介宣湖，绿阴门径杨花铺。\n攻苦食淡父子俱，笑看两孙指之无。",
        "dynasty": "宋",
        "collection_info": null
    },
    {
        "title": "天象",
        "author": "洪咨夔",
        "content": "白气一抹蚩尤旗，南斗北斗天两垂。\n西方荧惑耀芒角，初月吐魄来食之。\n去年天象已可骇，今年天象更可疑。\n春王正月暨三月，黑气几度摩晨曦。\n铜盘亭亭惨且淡，铁钹拍拍合復离。\n沙盆贮水静照影，眼乱两日讙童儿。\n移时妖氛渐引却，赤光如血铺庭墀。\n家无占书矒休咎，但效嫠妇颦双眉。\n昨朝忽见邸状报，诏答丞相辞公师。\n首言金乌效祥瑞，变我愁蹙成愉怡。\n玉堂学士天下选，王治有象非吾欺。\n东淮西蜀狗鼠贼，看折尺棰从头笞。",
        "dynasty": "宋",
        "collection_info": null
    },
    {
        "title": "用虞提刑见寄诗韵答之  其一",
        "author": "洪咨夔",
        "content": "有美人兮古锦官，落花芳草几凭栏。\n纷纷世故肱三折，忽忽年华指一弹。\n诗到考槃须熟讲，易于未济莫轻看。\n门前尺雪青灯夜，尚欲从公扣两端。",
        "dynasty": "宋",
        "collection_info": null
    },
    {
        "title": "用虞提刑见寄诗韵答之  其二",
        "author": "洪咨夔",
        "content": "鸡鸣而起一般时，舜跖殊途觉与迷。\n此理天无分厚薄，乃心人自眩东西。\n柴门风雨榴花老，草巷烟霏燕子低。\n玉汝有书来万里，圣贤不泰不栖栖。",
        "dynasty": "宋",
        "collection_info": null
    },
    {
        "title": "次韵夏日",
        "author": "洪咨夔",
        "content": "乍晴云更黑，顿冷日如青。\n饱饭真成蠹，幽居又见萤。\n灯光翻露柱，琴迭舞黄庭。\n猛作逃儒去，沉酣几箇醒。",
        "dynasty": "宋",
        "collection_info": null
    },
    {
        "title": "瀑布",
        "author": "洪咨夔",
        "content": "白龙飞出翠云堆，不见源头只见来。\n势有盛衰惟视雨，声无高下尽成雷。\n谁教河鼓翻将落，我欲阳侯挽取回。\n东陌西阡分港去，丰年入眼稻花开。",
        "dynasty": "宋",
        "collection_info": null
    },
    {
        "title": "狐鼠",
        "author": "洪咨夔",
        "content": "狐鼠擅一窟，虎蛇行九逵。\n不论天有眼，但管地无皮。\n吏鹜肥如瓠，民鱼烂欲糜。\n交征谁敢问，空想素丝诗。",
        "dynasty": "宋",
        "collection_info": null
    },
    {
        "title": "次韵高蓼",
        "author": "洪咨夔",
        "content": "隰荭照眼似舡窗，只欠沙头野鸭双。\n花引穟垂丹作佩，叶扶节起翠为幢。\n妇收滋味归羹鼎，儿挹馨香赴酒缸。\n老我为渠牵午梦，白苹风冷钓烟江。",
        "dynasty": "宋",
        "collection_info": null
    },
    {
        "title": "示诸儿",
        "author": "洪咨夔",
        "content": "徂徕古君子，泾渭何太明。\n一姦众稷契，诗作奇祸萌。\n姦人挤之死，既死气未平。\n锐欲剖其棺，谓北走犹生。\n妻子坐冻馁，不断啼号声。\n富韩各分俸，买田活其婴。\n吾疏视彼诗，历数羣公卿。\n触怒非一竦，举朝眼瞠瞠。\n所頼天子圣，不死五鼎烹。\n斥归天目下，石田力躬耕。\n田少食指多，读书饥鸢鸣。\n此身不足忧，忧我身后惸。\n富韩不常有，勉哉自玉成。\n忍贫知好修，道在困亦亨。",
        "dynasty": "宋",
        "collection_info": null
    },
    {
        "title": "续梦",
        "author": "洪咨夔",
        "content": "造化有真机，寒暑不停轴。\n秋风促络纬，春雨鸣播谷。\n一气臂屈伸，万事手翻覆。\n得牛或贻灾，失马讵非福。\n七侯梁冀诛，三妹国忠族。\n鼎贵正酣豢，旁窥已鱼肉。\n自古圣贤徒，不耻贫贱辱。\n忠信以为宝，岂弟而干禄。\n但信命行藏，不计得迟速。\n泰极必有否，剥烂乃为復。\n一理无间断，九卦要精熟。\n梦起独忘言，窗前数丛菊。",
        "dynasty": "宋",
        "collection_info": null
    },
    {
        "title": "浄梵僧颐蒙堂",
        "author": "洪咨夔",
        "content": "山下有雷颐，山下出泉蒙。\n主静山之体，养正静之功。\n闲闲六窗明，寂寂万籁空。\n坐观鼻端白，岩花自春风。",
        "dynasty": "宋",
        "collection_info": null
    },
    {
        "title": "读汉书",
        "author": "洪咨夔",
        "content": "汉衰元帝为优游，成帝荒淫更可忧。\n论说金华风过耳，山河大柄醉中休。",
        "dynasty": "宋",
        "collection_info": null
    },
    {
        "title": "六月二十八日入朱陀山寺",
        "author": "洪咨夔",
        "content": "决决岩下泉，翛翛竹间路。\n破寂孤蜩吟，送暝疎钟度。\n箇裏欲求心，应生无所住。",
        "dynasty": "宋",
        "collection_info": null
    },
    {
        "title": "促织  其一",
        "author": "洪咨夔",
        "content": "一点光分草际萤，缲车未了纬车鸣。\n催科知要先期办，风露饥肠织到明。",
        "dynasty": "宋",
        "collection_info": null
    },
    {
        "title": "促织  其二",
        "author": "洪咨夔",
        "content": "水碧衫裙透骨鲜，飘摇机杼夜凉边。\n隔林恐有人闻得，报县来拘土产钱。",
        "dynasty": "宋",
        "collection_info": null
    },
    {
        "title": "答子有",
        "author": "洪咨夔",
        "content": "高吟梁甫卧隆中，眼底驽骀不足空。\n清白自将千古月，温凉不定六时风。\n交梨火枣根苗长，翠竹黄花信息通。\n楼外秋鶑强饶舌，笑人迟却黑头公。",
        "dynasty": "宋",
        "collection_info": null
    },
    {
        "title": "用韵答游司直见寄",
        "author": "洪咨夔",
        "content": "道在皇王帝霸间，古今同是一人寰。\n不愁垂白三千丈，独喜飞黄十二闲。\n晚桂荐花熏鼎古，寒松堕子茗瓯斑。\n山中风味无人会，頼得新诗起老顽。",
        "dynasty": "宋",
        "collection_info": null
    },
    {
        "title": "龙池沙涨",
        "author": "洪咨夔",
        "content": "龙徙三湫宅，山飞百道洪。\n云车风马去，福地洞天空。\n苍莽浑沙积，崎岖没径通。\n等闲陵谷变，惊倒白头翁。",
        "dynasty": "宋",
        "collection_info": null
    },
    {
        "title": "秋半闻鶑",
        "author": "洪咨夔",
        "content": "木叶青黄几栗留，尽情啼破两山幽。\n怕人冷落生秋思，故作春声为遣愁。",
        "dynasty": "宋",
        "collection_info": null
    },
    {
        "title": "夕阳",
        "author": "洪咨夔",
        "content": "百丈岗头路，沧凉步夕阳。\n石芒轻放屦，草荚紧牵裳。\n深紫猴樝熟，疎红马蓼荒。\n牧儿良得意，吹笛下牛羊。",
        "dynasty": "宋",
        "collection_info": null
    },
    {
        "title": "读书蠖室",
        "author": "洪咨夔",
        "content": "扁为孜禅作，侵寻二十年。\n屈伸聊復尔，俛仰故依然。\n直榻无余地，横窗不欠天。\n焚香长诵罢，风雨响山川。",
        "dynasty": "宋",
        "collection_info": null
    },
    {
        "title": "秋山即事",
        "author": "洪咨夔",
        "content": "避俗鹿挺走，依僧龟深藏。\n淡中般若味，定后摩尼光。\n坏垣被杂卉，烂熳野媪装。\n丛薄鸣幽禽，凄抑怨女吭。\n桂谢红不坠，菊繁青已香。\n瘖蝉怯露叶，忙蜂急寒芳。\n魁芋鹜护乳，拳栗猬脱芒。\n菘莳虀瓮绿，粟登酿篘黄。\n田父时泥饮，樵夫间谈王。\n意适两竖屏，神王三仇攘。\n龙耶老聃化，凤兮接舆狂。\n翠壁千仞表，西风吹我裳。",
        "dynasty": "宋",
        "collection_info": null
    },
    {
        "title": "方氏棣华桂丛亭各一首  其一",
        "author": "洪咨夔",
        "content": "一忍来百顺，寸私生万殊。\n能思根共出，自爱鄂相扶。\n夜雨平生约，春风尽日娱。\n几家燃豆泣，知愧脊令无。",
        "dynasty": "宋",
        "collection_info": null
    },
    {
        "title": "方氏棣华桂丛亭各一首  其二",
        "author": "洪咨夔",
        "content": "天上广寒种，人间方寸栽。\n田三和气溢，窦十庆源开。\n色阅风霜在，香包月露来。\n八窗秋竞爽，堪覆掌中杯。",
        "dynasty": "宋",
        "collection_info": null
    },
    {
        "title": "送黎德升出守眉州  其一",
        "author": "洪咨夔",
        "content": "霜隼健毛骨，冥鸿高羽翰。\n来迟怀去速，退易挽留难。\n文物声明郡，中和孝友官。\n大冯棠荫在，多放一分宽。",
        "dynasty": "宋",
        "collection_info": null
    },
    {
        "title": "送黎德升出守眉州  其二",
        "author": "洪咨夔",
        "content": "同是郾城客，对床如弟兄。\n秋风双鬓改，落日寸心明。\n终古方书在，随时局面更。\n公余经济学，讲贯不嫌精。",
        "dynasty": "宋",
        "collection_info": null
    },
    {
        "title": "晨起",
        "author": "洪咨夔",
        "content": "入夜风收雨，迟明暖酿霜。\n人穷髭易白，地瘦叶先黄。\n绣眼语丛竹，画眉啼断岗。\n炊烟犹未动，吾亦起歌商。",
        "dynasty": "宋",
        "collection_info": null
    },
    {
        "title": "敬和老人秋日山行",
        "author": "洪咨夔",
        "content": "湍险中回棹，宽平处整骖。\n云峰环六六，禅板占三三。\n地冷梅枝北，天空鴈影南。\n真观观自性，危坐读书龛。",
        "dynasty": "宋",
        "collection_info": null
    },
    {
        "title": "和子有雨中述怀",
        "author": "洪咨夔",
        "content": "畏涂险如峡中州，蝮蛇倒退猢孙愁。\n熟将义理自陶写，粗衣淡饭过即休。\n迩来阳侯横造业，两涘莫辨马与牛。\n高原低隰半为壑，下潦上雾昏人眸。\n西风滞穗可能几，尚作饘粥余冬谋。\n如麻雨脚未肯断，便有饿死儒冠忧。\n惟穷益坚老益壮，更式相好无相犹。\n纵为沟瘠亦何憾，多少华屋皆山丘。\n环堵短褐陶靖节，款段下泽马少游。\n平生耻作稻粱计，好还渠不桑榆收。\n东家夫子共此约，一醉断送黄花秋。",
        "dynasty": "宋",
        "collection_info": null
    },
    {
        "title": "寻梅",
        "author": "洪咨夔",
        "content": "摇落园林一再霜，梅梢叶剩两三黄。\n蕾红包裹春犹密，隔壠枇杷得擅香。",
        "dynasty": "宋",
        "collection_info": null
    },
    {
        "title": "会心",
        "author": "洪咨夔",
        "content": "不是非心佛，还疑有漏仙。\n朝闻驰鼓起，夜候定钟眠。\n浴少衣偏垢，游多袜易穿。\n祗将毋不敬，推倒野狐禅。",
        "dynasty": "宋",
        "collection_info": null
    },
    {
        "title": "清虚堂六言为浄梵僧作",
        "author": "洪咨夔",
        "content": "石涧寒泉霜晓，竹岗霁月凉秋。\n一炷铜炉柏子，老禅破衲蒙头。",
        "dynasty": "宋",
        "collection_info": null
    },
    {
        "title": "挽万登仕",
        "author": "洪咨夔",
        "content": "种德谏议窦，处心承事黄。\n池园花竹老，庭户简编香。\n四世环迭綵，百年酣累觞。\n紫微身不到，丹墨付诸郎。",
        "dynasty": "宋",
        "collection_info": null
    },
    {
        "title": "寄题真相寺遥月堂仍简礼上人",
        "author": "洪咨夔",
        "content": "四特递盈阙，八还齐闇明。\n须从心观觅，莫认指摽生。\n地僻人声远，山空夜气清。\n何时煨芋火，相与听瓶笙。",
        "dynasty": "宋",
        "collection_info": null
    },
    {
        "title": "乌息隠山堂觅诗",
        "author": "洪咨夔",
        "content": "未出为远志，出则为小草。\n请看耆阇窟，几年黄面老。",
        "dynasty": "宋",
        "collection_info": null
    },
    {
        "title": "米积外科僧照源堂",
        "author": "洪咨夔",
        "content": "潜山尽头，孤峰嶭嵲。\n布宝鬘云，雨玉珂雪。\n中有医禅，碧眼电掣。\n人以病求，一岁几𨵚。\n开方便门，出广长舌。\n病从心起，当从心灭。\n方起于心，汹汹烈烈。\n不冰而寒，不火而热。\n寒热交战，内外癥结。\n瘰癧疽瘤，痀瘻蹩躠。\n汤熨鍼砭，色察脉切。\n不如治心，心和气悦。\n如凝斯泮，如壅斯决。\n勿药有喜，匪涣其血。\n凡浊恶海，万病一辙。\n大摩尼珠，一照万彻。\n是珠在裓，无有差别。\n名九转丹，字千金诀。\n为安心竟，寒水秋月。\n维摩无病，文殊无说。",
        "dynasty": "宋",
        "collection_info": null
    },
    {
        "title": "至节前一日游汪茫田",
        "author": "洪咨夔",
        "content": "圣主亲郊肸蠁通，风恬日霁作春容。\n好从辇路听清跸，却向深山把瘦筇。\n樵子径随萝薜上，道人屋借竹茅封。\n一杯旋煮山泉荡，浣尽平生磊砢胸。",
        "dynasty": "宋",
        "collection_info": null
    },
    {
        "title": "至日欢喜口号  其一",
        "author": "洪咨夔",
        "content": "太平宝庆第三年，万乘初郊大报天。\n恰应汉家辛巳日，八觚泰畤立甘泉。",
        "dynasty": "宋",
        "collection_info": null
    },
    {
        "title": "至日欢喜口号  其二",
        "author": "洪咨夔",
        "content": "青城矗矗紫坛深，碧宇无风挂斗参。\n亿万苍生齐合爪，圣明天子得天心。",
        "dynasty": "宋",
        "collection_info": null
    },
    {
        "title": "独夜",
        "author": "洪咨夔",
        "content": "两窗明月一庭霜，佛屋风铃语夜长。\n孤酌不多人易醒，九回肠付篆盘香。",
        "dynasty": "宋",
        "collection_info": null
    },
    {
        "title": "雪留董景扬",
        "author": "洪咨夔",
        "content": "一色凝云合大和，定知宜瑞不宜多。\n饥餐乌昧世皆是，饱进羊羔人几何。\n抢地折腰纷岸篠，撑天强项独庭柯。\n留君待放晴光出，同步春风十二窝。",
        "dynasty": "宋",
        "collection_info": null
    },
    {
        "title": "立雪",
        "author": "洪咨夔",
        "content": "立雪穷兰若，侵寒破骕骦。\n云迷山糊涂，冰压树琅珰。\n瓮底茅柴熟，炉头榾柮香。\n乐天随分足，吾欲老田庄。",
        "dynasty": "宋",
        "collection_info": null
    },
    {
        "title": "高壶隠挽诗",
        "author": "洪咨夔",
        "content": "种德黄芽鼎，陶心碧玉壶。\n多交天下士，几唤竹间厨。\n秋雨凉催读，春风醉索扶。\n忽成观化去，冷落辋川图。",
        "dynasty": "宋",
        "collection_info": null
    },
    {
        "title": "山房藏书万三千卷子有赋诗用韵",
        "author": "洪咨夔",
        "content": "门巷萧然雀可罗，藏山万卷自研磨。\n懒寻玉女登西岳，甘伴金僊坐补陀。\n书带草长尘虑少，钵昙花放道缘多。\n酒肴问字如相过，引道松间不用呵。",
        "dynasty": "宋",
        "collection_info": null
    },
    {
        "title": "又答景扬",
        "author": "洪咨夔",
        "content": "朝家久设礼为罗，小寄禅窗共讲磨。\n红锦障泥飞騕褭，黄金宝校琢盘陀。\n冰虀荐饭乡风古，雪汁烹茶雅道多。\n领取单传心法去，会将佛祖一时呵。",
        "dynasty": "宋",
        "collection_info": null
    },
    {
        "title": "挽章冠叟",
        "author": "洪咨夔",
        "content": "卷却青云靶，书来意转平。\n于斯观所养，知不失其亨。\n梧竹自师友，梅矾皆弟兄。\n悲风吹梦远，不朽是乡评。",
        "dynasty": "宋",
        "collection_info": null
    },
    {
        "title": "再用陀字韵",
        "author": "洪咨夔",
        "content": "烟霏深处万山罗，闲裏工夫岁月磨。\n上采纬书干凿度，下搜杂志薛延陀。\n手披不厌熏沉水，心悟何妨涉贝多。\n若问尊经阁中事，南丰作记也须呵。",
        "dynasty": "宋",
        "collection_info": null
    },
    {
        "title": "斸葛行",
        "author": "洪咨夔",
        "content": "晨鸡未号霜塞涂，前村后村递招呼。\n长镵短篝采葛去，冰满髯鬓风无襦。\n频年米贱置不问，高藤稠叶青扶疎。\n但闻酒渴欲吞海，一片两片甘于酥。\n山深土厚雨露足，造物巧为凶年储。\n纸钱挂树跪致祝，地媪发閟何其都。\n初疑大泽龙蛇蛰，又疑京观鲸鲵屠。\n防风氏骨硕且大，母陀罗臂修而腴。\n赪肩下山日未晡，候门迎路讙妻孥。\n松明燃火塼地炉，且削且捣投冰壶。\n细如桄榔滑如菰，白如人面柔如肤。\n和以粉米随所须，餠饵其精饭其粗。\n潦田不收野草枯，饥虎藉此犹能驱。\n蕨萁札耳皆可糈，征自葛始功莫逾。\n小儿媚竈愁眉舒，大儿捧盎还嗟吁。\n青青之麦何时鬚，长葛尽矣吾谁餔。\n呜呼富青州，黄承事，古人有，今人无。\n醉摩便腹视饿夫，以腹揣腹心安乎。",
        "dynasty": "宋",
        "collection_info": null
    },
    {
        "title": "卒岁",
        "author": "洪咨夔",
        "content": "山云披披日翳翳，涧冰衷甲风拥篲。\n纸窗透明竹扉闭，蒲团坐稳柏烟细。\n于羊去智鱼得计，优哉游哉聊卒岁。",
        "dynasty": "宋",
        "collection_info": null
    },
    {
        "title": "疥痒",
        "author": "洪咨夔",
        "content": "疥痒悲志鬰，髮凉慨年徂。\n人特自苦耳，天竟可恃夫。\n忘忧草良妩，蠲忿花更姝。\n多渠有酒醑，宽我无钱沽。\n阿芝亦解事，低眉荐吴歈。",
        "dynasty": "宋",
        "collection_info": null
    },
    {
        "title": "和雪",
        "author": "洪咨夔",
        "content": "肃容盛气下璇霄，不作投壶玉女娇。\n坡老堂前微扑面，伊川门外骤齐腰。\n得风还解掀天起，带雨纔能控地飘。\n无限陈根生意动，早看绿长后园蕉。",
        "dynasty": "宋",
        "collection_info": null
    },
    {
        "title": "宝云庵戒师",
        "author": "洪咨夔",
        "content": "钟山好住苦弗住，驮岭难居真欲居。\n出地入天须任我，来今去古不关渠。\n万由旬上起肤寸，一剎那间弥太虚。\n识得鬘华云体段，妙高高处坐如如。",
        "dynasty": "宋",
        "collection_info": null
    },
    {
        "title": "戊子新元老人七十有诗自述敬和",
        "author": "洪咨夔",
        "content": "松鹤昂昂省见稀，独游汗漫友佺期。\n光风霁日安排好，秀水佳山斗饤奇。\n嘉庆图中身最贵，耆英会上爵犹卑。\n纵心境界天和聚，一笑花开蝶满枝。",
        "dynasty": "宋",
        "collection_info": null
    },
    {
        "title": "用韵答子有",
        "author": "洪咨夔",
        "content": "旧雨来人眼底稀，春风独许共襟期。\n斜川追古年年早，曲水从今事事奇。\n烂熳和诗齐少长，淋漓被酒略崇卑。\n惊回蜀道芳时梦，花亚银钗舞竹枝。",
        "dynasty": "宋",
        "collection_info": null
    },
    {
        "title": "岁事",
        "author": "洪咨夔",
        "content": "山居岁事似羌村，注瓦倾瓷酒半浑。\n微麝和饧溲粔籹，芳鳬夹荠斫餫饨。\n阮生朱老情怀密，张丈殷兄笑语温。\n帘外东风花信早，更烦吹绿鬓毛根。",
        "dynasty": "宋",
        "collection_info": null
    },
    {
        "title": "罗察院父瑞桂堂",
        "author": "洪咨夔",
        "content": "老僊方寸长黄芽，百顺熏蒸到物华。\n移得广寒宫裏种，开将后土庙中花。\n诗书根蔕圣贤脉，忠孝馨香今古牙。\n富贵傥来余事耳，化工深意属君家。",
        "dynasty": "宋",
        "collection_info": null
    },
    {
        "title": "治平寺清音堂",
        "author": "洪咨夔",
        "content": "普门以眼听，观音以耳观。\n谓得观听真，竟被耳眼瞒。\n瞎却观音耳，聋却普门眼。\n万法本来空，蒙头都不管。\n君不见大藏五千四十八卷，第一句如是我闻无着处。",
        "dynasty": "宋",
        "collection_info": null
    },
    {
        "title": "春行",
        "author": "洪咨夔",
        "content": "百舌梢头一半春，日长无处着闲心。\n推枰竞欲投机早，结眊谁知用意深。\n梅子胚胎盐裏味，桐花摆布蜜边阴。\n东皋西崦行几遍，软脚踉蹡索酒斟。",
        "dynasty": "宋",
        "collection_info": null
    },
    {
        "title": "田家以二月二日晴雨占谷价枕上口占",
        "author": "洪咨夔",
        "content": "葛根已尽麦方青，延颈东来米价平。\n怕听三更三点雨，要占二月二朝晴。",
        "dynasty": "宋",
        "collection_info": null
    },
    {
        "title": "敬和老人青梅",
        "author": "洪咨夔",
        "content": "雪水迎风细作鳞，青青又是故园春。\n只知和鼎非凡子，岂料升盘有苦人。\n还我核来机转熟，寄渠花去意犹新。\n侧生底事摇车颊，空作渔阳一点颦。",
        "dynasty": "宋",
        "collection_info": null
    },
    {
        "title": "社前一日点检山房用呵字韵",
        "author": "洪咨夔",
        "content": "不论塌扱与娄罗，判却风光屐齿磨。\n老柳强颜翻拓跋，新禽满意奏娑陀。\n山如欲雨何妨住，僧不能禅亦足多。\n须信斯文天未丧，龙蛇虎豹底烦呵。",
        "dynasty": "宋",
        "collection_info": null
    },
    {
        "title": "同日次韵可庵",
        "author": "洪咨夔",
        "content": "梦破巫峰十二鬟，家山逸驾尚容攀。\n桃花见面东风裏，应笑陈人老上颜。",
        "dynasty": "宋",
        "collection_info": null
    },
    {
        "title": "长宁高守见寄用韵奉酬",
        "author": "洪咨夔",
        "content": "呼吸东风养姹婴，翰林非主墨非卿。\n吾身元与三才并，此性须存一点明。\n盘谷钓鲜深復窈，羌村倾榼浊还清。\n久要谁似长宁守，尚记慈恩恶姓名。",
        "dynasty": "宋",
        "collection_info": null
    },
    {
        "title": "陈尉括水伤冒雨下朱陀出示两诗次韵  其一",
        "author": "洪咨夔",
        "content": "娑竭宝藏移，列缺云气从。\n平地决为壑，歼人锐于锋。\n丰年变菜色，乐土生愁容。\n须烦霹雳手，左耳劙乖龙。",
        "dynasty": "宋",
        "collection_info": null
    },
    {
        "title": "陈尉括水伤冒雨下朱陀出示两诗次韵  其二",
        "author": "洪咨夔",
        "content": "陈编贮山房，故事追康庐。\n欲共天下士，读尽人间书。\n多君弓刀来，发我金璧储。\n山灵似不分，震雨翻河鱼。",
        "dynasty": "宋",
        "collection_info": null
    },
    {
        "title": "中春中澣后一日老人挈累下西市寓舍越三日某行感而赋诗呈友人  其一",
        "author": "洪咨夔",
        "content": "血气危频復，头颅老数奇。\n家如缘角鼠，身是脱筒龟。\n草树春离列，云山晚蔽亏。\n意行随所到，不必问何之。",
        "dynasty": "宋",
        "collection_info": null
    },
    {
        "title": "中春中澣后一日老人挈累下西市寓舍越三日某行感而赋诗呈友人  其二",
        "author": "洪咨夔",
        "content": "吐气韶华裏，关心晓咔边。\n鹧鸪天性在，杜宇世情然。\n怒笋和泥煮，殷花蘸乳煎。\n须君来共此，已办杖头钱。",
        "dynasty": "宋",
        "collection_info": null
    },
    {
        "title": "族叔畴甫老死于场屋人共惜之其子得瑞梅于园实三而花一花十二瓣碧色其遗文发祥欤老人为赋诗敬用韵",
        "author": "洪咨夔",
        "content": "乃翁抱璞售无媒，去作修文地下魁。\n换骨法从青子得，返魂香自绿阴来。\n诗书根气春无尽，清白源流庆有开。\n十二循环花瓣异，信知天理有时回。",
        "dynasty": "宋",
        "collection_info": null
    },
    {
        "title": "钟太君挽诗",
        "author": "洪咨夔",
        "content": "护额锦裁帕，扶腰珠络衣。\n几回呼使进，尽日醉言归。\n径古梅成荫，堂深桂合围。\n重来无復拜，春色黯斜晖。",
        "dynasty": "宋",
        "collection_info": null
    },
    {
        "title": "钟云叔挽诗",
        "author": "洪咨夔",
        "content": "秋隼风神耸，春云笔势奇。\n人情方共属，天理竟难窥。\n哭子零丁母，啼耶娅姹儿。\n落花飞絮急，行道亦伤悲。",
        "dynasty": "宋",
        "collection_info": null
    },
    {
        "title": "罗解元母胡氏挽诗",
        "author": "洪咨夔",
        "content": "三世不异爨，一门皆力书。\n此风今所少，他行特其余。\n藻锜明疏牖，萱窝护碧除。\n春光元自在，遗梦杳安舆。",
        "dynasty": "宋",
        "collection_info": null
    },
    {
        "title": "水牡丹",
        "author": "洪咨夔",
        "content": "魏紫潜绯真正红，天公不管老东风。\n紫袍玉带双鱼挂，犹把阑珊造化功。",
        "dynasty": "宋",
        "collection_info": null
    },
    {
        "title": "东山塔影",
        "author": "洪咨夔",
        "content": "相轮高插碧霄寒，好是如如不动山。\n弄影翻光颠倒转，微权只在隙窗间。",
        "dynasty": "宋",
        "collection_info": null
    },
    {
        "title": "东西山  其一",
        "author": "洪咨夔",
        "content": "西山许迈无人问，只说东山有谢安。\n富贵光明贫贱晦，世情从古两般看。",
        "dynasty": "宋",
        "collection_info": null
    },
    {
        "title": "东西山  其二",
        "author": "洪咨夔",
        "content": "折屐碁边情易矫，捋鬚筝畔泪难禁。\n何如拍手招元放，玉室金堂深更深。",
        "dynasty": "宋",
        "collection_info": null
    },
    {
        "title": "敬和老人寓舍",
        "author": "洪咨夔",
        "content": "邹不辞三徙，滕何爱一廛。\n典衣宽酒债，乞米续炊烟。\n胜败供飞雹，亏成付响泉。\n东山时撰屦，花底弄潺湲。",
        "dynasty": "宋",
        "collection_info": null
    },
    {
        "title": "午困",
        "author": "洪咨夔",
        "content": "故人书断故山离，义重惟穷到处随。\n无米胸中元自杵，不蚕鬓底却能丝。\n消梅乞与嘲盐贵，苦笋烹来怪醤迟。\n亡可柰何安若命，午窗赢得睡便宜。",
        "dynasty": "宋",
        "collection_info": null
    },
    {
        "title": "再赋  其一",
        "author": "洪咨夔",
        "content": "谁为风光管合离，绿阴芳草日相随。\n此身百丈牵三峡，吾道千钧繫一丝。\n力戒荡舟君子适，志期学圃小人迟。\n平生客气消磨尽，醉固佳哉醒亦宜。",
        "dynasty": "宋",
        "collection_info": null
    },
    {
        "title": "再赋  其二",
        "author": "洪咨夔",
        "content": "一出俄经震巽离，盈虚消息取诸随。\n盆栽菡萏何时藕，檐挂蜘蛛尽日丝。\n左墄右平魂梦远，东岗西崦杖藜迟。\n棱棱瘦骨萧萧髮，恰与黄冠野服宜。",
        "dynasty": "宋",
        "collection_info": null
    },
    {
        "title": "题李杜苏黄像 太白",
        "author": "洪咨夔",
        "content": "金銮天子如天大，九万里鹏容几箇。\n寻常沟渎虾蟆过，红锦宫袍空着破。\n故书收拾归去来，倚杖斜阳唱谁和。",
        "dynasty": "宋",
        "collection_info": null
    },
    {
        "title": "题李杜苏黄像 少陵",
        "author": "洪咨夔",
        "content": "风云惨淡豺貙吼，日忧无饭仍无酒。\n秋来东屯熟八九，举家欢呼拍铜斗。\n老夫欲酿儿欲炊，老夫怕醒儿怕饥。\n商量不下捻断髭，归与汝母折衷之。",
        "dynasty": "宋",
        "collection_info": null
    },
    {
        "title": "题李杜苏黄像 东坡",
        "author": "洪咨夔",
        "content": "黑风撼海晨乌青，海怪出没云涛腥。\n矫首独立天冥冥，保一以静吾清宁。\n椰冠野服双鬓星，抱书自随妙娉婷，眼寒海南蜑家丁。",
        "dynasty": "宋",
        "collection_info": null
    },
    {
        "title": "题李杜苏黄像 山谷",
        "author": "洪咨夔",
        "content": "神为骖騑气为车，秋云扶疎春风腴。\n汤餠睡起茗椀须，意往独与奚奴俱。\n奴低头笑公，放懒不着书。",
        "dynasty": "宋",
        "collection_info": null
    },
    {
        "title": "普照僧生云轩云闲阁  其一",
        "author": "洪咨夔",
        "content": "岩芳敛空华，谷响答虚牝。\n坐看白云生，会得无生忍。",
        "dynasty": "宋",
        "collection_info": null
    },
    {
        "title": "普照僧生云轩云闲阁  其二",
        "author": "洪咨夔",
        "content": "雨来山出云，雨过云归海。\n悠然天地间，得此大自在。",
        "dynasty": "宋",
        "collection_info": null
    },
    {
        "title": "夏至过东市  其一",
        "author": "洪咨夔",
        "content": "插遍秧畴雨恰晴，牧儿顶踵是升平。\n秃穿犊鼻迎风去，横坐牛腰趁草行。",
        "dynasty": "宋",
        "collection_info": null
    },
    {
        "title": "夏至过东市  其二",
        "author": "洪咨夔",
        "content": "涨落平溪水见沙，绿阴两岸市人家。\n晚风来去吹香远，蔌蔌冬青几树花。",
        "dynasty": "宋",
        "collection_info": null
    },
    {
        "title": "和黄伯渊见寄  其一",
        "author": "洪咨夔",
        "content": "流转风光不暂违，等无地角与天涯。\n故人书到几青李，生面客来时紫芝。\n穷裏埋头倾哑酒，凉边趁手应盲棋。\n寂寥简短君应笑，郎罢吟诗囝和诗。",
        "dynasty": "宋",
        "collection_info": null
    },
    {
        "title": "和黄伯渊见寄  其二",
        "author": "洪咨夔",
        "content": "锦野西头始识君，便期垩鼻着风斤。\n余甘到底有遗味，薝卜本来无异芬。\n忽忽又弦凉榭月，亭亭还合暮山云。\n玉泉道士穷于我，也买新鹅约右军。",
        "dynasty": "宋",
        "collection_info": null
    },
    {
        "title": "敬和老人览镜",
        "author": "洪咨夔",
        "content": "西谷柴车手自巾，风吹不到庾郎尘。\n回光返照千江月，復命归根一点春。\n永昼同窗陶处士，凉宵专席竹夫人。\n徐公好丑浑休问，认取青铜镜裏真。",
        "dynasty": "宋",
        "collection_info": null
    },
    {
        "title": "又和忆可庵",
        "author": "洪咨夔",
        "content": "耐翁流庆徧仍来，随处烝尝荐笋苔。\n但认白云飞一点，便胜黄犊走千回。\n屋山早露柤梨熟，墓道秋风菊桂开。\n父子相从归展省，岂无野水为添杯。",
        "dynasty": "宋",
        "collection_info": null
    },
    {
        "title": "次韵夏日",
        "author": "洪咨夔",
        "content": "秧青水白四郊同，召雨无烦访守宫。\n槐叶煮𩛽随市俗，莲花捣曲称家风。\n过从久谢三千客，嬉戏长娱七十翁。\n已是太平农圃老，更揩两眼看升中。",
        "dynasty": "宋",
        "collection_info": null
    },
    {
        "title": "敬和老人荷花",
        "author": "洪咨夔",
        "content": "红红白白两般栽，浅浅深深一气催。\n但爱透从清水出，不辞脱自淤泥来。\n随花着盖相依立，聚菂为房忍擘开。\n妙洁色香无间断，床头更拨洗儿醅。",
        "dynasty": "宋",
        "collection_info": null
    },
    {
        "title": "镇越堂辞",
        "author": "洪咨夔",
        "content": "气佳哉兮鬰葱，文五色兮虎龙。\n江胥杵沙为驰道兮，海若敛潮其下风。\n前羲舒而后翳霳兮，轸猎来自东。\n孕泰和兮诸冯，煽炎晖兮沛丰。\n于乎秦望，禹会其宇内之镇兮讵伊越之雄。\n堂兮堂兮，宜其眇翠阆而羞丹蓬。",
        "dynasty": "宋",
        "collection_info": null
    },
    {
        "title": "西庵晚步",
        "author": "洪咨夔",
        "content": "荷披菰折似秋严，茀草丛中菊露尖。\n只有木犀荒不得，媻跚勃窣上亭檐。",
        "dynasty": "宋",
        "collection_info": null
    },
    {
        "title": "次韵七夕",
        "author": "洪咨夔",
        "content": "弄巧拙逾甚，合欢愁转多。\n擘金盟似海，搔玉泪成河。\n天运真旋磨，人生特掷梭。\n身闲凉月好，且与醉无何。",
        "dynasty": "宋",
        "collection_info": null
    },
    {
        "title": "蜘蛛",
        "author": "洪咨夔",
        "content": "已迫斜阳欲坠时，谋身只怕脚行迟。\n纵横笼罩大为网，首尾经纶浑是丝。\n腹饱飞虫肥似瓠，喙工毒螫利于锥。\n朝来猛被儿童扫，不放檐牙一点遗。",
        "dynasty": "宋",
        "collection_info": null
    },
    {
        "title": "晚径",
        "author": "洪咨夔",
        "content": "促织声来竹裏，凌霄花上松梢。\n清泉白石心领，野鹤孤云手招。",
        "dynasty": "宋",
        "collection_info": null
    },
    {
        "title": "中秋",
        "author": "洪咨夔",
        "content": "要看中秋月，须交夜半时。\n当中明朗朗，直下浄离离。\n地只余风露，天何有斗箕。\n虚灵昭彻性，开眼几人知。",
        "dynasty": "宋",
        "collection_info": null
    },
    {
        "title": "敬和老人石菖蒲",
        "author": "洪咨夔",
        "content": "西风摆脱络头丝，荪壁为家不问蓍。\n分得九华烟雨壑，种将五老水云芝。\n戟髯洒洒精神健，剑脊棱棱气骨奇。\n窗外几多凡草木，为谁张王为谁衰。",
        "dynasty": "宋",
        "collection_info": null
    },
    {
        "title": "又敬和还家自喜",
        "author": "洪咨夔",
        "content": "溪山鱼鸟识车尘，风日温明试小春。\n黄帽青鞋安乐法，芋魁豆荚太平人。\n接篱倒着情怀放，蓬沓逢迎气味真。\n儿亦梦牵潭上菊，和香细嚼胜猩唇。",
        "dynasty": "宋",
        "collection_info": null
    },
    {
        "title": "又敬和还家",
        "author": "洪咨夔",
        "content": "丧家知似狗，生子望如狼。\n过尽灯花影，空余汗竹香。\n菊肥人自瘦，髮短虑何长。\n霜蟹新篘酒，由来苦易忘。",
        "dynasty": "宋",
        "collection_info": null
    },
    {
        "title": "次韵临安赵丞读绍运图",
        "author": "洪咨夔",
        "content": "燧农以前疑传疑，理耶乱耶难尽知。\n唐虞三代号极治，说着已是令人悲。\n古来神器付有德，人心天命何容私。\n使朱与均不豚犬，亦家天下如启时。\n干尊坤卑大分定，孰阳为耦阴为奇。\n南巢牧野可自诿，为民嘘寒濯其痍。\n后来龙虎战刘李，大氐鹯獭驱秦隋。\n杯羹分我弗暇顾，肯与儿女同车驰。\n晋阳宫监计可劫，机穽不管为天窥。\n橘中老翁虬髯客，冷看世变从旁嗤。\n当涂典午夜负耳，南北五代昼攫之。\n螳螂黄雀递相视，谁肯帖耳甘伏雌。\n日月出矣爝火熄，此殆天意非人为。\n所嗟患失长乐老，东家淅米西家炊。\n荣华富贵风雨过，但见金椎控人颐。\n君侯读书眼如月，坐阅两岸随舟移。\n诗成索酒浇磊磈，通德裙带红榴垂。",
        "dynasty": "宋",
        "collection_info": null
    },
    {
        "title": "洗研",
        "author": "洪咨夔",
        "content": "自洗洮州绿，闲题柿叶红。\n一尘空水月，百念老霜风。\n钝菊凄犹蕾，颠桃艷已丛。\n斡流千万变，谁实主鸿蒙。",
        "dynasty": "宋",
        "collection_info": null
    },
    {
        "title": "赠俞次孟",
        "author": "洪咨夔",
        "content": "古屋无过客，新凉得可人。\n为回黄觳𧥆，同饭紫轮囷。\n社雨初华稻，秋风未老苹。\n扁舟苕霅去，诗料正横陈。",
        "dynasty": "宋",
        "collection_info": null
    },
    {
        "title": "己丑新年",
        "author": "洪咨夔",
        "content": "几度椒花颂岁朝，今年心事最萧条。\n官虽有路犹穷辙，住岂无家却寄巢。\n金尽床头颜易改，樽空座上客难招。\n一般独得便宜处，病裏逢人免折腰。",
        "dynasty": "宋",
        "collection_info": null
    },
    {
        "title": "病起独步",
        "author": "洪咨夔",
        "content": "病将春到眼慵开，只为梅花猛一来。\n何处琵琶推却手，举头啄木起林隈。",
        "dynasty": "宋",
        "collection_info": null
    },
    {
        "title": "答请事简",
        "author": "洪咨夔",
        "content": "腊雪如席麦苗肥，春雨如膏菜薹贱。\n宁令前壁打后壁，不将热面塌冷面。",
        "dynasty": "宋",
        "collection_info": null
    },
    {
        "title": "寓事",
        "author": "洪咨夔",
        "content": "饱鹜避弓横渚，惊鳞透网平波。\n一段春光摇曳，几双静眼摩挲。",
        "dynasty": "宋",
        "collection_info": null
    },
    {
        "title": "次韵西山",
        "author": "洪咨夔",
        "content": "山深莫道得春迟，云漏晴光已大奇。\n夹径幽香吹艾纳，隔林绝艳点燕支。\n一川远近迷渔屋，两市东西认酒旗。\n锦野着亭坡老后，曾来可惜独无诗。",
        "dynasty": "宋",
        "collection_info": null
    },
    {
        "title": "次韵遣怀",
        "author": "洪咨夔",
        "content": "不用忧春雨，时来百草芳。\n猫头肥可臿，雀舌嫩堪囊。\n旧酒闻香烈，新诗索味长。\n樱桃空落去，吾老白云乡。",
        "dynasty": "宋",
        "collection_info": null
    },
    {
        "title": "挽元寂王道士",
        "author": "洪咨夔",
        "content": "盘隠早具眼，栗斋仍点头。\n丰碑俱好在，烂醉更何求。\n院静桃开落，林深鹤去留。\n翛然风露表，无处觅青牛。",
        "dynasty": "宋",
        "collection_info": null
    },
    {
        "title": "古意",
        "author": "洪咨夔",
        "content": "条风从东来，习习振枯槁。\n美人倚窗闺，别思忽已早。\n昔为连理枝，今为断肠草。\n鸡号天五更，髮白不待老。",
        "dynasty": "宋",
        "collection_info": null
    },
    {
        "title": "中春望后一日登玲珑",
        "author": "洪咨夔",
        "content": "出郭暄欲暑，涉林清自秋。\n步随目力高，身与山气浮。\n飞来辛夷花，拾得莲叶舟。\n一声提壶卢，四顾丛薄幽。\n诘屈九曲屏，突兀十二楼。\n泉流涧级峻，云起峰阴稠。\n左摩紫髯兕，右拂苍鳞虬。\n牵衣憇更好，拥策登三休。\n上呼笙箫侣，下瞰锦绣州。\n豁落不平事，消融无涯忧。\n太极浩初判，此山鬰相缪。\n几人记曾来，老苔蚀琱锼。\n玲珑听我歌，歌彻玲珑愁。\n有酒且湑我，羲娥雪人头。",
        "dynasty": "宋",
        "collection_info": null
    },
    {
        "title": "梦语",
        "author": "洪咨夔",
        "content": "麈尾御犊辕，竹枝招羊车。\n意足各人眼，心合无天涯。\n宝扇闲草虫，碧衫凉暗花。\n荼䕷金沙底，清歌按红牙。\n醒疑不是梦，梦到故自佳。",
        "dynasty": "宋",
        "collection_info": null
    },
    {
        "title": "次韵娑罗花",
        "author": "洪咨夔",
        "content": "摩耶树老无多子，天女花妍有许般。\n莫把东边枝便斫，堂堂留与碧霄干。",
        "dynasty": "宋",
        "collection_info": null
    },
    {
        "title": "读汉事",
        "author": "洪咨夔",
        "content": "病禹逢沈骜，酣参事懦盈。\n阴阳眠燮理，天地醉财成。\n河岳瞢腾立，羲娥蹩躠行。\n无人能唤醒，作意造升平。",
        "dynasty": "宋",
        "collection_info": null
    },
    {
        "title": "粥罢",
        "author": "洪咨夔",
        "content": "昨朝隣家饭，迭俎肉暨鱼。\n今晨自家粥，单簋笋与蒲。\n不为昨而腯，不为今而臞。\n面前有丰杀，此腹只自如。\n所以颜氏子，箪瓢靡求余。",
        "dynasty": "宋",
        "collection_info": null
    },
    {
        "title": "识字行",
        "author": "洪咨夔",
        "content": "识字不用多，识多反为累。\n结交何用深，交深或中弃。\n紫微有君房，郎将得宾王。\n胸无半点墨，七襄亦成章。\n票姚新宾客，文园旧妇翁。\n虽非平生驩，冰雪生春容。\n劝君五车不须读，瞑坐蒲团养双目。\n作云作雨手翻覆，有时乌好丈人屋。",
        "dynasty": "宋",
        "collection_info": null
    },
    {
        "title": "散策",
        "author": "洪咨夔",
        "content": "窈窕薜荔径，勃窣薝卜林。\n六出无他香，御此众绿阴。\n低头拾摽梅，齿老酸不禁。\n仰看栗鼠度，危梢与云侵。\n百舌巧滕颊，时过声自沉。\n抟黍晚得意，睍睆流好音。\n水旁两三家，煮茧矮屋深。\n午忙不暇馌，荷鉏归藁砧。\n夹桥女萝密，趋坞孙竹森。\n仙人左元放，拍手东西岑。\n一气地依天，万事古犹今。\n溪山岂不好，感槩霜满簪。\n前乎千百年，有人获我心。\n后乎千百年，知谁同此襟。",
        "dynasty": "宋",
        "collection_info": null
    },
    {
        "title": "花狮",
        "author": "洪咨夔",
        "content": "雪氄吾家虥，知亲翰墨妍。\n渴来趋研饮，饱去枕书眠。\n弄影窥清镜，收声听素絃。\n最能持大体，鼠辈任便儇。",
        "dynasty": "宋",
        "collection_info": null
    },
    {
        "title": "老人赋郑医芝隠楼敬次韵",
        "author": "洪咨夔",
        "content": "鹊经心诀在，鸿宝肘方全。\n为问春痟首，何如夏胁肩。\n楼居高进月，园涉细疏泉。\n学得种芝法，疑君今稚川。",
        "dynasty": "宋",
        "collection_info": null
    },
    {
        "title": "又敬和寓舍",
        "author": "洪咨夔",
        "content": "借得卢仝屋数间，不为太窄不为宽。\n胸中鹏背三千里，膜外羊肠百八盘。\n薜荔水中摽本远，菖蒲石上见花难。\n粗茶粝饭随缘过，等作须弥芥子看。",
        "dynasty": "宋",
        "collection_info": null
    },
    {
        "title": "除妄",
        "author": "洪咨夔",
        "content": "酒泉能醉么，饭颗免饥不。\n万事得如愿，一生应莫愁。\n凉风高放鹤，落日倒骑牛。\n诸妄冰消尽，吾师马少游。",
        "dynasty": "宋",
        "collection_info": null
    },
    {
        "title": "晚凉",
        "author": "洪咨夔",
        "content": "樛枝阴合翠熏笼，曲曲斜斜石径通。\n窈眇蝉声缲独茧，为渠立尽晚来风。",
        "dynasty": "宋",
        "collection_info": null
    },
    {
        "title": "迎秋",
        "author": "洪咨夔",
        "content": "热不能堪又便秋，天公底暇与人谋。\n形容如许马非马，气力几何牛戴牛。\n勃勃松梢云片起，琤琤藕叶雨声留。\n新凉收拾归歌板，钿合金钗万古愁。",
        "dynasty": "宋",
        "collection_info": null
    },
    {
        "title": "敬和老人盆池",
        "author": "洪咨夔",
        "content": "埋盆作沼野人家，数斛山泉拍两涯。\n人立晚风凉似水，荷浮香气胜于花。\n蛙声恰恰宜飞雨，鹜影依依欠落霞。\n齐物逍遥无大小，不须烦恼髮生丫。",
        "dynasty": "宋",
        "collection_info": null
    },
    {
        "title": "喜雨一绝简赵丞",
        "author": "洪咨夔",
        "content": "龙公有眼识英材，好雨随声唤得来。\n酒面添如田水满，眉头放与稻花开。",
        "dynasty": "宋",
        "collection_info": null
    },
    {
        "title": "古乐府用礼禅灭翁韵四 公子游猎",
        "author": "洪咨夔",
        "content": "黄金络头五花马，槲叶无风雪蜚野。\n仰看飞鸟命中之，好兮儇兮谁似者。\n上蔡门，望夷宫。\n往事了不省，引白春满容。\n啸笙坎鼓踏雪归，马蹄不记来时踪。",
        "dynasty": "宋",
        "collection_info": null
    },
    {
        "title": "古乐府用礼禅灭翁韵四 公毋渡河",
        "author": "洪咨夔",
        "content": "河水汤汤，公毋渡为。\n妾言嗟未力，公渡竟不疑。\n云昏风雨寒，波深蛟鰐饥。\n二十三絃悲復悲，黄鹄不双鸾独飞。",
        "dynasty": "宋",
        "collection_info": null
    },
    {
        "title": "古乐府用礼禅灭翁韵四 凤引雏",
        "author": "洪咨夔",
        "content": "桐春华，竹秋霏，苍梧云深人未归。\n乌八九子恣飞啄，夜半饱啼山月落。\n鸑鷟引孤雏，肠空羽毛薄。\n为言增击勿作遥，吹参差兮共飘飘。",
        "dynasty": "宋",
        "collection_info": null
    },
    {
        "title": "古乐府用礼禅灭翁韵四 鸿鴈行",
        "author": "洪咨夔",
        "content": "羽肃肃，鸣雝雝，江南江北秋思同。\n秋思中人无避处，风酸月冷江流去。\n鴈奴亦良苦，群鴈不我冯。\n夜深炬火灭復明，举网揜尽芦花翎。",
        "dynasty": "宋",
        "collection_info": null
    },
    {
        "title": "槿花",
        "author": "洪咨夔",
        "content": "露径风篱取次芳，朝荣暮悴付流光。\n一秋朵朵红相续，比着人情大段长。",
        "dynasty": "宋",
        "collection_info": null
    },
    {
        "title": "用王司理韵送别  其一",
        "author": "洪咨夔",
        "content": "亨衢方四十，满谓乃翁如。\n为底澼洸药，依然城旦书。\n光尘风物裏，消息事情初。\n束起东西玉，功名富贵余。",
        "dynasty": "宋",
        "collection_info": null
    },
    {
        "title": "用王司理韵送别  其二",
        "author": "洪咨夔",
        "content": "芦花秋摵摵，征思旆悠悠。\n歌吹莫愁国，鼓铙熊绎州。\n胸奇空盾鼻，胆隽落旄头。\n傥有西风鴈，频书老故侯。",
        "dynasty": "宋",
        "collection_info": null
    },
    {
        "title": "挽钟孺人",
        "author": "洪咨夔",
        "content": "夫没姑嫜老，年芳鑑珥新。\n孤峰晴后雪，硕果剥中春。\n命义生无媿，言容死未陈。\n西风吹拱木，双剑合龙津。",
        "dynasty": "宋",
        "collection_info": null
    },
    {
        "title": "挽阮宣义",
        "author": "洪咨夔",
        "content": "夜气精神饱，春风笑语酣。\n修篁森道北，丛桂郁城南。\n雨露荣三釜，烟云老一龛。\n泷冈阡上路，秋思薄晴岚。",
        "dynasty": "宋",
        "collection_info": null
    },
    {
        "title": "奬菊  其一",
        "author": "洪咨夔",
        "content": "木犀满送第三香，交割秋光与后行。\n细雨斜风篱下菊，安排青蘂做重阳。",
        "dynasty": "宋",
        "collection_info": null
    },
    {
        "title": "奬菊  其二",
        "author": "洪咨夔",
        "content": "菰叶离披藕叶欹，精神得似未秋时。\n西风坐断群芳路，不属黄花更属谁。",
        "dynasty": "宋",
        "collection_info": null
    },
    {
        "title": "章升伯妻孺人挽诗",
        "author": "洪咨夔",
        "content": "婉娈从君子，青云远大谋。\n乐羊灯火夜，李侃鼓鼙秋。\n露舄鳬迎喜，星机鹊送愁。\n诰花纷五色，光动九原头。",
        "dynasty": "宋",
        "collection_info": null
    },
    {
        "title": "东山怀谢傅用礼灭翁韵",
        "author": "洪咨夔",
        "content": "金堂石室旧徜徉，被髮依然下大荒。\n月送婵娟华落蘂，云移缥缈湿疎篁。\n桓伊筝外深情酒，幼度棋边定力香。\n往古来今开阖眼，楼头吹面朔风凉。",
        "dynasty": "宋",
        "collection_info": null
    },
    {
        "title": "山中菰生米父老谓丰年之祥用子有韵",
        "author": "洪咨夔",
        "content": "秋风菰黍黑，山崦罕闻之。\n产瑞摇银海，占丰滟玉池。\n芃芃秔合穗，袅袅穄分枝。\n却忆官张望，尝新荐一匙。",
        "dynasty": "宋",
        "collection_info": null
    },
    {
        "title": "初霜",
        "author": "洪咨夔",
        "content": "庭下晓来霜，菰顿芭蕉折。\n络石瘦菖蒲，独抱青青节。",
        "dynasty": "宋",
        "collection_info": null
    },
    {
        "title": "九州山僧房",
        "author": "洪咨夔",
        "content": "路突亭依石，林凹渚见沙。\n嵚危几岣嵝，深蔚似琅琊。\n客倦惊寒思，僧闲忘岁华。\n两窗风露影，一树枇杷花。",
        "dynasty": "宋",
        "collection_info": null
    },
    {
        "title": "挽俞致政",
        "author": "洪咨夔",
        "content": "涉世万缘薄，爱书双眼明。\n身从平处立，道向拙中生。\n啖蔗何妨晚，栽槐恰待荣。\n偈成投笔去，天阔暮云横。",
        "dynasty": "宋",
        "collection_info": null
    },
    {
        "title": "挽铜里叶提点",
        "author": "洪咨夔",
        "content": "养性居士白，用心承事黄。\n春风花竹墅，秋雨鲙莼乡。\n简淡趋真谛，廉平絜义方。\n志幽无长语，手墨粲琳琅。",
        "dynasty": "宋",
        "collection_info": null
    },
    {
        "title": "徽州叶司理送冬笋",
        "author": "洪咨夔",
        "content": "冻雪晴边白柄镵，浴泥扶出锦綳衫。\n定知王谢家苗裔，风味生来便不凡。",
        "dynasty": "宋",
        "collection_info": null
    },
    {
        "title": "挽俞景梁",
        "author": "洪咨夔",
        "content": "亿计桥门士，输君第一筹。\n文为天下样，行与古人谋。\n磨铁素心在，注金苍鬓休。\n梅边清绝梦，谁更酒扶头。",
        "dynasty": "宋",
        "collection_info": null
    },
    {
        "title": "用韵答厉辅卿  其一",
        "author": "洪咨夔",
        "content": "坐穷无过客，失喜得吾侪。\n材逸类淮海，诗清如简斋。\n山明知玉气，水涸见霜涯。\n期子进此道，为亲生好怀。",
        "dynasty": "宋",
        "collection_info": null
    },
    {
        "title": "用韵答厉辅卿  其二",
        "author": "洪咨夔",
        "content": "南北锦一住，东西岩屡登。\n报春梅有信，送酒鹊无凭。\n之子能相过，诗名不浪称。\n漉冰烹小凤，爽思为渠增。",
        "dynasty": "宋",
        "collection_info": null
    },
    {
        "title": "敬用老人功臣浄土院韵",
        "author": "洪咨夔",
        "content": "髓脑供祠寺，膏脂倒井闾。\n岸隤犹畧彴，塔秃只夫须。\n窈窕钗先燕，夷犹带不鱼。\n醉归天欲雪，好箇探梅图。",
        "dynasty": "宋",
        "collection_info": null
    },
    {
        "title": "石斛",
        "author": "洪咨夔",
        "content": "蚱蜢髀多节，蜜蜂脾有香。\n藓痕分磥砢，兰颖聚琳琅。\n药谱知曾有，诗题得未尝。\n瓦盆风弄晚，披拂一襟凉。",
        "dynasty": "宋",
        "collection_info": null
    },
    {
        "title": "庚寅元日甲子晴",
        "author": "洪咨夔",
        "content": "圣君元命是元正，三素云开甲子晴。\n不识姓名农圃老，相逢便与贺升平。",
        "dynasty": "宋",
        "collection_info": null
    },
    {
        "title": "元夕",
        "author": "洪咨夔",
        "content": "轻阴不隔团团月，遗俗犹传缓缓歌。\n踏雪看灯知不恶，宜春酿酒恨无多。",
        "dynasty": "宋",
        "collection_info": null
    },
    {
        "title": "水仙兰",
        "author": "洪咨夔",
        "content": "水仙潇洒伴梅寒，鸿鴈行中合数兰。\n七里香花陪隶耳，涪翁醉眼被粗瞒。",
        "dynasty": "宋",
        "collection_info": null
    },
    {
        "title": "灯叹",
        "author": "洪咨夔",
        "content": "坐久灯欲干，倒檠丐余沥。\n点滴能几多，烬灭在漏刻。\n可以观养生，精涸神气蚀。\n岂伊半圭茸，能续踵后息。\n可以观为政，敛苦生理迫。\n岂伊数匙糜，能起沟中瘠。\n嗟哉秋晨禾，叶叶含露液。\n毋使暵就槁，而望一溉益。",
        "dynasty": "宋",
        "collection_info": null
    },
    {
        "title": "对门  其一",
        "author": "洪咨夔",
        "content": "对门三日罢晨炊，无处佣身老画师。\n安得化山为饭颗，大家鼓腹太平时。",
        "dynasty": "宋",
        "collection_info": null
    },
    {
        "title": "对门  其二",
        "author": "洪咨夔",
        "content": "一帘霏雨暗花朝，焙药炉边拥破貂。\n深坐不知畦麦信，喜看黄液上瓶焦。",
        "dynasty": "宋",
        "collection_info": null
    },
    {
        "title": "禽语",
        "author": "洪咨夔",
        "content": "脱却布袴博米归，岗泥滑滑行苦迟。\n打麦作饭知何时，阿婆餠焦涎满颐。\n更愿春蚕一百箔，卖新得价丝贵乐。\n葫芦沽酒和家酌，免教竈妇嘲姑恶。",
        "dynasty": "宋",
        "collection_info": null
    },
    {
        "title": "读元公辅传有感",
        "author": "洪咨夔",
        "content": "公辅溪壑慾，胡椒八百斛。\n若比梁冀大是廉，几舡珠玑几车玉，三十万万无厌足。\n我宋从来相用儒，国肥民饱却家臞。\n田园图史论贫富，鼎鼐楼台辨有无。\n呜呼哉鄙夫，呜呼哉贪夫。",
        "dynasty": "宋",
        "collection_info": null
    },
    {
        "title": "示诸儿",
        "author": "洪咨夔",
        "content": "道大两仪小，身寡万物众。\n此心能砥柱，斯文即隆栋。\n书从羲孔来，字字济世用。\n愈穷理愈邃，如探无底洞。\n有书不勤读，惰农失春种。\n如何望秋成，箕杵日簸弄。\n一经胜籯金，万帙供洛诵。\n所愿器业进，增益门户重。\n儿童悟易玄，奴婢晓诗颂。\n而况以士名，经史懒条综。\n古来天目下，谁识三岁贡。\n吾翁破天荒，教子期命中。\n顾我肋已鸡，望汝毛犹凤。\n诗书气脉续，声价天壤鬨。\n毋学韩家符，灯火照睡梦。\n毋学陶家雍，文术付游纵。\n光明发勤苦，奇隽出饿冻。\n四壁瓢腹空，一檠铛脚共。\n人情易喘筒，世事难算瓮。\n努力须青春，三陈与二宋。",
        "dynasty": "宋",
        "collection_info": null
    },
    {
        "title": "春行",
        "author": "洪咨夔",
        "content": "花信雨担阁，睡魔茶破除。\n朗吟摇矮屋，徐步逸轻车。\n鸟语向人密，交情随事疎。\n纷纷何足问，天地一蘧庐。",
        "dynasty": "宋",
        "collection_info": null
    },
    {
        "title": "次赵保之清明即事  其一",
        "author": "洪咨夔",
        "content": "餠吃红绫空復忆，钱分白打底曾知。\n推排风雨清明过，只有梨花三两枝。",
        "dynasty": "宋",
        "collection_info": null
    },
    {
        "title": "次赵保之清明即事  其二",
        "author": "洪咨夔",
        "content": "草草携家去踏青，旧阡新冢纸钱轻。\n触怀易作中年恶，羡杀儿童笑语声。",
        "dynasty": "宋",
        "collection_info": null
    },
    {
        "title": "次赵保之清明即事  其三",
        "author": "洪咨夔",
        "content": "花信东风第几回，萧条门巷老苍苔。\n汉宫尽有新钻火，无分传将一点来。",
        "dynasty": "宋",
        "collection_info": null
    },
    {
        "title": "次赵保之清明即事  其四",
        "author": "洪咨夔",
        "content": "看花何必只长安，到处韶华总一般。\n可是家贫风物晚，郎当莴笋斗春盘。",
        "dynasty": "宋",
        "collection_info": null
    },
    {
        "title": "次赵保之清明即事  其五",
        "author": "洪咨夔",
        "content": "擅春正是海棠时，剩为新晴准备诗。\n泼火雨来还有信，岗南岗北竹鸡啼。",
        "dynasty": "宋",
        "collection_info": null
    },
    {
        "title": "九华叶子真赋汴吴两都极陈治乱之原仍有诗用杜遣怀韵见寄因和酬之",
        "author": "洪咨夔",
        "content": "于皇永昌陵，食龟大梁都。\n坐控天下枢，卜世周鼎俱。\n圣贤六七作，夷夏同康衢。\n怀鸩玩积安，厝火忘细娱。\n黼京相与乐，兴亡视如无。\n元气付一锢，膏血供百须。\n但知豢富贵，金珠润黄垆。\n岂料醉梦中，蛊瘵生华腴。\n凄风暗离黍，斜阳渺烟芜。\n空令老忠简，渡河死犹呼。\n南来吴会雄，北望汴水枯。\n迓续赤帝脉，覊縻黄头胡。\n楚蜀壮襟带，江淮丰灌输。\n以此图中原，所嗟欠谋夫。\n平园旧宾客，清灯耿寒炉。\n搔首宿感集，拊髀流光徂。\n理乱有成鉴，天高不容呼。\n拟古赋二京，举一通三隅。\n谓堕狗监舌，宁老瓜芋区。\n谁能齿皋朔，俳优杂星巫。\n芙蓉归去来，月落长庚孤。",
        "dynasty": "宋",
        "collection_info": null
    },
    {
        "title": "暮春即事",
        "author": "洪咨夔",
        "content": "温明好天气，猛忆湖山遨。\n平堤到处柳，流水谁家桃。\n樽斚选胜槛，笙歌唤轻舠。\n百需不移具，一醉何庸逃。\n膜鼓着日紧，纸鸢得风高。\n买归不论价，矜诩相为豪。\n迅晷畧两眼，柔飔摇三毛。\n闹裏梦已破，闲边趣方牢。\n摘桑暮西崦，浸谷朝东皋。\n病来饭即药，客至茶当醪。\n云烟面目稔，笋蕨气势鏖。\n腰顽渠称鹤，脚硬难为鰲。\n吾非东山谢，亦非华阳陶。\n泊乎潜溪潜，万事随所遭。",
        "dynasty": "宋",
        "collection_info": null
    },
    {
        "title": "次韵闵饥  其一",
        "author": "洪咨夔",
        "content": "贵人生长不知田，丝竹声中醉饱眠。\n渠信春山青草尽，排门三日未炊烟。",
        "dynasty": "宋",
        "collection_info": null
    },
    {
        "title": "次韵闵饥  其二",
        "author": "洪咨夔",
        "content": "巷头巷尾几夷齐，日为饥肠不肯西。\n只愿天公多雨粟，便教米价贱如泥。",
        "dynasty": "宋",
        "collection_info": null
    },
    {
        "title": "茶笋病",
        "author": "洪咨夔",
        "content": "蕾金初出焙，板玉又登厨。\n为爱颊车隽，做成风骨臞。\n黄婆几倒尽，姹女得安无。\n快意宜知悔，清标不忍孤。\n五兵生厚味，宁作病浮屠。",
        "dynasty": "宋",
        "collection_info": null
    },
    {
        "title": "口占酬俞端叔牡丹",
        "author": "洪咨夔",
        "content": "沉香亭北梦魂赊，惊见祥云七宝车。\n穷孟尝君空好客，病维摩老不禁花。",
        "dynasty": "宋",
        "collection_info": null
    },
    {
        "title": "次韵何伯温  其一",
        "author": "洪咨夔",
        "content": "庭前木兰花，皦皦扶春阳。\n鹤鸣夜漏午，步花独歌商。\n低迷露湿衣，浩荡月满梁。\n深省渺谁语，中心空自藏。",
        "dynasty": "宋",
        "collection_info": null
    },
    {
        "title": "次韵何伯温  其二",
        "author": "洪咨夔",
        "content": "出门夹径松，春尽花满林。\n毵毵麈尾黄，袅袅云气深。\n仙人左元放，骑龙夜相寻。\n饭我花杪露，实腹虚其心。",
        "dynasty": "宋",
        "collection_info": null
    },
    {
        "title": "次韵何伯温  其三",
        "author": "洪咨夔",
        "content": "铜瓶一穟蕙，芳洁以自旌。\n相看色转睟，未言意先倾。\n翛如郑子真，声名岂其卿。\n明窗细披挹，心空气和平。",
        "dynasty": "宋",
        "collection_info": null
    },
    {
        "title": "山乡",
        "author": "洪咨夔",
        "content": "石田硗确万山隈，逢着荒年更可哀。\n尽日几人担米上，长年何处得钱来。\n扣门强贷刑难逭，闭户清饥死又催。\n不是干坤刍狗汝，要令箇箇学颜回。",
        "dynasty": "宋",
        "collection_info": null
    },
    {
        "title": "钱德成山水窟",
        "author": "洪咨夔",
        "content": "亦有黄金埒，非无瑞锦窠。\n养蒙知趣早，观復用功多。\n嘉客贲场谷，硕人槃涧阿。\n时平风日好，花竹几行窝。",
        "dynasty": "宋",
        "collection_info": null
    },
    {
        "title": "寿程宰  其一",
        "author": "洪咨夔",
        "content": "作县如弄潮，莫吸半呷水。\n红旗上岸来，喝采沙河市。\n拈取第一筹，细柳天风裏。",
        "dynasty": "宋",
        "collection_info": null
    },
    {
        "title": "寿程宰  其二",
        "author": "洪咨夔",
        "content": "爱民如缘竿，百尺头进步。\n未到百尺头，努力莫回顾。\n当场万人看，亭亭碧霄住。",
        "dynasty": "宋",
        "collection_info": null
    },
    {
        "title": "寿程宰  其三",
        "author": "洪咨夔",
        "content": "回翁十日前，先脱老鹤胎。\n拍手浮玉顶，君骑凤凰来。\n相逢说长生，一笑榴花开。",
        "dynasty": "宋",
        "collection_info": null
    },
    {
        "title": "晓出",
        "author": "洪咨夔",
        "content": "一双杜宇青天月，两点乌犍白水陂。\n不为好山勾引出，那知已是插秧时。",
        "dynasty": "宋",
        "collection_info": null
    },
    {
        "title": "行临安县圃",
        "author": "洪咨夔",
        "content": "县势坡陀树老苍，山光明润客荒唐。\n木兰多露不能湿，薝卜匪风还自香。\n万事妇姑鸣好丑，百年翁仲领兴亡。\n九龙堂裏随宜酒，卢橘来禽日正长。",
        "dynasty": "宋",
        "collection_info": null
    },
    {
        "title": "寄题永嘉林氏真意堂",
        "author": "洪咨夔",
        "content": "萱草径庭寂，橘花窗户明。\n我惟天地性，物自古今情。\n玄酒无穷味，朱弦不尽声。\n道从涵泳得，宽作读书程。",
        "dynasty": "宋",
        "collection_info": null
    },
    {
        "title": "答隆庆李守",
        "author": "洪咨夔",
        "content": "万里一天碧，百怀双鬓秋。\n凄其占后会，展也企前修。\n风露昂藏鹤，烟波浩荡鸥。\n书来如觌面，香满藕花洲。",
        "dynasty": "宋",
        "collection_info": null
    },
    {
        "title": "东山次俞紫微止止堂韵",
        "author": "洪咨夔",
        "content": "佛法元无法，人谋尽过谋。\n说空犹是着，领妙更何求。\n径滑松杉古，窗虚水石幽。\n琤琤鸣铁裏，安处一时休。",
        "dynasty": "宋",
        "collection_info": null
    },
    {
        "title": "绣观音酬郢州王知录丹青美人之赠两绝  其一",
        "author": "洪咨夔",
        "content": "楚人不识女须面，只画昭君并莫愁。\n赢得江南穷相眼，自嗟空白一生头。",
        "dynasty": "宋",
        "collection_info": null
    },
    {
        "title": "绣观音酬郢州王知录丹青美人之赠两绝  其二",
        "author": "洪咨夔",
        "content": "十相端严具足身，一团杨柳浄瓶春。\n石城莫与蛾眉看，羞不如人却妬人。",
        "dynasty": "宋",
        "collection_info": null
    },
    {
        "title": "乍凉",
        "author": "洪咨夔",
        "content": "一雨添一凉，秋近暑已远。\n菰荷响骚飒，忽其岁年晚。\n悁悁我所思，室而偏其反。\n燕乳巢未空，蛩吟枕先满。\n涉非忘浅深，饮自知冷暖。\n黄姑与织女，隔河送悽惋。\n南金英琼瑶，不换霜鬓短。",
        "dynasty": "宋",
        "collection_info": null
    },
    {
        "title": "七夕",
        "author": "洪咨夔",
        "content": "好箇牵牛织女天，凄其独夜不成眠。\n柳家细婢何能问，太尉粗人祗自怜。\n比翼难磨终古恨，妩眉未了宿生缘。\n新凉如水谁消得，平等天公也解偏。",
        "dynasty": "宋",
        "collection_info": null
    },
    {
        "title": "秋思",
        "author": "洪咨夔",
        "content": "一曲玉连琐，十分金屈巵。\n故新相代谢，底用为秋悲。",
        "dynasty": "宋",
        "collection_info": null
    },
    {
        "title": "寓兴",
        "author": "洪咨夔",
        "content": "巨口松江鲈，缩颈槎头鳊。\n一釂聊復尔，百怀故依然。\n林静横沆瀣，庭空澹婵娟。\n鸣螀识人意，切切悲流年。\n最怜重开桂，抱寒为人妍。",
        "dynasty": "宋",
        "collection_info": null
    },
    {
        "title": "阮亨甫寿乐堂澹庵各一首 寿乐",
        "author": "洪咨夔",
        "content": "孤塔明横巘，短桥华枉渚。\n结堂水石邃，奉此清节母。\n菊能驻颓景，松下蔚可数。\n萱能忘百忧，竹间粲欲语。\n日淡迎春风，云薄谢秋暑。\n板舆穿荫来，綵袂踏花舞。\n点头每一笑，弹指忽千古。\n尽将柏舟泪，洒作蓼莪雨。\n僾然其若存，青山照庭户。",
        "dynasty": "宋",
        "collection_info": null
    },
    {
        "title": "阮亨甫寿乐堂澹庵各一首 澹庵",
        "author": "洪咨夔",
        "content": "江西老澹庵，高节湛秋水。\n君庵亦澹名，闻其风兴起。\n一径窈柏竹，八窗秀荃芷。\n意行袭幽芳，燕坐鑑碧泚。\n铜炉古钟磬，瓦研素屏几。\n玄根息芸芸，泰宇安止止。\n大羹及玄酒，不入世人齿。\n床头周易在，更与参妙理。",
        "dynasty": "宋",
        "collection_info": null
    },
    {
        "title": "秋怀  其一",
        "author": "洪咨夔",
        "content": "素节垂垂杪，衰怀拍拍丛。\n风干梧叶白，霜老菊花红。\n理曲多添瘦，停诗不减穷。\n出寻空阔处，揩眼送飞鸿。",
        "dynasty": "宋",
        "collection_info": null
    },
    {
        "title": "秋怀  其二",
        "author": "洪咨夔",
        "content": "鹦鹉琵琶恨，融归十四弦。\n拨寒红玉笋，拍暖绣金莲。\n梅影春风裏，茶声雪水边。\n自怜还自笑，星髮照婵娟。",
        "dynasty": "宋",
        "collection_info": null
    },
    {
        "title": "记梦",
        "author": "洪咨夔",
        "content": "青天一朵云起东，斗黑怒雨骧玉龙。\n江头女子十七八，唤出八十老龙翁。\n龙翁掷珠引龙舞，女子笑满双颊红。\n天风吹动翡翠佩，骑龙直入蓬莱宫。",
        "dynasty": "宋",
        "collection_info": null
    },
    {
        "title": "山行纪事",
        "author": "洪咨夔",
        "content": "扉开日华早，路转霜花鲜。\n游鸿得嘉客，健鹤随老僊。\n舴艋野渡浅，畧彴孤村连。\n纡余盘龙外，杳霭乌猿边。\n麦畦破冻刬，稻架烘晴悬。\n万鸦暗澒洞，隻鹭明㛹娟。\n寺古缭虚嶂，房深贮澄涟。\n珍鳞紫金睟，秀石苍玉挛。\n住僧自缚律，爱客能逃禅。\n老帖不容搨，枯琴尚堪弦。\n出访文举碣，还息维摩毡。\n窗晖梅枝月，帐鬰柏子烟。\n吸清饱蝉腹，拥薄攒龟肩。\n忍寒如忍艾，望晓犹望年。\n报明翠鲸壮，送暖红鳞妍。\n读易坐方稳，搜诗去俄翩。\n行行晋县垒，历历吴墓田。\n森峭径绝壁，嵌空派危泉。\n飞堕雪珂境，撼动冰轮天。\n憇寂小养隽，挟酣急凌巅。\n阁摧失杰咏，岩在余奇镌。\n夕气生远屿，倦怀寄平川。\n路旁柳如此，陌上花依然。\n数年束强项，一日舒联拳。\n大千自鹏鷃，方寸皆鱼鸢。\n东风染芳碧，更着寻春鞭。",
        "dynasty": "宋",
        "collection_info": null
    },
    {
        "title": "和何伯温见寄  其一",
        "author": "洪咨夔",
        "content": "问字无人过草堂，昨非今是两俱忘。\n鹤何骯脏寒方警，梅许凄凉静更香。\n万古江山穷太白，一帘风月老张苍。\n多君不作炎凉语，识我平生铁石肠。",
        "dynasty": "宋",
        "collection_info": null
    },
    {
        "title": "和何伯温见寄  其二",
        "author": "洪咨夔",
        "content": "青山流水晓葱胧，读遍黄庭万境空。\n羔瓮无缘浇舌本，貘屏有分护头风。\n人谋历历既未济，民力班班大小东。\n陶写此怀须好句，殷勤时与寄来鸿。",
        "dynasty": "宋",
        "collection_info": null
    },
    {
        "title": "和子有感时",
        "author": "洪咨夔",
        "content": "八州都督新推毂，两纪中书旧覆瓯。\n郿坞然脐如有策，聊城飞笴便无忧。",
        "dynasty": "宋",
        "collection_info": null
    },
    {
        "title": "岁杪用韵  其一",
        "author": "洪咨夔",
        "content": "日月磨心绪，风霜染鬓华。\n历看新岁草，梅忆旧年花。\n浊酒供僛舞，清歌应掺挝。\n阿咸多事在，犹问老生涯。",
        "dynasty": "宋",
        "collection_info": null
    },
    {
        "title": "岁杪用韵  其二",
        "author": "洪咨夔",
        "content": "黄麾春簇仗，梦不到东华。\n瓦研磨冰叶，砖炉煮雪花。\n穷甘猿帐卧，老倦犊辕挝。\n冻解光风转，晴波拍两涯。",
        "dynasty": "宋",
        "collection_info": null
    },
    {
        "title": "元宵前三日侍老人游双林",
        "author": "洪咨夔",
        "content": "大径山高寺山巅，小径山深寺山趾。\n辛夷花开数点雨，艾纳香空半泓水。\n新新故故自楼阁，下下高高各窗几。\n二三名公诗一束，八十老衲画几纸。\n云岑灭没野屋浮，草树离列渡舟檥。\n露横断浦月已高，日落平沙风欲起。\n直疑着我江湖间，安得伴君岩壑裏。\n鱼肥尚恨丝莼晚，酒酣苦爱葅笋美。\n参寥有句堕杳霭，更上迎晖亭徙倚。",
        "dynasty": "宋",
        "collection_info": null
    },
    {
        "title": "谨和老人明朝中春  其一",
        "author": "洪咨夔",
        "content": "田夫野老布长衫，郊外相逢与共谭。\n一把年华将望六，九分春色又过三。\n竹鸡绝叫茶生笋，梅子微酸酒熟蓝。\n流转风光无间断，此身元与化功参。",
        "dynasty": "宋",
        "collection_info": null
    },
    {
        "title": "谨和老人明朝中春  其二",
        "author": "洪咨夔",
        "content": "淡黄深碧上春衫，无限春怀岂易谭。\n随手去来拈放一，到头得失暮朝三。\n日烘花气通玄牝，雨洗山光涨蔚蓝。\n熟听五更晴咔好，不须多恨罢朝参。",
        "dynasty": "宋",
        "collection_info": null
    },
    {
        "title": "春行次韵",
        "author": "洪咨夔",
        "content": "拂开芳草碧，坐断落花红。\n世味觥筹外，年华带眼中。\n六州空铸铁，万物任为铜。\n有鷕桑畴雉，逢时会长雄。",
        "dynasty": "宋",
        "collection_info": null
    },
    {
        "title": "病齿",
        "author": "洪咨夔",
        "content": "吾母苦蚤衰，髮霜齿存几。\n小儿得其髮，大儿得其齿。\n予方四十时，上腭右车毁。\n从兹白石源，岁岁费经理。\n软疑梅着酸，疎类榴罅子。\n根浮触易兀，力弱遇辄靡。\n怀核忌坚栗，设胔便脆美。\n烂炰故自佳，急嚥聊復尔。\n刺肥剧鉏姦，剔纤难拔垒。\n屡搜风屡入，一快势一圯。\n撼摇肿贯颧，焦蠹痛彻髓。\n外虽编贝然，中实空龈似。\n赤龙搅沆瀣，玉池涨清泚。\n天鼓弗能扣，金鼎亦徒舐。\n乳媪老不羞，机女少自喜。\n风流久已绝，血气安足恃。\n磨治朝辛盐，漱溉夕莎芷。\n庶几尚扶危，不至遽乏使。\n太官羊何腴，五侯鲭更旨。\n虽无轑釜嗔，未免媚竈耻。\n菽腐柔趁梜，粟糜滑流匕。\n不愁馁在中，却笑饱欲死。\n舌以柔故存，此语未敢唯。",
        "dynasty": "宋",
        "collection_info": null
    },
    {
        "title": "春思  其一",
        "author": "洪咨夔",
        "content": "柳汁何能染鬓根，柳丝只解绊愁魂。\n年光有底催人急，水牡丹花又上盆。",
        "dynasty": "宋",
        "collection_info": null
    },
    {
        "title": "春思  其二",
        "author": "洪咨夔",
        "content": "细草荒烟古墓田，知经寒食几年天。\n雪条花下翩翩纸，疑是曾分白打钱。",
        "dynasty": "宋",
        "collection_info": null
    },
    {
        "title": "春思  其三",
        "author": "洪咨夔",
        "content": "蝴蝶深深浅浅黄，被春恼得一般狂。\n打团飞入菜花去，自信世间无别香。",
        "dynasty": "宋",
        "collection_info": null
    },
    {
        "title": "偶成",
        "author": "洪咨夔",
        "content": "沂水春风弄夕晖，舞雩意得咏而归。\n为何与点狂曾晢，箇裏须参最上机。",
        "dynasty": "宋",
        "collection_info": null
    },
    {
        "title": "三月晦东山",
        "author": "洪咨夔",
        "content": "太皞明朝禅祝融，杖藜能送几东风。\n两崖萝蔓因依绿，一树桐华自在红。\n聒聒窃脂农即事，喈喈抟黍女趋功。\n细思举世谁闲得，一笑浮图倒景中。",
        "dynasty": "宋",
        "collection_info": null
    },
    {
        "title": "续梦",
        "author": "洪咨夔",
        "content": "琉璃庭扣水晶栏，宝树婆娑玉斧闲。\n只恐姮娥嫌冷落，却随飞月下人间。",
        "dynasty": "宋",
        "collection_info": null
    },
    {
        "title": "作茶行",
        "author": "洪咨夔",
        "content": "磨斲女娲补天不尽石，磅礴轮囷凝绀碧臼刳。\n扶桑挂日最上枝，媻跚勃窣生纹漪。\n吴罡小君赠我杵，阿香藁砧授我斧。\n斧开苍璧粲磊磊，杵碎玄玑纷楚楚。\n出臼入磨光吐吞，危坐隻手旋干坤。\n碧瑶宫殿几尘堕，蕊珠楼阁粧铅翻。\n慢流乳泉活火鼎，淅瑟微波开溟涬。\n花风迸入毛骨香，雪月浸澈须眉影。\n太一真人走上莲花航，维摩居士惊起狮子床。\n不交半谈共细啜，山河日月俱清凉。\n桑苎翁，玉川子，款门未暇相倒屣。\n予方抱易坐虚明，参到洗心玄妙旨。",
        "dynasty": "宋",
        "collection_info": null
    },
    {
        "title": "送程于潜  其一",
        "author": "洪咨夔",
        "content": "溪山民物古，政理器能宽。\n平易见眉睫，明清生肺肝。\n春风帘影暖，霜月研声寒。\n野老自相语，元丰崔长官。",
        "dynasty": "宋",
        "collection_info": null
    },
    {
        "title": "送程于潜  其二",
        "author": "洪咨夔",
        "content": "遡紫催飞舄，攒红簇去鞍。\n吾邦倾市送，旁邑塞涂看。\n清庙登牺象，明庭峙孔鸾。\n野翁麋鹿友，时与讯平安。",
        "dynasty": "宋",
        "collection_info": null
    },
    {
        "title": "新月",
        "author": "洪咨夔",
        "content": "天面如人面，昏昏镇是愁。\n晚来云色解，新月放眉头。",
        "dynasty": "宋",
        "collection_info": null
    },
    {
        "title": "百合花",
        "author": "洪咨夔",
        "content": "日月飞双毂，如何驻黑头。\n纔看敷密友，又见拆彊仇。\n叶聚棱棱峭，花垂娜娜稠。\n晚凉芬烈甚，欲睡更迟留。",
        "dynasty": "宋",
        "collection_info": null
    },
    {
        "title": "雨中次韵  其一",
        "author": "洪咨夔",
        "content": "积多云鹤岩前雨，种遍长松墓上田。\n丰歉相乘天有数，今年管取斗三钱。",
        "dynasty": "宋",
        "collection_info": null
    },
    {
        "title": "雨中次韵  其二",
        "author": "洪咨夔",
        "content": "提壶劝饮元无秫，促织催机未有丝。\n叶底蝉蟟尤更苦，吸风饮露伴人饥。",
        "dynasty": "宋",
        "collection_info": null
    },
    {
        "title": "送徐显道尉无锡",
        "author": "洪咨夔",
        "content": "握手不禁别，庭梧声欲秋。\n云霄生脚底，田里付眉头。\n敬是禔身柱，和为应物舟。\n卷旗蒲柳市，茶鼎雨飕飕。",
        "dynasty": "宋",
        "collection_info": null
    },
    {
        "title": "二花",
        "author": "洪咨夔",
        "content": "粲粲金钱映玉簪，荣华能得几光阴。\n季伦歌妓春申客，零落秋风没处寻。",
        "dynasty": "宋",
        "collection_info": null
    },
    {
        "title": "理菖蒲",
        "author": "洪咨夔",
        "content": "朝删石上青之黄，暮摘镜裏黑之苍。\n胸中多少冗荆棘，不翦不芸空过日。\n君不见颜子一克己，曾参三省身。\n每日低头矻矻自点检，何曾浪把外物劳精神。\n嗟乎我犹未免为乡人。",
        "dynasty": "宋",
        "collection_info": null
    },
    {
        "title": "闲居  其一",
        "author": "洪咨夔",
        "content": "一觉汤餠睡，几转庭花阴。\n不作八翼梦，以无富贵心。\n东家朝鸣玉，西家暮横金。\n芭蕉大蔽牛，不柰霜风侵。\n何如老忘得，曲肱滋味深。",
        "dynasty": "宋",
        "collection_info": null
    },
    {
        "title": "闲居  其二",
        "author": "洪咨夔",
        "content": "出门闻鸠语，秋思生春妍。\n豆苗深没腰，稻花高出肩。\n路旁两三叟，合爪感谢天。\n老身幸不死，得见穰穰田。\n眼中多少人，不能待丰年。",
        "dynasty": "宋",
        "collection_info": null
    },
    {
        "title": "双林志廉得玄晖笔法作此七十三矣为赋六言两首  其一",
        "author": "洪咨夔",
        "content": "近浦霏开略彴，远山云没招提。\n树底人家欲晓，隔篱彷佛鸡啼。",
        "dynasty": "宋",
        "collection_info": null
    },
    {
        "title": "双林志廉得玄晖笔法作此七十三矣为赋六言两首  其二",
        "author": "洪咨夔",
        "content": "潮退寒洲聚沫，雨收春嶂蒸云。\n历历旧经行处，江村曙色初分。",
        "dynasty": "宋",
        "collection_info": null
    },
    {
        "title": "送阮深甫尉桂东  其一",
        "author": "洪咨夔",
        "content": "秋阴疎梧桐，暮寒老蒹葭。\n病鹤卧空谷，游鸿起平沙。\n飘摇征衣单，寂历津堠赊。\n中年不禁别，湘江渺天涯。",
        "dynasty": "宋",
        "collection_info": null
    },
    {
        "title": "送阮深甫尉桂东  其二",
        "author": "洪咨夔",
        "content": "一静镇百纷，一恕生百顺。\n所居欲官大，此道贵坐进。\n涂平鞭影疾，风壮帆力迅。\n皋兰拾秋芳，好寄南来信。",
        "dynasty": "宋",
        "collection_info": null
    },
    {
        "title": "九月一日侍老人游洞霄宿超然馆闻钟",
        "author": "洪咨夔",
        "content": "太一相过烛未销，朝元钟动鬰罗萧。\n身轻不怕琼台滑，蹴踏青霞上斗杓。",
        "dynasty": "宋",
        "collection_info": null
    },
    {
        "title": "翠蛟亭  其一",
        "author": "洪咨夔",
        "content": "壮杉耄桧护嵌空，飞堕蜿蜒白玉虹。\n莫道隔凡元有柱，胡麻流出石矼东。",
        "dynasty": "宋",
        "collection_info": null
    },
    {
        "title": "翠蛟亭  其二",
        "author": "洪咨夔",
        "content": "晴雷碾破白云窝，无数林华衮下坡。\n好把辘轳翻转着，昆崙顶上卷黄河。",
        "dynasty": "宋",
        "collection_info": null
    },
    {
        "title": "赠石室朱修行  其一",
        "author": "洪咨夔",
        "content": "响泉一派落天风，人在浮云柳絮中。\n亭午柴关犹未启，碧玲珑底拒霜红。",
        "dynasty": "宋",
        "collection_info": null
    },
    {
        "title": "赠石室朱修行  其二",
        "author": "洪咨夔",
        "content": "落叶堆中折脚铛，白云煮尽又还生。\n洞门黄鹤婆娑舞，留得松风待月明。",
        "dynasty": "宋",
        "collection_info": null
    },
    {
        "title": "送赵处士游方",
        "author": "洪咨夔",
        "content": "道家何荒唐，释氏更汗漫。\n君胡欲逃儒，结入杨墨案。\n时文窘枘凿，俗好厌冰炭。\n起寻出头路，去觅行脚饭。\n左携仙君茅，右挟佛祖粲。\n随身绝长物，到处得奇观。\n江山枯桐写，风月老笔判。\n识透心转空，养足骨自换。\n长生不可独，分寄石髓半。",
        "dynasty": "宋",
        "collection_info": null
    },
    {
        "title": "何正言母安人挽诗",
        "author": "洪咨夔",
        "content": "凤采生丹穴，萤光聚绛帏。\n两登黄甲去，一佩皂囊归。\n萱老悲方切，兰枯梦又非。\n青山秋寂历，客泪不胜挥。",
        "dynasty": "宋",
        "collection_info": null
    },
    {
        "title": "初酿",
        "author": "洪咨夔",
        "content": "手臼登新秫，头缸试嫩醪。\n蒲城寒信早，栗里旷怀高。\n重熟鱼沾麵，微生蟹带糟。\n老侬元不饮，随喜亦陶陶。",
        "dynasty": "宋",
        "collection_info": null
    },
    {
        "title": "赠前京东王制属",
        "author": "洪咨夔",
        "content": "赤叶风欲尽，黄花霜未干。\n病添予许老，穷迫子能寒。\n剑蚀蛟还吼，袍尘鹘尚盘。\n山东河北事，欲语泪汍澜。",
        "dynasty": "宋",
        "collection_info": null
    },
    {
        "title": "翁媪行",
        "author": "洪咨夔",
        "content": "翁头白如银，媪头黄如金。\n抵足搔疮昏到明，羞杀败布多年衾。\n晴窗蟢子悬瀰瀰，翁媪相看颜色启。\n门前人送撰碑钱，半赎冬衣半籴米。",
        "dynasty": "宋",
        "collection_info": null
    },
    {
        "title": "哭都城火",
        "author": "洪咨夔",
        "content": "九月丙戌夜未中，祝融涨焰通天红。\n曾楼杰观舞燧象，绮峰绣陌奔烛龙。\n始从李博士桥起，三面分风十五里。\n崩摧汹汹海潮翻，填咽纷纷釜鱼死。\n开禧回禄前未闻，今更五分多二分。\n大涂小撤噤不讲，拱手坐视连宵焚。\n殿前将军猛如虎，救得汾阳令公府。\n祖宗神灵飞上天，痛哉九庙成焦土。",
        "dynasty": "宋",
        "collection_info": null
    },
    {
        "title": "仲冬二日还自谷川道中  其一",
        "author": "洪咨夔",
        "content": "晴烟杳霭似春山，疎柳啼鸦意度闲。\n溪上麦田翻未遍，故迟牛带夕阳还。",
        "dynasty": "宋",
        "collection_info": null
    },
    {
        "title": "仲冬二日还自谷川道中  其二",
        "author": "洪咨夔",
        "content": "满天返照醉红殷，未到生明月已弯。\n好是蛾眉无点恨，盈盈淡扫有无间。",
        "dynasty": "宋",
        "collection_info": null
    },
    {
        "title": "至节前十日游胜因寺",
        "author": "洪咨夔",
        "content": "霜霁午曦暖，潦收沙路晞。\n束山知寺古，避客怪僧稀。\n箨滑涉危屐，藤鈎穿密衣。\n月黄风不动，灯火虹桥归。",
        "dynasty": "宋",
        "collection_info": null
    },
    {
        "title": "谨次老人至节韵",
        "author": "洪咨夔",
        "content": "但见阴阳递斡流，谁知阳本未尝休。\n善端继继无穷脉，元化生生不尽头。\n杜牧浪将箱劝读，少陵空为线添愁。\n何如静坐观其復，一点灵台造物游。",
        "dynasty": "宋",
        "collection_info": null
    },
    {
        "title": "至节出谒回  其一",
        "author": "洪咨夔",
        "content": "一脉阳从地底回，人情物意便春台。\n鲜衣稚子面红醉，知向外家参节来。",
        "dynasty": "宋",
        "collection_info": null
    },
    {
        "title": "至节出谒回  其二",
        "author": "洪咨夔",
        "content": "巧笑声摇六博盆，纤纤人在绿窗根。\n隔纱想见春风面，云滑金钗欲溜痕。",
        "dynasty": "宋",
        "collection_info": null
    },
    {
        "title": "病目",
        "author": "洪咨夔",
        "content": "日过学不力，年催名未芳。\n心期虽皦皦，目视已茫茫。\n灯迭青红晕，书纷黑白行。\n蒲团深瞑坐，禅味觉偏长。",
        "dynasty": "宋",
        "collection_info": null
    },
    {
        "title": "椒菊枕",
        "author": "洪咨夔",
        "content": "矮檠矻初年，细字窘晚节。\n天怜蠹书障，神授鸿宝诀。\n金葩凉而严，丹宝温以烈。\n两囊贮风露，半簪藉霜雪。\n芬透顶𩕳爽，清祛脑脂热。\n梦魂寥廓远，宇观沆瀣澈。\n云开月更朗，电掣岩欲裂。\n术妙刮膜金，功过刳蟆铁。\n聱牙读楚诅，琐尾窥越绝。\n不忧幻景侵，且喜翳根灭。\n颂花醉春温，餐英饱秋洁。\n涂屋兆蕃硕，饮潭进耆耋。\n况兹芳泽聚，尽洗空华结。\n夜气存虚明，天光发昭晰。\n须弥能微尘，渤澥或丘垤。\n不直一笑粲，已判双眦决。",
        "dynasty": "宋",
        "collection_info": null
    },
    {
        "title": "俞提举挽诗  其一",
        "author": "洪咨夔",
        "content": "展也万夫特，翛然山泽臞。\n朔风空汴泗，春水渺淮湖。\n筹驿尹师鲁，诗坛梅圣俞。\n绣衣归老去，有韫不轻沽。",
        "dynasty": "宋",
        "collection_info": null
    },
    {
        "title": "俞提举挽诗  其二",
        "author": "洪咨夔",
        "content": "苍鹤孤山晓，黄花栗里秋。\n一身虽物外，万国尚眉头。\n遗老几何在，耆英只么休。\n问天天不语，江阔莫云愁。",
        "dynasty": "宋",
        "collection_info": null
    },
    {
        "title": "奚知县挽诗",
        "author": "洪咨夔",
        "content": "敏锐霹雳手，宽平云梦胸。\n雄台高幕画，剧邑富民庸。\n帆挂风方駃，戈挥日又舂。\n炊粱剪春韭，无復奉从容。",
        "dynasty": "宋",
        "collection_info": null
    },
    {
        "title": "臈中步月  其一",
        "author": "洪咨夔",
        "content": "平山堂下解围去，天水堡前经战来。\n天地无情一般月，照人霜骨白皑皑。",
        "dynasty": "宋",
        "collection_info": null
    },
    {
        "title": "臈中步月  其二",
        "author": "洪咨夔",
        "content": "卖妻鬻子年饥后，索母求爷贼乱余。\n对月椎胸几家哭，更堪萧索岁将除。",
        "dynasty": "宋",
        "collection_info": null
    },
    {
        "title": "何正言挽诗",
        "author": "洪咨夔",
        "content": "隽手芥拾紫，忠肝蒲伏青。\n婴龙云气直，缚虎雪毛腥。\n炊枕梦何短，书棺名更馨。\n眇然人物几，墓草涕交零。",
        "dynasty": "宋",
        "collection_info": null
    },
    {
        "title": "谨和老人惠山泉  其一",
        "author": "洪咨夔",
        "content": "取水驿符到，喊山旗信通。\n碾分花底月，炉受竹间风。\n金谷正觅醉，玉川谁道穷。\n顶门甘露入，唤醒主人公。",
        "dynasty": "宋",
        "collection_info": null
    },
    {
        "title": "谨和老人惠山泉  其二",
        "author": "洪咨夔",
        "content": "第二水泉动，斜三封印通。\n爱奇亲煮雪，得隽细生风。\n酒肺苏将渴，诗情洗尽穷。\n娉婷须好买，供奉读书公。",
        "dynasty": "宋",
        "collection_info": null
    },
    {
        "title": "岁暮山中纪事  其一",
        "author": "洪咨夔",
        "content": "南山大小空，横行无常时。\n蓄狗豢豕尽，泽吻樵牧儿。\n翁妪起譟逐，妥尾行愈迟。\n力穷哭且駡，天网不汝遗。",
        "dynasty": "宋",
        "collection_info": null
    },
    {
        "title": "岁暮山中纪事  其二",
        "author": "洪咨夔",
        "content": "里巷负暄翁，隤然支离疏。\n饕虱缘缊袍，点缀颔下须。\n旁人劝翁扪，摇手一任渠。\n虱多转不痒，何庸事驱除。",
        "dynasty": "宋",
        "collection_info": null
    },
    {
        "title": "岁暮山中纪事  其三",
        "author": "洪咨夔",
        "content": "乡风腊廿五，比户然爆竹。\n穷阴挟黄昏，霹雳起空屋。\n梁间鬼拍手，笑人未免俗。\n罔两白昼行，渠尔一爆逐。",
        "dynasty": "宋",
        "collection_info": null
    },
    {
        "title": "除夜",
        "author": "洪咨夔",
        "content": "市儿数十百，挟炬相追奔。\n争唱卖獃歌，祈以昭易惛。\n我獃大如屋，几腊拥败垣。\n群雏劝我卖，急售价莫论。\n弄巧或成拙，太清不如浑。\n老铁无孔锤，甘守钝性根。",
        "dynasty": "宋",
        "collection_info": null
    },
    {
        "title": "新年",
        "author": "洪咨夔",
        "content": "欲识新年课，都非旧日图。\n词分诗料帐，酒夺饭工夫。\n锻息柳边手，镊闲花裏鬚。\n寒消芳草绿，打急办行厨。",
        "dynasty": "宋",
        "collection_info": null
    },
    {
        "title": "谨和老人欲还故庐",
        "author": "洪咨夔",
        "content": "飕飕破屋小青裯，客枕频年寄道周。\n行止非人真可笑，穷通有命尚何愁。\n春风旧垒双飞燕，宿雨新巢百拙鸠。\n信是还家贫亦好，德人何处不天游。",
        "dynasty": "宋",
        "collection_info": null
    },
    {
        "title": "谨和老人春行",
        "author": "洪咨夔",
        "content": "抗疏明时效伏伽，一归七度试春纱。\n柔风绿遍庭前草，细雨红催陌上花。\n惠远买来犹浊酒，赵州吃去只粗茶。\n回头恰恰鶑啼处，黄四娘今尚有家。",
        "dynasty": "宋",
        "collection_info": null
    },
    {
        "title": "又塔院",
        "author": "洪咨夔",
        "content": "僧伽传法处，阿育放光时。\n到顶直无缝，透心横有枝。\n梅间诗凤咮，竹裏酒鸱夷。\n醉上危层去，空明渺所思。",
        "dynasty": "宋",
        "collection_info": null
    },
    {
        "title": "灯夕独酌  其一",
        "author": "洪咨夔",
        "content": "钿车罗帕禁街夜，珂伞炬城沙路春。\n少不自强今老矣，落梅风暖酒生鳞。",
        "dynasty": "宋",
        "collection_info": null
    },
    {
        "title": "灯夕独酌  其二",
        "author": "洪咨夔",
        "content": "海涛风定柳枝曲，江檝波明桃叶歌。\n剪烛停杯听宛转，不妨白雪映青蛾。",
        "dynasty": "宋",
        "collection_info": null
    },
    {
        "title": "送游考功将漕夔门  其一",
        "author": "洪咨夔",
        "content": "温公一传谏议刘，菊坡一传吏部游。\n长庚伴月天欲晓，西照太白南罗浮。",
        "dynasty": "宋",
        "collection_info": null
    },
    {
        "title": "送游考功将漕夔门  其二",
        "author": "洪咨夔",
        "content": "神鼎一铸魑魅怖，法鼓四震波旬悲。\n祖宗涵养天下气，留得此脉扶颠危。",
        "dynasty": "宋",
        "collection_info": null
    },
    {
        "title": "送游考功将漕夔门  其三",
        "author": "洪咨夔",
        "content": "欲鸣不鸣衔口马，欲去不去羸角羝。\n排天绝叫河汉裂，隻舸飞上岷江西。",
        "dynasty": "宋",
        "collection_info": null
    },
    {
        "title": "送游考功将漕夔门  其四",
        "author": "洪咨夔",
        "content": "古来刀锯鼎镬具，用待诽谤妖言人。\n掁触不怒予节去，惟天为大知尧仁。",
        "dynasty": "宋",
        "collection_info": null
    },
    {
        "title": "送游考功将漕夔门  其五",
        "author": "洪咨夔",
        "content": "金汤弃去七百里，珠玉走尽六十州。\n谁生厉阶不可问，桔柏江上风飕飗。",
        "dynasty": "宋",
        "collection_info": null
    },
    {
        "title": "送游考功将漕夔门  其六",
        "author": "洪咨夔",
        "content": "烧畬瀼外竹枝瘦，踏碛滩上桃花肥。\n绣衣故乡岂不好，为天下计毋庸归。",
        "dynasty": "宋",
        "collection_info": null
    },
    {
        "title": "送游考功将漕夔门  其七",
        "author": "洪咨夔",
        "content": "四肢谁谓可无骨，五臟自信难留寒。\n跂予望之不得语，但愿万里书平安。",
        "dynasty": "宋",
        "collection_info": null
    },
    {
        "title": "正月二十四日早梦乞聪明于东坡",
        "author": "洪咨夔",
        "content": "东来一舸横天上，御风而行无点浪。\n有人野服帽高檐，宛如赤壁图中样。\n举手疾声呼先生，为我心孔开聪明。\n辗然一笑若相语，乞得聪明不如鲁。",
        "dynasty": "宋",
        "collection_info": null
    },
    {
        "title": "老人晚得女真真又曾孙女金华皆再周而殇葬塔院后今春焚化用前韵赋诗谨和",
        "author": "洪咨夔",
        "content": "窣波影裏诵陀伽，古佛灯笼护绛纱。\n智慧竭罗虽正果，慈悲妙善亦空花。\n怕寒婉娈初拳蕨，望雨醒松细舌茶。\n节物感人还自解，有儿何用女当家。",
        "dynasty": "宋",
        "collection_info": null
    },
    {
        "title": "送澄维那访旧湖山",
        "author": "洪咨夔",
        "content": "梅子酸犹浅，桃花艳已饶。\n春风开口吸，明月换肩挑。\n鹤向平湖放，猿从古洞招。\n出门天地阔，何处不逍遥。",
        "dynasty": "宋",
        "collection_info": null
    },
    {
        "title": "叶主簿挽诗",
        "author": "洪咨夔",
        "content": "生理鸱夷子，心期桑苎翁。\n行厨修竹月，坐舰落花风。\n雏好纔孤凤，行疎忽断鸿。\n吴松明远目，一点夕阳红。",
        "dynasty": "宋",
        "collection_info": null
    },
    {
        "title": "谨和老人古砚韵",
        "author": "洪咨夔",
        "content": "破坏憨僧衲，凹欹漫叟漥。\n吐云头缩蜃，啖月口呿蟆。\n宫㜮愁难捧，堂胥怒可挝。\n莫贪濡笔利，浪草侍中麻。",
        "dynasty": "宋",
        "collection_info": null
    },
    {
        "title": "路逢徽州送牡丹入都",
        "author": "洪咨夔",
        "content": "飞絮游丝弄霁华，出门芳草渺天涯。\n太平莫道全无象，脱绣鸣铃传送花。",
        "dynasty": "宋",
        "collection_info": null
    },
    {
        "title": "首夏一绝示徐锦囊",
        "author": "洪咨夔",
        "content": "金丸未熟樱桃过，锦幄俱空芍药来。\n共坐晚凉观物化，床头有酒为君开。",
        "dynasty": "宋",
        "collection_info": null
    },
    {
        "title": "答王仲钧  其一",
        "author": "洪咨夔",
        "content": "无言安止止，不动妙如如。\n暴虎未闻道，汗牛空读书。\n赤穷遑恤后，白坐且求初。\n寂历野花晚，嫣然风雨余。",
        "dynasty": "宋",
        "collection_info": null
    },
    {
        "title": "答王仲钧  其二",
        "author": "洪咨夔",
        "content": "老镜风霜饱，离觞岁月悠。\n曲多传郢水，诗亦到苏州。\n拽转撩天鼻，抽将闹市头。\n投林毋用急，时至会封侯。",
        "dynasty": "宋",
        "collection_info": null
    },
    {
        "title": "次子有下第韵",
        "author": "洪咨夔",
        "content": "东风换骨立成僊，五色终迷自古然。\n龙变未符今举谶，鹤来当验后科缘。\n情如中酒宜亲酒，命合腰钱会有钱。\n许买娉婷供老伴，不妨迟得两三年。",
        "dynasty": "宋",
        "collection_info": null
    },
    {
        "title": "答骆肖秦",
        "author": "洪咨夔",
        "content": "过我葵榴巷，留君笋薤厨。\n襟怀新雨快，面目故山癯。\n自笑孤飞鹤，谁怜返哺乌。\n未应埋没得，囊有万骊珠。",
        "dynasty": "宋",
        "collection_info": null
    },
    {
        "title": "初夏即事一首谢俞德远惠茶",
        "author": "洪咨夔",
        "content": "病眼昏花懒读书，闭门恬养冉溪愚。\n一帘草色蛤呼伴，四壁树阴鸡护雏。\n已是归来何用引，本无太极不须图。\n小团自汲新泉试，凉满松风石铫炉。",
        "dynasty": "宋",
        "collection_info": null
    },
    {
        "title": "重午山蹊独步",
        "author": "洪咨夔",
        "content": "扶病索清荫，循林步幽霏。\n花拈勃姑饭，草拾虾蟆衣。\n良药触手是，壮容转头非。\n易补天上漏，难驻人间晖。\n寒暑递流斡，悲乐相因依。\n功名少终吉，富贵多危机。\n李泌语欲咽，屈平志空违。\n不如满引酒，举世知我希。",
        "dynasty": "宋",
        "collection_info": null
    },
    {
        "title": "观物  其一",
        "author": "洪咨夔",
        "content": "饱饭茶瓯罢，闲观万物情。\n狗加狮立号，猫冒虎为名。\n故沼慈姑王，新畦腐婢荣。\n蝉从何许变，忽送出林声。",
        "dynasty": "宋",
        "collection_info": null
    },
    {
        "title": "观物  其二",
        "author": "洪咨夔",
        "content": "薄命天元定，深居日转长。\n塔铃空洛度，车铎惯琅珰。\n笋长竹还老，莲迟荷自香。\n羡他雏又乳，双燕胜春忙。",
        "dynasty": "宋",
        "collection_info": null
    },
    {
        "title": "抹利",
        "author": "洪咨夔",
        "content": "翡翠帘帷雪透肌，纤风不动闹香吹。\n裴回顾影精神发，省得京华识面时。",
        "dynasty": "宋",
        "collection_info": null
    },
    {
        "title": "晚莲",
        "author": "洪咨夔",
        "content": "飒然秋入井梧嘶，窗下红蕖始脱泥。\n但有意开何论晚，纵无力上不嫌低。\n鱼贪芳影机还熟，蝶怕深香路自迷。\n更把闲情坚耐着，明年花与屋檐齐。",
        "dynasty": "宋",
        "collection_info": null
    },
    {
        "title": "凉月  其一",
        "author": "洪咨夔",
        "content": "莲房折尽只留荷，露盖班班一丈过。\n高下横斜无定影，聚凉着得月明多。",
        "dynasty": "宋",
        "collection_info": null
    },
    {
        "title": "凉月  其二",
        "author": "洪咨夔",
        "content": "金粟安排雨后黄，定知花亦爱新凉。\n夜深月透玲珑影，花自光明月自香。",
        "dynasty": "宋",
        "collection_info": null
    },
    {
        "title": "挽阮倅",
        "author": "洪咨夔",
        "content": "胶庠推博洽，州县着廉平。\n人物万夫特，山川千古英。\n虬髯横意气，猿臂鬰功名。\n一掬同年泪，西风浩荡情。",
        "dynasty": "宋",
        "collection_info": null
    },
    {
        "title": "挽李丞",
        "author": "洪咨夔",
        "content": "笃敬古君子，公平贤大夫。\n笔端知已有，券外得心无。\n落日摇墙竹，凄风堕井梧。\n蓄深施不尽，留与读书符。",
        "dynasty": "宋",
        "collection_info": null
    },
    {
        "title": "和子有催归",
        "author": "洪咨夔",
        "content": "卜庐必择地，买邻不论金。\n出机与入机，去心即来心。\n拗性临川翁，罢相老境侵。\n霜竹钟山寺，雅寄金玉音。\n强项峨眉僊，渡海忧患深。\n𥝧稏阳羡田，欢言饱甘霖。\n故山月在眼，客屋风满襟。\n欲归欠生业，随寓如家林。\n觅桤适闲趣，借竹供清吟。\n俛仰一逆旅，干坤古犹今。",
        "dynasty": "宋",
        "collection_info": null
    },
    {
        "title": "谨和老人莲桂  其一",
        "author": "洪咨夔",
        "content": "点破秋光数叶荷，水清时见小鱼过。\n渟涵风露三更足，收拾江湖万顷多。",
        "dynasty": "宋",
        "collection_info": null
    },
    {
        "title": "谨和老人莲桂  其二",
        "author": "洪咨夔",
        "content": "捣成一百八丸黄，入手能令热恼凉。\n金粟如来身已化，蕊珠僊子骨犹香。",
        "dynasty": "宋",
        "collection_info": null
    },
    {
        "title": "移居西郭重楼",
        "author": "洪咨夔",
        "content": "欲归未办买山资，东寄西存漫一枝。\n楼上起楼渠自巧，客中作客我何痴。\n崎岖溪步通虚市，鬰屈山蹊护短篱。\n不用子猷亲种竹，屋头元有绿猗猗。",
        "dynasty": "宋",
        "collection_info": null
    },
    {
        "title": "自和",
        "author": "洪咨夔",
        "content": "得寮便住似西资，谁暇安巢更择枝。\n閤密不妨中酒圣，楼明大好养书痴。\n志公分料存刀尺，庞老家风欠笊篱。\n大厦千间宵八尺，傍人莫笑太穷猗。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 长桥渡",
        "author": "洪咨夔",
        "content": "溪流转处两三家，落落疎林浅浅沙。\n可是小春风物早，檐头一束杜鹃花。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 阆山妙严院松月堂读张汪二公诗有感用无垢韵",
        "author": "洪咨夔",
        "content": "止水搅不动，好山邀辄来。\n松间寒月晚，似欠两翁催。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿妙胜阁 其一",
        "author": "洪咨夔",
        "content": "鈎辀格磔鸟呼晚，勃窣媻姗人试寒。\n野水不流山四合，宝华云裏着栏干。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿妙胜阁 其二",
        "author": "洪咨夔",
        "content": "一径白云明似雪，满山红叶艳于花。\n过溪买酒等闲事，只恐客来非当家。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 出阆山",
        "author": "洪咨夔",
        "content": "无雨又无日，此行天相之。\n荒园遗木老，古隧得峰奇。\n霜晚蔬犹剑，风温茗已旗。\n行厨何用许，胜处可忘饥。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 谨和老人凤口遇雨",
        "author": "洪咨夔",
        "content": "狂暖酿成雨，逆风摇断桡。\n寂谈王舍卫，闷想鬰台萧。\n游兴孤芒屩，归期数翠翘。\n推篷占霁色，木末散声招。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 翔凤山资福寺",
        "author": "洪咨夔",
        "content": "听雨客无寐，放晴山有灵。\n禅关深紫翠，勋庙肃丹青。\n鳌负摩云碣，龙扶拱日屏。\n真如无尽意，石涧水泠泠。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿资福小阁次梁间韵 其一",
        "author": "洪咨夔",
        "content": "古木阴阴兀老苍，月于疎处弄昏黄。\n巡檐不见梅花面，认得东风句子香。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿资福小阁次梁间韵 其二",
        "author": "洪咨夔",
        "content": "小窗无欠亦无余，一榻翛然雪透肤。\n收拾故书藏恰好，怕人写入凤山图。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 杨坟",
        "author": "洪咨夔",
        "content": "生前图形耀凌烟，死后起冢高祁连。\n垛楼阴合苍官立，辇路苔生石翁泣。\n吴人最重十月朝，纸钱挂冢风飘飘。\n积金至斗命可买，玉带貂冠镇长在。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 何山书堂",
        "author": "洪咨夔",
        "content": "日高裹饭看何山，山缺东南水遶关。\n松桧不摇风自度，读书声在白云间。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 道场山",
        "author": "洪咨夔",
        "content": "何山如幽人，道场如大家。\n穰穰衲子脚，剌剌骚翁牙。\n挟隽控寒飈，搜光蹑晨霞。\n危颠矫窣堵，平畴畧污邪。\n岩泉跑虎涌，径松髯龙拏。\n钟梵破深寂，金碧开纷葩。\n修廊步屐峻，杰阁望眼赊。\n山势佩玦矗，湖光镜奁谺。\n清苕杳霭入，古弁空蒙遮。\n列翠不可唾，群籁无敢譁。\n坐我旃檀林，酌之枪旗茶。\n宇定岫出云，语妙天雨华。\n吾生久堕甑，昔游惯乘槎。\n夷犹庐阜阳，宿留岷江涯。\n高曾凌峤栈，卑或搜崖漥。\n昨梦难历省，此行足雄夸。\n老亲八十健，闲俦二三嘉。\n拍浮一叶眇，收揽万景奢。\n富贵上蔡犬，贫贱东陵瓜。\n未须笑落铎，谁能苦觰沙。\n候门占噪鹊，旋桡趁归鸦。\n奇事恐没没，举诗属僧伽。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 玉湖书院怀二倪",
        "author": "洪咨夔",
        "content": "苕霅趍太湖，地少天宇宽。\n高低宝楼阁，盛之水晶盘。\n中有读书庐，八窗俯晴澜。\n衡弁俨相望，不受湖光吞。\n彼美金玉人，伊吾斗阑干。\n骑鲸渺何许，衰柳风露寒。",
        "dynasty": "宋",
        "collection_info": null
    },
    {
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 叶推官无尽景",
        "author": "洪咨夔",
        "content": "繫舡官柳根，阛阓得深密。\n日落远水明，云收好山出。\n天开有声画，人立无价璧。\n酒行不须多，鹭下菰蒲夕。",
        "dynasty": "宋",
        "collection_info": null
    },
    {
        "title": "梅  其一",
        "author": "洪咨夔",
        "content": "风霜摇落都卢尽，一点春回造化家。\n万物成终又成始，须将艮体看梅花。",
        "dynasty": "宋",
        "collection_info": null
    },
    {
        "title": "梅  其二",
        "author": "洪咨夔",
        "content": "寒根不与物俱陈，髁髁梢头寂寂春。\n却月凌风谁会得，不沾一叶是真身。",
        "dynasty": "宋",
        "collection_info": null
    },
    {
        "title": "和楼前梅  其一",
        "author": "洪咨夔",
        "content": "飞香涨艷拍檐牙，暖热楼居鄂陆家。\n宝髻盘鸦冰柱晓，倚阑平折北梢花。",
        "dynasty": "宋",
        "collection_info": null
    },
    {
        "title": "和楼前梅  其二",
        "author": "洪咨夔",
        "content": "楼高夜静月华陈，冷浸含章一段春。\n人影花光相上下，定知梅亦解分身。",
        "dynasty": "宋",
        "collection_info": null
    },
    {
        "title": "送李致远安远簿  其一",
        "author": "洪咨夔",
        "content": "四海几青眼，五车今白头。\n信天投矮屋，觅地起岑楼。\n山迥风烟合，江平潦雾收。\n谁欤人物计，留取备枚邹。",
        "dynasty": "宋",
        "collection_info": null
    },
    {
        "title": "送李致远安远簿  其二",
        "author": "洪咨夔",
        "content": "与我迭知己，喜君初得官。\n时来宁论晚，身健莫辞难。\n访雪牵魂梦，停云寄肺肝。\n斯文元气在，努力好加餐。",
        "dynasty": "宋",
        "collection_info": null
    },
    {
        "title": "夜坐",
        "author": "洪咨夔",
        "content": "夜永难为睡，群儿坐伴翁。\n漉虀冰瓮碧，捻豆雪炉红。\n清诵听还隽，闲谈笑又烘。\n安排明蚤供，荠长后园丛。",
        "dynasty": "宋",
        "collection_info": null
    },
    {
        "title": "大人和云楼底雪千峰楼头着寓翁梅方开萼绿桃已亚枝红斟浅偏劳劝眠迟不受烘锦城春在眼何暇问蚕丛时四川李制置以荣州见辟辞之也某因用前韵",
        "author": "洪咨夔",
        "content": "寄榻高寒地，收心懒散翁。\n鸡鸣虚室白，鸦起小窗红。\n古操尘絃拂，新诗冻研烘。\n桃梅芳意觉，不是去年丛。",
        "dynasty": "宋",
        "collection_info": null
    },
    {
        "title": "洪崖图行",
        "author": "洪咨夔",
        "content": "修髯危肩老僊人，布袍革带乌靴巾。\n胸中不着半点尘，天地万象肧腪春。\n扇者橘，书者栗，瓢者朮，缰而掣者葛，笠而鞭者拙。\n中间厖然大者雪，从我两髯三髧一蹩躠。\n馿何钝，奴何痴，前掣后鞭趣使驰。\n麾鞭愈急行愈迟，掣缰欲断人馿疲。\n但见尻秃秃，蹄局局，欲坠不坠止鸣木。\n本无伎俩能喷玉，正可吞声春草绿。\n先生御气存其神，下馿步行意更真。\n从渠蹇材拗莫驯，超然目送八极辔凤骖麒麟。",
        "dynasty": "宋",
        "collection_info": null
    },
    {
        "title": "岁晏  其一",
        "author": "洪咨夔",
        "content": "得路隻轮车易上，失时独幅被难眠。\n淡黄虀饭茅柴酒，东掩西遮也过年。",
        "dynasty": "宋",
        "collection_info": null
    },
    {
        "title": "岁晏  其二",
        "author": "洪咨夔",
        "content": "百想卧轮翻伎俩，三生圆泽弄精魂。\n何如静对梅花坐，春满江南雪后村。",
        "dynasty": "宋",
        "collection_info": null
    },
    {
        "title": "谨和老人赋梅",
        "author": "洪咨夔",
        "content": "寄得江南驿信来，窥林映水几枝开。\n形容绮语空能絮，酬答芳心总已灰。\n厌旧趋新和粉染，夺真弄假点酥裁。\n纷纷儿女春风恼，却笑诗翁醉打隈。",
        "dynasty": "宋",
        "collection_info": null
    },
    {
        "title": "和赵保之青田即事",
        "author": "洪咨夔",
        "content": "宝犀压帐春风入，渴乌传箭寒澌滴。\n砉然推枕起放衙，霜月满庭凫鴈集。\n簿书颠倒六作五，文移纵横一取十。\n精神坐照吏姦破，政事流从儒术出。\n墨池霹雳送飞雨，积案如山笑谭毕。\n逢迎合爪递相贺，戒石亭前见天日。\n公余琴迭舞胎僊，客退炉熏斋绣佛。\n芳蹊桃李不自言，旧燕新鶑沸消息。\n诗筒入手如见面，金井新泉生玉色。\n汗青不朽须早计，过眼年华征羽急。",
        "dynasty": "宋",
        "collection_info": null
    },
    {
        "title": "臈月二十五夜",
        "author": "洪咨夔",
        "content": "炙玉怀雪貍，脍银忆冰鲚。\n异哉山泽荒，坐我穷鬼祟。\n儿头似耶白，相对玩残岁。\n炉寒灰荧荧，檠涸灯翳翳。\n擘柑老赤脚，暖酒小青髻。\n一酌佳入蔗，再酌甘胜荠。\n陶然会道妙，嗒然司德契。\n吾身与干坤，共此小关捩。\n三百六十节，一节一节繫。\n四万八千息，一息一息继。\n日月有往来，阴阳有开闭。\n太和行其间，周流无边际。\n臈尽梅纷披，春回柳摇曳。\n非时难强揠，有命莫过计。\n颜回箪瓢空，季路缊袍弊。\n只恐非大贤，公不待后世。",
        "dynasty": "宋",
        "collection_info": null
    },
    {
        "title": "送程宗武游岝崿",
        "author": "洪咨夔",
        "content": "骤暖揠芳意，薄游烘软尘。\n乱山云气晓，啼鸟杏花春。\n人物少催老，物华新换陈。\n一声铿尔瑟，沂水绿鳞鳞。",
        "dynasty": "宋",
        "collection_info": null
    },
    {
        "title": "谨和老人雪晴",
        "author": "洪咨夔",
        "content": "云屏九折跨三休，公欲行春雪不愁。\n逗暖流澌鸣暗谷，送晴倒景漾层楼。\n似无似有草痕动，半落半开花气浮。\n婆餠焦声林外起，便从野渡唤横舟。",
        "dynasty": "宋",
        "collection_info": null
    },
    {
        "title": "元寂宫生祠行",
        "author": "洪咨夔",
        "content": "间台珍馆严鹤林，老桂鉅竹笼春阴。\n骑鹤僊翁杳莫寻，适从何来貂插金。\n裳佩丹青杂璆琳，旗旛绣綵熏甲沉。\n蕊函三洞罗森森，云璈九奏锵愔愔。\n拥炉步虚摇箕参，稽首寥阳祈博临。\n庭下朝谒纷冠簪，愿言福寿高于岑。\n问子为谁对辄瘖，以目代口手拊襟。\n伊民豺虎国蠹蟫，细大敲剥无遗针。\n凛虞膏血供几砧，巧谀曲媚求回心。\n天乎少戢汤火燖，庶几沸鱼逃釜鬵。\n上帝福善祸必淫，高目下耳一监歆。\n察此颂祷皆呻吟，革彼飞鸮怀好音。\n呜呼爱而祠者古，畏而祠者今。\n安得皞皞相忘，武城弦歌单父琴。",
        "dynasty": "宋",
        "collection_info": null
    },
    {
        "title": "婆餠焦",
        "author": "洪咨夔",
        "content": "万斛精神一握身，清吭宛转欲飞尘。\n鸡纔唱后便知晓，燕未来前先得春。\n惊觉海棠休苦睡，提醒杨柳莫空颦。\n最怜吉语能相报，麦熟同为鼓腹人。",
        "dynasty": "宋",
        "collection_info": null
    },
    {
        "title": "孙教授挽诗",
        "author": "洪咨夔",
        "content": "手织天孙锦，胸吞海若洋。\n官卑材不尽，年往虑空长。\n啼鸟呼春梦，飞花饯夕阳。\n唯余君子泽，插架简编香。",
        "dynasty": "宋",
        "collection_info": null
    },
    {
        "title": "笋蕨",
        "author": "洪咨夔",
        "content": "小儿握固骨何弱，稚子着綳肌尚寒。\n岂不爱渠风味好，只应催我鬓毛残。",
        "dynasty": "宋",
        "collection_info": null
    },
    {
        "title": "浴罢气体和",
        "author": "洪咨夔",
        "content": "浴罢气体和，坐睡便胡床。\n首欹如汲瓶，数俯辄一昂。\n瞢腾復瞢腾，慾泯想亦忘。\n干坤孰高下，今古谁兴亡。\n矍然瞠两眼，疎窗半斜阳。\n窗下樱桃花，无风自吹香。",
        "dynasty": "宋",
        "collection_info": null
    },
    {
        "title": "金不换歌",
        "author": "洪咨夔",
        "content": "东家鼎贵万户侯，西家暴富十谷牛。\n唤丝呼竹进玉舟，把酒已作明朝愁。\n中间人家贱贫惯，既得未得两无患。\n晏眠起吃盫菜饭，饭罢乱拈书册看。\n此乐名为金不换。",
        "dynasty": "宋",
        "collection_info": null
    },
    {
        "title": "酬东风引",
        "author": "洪咨夔",
        "content": "魏郑公，田舍翁。\n陆敬舆，老獠奴。\n斯人斯人尚如许，薄命蛾眉何足数。\n野桃溪杏次第红，脱袴博酒酬东风。",
        "dynasty": "宋",
        "collection_info": null
    },
    {
        "title": "溪行",
        "author": "洪咨夔",
        "content": "却扫昼阴永，意行溪上汀。\n鬓华年减黑，草晕日添青。\n鱼舞新磨镜，鸥飞小画屏。\n梨花寒食近，谁与管飘零。",
        "dynasty": "宋",
        "collection_info": null
    },
    {
        "title": "用吴秘书正月晦韵",
        "author": "洪咨夔",
        "content": "揽春群玉写芳怀，次第安排到药苔。\n但得斯文留脉在，须教我辈放眉开。\n疎风细雨桃花过，竹屋柴门燕子来。\n老去湖山无復梦，荷鉏西崦觅桤栽。",
        "dynasty": "宋",
        "collection_info": null
    },
    {
        "title": "礼灭翁退天台能仁院归梁渚一绝寄之",
        "author": "洪咨夔",
        "content": "倒札枯藤立晚风，山光不与水俱东。\n苹花落尽芦花老，地阔天高一箇鸿。",
        "dynasty": "宋",
        "collection_info": null
    },
    {
        "title": "椶榈",
        "author": "洪咨夔",
        "content": "旧脱败蓑乱，新添华节高。\n肃容春尚静，侠气夏方豪。\n黄孕子鱼腹，青披孔雀尻。\n丰撞知可制，雷动景钟号。",
        "dynasty": "宋",
        "collection_info": null
    },
    {
        "title": "碧桃曲",
        "author": "洪咨夔",
        "content": "草平不断瑶池路，楼碍东风花满树。\n绿眉素颊澹裙裳，月华暖透三更露。\n双成飞琼妬高妍，引梢摇月分婵娟。\n云璈一曲迸空碧，青鸾惊起花翩翩。",
        "dynasty": "宋",
        "collection_info": null
    },
    {
        "title": "烛下次海棠",
        "author": "洪咨夔",
        "content": "红深翠浅浣花春，投老相逢过所欣。\n有许精神宜半睡，无多醖藉莫全醺。\n涵渟芳露须饶月，笼护晴晖不碍云。\n成就化工真富贵，天香更与牡丹分。",
        "dynasty": "宋",
        "collection_info": null
    },
    {
        "title": "送李微之倅成都",
        "author": "洪咨夔",
        "content": "凤生丹山西，来为太平符。\n矫立青琅玕，祥云蔚相扶。\n一鸣合箫韶，再鸣应驺虞。\n散为清明风，万象皆敷与。\n色举抑何决，矢脱金仆姑。\n戛摩参旗高，可望不可呼。\n穿花迷娇雉，唼藻戏乳鳬。\n搔首重太息，春阴渺江湖。",
        "dynasty": "宋",
        "collection_info": null
    },
    {
        "title": "次叔厚韵",
        "author": "洪咨夔",
        "content": "梦断红尘踏九衢，云山佳处借楼居。\n采将瓠叶随宜煮，拾得榴皮信意书。\n未问我今忘我世，须知吾本爱吾庐。\n黄公垆在花阴裏，磊砢从君一破除。",
        "dynasty": "宋",
        "collection_info": null
    },
    {
        "title": "二佳",
        "author": "洪咨夔",
        "content": "佳笋如佳人，柔晢饱风致。\n佳醑如佳士，醇明负骨气。\n此笋配此醑，可爱不可醉。\n得醉岂不好，醉恐不知味。\n蔚如王谢家，文雅将富贵。",
        "dynasty": "宋",
        "collection_info": null
    },
    {
        "title": "二月二十七游仙洞次壁间韵",
        "author": "洪咨夔",
        "content": "点脚地维绝，举头天语闻。\n瀑泉飞响雪，洞石涌崩云。\n缥缈追元放，低回揖郭文。\n神清知好在，烟锁绿苔纹。",
        "dynasty": "宋",
        "collection_info": null
    },
    {
        "title": "用韵答赵主簿",
        "author": "洪咨夔",
        "content": "逸气盖三谢，英词参二班。\n飞緌宜北阙，枉驾忽东山。\n花妥昼阴寂，絮吹春思闲。\n光风知几转，尽付酒杯间。",
        "dynasty": "宋",
        "collection_info": null
    },
    {
        "title": "谨和老人罗山",
        "author": "洪咨夔",
        "content": "自铸铁成错，谁吹灰使然。\n俗情床上下，野趣蜜中边。\n花艳明光锦，苔痕白打钱。\n醉翁诗板在，山莫放童颠。",
        "dynasty": "宋",
        "collection_info": null
    },
    {
        "title": "寄题辛氏尘外楼",
        "author": "洪咨夔",
        "content": "罗浮三十里，楼对玉崔嵬。\n风卷软红去，云扶飞翠来。\n会心须尽帙，适性莫多杯。\n除得翳根尽，灵光生镜台。",
        "dynasty": "宋",
        "collection_info": null
    },
    {
        "title": "初夏",
        "author": "洪咨夔",
        "content": "鹤帐华缨绝，牛蹊老屐穿。\n薄晴生晚咔，深绿护余妍。\n万卷不堪煮，百怀空自煎。\n朱樱黄苦笋，小酌便陶然。",
        "dynasty": "宋",
        "collection_info": null
    },
    {
        "title": "里人送芍药用韵",
        "author": "洪咨夔",
        "content": "诗墨淋漓似小王，殷勤包赠暖红香。\n杨州金繫腰何在，随分留春共一觞。",
        "dynasty": "宋",
        "collection_info": null
    },
    {
        "title": "寄高子厚",
        "author": "洪咨夔",
        "content": "盘隠门下客，流落余两箇。\n我故稔子穷，子亦谅我懦。\n穉松高未尺，早望屋脊过。\n小莲出纔寸，便誉车轮大。\n急滩倒撑舡，狭路错推磨。\n不诮材无堪，祗嘆命未作。\n沽酒劳閴寂，裹饭问寒饿。\n为分猢狲愁，相对橐驼坐。\n有无共甘苦，休戚先吊贺。\n绸缪平生期，荏苒岁月蹉。\n人情少耐久，世事难预课。\n欲寻买山盟，恐踏算瓮破。",
        "dynasty": "宋",
        "collection_info": null
    },
    {
        "title": "悯农",
        "author": "洪咨夔",
        "content": "麦黄蚕登簇，秧青雨催耕。\n农家竭作时，无工搏蚊蝱。\n短杠鴈鹜进，修繂蝼蚁行。\n谟盖溪壑满，名言舆梁成。\n吞声不敢怨，但愿天长晴。",
        "dynasty": "宋",
        "collection_info": null
    },
    {
        "title": "和礼灭翁感钱氏旧事",
        "author": "洪咨夔",
        "content": "民不知兵物自华，表忠消得老碑夸。\n虎符龙节故王国，凤舞鸾飞今帝家。\n遗庙断垣低槲叶，荒村旧井湿桐花。\n冯夷尚怕潮头弩，一望西兴渡口沙。",
        "dynasty": "宋",
        "collection_info": null
    },
    {
        "title": "灭翁为日者求诗",
        "author": "洪咨夔",
        "content": "大桡甲子一串穿，东州西州走诸禅。\n芭蕉虚实果何物，橄榄苦甜犹问天。\n华光佛寿十二劫，瞿昙像法一千年。\n两翁见子肯倒屣，好为推到无生前。",
        "dynasty": "宋",
        "collection_info": null
    },
    {
        "title": "用钟侍郎韵赠懒谷",
        "author": "洪咨夔",
        "content": "蒲团竹几妙高台，瞑坐何能放眼开。\n门外白云多事在，又将飞雨出山来。",
        "dynasty": "宋",
        "collection_info": null
    },
    {
        "title": "暑夕",
        "author": "洪咨夔",
        "content": "楼高收晚照，野迥送宵阴。\n鹭下汀沙静，萤行岸竹深。\n撄宁和顺气，缘督正平心。\n转物天机妙，昭文不在琴。",
        "dynasty": "宋",
        "collection_info": null
    },
    {
        "title": "王章",
        "author": "洪咨夔",
        "content": "皂囊盥手自封题，忘却牛衣忍冻啼。\n一点丹心通碧落，岁寒宁负白头妻。",
        "dynasty": "宋",
        "collection_info": null
    },
    {
        "title": "暑坐",
        "author": "洪咨夔",
        "content": "隔帘草树隔溪山，密密深深洞启关。\n水色山光无障碍，南风送入乱书间。",
        "dynasty": "宋",
        "collection_info": null
    },
    {
        "title": "谨和老人夏日东山即事  其一",
        "author": "洪咨夔",
        "content": "刬草根须尽，传花叶未多。\n明波撑窣堵，老石卧盘陀。\n煨美甘分芋，蒸肥欠裹荷。\n醒然下山去，明月满林阿。",
        "dynasty": "宋",
        "collection_info": null
    },
    {
        "title": "谨和老人夏日东山即事  其二",
        "author": "洪咨夔",
        "content": "菜把野园送，花枝隣巷赊。\n捣蟾和绛雪，骑斗弄青霞。\n古帖临禽李，新诗续稻瓜。\n晚凉随杖履，携酒访鱼槎。",
        "dynasty": "宋",
        "collection_info": null
    },
    {
        "title": "田家建除体",
        "author": "洪咨夔",
        "content": "建鼓劝竭作，除田绿纷披。\n满筑沮泽岸，平流绮堘陂。\n定约欲水均，执热愿雨随。\n破柱雷电合，危檐溜绅垂。\n成功一天瓢，收穫万京坻。\n开元贞观盛，闭关更休师。",
        "dynasty": "宋",
        "collection_info": null
    },
    {
        "title": "和赵青田燕坐",
        "author": "洪咨夔",
        "content": "青田鹤翁杜德机，天根月窟手探之。\n婴儿姹女熟抟弄，妙处不许旁人知。\n渠家庭院纷花药，啄木黄鹂几推却。\n流苏百子卧春风，万慾难供无底壑。\n生门死户一线间，内丹走尽求外丹。\n明朝赤黄裂大山，护鼎龙虎方闲闲。",
        "dynasty": "宋",
        "collection_info": null
    },
    {
        "title": "新秋药名  其一",
        "author": "洪咨夔",
        "content": "老色苍苍耳向聋，秋声欺得白头翁。\n已甘草诏元无分，只苦耽诗久欠功。\n引兴从容风月足，放怀浪宕水云空。\n雨余凉意生庭户，夜半天河鹊信通。",
        "dynasty": "宋",
        "collection_info": null
    },
    {
        "title": "新秋药名  其二",
        "author": "洪咨夔",
        "content": "两眼旋花雪点鬚，钻头故纸枉工夫。\n倦怀懒附子公椟，闲性熟谙摩诘图。\n枝拂云香行到桂，叶随风舞又催梧。\n乘槎欲到空青问，织女牵牛事有无。",
        "dynasty": "宋",
        "collection_info": null
    },
    {
        "title": "谨和老人官山看高子厚修墓",
        "author": "洪咨夔",
        "content": "秋风问讯老芙蕖，靖节前行后阿舒。\n缓策稳过金络马，小烹佳胜蔗浆厨。\n何荣何辱人千古，谁是谁非冢一区。\n遇着好花随处醉，莫论他屋与吾庐。",
        "dynasty": "宋",
        "collection_info": null
    },
    {
        "title": "用子有述怀韵为寿",
        "author": "洪咨夔",
        "content": "笔力强于二石弓，文场早合擅元戎。\n东西涂抹未为老，左右图书那得穷。\n三日窥牛酬壮志，十年到凤策奇功。\n更须传取长生诀，蜜炬高烧不受风。",
        "dynasty": "宋",
        "collection_info": null
    },
    {
        "title": "俞成大送新芋",
        "author": "洪咨夔",
        "content": "谢三郎女败蓑衣，繿缕中藏玉雪肌。\n柱下莫愁无乳媪，秋风得此可忘饥。",
        "dynasty": "宋",
        "collection_info": null
    },
    {
        "title": "范待制挽诗  其一",
        "author": "洪咨夔",
        "content": "太白晓燄燄，飞鸿秋冥冥。\n气节蚤已劲，勋名晚逾馨。\n冰霜蜀栈蹇，风雨秦关腥。\n一范不可作，岷峨千古青。",
        "dynasty": "宋",
        "collection_info": null
    },
    {
        "title": "范待制挽诗  其二",
        "author": "洪咨夔",
        "content": "生不饵柏寺，死纔跨松阶。\n浮云忽易灭，明月终难埋。\n宇宙卓有立，江山渺无涯。\n掩卷独搔首，西风知此怀。",
        "dynasty": "宋",
        "collection_info": null
    },
    {
        "title": "和俞成大八月梅花",
        "author": "洪咨夔",
        "content": "秋光深处送春来，青叶扶疎数点梅。\n料是知君新酿熟，搀先九月菊花开。",
        "dynasty": "宋",
        "collection_info": null
    },
    {
        "title": "谨和老人秋日遣怀",
        "author": "洪咨夔",
        "content": "鬰鬰年来亦欲东，穷魔挥斥欠天蓬。\n得甜自喜皆花蜜，与苦相忘独蓼虫。\n张望红秔新作业，柴桑青菊旧家风。\n隣翁强解人间事，数问朱轓甚日熊。",
        "dynasty": "宋",
        "collection_info": null
    },
    {
        "title": "月下用郑大参和沾维那圆觉韵",
        "author": "洪咨夔",
        "content": "无缝冰轮万古同，御风飞到碧天中。\n四方上下无遮碍，一点清光处处通。",
        "dynasty": "宋",
        "collection_info": null
    },
    {
        "title": "东山即事",
        "author": "洪咨夔",
        "content": "西风卷宿祲，天高近重阳。\n阁虚自沆瀣，塔静能琅珰。\n幽花多素英，秾香夺春芳。\n老木未黄落，繁阴生夏凉。\n棋隽决楚汉，杯壮迷彭殇。\n醉帽信孟嘉，归鞭忘葛强。\n万事贵适意，谁能扣苍苍。",
        "dynasty": "宋",
        "collection_info": null
    },
    {
        "title": "九月四日过增口道中",
        "author": "洪咨夔",
        "content": "秋光拍塞小村墟，高下人家意自如。\n屋底四蚕抽蛹细，墙头三桂着花疎。\n握儿早秫酒无限，杓子晚菘虀有余。\n大似元丰年界好，天应容我老樵渔。",
        "dynasty": "宋",
        "collection_info": null
    },
    {
        "title": "谨和老人九日",
        "author": "洪咨夔",
        "content": "楼头独立夕阳西，摇落高风万木嘶。\n人自官刍衔马口，我方社酒荐豚蹄。\n一尘不着青铜镜，万法皆空黑漆篦。\n节后龙山应更好，秋光拍满锦障泥。",
        "dynasty": "宋",
        "collection_info": null
    },
    {
        "title": "谨和老人赋牛尾貍  其一",
        "author": "洪咨夔",
        "content": "踏白霜明夜，牵黄木叶秋。\n斓斑文未豹，觳𧥆炙先牛。\n压玉开三面，蒸酥让一头。\n酒边纤手削，醉倒老浮丘。",
        "dynasty": "宋",
        "collection_info": null
    },
    {
        "title": "谨和老人赋牛尾貍  其二",
        "author": "洪咨夔",
        "content": "北雪佛貍种，西风金狗秋。\n谋生贪过鼠，逃死喘如牛。\n糟熟涎奴舌，虀芳点客头。\n何时明猎火，吞尽楚青丘。",
        "dynasty": "宋",
        "collection_info": null
    },
    {
        "title": "赵忠简孙璧见过有诗用韵",
        "author": "洪咨夔",
        "content": "薄命窘震凌，余生飒粪朽。\n闲闲饱款竹，寂寂老锻柳。\n溪空渔争隈，野熟饮被肘。\n有隣晨致薤，无客夜剪韭。\n忽来闯户屦，自挈问字酒。\n初见了眉睫，徐语应心口。\n顾予果谁与，恐子不我友。\n维昔燕夹攻，坐使汴失守。\n应奉固乱阶，新法实祸首。\n疗危非庸医，救败须国手。\n丰魏两翁奋，关洛孤愤久。\n人谋密相济，天意断非偶。\n攻守岂必同，胜负亦常有。\n谁推姦人出，竟堕黠虏诱。\n包将復雠戈，付与扫愁帚。\n风云激矢脱，日月峻轮走。\n残羶污北雪，遗憾挂南斗。\n功名本同舟，学术乃各牖。\n一时策得失，千古史妍丑。\n忠简社稷臣，尚起九京否。",
        "dynasty": "宋",
        "collection_info": null
    },
    {
        "title": "谨和老人初冬即事",
        "author": "洪咨夔",
        "content": "莫怒狙公赋芧悭，万缘一定不容干。\n老便窗下迷离暖，醉爱尊前郭索寒。\n屑玉晨光明沆瀣，流珠夜气鬰兰玕。\n但能饱吃长年饭，射虎南山有分看。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其一",
        "author": "洪咨夔",
        "content": "平泉草木须臾梦，金谷鶑花一撮尘。\n富贵若生根到底，两家占断别无人。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其二",
        "author": "洪咨夔",
        "content": "是非不验道应坏，祸福无凭天也荒。\n便使曹瞒生卖履，已赊王衍死排墙。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其三",
        "author": "洪咨夔",
        "content": "何人地下管天条，不是皋陶即是萧。\n金埒谩夸钱过斗，铁围宁问玉垂腰。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其四",
        "author": "洪咨夔",
        "content": "当场弄出百般奇，傀儡棚中老偃师。\n满眼机关无着处，到头线索有收时。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其五",
        "author": "洪咨夔",
        "content": "两仪亦有盈亏数，万物难逃出入机。\n一把牙筹空自苦，盖棺着得几通衣。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其六",
        "author": "洪咨夔",
        "content": "避风台上深情宠，偃月堂中尽意谋。\n争柰天公无面目，满林黄叶一番秋。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其七",
        "author": "洪咨夔",
        "content": "煮茗烧香双赤脚，捡书洗研一苍头。\n斯文兴丧由天在，未用安排地起楼。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其八",
        "author": "洪咨夔",
        "content": "元子扫空桓氏业，窟郎荡尽李家风。\n前人留得儿孙立，何患鸾枝不长桐。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其九",
        "author": "洪咨夔",
        "content": "方穷蔡泽问唐举，未遇邺侯逢懒残。\n触石起云能沛雨，不应长作旱雷看。",
        "dynasty": "宋",
        "collection_info": null
    },
    {
        "title": "谨和老人初冬寓笔十绝  其一○",
        "author": "洪咨夔",
        "content": "命有穷通分虎鼠，事无得失尽鸡虫。\n东篱独有黄花在，挹取寒香寿阿翁。",
        "dynasty": "宋",
        "collection_info": null
    },
    {
        "title": "又和  其一",
        "author": "洪咨夔",
        "content": "青女笼晴试小春，门前沙路浄无尘。\n平洲水竹因依好，白鹭飞来不避人。",
        "dynasty": "宋",
        "collection_info": null
    },
    {
        "title": "又和  其二",
        "author": "洪咨夔",
        "content": "往来鱼虎涧流浅，出没鼠狼庭草荒。\n宅近市傍人不到，独迎西日上东墙。",
        "dynasty": "宋",
        "collection_info": null
    },
    {
        "title": "又和  其三",
        "author": "洪咨夔",
        "content": "柳亚溪桥几换条，鬓根添得雪飘萧。\n清臞自信堪骑鹤，最喜无钱绊住腰。",
        "dynasty": "宋",
        "collection_info": null
    },
    {
        "title": "又和  其四",
        "author": "洪咨夔",
        "content": "尔雅虫鱼已熟知，更将埤雅访农师。\n投糟赤蟹真无价，荐餠黄鸡正及时。",
        "dynasty": "宋",
        "collection_info": null
    },
    {
        "title": "又和  其五",
        "author": "洪咨夔",
        "content": "终朝聒得耳神飞，东舍西隣尽贩机。\n百样攀花无我分，惯将帘作后堂衣。",
        "dynasty": "宋",
        "collection_info": null
    },
    {
        "title": "又和  其六",
        "author": "洪咨夔",
        "content": "架上乱书儿自整，床头浊酒妇能谋。\n只将翘足垂莲势，静对书窗课弈秋。",
        "dynasty": "宋",
        "collection_info": null
    },
    {
        "title": "又和  其七",
        "author": "洪咨夔",
        "content": "风裏行云不自由，低眉重整玉搔头。\n桃根纵有飞花渡，燕子宁无接翅楼。",
        "dynasty": "宋",
        "collection_info": null
    },
    {
        "title": "又和  其八",
        "author": "洪咨夔",
        "content": "寒灯芳烬发春红，读到豳诗继匪风。\n吾道有消还有长，欲将此意写丝桐。",
        "dynasty": "宋",
        "collection_info": null
    },
    {
        "title": "又和  其九",
        "author": "洪咨夔",
        "content": "蟹正肥时秋色老，鸦争噪处夕阳残。\n未须多进玻瓈椀，满树霜红正好看。",
        "dynasty": "宋",
        "collection_info": null
    },
    {
        "title": "又和  其一○",
        "author": "洪咨夔",
        "content": "天时人事共流通，何用将冰语夏虫。\n判为梅花多酿酒，春风裏着蜜翁翁。",
        "dynasty": "宋",
        "collection_info": null
    },
    {
        "title": "仲冬九日还可庵谒墓遂入都",
        "author": "洪咨夔",
        "content": "未放梅梢一箇春，枇杷花已玉嶙峋。\n霜靴带取苔痕去，应被孤猿野鹤嗔。",
        "dynasty": "宋",
        "collection_info": null
    },
    {
        "title": "台中听雪",
        "author": "洪咨夔",
        "content": "淅沥松厅夜，空山一样声。\n冰霜元自劲，水月更添清。\n衾薄难留梦，窗虚易得明。\n庭乌催奏墨，未晓已先鸣。",
        "dynasty": "宋",
        "collection_info": null
    },
    {
        "title": "太一宫斋祭呈司封吴舍人",
        "author": "洪咨夔",
        "content": "宝钥轰霄启玉晨，风恬雪霁浄无尘。\n东皇太一紫坛晓，世界大千青陆春。\n藜杖流光环佩集，鏠旗敛影豆笾陈。\n乐歌须仗甘泉笔，斧藻天家泰道新。",
        "dynasty": "宋",
        "collection_info": null
    },
    {
        "title": "谨和老人除日",
        "author": "洪咨夔",
        "content": "吾道何通塞，人情自寂喧。\n无羔还可茗，有鹤不须钱。\n议论追嘉佑，声名续贞元。\n寿亲惟此尔，一笑柏椒边。",
        "dynasty": "宋",
        "collection_info": null
    },
    {
        "title": "清凉院僧房致斋",
        "author": "洪咨夔",
        "content": "花片墙阴晚，禽声屋角晴。\n东风犹峭在，煨芋坐深明。",
        "dynasty": "宋",
        "collection_info": null
    },
    {
        "title": "铨闱董试上巳二绝  其一",
        "author": "洪咨夔",
        "content": "天气年年只么新，官忙不似旧闲身。\n油车画舫西湖闹，可惜埋头典却春。",
        "dynasty": "宋",
        "collection_info": null
    },
    {
        "title": "铨闱董试上巳二绝  其二",
        "author": "洪咨夔",
        "content": "柳暗鸦娇日正长，笔头风雨响修廊。\n一帘芳碧双蝴蝶，也解寻人姓字香。",
        "dynasty": "宋",
        "collection_info": null
    },
    {
        "title": "除夜哭内",
        "author": "洪咨夔",
        "content": "密雪疎风客屋穿，几回除夕伴忧煎。\n团栾方索日边饭，契阔已成松底眠。\n画火何堪思旧事，理衣谁与管新年。\n平时戒汝无多酌，争得屠苏到汝前。",
        "dynasty": "宋",
        "collection_info": null
    },
    {
        "title": "省闱试士",
        "author": "洪咨夔",
        "content": "东风席帽快行催，浑为天家造士来。\n捧诏九霄云气湿，分题五色日华开。\n拣金沙裏须精鉴，脱颖囊中尽异材。\n容受直言天子圣，好听胪唱响春雷。",
        "dynasty": "宋",
        "collection_info": null
    },
    {
        "title": "六月五日集英殿策士从官待宣于内军器库廊",
        "author": "洪咨夔",
        "content": "汉廷与目策英豪，投钓知谁首掣鰲。\n百日红连纶阁迥，万年枝拂禁城高。\n内廊坐永风生席，辇路归迟月映袍。\n西抹东涂浑忘却，一絇短雪不堪搔。",
        "dynasty": "宋",
        "collection_info": null
    },
    {
        "title": "六月十六日宣锁",
        "author": "洪咨夔",
        "content": "禁门深钥寂无譁，浓墨淋漓两相麻。\n唱彻五更天未晓，一池月浸紫薇花。",
        "dynasty": "宋",
        "collection_info": null
    },
    {
        "title": "恭和御制赐吴叔告已下闻喜宴诗",
        "author": "洪咨夔",
        "content": "致主唐虞泽兆民，贤才端是国精神。\n作人欲返皇风古，拔士先随圣化新。\n收敛文章归献替，安排事业到弥纶。\n宸章属望丁宁甚，上答天恩莫爱身。",
        "dynasty": "宋",
        "collection_info": null
    },
    {
        "title": "谨和老人瘳字韵",
        "author": "洪咨夔",
        "content": "本期洗眼看伊周，到此华胥只梦游。\n烂熳苍苔心事晚，婆娑红槿鬓华秋。\n藏头欲效钻沙鼈，扪舌空成噍草牛。\n饭豆芋魁浑好在，得归不药病还瘳。",
        "dynasty": "宋",
        "collection_info": null
    },
    {
        "title": "谨和大人喜晴",
        "author": "洪咨夔",
        "content": "雨脚如麻日日然，垂成生恐坏丰年。\n九重肸蠁通方寸，一点光明徧大千。\n喜动朝行花底散，愁销野次苇间缘。\n奄观铚艾霜风晚，重压牛车倍费鞭。",
        "dynasty": "宋",
        "collection_info": null
    },
    {
        "title": "闰月廿六日奉御香祈天竺观音于昭庆寺是日得霁",
        "author": "洪咨夔",
        "content": "大士慈悲出补陀，扫除阴翳作人和。\n武康芋子盐官枣，遇着丰年也倍多。",
        "dynasty": "宋",
        "collection_info": null
    },
    {
        "title": "谨和老人赋退朝",
        "author": "洪咨夔",
        "content": "世事鹏斥鷃，人情燕伯劳。\n心须腔放阔，眼要孔提高。\n陈力惟求健，承恩敢恃牢。\n熟思归计是，春酒荐蒌蒿。",
        "dynasty": "宋",
        "collection_info": null
    },
    {
        "title": "下元节后省试进奏院吏",
        "author": "洪咨夔",
        "content": "推云不动雨声苦，醖雪未成风力干。\n瘖鹜一庭淘墨汁，也烦老子坐深寒。",
        "dynasty": "宋",
        "collection_info": null
    },
    {
        "title": "十一月五日锁学士院",
        "author": "洪咨夔",
        "content": "楼头禁鼓试初挝，催草江淮督使麻。\n落纸一帘风雨疾，不知斜墨阵翻鸦。",
        "dynasty": "宋",
        "collection_info": null
    },
    {
        "title": "直玉堂和李参政绝句",
        "author": "洪咨夔",
        "content": "曲折宫墙日影方，堂深人静似山梁。\n斲榈叶底梅花老，次第风光到海棠。",
        "dynasty": "宋",
        "collection_info": null
    },
    {
        "title": "老人生朝为寿",
        "author": "洪咨夔",
        "content": "迎侍京华又见春，天时人事一番新。\n丙申儿遇丙申岁，己卯爷逢己卯辰。\n本分法门行得熟，长生样子学来真。\n斑衣奉酒多为寿，满眼光风正可人。",
        "dynasty": "宋",
        "collection_info": null
    },
    {
        "title": "正月十九日孟享从驾  其一",
        "author": "洪咨夔",
        "content": "黄伞中间一点红，绣云卤簿海棠风。\n钧容声出云霄外，马上谁怜有老聋。",
        "dynasty": "宋",
        "collection_info": null
    },
    {
        "title": "正月十九日孟享从驾  其二",
        "author": "洪咨夔",
        "content": "新将给事换前衔，班被真除法从搀。\n道是紧头人不信，回看压得两绯衫。",
        "dynasty": "宋",
        "collection_info": null
    },
    {
        "title": "太庙致斋",
        "author": "洪咨夔",
        "content": "风雨残春晚作晴，宝山深静勃鸠鸣。\n云收翠戟龙文润，日透金铺兽面明。\n蚕出火时桑正沃，秧抽颖处麦还成。\n在天列圣孙谋远，流福人间酿太平。",
        "dynasty": "宋",
        "collection_info": null
    },
    {
        "title": "天基圣节锡宴致语口号",
        "author": "洪咨夔",
        "content": "宝凤衔春度玉墀，开基节后即天基。\n日行黄道三辰秩，斗转苍龙万象熙。\n扶起车攻常武运，做成既醉太平时。\n千官拜舞东风裏，欢上延英万岁巵。",
        "dynasty": "宋",
        "collection_info": null
    },
    {
        "title": "端平二年端午帖子词 皇帝閤 其一",
        "author": "洪咨夔",
        "content": "更化开皇极，中兴兆赤符。\n节摽千岁历，气协五时图。",
        "dynasty": "宋",
        "collection_info": null
    },
    {
        "title": "端平二年端午帖子词 皇帝閤 其二",
        "author": "洪咨夔",
        "content": "雨足秧分甽，风清麦弄岐。\n圣心涵水镜，即是太平基。",
        "dynasty": "宋",
        "collection_info": null
    },
    {
        "title": "端平二年端午帖子词 皇帝閤 其三",
        "author": "洪咨夔",
        "content": "明进离方午，柔生遇已阴。\n妙参三圣易，细测两仪心。",
        "dynasty": "宋",
        "collection_info": null
    },
    {
        "title": "端平二年端午帖子词 皇帝閤 其四",
        "author": "洪咨夔",
        "content": "缉熙虚敞熏飔细，清燕深明昼晷长。\n大学中庸翻咏久，金猊几度手添香。",
        "dynasty": "宋",
        "collection_info": null
    },
    {
        "title": "端平二年端午帖子词 皇帝閤 其五",
        "author": "洪咨夔",
        "content": "登进英才追庆历，开延正论踵咸平。\n朝廷有道长如此，拜赐宫衣信是荣。",
        "dynasty": "宋",
        "collection_info": null
    },
    {
        "title": "端平二年端午帖子词 皇帝閤 其六",
        "author": "洪咨夔",
        "content": "王师一举下河东，好定规摹继伐功。\n入眼宫槐宜夏日，转头关柳易秋风。",
        "dynasty": "宋",
        "collection_info": null
    },
    {
        "title": "端平二年端午帖子词 贵妃閤 其一",
        "author": "洪咨夔",
        "content": "佩袭芳兰碧，钗明宝篆红。\n深宫三十六，同被二南风。",
        "dynasty": "宋",
        "collection_info": null
    },
    {
        "title": "端平二年端午帖子词 贵妃閤 其二",
        "author": "洪咨夔",
        "content": "萱长宜男草，榴开结子花。\n欢声喧令节，庆事属天家。",
        "dynasty": "宋",
        "collection_info": null
    },
    {
        "title": "端平二年端午帖子词 贵妃閤 其三",
        "author": "洪咨夔",
        "content": "绮疏浸影槐龙转，绣户浮香艾虎垂。\n砚冷玉蜍金井水，手抄警戒爱君诗。",
        "dynasty": "宋",
        "collection_info": null
    },
    {
        "title": "端平二年端午帖子词 贵妃閤 其四",
        "author": "洪咨夔",
        "content": "裁成宝月翻宫扇，织就祥云制御衣。\n朝贺归来无点暑，坐看燕子引雏飞。",
        "dynasty": "宋",
        "collection_info": null
    },
    {
        "title": "端平二年端午帖子词 贵妃閤 其五",
        "author": "洪咨夔",
        "content": "穿莲漏永金铺邃，雪藕衣轻玉殿凉。\n好把无邪毋不敬，细挑綵字寿君王。",
        "dynasty": "宋",
        "collection_info": null
    },
    {
        "title": "端平三年春帖子词 皇帝閤 其一",
        "author": "洪咨夔",
        "content": "龢凤东风转，携龙北斗回。\n人间遒铎振，天上兽樽开。",
        "dynasty": "宋",
        "collection_info": null
    },
    {
        "title": "端平三年春帖子词 皇帝閤 其二",
        "author": "洪咨夔",
        "content": "冰天寒色饯，旸谷霁华宾。\n生意干坤满，宸襟一点春。",
        "dynasty": "宋",
        "collection_info": null
    },
    {
        "title": "端平三年春帖子词 皇帝閤 其三",
        "author": "洪咨夔",
        "content": "宽大朝廷诏，中和郡国诗。\n欲求跻庆历，先使见淳熙。",
        "dynasty": "宋",
        "collection_info": null
    },
    {
        "title": "端平三年春帖子词 皇帝閤 其四",
        "author": "洪咨夔",
        "content": "唤仗紫宸披晓霭，退朝清燕坐晴霏。\n简编有味炉熏永，铃索无声漏箭稀。",
        "dynasty": "宋",
        "collection_info": null
    },
    {
        "title": "端平三年春帖子词 皇帝閤 其五",
        "author": "洪咨夔",
        "content": "东风送喜上天颜，吉语飞来井轸间。\n榆塞雪消鸣镝静，柳营月暖击刁闲。",
        "dynasty": "宋",
        "collection_info": null
    },
    {
        "title": "端平三年春帖子词 皇帝閤 其六",
        "author": "洪咨夔",
        "content": "麦苗培秀腊前雪，稻种浸芽春后晴。\n野老田夫观治象，便从新岁贺升平。",
        "dynasty": "宋",
        "collection_info": null
    },
    {
        "title": "端平三年春帖子词 皇后閤 其一",
        "author": "洪咨夔",
        "content": "太液轻澌泮，温明霁日融。\n菜流芳荇碧，花颂瑞椒红。",
        "dynasty": "宋",
        "collection_info": null
    },
    {
        "title": "端平三年春帖子词 皇后閤 其二",
        "author": "洪咨夔",
        "content": "甲观韶光集，禖坛好语传。\n思齐男庆百，假乐子宜千。",
        "dynasty": "宋",
        "collection_info": null
    },
    {
        "title": "端平三年春帖子词 皇后閤 其三",
        "author": "洪咨夔",
        "content": "涂山阴赞夏王化，妫汭密裨虞帝仁。\n保合大和无间断，际天蟠地一般春。",
        "dynasty": "宋",
        "collection_info": null
    },
    {
        "title": "端平三年春帖子词 皇后閤 其四",
        "author": "洪咨夔",
        "content": "关雎风化冠周南，次第桃夭及葛覃。\n农事未兴先献种，女红方起又亲蚕。",
        "dynasty": "宋",
        "collection_info": null
    },
    {
        "title": "端平三年春帖子词 皇后閤 其五",
        "author": "洪咨夔",
        "content": "殷雷金钥千门邃，斜月璇题六寝深。\n禁柳护寒鸦未起，求衣已献晚朝箴。",
        "dynasty": "宋",
        "collection_info": null
    },
    {
        "title": "端平三年春帖子词 贵妃閤 其一",
        "author": "洪咨夔",
        "content": "梅试催粧粉，兰披入梦香。\n迎春占北斗，受福拜东皇。",
        "dynasty": "宋",
        "collection_info": null
    },
    {
        "title": "端平三年春帖子词 贵妃閤 其二",
        "author": "洪咨夔",
        "content": "象应轩龙次，恩承帝座光。\n燕坛风澹荡，蚕馆日舒长。",
        "dynasty": "宋",
        "collection_info": null
    },
    {
        "title": "端平三年春帖子词 贵妃閤 其三",
        "author": "洪咨夔",
        "content": "春透蓬莱碧玉壶，晴窗恭侍宝奎敷。\n从容玩画家人卦，取次题箴列女图。",
        "dynasty": "宋",
        "collection_info": null
    },
    {
        "title": "端平三年春帖子词 贵妃閤 其四",
        "author": "洪咨夔",
        "content": "鳷鹊雪残笼霁景，鵁鶄波暖扬纹漪。\n宫中不用催行乐，草木群生各自熙。",
        "dynasty": "宋",
        "collection_info": null
    },
    {
        "title": "端平三年春帖子词 贵妃閤 其五",
        "author": "洪咨夔",
        "content": "万年枝上綵裁绿，千叶花头酥点红。\n镜绶囊丝相映烛，探先半月庆流虹。",
        "dynasty": "宋",
        "collection_info": null
    },
    {
        "title": "寿刘宰",
        "author": "洪咨夔",
        "content": "制锦新城衣锦归，种桃遗爱蒲桃蹊。\n恩波淮水流不尽，福力螺山高与齐。\n天上已催班玉笋，日边行见月璇题。\n欢声都是长生曲，熏作香云覆宝猊。",
        "dynasty": "宋",
        "collection_info": null
    },
    {
        "title": "寿刘丞",
        "author": "洪咨夔",
        "content": "秋横岱岳气象豪，仰瞻万仞青且高。\n上凌层汉直咫尺，下视列岫真儿曹。\n此山万古储胜迹，年年人庆东平日。\n谁知此岳復降神，钟作南州人第一。\n我公之生超凡尘，申甫当年应此身。\n岳之大兮公器宇，岳之秀兮公精神。\n平生节义磨天地，冰雪丰姿了无翳。\n词锋凛凛人胆寒，少年斫却月中桂。\n人指杭川水遶东，于今清澈亦如公。\n太平官府能重创，等闲清兴独哦松。\n他年三凤成名了，笑道双亲犹未老。\n料应坐席暖方生，又赴九天紫泥诏。\n金鸭香浓庆诞神，好看戏綵满堂新。\n不须把酒殷勤祝，岳算从来无尽春。",
        "dynasty": "宋",
        "collection_info": null
    },
    {
        "title": "太后挽诗  其一",
        "author": "洪咨夔",
        "content": "德名三后并，母道两朝尊。\n勇决高千古，危疑定一言。\n先期还政事，隆礼改山园。\n哀挽西郊道，云愁昼亦昏。",
        "dynasty": "宋",
        "collection_info": null
    },
    {
        "title": "太后挽诗  其二",
        "author": "洪咨夔",
        "content": "扶日行黄道，乘云上紫微。\n忧劳形末命，恭俭见陈衣。\n布德开刑网，和戎戢武威。\n要知怀重处，行路涕交挥。",
        "dynasty": "宋",
        "collection_info": null
    },
    {
        "title": "挽谢迭山",
        "author": "洪咨夔",
        "content": "千古精忠日月光，恨无麟笔写堂堂。\n还家耻作梁江总，辟谷谁如韩子房。\n后死十年应有待，轻生万里故非狂。\n有儿可拾江边骨，须信人亡道不亡。",
        "dynasty": "宋",
        "collection_info": null
    },
    {
        "title": "送石士志推官赴调",
        "author": "洪咨夔",
        "content": "石友抱奇璞，朅来掾吾邦。\n昂然凌霄姿，莒鼎独力扛。\n入幕有此士，诸人亮难双。\n决事风赴谷，哦诗雨翻江。\n青衫裹妍骨，黑髮今眉庞。\n世无九方皋，谁识骊与駹。\n一朝解绶去，船鼓催逢逢。\n阖府少颜色，我心若为降。\n倦游方闭门，寄傲但一窗。\n惜别不得饯，况能缀羊腔。\n明廷急才俊，召驿南逾泷。\n森森邓林枝，剪拔穷株桩。\n岂其饭牛戚，未作展骥庞。\n早晚对北阙，叶钟发鲸撞。",
        "dynasty": "宋",
        "collection_info": null
    },
    {
        "title": "奉使燕山回早行书事",
        "author": "洪咨夔",
        "content": "露满中庭月满天，秋来怀抱转悽然。\n客程恨不日千里，归思乱如云一川。\n故国伤心那忍说，遗民望眼几回穿。\n当家旧事堪垂泪，海上看牛十五年。",
        "dynasty": "宋",
        "collection_info": null
    },
    {
        "title": "侄寿叔祖",
        "author": "洪咨夔",
        "content": "鹊噪梅梢喜报晴，催开几叶砌边蓂。\n和熏爱日如春日，光动文星映寿星。\n宾客称觞应满座，儿孙戏綵自盈庭。\n萱堂幸继芝兰末，仰祝百千龟鹤龄。",
        "dynasty": "宋",
        "collection_info": null
    },
    {
        "title": "句  其一",
        "author": "洪咨夔",
        "content": "拓罢淮南金戟牙，时平来坐野僧家。\n枪旗谩摘社前雨，旌节旋移春后花。",
        "dynasty": "宋",
        "collection_info": null
    },
    {
        "title": "句  其二",
        "author": "洪咨夔",
        "content": "生怜一架明于雪，终殿群芳嫁却春。",
        "dynasty": "宋",
        "collection_info": null
    },
    {
        "title": "句  其三",
        "author": "洪咨夔",
        "content": "风雨寂历芦荻秋，梧叶落尽斜阳洲。",
        "dynasty": "宋",
        "collection_info": null
    },
    {
        "title": "默坐偶成  其一",
        "author": "郑清之",
        "content": "洹河见水老如新，此见云何别妄真。\n心本佛心须作佛，境皆尘境莫随尘。\n空中花果浮生眼，梦裏悲欢现在身。\n万事卢胡吃茶去，不知谁主更谁宾。",
        "dynasty": "宋",
        "collection_info": null
    },
    {
        "title": "默坐偶成  其二",
        "author": "郑清之",
        "content": "底须莫莫更休休，老去浮湛一敝舟。\n病恼幻躯天恶剧，醉寻熟睡我先筹。\n眼前勤惰书开阖，窗下阴晴雨散收。\n假使庄生梦为蝶，也应贷粟监河侯。",
        "dynasty": "宋",
        "collection_info": null
    },
    {
        "title": "默坐偶成  其三",
        "author": "郑清之",
        "content": "睡魔勾引鹤投林，书债中抛笔似瘖。\n尚有乌髭赢白髮，拟寻朱汞养黄金。\n寸机解起千疆亩，一息能藏万古今。\n尘世何人是知己，推窗明月正当心。",
        "dynasty": "宋",
        "collection_info": null
    },
    {
        "title": "追记觉际偶成",
        "author": "郑清之",
        "content": "我到家山雪尚飞，看看寒食展归期。\n花开无酒蝶贻笑，春尽不吟鶑有辞。\n窗下竹君陪晤对，手中杖子共追随。\n闲来自唱无生曲，井底泥蛇舞柘枝。",
        "dynasty": "宋",
        "collection_info": null
    },
    {
        "title": "静极",
        "author": "郑清之",
        "content": "磨砖岂解成明镜，打坐如何作佛身。\n静闹头头须认着，暑中冰冻雪中春。",
        "dynasty": "宋",
        "collection_info": null
    },
    {
        "title": "灯薪",
        "author": "郑清之",
        "content": "小草虚心不染尘，传灯会上屡焚身。\n光明一点元无尽，谩结空花作好春。",
        "dynasty": "宋",
        "collection_info": null
    },
    {
        "title": "臂疼医令灼艾戏成",
        "author": "郑清之",
        "content": "幻体当如泡影观，法身清浄本坚完。\n四千八万陀罗臂，艾炷教君何处安。",
        "dynasty": "宋",
        "collection_info": null
    },
    {
        "title": "食豆荚",
        "author": "郑清之",
        "content": "西风摵摵草虫鸣，万荚丛中诧瑞蓂。\n煮啖快输儿女吻，燃萁不忍尚堆青。",
        "dynasty": "宋",
        "collection_info": null
    },
    {
        "title": "臂疼自砭",
        "author": "郑清之",
        "content": "云长凿骨未为奇，断臂亭亭对祖师。\n万法从心当自省，箇中冷暖有鱼知。",
        "dynasty": "宋",
        "collection_info": null
    },
    {
        "title": "有感",
        "author": "郑清之",
        "content": "子思问学惟诚意，孟氏工夫只反身。\n定慧妙明何处觅，要知儒释共天真。",
        "dynasty": "宋",
        "collection_info": null
    },
    {
        "title": "秋色佳甚未能一到觉际像景谩赋二绝  其一",
        "author": "郑清之",
        "content": "秋光澹薄有无间，掠水斜风雨脚斑。\n试向菰蒲深处望，嫩黄一点荇花闲。",
        "dynasty": "宋",
        "collection_info": null
    },
    {
        "title": "秋色佳甚未能一到觉际像景谩赋二绝  其二",
        "author": "郑清之",
        "content": "藕花万柄敛春妆，剩驻霜荷葺芰裳。\n水路想通渔艇入，我来月下要鸣榔。",
        "dynasty": "宋",
        "collection_info": null
    },
    {
        "title": "感风闷坐戏成六言一首示云岑",
        "author": "郑清之",
        "content": "梦觉无两庄子，是非只一东坡。\n颜渊箪食为乐，启期带索行歌。\n鲁侯不遇天也，伯寮其如命何。\n世事如棋新局，人生落叶辞柯。\n谁人见张平叔，何处觅蓝采和。\n且服单方妙药，般若波罗蜜多。",
        "dynasty": "宋",
        "collection_info": null
    },
    {
        "title": "秋成风雨",
        "author": "郑清之",
        "content": "垂垂金颖贺秋成，去逐狂风一羽轻。\n何事天工恶戏剧，眼前翻覆见亏盈。",
        "dynasty": "宋",
        "collection_info": null
    },
    {
        "title": "雨后闲坐偶成",
        "author": "郑清之",
        "content": "秋霖得晚晴，景色似郊垧。\n山向闲中碧，云从阙处青。\n檐牙抽宿溜，木杪挂疎星。\n一枕便高卧，清风入暑棂。",
        "dynasty": "宋",
        "collection_info": null
    },
    {
        "title": "兀坐",
        "author": "郑清之",
        "content": "夜听寒蛩晓听蝉，梧桐疎雨晚秋天。\n空斋抱膝元无事，半是痴憨半是禅。",
        "dynasty": "宋",
        "collection_info": null
    },
    {
        "title": "香山老惠两猫",
        "author": "郑清之",
        "content": "杀活禅机本自由，顺行逆用总先筹。\n伽梨亲抱貍奴送，管是南泉是赵州。",
        "dynasty": "宋",
        "collection_info": null
    },
    {
        "title": "香山猫食粥",
        "author": "郑清之",
        "content": "梵宫新遣两貍奴，晨粥饥餐食肉如。\n料是伊蒲三昧熟，未知绕膝诉无鱼。",
        "dynasty": "宋",
        "collection_info": null
    },
    {
        "title": "冬瓜",
        "author": "郑清之",
        "content": "剪剪黄花秋后春，霜皮露叶护长身。\n生来笼统君休笑，腹裏能容数百人。",
        "dynasty": "宋",
        "collection_info": null
    },
    {
        "title": "茄子",
        "author": "郑清之",
        "content": "青紫皮肤类宰官，光圆头脑作僧看。\n如何缁俗偏同嗜，入口元来总一般。",
        "dynasty": "宋",
        "collection_info": null
    },
    {
        "title": "赠李相士",
        "author": "郑清之",
        "content": "未遇公卿尽好看，会将碧眼照人寒。\n邯郸梦觉君休问，试卜何时可挂冠。",
        "dynasty": "宋",
        "collection_info": null
    },
    {
        "title": "七月初五日城中大风雨",
        "author": "郑清之",
        "content": "飓风超海撼官城，吹断银河彻晓倾。\n瓦阵飞翻千鹄起，屐声旁午万蛙鸣。\n骈肩重足人如醉，涌溜奔云气未平。\n谁与笺天如帝律，毒龙斥去锁东瀛。",
        "dynasty": "宋",
        "collection_info": null
    },
    {
        "title": "闻觉际被风寄頔老",
        "author": "郑清之",
        "content": "古德把茅惟盖头，飓风飘屋等虚舟。\n矮窗犹有蒲团滑，也胜床前衮雪毬。",
        "dynasty": "宋",
        "collection_info": null
    },
    {
        "title": "督觉际莳菜",
        "author": "郑清之",
        "content": "秋后从来数晚菘，自锄稀甲几多丛。\n莫辞榾榾频携瓮，准拟清馋玉糁翁。",
        "dynasty": "宋",
        "collection_info": null
    },
    {
        "title": "偶记赋王昭君谩录之",
        "author": "郑清之",
        "content": "伐国曾闻用女戎，忍留妖丽汉宫中。\n如知褒姒贻周患，须信巫臣为楚忠。\n青冢不遗芳草恨，白沟那得战尘空。\n解移尤物柔强虏，延寿当年合议功。",
        "dynasty": "宋",
        "collection_info": null
    },
    {
        "title": "八月初五梦桃杏枝上皆小蕊顷刻间一花先开既而次第皆拆色殊红鲜可爱梦中为赋一诗觉但记其第二句戏足成之",
        "author": "郑清之",
        "content": "天孙红锦浅深裁，为惜芳苞未肯开。\n争奈东风披拂甚，枝头次第吐香腮。",
        "dynasty": "宋",
        "collection_info": null
    },
    {
        "title": "赠谈命陈总属",
        "author": "郑清之",
        "content": "弹铗朱门岁月过，生涯安乐遍行窝。\n谈天有口机关别，处世无心笑语多。\n自是君平忠孝在，其如曼倩滑稽何。\n一帆又作鸱夷去，遥想江湖听踏歌。",
        "dynasty": "宋",
        "collection_info": null
    },
    {
        "title": "八月上弦夕",
        "author": "郑清之",
        "content": "轻风熨贴晚云开，为放中秋半月来。\n待得月圆多值雨，不如今夕共罇罍。",
        "dynasty": "宋",
        "collection_info": null
    },
    {
        "title": "觉际闲坐纪所见",
        "author": "郑清之",
        "content": "蛛网雨中时恤纬，蜂屯衙后自婴城。\n竹根得土笋争长，纸隙受风窗善鸣。",
        "dynasty": "宋",
        "collection_info": null
    },
    {
        "title": "食蛤戏成",
        "author": "郑清之",
        "content": "满殻濡潮汐，因沙产海滣。\n文身吴太伯，缄口鲁铜人。\n雀化宜分隽，蛙烹肯拟伦。\n试呈饕赋手，半熟酒含津。",
        "dynasty": "宋",
        "collection_info": null
    },
    {
        "title": "督觉际植花  其一",
        "author": "郑清之",
        "content": "桂后秋兰解出奇，幽香元不许春知。\n移根好向它山觅，承受风光到菊篱。",
        "dynasty": "宋",
        "collection_info": null
    },
    {
        "title": "督觉际植花  其二",
        "author": "郑清之",
        "content": "兄弟梅矾是水仙，曝根向暖种宜先。\n银台金盏惟须酒，不可无渠对雪天。",
        "dynasty": "宋",
        "collection_info": null
    },
    {
        "title": "催觉际殖芥",
        "author": "郑清之",
        "content": "淡交耐久最宜蔬，风味清严莫芥如。\n沃壤深畦须蚤计，雪中满拟饫冰葅。",
        "dynasty": "宋",
        "collection_info": null
    },
    {
        "title": "观书",
        "author": "郑清之",
        "content": "肝脾何药解清虚，不用参苓不㕮咀。\n一种单方无授受，明窗端坐只观书。",
        "dynasty": "宋",
        "collection_info": null
    },
    {
        "title": "夜雨",
        "author": "郑清之",
        "content": "依风急雨垫秋清，疎数无时总有声。\n最是可怜云裏月，几番阴翳几番明。",
        "dynasty": "宋",
        "collection_info": null
    },
    {
        "title": "睡起戏笔",
        "author": "郑清之",
        "content": "范蠡功成便五湖，鸱夷未了復陶朱。\n争如终老严陵钓，千古清名一事无。",
        "dynasty": "宋",
        "collection_info": null
    },
    {
        "title": "谢天童老秋兰  其一",
        "author": "郑清之",
        "content": "楚畹春曾泛晓光，直留雅艷到虹藏。\n山中不把一枝到，世外那闻千佛香。",
        "dynasty": "宋",
        "collection_info": null
    },
    {
        "title": "谢天童老秋兰  其二",
        "author": "郑清之",
        "content": "秋色追随入慧光，肯携幽卉问行藏。\n深林未省炎凉态，来为闲人特地香。",
        "dynasty": "宋",
        "collection_info": null
    },
    {
        "title": "谢天童老秋兰  其三",
        "author": "郑清之",
        "content": "绿叶青青带紫光，拈来笑处没遮藏。\n密圆应具楞严偈，非木非空出妙香。",
        "dynasty": "宋",
        "collection_info": null
    },
    {
        "title": "夜雨不睡  其一",
        "author": "郑清之",
        "content": "浮湛世事付洪乔，欹枕迢迢度永宵。\n雨细无声檐溜滴，香残有烬篆烟销。\n翻盆硕鼠全欺暗，绕鬓飞蚊始作娇。\n老去易惊寒暑变，几多今夕又明朝。",
        "dynasty": "宋",
        "collection_info": null
    },
    {
        "title": "夜雨不睡  其二",
        "author": "郑清之",
        "content": "少日无欢老易愁，鶑花过眼一春休。\n清虚未解穷聃释，情思谁能更孔周。\n白醉蹔烦檐送暖，苍颜惟恐镜包羞。\n争知一点天然物，不共浮生作去留。",
        "dynasty": "宋",
        "collection_info": null
    },
    {
        "title": "育王老禅屡惠佳茗比又携日铸为饷因言久则味失师授以焙藏之法必有以专之笑谓非力所及谩成拙语解嘲录以为谢",
        "author": "郑清之",
        "content": "曾读茶经如读律，一物不备茶不出。\n未论煮瀹应节度，第一收藏在坚密。\n摘鲜封裹须焙芳，湿蒸为寇防侵疆。\n朝屯暮蒙要微火，九转温养如丹房。\n育王老慧老茶事，新授秘诀乃如此。\n几番惠我先春芽，朅来细问茶何似。\n我初谓师茶绝奇，十日之后如饮糜。\n颇疑缁俗果异撰，良苦辄为居所移。\n吾言未终师绝叫，为茶传法恨不早。\n绮疏应合有司存，料理如前毋草草。\n对师大笑面欲靴，三年宰相食无鲑。\n长鬚赤脚供井臼，荒寒政类山人家。\n扊扅炊尽瓶笙吼，何曾敲雪春云走。\n不如时扣赵州门，侍者可人长摸首。",
        "dynasty": "宋",
        "collection_info": null
    },
    {
        "title": "竹下见兰",
        "author": "郑清之",
        "content": "竹下幽香祗自知，孤高终近岁寒姿。\n垂杨曼舞多娇态，倚頼东风得几时。",
        "dynasty": "宋",
        "collection_info": null
    },
    {
        "title": "小轩偶成",
        "author": "郑清之",
        "content": "斋余宴坐息深深，万法皆闲境会心。\n轻浪飐荷珠溜玉，晴曦穿竹翠笼金。\n岸头舟楫人归语，槛外菰蒲鸟去音。\n谩说陶车并谢屐，如如不动胜登临。",
        "dynasty": "宋",
        "collection_info": null
    },
    {
        "title": "旧冬得蒌蒿数十根植之舍傍今春遂可采撷辄持羾黄堂拙语先之聊发一笑",
        "author": "郑清之",
        "content": "蒌蒿见录尔雅篇，族谱系出荆楚壖。\n居人采撷不论钱，横道𨈆轹如车前。\n物有贵贱所遇然，鸡壅豕苓以帝言。\n世间何有正味焉，耆芰昌歜性所便。\n冰壶先生虀瓮传，敢骄玉食轻膏羶。\n天随酷谓杞菊贤，一赋金石声相宣。\n玉糁羹芋称苏仙，天上酥酡能比肩。\n忆昔客授湘湖偏，乍逢此蒿口流涎。\n嚼寒冰玉香满咽，绀滑琉璃鸣贝编。\n糅以豚膏软如绵，脆甘丰腻洁且鲜。\n天花石耳羞争妍，木鸡退飞山之巅。\n笑渠芽蕨成儿拳，岸视橰圃眉宇轩。\n七葅五菜谁敢先，独能兄事玉版禅。\n一别楚产知几年，孤根朅来植鄞川。\n春苗出土含晓烟，援条小摘喜欲癫。\n故人千里方言还，调芼酌之双觥船。\n枯肠慰满藜苋缘，食芹而美不敢专。\n遣送兵厨羞俎笾，喷饭一笑篔筜边。",
        "dynasty": "宋",
        "collection_info": null
    },
    {
        "title": "太史报彗星没",
        "author": "郑清之",
        "content": "老彗妖芒欲爇天，王良见迫为收鞭。\n紫微一夜玑衡转，甘雨祥风到野田。",
        "dynasty": "宋",
        "collection_info": null
    },
    {
        "title": "谢虚斋和诗",
        "author": "郑清之",
        "content": "关心穑事恐春迟，蹔许花风入绣旗。\n翠浪半天岐麦咏，玉簪数筯刈蒌诗。\n野亭寄韵追唐什，秋菊餐芳敌楚辞。\n早晚催归汉廷右，西湖深处乐天碑。",
        "dynasty": "宋",
        "collection_info": null
    },
    {
        "title": "和虚斋劝农十诗  其一",
        "author": "郑清之",
        "content": "迢递层阴晓自开，仙舟花底问瀛莱。\n文章太守非游衍，为省春耕特地来。",
        "dynasty": "宋",
        "collection_info": null
    },
    {
        "title": "和虚斋劝农十诗  其二",
        "author": "郑清之",
        "content": "爇天妖焰彗初沉，朝汲仁贤简帝心。\n未用锋车便脂牵，小须千里遍春霖。",
        "dynasty": "宋",
        "collection_info": null
    },
    {
        "title": "和虚斋劝农十诗  其三",
        "author": "郑清之",
        "content": "蔽日寒云悄欲秋，仁风载路晓光浮。\n田翁揽抱儿孙笑，竹马横陈未肯休。",
        "dynasty": "宋",
        "collection_info": null
    },
    {
        "title": "和虚斋劝农十诗  其四",
        "author": "郑清之",
        "content": "问讯桑麻真郡政，按行松菊似家山。\n挽回和气归田里，只费斋铃半日闲。",
        "dynasty": "宋",
        "collection_info": null
    },
    {
        "title": "和虚斋劝农十诗  其五",
        "author": "郑清之",
        "content": "暇日棋书六一翁，锦樯丝辔与春逢。\n年时豹尾车中望，山色有无知几重。",
        "dynasty": "宋",
        "collection_info": null
    },
    {
        "title": "和虚斋劝农十诗  其六",
        "author": "郑清之",
        "content": "晓梦吟成望帝归，征鞍未许柳丝知。\n笑听鄮岭春禽咔，去博延英午漏迟。",
        "dynasty": "宋",
        "collection_info": null
    },
    {
        "title": "和虚斋劝农十诗  其七",
        "author": "郑清之",
        "content": "酡颜醉客玉西东，半湿尘衫上翠空。\n邹谷虽寒应解黍，朱车面面是春风。",
        "dynasty": "宋",
        "collection_info": null
    },
    {
        "title": "和虚斋劝农十诗  其八",
        "author": "郑清之",
        "content": "小队旌旗半道归，松阴缓策揽清晖。\n女郎未觉褰帷过，笑语相教着嫁衣。",
        "dynasty": "宋",
        "collection_info": null
    },
    {
        "title": "和虚斋劝农十诗  其九",
        "author": "郑清之",
        "content": "老黠山灵具六通，解将苍狗护奇峰。\n虚斋自有青囊眼，却笑景纯书未工。",
        "dynasty": "宋",
        "collection_info": null
    },
    {
        "title": "和虚斋劝农十诗  其一○",
        "author": "郑清之",
        "content": "恰好农时踏翠烟，睡龙惊起雨公田。\n官程便作乘闲看，不用扁舟学计然。",
        "dynasty": "宋",
        "collection_info": null
    },
    {
        "title": "宿翠山  其一",
        "author": "郑清之",
        "content": "箯舆十里见青崭，行尽松阴得翠岩。\n万壑声中清磬出，一峰高处白云缄。\n茶新煮鼎作鱼沫，僧有可人能麈谈。\n自觉灵山缘境熟，佛禅重问后三三。",
        "dynasty": "宋",
        "collection_info": null
    },
    {
        "title": "宿翠山  其二",
        "author": "郑清之",
        "content": "暖风依日佐山行，几许春随屐齿生。\n溪舞绿云苔出没，田翻翠浪麦斜横。\n闲中适意荣三事，岁晚无年式耦耕。\n一静可能销幻药，剩开胸次着峥嵘。",
        "dynasty": "宋",
        "collection_info": null
    },
    {
        "title": "和葺芷应直院送秋兰韵",
        "author": "郑清之",
        "content": "大椿凌千秋，灵芝竞三秀。\n书传递夸诩，垂芳古今宙。\n贵耳但奇奇，相马失之瘦。\n谁知楚醒花，远避汉金酎。\n择交得素节，彼哉怀春诱。\n夫君全德馨，内美本吾有。\n姑置芝与椿，秋兰岁相寿。",
        "dynasty": "宋",
        "collection_info": null
    },
    {
        "title": "南坡口号十八首  其一",
        "author": "郑清之",
        "content": "十日南坡两日晴，晴时不放日华明。\n春光似妬闲人占，端的春风饱世情。",
        "dynasty": "宋",
        "collection_info": null
    },
    {
        "title": "南坡口号十八首  其二",
        "author": "郑清之",
        "content": "天工忽忽度年光，料理人间富贵忙。\n闲裏何曾关造物，一分风景亦收藏。",
        "dynasty": "宋",
        "collection_info": null
    },
    {
        "title": "南坡口号十八首  其三",
        "author": "郑清之",
        "content": "谁将春晚作冬看，添着绵衣减却难。\n道是麦寒犹未在，愿渠麦熟且禁寒。",
        "dynasty": "宋",
        "collection_info": null
    },
    {
        "title": "南坡口号十八首  其四",
        "author": "郑清之",
        "content": "休言无地起楼台，十箇花窠没处栽。\n东近比邻西近水，且教红白面墙开。",
        "dynasty": "宋",
        "collection_info": null
    },
    {
        "title": "南坡口号十八首  其五",
        "author": "郑清之",
        "content": "欲识鱼梁试作看，轻抛野渌罩清寒。\n几回漉起空无物，输杀羣儿下钓竿。",
        "dynasty": "宋",
        "collection_info": null
    },
    {
        "title": "南坡口号十八首  其六",
        "author": "郑清之",
        "content": "吾孙宗子喜相过，一笑檀栾似乐窝。\n且向尊中陪北海，直须闲裏识南坡。",
        "dynasty": "宋",
        "collection_info": null
    },
    {
        "title": "南坡口号十八首  其七",
        "author": "郑清之",
        "content": "酷爱鸟鸣山更幽，墙阴风雨但飕飕。\n筠笼买得春禽语，不会忧时也白头。",
        "dynasty": "宋",
        "collection_info": null
    },
    {
        "title": "南坡口号十八首  其八",
        "author": "郑清之",
        "content": "管絃不碍登山屐，粱肉何妨满腹书。\n岂是清谈愧夷甫，为无阿堵绕吾庐。",
        "dynasty": "宋",
        "collection_info": null
    },
    {
        "title": "南坡口号十八首  其九",
        "author": "郑清之",
        "content": "试向清池放小鲜，洋洋圉圉忽攸然。\n校人真箇知鱼乐，杀活机锋总是禅。",
        "dynasty": "宋",
        "collection_info": null
    },
    {
        "title": "南坡口号十八首  其一○",
        "author": "郑清之",
        "content": "分席春畦仅一弓，灵根移自石窗东。\n饶渠五味夸仙药，争似盐梅正策功。",
        "dynasty": "宋",
        "collection_info": null
    },
    {
        "title": "南坡口号十八首  其一一",
        "author": "郑清之",
        "content": "纷纶儿造信多才，果解分风作去来。\n我向南坡一旬雨，春阴今晓为谁开。",
        "dynasty": "宋",
        "collection_info": null
    },
    {
        "title": "南坡口号十八首  其一二",
        "author": "郑清之",
        "content": "小窗白醉篆香迟，只有书君伴燕颐。\n料得人间无此乐，殷勤献与定牢辞。",
        "dynasty": "宋",
        "collection_info": null
    },
    {
        "title": "南坡口号十八首  其一三",
        "author": "郑清之",
        "content": "枝筇挂起一旬彊，剪剪春寒到柳塘。\n白髮不公欺老我，偏于闲处引风霜。",
        "dynasty": "宋",
        "collection_info": null
    },
    {
        "title": "南坡口号十八首  其一四",
        "author": "郑清之",
        "content": "记得儿时诵古诗，其甘如荠谓吾欺。\n淡交休恨相知晚，携向晶盘笑杀伊。",
        "dynasty": "宋",
        "collection_info": null
    },
    {
        "title": "南坡口号十八首  其一五",
        "author": "郑清之",
        "content": "晓来两鹊屋山鸣，报喜多应只报晴。\n似为东皇传好语，故留胜赏到清明。",
        "dynasty": "宋",
        "collection_info": null
    },
    {
        "title": "南坡口号十八首  其一六",
        "author": "郑清之",
        "content": "旧日都城饫子鱼，一鳞今不到茅庐。\n果然额上通三印，尽去侯门代鲤书。",
        "dynasty": "宋",
        "collection_info": null
    },
    {
        "title": "南坡口号十八首  其一七",
        "author": "郑清之",
        "content": "安晚生涯冷似灰，别墅经营半月迴。\n夸与儿郎翁骤富，诗囊盈握送陈雷。",
        "dynasty": "宋",
        "collection_info": null
    },
    {
        "title": "南坡口号十八首  其一八",
        "author": "郑清之",
        "content": "红红白白共枝荣，怪底山茶有宁馨。\n倩得司花来判断，不妨一姓养螟蛉。",
        "dynasty": "宋",
        "collection_info": null
    },
    {
        "title": "辛丑仲春同黄制属自延寿雨过禅寂",
        "author": "郑清之",
        "content": "箯舆掠雨到僧门，带得清闲一二分。\n素喜堂中无偃月，朅来寺裏作穿云。\n赤心莫逆唯松友，青眼相看有竹君。\n烧叶更联东野句，纸窗钻隙候晴曛。",
        "dynasty": "宋",
        "collection_info": null
    },
    {
        "title": "病后和黄玉泉韵  其一",
        "author": "郑清之",
        "content": "山扉连月款言巵，拟共还家浣客衣。\n愧失养生收一溉，笑擒梦竖窜三危。\n大槐安国休重省，兜率陀天尚缓归。\n一病一衰秋后雨，孰言之武老能为。",
        "dynasty": "宋",
        "collection_info": null
    },
    {
        "title": "病后和黄玉泉韵  其二",
        "author": "郑清之",
        "content": "赤明瀹篆正恢台，戏挹雄风涤闷怀。\n病骨喜随新箨换，好诗忽馈宝珠来。\n巨鱼未纵王褒壑，陋室聊淹禹锡阶。\n且共理身如理国，小须握手咏康哉。",
        "dynasty": "宋",
        "collection_info": null
    },
    {
        "title": "再和前韵  其一",
        "author": "郑清之",
        "content": "为乏刀圭饮卯巵，黄庭空想衣朱衣。\n三田未遣三彭去，九轨几成九折危。\n瘦骨可能支夜永，醉乡那復挽春归。\n亦知有客真佳甚，握手还须笑乐为。",
        "dynasty": "宋",
        "collection_info": null
    },
    {
        "title": "再和前韵  其二",
        "author": "郑清之",
        "content": "若时风雨候三台，忧国丰年几入怀。\n执戟未愁方朔死，闭门唯喜子桑来。\n人间宰相真如梦，天上羣仙讵可阶。\n事业镂冰何所有，之乎者也矣焉哉。",
        "dynasty": "宋",
        "collection_info": null
    },
    {
        "title": "再和前韵  其三",
        "author": "郑清之",
        "content": "辕门怒髮彘肩巵，计相当年笑解衣。\n谁识英雄千古意，肯论性命一丝危。\n伏波卧看飞鸢堕，杜曲生怜独鹤归。\n自愧此身成濩落，空搔种种欲何为。",
        "dynasty": "宋",
        "collection_info": null
    },
    {
        "title": "再和前韵  其四",
        "author": "郑清之",
        "content": "遂初雅喜赋天台，墙月东边谩古怀。\n虽乏平泉供宴乐，幸寻荒径惬归来。\n蹒跚愧我无金汞，蹀躞看君上玉阶。\n傍舍数弓畦药本，聊支晚岁亦优哉。",
        "dynasty": "宋",
        "collection_info": null
    },
    {
        "title": "再和前韵  其五",
        "author": "郑清之",
        "content": "难追八骏举瑶巵，肯向罗浮醉绿衣。\n敝服真成原宪病，枯枝几赋仲堪危。\n忘忧拟问酒中圣，觅句懒从天外归。\n笑傲桑榆知有几，春秋敢以大椿为。",
        "dynasty": "宋",
        "collection_info": null
    },
    {
        "title": "再和前韵  其六",
        "author": "郑清之",
        "content": "茂先博物懵星台，世味沉酣酷鸩怀。\n风月自为无尽藏，湖山谁肯爱闲来。\n竞知疾下多车乘，岂悟机危蹈廪阶。\n幸与乐天相伴住，休论达者谓何哉。",
        "dynasty": "宋",
        "collection_info": null
    },
    {
        "title": "送姚提干行",
        "author": "郑清之",
        "content": "虚斋填东鄞，从之南容君。\n我初未之识，邕翰倾殷勤。\n修洁以博习，秀美而有文。\n玉犀映秋水，英辞涌春云。\n鸡距角鲁蜀，昂然鹤非羣。\n晤言到圣处，商也乐所闻。\n最喜直而义，壮音駴鼓鼖。\n告子少于孟，先策养气勋。\n牛山木信美，谨勿容斧斤。\n助苗固得槁，可使稗不耘。\n观子所植立，真能张吾军。\n仁义可效治，渊源在河汾。\n诗书自师友，芝兰足膏熏。\n刚风接径翮，去去翔霄旻。\n清时有闻者，必也吾子云。",
        "dynasty": "宋",
        "collection_info": null
    },
    {
        "title": "和德夫治中林宗谕雪诗简黄制卿",
        "author": "郑清之",
        "content": "斋坛将祷肃熊貔，一缕忱恂六出奇。\n云欲商量惊先路，雨方收卷避催诗。\n冰花肯斅梅妆额，风絮嫌随柳献眉。\n盐虎玉龙庄语在，愿光远业瑞昌时。",
        "dynasty": "宋",
        "collection_info": null
    },
    {
        "title": "古风一篇简徐德夫提刑",
        "author": "郑清之",
        "content": "昌黎有名言，受恩异知己。\n而况不识面，知心讵能几。\n浮云日多变，交道冷如水。\n握手遽下石，利害毫髮比。\n人情易燥湿，滟滪发九轨。\n终然风雨晦，鸡鸣独无已。\n世变方下趋，特立繄君子。\n山谷未见坡，气味已相似。\n希文非素交，永叔甘远徙。\n敢谓世无人，前修可专美。\n我昔闻君名，恍如读青史。\n已乃知同时，深心爱敬起。\n端平滥持衡，荐贤职当尔。\n亟以闻九重，夜半下一纸。\n雅志乐弦歌，公车犹尼止。\n贤者固难进，夺情辞诏旨。\n知贤未及用，上印返田里。\n闲居事幽屏，黜陟不到耳。\n宾朋有公言，声徽振商祉。\n入则禆国论，挺挺中流砥。\n出持皇华节，光风泛桃李。\n从容五六载，平进付常理。\n又闻交游间，荣落保终始。\n不负杨临贺，真见其人矣。\n夜梦加昼思，髣髴眉宇紫。\n军将忽打门，缄书照窗几。\n风檐屡开阖，襟期顿清泚。\n有如峄阳桐，知音发妙指。\n高情激孤笑，新意偿宿喜。\n得一夔已足，失百参何耻。\n老我岂私贺，善类知有恃。\n看君广厦开，大芘天下士。",
        "dynasty": "宋",
        "collection_info": null
    },
    {
        "title": "檐前蜘蛛",
        "author": "郑清之",
        "content": "如蚕吐纬自萦缠，出没无踪屋陋边。\n怀毒满身如蝎大，谩张罗网欲谩天。",
        "dynasty": "宋",
        "collection_info": null
    },
    {
        "title": "安晚轩竹",
        "author": "郑清之",
        "content": "松号大夫交可绝，梅为清客志相同。\n英英凤实卑余子，楚楚龙孙过乃翁。\n晚际一弓櫜素月，暑中千斛粜清风。\n小轩政欲供晨坐，付女遮阑晓日东。",
        "dynasty": "宋",
        "collection_info": null
    },
    {
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其一",
        "author": "郑清之",
        "content": "少日爱花螽趯趯，老去冻蚕已休织。\n水村山郭一枝晓，忽到窗前三嘆息。\n年年雪裏自作春，摇手东皇不相识。\n衣冠古岸绮季至，介胄嶙峋亚夫色。\n从来魏征真妩媚，要是广平终铁石。\n月香水影儿女语，千古诗肠描不得。\n笑冯与可幻竹君，相对无言面深墨。",
        "dynasty": "宋",
        "collection_info": null
    },
    {
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其二",
        "author": "郑清之",
        "content": "雪毛舞风学喓趯，冻落天孙碎云织。\n玉肌不粟彭祖方，戏挟奇芬笑安息。\n生憎万花肯同调，嗤点寿阳聊半识。\n结根不向青桂宫，绝交月姊无难色。\n谁能柔此老强项，朝暮隆隆转娲石。\n春风为媒懒结子，来访苔痕娱梦得。\n人间要觅尔许清，语渠肉食乃无墨。",
        "dynasty": "宋",
        "collection_info": null
    },
    {
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其三",
        "author": "郑清之",
        "content": "滕六附暄堕寒力，六花未办天机织。\n篱菊老尽兰始芽，凌波仙子方踵息。\n水边亭亭逢玉人，照眼缟衣如旧识。\n冰霜相与厉贞操，蜂蝶那能犯庄色。\n听渠吹笛作商声，正音满地出金石。\n菊坡为索孤山诗，好句新从座中得。\n二君联璧如长城，笑整云梯再攻墨。",
        "dynasty": "宋",
        "collection_info": null
    },
    {
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其四",
        "author": "郑清之",
        "content": "牡丹骄春醉无力，艷紫妖红锦新织。\n鹿解衔花空误唐，楚以姬归竟亡息。\n何如野外挺孤操，照水渊然有深识。\n昂昂雪鬓颜真卿，何物女子称国色。\n主张繁华勿復言，如对雁门二千石。\n语君欲识梅花面，好向云岩访拾得。\n语君欲作梅花诗，磨尽莲经大千墨。",
        "dynasty": "宋",
        "collection_info": null
    },
    {
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其五",
        "author": "郑清之",
        "content": "菊坡笔挽千钧力，剪就冰绡出鲛织。\n谪仙笑作扬州诗，鹏赋消摇六月息。\n市门聊学子真隠，下坐还从季野识。\n清标自是孤山姿，㜮视唐家六宫色。\n芒端琢句貌疎影，竹边着渠牛砺石。\n枝横带雪最佳处，近水清寒月先得。\n语梅政可兄涪翁，冻雨浯溪打碑墨。",
        "dynasty": "宋",
        "collection_info": null
    },
    {
        "title": "谢郑广文和韵",
        "author": "郑清之",
        "content": "春工沤丝呈巧力，红日如梭万花织。\n爱花荡子不爱命，效死骊姬似荀息。\n草木摇落天地闭，贤哉梅也众不识。\n灵根九转到仙品，千古离骚作书色。\n涨晴痴暖动山意，攀翻健倒苍苔石。\n高标底须雪后见，清芬每向闲中得。\n花前失喜广文诗，柿叶书成点新墨。",
        "dynasty": "宋",
        "collection_info": null
    },
    {
        "title": "广文出新意得梅之全花实根叶谱入秀句辄效反骚一章",
        "author": "郑清之",
        "content": "东风不借半分力，老树丝窠罥寒织。\n虚枝生白独也正，夜气归根吹以息。\n箇中洒洒无一尘，无眼界至无意识。\n居然暗发定慧香，不取诸相了空色。\n若于此花论相好，是人如以木钻石。\n吾尝闻之老瞿昙，无有少法为可得。\n我诗当以无耳听，索梅一笑付蝇墨。",
        "dynasty": "宋",
        "collection_info": null
    },
    {
        "title": "再和  其一",
        "author": "郑清之",
        "content": "青藜不解支脚力，机杼微闻隔林织。\n暗香来处穷幽栖，蹇馿崎岖牛喘息。\n山中欲访隠君子，等闲未许李邕识。\n同盟颇笑五大夫，晚节污秦有惭色。\n摩挱寒玉古苔藓，从渠唤作荆山石。\n雪中素隠非行怪，自是花间着不得。\n直须谪仙苏二来，溪藤快扫如鸿墨。",
        "dynasty": "宋",
        "collection_info": null
    },
    {
        "title": "再和  其二",
        "author": "郑清之",
        "content": "雪意贾寒欺酒力，思妇懒学迴文织。\n屏山未合篆痕销，笑倩南枝陪燕息。\n冰纨绛蜡入纤手，素脸殷跗未真识。\n儿痴认作春风面，刚道杏花欠颜色。\n香浮纸帐梦欲醒，影到窗纱月移石。\n为梅着语将无同，左袒孤山未为得。\n吴都夸丽逸此士，十年浪费老伧墨。",
        "dynasty": "宋",
        "collection_info": null
    },
    {
        "title": "和赵静乐梅韵  其一",
        "author": "郑清之",
        "content": "伊祁作春私帝力，司花女课千机织。\n月四十五以为功，化工何尝停半息。\n老梅偃蹇傲众芳，一钱轻视程不识。\n和羹肯为媚竈计，望林祗笑欲炙色。\n莓苔被服当文绣，冰雪定交过金石。\n静乐先生大雅韵，始信清名不虚得。\n政须草圣传新篇，安得张颠首濡墨。",
        "dynasty": "宋",
        "collection_info": null
    },
    {
        "title": "和赵静乐梅韵  其二",
        "author": "郑清之",
        "content": "司寒驾天骋轨力，冻合冰蚕不成织。\n皮肤皲瘃雪满衣，真人恬漠与道息。\n一花挺出万木僵，其友松筠乃能识。\n清香远到惟德馨，素质自持无异色。\n春工着意嫔众卉，用物精多老苍石。\n耄红飞尽蜜房深，佳处暗为蜂翅得。\n谁知竹外一枝好，千载垂芳在诗墨。",
        "dynasty": "宋",
        "collection_info": null
    },
    {
        "title": "菊坡迭遣梅什忽惠兰芽此变风也敢借前韵效楚词一章以谢来辱",
        "author": "郑清之",
        "content": "霜雰雰兮风乍力，草变衰兮蛩罢织。\n思秋兰兮委萧艾，望椒丘兮聊止息。\n怅佳人兮既远，纷吾美兮谁识。\n忽有人兮好修，遗予佩兮春色。\n茁琼芽兮九畹，带杜衡兮被石。\n凛增冰兮峩峩，杳光风兮骤得。\n卜兰居兮南坡，拂余龟兮食墨。",
        "dynasty": "宋",
        "collection_info": null
    },
    {
        "title": "和赵大监知宗韵",
        "author": "郑清之",
        "content": "万里修程占学力，色丝黄绢新组织。\n只今下笔追二雅，端如养气闭千息。\n公子何自知寒梅，须知三长具精识。\n亭亭玉雪瑞烟晓，爱日香浮綵衣色。\n自然雅韵出天姿，芝兰那肯羡玄石。\n我惭姱节对俚语，炊沙镂冰竟何得。\n愿君写入遂锦堂，冷蘂疎枝陪淡墨。",
        "dynasty": "宋",
        "collection_info": null
    },
    {
        "title": "再韵简菊坡",
        "author": "郑清之",
        "content": "访梅长与寒角力，两鬓丝丝尚堪织。\n吊湘赋鵩强解事，长沙少年空太息。\n酷爱孤芳支岁寒，草木虽多懒求识。\n肥遁不为苍帝臣，白贲丘园义形色。\n风饕雪虐真养素，笑枕溪流漱寒石。\n请翻橘颂作梅赋，倍觉风骚楚人得。\n诗翁试为决然疑，谓余非是甘饮墨。",
        "dynasty": "宋",
        "collection_info": null
    },
    {
        "title": "昨虽移韵于兰然石鼎联章不可以不成也再赋一则语以殿众作亦骚之乱词云  其一",
        "author": "郑清之",
        "content": "好恶移人信有力，宫姬尚取昆崙织。\n刚姿未必广平爱，皓首谁怜赵岐息。\n夷车衡茝荪芷荃，富矣离骚夸博识。\n灵均颂橘不及梅，内白孰为有精色。\n夫何卞玉楚见弃，素荣无乃碔砆石。\n梅古贤人又何怨，伯夷正自求仁得。\n氏以墨胎端自污，请效公输为削墨。",
        "dynasty": "宋",
        "collection_info": null
    },
    {
        "title": "昨虽移韵于兰然石鼎联章不可以不成也再赋一则语以殿众作亦骚之乱词云  其二",
        "author": "郑清之",
        "content": "续诗愧无修绠力，意绪中断轲母织。\n掉头吟坐欲成寐，出吻悲鸣方愿息。\n君诗爱梅笔不停，四迭阳关人未识。\n冰壶交映雪同调，秋水为神月争色。\n翛然未肯弟山矾，介如何必化松石。\n诗坛置韵百夷姓，敌垒收功剧孟得。\n须君为梅作佳传，问事玄冥烦史墨。",
        "dynasty": "宋",
        "collection_info": null
    },
    {
        "title": "再和静乐",
        "author": "郑清之",
        "content": "夫君论事回天力，斯文如贡厥篚织。\n天葩瑞时来帝傍，天香染衣未渠息。\n因携天上白琅玕，散作天花天女识。\n冰清谁似乃翁誉，玉麈孩视宁馨色。\n月中疎影射银汉，雪裏樛枝护盘石。\n望林笑策盖世勋，万户侯封为公得。\n吹彻楼头画角春，十行朝拜睿思墨。",
        "dynasty": "宋",
        "collection_info": null
    },
    {
        "title": "静乐用元韵为劝学之什再和",
        "author": "郑清之",
        "content": "士惟食志非食力，于陵奚事亲屦织。\n静乐一门自师友，篑进不为子贡息。\n元仲季方从太丘，海内人士俱愿识。\n案上惟作羽籥声，室中定无鉏箒色。\n申旦督课如园蔬，子夜程书过衡石。\n举似翁妪笞其儿，教育英才笑安得。\n文献超羣王谢家，韦布当磨铁砚墨。",
        "dynasty": "宋",
        "collection_info": null
    },
    {
        "title": "再和梅韵",
        "author": "郑清之",
        "content": "北窗梦觉呼一力，曙鸟微闻络纬织。\n推窗宛见野梅面，带雨犹如看花息。\n坚白雅占南枝先，浅红留待北人识。\n宫中自是怜玉奴，天上何为爱蓝色。\n肯随兰芷媚屈宋，独主芙蓉笑丁石。\n愧我联篇蚁空旋，羡君六博枭已得。\n梅懒作尉竟仙去，拜官无用斜封墨。",
        "dynasty": "宋",
        "collection_info": null
    },
    {
        "title": "再和劝学韵",
        "author": "郑清之",
        "content": "仕学优于服田力，公仪之家废葵织。\n诗书为府道德林，乐在藏修洎游息。\n浓熏班马有余香，暗摸曹刘岂难识。\n插架牙籤映隙曛，近竹芸编侵晚色。\n诸生竞诧边腹笥，正音如闻孔堂石。\n从知车马自稽古，须信熊鱼可兼得。\n四科褒进惟尚贤，钦想昌黎方读墨。",
        "dynasty": "宋",
        "collection_info": null
    },
    {
        "title": "和葺芷雪韵  其一",
        "author": "郑清之",
        "content": "冰山凿碎五丁力，散作席花谁捆织。\n射鵰人去飞燕寒，拥衾内视方闭息。\n能令赤凤冒白羽，夜半翾翻天际识。\n白云乡中助剧戏，从以万妃纷玉色。\n鸾沼乍惊舞明镜，虎盐未见盖危石。\n乍离还合纷总总，已定復飘如得得。\n姑置是事先年丰，有突不黔应笑墨。",
        "dynasty": "宋",
        "collection_info": null
    },
    {
        "title": "和葺芷雪韵  其二",
        "author": "郑清之",
        "content": "夸父逐日有余力，驱万白蜺飞练织。\n连天照耀作夜明，涌池培堆惊壤息。\n竹高已学枪头势，梅近犹能半面识。\n坡翁笑效六一体，八章联翩韵声色。\n麻衣忽见蜉蝣阵，砚池观鱼来紫石。\n郑谷祗解瘦寒句，江上渔蓑正披得。\n何如囊锦生縠纹，兔园老笔阳春墨。",
        "dynasty": "宋",
        "collection_info": null
    },
    {
        "title": "再和雪韵",
        "author": "郑清之",
        "content": "司冬已穷造父力，寒机堕指晓犹织。\n长安贵人金屋娇，琉璃屏下方偃息。\n穿窗入幕儿女笑，唤作杨花元不识。\n明珠照乘月午夜，秋水连云天一色。\n翻缟新诗出退之，撒盐戏语欺安石。\n一寒最怜东郭士，履穿踵决行不得。\n自喜犹为孔子徒，且学颜渊食炊墨。",
        "dynasty": "宋",
        "collection_info": null
    },
    {
        "title": "适得滷蛤颇佳遣饷菊坡因记曾作蛤子诗有文身吴太伯缄口鲁铜人之句戏缀前语代简",
        "author": "郑清之",
        "content": "文身太伯甘斥卤，缄口铜人舌微吐。\n借资墨客富濡沫，骨醉唇香登燕俎。\n半熟含酒老饕赋，此翁仅可闯堂户。\n班班隽永带神液，入室真味翁未睹。\n菊坡风裁黄豫章，如食蝤蛑江{摇扌=虫}柱。\n盘餐尽废太瘦生，格远调高自清苦。\n子蛤遣汝到眉案，努力去为酒中虎。\n末下咸豉有何好，犹侣莼羹傲伧父。\n海之介夫此小儿，鸡肋见笑杨德祖。\n前身曾作水解仙，飞入珠宫饮甘露。\n能令齿吻策余烈，一鼎松风漱寒乳。",
        "dynasty": "宋",
        "collection_info": null
    },
    {
        "title": "闲中口占数绝 观书困甚",
        "author": "郑清之",
        "content": "眼欲观书身欲眠，斜拖黄卷曲肱边。\n不须身眼争然否，试待醒来问孝先。",
        "dynasty": "宋",
        "collection_info": null
    },
    {
        "title": "闲中口占数绝 联雨解闷",
        "author": "郑清之",
        "content": "雨多愁麦又忧苗，不雨还忧旱火骄。\n忧国浪愁端自苦，老天那肯病汤尧。",
        "dynasty": "宋",
        "collection_info": null
    },
    {
        "title": "闲中口占数绝 浓绿中见芍药一朵",
        "author": "郑清之",
        "content": "杏桃结子已成翁，稚绿中间着耄红。\n阶药元来如许寿，麦秋天气露春工。",
        "dynasty": "宋",
        "collection_info": null
    },
    {
        "title": "闲中口占数绝 园丁去乌蜂",
        "author": "郑清之",
        "content": "见说乌蜂不采花，羣飞啄蜜喙如鸦。\n虽然冗食真堪汰，笑语园丁且放衙。",
        "dynasty": "宋",
        "collection_info": null
    },
    {
        "title": "闲中口占数绝 海鱼绝少",
        "author": "郑清之",
        "content": "春鱼潮罢捉洋山，数水艚船索手还。\n海若想应饕更甚，饱鲜无復到人间。",
        "dynasty": "宋",
        "collection_info": null
    },
    {
        "title": "林治中郑广文以诗来遣鲁酒报聘拙语辅行",
        "author": "郑清之",
        "content": "长公本喜饮，半入野人腹。\n南洲春梦婆，亦復开醉目。\n尚想晋流丽，鼈饮更升木。\n兴来索老兵，谁谓酌可独。\n我亦爱客至，陶巾时一漉。\n虽有彭泽田，种秫苦不足。\n颇因病入务，瓢弃尚余绿。\n岂无大雅朋，来伴离骚读。\n广文粲檐花，和靖峙修竹。\n交情如酎醇，秀句喜心沃。\n觞政尝卜夜，谈闱屡更仆。\n胡为阔宇芝，但忆颓山玉。\n聊尔遣书瓻，安得洗愁斛。\n昔夸圣人中，今愧平原督。\n杯手助持螯，车涎笑逢曲。\n青州岂乌有，白衣问黄菊。\n如皋应解颜，对饮颇胜俗。\n何时赤壁游，匏樽笑相属。\n欲歌鹿鸣三，正苦龟藏六。\n饮肯遗公荣，雨烦过御叔。\n忻闻麦两岐，况有鱼百族。\n小却揖二豪，觥船倒醽醁。",
        "dynasty": "宋",
        "collection_info": null
    },
    {
        "title": "谢玉泉君黄伯厚和韵",
        "author": "郑清之",
        "content": "卯饮贪引巵，夕食不厌腹。\n松醪滟玉池，鬰尊傲黄目。\n归闲喜携幼，欣荣对夏木。\n颇笑屈原醒，宁甘马周独。\n诗筒发豪思，江月欲戏漉。\n每赓北海咏，未羡西邻足。\n槽规长吉红，蚁玩杜陵绿。\n醉乡拟续记，书眼瞭可读。\n时康万户春，兴到七贤竹。\n筵虚艷姬舞，面想宫嫔沃。\n别肠驱药使，健笔命骚仆。\n居然得良朋，清辞泻壶玉。\n习池可联乘，步兵有余斛。\n谁能酒限拘，强效八州督。\n今年小麦好，岂屑官廪曲。\n嘉节迫蒲艾，早计数萸菊。\n客中真有佳，眼前喜无俗。\n赋殷金石声，光粲牛斗属。\n句到后三三，人谁赛六六。\n试编诸贤诗，第以伯仲叔。\n共成杜康传，更聚山中族。\n万事付亡何，干坤一杯醁。",
        "dynasty": "宋",
        "collection_info": null
    },
    {
        "title": "诸君和篇摩垒致师不容闭壁再绎前韵  其一",
        "author": "郑清之",
        "content": "平生周伯仁，耿耿空洞腹。\n翛然猿鹤姿，岂辨鸠鹰目。\n仆射不解事，居士偶题木。\n种柳仅成五，乐园祗可独。\n皓首愧商隠，湛恩霑汉漉。\n城府百无有，丘壑一已足。\n讵省醉裙红，安识坠楼绿。\n生经未渠谙，酒颂聊喜读。\n耳热闻秦声，浪谓肉胜竹。\n高阳有勍者，盛气如曲沃。\n直须殿上饮，抚床径呼仆。\n竞看椀挥金，几欲斗撞玉。\n方丈食万钱，娉婷珠一斛。\n岂復堪束带，靡徙揖郡督。\n耆寿祝老饕，嘉名艷春曲。\n乃知梁州萄，大胜伯始菊。\n相逢作青眼，洗去尔许俗。\n泠然曲寡和，尚有骑能属。\n元和一渔翁，喜共学士六。\n吴歈间雅奏，楚优效孙叔。\n石鼎夜未央，春空云已族。\n何当一会期，清驩溢寒醁。",
        "dynasty": "宋",
        "collection_info": null
    },
    {
        "title": "诸君和篇摩垒致师不容闭壁再绎前韵  其二",
        "author": "郑清之",
        "content": "邴原解剧饮，雅名称龙腹。\n季伦杀为嬉，席妓敢嗔目。\n有酒何庸辞，恐射蒋济木。\n但当携酒去，名花赏幽独。\n年秫未足了，圣米犹可漉。\n爱屐怜猩魂，夺巵笑蛇足。\n桂浆有余芳，桑落见重绿。\n谏远衢尊投，法置酺饮读。\n筹觥进蔌肴，流觞屏丝竹。\n未忧瓶罂罄，但费𠤷盥沃。\n胜事在园林，家务付儿仆。\n酿羔截肪乳，炰凤泣脂玉。\n炼句丹九转，擒文泉万斛。\n竞诋酒中贤，祗堪帐下督。\n穿帻俯前案，障面厌方曲。\n吹不落眼花，归去来篱菊。\n华胥国遨游，无怀氏风俗。\n登诗坛争长，破愁城相属。\n二簋用坎四，三客敬需六。\n共乐时方清，谁言世之叔。\n相从孟公座，宁别辅氏族。\n一笑祝诸贤，行釂天家醁。",
        "dynasty": "宋",
        "collection_info": null
    },
    {
        "title": "再和戏黄玉泉",
        "author": "郑清之",
        "content": "黄公辞酒垆，经笥捧便腹。\n读书饥鸢声，了了崇文目。\n陂澄万顷波，巢寄一枝木。\n戏题百姓眼，自笑孤舘独。\n辙涸聊相濡，神液未容漉。\n啸歌匪弹剑，悁隘殊躄足。\n文织牺尊黄，句弦绮琴绿。\n不见蠏杯持，徒费尔雅读。\n坐对罂卧墙，空有叶映竹。\n枯肠但茶搜，燥吻迟膏沃。\n主人如马瘦，酒使欠猩仆。\n思折酤媪券，欲访义浆玉。\n喟兹鲸吸量，眇矣龙骧斛。\n灵根日灌溉，诗课自程督。\n试当阅医经，薄酿借神曲。\n共醉灵均丝，未问长房菊。\n饮兴非有期，衣晒宁免俗。\n杯勺虽不胜，呕泄听随属。\n懒迭阳关三，肯竞枭博六。\n不饮但麦豆，颇胜刘文叔。\n醉骑黄犊孙，归玩墨君族。\n子为评酒名，拟号安晚醁。",
        "dynasty": "宋",
        "collection_info": null
    },
    {
        "title": "谢葺芷和韵",
        "author": "郑清之",
        "content": "无诗不言酒，作赋真诳腹。\n未破公子悭，况与佳人目。\n壮心思击壶，圣杯赓啄木。\n袖想胡旋双，妆记摇手独。\n宾筵乏酬献，醴齐催泲漉。\n祢衡办挝鼓，元崇方病足。\n曾无列屋粉，空韵梳鬟绿。\n百篇摘仙咏，十轴蒙溪读。\n有美建安璩，竞爽淇园竹。\n芒端寒燠转，胸次古今沃。\n卧瓮嗤舍郎，祭酒可令仆。\n时陈南北洗，颇醉东西玉。\n虽微醖五斗，端有才一斛。\n诗坛长齐盟，笔阵严总督。\n方将喝银云，未肯平封曲。\n宫宴看传柑，帝歌须和菊。\n牛心固异撰，犊鼻且同俗。\n尊酒日相逢，我歌君为属。\n欢期践三五，酿顷亏十六。\n酣畅嗟阮修，饮狂谢裴叔。\n漥尊留古制，长勺分鲁族。\n居然同老襟，浅斟醽水醁。",
        "dynasty": "宋",
        "collection_info": null
    },
    {
        "title": "谢郑广文和韵",
        "author": "郑清之",
        "content": "鳣堂心醉经，精神应满腹。\n温饱非所志，饮食不以目。\n说诗称解颐，善问待攻木。\n颇愁百斛量，孔庭惟立独。\n俎豆答卫问，筐瓷欠邹漉。\n曾子非养口，漆园且尊足。\n时于清夜分，酌以翠勺绿。\n聊浇磊磈胸，不废吾伊读。\n每篇亦作句，如对纪书竹。\n相逢盖初倾，一别桑重沃。\n融尊惭坐满，鲁馈疎拜仆。\n卫生不自宝，抑首亲患玉。\n囊无谀墓金，米乏佳传斛。\n厨烟爨人凊，蔬课园夫督。\n粟缾收秫田，黍酿用阴曲。\n解同杜陵襟，期醉昌黎菊。\n赤手当缚菟，白眼谩嗔俗。\n庄虚左氏宴，觞肯西子属。\n酒债负寻常，会期遭百六。\n要须中圣贤，庶以展伯叔。\n醉入无功乡，醒岂屈原族。\n岸帻一笑粲，共赋醽酒醁。",
        "dynasty": "宋",
        "collection_info": null
    },
    {
        "title": "雨中即事简二友  其一",
        "author": "郑清之",
        "content": "怒蛙频作灌夫駡，老鹳唯闻庄舄吟。\n麦熟只应呼快活，林间欠此一声禽。",
        "dynasty": "宋",
        "collection_info": null
    },
    {
        "title": "雨中即事简二友  其二",
        "author": "郑清之",
        "content": "举头但觉云头闇，移脚何曾雨脚干。\n衣夹未便时衣褐，薄寒浑作晚秋看。",
        "dynasty": "宋",
        "collection_info": null
    },
    {
        "title": "雨中即事简二友  其三",
        "author": "郑清之",
        "content": "鸠能唤雨復呼晴，日日长从屋角鸣。\n晴雨不应关汝事，强饶唇舌效君卿。",
        "dynasty": "宋",
        "collection_info": null
    },
    {
        "title": "雨中即事简二友  其四",
        "author": "郑清之",
        "content": "五月炎天正及时，轻丝扇子未曾持。\n殷勤寄语班姬道，只恐秋深却要伊。",
        "dynasty": "宋",
        "collection_info": null
    },
    {
        "title": "雨中即事简二友  其五",
        "author": "郑清之",
        "content": "箨龙厌俗託孙儿，隔砌相过人不知。\n借宅敲门太多事，胡床竟日对漪漪。",
        "dynasty": "宋",
        "collection_info": null
    },
    {
        "title": "雨中即事简二友  其六",
        "author": "郑清之",
        "content": "鶑声求友乱缫车，兀坐翻思二客佳。\n乞得晚晴红照水，南坡东畔月侵阶。",
        "dynasty": "宋",
        "collection_info": null
    },
    {
        "title": "客有诵袁蒙斋得雨酬倡之什辄赓元韵志喜也呈虚斋使君  其一",
        "author": "郑清之",
        "content": "雷伯四月瘖无声，鸣鸠呼妇鳬浴晴。\n星如榝沙灯吐红，羲和驾鞭乘赤明。\n稚秧针水未入种，秀麦浪畦犹督耕。\n香车不动百龙蛰，转辘如织千蛇横。\n爱民太守心语口，瘨我以旱宁无生。\n川灵有知龟亦许，异物蜿蜒归掌抚。\n一雨果从方寸来，此念端诚本天与。\n但看父老歌丰年，不用儿童学皇舞。\n弭灾肯效栾巴噀，哺民无异紫芝乳。\n一年事在阿堵中，四封笑溢迎门语。\n我州潴野同淮徐，公方有意六辅渠。\n上天下泽钟惠施，千里波及皆君余。\n蒙斋诗成虚斋和，我乐赋之如遂初。\n坐对联珠饱官粟，但有欢喜无欷歔。\n祗今快续二贤咏，不须乞米移颜书。",
        "dynasty": "宋",
        "collection_info": null
    },
    {
        "title": "客有诵袁蒙斋得雨酬倡之什辄赓元韵志喜也呈虚斋使君  其二",
        "author": "郑清之",
        "content": "娲石补天玻璃声，遇坎为雨离为晴。\n金乌玉兔旁午出，百二十官称常明。\n下土臣敢再拜问，谁主风雨催民耕。\n天江津河尾北见，玉井水浆参左横。\n胡为汤旱龟土坼，胡为尧水鱼头生。\n孰令赤地星丈许，吭扼雷公仍背抚。\n孰令河鼓塞银潢，勺水线流不轻与。\n孰令卷舌自张翕，孰令天鸡自飞舞。\n云师族聚曷遽散，电母儿号奚不乳。\n黑猪渡河去无迹，苍龙衔珠噤弗语。\n朱鸟崛强王偃徐，乌龟缩颈老沮渠。\n夫君笺天帝冯怒，旱魃磔死不问余。\n天街清润联璧珠，不为干封为太初。\n一雨三日谁力欤，更唱迭和忘欷歔。\n归之太守不肯有，欵乃聊代志喜书。",
        "dynasty": "宋",
        "collection_info": null
    },
    {
        "title": "客有诵袁蒙斋得雨酬倡之什辄赓元韵志喜也呈虚斋使君  其三",
        "author": "郑清之",
        "content": "豢龙作醢龙吞声，天公愦愦迷雨晴。\n玉脂泣烹足媚妩，苦酒五色生光明。\n龙虽神物畏馋吻，携朋去作天田耕。\n稚禾婉婉鱼薧立，高原庚庚龟兆横。\n汉家燮调岂无术，阴阳纵闭归董生。\n□□□□□□□，□□□□□□□。\n我贫自笑一瓢许，瓶粟屡空惭釜与。\n彭泽曾无种秫资，沂水聊助咏雩舞。\n颇怪吹云读风讼，浪愁淅米翻危语。\n清时何事弘羊烹，善政端无宁虎乳。\n仁人拯溺非姑徐，亟挽天汉如决渠。\n我知造物识君意，十日一雨焉取余。\n愿君展此作霖手，苏民旱徙扶黄初。\n在在京坻赋高廪，坐令歌颂销欷歔。\n病坡作计羹玉糁，辟谷宁羡黄石书。",
        "dynasty": "宋",
        "collection_info": null
    },
    {
        "title": "湖上口占",
        "author": "郑清之",
        "content": "卖葑千艘底处藏，娲天濯热卧湖光。\n山云既雨犹相逐，水草无花亦自香。\n野径遍穿人借问，僧茶旋点客先尝。\n翻思举世趋炎者，谁识苹风五月凉。",
        "dynasty": "宋",
        "collection_info": null
    },
    {
        "title": "戏续前韵简幕掾林治中",
        "author": "郑清之",
        "content": "梅霖妬日强遮藏，西雨东边漏隙光。\n黄口禽鸣应乳臭，白花栀坼似衙香。\n排根荷出怜嵇绍，遁迹莼肥哂孟尝。\n闲处便成清境界，底须沂水羡雩凉。",
        "dynasty": "宋",
        "collection_info": null
    },
    {
        "title": "煮白酒送林治中",
        "author": "郑清之",
        "content": "长门思渴荐寒泉，浪读松醪桂酒篇。\n数米酿来成玉液，传家方秘出金川。\n白飞琼斚应归重，红滴珠槽敢忌前。\n聊遣朋壶供一笑，平分风月晚凉天。",
        "dynasty": "宋",
        "collection_info": null
    },
    {
        "title": "偶成呈林郑二友两绝  其一",
        "author": "郑清之",
        "content": "人才百年能几见，俗子一揖已累人。\n元温亦知有此客，德操未省谁为宾。",
        "dynasty": "宋",
        "collection_info": null
    },
    {
        "title": "偶成呈林郑二友两绝  其二",
        "author": "郑清之",
        "content": "声名谷口吾宗秀，风调西湖我辈人。\n自是山岩着不得，天教蹔此伴闲身。",
        "dynasty": "宋",
        "collection_info": null
    },
    {
        "title": "绍定闽寇平上功省府黄伯厚与焉余时在政事堂赵用甫掾西曹力言此文墨士请官以左选既而赏戾法迄授武阶去岁戊戌用甫帅鄞乃来为阃属余浪迹湖山岁余始一见稍稔接觞咏亹亹迫人间及前事有见晚恨余与之酒曰一文资直慁子然以人废法虽相知如今日亦弗敢则笑而不怨赴调行在所赠以君莫愁之歌",
        "author": "郑清之",
        "content": "君莫愁，君莫愁，不龟澼絖能封侯。\n君莫愁，君莫愁，腰六相印一敝裘。\n看渠涎颡与躄足，千金信矣壶中流。\n荻花江月正佳耳，青衫浪泣琵琶舟。\n短衣楚制乃翁喜，未必挽弓右丁字。\n貂蝉本是侍臣冠，有时出自兜鍪裏。\n虽然万户将军臂，夜逢醉尉头抢地。\n卖薪愚妇轻买臣，不信读书有奇事。\n世间众万无定容，桃笙木棋唯所逢。\n秋来桂菊黄金丛，千机锦绣开芙蓉。\n西风也解作富贵，岂必桃李专春风。\n得时失据自甘苦，姑置是事天梦梦。\n君莫愁，君莫愁，双手试扪舌在不。\n劝君勤买西湖船，打篷疎雨旗亭酒。",
        "dynasty": "宋",
        "collection_info": null
    },
    {
        "title": "家园即事十三首  其一",
        "author": "郑清之",
        "content": "水满横塘占晓凉，莲腮霞举叶云生。\n鱼儿富贵真难比，翠盖红妆拥队行。",
        "dynasty": "宋",
        "collection_info": null
    },
    {
        "title": "家园即事十三首  其二",
        "author": "郑清之",
        "content": "新竹地肥方怒长，幽花晚发自欣荣。\n飞来野蝶多情思，不逐蜻蜓点水轻。",
        "dynasty": "宋",
        "collection_info": null
    },
    {
        "title": "家园即事十三首  其三",
        "author": "郑清之",
        "content": "池荷岸竹閟寒清，肱枕欹眠梦欲成。\n珍重西邻知好事，隔河送过读书声。",
        "dynasty": "宋",
        "collection_info": null
    },
    {
        "title": "家园即事十三首  其四",
        "author": "郑清之",
        "content": "千岩万壑自秋春，静处观山能几人。\n迭得假山人竞看，世间宜假不宜真。",
        "dynasty": "宋",
        "collection_info": null
    },
    {
        "title": "家园即事十三首  其五",
        "author": "郑清之",
        "content": "绿阴乐静未号蝉，藕叶扶娇泛水眠。\n输杀蜂屯深闭壁，峙粮宿饱蜜中边。",
        "dynasty": "宋",
        "collection_info": null
    },
    {
        "title": "家园即事十三首  其六",
        "author": "郑清之",
        "content": "侏儒饱愧东方朔，妪母呼回郭舍人。\n博局由来更胜负，雉卢那復较疎亲。",
        "dynasty": "宋",
        "collection_info": null
    },
    {
        "title": "家园即事十三首  其七",
        "author": "郑清之",
        "content": "早作南风午北风，暄凉翻手雨无踪。\n田翁举似霖霪日，脚踏鸣车笑杀侬。",
        "dynasty": "宋",
        "collection_info": null
    },
    {
        "title": "家园即事十三首  其八",
        "author": "郑清之",
        "content": "书带环生缭岸青，叶间虫篆学阳冰。\n墨池文冢非难化，芝菌从教子厚蒸。",
        "dynasty": "宋",
        "collection_info": null
    },
    {
        "title": "家园即事十三首  其九",
        "author": "郑清之",
        "content": "树底鸣鸠相唯诺，花间飞蝶自绸缪。\n二虫得失聊堪笑，鸿鹄谁能问弈秋。",
        "dynasty": "宋",
        "collection_info": null
    },
    {
        "title": "家园即事十三首  其一○",
        "author": "郑清之",
        "content": "游鱼绕石日千里，反舌鸣声已百能。\n老鹤易饥增廪稍，乳鷄勤哺领孙曾。",
        "dynasty": "宋",
        "collection_info": null
    },
    {
        "title": "家园即事十三首  其一一",
        "author": "郑清之",
        "content": "客有可人君子竹，书无同至大王风。\n此风此竹堪谁共，着得茶经桑苎翁。",
        "dynasty": "宋",
        "collection_info": null
    },
    {
        "title": "家园即事十三首  其一二",
        "author": "郑清之",
        "content": "人心似铁炉犹在，世事如棋路不移。\n闲着目光牛背上，英雄千古竟儿嬉。",
        "dynasty": "宋",
        "collection_info": null
    },
    {
        "title": "家园即事十三首  其一三",
        "author": "郑清之",
        "content": "老红拟占春光住，嫩绿枝头更娇妬。\n随风宛转未肯落，犹作霓裳羽衣舞。",
        "dynasty": "宋",
        "collection_info": null
    },
    {
        "title": "家园即事",
        "author": "郑清之",
        "content": "乐天故不忧，作德心逸休。\n鷄虫笑杜甫，蝴蝶梦庄周。\n苛政猛于虎，蹊田夺之牛。\n书传乱人意，周易在床头。",
        "dynasty": "宋",
        "collection_info": null
    },
    {
        "title": "诗别可斋陈制置移镇吴门",
        "author": "郑清之",
        "content": "恭惟上明圣，宵旰亲政初。\n朝有快活贯，野无薄笨车。\n我独何因缘，滥持钧与枢。\n妄意在人物，搜罗到岩墟。\n穆之百函至，酬答疲卷舒。\n虽云得梗概，讵必相贤愚。\n君时蔼廉誉，一再登除书。\n公牍耻私谢，直语非贡谀。\n尚无赫蹏笺，而况双鲤鱼。\n元龙一世豪，名下定不虚。\n我归海之滨，偃息田园居。\n生平旧交游，相忘付江湖。\n军将忽打门，君书来自吴。\n瓿藁富鸿笔，砚铭出龟趺。\n兴怀向㵳泬，论文逮荒疎。\n自言久爱敬，今始通勤渠。\n不为热翕翕，不为暖姝姝。\n云何好尚真，夐与世俗殊。\n意者元城贤，待以涑水迂。\n兽旗画星壤，龙藩开玉符。\n老我嘆蒲柳，投闲託枌榆。\n味言喜啖蔗，秀句嫌催租。\n的知我辈人，调度非辕驹。\n子长固多爱，舍菀乃集枯。\n梅花倚瘦竹，清芬借敷与。\n常恐硬黄纸，唤归翔紫庐。\n问君立朝节，蹇谔辛毗裾。\n问君治理效，所至桐乡朱。\n正尔泽东履，俄然移右扶。\n借留此截镫，来暮彼歌襦。\n譬之绛霄云，来往本自如。\n君亦何心哉，此事姑置诸。\n但惜君去我，有唱谁和余。\n寒山尚余雪，江阔征帆孤。\n挥毫写别恨，临风独踌躇。",
        "dynasty": "宋",
        "collection_info": null
    },
    {
        "title": "怀可斋简林郑二从事",
        "author": "郑清之",
        "content": "可斋严冷如古书，庄语敢下铅与朱。\n读之不厌味有余，箫韶闻奏愁爰居。\n文墨政事同机枢，照人炯炯悬冰壶。\n昆弟亲我同二苏，对床风雨夜梦俱。\n别来半岁意鬰纡，頼有二客能从余。\n或寄可斋双鲤鱼，道甫问讯今何如。",
        "dynasty": "宋",
        "collection_info": null
    },
    {
        "title": "乍晴观蜂房戏占",
        "author": "郑清之",
        "content": "蜜蜂家计千头奴，日併花课供蜜租。\n粉红黄白各本色，拥肿双脚尻为车。\n采花归来不知数，一一到门如合繻。\n方春乳房涌金屋，子弟分王遣之国。\n广轮处处成甘州，馋口哜嚅不遗力。\n蜜脾割尽刲蜡肤，毕岁辛勤用谋食。\n秋深冬早未见春，嗅芳咀华来藻苹。\n酿成糇粮香满室，日日饱衙知爱君。\n问谁食蜜还主臣，阜财富国今何人。",
        "dynasty": "宋",
        "collection_info": null
    },
    {
        "title": "糟蟚蚏送葺芷",
        "author": "郑清之",
        "content": "月腹一寸能郭索，黄流在中自濡殻。\n蝤蛑可是丈人行，螃蠏视之师长伯。\n二眸挺出胜怒蛙，八跪前驱非屈蠖。\n笑令樊哙自横行，何用吕布须急缚。\n餔糟啜醨乃吾味，嚼齿穿龈未渠恶。\n属厌祗觉一解胜，效美不辞双距落。\n蔡谟但记尊足存，孙卿不悟铁成错。\n谩夸右手亦持螯，水中之怒无乃虐。\n梁王葅醢犹至今，千古吁嗟汉恩薄。\n玉柱江{摇扌=虫}酒半酣，银丝鲫鱼脍新斫。\n此非不足君所邪，斶顾居贫未能学。\n虫鱼琐碎熟尔雅，麯生逢之三距跃。\n太真小物自足佳，葺芷一笑为飞白。",
        "dynasty": "宋",
        "collection_info": null
    },
    {
        "title": "再和且答索饮语",
        "author": "郑清之",
        "content": "海涂之人暗摸索，如龟自遮聊以殻。\n沈湘虽避屈三闾，断髮奈逢吴太伯。\n周官自诡蠯蠃蚔，羲经敢并龙蛇蠖。\n妪妃投瓮甘骨醉，舌味无心宁法缚。\n黄诗未足助盘飧，吴稻讵能为岁恶。\n尊前介士尚铮铮，海底漫郎终落落。\n帛声试听响犀瓠，玉指为渠代金错。\n掩羣而取仅遗小，谁念坑降秦政虐。\n二螯六跪冒族姓，穴居颇笑邻之薄。\n纵令膑足亦可喜，中有妙解木应斫。\n剩拟新篘问扬字，先赋南烹仰韩学。\n蚝山马甲不易致，岸下紫鳞方牣跃。\n主人鹳鹤真耐痛，笑许子彭如水白。",
        "dynasty": "宋",
        "collection_info": null
    },
    {
        "title": "郑德言暂馆于别墅",
        "author": "郑清之",
        "content": "我如杜甫逢王翰，君似梁鸿领孟光。\n花竹自惭非独乐，杼机聊喜听邻墙。\n赋成宁笑老伧父，瓮熟定容同舍郎。\n他日杨花飞燕子，可能长记陆宣庄。",
        "dynasty": "宋",
        "collection_info": null
    },
    {
        "title": "安晚偶成",
        "author": "郑清之",
        "content": "五物中间着一翁，园廛随分可支筇。\n章施采服花妆露，戛击鸣球竹啸风。\n疎种密栽观木渐，浅流深浚养泉蒙。\n眼前丘壑无佳句，自哂诗肠苦未穷。",
        "dynasty": "宋",
        "collection_info": null
    },
    {
        "title": "和郑制干迁居",
        "author": "郑清之",
        "content": "帝遣夫君侍玉除，籋云飞上驾龙驹。\n兵谈蹔此栖油幕，荷隰居然见子都。\n风牖喜便鸿案举，月台长对兔轮孤。\n孟尝幸舍非吾事，徒愧荀林为送孥。",
        "dynasty": "宋",
        "collection_info": null
    },
    {
        "title": "和郑制干谢借居且惠朋樽醉螯诗",
        "author": "郑清之",
        "content": "平生爱山林，里居想王屋。\n孤月自无朋，断云曾不族。\n讵知庄遵市，儵有贾谊卜。\n西河就索居，漆园问尊足。\n翟门罗可去，轲宅仁已熟。\n似闻结驷多，每见后骑属。\n鲁台时遣馈，监侯已发粟。\n竞欢王俭莲，肯问颜公粥。\n家贫愿邻富，蒹葭欣倚玉。\n颇容滑稽叟，来簉堂上烛。\n犹能辨丝簧，渐近不如竹。\n浊醪慁兵醖，庸行参圣读。\n愿为善颂祷，既醉备五福。\n谋妇拟提壶，敲门惊啄木。\n持螯两从事，来就桑下宿。\n美味均适口，双明喜增目。\n命驾匪千里，星言媿不夙。\n联句乏追韩，补诗聊继束。\n终当效乐天，骆马为酒鬻。",
        "dynasty": "宋",
        "collection_info": null
    },
    {
        "title": "题雪窦千丈岩",
        "author": "郑清之",
        "content": "并海危峰驾六鳌，招提深处绿周遭。\n樛松直上睡龙起，怒瀑飞来风虎嘷。\n坐向亭空云作伴，待看身与月争高。\n山灵意我酬清赏，为酌冰泉读楚骚。",
        "dynasty": "宋",
        "collection_info": null
    },
    {
        "title": "林治中近有捕虎之役调以拙诗",
        "author": "郑清之",
        "content": "豺狼当道实堪嗔，就乳于菟笑楚臣。\n冯妇下车宜众说，将军射石见心真。\n渡河应避冯河勇，搏兽终归舞兽仁。\n他日朕虞须命益，九官济济定相亲。",
        "dynasty": "宋",
        "collection_info": null
    },
    {
        "title": "比以拙诗戏调张籍不知作者已盈轴矣辄和两韵  其一",
        "author": "郑清之",
        "content": "展也虞朝庶绩熙，合修厥贡暨熊貍。\n兕容于野虽非地，豹泽其文似识时。\n毛革正须供有用，血牙安事杀为嬉。\n国侨惠政人谁犯，虎听多应谢子皮。",
        "dynasty": "宋",
        "collection_info": null
    },
    {
        "title": "比以拙诗戏调张籍不知作者已盈轴矣辄和两韵  其二",
        "author": "郑清之",
        "content": "虓虎宁如龟有知，陆行端自触危机。\n缚渠吕布还须急，驱以王寻谩失威。\n肯使黔馿呈短技，直教猎骑合边围。\n恶盈讵必分人兽，猛获终擒自卫归。",
        "dynasty": "宋",
        "collection_info": null
    },
    {
        "title": "圃中问讯梅友老榦疎花有足喜者",
        "author": "郑清之",
        "content": "洗出金滩锁骨沙，种成老树竞槎牙。\n冰霜历尽肌生玉，窗牖寒深影到纱。\n旧岁枝头新岁景，十分好处一分花。\n谁言冷圃惟秋菊，春意撩人乃尔耶。",
        "dynasty": "宋",
        "collection_info": null
    },
    {
        "title": "谢徐德夫右司和御制赐诗  其一",
        "author": "郑清之",
        "content": "直道何曾较尺寻，昔贤垂范到斯今。\n皋谟勉勉歌元首，说诲言言沃朕心。\n幸遇千龄开圣治，顷尘三事愧宵箴。\n奎文衣被真难报，盥诵新诗爱助深。",
        "dynasty": "宋",
        "collection_info": null
    },
    {
        "title": "谢徐德夫右司和御制赐诗  其二",
        "author": "郑清之",
        "content": "朅来林下破天悭，要使明诗见一闲。\n齿屐印苔春纵步，颈壶蒸粟晚加餐。\n梦魂飞到味书阁，世路牢封函谷关。\n翻笑醉翁犹未醉，黄金白鬓诧腰环。",
        "dynasty": "宋",
        "collection_info": null
    },
    {
        "title": "和林治中雪诗五首  其一",
        "author": "郑清之",
        "content": "擘天滕六勇如貔，移下琼台扑凸奇。\n老尽青山真是幻，从渠白战更无诗。\n冯阑且喜明双目，嘶骑宁愁到十眉。\n羔酒不妨敲竹韵，园林正好乐清时。",
        "dynasty": "宋",
        "collection_info": null
    },
    {
        "title": "和林治中雪诗五首  其二",
        "author": "郑清之",
        "content": "儿嬉犯冻搦文貔，怒眦张唇状崛奇。\n图得形模规妇笑，绝怜冷落赋翁诗。\n幕谈多暇堪娱目，喜色排寒为上眉。\n颇念袁安正高卧，柮柴煨芋了年时。",
        "dynasty": "宋",
        "collection_info": null
    },
    {
        "title": "和林治中雪诗五首  其三",
        "author": "郑清之",
        "content": "盐虎模糊懵豹貔，玉峰高并自多奇。\n春先北苑供花事，夜入西淮奏雅诗。\n银阙势增开雉尾，贺班香近列蛾眉。\n看君来岁赓酬笔，移在仪曹进表时。",
        "dynasty": "宋",
        "collection_info": null
    },
    {
        "title": "和林治中雪诗五首  其四",
        "author": "郑清之",
        "content": "白旄麾遍牧郊貔，羽扇分飞更出奇。\n冻裂弓鍪元济缚，嚙残毡毳子卿诗。\n芦花夜月凝湓口，梅玉春风侈蜀眉。\n一幅溪藤知几返，镂冰冷语不惊时。",
        "dynasty": "宋",
        "collection_info": null
    },
    {
        "title": "和林治中雪诗五首  其五",
        "author": "郑清之",
        "content": "貙貗甝狒貊貛貔，猎骑漫山伏正奇。\n瘃手草成熊舘赋，掩羣驱入兔罝诗。\n兽奔骇类淮淝口，狐媚讙摧虢国眉。\n滕六倚渠真误事，大寒不出是知时。",
        "dynasty": "宋",
        "collection_info": null
    },
    {
        "title": "因会来诗再赓元韵",
        "author": "郑清之",
        "content": "组练横陈壮士貔，想因舞羽去穷奇。\n千山白髮存公道，十日清吟费老诗。\n待伴易销春有脚，交光最胜月如眉。\n只愁无着梅花处，东绢平章付伯时。",
        "dynasty": "宋",
        "collection_info": null
    },
    {
        "title": "续诗之宠依韵以谢",
        "author": "郑清之",
        "content": "莫搜险韵续貒貔，雪景须知雪后奇。\n日绚寒光庄浄界，梅将真色荐新诗。\n试敲折竹煎茶舌，旋觅遥岑出黛眉。\n油幕输君谈笑乐，圣杯正是一中时。",
        "dynasty": "宋",
        "collection_info": null
    },
    {
        "title": "村边以汤婆样惠示与诗俱来依元韵",
        "author": "郑清之",
        "content": "惠中秀外更清便，娅姹娇羞二八年。\n无奈畏涂生衽席，宁教寒夜折冰绵。\n遣来绩妪知君状，拟伴涪翁到晓天。\n只恐砖花陶学士，风流未了续胶缘。",
        "dynasty": "宋",
        "collection_info": null
    },
    {
        "title": "再和村边解嘲  其一",
        "author": "郑清之",
        "content": "闲身惟向静中便，莫景侵寻绛县年。\n失解真精昏默默，且观玄牝息绵绵。\n温柔乡裏谁能老，冷澹生涯别有天。\n笑抚脚婆为法喜，漆园何必问经缘。",
        "dynasty": "宋",
        "collection_info": null
    },
    {
        "title": "再和村边解嘲  其二",
        "author": "郑清之",
        "content": "暖足番君老更便，摩挱笑问阿婆年。\n聊吟夜月移花影，肯向春风逐柳绵。\n自有散花居丈室，何妨姹女共壶天。\n铅华列屋诸君事，乞与寒梅了世缘。",
        "dynasty": "宋",
        "collection_info": null
    },
    {
        "title": "再和村边解嘲  其三",
        "author": "郑清之",
        "content": "造化真机动静便，谁云巧智可同年。\n蓝田日暖烟生玉，闽峤霜浓木有绵。\n万象为春皆是物，一花不实岂其天。\n吾身太极元同运，阳长阴消在所缘。",
        "dynasty": "宋",
        "collection_info": null
    },
    {
        "title": "和葺芷笋诗",
        "author": "郑清之",
        "content": "我贫每笑齐之斶，晚食虽甘未忘肉。\n梅肥尚余风折绿，溟涬餐英命骚仆。\n藩篱剟彼羝角触，送似玉堂如楚束。\n恶诗聊赋徐凝瀑，妙句飞来漱鸣玉。\n曾无导吏随贾餗，坐遣跛奚委葵菽。\n茁芽勤视缘坡竹，期饫伯仁空洞腹。\n书肠膏腥士之辱，得鱼不敢饷羊续。\n要知菜味胜山谷，步趋强颜髮曲局。\n盘有美茹无不足，陋矣王刍笺卫奥。",
        "dynasty": "宋",
        "collection_info": null
    },
    {
        "title": "赠许石田为僧",
        "author": "郑清之",
        "content": "平明对镜良独难，子能脱屣弹指间。\n戏视此身如髦蛮，冠巾摆落逃繻关。\n千钧强弩一笑弯，万钱买尽江南山。\n厌渠世路车轮殷，赤脚健倒苔痕斑。\n参寥佛印若是班，江湖风月不汝悭。\n汝狂方醒众所讙，我独见之为三嘆。\n辨诘孔释语可删，白云深处输君闲。",
        "dynasty": "宋",
        "collection_info": null
    },
    {
        "title": "和敬禅师茶偈  其一",
        "author": "郑清之",
        "content": "饭罢茶来手接时，箇中日日是真机。\n建溪顾渚君休问，冷暖如鱼只自知。",
        "dynasty": "宋",
        "collection_info": null
    },
    {
        "title": "和敬禅师茶偈  其二",
        "author": "郑清之",
        "content": "睡蛇缠绕黑甜时，棒喝全提落钝机。\n管取一瓯先着到，三更日出有谁知。",
        "dynasty": "宋",
        "collection_info": null
    },
    {
        "title": "和敬禅师茶偈  其三",
        "author": "郑清之",
        "content": "鱼鼓纔休客至时，摸头元是最先机。\n不须吸尽西江水，一滴曹溪味便知。",
        "dynasty": "宋",
        "collection_info": null
    },
    {
        "title": "赠育王堪笑翁",
        "author": "郑清之",
        "content": "问讯瞿昙老比丘，灵山何似雪山头。\n笑翁底事真堪笑，面似靴皮笑未休。",
        "dynasty": "宋",
        "collection_info": null
    },
    {
        "title": "蔬圃",
        "author": "郑清之",
        "content": "活计园蔬日日新，杜陵差慰妇长贫。\n旱姜水芋年时熟，春薤秋菘意味真。\n畦瓮剩分三伏雨，露根常占百花晨。\n荷锄未省勤耕稼，犹愧师门学圃人。",
        "dynasty": "宋",
        "collection_info": null
    },
    {
        "title": "和林倅赋郡守随车雨",
        "author": "郑清之",
        "content": "旌车勤雨拂参旗，大士圆通现白衣。\n炉穟轻烟方先路，雷门急令已宣威。\n为霖剩作西成计，书岁谁云大有稀。\n贤守劬躬民国念，食言应笑鲁臣肥。",
        "dynasty": "宋",
        "collection_info": null
    },
    {
        "title": "和白雪老禅二偈  其一",
        "author": "郑清之",
        "content": "阅尽恒河水上波，声尘何似泡沤多。\n还师拍板钳锤后，更唱谁家别调歌。",
        "dynasty": "宋",
        "collection_info": null
    },
    {
        "title": "和白雪老禅二偈  其二",
        "author": "郑清之",
        "content": "檐铎吟风月半凹，黄金布地欠诛茅。\n三更出日真光景，大好钦身正笠包。",
        "dynasty": "宋",
        "collection_info": null
    },
    {
        "title": "灵隠慧上人惠诗为古风以赠",
        "author": "郑清之",
        "content": "贯休齐己唐诗人，当时逸气凌簪绅。\n声名亹亹逼甫白，幽兰直与梅争春。\n谁知北面石霜老，服勤杖屦皆终身。\n二公所得当盖世，英词杰句风中尘。\n至今传者以诗重，妙处反为诗所湮。\n弄翰戏墨虽佛事，炊沙作糗成饥嗔。\n不欲诗工与字巧，绪余能夺道之真。\n心宗一了万法具，辩才飞转陶家轮。\n君不见阿难多闻及辩慧，呪语要敌摩伽神。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其一",
        "author": "郑清之",
        "content": "二老毫端一滴曹，唤醒䆿语没忉忉。\n更无慧可安身处，作么当时立得牢。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其二",
        "author": "郑清之",
        "content": "余尘明极强分离，菩萨如来是阿谁。\n既道本来无一物，将何芥子纳须弥。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其三",
        "author": "郑清之",
        "content": "龙宫海藏自分明，搕{挢扷/韭}滩头一任倾。\n因果若还终不昧，政须防作野狐鸣。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其四",
        "author": "郑清之",
        "content": "书经犹有遮箇在，画佛何曾梦见来。\n玲石玉峰雷雨过，梅花昨夜一枝开。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其五",
        "author": "郑清之",
        "content": "三经已是太多罗，州去休休更问婆。\n箇裏幸然无一事，何须终日把砖磨。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其六",
        "author": "郑清之",
        "content": "四十劫来闲坐休，忽抛长舌闹篮头。\n若言面壁为心法，瞿老还输第一筹。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其七",
        "author": "郑清之",
        "content": "懵懂维摩不二门，畧无遗嘱付儿孙。\n普贤若匪刚饶舌，此事如何更吐吞。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其八",
        "author": "郑清之",
        "content": "老胡无圣亦无言，蓦指虚空唤作禅。\n掌血条痕无着处，教谁白地患青颠。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其九",
        "author": "郑清之",
        "content": "般柴运水老庞禅，佛法无多在密边。\n餠汝将来还与汝，因师交点更团圆。",
        "dynasty": "宋",
        "collection_info": null
    },
    {
        "title": "天育二老禅惠示经佛偈答以十诗  其一○",
        "author": "郑清之",
        "content": "生老年来病已深，灸瘢着艾復难禁。\n六根四大元无有，何处求师下一鍼。",
        "dynasty": "宋",
        "collection_info": null
    },
    {
        "title": "郑德言亲睹洛伽观音相遂依所见绘画朝夕严奉且求赞语敬题其旁",
        "author": "郑清之",
        "content": "具足圆通性，一念本昭彻。\n佛我与信心，是三无差别。\n凡人未见圣，如渴以河说。\n佛身忽现前，如水印秋月。\n心精自开遮，见根匪优劣。\n念中有大士，珠璎百宝结。\n补陀洛伽相，在在犹日揭。\n是名为正观，倒想作奇绝。\n稽首圆通尊，兹念无起灭。\n非相亦非念，不盈復不阙。\n唯然观自在，无眼耳鼻舌。",
        "dynasty": "宋",
        "collection_info": null
    },
    {
        "title": "拙偈调偃溪上人",
        "author": "郑清之",
        "content": "昌黎先生入山裏，大颠牢把数珠子。\n松下经函着浄瓶，照管习之翻却水。\n丞郎满檐江西禅，行行勘辩撩天鼻。\n偃溪烂嚼雪窗纸，换却舌头别参起。",
        "dynasty": "宋",
        "collection_info": null
    },
    {
        "title": "雪窗董寺丞将指平谳安晚来访因举似偃溪为下一则语",
        "author": "郑清之",
        "content": "佛法方当恶剧时，偃溪笑裏袖钳锤。\n不教管领千云衲，打彻头关更问谁。",
        "dynasty": "宋",
        "collection_info": null
    },
    {
        "title": "简雪窗董寺丞  其一",
        "author": "郑清之",
        "content": "世路机心走兔迒，雪窗一缕不遮藏。\n籋云梯月真游戏，茅舍何曾外玉堂。",
        "dynasty": "宋",
        "collection_info": null
    },
    {
        "title": "简雪窗董寺丞  其二",
        "author": "郑清之",
        "content": "圣贤事业在心槃，禹稷颜回岂异观。\n世故波澜同起灭，姓名千古要清寒。",
        "dynasty": "宋",
        "collection_info": null
    },
    {
        "title": "山间大风雨昼夜不止闻松声撼床戏成拙语谩录呈葺芷参溪",
        "author": "郑清之",
        "content": "颠风横雨穷山秋，樵青弛檐车停辀。\n松声撼空吼万牛，轰豗势欲倾不周。\n晨鸡扼吭喑且愁，百鸟何敢相喧啾。\n恍疑赵壁环诸侯，呼声动地锵弓矛。\n又疑变化鵾鹏俦，垂天鼓翼南溟陬。\n或者挽翻河汉流，电飞霆击龙蛟虬。\n不然火烈陆浑丘，天跳地踔啼熊猴。\n狂吞很吐山裂鸠，大音奔腾怒相投。\n梦中惊迴仙枕游，分明夜宿浙江头。\n三更潮水掀柁楼，苍茫起坐拥黄紬。\n触屏唤作钱塘舟，此身端坐岩之幽。\n如何两耳不自由，乃与喧寂为湛浮。\n影蛇石虎以妄求，世间万事浪喜忧。\n大学能定心逸休，疾雷破柱方夷犹。\n直须养浩师孟邹，风止韵作商声讴。",
        "dynasty": "宋",
        "collection_info": null
    },
    {
        "title": "和复岫庵赓酬之什  其一",
        "author": "郑清之",
        "content": "胜地来休沐，山程懒忌前。\n草堂新杜曲，诗格旧临川。\n客乘千珠履，翁琴百涧泉。\n参寻幽路滑，空想石头禅。",
        "dynasty": "宋",
        "collection_info": null
    },
    {
        "title": "和复岫庵赓酬之什  其二",
        "author": "郑清之",
        "content": "大雅千岩秀，清标万玉前。\n醉扶有宗武，属和得师川。\n境胜堪锄月，诗香可酿泉。\n竹林风度在，枯坐笑僧禅。",
        "dynasty": "宋",
        "collection_info": null
    },
    {
        "title": "和赵从道赋菜畦春富贵  其一",
        "author": "郑清之",
        "content": "多生菜气粥鱼僧，味菜还如好色登。\n戏学挑根和露煮，正堪摘稻配香蒸。",
        "dynasty": "宋",
        "collection_info": null
    },
    {
        "title": "和赵从道赋菜畦春富贵  其二",
        "author": "郑清之",
        "content": "芝田不减商山乐，蔬食谁言孔色矜。\n蒲笋祗应维蔌美，镂钖何必羡韩膺。",
        "dynasty": "宋",
        "collection_info": null
    },
    {
        "title": "送林教授行  其一",
        "author": "郑清之",
        "content": "玉壶仙骨产蓬莱，客授京璜隽武开。\n曾向西山传墨印，好游东观籋兰台。\n青云直上轻余子，黑髮谁量未易才。\n侧耳韶箫充雅奏，愿同观乐诧州来。",
        "dynasty": "宋",
        "collection_info": null
    },
    {
        "title": "送林教授行  其二",
        "author": "郑清之",
        "content": "石鼎煎茶午梦醒，羊肠怕听绕车声。\n剡舟忽至惊安道，汉使新招别子卿。\n交谊从君知绝俗，凋年如我最关情。\n鸾凰先路为时瑞，肯卜筵篿诉独清。",
        "dynasty": "宋",
        "collection_info": null
    },
    {
        "title": "安晚园戏占",
        "author": "郑清之",
        "content": "横塘雨过水初平，浪影窥窗一孔明。\n篱下触羝五鹿角，林间反舌百禽声。\n柳公权可送行客，梅子真能宽渴兵。\n谁道夏园无所有，莲花端可傲张卿。",
        "dynasty": "宋",
        "collection_info": null
    },
    {
        "title": "九日即事  其一",
        "author": "郑清之",
        "content": "安晚闲身晚更安，蛩宵无梦落金鞍。\n通心白髮难为染，对面青编尽耐看。\n多谢紫萸占老健，喜招黄菊伴秋寒。\n江城借黓生轻暖，忽有鸣蛙却为官。",
        "dynasty": "宋",
        "collection_info": null
    },
    {
        "title": "九日即事  其二",
        "author": "郑清之",
        "content": "瓮畦篱户小园林，独鹤相陪省一琴。\n老视官年从实录，贫依国息寄横金。\n诗盈弓力犹能寸，客值骚醒且枉寻。\n枫叶似知酤令缓，漂摇醉脸出墙阴。",
        "dynasty": "宋",
        "collection_info": null
    },
    {
        "title": "九日即事  其三",
        "author": "郑清之",
        "content": "童孙竞爽祝鸡翁，点勘凡将句读中。\n戏指丈兄夸少壮，懒推庚甲问雌雄。\n穷秋对展三更月，迥夜传呼万窍风。\n逗晓东窗相管领，举头滟滟日车红。",
        "dynasty": "宋",
        "collection_info": null
    },
    {
        "title": "题偃溪闻长老尧民击壤图",
        "author": "郑清之",
        "content": "炊烟万井着僧居，人在康衢画不如。\n寄语偃溪崖淡墨，图中添我一柴车。",
        "dynasty": "宋",
        "collection_info": null
    },
    {
        "title": "谢林治中访别觉际庵",
        "author": "郑清之",
        "content": "野服芒鞋踏藓斑，千峰约饬整云鬟。\n山行陡觉精神健，老去惟贪耳目闲。\n步武来寻僧舍旧，话言应想夜窗閒。\n钱湖难买归鞍驻，料得春衫忆素蛮。",
        "dynasty": "宋",
        "collection_info": null
    },
    {
        "title": "正月晦夕梦中作偈觉但记其首两句遂于枕上足之录呈慧上人",
        "author": "郑清之",
        "content": "是身本虚妄，觅主了无得。\n谁知日用间，颠到由六贼。\n茫茫前后际，生灭在空色。\n贼去主人归，浑家不相识。",
        "dynasty": "宋",
        "collection_info": null
    },
    {
        "title": "因笔记贼入空室颂",
        "author": "郑清之",
        "content": "平生一片痴，妄意室中物。\n自言富可待，到了贫彻骨。\n一宵入人家，百宝认髣髴。\n拣得真金身，明处是泥佛。",
        "dynasty": "宋",
        "collection_info": null
    },
    {
        "title": "乙巳三月出湖口占  其一",
        "author": "郑清之",
        "content": "几朝花片落书奁，未信春光已属厌。\n猛省清明今日是，家家青柳压朱檐。",
        "dynasty": "宋",
        "collection_info": null
    },
    {
        "title": "乙巳三月出湖口占  其二",
        "author": "郑清之",
        "content": "晓日慇懃为着鞭，微风逐旋约轻烟。\n东皇景胜浑如旧，西子妆浓许近前。\n槛外客山今对展，禊时朋酒占初筵。\n十年重访苏堤柳，总付春光入画船。",
        "dynasty": "宋",
        "collection_info": null
    },
    {
        "title": "到龙井寺  其一",
        "author": "郑清之",
        "content": "竹门斜倚酒家帘，石路高低记水帘。\n炙背老农惊伛偻，乘肩痴女笑窥觇。\n数羝人立攀篱落，一蝶儿嬉掠伞檐。\n款约朋从归去路，马头应有月纤纤。",
        "dynasty": "宋",
        "collection_info": null
    },
    {
        "title": "到龙井寺  其二",
        "author": "郑清之",
        "content": "山围古寺绿周遭，一阁轩腾面势高。\n炉篆得芗抽露穟，石泉借茗作云涛。\n风流二老归灵鹫，笔墨千年续楚骚。\n拙语留题罥蛛壁，暗中摸索愧刘曹。",
        "dynasty": "宋",
        "collection_info": null
    },
    {
        "title": "到龙井寺  其三",
        "author": "郑清之",
        "content": "底忙不肯访禅林，山寺何曾避客深。\n奇石韵高非令色，老松皮脱见真心。\n檐牙徇铎关幽事，溪曲无絃出妙音。\n拂拭少游碑好在，姓名曾记落碑阴。",
        "dynasty": "宋",
        "collection_info": null
    },
    {
        "title": "到龙井寺  其四",
        "author": "郑清之",
        "content": "十里轻轩憇佛庐，梦身差记蝶蘧蘧。\n伊蒲巧作鱼虾样，矮笋新镵茧栗株。\n暂到欲陪僧夏静，等闲生怕俗尘污。\n计然老去翻多事，空挽西施向五湖。",
        "dynasty": "宋",
        "collection_info": null
    },
    {
        "title": "旌德观  其一",
        "author": "郑清之",
        "content": "瀛丈移从弱水间，君恩泮奂得跻攀。\n茗香壶酒成三事，巾褐枝筇占独班。\n境胜亦能充道胜，官闲何似在家闲。\n玄都犹有桃花在，更向西湖访好山。",
        "dynasty": "宋",
        "collection_info": null
    },
    {
        "title": "旌德观  其二",
        "author": "郑清之",
        "content": "绿蓑青笠惯菰蒲，错认东湖处士居。\n舟尾笑迎车后客，渡头催买网中鱼。\n水程趣戍半规日，山意论交千卷书。\n归去重楼试凝望，恍曾云气矗凌虚。",
        "dynasty": "宋",
        "collection_info": null
    },
    {
        "title": "旌德观  其三",
        "author": "郑清之",
        "content": "半生东甬数间屋，一日西湖十首诗。\n回首风光少年客，春山拥翠作蛾眉。",
        "dynasty": "宋",
        "collection_info": null
    },
    {
        "title": "赐第登楼  其一",
        "author": "郑清之",
        "content": "避俗懒成癖，登楼睡失魔。\n忘机鸥自下，开槛蝶相过。\n高处景差胜，静中春更多。\n君恩何以报，归梦欲如何。",
        "dynasty": "宋",
        "collection_info": null
    },
    {
        "title": "赐第登楼  其二",
        "author": "郑清之",
        "content": "桃李漫山不是春，纷纷蜂蝶趁游人。\n梅花已带春归了，分付垂杨浥露尘。",
        "dynasty": "宋",
        "collection_info": null
    },
    {
        "title": "赐第登楼  其三",
        "author": "郑清之",
        "content": "病思归心走兔迒，自嗤幻境未渠忘。\n并州便作咸阳看，设若桑干亦故乡。",
        "dynasty": "宋",
        "collection_info": null
    },
    {
        "title": "观王导传作",
        "author": "郑清之",
        "content": "江东老子惠之和，九锡牛车愠蔡婆。\n不杀伯仁君信否，澹然推分意如何。",
        "dynasty": "宋",
        "collection_info": null
    },
    {
        "title": "闲中偶成  其一",
        "author": "郑清之",
        "content": "病觉身名小，闲知日月忙。\n篆香云四合，盆篠竹千章。\n慧性干成障，愁怀弱未张。\n何如庄宇定，虚室自天光。",
        "dynasty": "宋",
        "collection_info": null
    },
    {
        "title": "闲中偶成  其二",
        "author": "郑清之",
        "content": "春过日初永，睡余人未忺。\n露花心翼翼，风叶喜沾沾。\n殿后蜂寻穴，怀归燕语檐。\n垂杨在何处，落絮点疎帘。",
        "dynasty": "宋",
        "collection_info": null
    },
    {
        "title": "孟童子中异科而还来访余于行都赐第辄赠以诗",
        "author": "郑清之",
        "content": "在昔昌黎公，序赠张童子。\n独出超等夷，芳名驾青史。\n君门蔼世勋，夐轶西平李。\n宗社方同休，彪炳见孩稚。\n天庭插犀角，星眸炯秋水。\n诵书如焦琴，高下涵角祉。\n朱门共骇听，洗此筝笛耳。\n老翁欲笞儿，眼看拾青紫。\n一朝闻九关，赉予出周篚。\n我朝晏与杨，炳炳贵名起。\n愿子志远大，勤学踵前轨。\n家尊我相知，作诗赠归骑。",
        "dynasty": "宋",
        "collection_info": null
    },
    {
        "title": "东湖送藕与葺芷",
        "author": "郑清之",
        "content": "草木虽无知，叶落能粪本。\n荣枯递乘除，苗实自穮蔉。\n东湖百顷莲，夏日傲赵盾。\n州家浚河渠，狝薙甚耘垦。\n长身万柄荷，髦梗付锸畚。\n寒烟熨青镜，时有白浪辊。\n水解毓仙骨，根着泉源混。\n外干乃中腴，下益宁上损。\n淤泥胎玲珑，多节窍浑沌。\n园丁亦善没，擘波沸鲂鳟。\n象株忽仰浮，登岸殊衮衮。\n谁知绛县涂，可试平叔粉。\n名非玉井船，实过秋兰畹。\n肴蔌杂燕豆，葅菜补中壸。\n交梨能养生，谖草亦忘忿。\n空言出好事，孰与津燥吻。\n赠君拟条冰，差胜羞藻蕰。",
        "dynasty": "宋",
        "collection_info": null
    },
    {
        "title": "送新姜与葺芷",
        "author": "郑清之",
        "content": "仲尼胡不彻姜食，损智深讥藏戏剧。\n将以愚民岂其然，半山失喜为动色。\n拗执谁解镌此老，一时凿说契胸臆。\n我疑谂之神农书，增壮胃腑良有力。\n吕令音商其味辛，调芼鱼蔬蘗香稷。\n方冬沃土培其根，陇畦分封随壤息。\n长鬚视苗廑献新，先时斸取奋鉏棘。\n青株斯拔薤本重，红萁半露蓤包侧。\n骈指惊看产漆园，胝足疑为导积石。\n欲捣芳辛入虀臼，为怜肤理傲金狄。\n仆命荠荼涴诗雅，肩差梅桂班内则。\n笑加束缚代书鲤，持助饔庖鲙银鲫。\n旱年宜姜谚有之，今岁雨多生意啬。\n小摘酸寒类甲菜，大何婴冒期膝席。\n公羊谷梁汝往哉，反音一笑当勿劾。",
        "dynasty": "宋",
        "collection_info": null
    },
    {
        "title": "山间录拙作求教葺芷俚语将命笑掷幸甚",
        "author": "郑清之",
        "content": "老我愧不学，无以祛六蔽。\n短绠赴修汲，深浅忘厉揭。\n每逢扑凸篇，如对葛答谜。\n敌垒或致师，何以御柴曳。\n书林倦回旋，笔径宜睥睨。\n独自搔背痒，谁与解袜繫。\n误墨拙成蝇，饮酰痴聚蚋。\n器成多苦窳，草创类茅蕝。\n未善文心雕，曷助葵足卫。\n乐只正始音，尽发文冢瘗。\n古意窥九嶷，词源决三澨。\n英风韵风雅，噩噩规诰誓。\n精刚拏健鹘，妥帖律狂猘。\n解注卑虫鱼，献纳笑虾䱥。\n读檄头愈疾，听语麋着箄。\n风高补钓台，天朗摘兰禊。\n合止按商角，刮磨出廉锐。\n妙指曲不传，夺胎骨可蜕。\n神鍼如运斤，拆屋去眼翳。\n又如大医王，刲胃涤淫滞。\n万象困蒐讨，瑶金拔昆丽。\n司文当执衡，却扫甘拥篲。\n空山阔游从，思君愿言嚏。\n芜词荐藜藿，香芼待姜桂。\n翳桑急壶飱，毋为答饭毳。",
        "dynasty": "宋",
        "collection_info": null
    },
    {
        "title": "书西湖雷峰云讲主草书",
        "author": "郑清之",
        "content": "云师一生耽圣草，银铁蟠空觑天巧。\n老来逸气未全平，笔底锋铓犹独扫。\n开关勇士争赴敌，剑戟弓戈奋相缭。\n睡龙决起求颔珠，划木抓岩纷怒爪。\n风雷喧豗撼坤轴，飞电交横印清沼。\n忽然天宇变空澄，千丈孤峰立寒峭。\n张颠惊号智永泣，剥筋椎髓为君饱。\n恨予不习草书诀，九转枯肠祗自搅。\n云师云师汝诚能，春蚓秋蛇几时了。\n何如认取主人翁，破衲蒙头纸窗晓。",
        "dynasty": "宋",
        "collection_info": null
    },
    {
        "title": "送黄伯厚入广",
        "author": "郑清之",
        "content": "五行在天地，惟水明且清。\n如何南中泉，乃独以贪名。\n水号黑与弱，淖汩称浊泾。\n彼皆有其实，所以得此声。\n山川日秀发，九疑罗翠屏。\n扶舆产清淑，丹砂银石英。\n有泉出其间，泠然堪濯缨。\n政坐贪夫累，土炭涴玉冰。\n桓山以魋故，至今人羞称。\n柳子愚其溪，百世相因仍。\n有如此白水，好贪岂其情。\n我欲招夷齐，稷之南山汀。\n一洗万古贪，涌雪归东溟。\n夫君素洁己，赠以贪泉铭。",
        "dynasty": "宋",
        "collection_info": null
    },
    {
        "title": "送继一郭处士",
        "author": "郑清之",
        "content": "圣君如尧舜，岂无巢与由。\n计然亦何慕，五湖一扁舟。\n之人久不作，侧席思岩幽。\n尝闻鹿何君，清芬彻凝旒。\n重华锡嘉号，见一光林丘。\n谁谓雅道息，竞风日悠悠。\n脱冠挂神武，有士归东州。\n笑将金闺籍，猛博处士裘。\n钧天为开颜，曰此夷逸俦。\n大书继一字，虹光属奎娄。\n宸章轶麟衮，正声出天球。\n清名奬静退，下视古素侯。\n睿谟广先宪，姱节追前修。\n况今辑众隽，丞弼登虞周。\n明时乐閒暇，出处自不侔。\n赤城宅仙子，登陆方蓬洲。\n君归访司马，坐忘春与秋。\n方瞳照绿髮，戏转黄河流。\n烟雾肃逋客，隠者应辍耰。\n欵乃辅行色，春风生柁楼。",
        "dynasty": "宋",
        "collection_info": null
    },
    {
        "title": "妾薄命",
        "author": "郑清之",
        "content": "妾有一片心，奚啻金与石。\n金石尚可磨，此心终不易。\n妾有金错刀，不买珠与翠。\n一笑向尊前，愿买郎心醉。\n娟娟桃李花，东风荡柔枝。\n见郎郎弗顾，掩面啼春闺。\n不关郎意恶，自悲妾命薄。",
        "dynasty": "宋",
        "collection_info": null
    },
    {
        "title": "江汉亭百韵",
        "author": "郑清之",
        "content": "山川自高深，开闢由邃古。\n长江泻岷峨，横亘截区宇。\n东流为沔津，疏凿仗神禹。\n襟带成奥区，都会称鄂渚。\n环城得修冈，雄胜着台府。\n上有江汉亭，凭高欲鶱举。\n云谯护左方，南楼以为辅。\n飞甍立嶕嶤，纔去天尺五。\n星辰近梯级，岚霏日吞吐。\n横陈极苍茫，万象互昂俯。\n晴光敞双明，景物恣枚数。\n炊烟接空翠，下列十万户。\n榱栋出棱角，阛阓分脉缕。\n川涂竞走集，水陆跨重阻。\n东南引湖湘，西北控淮楚。\n舟车所交属，人物森萃聚。\n歌谣杂谐合，来往纷伛偻。\n溟蒙尘蔽空，挥霍汗成雨。\n游盖惊云飘，联辔识骖舞。\n驱驰溢阡陌，时节相媚妩。\n裾袖翳朝日，光曜烛绡组。\n憧憧蚁迁穴，纭纭茧抽绪。\n亭亭肆遐睎，一一可细覩。\n至如城中边，万竈宅貔虎。\n春秋谨教阅，什什而伍伍。\n红旆罗旌幢，中军立旗鼓。\n冰霜贯戈甲，雷霆震弓弩。\n后先严车徒，坐作中规矩。\n被庐犹晋蒐，少长悉有序。\n礼成既饮至，络绎还所部。\n俯瞰了不遗，清流数鲂鱮。\n乃若天空澄，江色入环堵。\n云水渺相接，斜阳落晴坞。\n千艘卧平沙，片帆归远浦。\n微茫泛一叶，咿轧响双橹。\n报译认樯乌，航琛知海贾。\n微阴转层峦，轻烟生宿莽。\n栖鸟绝重澜，归鸿集寒屿。\n夜深渔火明，孤洲记鹦鹉。\n晴阴与朝暮，景色若夸诩。\n方春及韶淑，鶑燕争鸣乳。\n桃李出新妆，周张环绣黼。\n修眉横柳堤，遗钿错花圃。\n孟夏熏风来，草木自蕃舞。\n翠幄帷清阴，密叶覆幽墅。\n入林梯空旻，影团修月斧。\n露掌逼高寒，金波沃肝腑。\n隆冬雪纷飞，琼楼耀江浒。\n万花着林端，晃不分细鉅。\n兹维四时媚，代谢听寒暑。\n荣枯虽异撰，去来莫追拒。\n彼动此静观，羣鱼沸鼎釜。\n纷纶各状态，天械发机杼。\n或如怀袖物，俯拾恣所取。\n或如海陆珍，搜罗寄庭庑。\n或如观大驾，旄头先卤簿。\n或如亲校猎，玉虬挖翠羽。\n或富若武库，宝物穷积贮。\n或丽若上林，鸟兽罗禁籞。\n或纾若绮縠，或列若簨簴。\n或背若相违，或进若相与。\n或蓊若兴云，或林若率旅。\n或惊若脱兔，或拱若礼鼠。\n或若鸡出埘，或若马奔圉。\n或变若龙蛇，或怪若猰貐。\n或奋焉若雠，或比焉若侣。\n或矫若怒嗔，或偃若戏侮。\n或剩若赢余，或匮若贫窭。\n或聚散翕忽，或纵横旁午。\n或禽声咿嚘，高下参律吕。\n或人语叫噪，历落写筐筥。\n或以琴置膝，丝音宜搏拊。\n或时棋满枰，石韵杂珩瑀。\n或欹枕高眠，胡蝶梦栩栩。\n或相对啜茶，舌本跃清语。\n或暇日观书，肠腹自撑拄。\n或乘兴飞觞，醉后忘尔汝。\n或即境挥毫，图画入缣楮。\n造物无尽藏，傥来亦何忤。\n俛仰已陈迹，恍惚失处所。\n达观萃兹亭，宇宙一秬黍。\n斯亭名者谁，儒林得鼻祖。\n昔贤维南轩，心学绍东鲁。\n睠焉西南游，芳洲撷蓠荰。\n遗墨尚淋浪，隶刻照亭柱。\n迩来三十年，轩桷渐颓窳。\n堂堂魏国孙，玉节莅兹土。\n英声凛荆扬，盛事踵遐武。\n曾侯庐陵秀，一笑不龃龉。\n风月喜平分，江山藉宗主。\n兴仆追前修，遗蹟洊蒐补。\n飞翚抗雄梁，石花呈古础。\n荒榛得奇观，幽思发新杼。\n公余多胜概，往往压诸庾。\n赓酬驾元白，光燄陵李杜。\n领客共落成，而我亦同俎。\n半生嗟镂冰，一字不堪煮。\n乐事纪末颠，鸿笔媿燕许。\n吾伊补书债，欵乃效渔父。\n傥继竹枝词，编入武昌谱。",
        "dynasty": "宋",
        "collection_info": null
    },
    {
        "title": "惠墨",
        "author": "郑清之",
        "content": "老龙卧苍海，千年抱明珠。\n神禹决淮泗，偃蹇不受驱。\n怒走崧岱顶，风雨撼八区。\n亭亭立天柱，化作青松株。\n蟠根蛰九地，融液如流酥。\n嶙峋脱支节，幽人拾肌肤。\n虹光夜穿屋，盎突明膏腴。\n芳熏渐凝渍，玄霜出冰壶。\n糅以丹凤髓，摹以青龟趺。\n捣以明月兔，曝之旸谷乌。\n或润似玉玦，或坚如金觚。\n六丁下取将，香蔼流清都。\n绛阙注仙籍，白日飞凡夫。\n借问何神灵，黑质分龙躯。\n干将昨已至，莫耶復来趋。\n二龙适吻合，变化尤其殊。\n君看一滴水，双双跃天衢。",
        "dynasty": "宋",
        "collection_info": null
    },
    {
        "title": "赠已讷二老轩",
        "author": "郑清之",
        "content": "吾闻墨者徒，设教本兼爱。\n释伽弘其源，方识宇宙大。\n河沙与宝塔，平等了无碍。\n夫何佛法衰，涉晋唐五代。\n祖师南北分，鼻孔争谲怪。\n传流各衣钵，纷纶辨宗派。\n尔来三百年，涂辙日以隘。\n教律復异门，禅机亦殊解。\n订以大小乘，森若立矛介。\n虎豹自狰狞，蛇龙相噬嘬。\n驾空树金碧，尔汝别疆界。\n蒲卢学抱子，嗣续植根蔕。\n蜗争竞蛮触，夷乐骋兜佅。\n裘屦无贰颜，楚越隔肝肺。\n天弢苦覊束，心穽坚莫坏。\n之人良可悲，贤愚固难概。\n谁知已讷公，粲粲发眉采。\n少年掺袂游，瓶锡遍湖海。\n是非不关耳，穷达付长嘅。\n晚归耕石田，禾枯将种稗。\n唯有旧家山，青眼终不改。\n挂笠寄清樾，编茅客欠噫。\n目之维摩室，而无天女在。\n谓是庞公居，似欠孔明拜。\n强名曰二老，当索形骸外。\n泉石日幽雅，松竹森蔚荟。\n轩窗抱岩壑，胸次绝瑕颣。\n睡起听粥鱼，微云初霮䨴。\n宴坐圆觉场，忘言默相对。\n二老容于轩，须弥纳一芥。\n舍轩求二老，怒风号大块。\n轩以二老名，未免蛇足画。\n请更以不二，免为轩所卖。\n我为说偈言，聊以赎诗债。",
        "dynasty": "宋",
        "collection_info": null
    },
    {
        "title": "东湖",
        "author": "郑清之",
        "content": "谁将东湖光，敛作大圆鑑。\n千峰就妆束，万象互窥瞰。\n红消日脚明，绿凈山影蘸。\n我来一登临，扁舟聊可缆。",
        "dynasty": "宋",
        "collection_info": null
    },
    {
        "title": "次抱拙妾薄命",
        "author": "郑清之",
        "content": "落花流水何纷纷，三分春色二分尘。\n黄鹂绕树恋不得，蝶蜂浪作花都巡。\n昨日繁华今寂寞，飘零多属风雨晨。\n金谷无人粉香死，锦踪绣迹俱成陈。\n世人重花不重叶，林园自此无精神。\n东君年少时，酷爱枝头花。\n庸奴桃李妾姚魏，满蹊未数黄娘家。\n一朝弃背春风老，懒踏长门阶上草。\n芳菲特暂欢，颜色不长好。\n白头事人那可期，不堪重赋章台诗。",
        "dynasty": "宋",
        "collection_info": null
    },
    {
        "title": "田家",
        "author": "郑清之",
        "content": "老农喜说田家早，缺月疎星穿木杪。\n洗铮燎草作晨炊，麦饭嚥甘虫食蓼。\n儿牵秧马妇携笠，泥滑不嫌春雨少。\n平畴拍拍水连堤，姑恶数声天欲晓。",
        "dynasty": "宋",
        "collection_info": null
    },
    {
        "title": "水急船行颇迟",
        "author": "郑清之",
        "content": "湖流湍驶欲下濑，舟人挽牵如蹶张。\n空令百丈重牛首，如何万斛浮龙骧。\n进寸退尺天未定，暮四朝三风作强。\n迟明樯乌幸西望，看取快箭激修房。",
        "dynasty": "宋",
        "collection_info": null
    },
    {
        "title": "重赋章台",
        "author": "郑清之",
        "content": "杨花满地飞蝴蝶，钗梁露湿罗衣怯。\n脸痕玉润拂红膏，颜色如花命如叶。\n鲤鱼风起蒲叶香，鶑啼燕舞春日长，堕红残萼断君肠。\n悞逐浮萍转零落，自古佳人多命薄。",
        "dynasty": "宋",
        "collection_info": null
    },
    {
        "title": "画马图",
        "author": "郑清之",
        "content": "房精夜陨渥洼水，中有天马变如鬼。\n籋云流赭登玉台，清风谡谡生双耳。\n无端遣入天子闲，足底百趼如关山。\n隔河唐将浴牝马，哀鸣顿足将奔还。\n风毛雨鬣不自整，肯顾苑北云锦斑。\n但有风棱余瘦骨，窃衔不管霜蹄蹶。\n大星昨夜落旄头，好载阏氏媒突厥。",
        "dynasty": "宋",
        "collection_info": null
    },
    {
        "title": "碧扇行",
        "author": "郑清之",
        "content": "冰蚕吐丝青唾茸，天孙转机声隆隆。\n帝家初裁新样月，苍然正色摩寒宫。\n一朝飞随烈士手，九关自此无刚风。\n乘鸾女与蒲葵翁，痴翁騃女谁为容。\n吴刚斧头红玉篆，并州剪刀快如箭。\n化工持此天然巧，古璧团团照君面。\n长安四时生曲尘，马头摇曳春风转。\n君不见醉李白，穷杜甫，当时西游乘蹇馿。\n太清献赋动旒冕，脱靴笑视将军奴。\n奇哉二子真坦率，朝暮贳酒黄公垆。\n游盖飘云手遮日，未省有扇如清夫。\n清夫扇子仅盈尺，买断清风归啸庐。\n何物元规敢相污，醉中祗恐李杜呼。\n我当吮笔和墨唤起文与可，把君画入李白杜甫图。",
        "dynasty": "宋",
        "collection_info": null
    },
    {
        "title": "戏调长鸣鹤",
        "author": "郑清之",
        "content": "瘦鹤云霄志，相从伴独清。\n可堪三径寂，频作九皋鸣。\n博字输鹅颈，横空避雁声。\n终辞华表去，汗漫逐骑鲸。",
        "dynasty": "宋",
        "collection_info": null
    },
    {
        "title": "觉际閒行",
        "author": "郑清之",
        "content": "斜径转山腰，平畴露稚苗。\n云低松挟长，雨足浪宣骄。\n宿鹭翔孤屿，归僧睨断桥。\n倦余成小立，新月挂青霄。",
        "dynasty": "宋",
        "collection_info": null
    },
    {
        "title": "三月末泛湖",
        "author": "郑清之",
        "content": "半晴阴更重，乍暖冷犹争。\n坠叶蒲芽缀，新莼荇面生。\n钟声带雨涩，帆力贮风横。\n客至双飞鹤，归欤茗可烹。",
        "dynasty": "宋",
        "collection_info": null
    },
    {
        "title": "庵前徐步",
        "author": "郑清之",
        "content": "小桥衔石路，安步水之湄。\n浪盖菰蒲伏，寒禁笋蕨痴。\n蜂房深户牖，燕垒渐涂茨。\n过眼春余几，延缘归思迟。",
        "dynasty": "宋",
        "collection_info": null
    },
    {
        "title": "书斋独坐",
        "author": "郑清之",
        "content": "避事宁违俗，端居悟及身。\n颖泓供媵御，方册替亲宾。\n室闇月阑入，庭空花自陈。\n所安惟适耳，谁復辨秋春。",
        "dynasty": "宋",
        "collection_info": null
    },
    {
        "title": "东归越上",
        "author": "郑清之",
        "content": "急雨先声入芰荷，傍船鱼跃弄新波。\n东西黑白投林鸟，高下青黄异亩禾。\n村竖相呼骑犊背，小舟斜舣问渔蓑。\n秋来物物供吟笔，不着黄秦可若何。",
        "dynasty": "宋",
        "collection_info": null
    },
    {
        "title": "桂花",
        "author": "郑清之",
        "content": "香粟飞从月姊边，秋花无数总饶先。\n清芬肯作椒兰观，雅韵羞陪粉黛妍。\n点就金丹筛雨露，染成玉骨跨神仙。\n余芳更孕青青子，相伴寒梅到雪前。",
        "dynasty": "宋",
        "collection_info": null
    },
    {
        "title": "金峨途中",
        "author": "郑清之",
        "content": "石路萦纡水绕村，酒帘深处见柴门。\n横塘树密鸠携妇，老屋篱深犊有孙。\n麦莟菜花成锦绣，笋芽薤甲当鸡豚。\n竹舆莫作追程去，半似桃源欲细论。",
        "dynasty": "宋",
        "collection_info": null
    },
    {
        "title": "奉题蜀邸五云西岷峨保障",
        "author": "郑清之",
        "content": "西望岷峨天一方，谁教地险绝遐荒。\n皇风已喜浑无外，国势那须别有疆。\n黄鹤盘空飞不过，金牛拔地去何长。\n汉庭四海皆臣妾，一曲歌风未忍忘。",
        "dynasty": "宋",
        "collection_info": null
    },
    {
        "title": "思乡味戏成",
        "author": "郑清之",
        "content": "隔篱野圈㹀眠犊，带雨村舂鸡唤雏。\n旋熟黄粱留客住，满篘白酒倩人沽。\n未谙旅况三分在，早觉藜肠一半枯。\n寄语吾乡谱鲜子，莫教辜负脆皮鲈。",
        "dynasty": "宋",
        "collection_info": null
    },
    {
        "title": "除夜求屠苏",
        "author": "郑清之",
        "content": "椒盘为计定春前，客裏那知岁籥迁。\n行路间关穿履雪，薄官羞涩看囊钱。\n媿无黄帝屠苏酒，试谒渊明种秫田。\n令尹可人应拍手，从教满意作新年。",
        "dynasty": "宋",
        "collection_info": null
    },
    {
        "title": "赠陈童子",
        "author": "郑清之",
        "content": "前身端合是王充，收拾羣经贮腹中。\n书吻可能如布谷，笔锋应不事雕虫。\n看来眉目真兰茁，揽取词章作绣筒。\n归去莫夸童子技，好寻芳躅到蟾宫。",
        "dynasty": "宋",
        "collection_info": null
    },
    {
        "title": "山行",
        "author": "郑清之",
        "content": "山行心迹已双清，骤见清溪眼为明。\n鬼谷洞前符竹在，观音岩下魶鱼行。\n宗师宴坐空余石，龙女分流不作声。\n人影交横到林薄，绿烟深处一猿惊。",
        "dynasty": "宋",
        "collection_info": null
    },
    {
        "title": "正月六日早行松山道",
        "author": "郑清之",
        "content": "五更河鼓尚横陈，小立晨光渐可人。\n日出野鸡犹唱晓，雪晴山鸟竞呼春。\n溪筠拂袖霜花落，石路支筇藓迹新。\n惭愧明朝江国近，买鱼沽酒祓征尘。",
        "dynasty": "宋",
        "collection_info": null
    },
    {
        "title": "送行诗  其一",
        "author": "郑清之",
        "content": "中年别意增怀抱，昨夜秋声到客船。\n流水孤村鸦好在，平沙远景雁依然。\n惜无绣口供吟笔，只有莼羹愧昔贤。\n付与西湖林处士，重阳健倒菊花前。",
        "dynasty": "宋",
        "collection_info": null
    },
    {
        "title": "送行诗  其二",
        "author": "郑清之",
        "content": "半生霜鬓飘萍迹，几度风餐繫柳船。\n舞咏未忘雩里在，去来翻似贾胡然。\n先生自是今和靖，林下端能友士贤。\n二亩孤山应更好，瘦梅疎影小春前。",
        "dynasty": "宋",
        "collection_info": null
    },
    {
        "title": "山房秋日即事  其一",
        "author": "郑清之",
        "content": "雨后鸣湍走碧溪，水声秋意恰相宜。\n窥蝉螳臂方衷甲，啄蚓鸡羣竞济师。\n初月挂檐窗未觉，新凉入牖簟先知。\n西风早已催征棹，管领莼鲈入梦思。",
        "dynasty": "宋",
        "collection_info": null
    },
    {
        "title": "山房秋日即事  其二",
        "author": "郑清之",
        "content": "失惊墙外已飘黄，屈指秋来十日强。\n暑寇负顽犹出没，风师未壮且翱翔。\n橘包捧腹微藏叶，桂蕾呈身只欠香。\n扫尽暮天疑浴罢，半眉淡月画新妆。",
        "dynasty": "宋",
        "collection_info": null
    },
    {
        "title": "山房秋日即事  其三",
        "author": "郑清之",
        "content": "稻花经雨已脱白，枫叶未霜先借绯。\n入纻蚊牙千计巧，挂檐蛛腹十分肥。\n田翁看水携锄去，山妇临炊抱蔓归。\n唯有诗肠无一事，隔溪数尽暮鸦飞。",
        "dynasty": "宋",
        "collection_info": null
    },
    {
        "title": "晨兴散步  其一",
        "author": "郑清之",
        "content": "软红销尽利名缰，兴到湖山取次行。\n万马拍堤春浪起，一龟曝日晓峰横。\n客中寝饭根尘寂，雪后松篁意气生。\n身是定僧无欠剩，惟余双鹤报寒更。",
        "dynasty": "宋",
        "collection_info": null
    },
    {
        "title": "晨兴散步  其二",
        "author": "郑清之",
        "content": "僧居西畔鹤居南，我向中边住此庵。\n岁晚结交松莫逆，老来知味菜分甘。\n禅心每日闲中得，世事新从梦裏谙。\n隠几空明香穗断，凈揩双目对晴岚。",
        "dynasty": "宋",
        "collection_info": null
    },
    {
        "title": "晨兴散步  其三",
        "author": "郑清之",
        "content": "晚岁知非蘧伯玉，前身作脱戒师兄。\n青山不灼利名火，白髮能销忿欲兵。\n境对虚空全体现，眼无拣择内心平。\n晓窗醒寂关何事，到枕清钟一两声。",
        "dynasty": "宋",
        "collection_info": null
    },
    {
        "title": "食后闲步",
        "author": "郑清之",
        "content": "乞得闲身入钓台，柳眉舒尽见桃腮。\n山中历日花开落，物外交朋鹤去来。\n更展书窗延竹影，剩翻隙地长梅栽。\n春寒无頼欺霜履，健倒应愁破绿苔。",
        "dynasty": "宋",
        "collection_info": null
    },
    {
        "title": "祈晴行西湖上呈馆中一二同官  其一",
        "author": "郑清之",
        "content": "踏尽红尘挹翠峦，江湖清梦入雕鞍。\n蒙蒙薄雾浑疑雨，恻恻疎风不是寒。\n野菊频催花事早，老枫初试叶声干。\n恰知病骨宜清景，恨不浮家学钓竿。",
        "dynasty": "宋",
        "collection_info": null
    },
    {
        "title": "祈晴行西湖上呈馆中一二同官  其二",
        "author": "郑清之",
        "content": "晓色窥林半淡浓，乱鸦飞去水漫空。\n山横孤雾残霞外，秋在微云疎雨中。\n官事却能成胜赏，诗坛端可策新功。\n吴侬浪说西湖景，蓬观今逢苏长公。",
        "dynasty": "宋",
        "collection_info": null
    },
    {
        "title": "余识頔云岑已三十年晚居觉际又八载矣近因山行疑接谈麈偈语奉赠",
        "author": "郑清之",
        "content": "懒把无生话更参，月移梅影到枝南。\n身心识破梦中蝶，头角老来春后蚕。\n笑斸野泉畦露菊，巧寻暖地圃霜柑。\n蒲团睡足书遮眼，贝叶丛间会孔聃。",
        "dynasty": "宋",
        "collection_info": null
    },
    {
        "title": "调云岑",
        "author": "郑清之",
        "content": "戏将鹖弁博缁衣，般若丛中剩作痴。\n鹅颈肯为罗隠笑，鷄林能辨乐天诗。\n好从休处求安逸，莫向閒中觅住持。\n觉际湖山最佳趣，藕花洲渚菊东篱。",
        "dynasty": "宋",
        "collection_info": null
    },
    {
        "title": "余自东山往金峨住山戒师迎于中涂到上方泉石幽胜有心匠助天巧者因成数语以赠",
        "author": "郑清之",
        "content": "一奁鸣瀑写天绅，怪石鲸奔欲化鳞。\n灵隠飞来真相后，老坡重证戒师身。\n居山活计今成趣，造物工夫总待人。\n自喜爱閒逢胜绝，杖藜端不负残春。",
        "dynasty": "宋",
        "collection_info": null
    },
    {
        "title": "三友",
        "author": "郑清之",
        "content": "松号大夫交可绝，梅为清客志相同。\n英英凤实卑余子，楚楚龙孙过乃翁。\n晚际一弓櫜素月，署中千斛粜清风。\n小轩正欲供晨坐，付与遮拦晓日东。",
        "dynasty": "宋",
        "collection_info": null
    },
    {
        "title": "遣兴",
        "author": "郑清之",
        "content": "舟车覆却万变，人雷动静两忘。\n虫臂听渠得失，羊肠何异康庄。",
        "dynasty": "宋",
        "collection_info": null
    },
    {
        "title": "出市得鳜鱼成六言",
        "author": "郑清之",
        "content": "长铗归来有鱼，状似松江之鲈。\n为向东坡传语，醉卧黄公酒垆。",
        "dynasty": "宋",
        "collection_info": null
    },
    {
        "title": "观史有感",
        "author": "郑清之",
        "content": "家令身危侯国计，洛阳谗摈涕流书。\n都门祖帐何功德，千古徽名说二疏。",
        "dynasty": "宋",
        "collection_info": null
    },
    {
        "title": "晚晴",
        "author": "郑清之",
        "content": "濯翠筛红献晚晴，为渠日脚护归程。\n碧云四合如相妬，纔剩西边一缕明。",
        "dynasty": "宋",
        "collection_info": null
    },
    {
        "title": "觉际偶成",
        "author": "郑清之",
        "content": "自愧端平村宰相，今为安晚野堂翁。\n君恩全付閒身世，山水从容一笑中。",
        "dynasty": "宋",
        "collection_info": null
    },
    {
        "title": "觅桂花于夷陵宰  其一",
        "author": "郑清之",
        "content": "月圃仙人试道妆，风流六一旧琴堂。\n遥知鼻观盈秋馥，乞与冰曹数粟香。",
        "dynasty": "宋",
        "collection_info": null
    },
    {
        "title": "觅桂花于夷陵宰  其二",
        "author": "郑清之",
        "content": "东家竹屋最穷空，不识檐花落雨中。\n笑遣吴刚挥玉斧，解令冷舍作蟾宫。",
        "dynasty": "宋",
        "collection_info": null
    },
    {
        "title": "谢送桂花  其一",
        "author": "郑清之",
        "content": "金阙真黄入靓妆，仙葩何事到鳣堂。\n只缘风雨要人甚，窖取旃林百斛香。",
        "dynasty": "宋",
        "collection_info": null
    },
    {
        "title": "谢送桂花  其二",
        "author": "郑清之",
        "content": "道眼如如了色空，维摩方病散花中。\n杜陵有酒勤相觅，留竢清斋出梵宫。",
        "dynasty": "宋",
        "collection_info": null
    },
    {
        "title": "自嘲",
        "author": "郑清之",
        "content": "我亦逢场因作戏，要令竿木自随身。\n老僧不学面壁观，山偈随缘举似人。",
        "dynasty": "宋",
        "collection_info": null
    },
    {
        "title": "感事",
        "author": "郑清之",
        "content": "退之硫黄药成疾，伯仁金印恩为仇。\n眼前世事尽如此，十日峭寒春作秋。",
        "dynasty": "宋",
        "collection_info": null
    },
    {
        "title": "凤栖方丈",
        "author": "郑清之",
        "content": "矮伯老于周柱史，瘦梅青似楚离骚。\n推窗欲觅登山路，无数青苔落鹳毛。",
        "dynasty": "宋",
        "collection_info": null
    },
    {
        "title": "晚景",
        "author": "郑清之",
        "content": "斜照染成金色界，嫩霞蘸出水红天。\n箇中买得皆真境，不遣诗人费一钱。",
        "dynasty": "宋",
        "collection_info": null
    },
    {
        "title": "一岩",
        "author": "郑清之",
        "content": "一岩洞空挂云山，巧印穹苍半璧环。\n只为广寒宫殿远，故留阙月在人间。",
        "dynasty": "宋",
        "collection_info": null
    },
    {
        "title": "虹出",
        "author": "郑清之",
        "content": "轻红浅翠抹弓腰，高映斜阳跨碧霄。\n半似一条琼玉带，合成五色水晶桥。",
        "dynasty": "宋",
        "collection_info": null
    },
    {
        "title": "读虞美人草歌戏成",
        "author": "郑清之",
        "content": "心似合驩因恨结，眉如别柳为愁弯。\n罇前舞影风能偃，争奈当年力拔山。",
        "dynasty": "宋",
        "collection_info": null
    },
    {
        "title": "调云岑",
        "author": "郑清之",
        "content": "佛法方当恶剧时，偃溪笑裏袖钳锤。\n不教管领千云衲，打彻头关更问谁。",
        "dynasty": "宋",
        "collection_info": null
    },
    {
        "title": "闻蝉",
        "author": "郑清之",
        "content": "人行沌口三程路，蝉作阳关第四声。\n待到日夕蝉歇处，无端促织替渠鸣。",
        "dynasty": "宋",
        "collection_info": null
    },
    {
        "title": "纪龙井上所见",
        "author": "郑清之",
        "content": "摇曳轻阴羃柳堤，坳塘日暖漾凫鹥。\n无端崖下鸣榔发，飞起一声过水西。",
        "dynasty": "宋",
        "collection_info": null
    },
    {
        "title": "梅",
        "author": "郑清之",
        "content": "粉面芳心碧玉裳，特来宛作故山香。\n征途不觉春如许，更问兰芽几寸长。",
        "dynasty": "宋",
        "collection_info": null
    },
    {
        "title": "戏作窗蝇诗",
        "author": "郑清之",
        "content": "曾记窗蝇古德诗，笑渠未有出头时。\n蓦然撞破窗间纸，透出虚空未是迟。",
        "dynasty": "宋",
        "collection_info": null
    },
    {
        "title": "清明有感",
        "author": "郑清之",
        "content": "井泉槐火几清明，白髮红颜管送迎。\n荣落智愚千古恨，一时分付子规声。",
        "dynasty": "宋",
        "collection_info": null
    },
    {
        "title": "莲房洗砚",
        "author": "郑清之",
        "content": "圆长已褪青云子，芳软犹存绿玉房。\n留伴陶泓共新浴，要令毛颖沃清香。",
        "dynasty": "宋",
        "collection_info": null
    },
    {
        "title": "小憩上庵",
        "author": "郑清之",
        "content": "竹边深静纳新晴，瘦策徐行足力轻。\n曲槛负墙尘不到，游蜂时寄采花声。",
        "dynasty": "宋",
        "collection_info": null
    },
    {
        "title": "题东山上方",
        "author": "郑清之",
        "content": "谢公雅志在东山，一入黄扉不復还。\n公去我来山属我，为公偿却半生閒。",
        "dynasty": "宋",
        "collection_info": null
    },
    {
        "title": "泊黄檀",
        "author": "郑清之",
        "content": "夕阳茅屋占江干，风敛炊烟作暮寒。\n閒看月光牛背上，画图添我一樯竿。",
        "dynasty": "宋",
        "collection_info": null
    },
    {
        "title": "玉泉观鱼",
        "author": "郑清之",
        "content": "金鳞玉翅舞涟漪，雷雨休言变化迟。\n尺水能开千里润，看来端的是龙儿。",
        "dynasty": "宋",
        "collection_info": null
    },
    {
        "title": "湖风不顺",
        "author": "郑清之",
        "content": "推篷滉漾失船踪，万顷玻瓈在沌东。\n政恋湖光挟山色，知心龙伯赠横风。",
        "dynasty": "宋",
        "collection_info": null
    },
    {
        "title": "三月二十四日自东山到金峨一宿而归偶题壁上安晚居士自觉际航湖入东山道金文意行至此淡晴轻冷风策策有声草树清幽泉石雅洁如在天竺灵隠间深靓过之既暮假榻瀑通夕喧枕始印鲁直梦成风雨诗粥鱼鸣展钵而去因笔一绝",
        "author": "郑清之",
        "content": "桥石天台水谷帘，峰迴秀拥更深严。\n我来便欲兼忘世，少立清风为拂髯。",
        "dynasty": "宋",
        "collection_info": null
    },
    {
        "title": "戏嘲杜宇",
        "author": "郑清之",
        "content": "呼晴不似鸠知务，报喜何如鹊爱人。\n有口自鸣谁禁汝，乱啼何必待残春。",
        "dynasty": "宋",
        "collection_info": null
    },
    {
        "title": "游松山溪塘晴日荡漾",
        "author": "郑清之",
        "content": "红染花梢未是真，一川晴绿最关人。\n谁知属玉双飞处，占断西湖几许春。",
        "dynasty": "宋",
        "collection_info": null
    },
    {
        "title": "渔舟",
        "author": "郑清之",
        "content": "明月清风住钓船，新秋世界落诗编。\n渔翁若遣骚人作，肯食人间一点烟。",
        "dynasty": "宋",
        "collection_info": null
    },
    {
        "title": "即事",
        "author": "郑清之",
        "content": "微云疎雨一分月，折苇枯荷强半秋。\n犹有远禽飞不尽，急翻孤影暮江头。",
        "dynasty": "宋",
        "collection_info": null
    },
    {
        "title": "别僧",
        "author": "郑清之",
        "content": "溪边风景远且平，颇似江乡双眼明。\n柳风淅淅荔日淡，计取生还第一程。",
        "dynasty": "宋",
        "collection_info": null
    },
    {
        "title": "頔上人持莹萝月五诗见示因走笔和韵聊御睡魔  其一",
        "author": "郑清之",
        "content": "萝月禅机莫强猜，如来无去亦无来。\n霜凝寒绿归松鬓，春染轻红入杏腮。",
        "dynasty": "宋",
        "collection_info": null
    },
    {
        "title": "頔上人持莹萝月五诗见示因走笔和韵聊御睡魔  其二",
        "author": "郑清之",
        "content": "须弥境界含方广，芥子中间见福昌。\n但使有船堪载月，不应无佛漫留堂。",
        "dynasty": "宋",
        "collection_info": null
    },
    {
        "title": "頔上人持莹萝月五诗见示因走笔和韵聊御睡魔  其三",
        "author": "郑清之",
        "content": "竺干心法拈花笑，洙泗家风鼓瑟希。\n一问已应居第二，更询来处落三机。",
        "dynasty": "宋",
        "collection_info": null
    },
    {
        "title": "頔上人持莹萝月五诗见示因走笔和韵聊御睡魔  其四",
        "author": "郑清之",
        "content": "三更日出行千里，百尺竿危到几回。\n遮莫分身兜率去，听从路滑石头来。",
        "dynasty": "宋",
        "collection_info": null
    },
    {
        "title": "頔上人持莹萝月五诗见示因走笔和韵聊御睡魔  其五",
        "author": "郑清之",
        "content": "病着心华须佛治，老僧眼缬要经遮。\n勿逢萝月五禅偈，绝胜卢仝七椀茶。",
        "dynasty": "宋",
        "collection_info": null
    },
    {
        "title": "登飞来峰",
        "author": "郑清之",
        "content": "悬崖石路擘苍苔，川窦岩扉处处开。\n信是拔山人有力，一峰搦碎总飞来。",
        "dynasty": "宋",
        "collection_info": null
    },
    {
        "title": "花间见蝶",
        "author": "郑清之",
        "content": "粉翅萦花几度忙，惜花长是为春光。\n争如箇箇蜂鬚上，到处分甘作乳房。",
        "dynasty": "宋",
        "collection_info": null
    },
    {
        "title": "上清宫  其一",
        "author": "郑清之",
        "content": "雨余日脚到天涯，十里平山戴晚霞。\n疑是千虹蟠绛阙，频移光景入仙家。",
        "dynasty": "宋",
        "collection_info": null
    },
    {
        "title": "上清宫  其二",
        "author": "郑清之",
        "content": "上清山腹正便便，剩纳风光似辋川。\n晓雨洗开新绿岸，晚霞蘸出嫩红天。\n鞭浮野竹数茎笋，叶俯秋荷几柄莲。\n不是西湖最佳景，更于何处着癯仙。",
        "dynasty": "宋",
        "collection_info": null
    },
    {
        "title": "浄明院",
        "author": "郑清之",
        "content": "斋宿虚閒只浄明，俗氛暂洗觉身轻。\n半山云脚炊烟湿，一枕松声涧水鸣。\n对语老禅真法器，译经新谛出僧檠。\n归翻贝叶莲花颂，犹带招提月影清。",
        "dynasty": "宋",
        "collection_info": null
    },
    {
        "title": "双井",
        "author": "郑清之",
        "content": "水神何时生六翮，飞出双泉江练白。\n平湖浸月渺无边，一笑对之成揖客。\n辘轳初动晓星横，夜捲寒琼声湱湱。\n千年佛殿础花干，十亩空庭荫修柏。\n问泉何事逞奇观，故向庭前作真泽。\n昔年何塞今何通，泉岂有心犹拣择。\n若云泉自井中来，枯甃沿山有龟拆。\n如信地中泉自见，是年何须穿土脉。\n幡风胥动两无凭，细诠此证归禅伯。\n我方饶舌为作记，了不相干劳刻画。\n寄诗更欲结茶缘，付与宗风自锤拍。",
        "dynasty": "宋",
        "collection_info": null
    },
    {
        "title": "赠云洲老师",
        "author": "郑清之",
        "content": "嘉定丙子斗插申，秋灰出管纔半旬。\n我来适值蒸暑节，烛龙吐燄扶桑滨。\n炎官流汗走踯躅，金乌啄火焚空旻。\n湿云拥岫呼不出，火云糊天挂赫日。\n脑脂盖眼壮士眠，谁挽天河洗蒸鬰。\n友人万君家龙丘，追凉共作招提游。\n入门指点到丈室，中有石壁清且幽。\n半月泓澄锁寒绿，气象凄切涵清秋。\n凛然便觉肌骨爽，恍疑石罅蟠蛟虬。\n老师宴坐圆觉场，一笑对客双胡床。\n雀芽新试蠏眼汤，未到舌本先生凉。\n悬河倒流挥玉麈，果然惊出蛟龙舞。\n须臾雾裹浮图尖，地墨天昏作风雨。\n吻端造化转寒燠，约束商羊上天去。\n云开月明众峰出，指向岩前石应语。\n归来为乏琼瑶报，清梦安排几番到。\n池角土花生碧草，逗晓檐前干鹊噪。\n我承佛敕为行词，可拜云洲老师号。",
        "dynasty": "宋",
        "collection_info": null
    },
    {
        "title": "赘禅宗无门关后第四十九则语",
        "author": "郑清之",
        "content": "语火是灯，掉头弗应。\n惟贼识贼，一问即承。",
        "dynasty": "宋",
        "collection_info": null
    },
    {
        "title": "荷花",
        "author": "郑清之",
        "content": "一样娉婷绝代无，水宫鱼贯出琼铺。\n缘何买得凌波女，为有荷盘万斛珠。",
        "dynasty": "宋",
        "collection_info": null
    },
    {
        "title": "瑞香花",
        "author": "郑清之",
        "content": "粉面芳心碧玉裳，持来宛作故山香。\n征途不觉春如许，更问兰芽几寸长。",
        "dynasty": "宋",
        "collection_info": null
    },
    {
        "title": "茶",
        "author": "郑清之",
        "content": "书如香色倦犹爱，茶似苦言终有情。\n慎勿教渠纨袴识，珠槽碎釜浪相轻。",
        "dynasty": "宋",
        "collection_info": null
    },
    {
        "title": "题雪窦山妙高峰",
        "author": "郑清之",
        "content": "陆地芳洲拥翠翘，巨灵穿石滚云涛。\n抟空苍凤欲飞舞，奔海玉龙争怒号。\n万象横陈坤轴富，一亭平挹月轮高。\n独醒未觉孤清景，笑酌寒泉读楚骚。",
        "dynasty": "宋",
        "collection_info": null
    },
    {
        "title": "可斋陈大卿政成之暇蒐讨河渠为乡国长久虑开万世利非君侯其谁属因效一得以广盛心焉",
        "author": "郑清之",
        "content": "四明瀛海壖，大田沃多稼。\n三江纳行潦，九谷偏畏夏。\n治水宜讲行，时哉及閒暇。\n方当暑如惔，孰谓晴可乍。\n十雨非所忧，一暴良已怕。\n东有钱湖浸，寒玉渺无价。\n西有它山源，盈科通昼夜。\n维此两支邑，厥田俱下下。\n问之何因尔，水道无所舍。\n河伯空望洋，旱魃巧乘罅。\n缅思井田规，畎浍分溆汊。\n培浚傥高深，怒潮敢雄跨。\n官但督赋舆，谁肯趋田驾。\n六辅能即功，百泉岂难坝。\n愿言均此施，利泽侔造化。\n尽復淮南陂，端可侪杜亚。",
        "dynasty": "宋",
        "collection_info": null
    },
    {
        "title": "再用韵",
        "author": "郑清之",
        "content": "孔明本躬耕，樊迟请学稼。\n力田乃有秋，暑雨敢咨夏。\n圣贤每忧民，孔墨不遑暇。\n因思比岁饥，可谓越俗乍。\n岂惟农夫惊，亦使达官怕。\n仓无矫制发，米涌在东价。\n居然望丰年，譬彼求时夜。\n画壤来福星，上熟压中下。\n二麦剩割云，五菜纷绕舍。\n苗根舒薤本，黍莟拆榴罅。\n龙鳞原镂塍，燕尾水分汊。\n毨兽将西成，秧马岂虚跨。\n劭农收奇勋，省敛不更驾。\n豫为鄞乡谋，復广它山坝。\n功比昔贤倍，政随时雨化。\n愿刻可斋诗，端与雅颂亚。",
        "dynasty": "宋",
        "collection_info": null
    },
    {
        "title": "頔上人索春间诗轴以臂疼未能录去姑以偈语展限",
        "author": "郑清之",
        "content": "转盼湖山忽半年，春鶑啼处起秋蝉。\n诗囊未倒真成债，道眼相看总是禅。\n壮士不甘弓挂壁，病翁犹有笔如椽。\n少须定赋茅斋约，恐掉头吟聒夜眠。",
        "dynasty": "宋",
        "collection_info": null
    },
    {
        "title": "还云岑鲁直诗",
        "author": "郑清之",
        "content": "蟠空健笔虎蛟腾，九折羊肠万马登。\n裁剸燠寒真见圣，牢笼泉石肯输僧。\n命意得了兔走穴，放字未安狐听冰。\n句法当头飞棒喝，就渠言下辨三乘。",
        "dynasty": "宋",
        "collection_info": null
    },
    {
        "title": "读鲁直诗",
        "author": "郑清之",
        "content": "晚唐诗似晚春景，姿媚有余风骨轻。\n千岁俄逢古罍洗，摩挲篆籀眼增明。",
        "dynasty": "宋",
        "collection_info": null
    },
    {
        "title": "口占",
        "author": "郑清之",
        "content": "谁道寒官俸给稀，赍装满路得追随。\n秋光不与诗肠算，无限江山信笔支。",
        "dynasty": "宋",
        "collection_info": null
    },
    {
        "title": "西湖  其一",
        "author": "郑清之",
        "content": "黑云妬日故要遮，剩得轻红一缕霞。\n小雨挟风针水面，满奁皱縠起团花。",
        "dynasty": "宋",
        "collection_info": null
    },
    {
        "title": "西湖  其二",
        "author": "郑清之",
        "content": "官程未了是敲推，课督无人只自催。\n不到西湖无半句，西湖端合号诗媒。",
        "dynasty": "宋",
        "collection_info": null
    },
    {
        "title": "病目自嘲",
        "author": "郑清之",
        "content": "兼旬病目成鸩媒，竟日掩书风为开。\n端如猩猩畏机穽，爱酒着屐须一来。\n信手翻书未终叶，春风已觉生牙颊。\n笑同黄卷且寻医，免使鹪鹩翳蚊睫。",
        "dynasty": "宋",
        "collection_info": null
    },
    {
        "title": "目眚忌食戏成",
        "author": "郑清之",
        "content": "生平未省读食经，蟛蜞何事干荀卿。\n霜螯带糟老饕赋，素鳞斫鲙晶盘行。\n政欲莼鲈饱归兴，肯嫌蛙蛤讥南烹。\n谁言厚味多腊毒，坐疑匕箸生戎兵。\n缁尘浪欲滓银海，所頼烱烱留元精。\n飞蛾扰灯室光暗，很蟆食月天公惊。\n我今所患在目睫，口非得罪曹缄铭。\n一身百体兼所养，六凿未可分重轻。\n讵容贵目乃贱口，无端肠胃甘檗冰。\n就令辟谷即仙去，何异馁鼠乘飞翎。\n我闻养生先实腹，幸乏明珠买娉婷。\n稻鱼粗可足生理，饥梦不到侯门鲭。\n更畦菘薤自锄灌，肯与鸡鹜争余赢。\n笑揩双目保亡恙，况无传笔如丘明。",
        "dynasty": "宋",
        "collection_info": null
    },
    {
        "title": "寿留守",
        "author": "郑清之",
        "content": "皇朝诞节号干明，此日亲贤间世生。\n处贵从来如白屋，爱闲真定压专城。\n但知笃孝终身乐，不慕纡朱万事轻。\n黄阁功名知未晚，飞鸿心事亦冥冥。",
        "dynasty": "宋",
        "collection_info": null
    },
    {
        "title": "梵王宫",
        "author": "郑清之",
        "content": "圆峤移来东海东，梵王宫在最高峰。\n试将法雨周沙界，千丈岩头挂玉虹。",
        "dynasty": "宋",
        "collection_info": null
    },
    {
        "title": "咏六和塔",
        "author": "郑清之",
        "content": "经行塔下几春秋，每恨无因到上头。\n今日始知高处险，不如归卧旧林丘。",
        "dynasty": "宋",
        "collection_info": null
    },
    {
        "title": "句  其一",
        "author": "郑清之",
        "content": "客裏不知春早晚，失惊红雨到墙阴。",
        "dynasty": "宋",
        "collection_info": null
    },
    {
        "title": "句  其二",
        "author": "郑清之",
        "content": "玉昆相倚带仙风，壁立春前万卉空。",
        "dynasty": "宋",
        "collection_info": null
    },
    {
        "title": "句  其三",
        "author": "郑清之",
        "content": "国香不欲论家谱，合姓孙枝作郑花。",
        "dynasty": "宋",
        "collection_info": null
    },
    {
        "title": "句  其四",
        "author": "郑清之",
        "content": "玉质欲藏如许脆，铁芒何苦太尖生。",
        "dynasty": "宋",
        "collection_info": null
    },
    {
        "title": "句  其五",
        "author": "郑清之",
        "content": "他年蒙渥泽，方玉带围赪。",
        "dynasty": "宋",
        "collection_info": null
    },
    {
        "title": "水天月歌",
        "author": "汪莘",
        "content": "朝立寒溪东，暮立寒溪西。\n一到神顿领，熟视眼更迷。\n水光不见水，但见青天无表裏。\n天光不见天，但见一片清烟涵无边。\n水中有天天不湿，天中有水水不入。\n天耶水耶堕渺茫，只是天光与水光。\n月来水天中，水天裹月如不裹。\n月去水天中，水天锁月如不锁。\n明月不来不去时，琉璃泡中珠一颗。\n先自水天莫分别，更添月色更亲切。\n水色天色月色擘不开，水光天光月光拈不来。\n梦中酒渴不可忍，一口吸下骊龙腮。",
        "dynasty": "宋",
        "collection_info": null
    },
    {
        "title": "日月莲花歌",
        "author": "汪莘",
        "content": "伟哉天地间，谁家两枝莲。\n红莲一枝瑰子鲜，白莲一枝雪样妍。\n两花径面各千里，压尽众草无朱铅。\n不见卖花翁，不知阿谁担南躔又北躔。\n不见卖花蜂，但见乌蟾两点追过天津桥那边。\n有时双晕更整整，有时五彩尤戋戋。\n有时露下花头湿，有时风起花头偏。\n五凤衔入渊中渊，六龙插上天中天。\n一入一上知何年，至今络绎如梭穿。\n花敛作昏舒作昼，世间未识春前后。\n神农教民乱耕耨，唐侯指出两花定节候。\n唐侯司花方少年，朝朝暮暮长与花周旋。\n苟非其人子莫传，为花拣得花中仙。\n姚家爱花故不俗，花前自鼓熏风曲。\n綵旗幻出芙蓉面，晚来旗脚熏风转。\n此花不费一钱买，付与后来司花作模楷。\n青春飞过秋飞迴，红白芙蕖花自开。\n曾观尧舜山河去，也见汉唐池舘来。\n看花人逐年年改，畴昔看花几人在。\n惟有阿兄日珠姊月珠，坐乘两花抚四海。",
        "dynasty": "宋",
        "collection_info": null
    },
    {
        "title": "潘别驾寄牡丹歌次韵",
        "author": "汪莘",
        "content": "别驾寄我新诗章，赏花须赏花中王。\n我诵此诗欲大叫，山川灵气未始亡。\n忆昔少年健如虎，两脚不住寻奇芳。\n何曾着眼看桃李，天台洞口呼刘郎。\n痴儿騃女意自得，不肯随我超凡常。\n嵩山洛浦忽入梦，秦人汉士俱堂堂。\n仰天大笑不復道，朱宫紫府森开张。\n是时青春二三月，姚家一树真黄裳。\n其余牛家魏家种，千红万碧罗新妆。\n论花固是花中杰，论人亦是人中祥。\n不觉我醉花亦醉，不觉花香人亦香。\n气高已压玉笥缀，骨硬肯羡金钗行。\n授我以元君之云篆，沃我以王母之霞觞。\n当时跳出生死窟，自此踏倒名利场。\n怀洞庭兮悲潇湘，吟清风兮咏沧浪。\n仙人击节相属和，贱子起舞尤颠狂。\n历聘二十八列宿，遍谒三千六上皇。\n东风未断熏风起，江北吹落江南藏。\n天葩何年到此土，形貌虽减神犹昌。\n濂溪先生夸富贵，东坡老子怜忠良。\n不如煎酥煮麵吃，大胜三椀搜枯肠。",
        "dynasty": "宋",
        "collection_info": null
    },
    {
        "title": "瑞粟歌",
        "author": "汪莘",
        "content": "君不见济阴九穗禾，又不见河南六岐麦。\n何似新安海阳县，瑞粟一枝超简册。\n嘉定四载六月中，采来疑自东极东。\n龙枝凤冠云蕖丛，令人多力善走颜色红。\n六岐九穗岂足道，径欲一醉敲金钟。\n赵君不敢留，驰以告宰公。\n宰公不敢留，驰以告太守意甚忠。\n嘉定圣人坐法宫，声色不迩心在农。\n嘉定圣人与天通，故产瑞粟昭年丰。\n新安太守见此喜，谓匪奇花异卉同，销金黄罗手自封。\n再拜献天门，进入开天容。\n吾闻粟有神，其姓曰庆天。\n吾闻粟字制，其西曰金坚。\n吾闻粟字释，盖取阳精相续如百川。\n请君占所闻，可以知开先。\n我歌贺宰公，宰公归太守。\n我歌贺太守，太守归我皇极天子大父母，愿见太平万古万万古。\n惟有贫儒都不知，但愿食粟长无饥。",
        "dynasty": "宋",
        "collection_info": null
    },
    {
        "title": "击鼓行",
        "author": "汪莘",
        "content": "柳塘有狂士，酒阑好击鼓。\n殷出黄金骨裏泪，掺出白玉心中苦。\n此苦知为何人家，寒宵心事乱如麻。\n岑牟肯戴红槿帽，蹀足不数渔阳檛。\n翻手作春杏开早，覆手秋风叶如扫。\n开元天子是天工，那知尘起长安道。\n我今击鼓一声高彻天，击鼓二声深彻泉。\n天上拂开白日路，地锁掣断如飞烟。\n豺狼闻之脑门裂，狐鼠粉碎臭满穴。\n惟有苍鳞火鬣双虬龙，籋云揈雷雨骚屑。\n青天洗出古时青，日月洗出古时明。\n百谷草木催发生，鸾凤亦作箫韶鸣。\n走上半空望五岳，插天截海蟠金城。\n我皇无为人自宁，此时方表鼓中声，写作柳塘击鼓行。",
        "dynasty": "宋",
        "collection_info": null
    },
    {
        "title": "放歌行",
        "author": "汪莘",
        "content": "口中吐佛子，腰间出神仙。\n眉心红日大如钱，脑宫诵经声泠然。\n瞿昙黄老去我久，可使举世终无传。\n天亦若忌我，我自梦裏知其天。\n团团清光中，本来面目常现前。\n分明是真不是想，水中月影镜中像。\n自从别后见君稀，一朝邂逅成欢赏。\n见亦不可拟，得亦不可强。\n知音相逢只弹指，甃命遮寒且涵养。\n芙蓉芰荷颠倒披，九天风露流肝脾。\n俯观人世不忍弃，世人弃我良非痴。\n有时愤闷须痛饮，长安市上相追随。\n左挟田先生，右拍樊于期。\n狗屠在前舞阳后，击筑叱起高渐离。\n扬雄但能识奇字，未识以道御之无不宜。\n一舞神鬼哭，再舞雷电飞。\n三舞干坤悉清凈，却视万物生光辉。\n我衰不能作伊川，手把犂锄垦蚯蚓。\n亦復不能作吕望，垂丝磻溪上。\n但愿汉家宗社牢，化权何必吾人操。\n但愿紫微宫南太微北，中间七箇能甄陶。\n君不见张三裹青衫，李四着紫袍，黄金转多官转高。\n孔丘盗跖那復辨，长蛇封豕争雄豪。\n我欲告天天肯否，旁人窃笑妇摇手。\n不如开眼明月前，莫教失却清风后。\n杜子美，李太白，清风为魂月为魄。\n至今来往天地间，几回独把栏干拍。",
        "dynasty": "宋",
        "collection_info": null
    },
    {
        "title": "中原行怀古",
        "author": "汪莘",
        "content": "汉家中原一百州，故老南望空悠悠。\n问君北贼何足道，坐守画地如穷愁。\n不共戴天是此仇，生不杀贼死不休。\n诸公但能安身计，更无一点英雄气。\n遂令多士皆沉醉，绝口不復言时事。\n恭惟主上天勇智，皦日平生復仇志。\n秋色平场千万骑，望裏亭亭黄屋至。\n六军拜手呼万岁，报恩便欲无生意。\n西风萧瑟天无云，引领蟠冢愁黄曛。\n白衣不得见天子，道人何得愁朱门，可怜泾渭胸中分。\n愿起沔阳死诸葛，作我大宋飞将军。",
        "dynasty": "宋",
        "collection_info": null
    },
    {
        "title": "观雪行",
        "author": "汪莘",
        "content": "仙人剪水银河边，仙风吹散花联翩。\n明星撩乱入我眼，风紧一阵随天旋。\n如今谁卧剡溪雪，如今谁访山阴船。\n古人气韵不可见，晓来对此空悠然。\n檐前未觉眼界豁，临眺忽忆楼居仙。\n若为留得数玉树，六月绕屋生清妍。",
        "dynasty": "宋",
        "collection_info": null
    },
    {
        "title": "别真直院西山",
        "author": "汪莘",
        "content": "去年来见公，畧以书自陈。\n今年来见公，知公意已亲。\n一见为我喜，再见为我颦。\n温存到风雨，检点及米薪。\n会我群玉堂，坐上皆伟人。\n欲引野鹤姿，轩昂出京尘。\n公自哀其穷，我岂有足珍。\n但愿公富贵，何忧我贱贫。\n过从两三月，意味十万春。\n将非前世缘，更结来生因。\n所恨难久留，归理青溪缗。\n公亦厌承明，请牧江海滨。\n嗟我老于行，东西足悲辛。\n那宜种橘柚，幸使守松筠。",
        "dynasty": "宋",
        "collection_info": null
    },
    {
        "title": "访孟守",
        "author": "汪莘",
        "content": "紫阳佳山水，帝室雄垣藩。\n桑柘若云屯，梨枣如星环。\n迩来十四载，有失汉诏宽。\n坐令陇亩上，面作百摺酸。\n侯来自江西，与物破险囏。\n处处春风村，家家秋月湾。\n矧侯老儒术，渊源起波澜。\n文盟后韩孟，诗社前张樊。\n贱子昔好学，何理不仰钻。\n风雷绕肠胃，日月悬肺肝。\n宇宙在掌握，鬼神露毫端。\n身由疾恶病，家以论事殚。\n天门守九虎，归卧牛衣间。\n誓欲灭此贼，使天回正观。\n豫子欲趋赵，聂生方入韩。\n匕首忽电掣，铁椎已雷钻。\n世无伯牙手，钟子每长嘆。\n世无子期耳，伯牙泪空弹。\n人生乐相知，相知良亦难。\n不知起胡越，相知同岁寒。\n自侯之来矣，愿言识孔鸾。\n秋风动心气，朔云资疟姦。\n及此春日舒，扶病犹蹒跚。\n怪仆来胡迟，为仆留城关。\n见侯亦胡为，明珠倾月团。\n见仆亦何为，伸此蛟龙蟠。\n龟老殻愈坚，鹤老顶益丹。\n自恨身已老，徒重钝与顽。\n终忆玉川子，干谒非所安。\n山不养伯龄，伯龄不厌山。",
        "dynasty": "宋",
        "collection_info": null
    },
    {
        "title": "访汤倅",
        "author": "汪莘",
        "content": "文者道之器，诗者文之精。\n世儒失本原，谓以一枝鸣。\n仆昔颇好学，不与时俗并。\n始求为己事，中有济物情。\n静与古月俱，动与秋阳行。\n先圣此从容，风流被后生。\n身世两相违，淹留竟何成。\n一丘聊自适，万化争逢迎。\n天地露根柢，动植陈性情。\n日月显处妙，鬼神隠中明。\n老佛既恍惚，诸子亦纵横。\n兴衰杂今古，忧豫难悉平。\n时买白玉板，写此朱丝声。\n似被天公嗔，魑魅出见惊。\n秋霜下黄叶，春风自抽萌。\n兰花待春风，深林含芳馨。\n属闻贤别驾，古学兼韶韺。\n仍闻吐佳句，气挟苏州清。\n今朝别柴扉，匪敢投公卿。\n臭味畧相似，长松与茯苓。",
        "dynasty": "宋",
        "collection_info": null
    },
    {
        "title": "对月与念六弟谈化作",
        "author": "汪莘",
        "content": "新月长眉清，娟娟照茅舍。\n坐有我弟俱，因得穷造化。\n初嘆此箇月，涵浙復涵灞。\n终忆此箇月，古夜復今夜。\n日月天中行，地下亦双明。\n天地在太虚，一点如流萍。\n水轮载以浮，风轮吹不停。\n地譬鸡子黄，天乃鸡子清。\n天半绕地下，天半出地上。\n星辰附天旋，昼夜成俯仰。\n吾尝挥雷鞭，骑龙日宫前。\n整顿朝东皇，拜手金乌傍。\n日宫月宫留不住，翻身透过天顶去。\n双手拨转赤精毬，山河万象在裏头。\n此时见天不见地，忆尝阅尽世间事。\n几度穿入月之内，几度穿出天之外。\n几度天地劫火来，只有太虚元不坏。\n我自太虚观世间，释迦老子皆等闲。",
        "dynasty": "宋",
        "collection_info": null
    },
    {
        "title": "春怀  其一",
        "author": "汪莘",
        "content": "太皡涵帝德，勾芒播皇仁。\n群龙服苍驾，灵雨冒南岑。\n渊鱼自暖跃，谷鸟相和吟。\n桃花既夹道，麦苗亦成林。\n竹篱带夕阳，茅舍含清阴。\n白苹空骋望，青枫第伤心。\n况值圣明代，聊以陶吾真。\n寄言同怀子，芳醪期共斟。",
        "dynasty": "宋",
        "collection_info": null
    },
    {
        "title": "春怀  其二",
        "author": "汪莘",
        "content": "黄鹂占高枝，蝴蝶恋芳草。\n达人能岸春，儿女被春恼。\n和风吹衣裳，白日照怀抱。\n天地为我园，众目一何小。\n东皇行仲月，南极现朱鸟。\n虞帝被袗衣，周王在灵沼。\n于飞既览德，于牣亦知道。\n感此弥恨长，冉冉以空老。",
        "dynasty": "宋",
        "collection_info": null
    },
    {
        "title": "春怀  其三",
        "author": "汪莘",
        "content": "绿水绕北户，白日挂南荣。\n岑楼高中天，引领望咸京。\n咸京望不见，远山与云横。\n鸾凤邈何许，燕雀巢朱甍。\n谷风起将夕，偃月哉生明。\n童子焚妙香，稚女弹神筝。\n似非今世曲，无乃古人情。\n为言且勿弹，吾疾方未平。",
        "dynasty": "宋",
        "collection_info": null
    },
    {
        "title": "春怀  其四",
        "author": "汪莘",
        "content": "神游何边方，梦到迷处所。\n论世非秦汉，辨地岂吴楚。\n碧桃翳阳林，翠霞荫清渚。\n鵾鸡鸣花间，鸾鹤将俦侣。\n中有古玉堂，日月光相贮。\n似是重瞳君，左右列二女。\n我时再拜兴，帝復相尔汝。\n蘧然形已开，不得竟所语。",
        "dynasty": "宋",
        "collection_info": null
    },
    {
        "title": "春怀  其五",
        "author": "汪莘",
        "content": "青天夫何长，白日又何促。\n吹却几株花，成此一村绿。\n不嫌春已晚，春晚爱不足。\n谁能描晚春，隠然在心曲。\n我心如明镜，万象相映烛。\n我心如虚空，万物自磨触。\n斜阳红欲滴，远水光可掬。\n中有太古人，歌声出金玉。",
        "dynasty": "宋",
        "collection_info": null
    },
    {
        "title": "春怀  其六",
        "author": "汪莘",
        "content": "夕阳下西崦，明月出东方。\n清波如有神，乔木何苍苍。\n簪玉待魏文，趿履从思王。\n奎壁不在天，西园烂成章。\n祥飈绕飞盖，鸳鸯宿春塘。\n丝竹壮高会，宾主无留觞。\n忧生惜日短，玩物贪夜长。\n岁寒不易得，此道亦足藏。",
        "dynasty": "宋",
        "collection_info": null
    },
    {
        "title": "春怀  其七",
        "author": "汪莘",
        "content": "夹钟应和气，和气到天中。\n半为枝间绿，半作水上红。\n杖策南野际，鹳鹤摩苍穹。\n君子有本性，不受外物攻。\n那能学攀桂，俯首嫦娥宫。\n竦身摄倒景，与子凌刚风。\n参旗一以展，欃抢避其锋。\n举瓢酌云将，歌诗谢鸿蒙。",
        "dynasty": "宋",
        "collection_info": null
    },
    {
        "title": "春怀  其八",
        "author": "汪莘",
        "content": "鱼鼈好在川，鸟兽好在山。\n人皆好山水，所好非一端。\n君子抱仁智，寓意山水间。\n矧乃阳春月，富贵相追攀。\n靓装散香风，纤指发清弹。\n道旁起深羡，有识独长嘆。\n我亦共春游，所遇得正观。\n可与达者悟，难与昧者谈。",
        "dynasty": "宋",
        "collection_info": null
    },
    {
        "title": "春怀  其九",
        "author": "汪莘",
        "content": "日酿天正绿，风酣麦方秋。\n闲携稚子辈，眷言共春游。\n芒鞋过涧壑，竹杖穿林丘。\n东西随所适，语嘿颇自由。\n亦有一樽酒，父子相献酬。\n山花既含笑，野草亦忘忧。\n一轮渐隠隠，半规尚悠悠。\n归路何所嘆，古人可与谋。",
        "dynasty": "宋",
        "collection_info": null
    },
    {
        "title": "春怀  其一○",
        "author": "汪莘",
        "content": "曳杖登春台，万物含光辉。\n天地岂不大，孤云独无依。\n我友在东海，古屋弦湘妃。\n昔醉芙蓉浦，今掩桃李扉。\n不见已三年，何由会王畿。\n赠子青玉案，报我紫金鞿。\n日暗牛羊下，月明乌鹊飞。\n有生共如此，扰扰徒增欷。",
        "dynasty": "宋",
        "collection_info": null
    },
    {
        "title": "春晓",
        "author": "汪莘",
        "content": "晓来雨初晴，天宇凈如拭。\n隔篱见花柳，春气乱五色。\n东君浑不管，但为闲者得。\n我方猎鵾鹏，溟南復溟北。",
        "dynasty": "宋",
        "collection_info": null
    },
    {
        "title": "陋居五咏 景风院",
        "author": "汪莘",
        "content": "昔年浮丘人，池舘藏一丘。\n天门骑鹿仙，浩气压女牛。\n朅来木正落，歌动林塘幽。\n至今五月花，憔悴因郎羞。\n底处牵白犊，超然对清流。\n景风故随车，为我迴凉秋。",
        "dynasty": "宋",
        "collection_info": null
    },
    {
        "title": "陋居五咏 池馆",
        "author": "汪莘",
        "content": "丈室明松窗，水竹相因依。\n卢橘冬已花，日出黄蜂飞。\n爱此禅房幽，不踏市朝机。\n时观彼苍意，常与人愿违。\n彼苍不可会，青山又斜晖。",
        "dynasty": "宋",
        "collection_info": null
    },
    {
        "title": "陋居五咏 竹涧",
        "author": "汪莘",
        "content": "散髮篁竹中，濯足寒涧流。\n太阳正徘徊，心与爽气游。\n活活走龙鳞，锵锵韵天球。\n于焉种荷花，遥剪西湖秋。\n亦思百顷绿，熏风木兰舟。\n青鸟去还来，白鱼沉更浮。\n竹涧鱼鸟家，益觉吾庐幽。",
        "dynasty": "宋",
        "collection_info": null
    },
    {
        "title": "陋居五咏 蒋径",
        "author": "汪莘",
        "content": "穿渠带幽径，列竹依清流。\n中有好鸟鸣，暮锁星辰稠。\n北风搅雪花，更觉龙凤遒。\n东皇怜岁寒，丹白如飞浮。\n细履或得得，长歌亦悠悠。\n顾我非蒋卿，何以致羊裘。",
        "dynasty": "宋",
        "collection_info": null
    },
    {
        "title": "陋居五咏 月台",
        "author": "汪莘",
        "content": "呼匠琢山骨，临水起月台。\n一槃古月色，竹影凉毰毸。\n竹影如扫月，月色扫不开。\n居然广寒宫，桂枝苦低回。\n便欲招谪仙，娥眉送琼杯。\n娥眉见梅花，思君弄青梅。",
        "dynasty": "宋",
        "collection_info": null
    },
    {
        "title": "竹洲见寄次韵",
        "author": "汪莘",
        "content": "朱宫瓦缶鸣，污泽黄钟屏。\n古来会通籍，作者能籤整。\n翁如食橄榄，但愿回味永。\n只今竹洲上，伏腊仰公廪。\n玩彼易外象，付此卦中影。\n遥知疏桐下，缺月见深省。\n我来如征鸿，爱此沙洲冷。\n他年直紫薇，梦断青丝绠。\n旧游倘入念，折简肯相命。\n新诗蒙剪拂，为怜伍哙等。\n驾言载双榼，卜日问三径。\n预约清樽月，云头开金餠。",
        "dynasty": "宋",
        "collection_info": null
    },
    {
        "title": "又叙谢",
        "author": "汪莘",
        "content": "竹翁恶俗客，屡举却尘翁。\n云何一见我，捉手形深睠。\n坐呼兰溪酒，即取太白劝。\n阶前抱关卒，为我颜色变。\n解榻经两眠，天寒恐冰霰。\n主意厚且真，惜别如挽牵。\n握手紫竹杖，眩转含飞电。\n端作临水送，沙溪清练练。\n还家甫席暖，书到惊一县。\n特遣赠行诗，水剪梨花片。\n且约二三子，同煮竹洲麵。\n岂意古人事，乃復今日见。\n理髮叙心曲，所属加餐饭。\n无事觉昼长，明窗试笔砚。",
        "dynasty": "宋",
        "collection_info": null
    },
    {
        "title": "群玉堂即事",
        "author": "汪莘",
        "content": "蓬莱道山到者稀，忽随飈驾同来归。\n天横阆野望不尽，地绝瀛海如无依。\n初得松门入萧瑟，渐绕苔径穿芳菲。\n奇花异卉不可识，但觉春是人间非。\n高檐长廊白日静，朱帘绿幕清风微。\n仰观群玉三大字，始忆上帝书所储。\n赤图绿牒文字古，空桑孤竹音调希。\n饮中八仙各洒落，琼林风月相光辉。\n坐而投壶妙贯耳，立而对奕工解图。\n吟诗诵赋清且永，何事顾我频歔欷。\n君不见咸平景德时，太平都在杨刘诗。\n又不见庆历元佑际，后来谁与欧苏继。\n只今延阁多才贤，如玉在山珠在渊。\n杨刘欧苏未为老，秦皇鼌张俱少年。\n有客野于孟东野，更宜卢仝作诗社。\n碧笺小纸辱佳命，青林紫笔令挥写。\n君山天酒浇枯肠，吸尽一架酴醿香。\n赠君千岁白鹿健，报我三尺金鱼光。\n羽陵蠹简非我处，老上龙庭欲飞去。\n凤台南轩又招手，第一内宅由来住。\n东西南北身已老，安得丹液还元脑。\n碧桃洞口花乱飞，留待归来不须扫。",
        "dynasty": "宋",
        "collection_info": null
    },
    {
        "title": "黄山高",
        "author": "汪莘",
        "content": "黄山高哉，岿然为江东之巨镇兮，壁立于两浙之上游。\n摩天戛日以直上，阳枝阴派盘数州。\n四海不知两根本，行人但觉云飞浮。\n尝试芒鞋竹枝迨乎其间兮，一溪桃杏红烂熳，万壑松柏寒飕飕。\n悬崖绝磴可望不可到兮，古木倒挂险更遒。\n上有灵泉瀑布千万道，如银河自天争泻而竞注兮，砅雷溅雪隠现穿林幽。\n中有青鸾黄鹤千万对，雄倡雌和迭舞而交鸣兮，深林自适復有雪白数点之猿猴。\n山中自昔无历日，花开叶落成春秋。\n残英脱叶不知其所从来兮，但见夫涧谷之间桃花如扇，松花如纛，竹叶如笠，莲叶如舟。\n菖蒲九节餵白鹿，灵芝三秀眠青牛。\n人间三月春已暮，洞中花卉春长留。\n奇香异气逐风去，散落尘世谁能酬。\n黄山高哉，云际一峰尚可画，云外一峰画不得，霜缯铺了掉首休。\n丹砂一峰烛天争日月，九龙一峰拔地张旗旒。\n天都一峰杰出于三十六峰兮，星斗森罗挂珠殿，日月对展琼瑶楼。\n中有一人兮龙冠而凤裘，左容成兮右浮丘。\n我时收却钓竿樵具作一束，投诸曹阮溪中流。\n浴余身兮汤泉，风余袂兮帝所。\n夔鼓隠隠兮管啾啾，水精盘兮碧玉瓯。\n帝酌我兮劳我，左右为余兮凝眸。\n指余以南峰石壁记，授余以红铅黑汞大丹头。\n黄山高哉，余将览秀巢云炼其下，坐令万物不生疵疠黍盈畴。",
        "dynasty": "宋",
        "collection_info": null
    },
    {
        "title": "访建康留守",
        "author": "汪莘",
        "content": "敬公太古明月服，爱公九天寒露浆。\n畏公龙泉太阿剑，喜公班虎花蛇囊。\n月中含月作怀抱，露表滴露生清凉。\n风尘澒洞要英杰，太平润色须文章。\n公昔荷橐侍紫皇，公今握符坐建康。\n纶巾羽扇夏日静，鸣鸠乳燕南风长。\n青天有月来堂堂，白鹭分水鸣汤汤。\n城头独立是谁子，身长七尺鬚眉苍。\n袖藏古剑咸阳市，泪逐东风洒桃李。\n一心只望金陵飞，未到三更已千里。\n北斗错落垂寒光，愿公提起扫八荒。\n刺人如影那见血，激天孤竹和空桑。",
        "dynasty": "宋",
        "collection_info": null
    },
    {
        "title": "访曾侍郎",
        "author": "汪莘",
        "content": "青天荡荡摩青铜，紫微将相环西东。\n大鹏一击九万里，两翼不鼓乘长风。\n大鹏飞到天门下，天门无不耸观者。\n列星退步失光彩，九虎低头若凡马。\n有鸟决起抢榆枋，望而不见空断肠。\n青天愈高鹏愈远，岂不有意招八荒。\n我舍新安来，狂歌钱塘市。\n上有无情之吴山，下有伤心之江水。\n春已暮，人未归，平生不问鳜鱼肥。\n若教买得青山住，饱食笋蕨歌春晖。",
        "dynasty": "宋",
        "collection_info": null
    },
    {
        "title": "访吴安抚竹洲",
        "author": "汪莘",
        "content": "忆昔见公十载前，知公即日图凌烟。\n而今见公十载后，岂意翻为竹洲叟。\n黄金照日天门开，夜叉安得生风雷。\n龙文虎脊君当取，有才不用当谁哉。\n中原寝庙无消息，塞上无人能杀贼。\n君王此志二十秋，四海看君闲不得。",
        "dynasty": "宋",
        "collection_info": null
    },
    {
        "title": "题新安郡圃驻屐亭",
        "author": "汪莘",
        "content": "先王昔牧紫阳城，池边驻屐荷花生。\n先王今居帝青阁，岁岁荷花自开落。\n华榜高垂四十年，银鈎铁画蛟龙缠。\n公来对之不忍去，如见先王在眼前。\n愿公子孙满仙籍，相继此邦森画戟。\n愿君与国为柱石，长使邦人歌驻屐。",
        "dynasty": "宋",
        "collection_info": null
    },
    {
        "title": "鸡雏",
        "author": "汪莘",
        "content": "负清抱黄圆如弹，昆仑磅礴幽未判。\n母鸡春日宿鸡栖，躬抱干坤入烹煅。\n翼之腹之气自蒸，有时踏转令交贯。\n朦朦如困当昼中，惺惺无眠过夜半。\n食时莫怪唤不应，凝然有在应难唤。\n君不见阴阳气足有超越，恍惚惚恍生神观。\n数声隔㲉闻淳音，一点悬胎脱幽赞。\n母鸡惯事徐啄开，可怜毛羽良毰毸。\n却思裏许若为活，跧伏性命能低回。\n啄粟饮水孰教之，天机自动曾何疑。\n三三两两旋母脚，出入南北相追随。\n纍然多寡乍磊落，倏然后先无定着。\n乘閒疾数数不得，往来旁午依前错。\n闻道轮迴少安泊，谪仙那能被法缚。\n秋山归来酒新熟，呼童烹鸡色自若。\n杀与不杀莫忖度，请君注目寒江倚山阁。",
        "dynasty": "宋",
        "collection_info": null
    },
    {
        "title": "赠祁门不老山高法师",
        "author": "汪莘",
        "content": "鳌山万仞峙璇霄，上有高真道寂寥。\n拔足壮能轩物表，洗心清不浑尘嚣。\n洞天别有风光异，人世那知宇宙遥。\n云覆醮坛闲悄悄，烟凝仙室静萧萧。\n步虚韵稳听晨礼，环佩声迟识晚朝。\n饭啖青精颜色好，词歌白鹤利名消。\n囊空阿堵缘辞宠，匣蓄干将为斩妖。\n折角巾多裁氎布，隠居衣尽屏鲛绡。\n神游汗漫趋蓬岛，禹步迴旋指斗杓。\n九转丹砂盈日月，三千功行继松乔。\n密渠细石通泉窦，斜插疏篱护药苗。\n瓮裏香醪斟琥珀，壁间修扇阁芭蕉。\n蟠桃欲熟人争窃，野菜初生手自挑。\n花卉得时舒锦绣，瓶汤娱客奏笙箫。\n长松夭矫龙千尺，嫩竹琳琅玉万条。\n凤翅乱峰森洞口，羊肠微径绕山腰。\n床眠瘿木肱常曲，兀坐文藤足屡翘。\n衮衮骞河倾俊辩，温温和璞琢孤标。\n我惭未跃三春浪，君去行看八月潮。\n好把阴功拯存没，西归宜早买吴舠。",
        "dynasty": "宋",
        "collection_info": null
    },
    {
        "title": "题汪侍郎仲宗北山道院",
        "author": "汪莘",
        "content": "北山之宅可忘归，北山之山天下稀。\n自非君身有仙骨，安得蓬壶阆苑相因依。\n长松巨柏气象古，红鸾白凤交横飞。\n朔风万里促冬日，金橘千树争光辉。\n枢密曾孙侍御子，天资酷与前人似。\n只今四十未为老，不选娥眉压闾里。\n道院夜长霜月白，豪气犹余好宾客。\n早晚春归花乱发，蝶舞鶑啼亦伤魄。\n此言聊戏尔，时事端可惜。\n大儿只求上上考，次儿只用平平策。\n胡运已衰当谢绝，西戎方彊又须索。\n北山主人那得闲，袖中三尺青蛇斑。\n有客不知其所往，岁暮江头雪三尺。",
        "dynasty": "宋",
        "collection_info": null
    },
    {
        "title": "访吴安抚命赋诗竹洲中有静香亭长堤静观斋舞雩亭",
        "author": "汪莘",
        "content": "凤麟敢谓皇家无，如公自合应时须。\n胡为返驾竹洲隠，只与高堂素壁成画图。\n一麾淮海重拜敕，老人在南子在北。\n称家菽水欢有余，每日乃得见颜色。\n大儿三十心力到，租税免教官吏逼。\n小儿十五天资敏，火耕水耨云未克。\n竹林茅屋谩读书，我正不蒙稽古力。\n请言竹洲胜，蕖篠相因依。\n红蕖未妨晚色静，翠篠解过凉阴稀。\n渔童樵青足驱使，夜深醉和风雨归。\n梦中突兀长堤横，忽觉单骑游边城。\n擒胡已决千里外，邯郸一枕空峥嵘。\n闲来静观宛殊昨，却怜蒲团坐日落。\n偶见始画天地心，从此鸢飞共鱼跃。\n向来天地本来闲，猎夫见鹿不见山。\n不然堤下寒流自太古，何人曾作沂水看。\n前日从公洲上语，茯苓期我能同煮。\n未容只作竹洲翁，属闻汉诏求伊吕。",
        "dynasty": "宋",
        "collection_info": null
    },
    {
        "title": "梧竹亭",
        "author": "汪莘",
        "content": "人家有园种花柳，君家有园种梧竹。\n花柳只引蜂蝶来，梧竹能招鸾凤宿。\n昨君饮我池上亭，亭边梧竹深冥冥。\n锼风镂月已足玩，滴雨洒雪尤堪听。\n君不见梧君昔在岐山上，开花与凤作屏障。\n又不见竹君昔在渭水阳，结实与凤充糇粮。\n岐山渭水地差远，颇觉老凤劳往返。\n成周已去汉唐空，梧亦无根竹无本。\n君家甲第连朱扉，碧梧翠竹相因依。\n千年老凤嘆何在，一旦下集增光辉。\n梧君竹君喜相遇，凤兮凤兮君且住。\n老凤回头谢二君，吾方高举青天去。",
        "dynasty": "宋",
        "collection_info": null
    },
    {
        "title": "淳熙壬寅仲夏大雨写望",
        "author": "汪莘",
        "content": "一朵乌云起天末，倏忽长驱半天阔。\n云头到处急雨来，雨脚错落飞河魁。\n吹以南箕更豪横，打窗喷壁催吟咏。\n恰惊瓦上碎珠跳，已快檐前银竹映。\n平生不识南箕状，且看平畴翻翠浪。\n恍然立我三湘间，欲着扁舟相跌宕。\n风迴雨霁天地新，良苗斗觉添精神。\n天意更看七八月，明年无处可打蕨。",
        "dynasty": "宋",
        "collection_info": null
    },
    {
        "title": "野趣亭",
        "author": "汪莘",
        "content": "晚唐多处士，林亭足娱嬉。\n吾乡盛儒冠，何园可栖迟。\n贫者有不能，富者有不为。\n我穷不出门，出门復坐驰。\n此事我所嘆，无地容蛟螭。\n闻君筑小亭，幽怀正在兹。\n况復扁野趣，未见已伸眉。\n示我野趣诗一轴，邀我共赋野趣诗。\n我思其义浸宏阔，操笔引纸频嗟咨。\n古今何人得野趣，野趣不许凡人窥。\n见君所赋我已会，赋我所见君勿嗤。\n请从大庭栗陆葛天起，一片野趣无高卑。\n居不悬金石，出不建旄旗。\n衣不绘龙凤，食不罗鼎彜。\n人家忘贫亦忘富，邻里何盛仍何衰。\n苍颜白髮各自足，山围水绕忘所之。\n尧舜礼乐民始慕，汤武干戈民始疑。\n穷奢极侈到秦汉，沉酣骨髓终陈隋。\n遂令举世不復野，村夫俚妇争夸毗。\n我观宇宙间，野趣元不移。\n散殊零落遍处处，收拾聚集当时时。\n多年如客弃不采，一朝有主来如期。\n君看上下数千载，不多古迹存余基。\n乃知作者岂俗士，后有继者须英奇。\n地野背城市，屋野堆茅茨。\n草野没荒径，竹野成疏篱。\n春野暗桑柘，绿叶一尺肥。\n秋野明稼穑，紫穗三尺垂。\n禽野不在笼，鱼野不在池。\n公卿幸不到，鸡犬亦自如。\n使我头得野，散髮迎凉飔。\n使我脚得野，赤脚濯寒漪。\n炉野燃生薪，器野执素瓷。\n行野昂老鹤，坐野蹲孤罴。\n语野从己出，笑野非他随。\n一盂野饭既不缺，一杯野菜尤相宜。\n一樽野酒罕俦侣，只可自饭还自酾。\n善恶吾不言，祸福吾不为。\n黜陟吾不闻，理乱吾不知。\n一野万事野，其野不可追。\n天地不能野，不合文理争峩巍。\n日月不能野，不合照耀光陆离。\n昆崙瀛洲不能野，不合琳琅金碧相撑枝。\n不知此心孰赋与，一块太朴元不亏。\n野于万象不可饰，野于万事不可医。\n君不见荷锄历山岂非野，后来袗衣鼓琴大风雅。\n荷锄有莘岂非野，后来相汤鸣条金鼓从天下。\n荷锄南阳岂非野，要与管仲作同社。\n荷锄栗里岂非野，要作荆轲何如者。\n嗟此四野人，野趣不获真。\n嗟予有野趣，山水长相亲。\n动与麋鹿游，静与木石邻。\n北方久已失天讨，周王愤起如有神。\n羽林铁骑疾风雨，赤帜皂纛摩星辰。\n千金日费岂所惮，旱蛇六翼又足颦。\n安得邦伯皆结辈，磊落参错急保民。\n我有五色线，补衮衮可新。\n我有五色石，补天天可春。\n野诗不中贵人读，野画不入贵人目。\n朝廷不用野人来，自有野云相伴宿。",
        "dynasty": "宋",
        "collection_info": null
    },
    {
        "title": "方壶自咏  其一",
        "author": "汪莘",
        "content": "性静无一物，心生有万端。\n曾将魂魄炼，不被鬼神瞒。\n纵步地虽窄，仰头天自宽。\n裁诗偏得偶，遇卦只成单。",
        "dynasty": "宋",
        "collection_info": null
    },
    {
        "title": "方壶自咏  其二",
        "author": "汪莘",
        "content": "三万六千刻，四千三百时。\n不思人事汩，只怪岁华驰。\n拚命尝因道，忘家亦为诗。\n幽怀聊自遣，俗子莫令知。",
        "dynasty": "宋",
        "collection_info": null
    },
    {
        "title": "方壶自咏  其三",
        "author": "汪莘",
        "content": "生死何时了，盈虚祇足伤。\n谁能一刻静，大胜百年忙。\n反己求中帝，逢时说外王。\n纷纷徒藉藉，踽踽亦凉凉。",
        "dynasty": "宋",
        "collection_info": null
    },
    {
        "title": "方壶自咏  其四",
        "author": "汪莘",
        "content": "事体向晚境，情怀非少年。\n平生不得地，至死亦由天。\n坐背暑弥胜，行膺寒愈坚。\n愿言过去苦，莫与后来贤。",
        "dynasty": "宋",
        "collection_info": null
    },
    {
        "title": "方壶自咏  其五",
        "author": "汪莘",
        "content": "白昼常陪俗，清宵得养魂。\n几时成草屋，终日掩柴门。\n事迫文方出，身闲道始尊。\n世方怀祖逖，吾已吊刘琨。",
        "dynasty": "宋",
        "collection_info": null
    },
    {
        "title": "方壶自咏  其六",
        "author": "汪莘",
        "content": "无象始无假，有形斯有邪。\n盈虚怜日月，聚散笑烟霞。\n一性亦无我，五行何况他。\n谁能离火宅，吾与上牛车。",
        "dynasty": "宋",
        "collection_info": null
    },
    {
        "title": "方壶自咏  其七",
        "author": "汪莘",
        "content": "残腊天垂老，新春日始孩。\n玄君归浑沌，青帝出肧胎。\n楼上独倚处，海边相见来。\n闲思栽五柳，怒欲拔三槐。",
        "dynasty": "宋",
        "collection_info": null
    },
    {
        "title": "方壶自咏  其八",
        "author": "汪莘",
        "content": "百岁已过半，隻身谁与偕。\n得因征悟道，失在太开怀。\n且託山花宿，时从水竹斋。\n神回天上活，骨付月中埋。",
        "dynasty": "宋",
        "collection_info": null
    },
    {
        "title": "方壶自咏  其九",
        "author": "汪莘",
        "content": "兴发花开处，情生叶落边。\n既为欣厌惑，未脱死生缠。\n凿破心中月，衝开顶上天。\n俗儒应大笑，古佛不曾传。",
        "dynasty": "宋",
        "collection_info": null
    },
    {
        "title": "方壶自咏  其一○",
        "author": "汪莘",
        "content": "谁和阳春曲，仍操白雪音。\n郊寒犹有骨，岛瘦未无心。\n云到散时看，月当亏处寻。\n可怜持玉尺，终不度金针。",
        "dynasty": "宋",
        "collection_info": null
    },
    {
        "title": "方壶自咏  其一一",
        "author": "汪莘",
        "content": "直写胸中事，谁拈纸上尘。\n兴来那暇懒，得处不容廑。\n行有鬼神觑，诗防天地嗔。\n欧苏寻后辈，郊岛是前身。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其一",
        "author": "汪莘",
        "content": "出郭已超俗，住溪尤近真。\n青天素知我，白雪便随人。\n守道何妨贱，藏书不尽贫。\n长怀社中友，共发瓮头春。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其二",
        "author": "汪莘",
        "content": "世事偏宜假，吾生只认真。\n少知行路恶，老爱在家贫。\n宁接古时鬼，怕逢今世人。\n涧松方卧雪，野草亦争春。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其三",
        "author": "汪莘",
        "content": "群处那相合，单栖正自如。\n好言天外事，懒读世间书。\n指直笔难把，唇濡砚屡嘘。\n倾壶有余沥，窥瓮得残菹。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其四",
        "author": "汪莘",
        "content": "每恨投南鹊，尤怜向北枝。\n虽蒙今士笑，恐有后人思。\n运火解朝冻，嚥津充夜饥。\n不来溪上住，那得雪中诗。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其五",
        "author": "汪莘",
        "content": "彻骨寒谁觉，回骸暖自醒。\n直须人悄悄，方得物亭亭。\n性伏涵三极，心开烛万灵。\n有僧肥臃肿，怪我瘦竛竮。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其六",
        "author": "汪莘",
        "content": "脱命市朝隘，侧身桑梓深。\n山含首阳色，水带汨罗音。\n中夜不能寐，万端都上心。\n邻鷄犹未动，沙鸟已相寻。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其七",
        "author": "汪莘",
        "content": "茅屋冻将压，柴扉寒不开。\n交朋几竿竹，兄弟数枝梅。\n渡口月初出，沙头人正迴。\n客居殊自在，岁事亦相催。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其八",
        "author": "汪莘",
        "content": "朱减颜逾皱，霜添鬓却新。\n文章应舍我，富贵不如人。\n照破生前物，思穷死后神。\n谓宜休仕汉，何必只逃秦。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其九",
        "author": "汪莘",
        "content": "积雪滴还冻，斜阳阴復明。\n千峰浓淡碧，一水浅深清。\n医卜犹真禄，樵渔亦美名。\n人皆云有命，我独得无生。",
        "dynasty": "宋",
        "collection_info": null
    },
    {
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其一○",
        "author": "汪莘",
        "content": "筑室深山裏，开门古涧边。\n月高猿子叫，日晏虎儿眠。\n带雪挑黄菜，敲冰取碧泉。\n不知居士乐，空受俗人怜。",
        "dynasty": "宋",
        "collection_info": null
    },
    {
        "title": "怀朱晦庵先生",
        "author": "汪莘",
        "content": "道在羲皇孰断金，至人出处合天心。\n青山白云有生路，流水落花无足音。\n世外太古日色静，洞中一片春风深。\n自怜晚辈服膺久，亦许杖屦来相寻。",
        "dynasty": "宋",
        "collection_info": null
    },
    {
        "title": "寿高内翰  其一",
        "author": "汪莘",
        "content": "胸次包天烛九垓，正须博大济时材。\n朝从碧落抟风角，暮泛灵槎出斗魁。\n别墅已将修竹隠，朱门仍向镜湖开。\n如今且为苍生起，一取前贤气燄回。",
        "dynasty": "宋",
        "collection_info": null
    },
    {
        "title": "寿高内翰  其二",
        "author": "汪莘",
        "content": "璞玉浑金表裏同，心知言动有阴功。\n一门人杰成龙种，三世科名各继宫。\n华盖共瞻天座北，勾陈长扈帝垣中。\n野人只待秋风起，去向西湖作钓翁。",
        "dynasty": "宋",
        "collection_info": null
    },
    {
        "title": "寿高内翰  其三",
        "author": "汪莘",
        "content": "鹤立青松老令威，佳辰山水倍清辉。\n曾扶东壁排云出，几跨苍龙带雨飞。\n竹簟水风须得意，玉堂春日即催归。\n愿公与国为梁栋，千载煌煌照太微。",
        "dynasty": "宋",
        "collection_info": null
    },
    {
        "title": "寿高秘书",
        "author": "汪莘",
        "content": "万壑千岩映翠霞，越王城下竞传夸。\n青天白日秘书舫，乳燕鸣鸠内相家。\n高浪趣潮沧海直，大鹏横击五云斜。\n自吹玉笛相为寿，昨夜菖蒲吐紫花。",
        "dynasty": "宋",
        "collection_info": null
    },
    {
        "title": "寿何尚书",
        "author": "汪莘",
        "content": "雪艇风帆去玉京，故家猿鹤相欢迎。\n九天气母壶中足，十月婴儿顶上行。\n曾问何修能至此，但云无欲自然成。\n夜来梦向山庄立，一炷清香彻太清。",
        "dynasty": "宋",
        "collection_info": null
    },
    {
        "title": "寄商察院",
        "author": "汪莘",
        "content": "窃伏西湖雪鬓催，长歌声断鬼神哀。\n青天有月无人看，白帝行秋待我来。\n近水远山俱冷淡，败荷孤苇尚低回。\n今朝欲向青门道，出到疏篱意已灰。",
        "dynasty": "宋",
        "collection_info": null
    },
    {
        "title": "玉堂中赓任宫讲希夷惠诗韵",
        "author": "汪莘",
        "content": "宫讲先生句子香，晦庵衣钵有余芳。\n松篁性本参天直，杨柳情仍庇地长。\n自恨此身真逆旅，不知何日更传觞。\n山人初向山中出，还欲归来水一方。",
        "dynasty": "宋",
        "collection_info": null
    },
    {
        "title": "访杨湖州  其一",
        "author": "汪莘",
        "content": "一道西江隔水云，夜瞻牛斗共天文。\n圣之清必先夫子，仁者勇须今使君。\n天下山川居一半，湖州风月占三分。\n锦囊幸许传抄去，预取兰香手自熏。",
        "dynasty": "宋",
        "collection_info": null
    },
    {
        "title": "访杨湖州  其二",
        "author": "汪莘",
        "content": "苕溪霅溪风景好，浙西浙东皆弗如。\n处处堤边种杨柳，家家门外有芙蕖。\n使君远继东坡事，处士端宜耘老居。\n闻道香名来一访，白鬚照水久踌躇。",
        "dynasty": "宋",
        "collection_info": null
    },
    {
        "title": "寄潘倅",
        "author": "汪莘",
        "content": "梦魂何事练溪滨，起自新春向晚春。\n红杏园林催百舌，绿杨洲渚荐重唇。\n一年好处是寒食，三月水边多丽人。\n遥想使君行乐处，牡丹如障草如茵。",
        "dynasty": "宋",
        "collection_info": null
    },
    {
        "title": "中秋月  其一",
        "author": "汪莘",
        "content": "今宵何处惬清游，震泽波心太华头。\n初出海张红锦扇，到中天挂水晶毬。\n兔蟾迸作双轮现，金火镕成一鑑秋。\n惟有飞仙知表裏，入他宫殿又焉廋。",
        "dynasty": "宋",
        "collection_info": null
    },
    {
        "title": "中秋月  其二",
        "author": "汪莘",
        "content": "对月题诗过几人，不知何句与渠亲。\n精神尤向水中活，形状直须天上真。\n紫磨一轮开作屋，桂花千朵斫为薪。\n寒儒老矣心犹在，诚念唐虞有野臣。",
        "dynasty": "宋",
        "collection_info": null
    },
    {
        "title": "中秋月  其三",
        "author": "汪莘",
        "content": "万派寒芒一道飞，阴精盛处远成围。\n抱回红日浴东井，横截碧天朝太微。\n惟有中秋金正王，復当子夜水生肥。\n溶溶满掬干坤髓，说向傍人是泄机。",
        "dynasty": "宋",
        "collection_info": null
    },
    {
        "title": "中秋月  其四",
        "author": "汪莘",
        "content": "吟诗竞尽月精微，自昔谁明造化机。\n近作金波千道去，远成玉鑑一团飞。\n阳魂满处因干父，阴魄亏时自巽妃。\n笠泽渔舟都不问，醉中倒着绿蓑衣。",
        "dynasty": "宋",
        "collection_info": null
    },
    {
        "title": "中秋月  其五",
        "author": "汪莘",
        "content": "诗人长以月为心，对月题诗随浅深。\n缺此作鈎圆作鑑，白将如玉紫如金。\n炼丹道士绵绵守，见性禅师了了吟。\n今夜谁家杀风景，聒天鼓吹到横参。",
        "dynasty": "宋",
        "collection_info": null
    },
    {
        "title": "佛书载兜率天有内院道书有赤城朱窗乃帝一内宅因述所闻",
        "author": "汪莘",
        "content": "结髮师心内院行，紫云门阙碧霞城。\n一声霹雳衝天响，万点星辰匝地明。\n鼎裏金丹能虎变，床头铁杖带龙腥。\n极知富贵非吾事，玉简珠缯有姓名。",
        "dynasty": "宋",
        "collection_info": null
    },
    {
        "title": "游甘露寺",
        "author": "汪莘",
        "content": "扁舟京口意踌躇，北固峰头泪满裾。\n闻道昔时兵可用，未知今日事何如。\n伤心南渡英雄尽，屈指中原岁月疏。\n待见太平心始足，不妨归去老樵渔。",
        "dynasty": "宋",
        "collection_info": null
    },
    {
        "title": "夜兴",
        "author": "汪莘",
        "content": "倚天长剑为谁收，欲献君王镇九州。\n世事漫随红日下，壮心空逐碧江流。\n雁横西塞偏愁客，菊绽东篱始当秋。\n抖擞向来尘土梦，便提蓑笠上渔舟。",
        "dynasty": "宋",
        "collection_info": null
    },
    {
        "title": "秋怀  其一",
        "author": "汪莘",
        "content": "形骸欹仄面皮黄，破屋三间号柳塘。\n自大暑来真畏暑，到微凉处便知凉。",
        "dynasty": "宋",
        "collection_info": null
    },
    {
        "title": "秋怀  其二",
        "author": "汪莘",
        "content": "四野秋风交敝庐，时平不用蔺相如。\n有人来问生涯事，指点蓑衣学钓鱼。",
        "dynasty": "宋",
        "collection_info": null
    },
    {
        "title": "秋怀  其三",
        "author": "汪莘",
        "content": "秋云无復似春浓，天地何人到此穷。\n斜日淡烟今古恨，如何都付与孤鸿。",
        "dynasty": "宋",
        "collection_info": null
    },
    {
        "title": "秋怀  其四",
        "author": "汪莘",
        "content": "北渚风生禾叶秋，洞庭波起夕阳收。\n楚人临水为谁立，帝子隔烟相对愁。",
        "dynasty": "宋",
        "collection_info": null
    },
    {
        "title": "秋怀  其五",
        "author": "汪莘",
        "content": "自分为人类鲁皋，几将心事泛吴舠。\n手抟日月供宸笔，拣尽金鸡玉兔毫。",
        "dynasty": "宋",
        "collection_info": null
    },
    {
        "title": "秋怀  其六",
        "author": "汪莘",
        "content": "曾向潇湘遇水仙，倏来如月去如烟。\n深林一笑闻山鬼，余处幽篁不见天。",
        "dynasty": "宋",
        "collection_info": null
    },
    {
        "title": "秋怀  其七",
        "author": "汪莘",
        "content": "伤春未了又悲秋，无復欢悰到酒舟。\n茅屋半欹篱半倒，伏羲一卷在床头。",
        "dynasty": "宋",
        "collection_info": null
    },
    {
        "title": "秋怀  其八",
        "author": "汪莘",
        "content": "玉露金风刮夜天，疏桐缺月耿窗前。\n十诗未尽穷愁志，说与家僮汝自眠。",
        "dynasty": "宋",
        "collection_info": null
    },
    {
        "title": "秋怀  其九",
        "author": "汪莘",
        "content": "一带青峦失旧青，荻花枫叶夕阳明。\n闲思天上多官府，自是幽人道未成。",
        "dynasty": "宋",
        "collection_info": null
    },
    {
        "title": "秋怀  其一○",
        "author": "汪莘",
        "content": "虞帝周王不復生，几多豪杰应离明。\n凤凰览遍真难合，直至而今欠一声。",
        "dynasty": "宋",
        "collection_info": null
    },
    {
        "title": "次潘别驾韵",
        "author": "汪莘",
        "content": "野店溪桥柳色新，千愁万恨为何人。\n殷勤织就黄金缕，带雨笼烟过一春。",
        "dynasty": "宋",
        "collection_info": null
    },
    {
        "title": "潘别驾自祁门回",
        "author": "汪莘",
        "content": "白马嘶风入紫阳，使君一笑列壶觞。\n秋原是处堪图画，豆子花红稻半黄。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其一",
        "author": "汪莘",
        "content": "落日扁舟万古心，半山明耀半溪阴。\n渔盐商贾都来往，纵有客星何处寻。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其二",
        "author": "汪莘",
        "content": "一簇沙鸥占碧波，手摇双桨叫吴歌。\n大罗只许诗人赋，不许诗人上大罗。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其三",
        "author": "汪莘",
        "content": "天地穷时事不穷，最伤心处是凉风。\n少年每下悲秋泪，投老情知泪亦空。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其四",
        "author": "汪莘",
        "content": "两夜江心对泬寥，恍兮惚裏有逍遥。\n堂堂皓月排空出，自觉精神涌碧霄。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其五",
        "author": "汪莘",
        "content": "碧天似水元非水，碧水如天不是天。\n人现非天非水处，君来何处觅神仙。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其六",
        "author": "汪莘",
        "content": "白云晚向山中出，白雾朝从水上生。\n三百里滩轰笛过，鬼神惊倒怒龙声。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其七",
        "author": "汪莘",
        "content": "莘野磻溪亦偶然，每逢耕钓忆前贤。\n春风秋月闲来往，只付时人一醉眠。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其八",
        "author": "汪莘",
        "content": "横石滩头古钓矶，绿波击破雪花飞。\n老翁识得鱼争处，手把纶竿满意归。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其九",
        "author": "汪莘",
        "content": "日暮沧江驻客舟，眼前境界起诗愁。\n沿山几处人烟僻，摘粟收麻到白头。",
        "dynasty": "宋",
        "collection_info": null
    },
    {
        "title": "九月十六日出郡登舟如钱塘十七日舟中杂兴  其一○",
        "author": "汪莘",
        "content": "巍然钓石压江滨，烟水茫茫断四邻。\n天帝座边元是客，刘郎何得欲相臣。",
        "dynasty": "宋",
        "collection_info": null
    },
    {
        "title": "游南山",
        "author": "汪莘",
        "content": "山蹊黄叶从过满，石案苍苔不用除。\n坛上古松岩畔竹，切须留伴老僧居。",
        "dynasty": "宋",
        "collection_info": null
    },
    {
        "title": "送赵君十绝  其一",
        "author": "汪莘",
        "content": "皂盖朱轓练水滨，春生秋杀总精神。\n须知爱士何曾泛，屈指应无第二人。",
        "dynasty": "宋",
        "collection_info": null
    },
    {
        "title": "送赵君十绝  其二",
        "author": "汪莘",
        "content": "醉把金鞭度绿杨，军民夹道笛声长。\n红旗千面诗千首，半杂风云入建章。",
        "dynasty": "宋",
        "collection_info": null
    },
    {
        "title": "送赵君十绝  其三",
        "author": "汪莘",
        "content": "荷叶高高荷蘂低，夕阳初落画桥西。\n湖州士女来相接，争拥兰舟入霅溪。",
        "dynasty": "宋",
        "collection_info": null
    },
    {
        "title": "送赵君十绝  其四",
        "author": "汪莘",
        "content": "归去苕溪理钓蓬，风清月白水精宫。\n青莲居士争闲得，时答天书一两通。",
        "dynasty": "宋",
        "collection_info": null
    },
    {
        "title": "送赵君十绝  其五",
        "author": "汪莘",
        "content": "风雨黄昏自掩扉，灯前时復一歔欷。\n儿曹相问缘何事，为道君侯早晚归。",
        "dynasty": "宋",
        "collection_info": null
    },
    {
        "title": "送赵君十绝  其六",
        "author": "汪莘",
        "content": "一榼村醪插别筵，清风急雨送归船。\n望中未是湖州境，便有吴歌唱采莲。",
        "dynasty": "宋",
        "collection_info": null
    },
    {
        "title": "送赵君十绝  其七",
        "author": "汪莘",
        "content": "练水至清无浅深，使君何日再登临。\n请看江上千株柳，尽是君民离别心。",
        "dynasty": "宋",
        "collection_info": null
    },
    {
        "title": "送赵君十绝  其八",
        "author": "汪莘",
        "content": "有客胸藏太息书，萧萧白髮不堪梳。\n君王若问江东士，莫只相怜诵子虚。",
        "dynasty": "宋",
        "collection_info": null
    },
    {
        "title": "秋兴  其一",
        "author": "汪莘",
        "content": "闲步水南因水北，仍从山后復山前。\n日归海底龙方觉，月到天心虎正眠。",
        "dynasty": "宋",
        "collection_info": null
    },
    {
        "title": "秋兴  其二",
        "author": "汪莘",
        "content": "天外涵天心广大，月中吐月性光明。\n夜来飞上昆崙顶，独倚琼楼啸一声。",
        "dynasty": "宋",
        "collection_info": null
    },
    {
        "title": "秋兴  其三",
        "author": "汪莘",
        "content": "一旦秋风起洛滨，东归聊復寄鲈莼。\n如今已在渔乡住，宜与清朝作散人。",
        "dynasty": "宋",
        "collection_info": null
    },
    {
        "title": "秋兴  其四",
        "author": "汪莘",
        "content": "水边杨柳怯秋风，忆昨杏花相映红。\n心地不随时节变，始知天下有英雄。",
        "dynasty": "宋",
        "collection_info": null
    },
    {
        "title": "秋兴  其五",
        "author": "汪莘",
        "content": "萝衣袅袅带凉风，人道秋空岂是空。\n白日不知天上事，众星环拱紫微宫。",
        "dynasty": "宋",
        "collection_info": null
    },
    {
        "title": "秋兴  其六",
        "author": "汪莘",
        "content": "七尺经霜翠竹竿，斩来石壁钓江湍。\n丝头垂下骊龙口，掣得明珠似月寒。",
        "dynasty": "宋",
        "collection_info": null
    },
    {
        "title": "秋兴  其七",
        "author": "汪莘",
        "content": "秋天尤觉晓天清，仰首看天俯首行。\n不但长歌声似鹤，一身浑似鹤般轻。",
        "dynasty": "宋",
        "collection_info": null
    },
    {
        "title": "除日寄黟山周尊师",
        "author": "汪莘",
        "content": "眼有神光射霭山，不须更问列仙班。\n道人四海都游遍，只有先生一介闲。",
        "dynasty": "宋",
        "collection_info": null
    },
    {
        "title": "东行途中有感",
        "author": "汪莘",
        "content": "一路桃花愁杀人，柳塘茅屋正宜春。\n春风不是不相识，不遣春山养病身。",
        "dynasty": "宋",
        "collection_info": null
    },
    {
        "title": "去昌化县西四十里留宿陈东鲁南楼",
        "author": "汪莘",
        "content": "碧玉山中白玉溪，武陵村落午时鸡。\n南楼一觉春宵雨，夹路桃花送马蹄。",
        "dynasty": "宋",
        "collection_info": null
    },
    {
        "title": "谒真直院杨花满路口占一绝见直院诵之",
        "author": "汪莘",
        "content": "三月天寒尚腊衣，钱塘游子嘆斜晖。\n柳间苏小无由见，惹得杨花满袖归。",
        "dynasty": "宋",
        "collection_info": null
    },
    {
        "title": "真直院招饮道山群玉堂自陈秘监而下凡八人坐上赋绝句",
        "author": "汪莘",
        "content": "压架春风十万条，护檐霜榦自萧萧。\n一朝尽识群贤面，陡觉星辰共碧霄。",
        "dynasty": "宋",
        "collection_info": null
    },
    {
        "title": "直院自言愿所以相拯之意有非毫楮所可宣者归途口占一绝为寄",
        "author": "汪莘",
        "content": "倾国佳人默怨天，红颜过了拜尊前。\n世家大族多兄嫂，独得公姑分外怜。",
        "dynasty": "宋",
        "collection_info": null
    },
    {
        "title": "三月十九日过松江五绝  其一",
        "author": "汪莘",
        "content": "在家每忆松江好，及到松江又忆家。\n梦见樵青来竹裏，笑将渔父插桃花。",
        "dynasty": "宋",
        "collection_info": null
    },
    {
        "title": "三月十九日过松江五绝  其二",
        "author": "汪莘",
        "content": "万顷烟波短棹飞，一双鸥鸟弄斜晖。\n如今频作姑苏客，遥指当年旧钓矶。",
        "dynasty": "宋",
        "collection_info": null
    },
    {
        "title": "三月十九日过松江五绝  其三",
        "author": "汪莘",
        "content": "煎茶徐读散人传，对酒朗吟渔父词。\n除却月风同此意，祗应烟雨暗相知。",
        "dynasty": "宋",
        "collection_info": null
    },
    {
        "title": "三月十九日过松江五绝  其四",
        "author": "汪莘",
        "content": "熏风吹梦听新蝉，又向长桥舣钓船。\n好剪吴松半江水，袖归三十六峰前。",
        "dynasty": "宋",
        "collection_info": null
    },
    {
        "title": "三月十九日过松江五绝  其五",
        "author": "汪莘",
        "content": "笠泽沧波拥洞庭，望中七十二峰青。\n待偕龙女乘云去，占取参天一画屏。",
        "dynasty": "宋",
        "collection_info": null
    },
    {
        "title": "过丹阳界中新丰市",
        "author": "汪莘",
        "content": "道过新丰沽酒楼，不须濯足故相酬。\n华山仙伯徐思看，争遣时人识马周。",
        "dynasty": "宋",
        "collection_info": null
    },
    {
        "title": "途中再咏金陵",
        "author": "汪莘",
        "content": "石头城上望斜晖，览尽金陵寂寞归。\n嘆息青天如许大，可无一箇凤凰飞。",
        "dynasty": "宋",
        "collection_info": null
    },
    {
        "title": "回至松江  其一",
        "author": "汪莘",
        "content": "欲向江南采白苹，杜鹃啼后已无春。\n洞庭龙女云中降，手把双珠笑赠人。",
        "dynasty": "宋",
        "collection_info": null
    },
    {
        "title": "回至松江  其二",
        "author": "汪莘",
        "content": "深林茅屋隠渔樵，时有扁舟过石桥。\n谁把客星入图画，晓风残月伴吹箫。",
        "dynasty": "宋",
        "collection_info": null
    },
    {
        "title": "到高亭山望南北高峰",
        "author": "汪莘",
        "content": "每泛西湖不忍还，高亭数迭出云间。\n如今回至高亭路，却望西湖数迭山。",
        "dynasty": "宋",
        "collection_info": null
    },
    {
        "title": "程朝望送梅花",
        "author": "汪莘",
        "content": "昨夜灯前把酒杯，鄱阳主簿送春来。\n只疑天地无清气，都在江头一树梅。",
        "dynasty": "宋",
        "collection_info": null
    },
    {
        "title": "再用韵  其一",
        "author": "汪莘",
        "content": "长恨无人共一杯，直知好友自天来。\n渊明到死真成菊，和靖平生却是梅。",
        "dynasty": "宋",
        "collection_info": null
    },
    {
        "title": "再用韵  其二",
        "author": "汪莘",
        "content": "接得南枝即按杯，似和霜月带将来。\n自从驿使相逢后，千载无人解寄梅。",
        "dynasty": "宋",
        "collection_info": null
    },
    {
        "title": "重阳赵使君惠酒",
        "author": "汪莘",
        "content": "何尝自觅王弘酒，颇怪曾麾道济粱。\n处士固应高一着，江州太守味尤长。",
        "dynasty": "宋",
        "collection_info": null
    },
    {
        "title": "寓清湖桥夜枕闻雨",
        "author": "汪莘",
        "content": "要识人间过去愁，春宵风雨到湖楼。\n如今此恨无分处，应有知人在后头。",
        "dynasty": "宋",
        "collection_info": null
    },
    {
        "title": "夜坐有感",
        "author": "汪莘",
        "content": "前贤相遇是前程，不见斯人莫误行。\n白面书生那解事，只将文字住京城。",
        "dynasty": "宋",
        "collection_info": null
    },
    {
        "title": "晚晴即事",
        "author": "汪莘",
        "content": "君平帘外雨霏霏，寂寞何人识少微。\n怪得湖边天色好，小舟争载夕阳归。",
        "dynasty": "宋",
        "collection_info": null
    },
    {
        "title": "夏日西湖闲居十首  其一",
        "author": "汪莘",
        "content": "十里湖山苦见招，柳堤荷荡赤栏桥。\n待他朝市人归后，独泛扁舟吹玉箫。",
        "dynasty": "宋",
        "collection_info": null
    },
    {
        "title": "夏日西湖闲居十首  其二",
        "author": "汪莘",
        "content": "急管繁絃樽俎閒，何人静眼对湖山。\n怪来水面无鸥鹭，多在残蒲落照湾。",
        "dynasty": "宋",
        "collection_info": null
    },
    {
        "title": "夏日西湖闲居十首  其三",
        "author": "汪莘",
        "content": "每嘆西湖境未殊，向来人物有还无。\n红蕖绿竹浑相得，明月清风亦不孤。",
        "dynasty": "宋",
        "collection_info": null
    },
    {
        "title": "夏日西湖闲居十首  其四",
        "author": "汪莘",
        "content": "晚风吹动碧琳寒，初日花房露未干。\n谁道幽人无伴侣，红蕖万朵竹千竿。",
        "dynasty": "宋",
        "collection_info": null
    },
    {
        "title": "夏日西湖闲居十首  其五",
        "author": "汪莘",
        "content": "修竹祠堂曲水滨，寒泉菊盏久埃尘。\n道傍车马无心到，似我频来有几人。",
        "dynasty": "宋",
        "collection_info": null
    },
    {
        "title": "夏日西湖闲居十首  其六",
        "author": "汪莘",
        "content": "一曲波光彻太虚，四垂碧汉罩湖鱼。\n游人眼被荷花碍，不觉琉璃泡裏居。",
        "dynasty": "宋",
        "collection_info": null
    },
    {
        "title": "夏日西湖闲居十首  其七",
        "author": "汪莘",
        "content": "露冷风清斗柄迁，芙蕖零落谢家船。\n都人正作黄粱梦，独占西湖明月天。",
        "dynasty": "宋",
        "collection_info": null
    },
    {
        "title": "夏日西湖闲居十首  其八",
        "author": "汪莘",
        "content": "清夜湖心把酒杯，花间风月共徘徊。\n金钟何事催天晓，又恐游人相逐来。",
        "dynasty": "宋",
        "collection_info": null
    },
    {
        "title": "夏日西湖闲居十首  其九",
        "author": "汪莘",
        "content": "醉把青荷当篛笠，乱披红芰作蓑衣。\n渔翁家在蓬瀛上，欲驾莲舟一叶归。",
        "dynasty": "宋",
        "collection_info": null
    },
    {
        "title": "夏日西湖闲居十首  其一○",
        "author": "汪莘",
        "content": "藕蔕嚼来殊解渴，荷香闻得亦忘饥。\n幽人不趁槐花课，收得西湖几句诗。",
        "dynasty": "宋",
        "collection_info": null
    },
    {
        "title": "感白髮",
        "author": "汪莘",
        "content": "一枕黄粱梦欲残，死生大海浪漫漫。\n鬓边白髮休除却，时向窗前把镜看。",
        "dynasty": "宋",
        "collection_info": null
    },
    {
        "title": "湖上早秋偶兴",
        "author": "汪莘",
        "content": "坐卧芙蓉花上头，清香长绕饭中浮。\n金风玉露玻璃月，併作诗人富贵秋。",
        "dynasty": "宋",
        "collection_info": null
    },
    {
        "title": "夜兴",
        "author": "汪莘",
        "content": "簟纹如水浸蟾光，睡觉湖边月半床。\n道是广寒疑不是，月中那得藕花香。",
        "dynasty": "宋",
        "collection_info": null
    },
    {
        "title": "泛小舟入莲荡微雨即事",
        "author": "汪莘",
        "content": "水光如锦叶如烟，微雨相从到洞天。\n翠盖红妆无处避，一时挨入木兰船。",
        "dynasty": "宋",
        "collection_info": null
    },
    {
        "title": "偶题",
        "author": "汪莘",
        "content": "浮云散尽月孤明，月裏仙人影更清。\n忆昔相逢不相识，如今同坐復同行。",
        "dynasty": "宋",
        "collection_info": null
    },
    {
        "title": "腊月雪后",
        "author": "汪莘",
        "content": "林下雪消添晚汲，山中日出欠晨炊。\n先生茅屋春犹早，只有阶前碧草知。",
        "dynasty": "宋",
        "collection_info": null
    },
    {
        "title": "迁入新居后客至偶成",
        "author": "汪莘",
        "content": "方壶客去偃云床，槐柳阴阴日自长。\n睡起不知天早晚，问人山顶是斜阳。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其一",
        "author": "汪莘",
        "content": "石桥南北碧桃香，翠叶交柯水面凉。\n终岁方壶无一事，春来也为种花忙。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其二",
        "author": "汪莘",
        "content": "不赋杜鹃三十秋，今愁不比昔时愁。\n杜鹃岂是催春去，为见春来啼不休。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其三",
        "author": "汪莘",
        "content": "夏雨春风穷管仲，停云荣木老渊明。\n断红池舘无人到，犹有黄鹂一两声。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其四",
        "author": "汪莘",
        "content": "野水平桥细浪生，柴门草长断人行。\n园林霁后春如在，燕雀鸣时夏正清。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其五",
        "author": "汪莘",
        "content": "即日南风清且微，北窗心静见天机。\n林鶑母子声相应，野蝶雌雄性共飞。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其六",
        "author": "汪莘",
        "content": "春去江南水拍天，经旬茅屋罕炊烟。\n石墙颓毁板桥断，始觉贫家气象全。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其七",
        "author": "汪莘",
        "content": "雷电阴晴共一帘，残春首夏境相兼。\n闲寻穉笋今朝长，静数新荷昨夜添。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其八",
        "author": "汪莘",
        "content": "下帘读易有深功，一炷清香过日中。\n赤帝元来协青帝，南风初至似东风。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其九",
        "author": "汪莘",
        "content": "槐叶风清鶑哺子，麦苗露湿雉寻媒。\n道人不出方壶境，坐见天时去又来。",
        "dynasty": "宋",
        "collection_info": null
    },
    {
        "title": "春夏之交风雨弥旬耳目所触即事十绝  其一○",
        "author": "汪莘",
        "content": "檐前花放不忍折，庭下草深仍懒锄。\n苦雨晴时春已尽，可怜新月挂清虚。",
        "dynasty": "宋",
        "collection_info": null
    },
    {
        "title": "自去秋疾作正月尚未全愈晓枕有怀",
        "author": "汪莘",
        "content": "插柳栽花便满林，午天蜂蜨晓天禽。\n老来病损浑无力，报答春光只有心。",
        "dynasty": "宋",
        "collection_info": null
    },
    {
        "title": "寒食节有感  其一",
        "author": "汪莘",
        "content": "江南儿女尚多情，为爱芳晨载酒行。\n幸自不知惆怅事，鸟啼花落是清明。",
        "dynasty": "宋",
        "collection_info": null
    },
    {
        "title": "寒食节有感  其二",
        "author": "汪莘",
        "content": "寒食原头杜宇声，谁家不起古今情。\n纸钱烧罢人归后，一树梨花冻月明。",
        "dynasty": "宋",
        "collection_info": null
    },
    {
        "title": "赠张汉卿",
        "author": "汪莘",
        "content": "相伴留侯访赤松，碧桃花下醉融融。\n玉龙嘶罢还家晚，月出蓬莱第一峰。",
        "dynasty": "宋",
        "collection_info": null
    },
    {
        "title": "昌化县西广福寺前岭上有古松一株甚奇每过其下徘徊不能去今夏五月过之始赋一绝",
        "author": "汪莘",
        "content": "虎攫龙跧数百秋，滩声长绕半天流。\n老僧不与人间事，独立门前一点头。",
        "dynasty": "宋",
        "collection_info": null
    },
    {
        "title": "孟秋朔日天台刘允叔和叔乡人陈思敬饯饮钱塘门外双清楼上",
        "author": "汪莘",
        "content": "西湖日日可寻芳，楼上凭栏意未忘。\n斫取荷花三万朵，作他贫女嫁衣裳。",
        "dynasty": "宋",
        "collection_info": null
    },
    {
        "title": "腊日晚过杨村写望",
        "author": "汪莘",
        "content": "万里溪光一望穿，潜鱼世界白鸥天。\n若为移得溪光去，落日茅斋相对眠。",
        "dynasty": "宋",
        "collection_info": null
    },
    {
        "title": "立春日山行",
        "author": "汪莘",
        "content": "远山残雪献年华，翠黛千层蹙浪花。\n天上画屏描不得，懒移皮屐下邻家。",
        "dynasty": "宋",
        "collection_info": null
    },
    {
        "title": "篱阴",
        "author": "汪莘",
        "content": "篱阴双蝶趁春晖，轻展新黄试舞衣。\n点草扑花如得意，因何相逐背人飞。",
        "dynasty": "宋",
        "collection_info": null
    },
    {
        "title": "仲春溪行即事",
        "author": "汪莘",
        "content": "竹外夭桃分外明，一枝折得绕溪行。\n春风谁道全无主，胡蝶飞来花上争。",
        "dynasty": "宋",
        "collection_info": null
    },
    {
        "title": "柳枝词",
        "author": "汪莘",
        "content": "缲出烟丝轻袅袅，扫成雪帚重垂垂。\n风流举世无过柳，总合殷勤把一枝。",
        "dynasty": "宋",
        "collection_info": null
    },
    {
        "title": "暮春二十八夜枕上有怀  其一",
        "author": "汪莘",
        "content": "迩来尤觉光阴速，昼夜分明似水流。\n却是光阴无变动，谩教浮世有春秋。",
        "dynasty": "宋",
        "collection_info": null
    },
    {
        "title": "暮春二十八夜枕上有怀  其二",
        "author": "汪莘",
        "content": "茅檐环走两金轮，二十九番杨柳春。\n回首半生无觅处，祗应留得见前身。",
        "dynasty": "宋",
        "collection_info": null
    },
    {
        "title": "季夏之末鹃声不已",
        "author": "汪莘",
        "content": "念尔残春啼不休，若为春夏抱春愁。\n亦知春去年年事，忆似前时春尽头。",
        "dynasty": "宋",
        "collection_info": null
    },
    {
        "title": "闰十一月东行腊月立春夜秀州船埸桥玩月甲辰正月廿四日出都城廿七日晓行即事",
        "author": "汪莘",
        "content": "鸦声欲断雉声起，柳眼已青桑眼黄。\n故乡春事正如许，春事只缘思故乡。",
        "dynasty": "宋",
        "collection_info": null
    },
    {
        "title": "乙巳暮春初六日晚对新月",
        "author": "汪莘",
        "content": "春来风雨耿黄昏，初见青青月一痕。\n忆自消魂南浦后，不禁描出向前村。",
        "dynasty": "宋",
        "collection_info": null
    },
    {
        "title": "中元夜兴",
        "author": "汪莘",
        "content": "东院长廊约二更，风雷送雨正冥冥。\n忽看电掣金蛇过，照出青天一点青。",
        "dynasty": "宋",
        "collection_info": null
    },
    {
        "title": "绿阴",
        "author": "汪莘",
        "content": "绿阴窗底蔚蓝光，习习清风入座凉。\n五月人间同此意，故知彭泽到羲皇。",
        "dynasty": "宋",
        "collection_info": null
    },
    {
        "title": "感秋",
        "author": "汪莘",
        "content": "年年不是要悲秋，秋气愁人不自由。\n谁见江南魂断处，潇湘帝子在眉头。",
        "dynasty": "宋",
        "collection_info": null
    },
    {
        "title": "戊申六月闻晦庵先生除兵部侍郎",
        "author": "汪莘",
        "content": "韩范诸公各一时，贤豪久速系安危。\n从来功业知难就，未敢先赓庆历诗。",
        "dynasty": "宋",
        "collection_info": null
    },
    {
        "title": "己酉夏偶兴  其一",
        "author": "汪莘",
        "content": "雨后荷盘可干汞，日中莲座自焚香。\n儿童拗断垒珠柄，牵出银丝随手长。",
        "dynasty": "宋",
        "collection_info": null
    },
    {
        "title": "己酉夏偶兴  其二",
        "author": "汪莘",
        "content": "剥开莲子见芳鲜，花叶同心缩翠拳。\n欲记池莲多少朵，一枝荷叶一枝莲。",
        "dynasty": "宋",
        "collection_info": null
    },
    {
        "title": "己酉夏偶兴  其三",
        "author": "汪莘",
        "content": "两镜手提如合璧，两光相摄万重光。\n重重楼阁重重户，有箇瞳人裏面藏。",
        "dynasty": "宋",
        "collection_info": null
    },
    {
        "title": "己酉夏偶兴  其四",
        "author": "汪莘",
        "content": "两灯射壁两重光，一影俱生一影傍。\n假使百灯同一室，百身还只一身忙。",
        "dynasty": "宋",
        "collection_info": null
    },
    {
        "title": "八月间书案假寐戏作",
        "author": "汪莘",
        "content": "四海春风曲肱裏，出入鼻端云一缕。\n不知案上清露珠，漏泄傅岩梦中雨。",
        "dynasty": "宋",
        "collection_info": null
    },
    {
        "title": "壬子岁云峰写望",
        "author": "汪莘",
        "content": "西极层云最上层，碧云峰着白云楞。\n六龙顶佩斜阳下，恰似青纱一点灯。",
        "dynasty": "宋",
        "collection_info": null
    },
    {
        "title": "三月谢吴子文",
        "author": "汪莘",
        "content": "为我归途怯晚风，解袍添我意何穷。\n念君夜度青松岭，亦恐寒侵气体中。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其一",
        "author": "汪莘",
        "content": "江行二月正清新，无主桃花不恋春。\n老去情怀甚年少，少年未解惜芳晨。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其二",
        "author": "汪莘",
        "content": "薄晚东风一岸巾，波光挟日战龙鳞。\n寻思来往成何事，只向人间得此人。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其三",
        "author": "汪莘",
        "content": "一层山只一溪斜，偃卧东风恋日华。\n莫把江行生旅思，他年忆此胜还家。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其四",
        "author": "汪莘",
        "content": "香鞯绣轭急朝昏，李陌桃蹊不尽樽。\n满席落花人睡起，始知春兴属柴门。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其五",
        "author": "汪莘",
        "content": "闲来此意本翛然，一点清愁出意边。\n亦似东君无定准，乍晴乍雨恼花天。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其六",
        "author": "汪莘",
        "content": "塞空春意总分明，桃李无言却混成。\n刚被幽禽知此意，风前拈出两三声。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其七",
        "author": "汪莘",
        "content": "二月湖山把酒中，呼猿洞口水涵空。\n醉来剥尽新花蘂，百迭生红未见风。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其八",
        "author": "汪莘",
        "content": "白昼春光绿染衣，东风千里挂帆归。\n竹篱红白花相映，只听鸡声在翠微。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其九",
        "author": "汪莘",
        "content": "西湖杨柳欲栖乌，遥想溪山似画图。\n二月到家寒食近，末梢春境忆西湖。",
        "dynasty": "宋",
        "collection_info": null
    },
    {
        "title": "甲寅西归江行春怀十首  其一○",
        "author": "汪莘",
        "content": "绕屋桃花可得追，迎门犹有海棠枝。\n牡丹未放酴醿小，併入青梅煮酒时。",
        "dynasty": "宋",
        "collection_info": null
    },
    {
        "title": "庆元五年休宁权县郑丞吴山寺劝农次韵  其一",
        "author": "汪莘",
        "content": "骏马轻衫拂晓行，野塘春水縠纹生。\n心知沮溺无寻处，犹把津头问耦耕。",
        "dynasty": "宋",
        "collection_info": null
    },
    {
        "title": "庆元五年休宁权县郑丞吴山寺劝农次韵  其二",
        "author": "汪莘",
        "content": "凤凰城裏旧徘徊，村裏吴山跃马来。\n也有旗亭沽酒处，可怜桃杏向人开。",
        "dynasty": "宋",
        "collection_info": null
    },
    {
        "title": "八月十一夜作文起夜兴",
        "author": "汪莘",
        "content": "点墨挥毫势始停，起来耳目共时醒。\n一窗月色元无响，四壁虫声不见形。",
        "dynasty": "宋",
        "collection_info": null
    },
    {
        "title": "辛酉正月初八日入郡赴高校书之约二十二日出西郊即事",
        "author": "汪莘",
        "content": "竹篱茅屋两三家，白昼青春自岁华。\n碧縠水边搓柳线，绿罗天畔绣桃花。",
        "dynasty": "宋",
        "collection_info": null
    },
    {
        "title": "感秋  其一",
        "author": "汪莘",
        "content": "秋水无尘浸碧虚，风前一叶故飞飞。\n潇湘帝子何时降，立尽斜阳未肯归。",
        "dynasty": "宋",
        "collection_info": null
    },
    {
        "title": "感秋  其二",
        "author": "汪莘",
        "content": "闲佩仙瓢到柳汀，柳边一点酒旗星。\n斜阳欲落无人惜，空有烟林作画屏。",
        "dynasty": "宋",
        "collection_info": null
    },
    {
        "title": "感秋  其三",
        "author": "汪莘",
        "content": "行到篱边菊已黄，相逢不改旧时香。\n自怜失意秋风后，犹为寒花一举觞。",
        "dynasty": "宋",
        "collection_info": null
    },
    {
        "title": "感秋  其四",
        "author": "汪莘",
        "content": "不须龟筮此生休，死去无心更出头。\n莫说竹篱茅舍事，丹枫一树正悲秋。",
        "dynasty": "宋",
        "collection_info": null
    },
    {
        "title": "感秋  其五",
        "author": "汪莘",
        "content": "独步荒山日欲昏，数声干苇过游魂。\n重岗复涧穿难尽，恍惚随人月一痕。",
        "dynasty": "宋",
        "collection_info": null
    },
    {
        "title": "壬戌岁春怀  其一",
        "author": "汪莘",
        "content": "病起南皋二月时，镜中樗散鬓成丝。\n不因雀噪檐间树，春雪春晴总不知。",
        "dynasty": "宋",
        "collection_info": null
    },
    {
        "title": "壬戌岁春怀  其二",
        "author": "汪莘",
        "content": "抱疾衡门与药亲，苦无筋力尚精神。\n东风日夜开桃李，不为人间失意人。",
        "dynasty": "宋",
        "collection_info": null
    },
    {
        "title": "四月十二日携家如钱塘二十二日过湖至九里松船步头秦家安泊凡住百日八月还家仲冬题金德恭东园",
        "author": "汪莘",
        "content": "昔年曾访此林垧，今日重来倍有情。\n道在山中人不会，竹风柏日总分明。",
        "dynasty": "宋",
        "collection_info": null
    },
    {
        "title": "再到",
        "author": "汪莘",
        "content": "半近烟村半近城，东园花木锁柴荆。\n我来独对南山立，始信陶潜两眼明。",
        "dynasty": "宋",
        "collection_info": null
    },
    {
        "title": "贺王伯愚登第  其一",
        "author": "叶寘",
        "content": "先君有女尝择对，玉雪王郎真可人。\n连榜舍升俱伯氏，中兴家世最名臣。\n回翔璧水十年旧，踊跃龙门三月新。\n从此青霄腾踏上，久知陈孺不长贫。",
        "dynasty": "宋",
        "collection_info": null
    },
    {
        "title": "贺王伯愚登第  其二",
        "author": "叶寘",
        "content": "世无羔雁到林泉，惟有登科路坦然。\n我亦门阑多喜色，君今衣钵得家传。\n龙旗方照三千字，虎榜争趋五百仙。\n莫道中年情态薄，华涂名节尽加鞭。",
        "dynasty": "宋",
        "collection_info": null
    },
    {
        "title": "寿陈监丞",
        "author": "叶寘",
        "content": "岷峨之秀如云起，前有三苏后三李。\n三苏专以节行闻，三李相承最工史。\n两家百年成美谈，盛事胡不云东南。\n春风楼前拥三山，秀出君家父子三。\n玉佩琼琚词大放，宏博取科迹相望。\n演纶妙体王者言，下笔仍裁舍人样。\n君于兄弟尤白眉，天质宽厚心平夷。\n如舟万斛方整棹，驾扬稳听天风吹。\n道山蓬莱陈几席，自当席草宫门北。\n玉堂深处觉天低，金锁开时分夜直。\n人生穷达惟两途，富贵外物如锱铢。\n生朝相祝何所如，导引愿与栾城俱，名节要当参长苏。\n凛然天地相终始，何独扁舟载五湖。",
        "dynasty": "宋",
        "collection_info": null
    },
    {
        "title": "送熊掌熊白",
        "author": "叶寘",
        "content": "熊掌舍鱼吾有取，自幼尝闻子车语。\n饭香猎户分熊白，妙语涪翁乃能吐。\n世间两味果称珍，故人念我肯珍分。\n数千里致良不易，食美真当持献君。\n从小知尝熊胆苦，人不通今宁识古。\n熊皮兀坐二十年，毛去皮存缝谁补。\n人言穷命有时通，老翁八十卜非熊。\n试将两味从公卜，世间真有磻溪翁。",
        "dynasty": "宋",
        "collection_info": null
    },
    {
        "title": "送玉面貍与月湖",
        "author": "叶寘",
        "content": "迎阳舐掌餐朝霜，虎额分白狐裘黄。\n野人供之未敢尝，聊比涧沚溪毛将。\n方其潜遯嵌空去，塞向固然知墐户。\n藏身为地抑何拙，令人开户知其处。\n贵重荣称玉面郎，尾以牛后夸奇章。\n世间丑好谁争强，贤否一语由臧仓。\n谂季貍兮美南国，范我驰驱非诡获。\n衣褐褐见脱脱兮，雪绰通身妙藏白。\n人言可以贡金门，芹美犹云欲献君。\n倘幸珍称供玉食，全胜肥遯老邱园。\n侑以诗篇烦笔削，诗欠活眼觅一着。",
        "dynasty": "宋",
        "collection_info": null
    },
    {
        "title": "题壁",
        "author": "冯兴宗",
        "content": "眼俗难观古，时间只顺天。\n平生羞诡遇，投老更加鞭。",
        "dynasty": "宋",
        "collection_info": null
    },
    {
        "title": "香岩院",
        "author": "潘景夔",
        "content": "晚入招提路，山风冷透裳。\n寒鸦互分合，霜稻半青黄。\n习讼伤浇俗，思闲慰故乡。\n牧童如有感，扣角唱斜阳。",
        "dynasty": "宋",
        "collection_info": null
    },
    {
        "title": "六经阁",
        "author": "韩漪",
        "content": "小楼灯火夜青荧，风撼梧桐客梦惊。\n谁家更理琴乌曲，误听壁间丝竹声。",
        "dynasty": "宋",
        "collection_info": null
    },
    {
        "title": "句",
        "author": "蔡任",
        "content": "我与斯民同一性，谁言此邑号三阳。",
        "dynasty": "宋",
        "collection_info": null
    },
    {
        "title": "浯溪",
        "author": "钟兴嗣",
        "content": "羯奴祸唐室，宗社已倾危。\n翠华幸西蜀，大物孰主持。\n储君起灵武，事亦从权宜。\n人望既有属，姦孽就诛夷。\n次山忧国切，闻此喜可知。\n归美颂君父，隠恶义当为。\n涪翁仗正论，凛然寓刺规。\n指擿心中过，併及宫闱微。\n兹用春秋法，肃宗其何词。\n曾无一半语，追咎元子非。\n后来好事辈，往往互诋讥。\n或立党同意，或费解嘲诗。\n识者具眼力，理解夫奚疑。\n盍观我宋朝，崖上中兴碑。\n光尧再造绩，炳若日星垂。\n功成体天道，退处志莫移。\n神器亲付授，嗣皇犹恳辞。\n数四不获命，黾勉祗受之。\n饬躬备敬养，朝夕益孳孳。\n君不见帝典书之盛，端由揖逊基。\n二圣尽慈孝，尧舜并驱驰。\n俯视于李唐，德业有醇疵。\n惟余克復愿，天每靳其机。\n孙支继述责，未有易今时。\n出兵弔遗黎，孰不迎王师。\n免使读颂者，怀愤徒伤悲。",
        "dynasty": "宋",
        "collection_info": null
    },
    {
        "title": "宝庆改元孟春中澣敬拜十贤于学宫谨哦唐律",
        "author": "汪统",
        "content": "诗书流泽自宫墙，祀谨先贤配孔堂。\n黄道中天临下土，清时群牧盛维扬。\n固应奕世思功德，曾与皇家作栋梁。\n生晚敢斯师轨躅，寒泉一勺荐春觞。",
        "dynasty": "宋",
        "collection_info": null
    },
    {
        "title": "赠水帘洞黄秀才",
        "author": "林干之",
        "content": "读书避世喧，结庐五云表。\n澹泊足生涯，诘曲藏深杳。\n仰观红日近，俯视众山小。\n沧溟舞澎湃，云气度浩渺。\n乔松蔓翠萝，绝壁挂啼鸟。\n一派从天来，长练挂木杪。\n海鸥忘机智，峝蝶惊飞绕。\n亦知山房静，而被俗客扰。\n作诗寄殷勤，努力须壮少。\n他年腾踏去，蕙帐猿惊晓。",
        "dynasty": "宋",
        "collection_info": null
    },
    {
        "title": "中和楼",
        "author": "沈大椿",
        "content": "愁少怜诗酒，閒多忽簿书。\n登楼当白昼，冯槛看清滁。\n风急移凉榻，云归想故庐。\n往来桥上客，谁得见长鱼。",
        "dynasty": "宋",
        "collection_info": null
    },
    {
        "title": "自维扬回仪真",
        "author": "沈大椿",
        "content": "一官安敢问青毡，形影相看祇自怜。\n黄鹄已登清汉去，白鸥空占浅沙眠。\n杏花开徧芜城雨，柳色浑铺瓜渚烟。\n老眼生疎堪自笑，浪惊风物向淮天。",
        "dynasty": "宋",
        "collection_info": null
    },
    {
        "title": "扃秀亭  其一",
        "author": "沈大椿",
        "content": "登临兴极未容还，拂拭缁尘扃秀间。\n万事已甘轩鹤老，一身聊拟碛鸥閒。\n滩声犹带湘江水，野色遥分建业山。\n雅志未容归骑促，有情斜日尚苍湾。",
        "dynasty": "宋",
        "collection_info": null
    },
    {
        "title": "扃秀亭  其二",
        "author": "沈大椿",
        "content": "倦飞山鸟未能还，心在孤云迭嶂间。\n大水雄山须远适，好风佳月自幽閒。\n非关谢傅当年事，何似周郎旧日山。\n安得此心成独往，白鸥盟约在江湾。",
        "dynasty": "宋",
        "collection_info": null
    },
    {
        "title": "自维扬回真州",
        "author": "沈大椿",
        "content": "青蒲短短柳斜斜，入眼新愁乱莫遮。\n雨润固应宜笋蕨，风饕端不贷鶑花。\n春来止酒常因病，客裏逢人祗问家。\n安得扁舟下荆水，一归老我旧生涯。",
        "dynasty": "宋",
        "collection_info": null
    },
    {
        "title": "烟雨奇观楼",
        "author": "吴机",
        "content": "此景仪真亦有年，何人管领向楼前。\n江淮自昔虽南北，烟雨从来肯变迁。\n万里孤帆遗恨在，半空佳句至今传。\n诸公欲会当时意，且对沧波泛酒船。",
        "dynasty": "宋",
        "collection_info": null
    },
    {
        "title": "水竹亭",
        "author": "吴机",
        "content": "一泓清水数竿竹，消得诗人为品题。\n今我公余无俗事，不妨领客暂提携。",
        "dynasty": "宋",
        "collection_info": null
    },
    {
        "title": "闻凯亭",
        "author": "吴机",
        "content": "调发今年迥不同，折衝果在笑谈中。\n若非制阃规模定，安得兼全战守功。",
        "dynasty": "宋",
        "collection_info": null
    },
    {
        "title": "转幽亭",
        "author": "吴机",
        "content": "从容行乐兴无涯，地转清幽亦可佳。\n须信居尘尘不染，竹风飘拂爽人怀。",
        "dynasty": "宋",
        "collection_info": null
    },
    {
        "title": "喜凉亭",
        "author": "吴机",
        "content": "小亭新筑藕花边，为爱陂塘五月天。\n最好一番风雨过，琼珠无数落清泉。",
        "dynasty": "宋",
        "collection_info": null
    },
    {
        "title": "涟漪亭",
        "author": "吴机",
        "content": "回环流水漾晴波，一叶扁舟逸兴多。\n寄语游人恣观览，丰年相与乐中和。",
        "dynasty": "宋",
        "collection_info": null
    },
    {
        "title": "得月亭",
        "author": "吴机",
        "content": "月照干坤岂得私，只缘近水倍光辉。\n况逢秋杪气犹爽，一笑从容尽醉归。",
        "dynasty": "宋",
        "collection_info": null
    },
    {
        "title": "天开图画亭  其一",
        "author": "吴机",
        "content": "天造地设非一端，诸公试为倚阑干。\n四时不改江山秀，万象无穷宇宙宽。\n古往今来还復旧，风清月白不胜寒。\n长淮幸遇丰登岁，得与斯民奠枕安。",
        "dynasty": "宋",
        "collection_info": null
    },
    {
        "title": "天开图画亭  其二",
        "author": "吴机",
        "content": "天佑长淮岁屡丰，熙熙还与旧时同。\n月逢元夕清光满，人在春风和气中。\n自有仪真无此景，一新图画是谁功。\n与民共乐拚沉醉，蚤觉衰颜借酒红。",
        "dynasty": "宋",
        "collection_info": null
    },
    {
        "title": "句",
        "author": "李一鰲",
        "content": "玉盆应有意，要洗贪者廉。",
        "dynasty": "宋",
        "collection_info": null
    },
    {
        "title": "灵泉寺",
        "author": "楼鐩",
        "content": "孺兴往事亦难明，对景思人想独清。\n黄绢异时留好语，幽泉千古擅佳名。\n五星巧作联珠势，一派尝闻泻玉声。\n他日相逢如话旧，也曾到此会簪缨。",
        "dynasty": "宋",
        "collection_info": null
    },
    {
        "title": "迴沙闸成用可斋陈公韵",
        "author": "魏岘",
        "content": "一堰限溪江，七乡利耕稼。\n滷汐回东溟，多水流仲夏。\n仁哉王长官，一劳贻永暇。\n长输不尽泽，绝胜晴雨乍。\n旱魃纵肆威，恃此不足怕。\n滴水一滴金，欲买真无价。\n年来沙作祟，耄倪忧日夜。\n役夫锸方举，贤帅车已下。\n丰赀发公储，严祀阐神舍。\n临流肃旌骑，问瘼穷隙罅。\n买地开一吭，纳水通百汊。\n山判不可移，石级谁敢跨。\n董正有赞府，相视皆别驾。\n仍忧竭尾闾，置栅抵立坝。\n即此是商霖，何必骄阳化。\n它山不可磨，钱秦特其亚。",
        "dynasty": "宋",
        "collection_info": null
    },
    {
        "title": "它山堰次永嘉薛叔振韵",
        "author": "魏岘",
        "content": "一朝堰此水，千载粒吾民。\n只仰溪为雨，何劳旱望云。\n四时人饮碧，六月稻尝新。\n流出心源泽，年年惠我鄞。",
        "dynasty": "宋",
        "collection_info": null
    },
    {
        "title": "它山堰",
        "author": "薛叔振",
        "content": "官为唐令尹，心切禹蒸民。\n迭石流川水，分波及稼云。\n万涛惊不夜，千古见如新。\n更有朝宗脉，声容匪独鄞。",
        "dynasty": "宋",
        "collection_info": null
    },
    {
        "title": "题临安西湖",
        "author": "高孝璹",
        "content": "珠帘白舫乱湖光，隔岸龙舟舣夕阳。\n今日欢游復明日，便将京洛看钱塘。",
        "dynasty": "宋",
        "collection_info": null
    },
    {
        "title": "题王文公祠",
        "author": "高孝璹",
        "content": "虚名自看数椽庐，流毒于今几卷书。\n拟代周颙报山鬼，移文逋客请先渠。",
        "dynasty": "宋",
        "collection_info": null
    },
    {
        "title": "新亭",
        "author": "徐观",
        "content": "溪流汤汤，山容林林。\n公行于亭，鼓瑟鼓琴。\n山禽聒聒，溪石崒崒。\n公休于亭，左经右律。\n山有佳木，侯薪侯蒸。\n寻尺之木，厦屋之楹。\n渒彼容苀舠，蒸徒以顾。\n屹尔中流，恢我王度。\n公无恋斯，民无去思。\n百里之闿，千里之畿。",
        "dynasty": "宋",
        "collection_info": null
    },
    {
        "title": "送胡季昭",
        "author": "胡炎",
        "content": "一封朝奏大明宫，吹起庐陵古直风。\n言路从来天样阔，蛮烟谁使径旁通。\n朝中竞送长沙傅，岭表争迎小澹翁。\n学馆诸生空饱饭，临分忧国意何穷。",
        "dynasty": "宋",
        "collection_info": null
    },
    {
        "title": "武夷漫兴二首  其一",
        "author": "胡炎",
        "content": "丹梯百丈挂云门，尺五天高青可扪。\n劈破琅玕成老石，当年曾共见曾孙。",
        "dynasty": "宋",
        "collection_info": null
    },
    {
        "title": "武夷漫兴二首  其二",
        "author": "胡炎",
        "content": "棹转溪迴生面开，此峰竟作别峰猜。\n云堆石路迷山脚，忽听鷄声缥缈来。",
        "dynasty": "宋",
        "collection_info": null
    },
    {
        "title": "识时梅歌",
        "author": "谢琎",
        "content": "寇至人远避，寇退人復归。\n归来寻旧址，草芜迷荒基。\n哀哉住傍梅，清梦常相依。\n可怜岁寒心，能识存亡机。\n不欲染尘垢，先枯避时虞。\n方今向太平，枯干生新枝。\n主人修废坠，古梅仍春辉。\n俗态分荣瘁，梅心无改移。\n如我耐寒友，头白不相违。\n梅花自奇绝，世事与古别。\n花下独徘徊，似听梅花说。\n不愿傍官驿，驿外尘飞多马迹。\n几番驿使自南来，南枝折尽花狼藉。\n不愿在深宫，蛾眉人去寿阳空。\n缤纷檐下花飞片，不上宫粧入草丛。\n不愿在西湖，旧时逋仙迹已芜。\n可惜暗香疎影处，迩来都是给樵苏。\n不愿近东阁，无人更管花开落。\n黄昏风雨锁朱门，和羹人伴归沙漠。\n但愿开向千岩窟，饕虐冯陵任风雪。\n花香只绕处士庐，花飞不点征人骨。\n吟翁索笑痴更痴，谁似梅花能识时。\n始终不渝含酸味，去就长存调鼎资。\n广平铁石笔何在，生死与我深相知。",
        "dynasty": "宋",
        "collection_info": null
    },
    {
        "title": "送胡季昭二首  其一",
        "author": "罗茂良",
        "content": "好读床头易一编，盈虚消息总天然。\n峥嵘齿颊皆冰雪，肯怕炎方有瘴烟。",
        "dynasty": "宋",
        "collection_info": null
    },
    {
        "title": "送胡季昭二首  其二",
        "author": "罗茂良",
        "content": "频寄书回洗我愁，莫言无雁到南州。\n长相思外加餐饭，计取承君旧话头。",
        "dynasty": "宋",
        "collection_info": null
    },
    {
        "title": "送曾云巢被召",
        "author": "罗茂良",
        "content": "泰华山人上赤墀，上嗟安在见何迟。\n老于尚父投竿日，少似辕生对策时。\n怨鹤惊猿辞旧隠，鞭鸾笞凤总新知。\n早陈经国平边策，归领云巢旧住持。",
        "dynasty": "宋",
        "collection_info": null
    },
    {
        "title": "乡禅嵩老集古人佳句成诗编成巨帙以示余钦叹不足辄赋二绝率然悚仄  其一",
        "author": "杨梦信",
        "content": "胸中历历古人诗，妙用纵横自一机。\n管得杜韩惊且泣，斓斑要作百家衣。",
        "dynasty": "宋",
        "collection_info": null
    },
    {
        "title": "乡禅嵩老集古人佳句成诗编成巨帙以示余钦叹不足辄赋二绝率然悚仄  其二",
        "author": "杨梦信",
        "content": "学诗元不离参禅，万象森罗总现前。\n触着见成佳句子，随机饤饾便天然。",
        "dynasty": "宋",
        "collection_info": null
    },
    {
        "title": "番山",
        "author": "方信孺",
        "content": "城根片石久糢糊，图记应须考国初。\n欲识番山真面目，至今东北号清虚。",
        "dynasty": "宋",
        "collection_info": null
    },
    {
        "title": "禺山",
        "author": "方信孺",
        "content": "禺山何事作番山，空有陂陀迹已漫。\n今日升堂听丝竹，沉香不见旧阑干。",
        "dynasty": "宋",
        "collection_info": null
    },
    {
        "title": "任嚣城",
        "author": "方信孺",
        "content": "五星自是汉家符，忍死任嚣亦太愚。\n今日朝台犹百尺，荒城不记旧规模。",
        "dynasty": "宋",
        "collection_info": null
    },
    {
        "title": "三城",
        "author": "方信孺",
        "content": "三城不断鬰相望，千里长江势渺茫。\n蛮獠传闻亦胆破，从知岭外有金汤。",
        "dynasty": "宋",
        "collection_info": null
    },
    {
        "title": "清海军楼",
        "author": "方信孺",
        "content": "睥睨旁围百尺楼，翚飞缥缈接云浮。\n鲸波不动海山碧，弹压东南十四州。",
        "dynasty": "宋",
        "collection_info": null
    },
    {
        "title": "五仙观",
        "author": "方信孺",
        "content": "蹁跹天上五仙人，羊驾何年到海滨。\n晋汉相传半无有，观中遗石自轮囷。",
        "dynasty": "宋",
        "collection_info": null
    },
    {
        "title": "广平堂",
        "author": "方信孺",
        "content": "撤茅易瓦利无穷，盍种甘棠比召公。\n大手断碑何处觅，典型犹见此堂中。",
        "dynasty": "宋",
        "collection_info": null
    },
    {
        "title": "石屏堂",
        "author": "方信孺",
        "content": "月峡旁通玉液池，綵舟争胜出宫闺。\n荒台今日人相问，野草无言日自西。",
        "dynasty": "宋",
        "collection_info": null
    },
    {
        "title": "十贤祠",
        "author": "方信孺",
        "content": "晋唐相望已千年，香火如今数十贤。\n不见古人空再拜，祠堂西去有贪泉。",
        "dynasty": "宋",
        "collection_info": null
    },
    {
        "title": "铁柱",
        "author": "方信孺",
        "content": "崔嵬十二峙干和，五柱何如马伏波。\n败堑颓垣今日见，想曾荆棘汉铜驼。",
        "dynasty": "宋",
        "collection_info": null
    },
    {
        "title": "药洲",
        "author": "方信孺",
        "content": "沙邱遗臭茂陵空，何物能成九转功。\n地下刘郎犹有媿，驾言聊作葛仙翁。",
        "dynasty": "宋",
        "collection_info": null
    },
    {
        "title": "九曜石",
        "author": "方信孺",
        "content": "九峰参立倚空明，好事传闻应列星。\n运石早知能赎罪，上书何必待缇萦。",
        "dynasty": "宋",
        "collection_info": null
    },
    {
        "title": "越楼",
        "author": "方信孺",
        "content": "真珠市拥碧扶阑，十万人家着眼看。\n独恨登临最高处，举头犹不见长安。",
        "dynasty": "宋",
        "collection_info": null
    },
    {
        "title": "南濠",
        "author": "方信孺",
        "content": "经营犹记旧歌谣，来往舟人趁海潮。\n风物眼前何所似，扬州二十四红桥。",
        "dynasty": "宋",
        "collection_info": null
    },
    {
        "title": "法性寺",
        "author": "方信孺",
        "content": "金碧参差兜率天，曾煎诃子试新泉。\n荒园废宅无人问，门外桃花却是禅。",
        "dynasty": "宋",
        "collection_info": null
    },
    {
        "title": "风幡堂",
        "author": "方信孺",
        "content": "碓头一语便投机，若说风幡是落迟。\n今日堂中容百众，不知那箇可传衣。",
        "dynasty": "宋",
        "collection_info": null
    },
    {
        "title": "笔授轩",
        "author": "方信孺",
        "content": "制止遗踪底处寻，相传笔授此丛林。\n毗卢四万八千卷，正要墨池如许深。",
        "dynasty": "宋",
        "collection_info": null
    },
    {
        "title": "菩提树",
        "author": "方信孺",
        "content": "庭前双树尚依然，何处犹参无树禅。\n一自老卢归去后，年年长结万灯缘。",
        "dynasty": "宋",
        "collection_info": null
    },
    {
        "title": "任嚣墓",
        "author": "方信孺",
        "content": "枯坟曾阅几兴亡，行客徘徊古道傍。\n茅屋一间无处觅，可怜不似楚昭王。",
        "dynasty": "宋",
        "collection_info": null
    },
    {
        "title": "浄慧寺千佛塔",
        "author": "方信孺",
        "content": "九井神光射斗牛，天开宝级镇南州。\n客船江上东西路，常识嶙峋云外浮。",
        "dynasty": "宋",
        "collection_info": null
    },
    {
        "title": "众妙堂",
        "author": "方信孺",
        "content": "妙处常存道岂高，箇中得意自陶陶。\n空堂寂寞丰碑在，观裏何人復种桃。",
        "dynasty": "宋",
        "collection_info": null
    },
    {
        "title": "刘氏铜像",
        "author": "方信孺",
        "content": "霸业凄凉一炬休，铸金为像亦狂谋。\n五湖但说鸱夷子，千古谁知恩赦侯。",
        "dynasty": "宋",
        "collection_info": null
    },
    {
        "title": "刘氏双阙",
        "author": "方信孺",
        "content": "双阙岧峣即是碑，天荒初破此娥眉。\n行人来往手加额，解说当年旌表时。",
        "dynasty": "宋",
        "collection_info": null
    },
    {
        "title": "番塔",
        "author": "方信孺",
        "content": "半天缥缈认飞翚，一柱轮囷几十围。\n绝顶五更铃共语，金鸡风转片帆归。",
        "dynasty": "宋",
        "collection_info": null
    },
    {
        "title": "海山楼",
        "author": "方信孺",
        "content": "海山雨过月明时，自是南州一段奇。\n尘土只今无着处，可怜谁与更题诗。",
        "dynasty": "宋",
        "collection_info": null
    },
    {
        "title": "越井冈",
        "author": "方信孺",
        "content": "万山衮衮尽东来，高处犹存百尺台。\n回首旧时张乐地，一杯重与酹苍苔。",
        "dynasty": "宋",
        "collection_info": null
    },
    {
        "title": "越台井",
        "author": "方信孺",
        "content": "古甃寒潮百尺清，僞王题品老佗营。\n渴来不饮盗泉水，特地翻为达磨名。",
        "dynasty": "宋",
        "collection_info": null
    },
    {
        "title": "西竺山广果寺",
        "author": "方信孺",
        "content": "小桥横绝两峰环，白日松风为掩关。\n天半楼台矗金碧，直疑海上普陀山。",
        "dynasty": "宋",
        "collection_info": null
    },
    {
        "title": "东七寺",
        "author": "方信孺",
        "content": "慈度天王更觉华，苍龙东角梵王家。\n普慈化乐成尘土，兴圣犹兼觉性夸。",
        "dynasty": "宋",
        "collection_info": null
    },
    {
        "title": "西七寺",
        "author": "方信孺",
        "content": "文殊千佛显真乘，水月光中见定林。\n昭瑞当时连集福，咸池今日应奎参。",
        "dynasty": "宋",
        "collection_info": null
    },
    {
        "title": "南七寺",
        "author": "方信孺",
        "content": "井轸南宫焕宝光，千秋古胜并延祥。\n祗今两寺无名字，地藏旁联四实方。",
        "dynasty": "宋",
        "collection_info": null
    },
    {
        "title": "北七寺",
        "author": "方信孺",
        "content": "国清尊胜北山隅，证果报恩同一区。\n地藏荒芜并报国，尚余悟性斗牛墟。",
        "dynasty": "宋",
        "collection_info": null
    },
    {
        "title": "浮邱山",
        "author": "方信孺",
        "content": "碧海何年已变田，空传双舄旧时仙。\n乘风欲挹浮邱袖，同访朱明别洞天。",
        "dynasty": "宋",
        "collection_info": null
    },
    {
        "title": "珊瑚井",
        "author": "方信孺",
        "content": "可怪仙翁亦世情，珊瑚还许致殷勤。\n波神不是赵佗客，即是前身石季伦。",
        "dynasty": "宋",
        "collection_info": null
    },
    {
        "title": "朝汉台",
        "author": "方信孺",
        "content": "倔强难除结尚椎，筑台北望欲何为。\n大夫自载千金橐，谁念韩侯十万师。",
        "dynasty": "宋",
        "collection_info": null
    },
    {
        "title": "刘氏郊坛",
        "author": "方信孺",
        "content": "一德由来可享天，东邻牛祭亦徒然。\n荒凉到处游麋鹿，谁识郊坛八面圆。",
        "dynasty": "宋",
        "collection_info": null
    },
    {
        "title": "刘王花坞",
        "author": "方信孺",
        "content": "绿阴到处小舟藏，浅水漂红五里香。\n不见芳华旧亭苑，桃花应解笑刘郎。",
        "dynasty": "宋",
        "collection_info": null
    },
    {
        "title": "蕃人冢",
        "author": "方信孺",
        "content": "鲸波仅免葬吞舟，狐死犹能效首邱。\n目断苍茫三万里，千金虽在此生休。",
        "dynasty": "宋",
        "collection_info": null
    },
    {
        "title": "花田",
        "author": "方信孺",
        "content": "千年玉骨掩尘沙，空有余妍剩此花。\n何似原头美人草，樽前犹作舞腰斜。",
        "dynasty": "宋",
        "collection_info": null
    },
    {
        "title": "石门",
        "author": "方信孺",
        "content": "吕嘉积石浪相传，双阙天开尚宛然。\n成败古来俱一梦，千秋何似老楼船。",
        "dynasty": "宋",
        "collection_info": null
    },
    {
        "title": "贪泉",
        "author": "方信孺",
        "content": "泉本无贪人自清，何须一酌始忘情。\n回车胜母君知否，见说曾参亦好名。",
        "dynasty": "宋",
        "collection_info": null
    },
    {
        "title": "沉香浦",
        "author": "方信孺",
        "content": "一饮千金事已非，那容更载此香归。\n若教到此方投去，早落人间第二机。",
        "dynasty": "宋",
        "collection_info": null
    },
    {
        "title": "鉴空阁",
        "author": "方信孺",
        "content": "右带灵洲左石门，何年飞阁倚晴云。\n南游不用看图画，曾向坡仙句裏闻。",
        "dynasty": "宋",
        "collection_info": null
    },
    {
        "title": "灵洲",
        "author": "方信孺",
        "content": "东南佳气盛衣冠，楼阁翚飞缥缈间。\n疑是落星湾上见，更须题作小金山。",
        "dynasty": "宋",
        "collection_info": null
    },
    {
        "title": "甘溪",
        "author": "方信孺",
        "content": "甘溪依约旧城东，陵谷迁移一梦中。\n春尽踏青人不见，桄榔老大木棉红。",
        "dynasty": "宋",
        "collection_info": null
    },
    {
        "title": "马蛟山",
        "author": "方信孺",
        "content": "耆老相传亦可嗟，深山大泽自龙蛇。\n老蛟变化初何怪，天马从来产渥洼。",
        "dynasty": "宋",
        "collection_info": null
    },
    {
        "title": "雷洞",
        "author": "方信孺",
        "content": "疑冢峥嵘此不封，麒麟彷佛是山中。\n后人未识藏雷穴，踏破苍苔古甃空。",
        "dynasty": "宋",
        "collection_info": null
    },
    {
        "title": "蒲涧",
        "author": "方信孺",
        "content": "拔宅谁能辨有无，涧边空记旧丹炉。\n世间自是多凡骨，何处犹寻九节蒲。",
        "dynasty": "宋",
        "collection_info": null
    },
    {
        "title": "滴水岩",
        "author": "方信孺",
        "content": "天半飞涛六月寒，苍崖壁立互回环。\n从今好事能题品，列作南中第一山。",
        "dynasty": "宋",
        "collection_info": null
    },
    {
        "title": "菖蒲观觉真寺",
        "author": "方信孺",
        "content": "千载仙居已渺茫，道山佛屋自相望。\n春花秋草年年事，却作游人歌舞场。",
        "dynasty": "宋",
        "collection_info": null
    },
    {
        "title": "流杯池",
        "author": "方信孺",
        "content": "坳石天然印曲流，飞觞寂寞几春秋。\n山阴千古夸陈迹，此地何人记旧游。",
        "dynasty": "宋",
        "collection_info": null
    },
    {
        "title": "葛仙翁炼丹石",
        "author": "方信孺",
        "content": "见说刀圭已解仙，宁须丹竈半人间。\n葛翁本是求勾漏，何意南来访此山。",
        "dynasty": "宋",
        "collection_info": null
    },
    {
        "title": "鲍姑井",
        "author": "方信孺",
        "content": "为觅丹砂到海滨，空山废井已生尘。\n不将一滴苏焦槁，神艾虚传解活人。",
        "dynasty": "宋",
        "collection_info": null
    },
    {
        "title": "悬钟",
        "author": "方信孺",
        "content": "绝壁初无路可通，何人特地铸金钟。\n神仙底处应难诘，弹落余声和涧松。",
        "dynasty": "宋",
        "collection_info": null
    },
    {
        "title": "删柏",
        "author": "韩琦",
        "content": "翠柏枝繁鬰未伸，我来删理务躬亲。\n孤根得地虽经岁，逸势参天不在人。\n先易工夫知取舍，后凋颜色长精神。\n环材自入他年用，莫厌因时翦择频。",
        "dynasty": "宋",
        "collection_info": null
    },
    {
        "title": "放泉",
        "author": "韩琦",
        "content": "缓带凭轩喜放泉，映花穿柳逗潺湲。\n谁言胜境须昆阆，自有清音过管絃。\n赴海任遥终泽润，灌园思足尚留连。\n衰翁日寄南窗傲，枕上时醒白昼眠。",
        "dynasty": "宋",
        "collection_info": null
    },
    {
        "title": "冬至祀坟",
        "author": "韩琦",
        "content": "至日郊原拥节旄，先茔躬得奉特醪。\n霜威压野寒方重，山色凌虚气自高。\n衣锦不来夸富贵，报亲惟切念劬劳。\n连村父老欢相迓，因劝勤耕候土膏。",
        "dynasty": "宋",
        "collection_info": null
    },
    {
        "title": "烧煤戏成",
        "author": "韩琦",
        "content": "无臭含天德，资贫乃地珍。\n羣阴徒肆暴，万室自融春。\n丰黍轻邹律，歌襦陋蜀民。\n何妨灰弃道，仁政不同秦。",
        "dynasty": "宋",
        "collection_info": null
    },
    {
        "title": "悲二木",
        "author": "韩琦",
        "content": "偃盖孤松挺北轩，亭亭双柏寝堂前。\n干霄夭矫苍龙上，当户阴森翠幄圆。\n百岁生成犹易枿，近时栽葺欲谁怜。\n居官好恶宜加谨，诗拙徒思警后贤。",
        "dynasty": "宋",
        "collection_info": null
    },
    {
        "title": "喜雪",
        "author": "韩琦",
        "content": "昨夜同云彻晓阴，雪床轻衬六花深。\n一开帝扆忧民虑，普慰农畴望岁心。\n天兴酒徒张醉幕，家疑仙室尽瑶林。\n喜凭休逸台西槛，羣玉高低耸万岑。",
        "dynasty": "宋",
        "collection_info": null
    },
    {
        "title": "雪霁登休逸台",
        "author": "韩琦",
        "content": "休逸台头雪乍晴，病眸虽涩亦增明。\n几年无此三农乐，万物皆随一气清。\n修竹拒寒森晚节，垂杨偷润袅春情。\n当轩欲绘西山景，巧笔何人似李成。",
        "dynasty": "宋",
        "collection_info": null
    },
    {
        "title": "谢观文赵尚书寄示集注老子",
        "author": "韩琦",
        "content": "公今重释五千言，一法专求是要诠。\n天道生成忘万物，师人功业在羣贤。\n世尘甚扰吾何欲，谦柄常持彼任先。\n治国治身非异理，雨无心迹自安然。",
        "dynasty": "宋",
        "collection_info": null
    },
    {
        "title": "双硙",
        "author": "韩琦",
        "content": "一渠遐引直千金，对激双轮用智深。\n本务爱民除岁患，且非为政有机心。\n重罗撼雪收长利，嘉植成帷展旧阴。\n来者相沿知日盛，肯教前作入烟沈。",
        "dynasty": "宋",
        "collection_info": null
    },
    {
        "title": "壕林",
        "author": "韩琦",
        "content": "鹿角科民岁甚劳，故栽榆柳匝城壕。\n骈枝岂下笓篱密，耸干将凌埤堄高。\n扞蔽莫先轻枳棘，森严无日挺干旄。\n霜斤谨勿窥微利，惜取金汤四面牢。",
        "dynasty": "宋",
        "collection_info": null
    },
    {
        "title": "元日祀坟马上",
        "author": "韩琦",
        "content": "三朝徧喜得晴和，岁美民康此验多。\n天运主生方启户，土膏乘暖已腾波。\n雪凭空阔高低在，风引韶妍次第过。\n霁霭正开先陇近，太行晡景上嵯峨。",
        "dynasty": "宋",
        "collection_info": null
    },
    {
        "title": "栽花二阕  其一",
        "author": "韩琦",
        "content": "名园尝已植羣芳，更得新株补旧行。\n非欲后来传好事，只图芬馥满吾乡。",
        "dynasty": "宋",
        "collection_info": null
    },
    {
        "title": "栽花二阕  其二",
        "author": "韩琦",
        "content": "百品名花手种来，復寻嘉艷及时栽。\n主人便去心无恨，从向东风自在开。",
        "dynasty": "宋",
        "collection_info": null
    },
    {
        "title": "次韵答并帅王仲仪端明以诗见寄",
        "author": "韩琦",
        "content": "退削尝连上，清衷遂一开。\n调元辞重任，殄寇倚非才。\n虎士方争奋，羌雏已诉哀。\n遽驰金节觐，俄得锦衣回。\n雅契瞻并府，衰容病邺台。\n孤怀难託雁，芳信忽传梅。\n瑇瑁遥宾席，蒲萄入醉杯。\n高谈嗟阻阔，危榭几徘徊。\n大卤诚淹帅，中枢即贰台。\n三槐东第甲，还似相车来。",
        "dynasty": "宋",
        "collection_info": null
    },
    {
        "title": "次韵答宫保张相公以长篇见寄",
        "author": "韩琦",
        "content": "睿师当亨会，真贤上贵途。\n骥程轻历块，鹏运狭抢榆。\n大器方膺用，清风自少徒。\n危言忘世忌，直道得神扶。\n廪粟常周急，囊衣异弗娄。\n临戎资远略，进读待名儒。\n位峻升中执，胡骄赖北狙。\n殊隣摧桀骜，正路屏榛芜。\n机务参筹幄，恬波静海隅。\n高名乔岳重，劲节老松孤。\n众望归钧席，羣生入化垆。\n幽遐通滞塞，愁鬰变怡愉。\n明哲咸推甫，深忠独许壶。\n上枢俄任德，冢辅适容愚。\n清燕常陪论，丹诚得尽输。\n协心安国本，罄宇保民苏。\n知止频思退，遗荣遂恳图。\n连章倾悃愊，重责厌忧虞。\n物议皆嗟去，宸言勉赐俞。\n四朝全始卒，一代足师模。\n恣逐林泉乐，几忘仆马痡。\n韩城穷近赏，嵩谷喜深趋。\n飞溜星分派，奇峰笋迸株。\n买山兼胜得，卜宅与真俱。\n寿考何人及，优游举世无。\n神颐紫虚观，迹谢赤墀涂。\n不意烦诗笔，勤来恤病躯。\n龙章惊表裸，雀弹枉投珠。\n酬唱情虽接，仙凡路尚殊。\n终期解官绶，先约造灵区。",
        "dynasty": "宋",
        "collection_info": null
    },
    {
        "title": "留题相州王珫推官园亭",
        "author": "韩琦",
        "content": "王氏名园枕子城，主人方壮便遗荣。\n栽花直欲春长在，爱客谁尤囊尽倾。\n万景併归闲日月，一身常寄小蓬瀛。\n吾居甚迩还空锁，不退堪为达士轻。",
        "dynasty": "宋",
        "collection_info": null
    },
    {
        "title": "次韵答王拱辰宣徽将交政惠诗",
        "author": "韩琦",
        "content": "适辞乡邑入平川，春恼轻寒未禁烟。\n金印此时交大府，银袍当日接英躔。\n清衷正渴摅贤藴，窳质前知在化甄。\n衰病早期还旧里，不循公迹住三年。",
        "dynasty": "宋",
        "collection_info": null
    },
    {
        "title": "上巳属疾",
        "author": "韩琦",
        "content": "去年修禊小龙池，醉席高吟盛一时。\n今日正逢春骀荡，此身翻苦病支离。\n浮觞胜会人胥乐，闭阁衰悰自不知。\n御水有期犹半月，雨余风景愿迟迟。",
        "dynasty": "宋",
        "collection_info": null
    },
    {
        "title": "会食许公亭",
        "author": "韩琦",
        "content": "许公亭馆压通津，强率羸躯接会宾。\n万陇得苗经饱雨，满车余粟有归民。\n退花杏小惊春晚，繫马蔬柔辨食珍。\n风伯入谗憎乐事，怒号终日走埃尘。",
        "dynasty": "宋",
        "collection_info": null
    },
    {
        "title": "扶沟宰周源来求二苏兄弟留题于白鹤观诗",
        "author": "韩琦",
        "content": "二苏遗笔匿仙扃，贤宰来求为发明。\n字久半随风雨剥，气豪犹入鬼神惊。\n终疑鸾凤骞云去，不假江山到骨清。\n人对盛时须自勉，醉吟颠草尚垂名。",
        "dynasty": "宋",
        "collection_info": null
    },
    {
        "title": "次韵答子渊赵学士",
        "author": "韩琦",
        "content": "再乞乡邦遂志艰，十年方得见家山。\n昼衣丽锦过前宠，秋逼衰蒲失旧颜。\n数月又迁当冗剧，一生曾未识安闲。\n故人千里无由愬，赖有诗筒去復还。",
        "dynasty": "宋",
        "collection_info": null
    },
    {
        "title": "再答二阕  其一",
        "author": "韩琦",
        "content": "从来交分拟金兰，一纪前同陟道山。\n君畜高才终未偶，我居荣路独何颜。\n邺台将卜全身退，洛宅先输任意闲。\n感旧倚楼空自叹，不如飞翼倦知还。",
        "dynasty": "宋",
        "collection_info": null
    },
    {
        "title": "再答二阕  其二",
        "author": "韩琦",
        "content": "退谋休洛勇难攀，性得清虚不在山。\n十亩足居应慕白，一瓢犹乐直师颜。\n谁论世路风波恶，渐见仙家日月闲。\n我亦安阳蜗舍就，羡君殊欲幅由还。",
        "dynasty": "宋",
        "collection_info": null
    },
    {
        "title": "寄致政赵少师",
        "author": "韩琦",
        "content": "雨曾擎日上高天，遽脱浮荣请退坚。\n宠殿大邦方异礼，确申前恳甫踰年。\n三师共仰青宫贵，四海皆称白傅贤。\n自顾衰残归未得，几时平地接神仙。",
        "dynasty": "宋",
        "collection_info": null
    },
    {
        "title": "又寄二阕  其一",
        "author": "韩琦",
        "content": "月榭风亭胜雅名，主公闲适愈多情。\n芳樽屡酌瀛洲上，谁听霓裳散序声。",
        "dynasty": "宋",
        "collection_info": null
    },
    {
        "title": "又寄二阕  其二",
        "author": "韩琦",
        "content": "到处园亭列画屏，四时如只在仙扃。\n归来便是无为乐，不必重笺道德经。",
        "dynasty": "宋",
        "collection_info": null
    },
    {
        "title": "登望宸阁",
        "author": "韩琦",
        "content": "危阁轻裘陟望宸，欲逃蒸暑若忧焚。\n清风自越兼金贵，真境都无数仞分。\n归渚水禽明似雪，扰空沙燕闹如蚊。\n凭轩眷阙羁魂断，乱逐南飞送雨云。",
        "dynasty": "宋",
        "collection_info": null
    },
    {
        "title": "登金铜门",
        "author": "韩琦",
        "content": "当暑思来坐北轩，俯看形胜在檐前。\n楼台突兀陵高木，城堞萦回际远天。\n万室正虞多暍者，一身惭独御泠然。\n歊烦尽涤无心下，欲帐轻绡彻夜眠。",
        "dynasty": "宋",
        "collection_info": null
    },
    {
        "title": "立秋日后园",
        "author": "韩琦",
        "content": "亭馆虽芜胜势存，病襟犹足涤冥昏。\n晚凉天气秋风入，雨霁园林伏暑奔。\n古榭稳骑危岫翠，御流遥泻曲池浑。\n河鱼未获山芎效，几废良辰命客樽。",
        "dynasty": "宋",
        "collection_info": null
    },
    {
        "title": "己酉中元",
        "author": "韩琦",
        "content": "烦蒸求得到中元，余酷侵人尚鲜欢。\n病塞不能衝酒堰，气清终已倒盂兰。\n陈编就榻将开懒，危阁凌风欲下难。\n闻道禾弮尽踰尺，日西偏喜夕霞丹。",
        "dynasty": "宋",
        "collection_info": null
    },
    {
        "title": "中秋席上",
        "author": "韩琦",
        "content": "去年西洛过中秋，正怯清光刺病眸。\n此夜北都逢好月，喜延嘉客上高楼。\n真居自与风尘绝，雅句须穷造化搜。\n但引流霞歌白雪，岂殊身在广寒游。",
        "dynasty": "宋",
        "collection_info": null
    },
    {
        "title": "九日水阁",
        "author": "韩琦",
        "content": "池馆隳摧古榭荒，此延嘉客会重阳。\n虽渐老圃秋容淡，且看寒花晚节香。\n酒味已醇新过热，蟹黄先实不须霜。\n年来饮兴衰难强，漫有高吟力尚狂。",
        "dynasty": "宋",
        "collection_info": null
    },
    {
        "title": "次韵和机宜强至都官喜雪",
        "author": "韩琦",
        "content": "繁云凝结远成堆，雪意应随雅客来。\n满地粧梅知腊近，一天风絮误春迴。\n玳欹宾席豪诗笔，珠沃歌喉滑醉杯。\n病叟有心萌酒战，明轰钟鼓不衔枚。",
        "dynasty": "宋",
        "collection_info": null
    },
    {
        "title": "次韵再答",
        "author": "韩琦",
        "content": "天和人意共昏昏，飘掷繁霙助客樽。\n正会笙歌开醉目，忽惊珠玉得嘉言。\n已凌衰鬓争霜采，更拂妖颜上粉痕。\n东阁有贤才调雅，媿无优礼绍公孙。",
        "dynasty": "宋",
        "collection_info": null
    },
    {
        "title": "雅集堂",
        "author": "韩琦",
        "content": "过马传名事莫详，我严宾集在更张。\n不资金石升堂乐，务接芝兰入室香。\n农穫大丰歌滞穗，讼销羣枉閴甘棠。\n时闻雅席延诸彦，病守心閒兴亦长。",
        "dynasty": "宋",
        "collection_info": null
    },
    {
        "title": "望宸阁雪后",
        "author": "韩琦",
        "content": "重阴初释六花残，试倚危栏一望看。\n魂爽顿如居物外，句新难得上毫端。\n酒收豪席珊瑚碎，风刮仙盘沆瀣干。\n化就兜罗绵世界，鹫宫高插白云寒。",
        "dynasty": "宋",
        "collection_info": null
    },
    {
        "title": "己酉岁除夜雪",
        "author": "韩琦",
        "content": "故历将除夜未晨，暖风轻送六霙匀。\n及时皆喜逢三白，伺晓何妨具五辛。\n一箭尚留终在腊，万花潜发欲惊春。\n藏阄令恶传杯速，欢杀红炉守岁人。",
        "dynasty": "宋",
        "collection_info": null
    },
    {
        "title": "春阴席上",
        "author": "韩琦",
        "content": "腊寒初破作春阴，澌涩铜乌远漏沉。\n气折笙簧声易软，涧匀梅柳色潜深。\n已催豪侠将狂兴，更恼衰残欲病心。\n任展轻销谁画得，雾昏楼阁半遥林。",
        "dynasty": "宋",
        "collection_info": null
    },
    {
        "title": "龙兴灯夕",
        "author": "韩琦",
        "content": "花雨交加坠宝坊，万灯全掩玉蟾光。\n几时莲与春风偶，此夜人如蜡日狂。\n欲乐一知趋寿域，路迷无处不仙乡。\n当筵自是壶中景，莫访金吾漏短长。",
        "dynasty": "宋",
        "collection_info": null
    },
    {
        "title": "上元遇雨席上",
        "author": "韩琦",
        "content": "此夕浓阴送雨来，冥然天意可轻猜。\n欲催嘉卉乘时发，似抑妖莲作僞开。\n强沸金丝终断续，半濡罗绮尚徘徊。\n待前一任游人散，且听新声尽醉迭。",
        "dynasty": "宋",
        "collection_info": null
    },
    {
        "title": "春雪",
        "author": "韩琦",
        "content": "几阵风凝霰作床，稳承花雪入春芳。\n南园蝶舞都疑梦，北岭梅开只欠香。\n气暖不容冰笋就，润深潜引麦针长。\n衰翁未得阳和助，且自宜城抵醉乡。",
        "dynasty": "宋",
        "collection_info": null
    },
    {
        "title": "中和节后园",
        "author": "韩琦",
        "content": "半销残雪在庭柯，寂寞园林试强过。\n正病寒威连月困，不知春色一朝多。\n小桃楼角香心动，百舌枝头语意和。\n促理新声加酿酒，只忧韶景去如梭。",
        "dynasty": "宋",
        "collection_info": null
    },
    {
        "title": "仲春释奠",
        "author": "韩琦",
        "content": "明祀严先甲，喜辰历上丁。\n采芹因旧馆，释菜协前经。\n俎豆由斯学，粢盛信匪馨。\n欲知时祭重，百世仰仪刑。",
        "dynasty": "宋",
        "collection_info": null
    },
    {
        "title": "康戌二月十六日寒食会雅集堂",
        "author": "韩琦",
        "content": "百五嘉辰此命筵，中分春色极芳妍。\n花遗嫩靥饶风地，云坼轻阴半雨天。\n淑景万容粧节物，胜游千路入神仙。\n酣杯莫顾归时夜，藏火难逢月尚圆。",
        "dynasty": "宋",
        "collection_info": null
    },
    {
        "title": "会压沙寺观梨花",
        "author": "韩琦",
        "content": "同赏利花过浄坊，压沙幽閴面平冈。\n孤园不治黄金界，醉笔徒夸白雪香。\n风急几翻云影乱，殿深全掩玉毫光。\n朝来经雨低含泪，竞写真妃寂寞粧。",
        "dynasty": "宋",
        "collection_info": null
    },
    {
        "title": "次韵和宋适推官压沙惠诗",
        "author": "韩琦",
        "content": "天知人意喜春娱，故作轻云捲復舒。\n风撼花飞铺宴席，雨平沙稳助流车。\n蛾颦嫩叶初眠柳，马茁柔椿未荐蔬。\n何必笙歌喧坐上，且延欢伯侍香裾。",
        "dynasty": "宋",
        "collection_info": null
    },
    {
        "title": "过全福寺",
        "author": "韩琦",
        "content": "伊昔豪英袭将牙，更崇因果欲何加。\n精蓝世自传缁服，绘像尘谁障碧纱。\n诗好盈编堆锦组，字奇随笔走龙蛇。\n空余旧史高风在，衰替嗟吾外氏家。",
        "dynasty": "宋",
        "collection_info": null
    },
    {
        "title": "上巳会许公亭二首  其一",
        "author": "韩琦",
        "content": "三月三来御水涯，古亭春色绿相遮。\n牡丹已认冠丛叶，郁李真疑绶引花。\n侍妓寝歌成雅席，恶风吹酒入微沙。\n土囊终夕从飘怒，不障清欢祓禊家。",
        "dynasty": "宋",
        "collection_info": null
    },
    {
        "title": "上巳会许公亭二首  其二",
        "author": "韩琦",
        "content": "元巳乘闲到许亭，胜游差远几开扃。\n寻春自失花颜素，爱客偏回柳眼青。\n曲水事遥存燕喜，甘棠人去想仪形。\n禊筵莫愬杯行数，归辔迎风酒易醒。",
        "dynasty": "宋",
        "collection_info": null
    },
    {
        "title": "次韵和通判钱昌武郎中上巳许公亭惠诗",
        "author": "韩琦",
        "content": "亭馆萧然古岸头，园林虽雅背清流。\n感时堪惜芳菲过，拖病须从祓禊游。\n归舰逆风乘醉去，落花随水带香浮。\n贰车欲继山阴事，立赋新篇不易酬。",
        "dynasty": "宋",
        "collection_info": null
    },
    {
        "title": "次韵和留守宋适推官游宴御河二首  其一",
        "author": "韩琦",
        "content": "笳鼓齐喧泛御津，何妨同欲乐兹辰。\n中三节物初过五，八十春光未破旬。\n红旆厌风收电脚，绿波伤棹散鱼鳞。\n欲知治世昇平象，请看熙熙两岸民。",
        "dynasty": "宋",
        "collection_info": null
    },
    {
        "title": "次韵和留守宋适推官游宴御河二首  其二",
        "author": "韩琦",
        "content": "三月春容骀荡天，御流飞舸引双旜。\n十分芳景无三二，四合游人有万千。\n花任风残犹逐水，酒随歌半已空船。\n病夫且伴嘉宾醉，不过明朝卯尚眠。",
        "dynasty": "宋",
        "collection_info": null
    },
    {
        "title": "三月十八日上水关",
        "author": "韩琦",
        "content": "河曲春游得旧传，使君从俗上兰船。\n低篷密罩香罗绮，小艇交扬细管絃。\n有献满盘烘芍药，竞豪临水落秋韆。\n归来夹岸民观甚，望远应疑李郭仙。",
        "dynasty": "宋",
        "collection_info": null
    },
    {
        "title": "三月十八日会望春亭",
        "author": "韩琦",
        "content": "此日倾城乐御河，作河生日语应讹。\n波涵祛服千花乱，风壮欢声万曲和。\n元巳嬉游非俗尚，十洲光景得春多。\n衰翁欲尽都人兴，醉弁归同夕照俄。",
        "dynasty": "宋",
        "collection_info": null
    },
    {
        "title": "西园初暑",
        "author": "韩琦",
        "content": "可爱西园夏景长，南来风好拂襟凉。\n楼台轩豁年殊旧，池沼干枯雨未滂。\n羣鸟护雏时起斗，众花成子几堪尝。\n欲知逃暑芳樽味，似过林禽玉溜浆。",
        "dynasty": "宋",
        "collection_info": null
    },
    {
        "title": "寄西台子渊赵学士",
        "author": "韩琦",
        "content": "昔年瀛馆接仙才，官路升沈孰可猜。\n直使庸驽叨上笏，却教贤杰老西台。\n莫悲居处荒三径，且把功名寄一杯。\n应笑位高归去晚，谤多终日怒蚊雷。",
        "dynasty": "宋",
        "collection_info": null
    },
    {
        "title": "苦热未雨",
        "author": "韩琦",
        "content": "骄阳为虐极烦歊，万物如焚望沃焦。\n举世不能逃酷吏，几时还得快凉飚。\n精祈拟责泥龙效，大索谁诛旱魃妖。\n翘首岱云肤寸起，四方膏泽尽良苗。",
        "dynasty": "宋",
        "collection_info": null
    },
    {
        "title": "雨足晚晴",
        "author": "韩琦",
        "content": "掣电搜龙发怒雷，欲驱时旱涤民灾。\n四溟滂泽三农足，万宇愁襟一夕开。\n虹影渐从天外散，蝉声初到枕边来。\n高楼小酌清风满，不胜当年避暑杯。",
        "dynasty": "宋",
        "collection_info": null
    },
    {
        "title": "庚戌秋分",
        "author": "韩琦",
        "content": "淅淅风清叶未凋，秋分残景自萧条。\n禾头无耳时微旱，蚊嘴生花毒渐消。\n钱迸嫩苔陈阁静，字横宾雁楚天遥。\n西园宴集偏宜夜，坐看圆蟾过丽谯。",
        "dynasty": "宋",
        "collection_info": null
    },
    {
        "title": "中秋遇雨",
        "author": "韩琦",
        "content": "待月中秋一肆筵，雨轻云晦似无缘。\n何须寒影摇杯面，且命高歌醉目前。\n莫向此宵空怅望，定应明夜亦婵娟。\n凭栏可奈时人意，不爱清光只重圆。",
        "dynasty": "宋",
        "collection_info": null
    },
    {
        "title": "次韵和通判钱昌武郎中中秋遇雨",
        "author": "韩琦",
        "content": "灵祠躬祷极伸虔，唯恐愆阳病晚田。\n不恨高楼空宴月，却欣丰泽入民天。\n且歌多稼将栖亩，莫赋嘉期动隔年。\n媿误宾轩侵夜散，阻看银界烂三千。",
        "dynasty": "宋",
        "collection_info": null
    },
    {
        "title": "中秋筵散雨余见月色",
        "author": "韩琦",
        "content": "正苦中秋暝雨侵，忽惊凉月绽云深。\n壶光未透冰涵玉，鑑影微昏藓上金。\n彩笔怨吟几绝望，巨觥酣战欲重寻。\n孀娥似慰人心鬰，时放蟾辉漏薄阴。",
        "dynasty": "宋",
        "collection_info": null
    },
    {
        "title": "重九会安正堂",
        "author": "韩琦",
        "content": "欲安衰朽敞虚堂，窃信孤忠敢自当。\n本幸岁时同众乐，适开樽俎遇重阳。\n黄花旋插香环坐，翠岭新成妙出墙。\n留与邺都为故事，年年常占好风光。",
        "dynasty": "宋",
        "collection_info": null
    },
    {
        "title": "重九晚登骑山楼",
        "author": "韩琦",
        "content": "萧疎嘉节得阳重，病守西园此又逢。\n且奉宾欢穷胜事，莫悲秋色动衰容。\n管喧银字凌歌席，菊碎金铃上醉钟。\n何必更临高处会，北楼深古近骑峯。",
        "dynasty": "宋",
        "collection_info": null
    },
    {
        "title": "压沙寺梨",
        "author": "韩琦",
        "content": "压沙千亩敌侯封，珍果诚非众品同。\n自得嘉名过冰蜜，谁知精别有雌雄。\n常滋沆瀣充肌脆，不假燕脂上颊红。\n四海举皆推美味，任从潘赋纪张公。",
        "dynasty": "宋",
        "collection_info": null
    },
    {
        "title": "送卿师上人",
        "author": "韩琦",
        "content": "区区京毂几经春，不退方能运法轮。\n欲举筌蹄皆自达，纵罗寒暑岂吾辛。\n大千虽纳宁多施，一切谁名得度人。\n我已心中了无物，重烦师说究微尘。",
        "dynasty": "宋",
        "collection_info": null
    },
    {
        "title": "送谢山人归紫霄旧隐",
        "author": "韩琦",
        "content": "董君坛侧杏林新，高卧云霞独一身。\n已究丹经成大药，更居仙府得长春。\n仁心务济谁思报，道术逢知即示真。\n暂别山来应自笑，紫霄曾未识红尘。",
        "dynasty": "宋",
        "collection_info": null
    },
    {
        "title": "通判钱昌武代归以诗见别次韵为答",
        "author": "韩琦",
        "content": "衰病何堪治邺台，贰车犹喜得高才。\n方资庖刃投虚利，忽怆瓜时及代回。\n别袂醉分云共惨，去涂尘寂雪初培。\n剑光久已衝牛斗，力振沈埋尚愧雷。",
        "dynasty": "宋",
        "collection_info": null
    },
    {
        "title": "屡雪",
        "author": "韩琦",
        "content": "欲识经冬气倍和，高穹回瞩念民瘥。\n尽搜秋夏乘龙起，併与寰区瑞雪多。\n是处玉峯开璧府，几番云浪溢银河。\n来牟定过前年麦，销得衰翁醉又歌。",
        "dynasty": "宋",
        "collection_info": null
    },
    {
        "title": "雪十十韵",
        "author": "韩琦",
        "content": "天宇昏凝幕，星潢冻漏津。\n报丰推上瑞，散利浃无垠。\n皓彩生和烛，深仁出化钧。\n乘时驱疠气，几日困疲民。\n满慰三农望，潜基万国春。\n道山谁辨玉，佛界普成银。\n缓舞疑翻佩，徐来类积薪。\n盘高擎露蕊，隙细入驹尘。\n易掩妖颜嫮，难藏厚地珍。\n坠轻时断续，势猛忽纷纶。\n肯使瑕瑜见，惟思沃瘠均。\n歌妍皆似郢，璧碎不因秦。\n辀冷侵驯鹿，符光逼琢麟。\n充盈是溪壑，挺特有松筠。\n近岭梅先发，濒江练更匀。\n楼台竞环丽，蟾兔起精神。\n病骨惊心怯，书帷忆旧亲。\n风流资醉目，豪放任诗人。\n陈阁方多暇，睢园喜命宾。\n宜城须大引，佳味过吴醇。",
        "dynasty": "宋",
        "collection_info": null
    },
    {
        "title": "次韵和张宗益工部初到相台书事",
        "author": "韩琦",
        "content": "园池开拓费经筹，雅意奚专自宴休。\n好事庶逢贤守继，康时聊便里民游。\n一闻公暇闲无敌，顿激归心浩不收。\n早晚再容怀绶乐，赤松高趣遂希留。",
        "dynasty": "宋",
        "collection_info": null
    },
    {
        "title": "再和",
        "author": "韩琦",
        "content": "铜雀台边事少州，名郎来守喜安休。\n吾民正遂歌襦乐，我里甘忘衣锦游。\n诗笔入神春益健，宴杯穷赏夜方收。\n凤池时復思豪夺，争奈乡人欲借留。",
        "dynasty": "宋",
        "collection_info": null
    },
    {
        "title": "又次韵和题休逸台",
        "author": "韩琦",
        "content": "昔年衣绣临吾乡，后圃力变池亭荒。\n井梁生涩卧耕壤，螺榭岌嶪营高冈。\n易为隅柱极增观，下视众岭森成行。\n锦鳞遂落闲者钓，谁喧歌酒台东堂。",
        "dynasty": "宋",
        "collection_info": null
    },
    {
        "title": "再和",
        "author": "韩琦",
        "content": "台前风景无时良，台上之乐殊未荒。\n开筵真侣在蓬岛，练句美玉生昆冈。\n铜壶报刻缓星箭，金钗送酒排花行。\n铃斋长寂得吏隐，便是道家虚白堂。",
        "dynasty": "宋",
        "collection_info": null
    },
    {
        "title": "次韵答张宗益工部",
        "author": "韩琦",
        "content": "昔忝临漳守，娱心自退公。\n闲愁放天上，真境得壶中。\n燕处虽云适，规模惜未丰。\n恢园隳旧堞，困宇出新工。\n材品珍方用，花名异始充。\n泉分洹水堰，梁下邺城宫。\n今始推良牧，褒辞借病翁。\n笙镛谐庙瑟，珠玉满邮筒。\n讵敢矜前政，徒知偃下风。\n北堂留衣锦，西巘峻维嵩。\n休逸檐梢月，荣归浪衬虹。\n班条多暇日，清赏此何穷。",
        "dynasty": "宋",
        "collection_info": null
    },
    {
        "title": "残腊",
        "author": "韩琦",
        "content": "北土严凝气候偏，腊残池馆愈萧然。\n长河冰塞多寒地，密雪云繁三白天。\n粧点瑶林连雾淞，沈埋茵草未羊眠。\n但知催酿宜城酝，终见春芳次第妍。",
        "dynasty": "宋",
        "collection_info": null
    },
    {
        "title": "次韵答致政宫师张相公",
        "author": "韩琦",
        "content": "早谢枢衡贵，逍遥哂众愚。\n乐从黄卷得，游命赤松俱。\n风雅樽前事，云山世外娱。\n何妨紫虚下，散髮伴樵苏。",
        "dynasty": "宋",
        "collection_info": null
    },
    {
        "title": "次韵答相州张宗益工部",
        "author": "韩琦",
        "content": "处暗频惊掷夜光，千金高价恨难偿。\n蟠桃入口知仙味，钧奏醒魂认帝乡。\n辩解重围思亹亹，战逢强阵怯堂堂。\n怀归自是衰疲甚，不为吾刚挫旧肠。",
        "dynasty": "宋",
        "collection_info": null
    },
    {
        "title": "又次韵答",
        "author": "韩琦",
        "content": "故人怜旧政，褒惜一何深。\n营葺推勤治，优闲称道心。\n池台资胜事，风月入高吟。\n酒户虽难角，诗盟已屡寻。\n词豪甘自屈，气锐敢轻侵。\n奇变云霞烂，冥搜海岳阴。\n暄和生嶰律，淡泊寄陶琴。\n但媿衰聋耳，安能别大音。",
        "dynasty": "宋",
        "collection_info": null
    },
    {
        "title": "辛亥二月十五日",
        "author": "韩琦",
        "content": "倏忽韶光一半过，寒威犹尚压暄和。\n故摧春色欢终减，屡失花期日旋那。\n病骨不禁风料峭，衰悰难遏醉吟哦。\n凭栏更为芳菲惜，重取轻苫拥旧科。",
        "dynasty": "宋",
        "collection_info": null
    },
    {
        "title": "辛亥寒食",
        "author": "韩琦",
        "content": "寒食春城是处花，唐贤诗好此难加。\n柳眉拖雾舒还皱，日脚萦云绽復遮。\n扢抓喜随膏雨解，秋韆闲任綵绳斜。\n芳辰只愧樽前淡，妓版停歌不振牙。",
        "dynasty": "宋",
        "collection_info": null
    },
    {
        "title": "清明会压沙寺",
        "author": "韩琦",
        "content": "时节清明府事閒，压沙高会敞禅关。\n妓歌沈席摧莺舌，花影摇樽衒粉颜。\n春色满添膏泽后，人心和入醉游间。\n坐中尤觉风来好，白雪飞香混博山。",
        "dynasty": "宋",
        "collection_info": null
    },
    {
        "title": "同赏梨花",
        "author": "韩琦",
        "content": "兴福梨珍号素封，千株花发此欣逢。\n风开笑脸轻桃艷，雨带啼痕自玉容。\n蝶舞只疑残靥坠，月明唯觉异香浓。\n寻春已恨来伤晚，莫厌频挥潋滟钟。",
        "dynasty": "宋",
        "collection_info": null
    },
    {
        "title": "又一阕",
        "author": "韩琦",
        "content": "花下延宾启宴杯，回头香雪即成堆。\n主人自挈宜城酿，不为青旗趁尔来。",
        "dynasty": "宋",
        "collection_info": null
    },
    {
        "title": "辛亥上巳会许公亭",
        "author": "韩琦",
        "content": "修禊园林枕御津，宴亭轩豁足娱宾。\n羲皇治世舒长日，昆阆仙风烂熳春。\n脱俗且将诗送酒，纵吟须仗笔争神。\n会余俯仰皆陈迹，不醉山阴定笑人。",
        "dynasty": "宋",
        "collection_info": null
    },
    {
        "title": "许公亭席上别镇帅吕公孺谏议",
        "author": "韩琦",
        "content": "元日津亭景物嘉，喜留轩驭弭高牙。\n棠阴共识思贤地，柳色偏伤赠别家。\n御水少陪乘兴棹，潭园难趁及时花。\n杯深莫拒勤拳意，去路音辉日日赊。",
        "dynasty": "宋",
        "collection_info": null
    },
    {
        "title": "同赏牡丹",
        "author": "韩琦",
        "content": "国艷孤高岂自媒，寒乡加力试栽培。\n当时尚昧随和贵，今日真逢左魏开。\n名品已先推洛谱，梦魂唯恐失阳台。\n花王亲视风骚将，中的方应赏巨杯。",
        "dynasty": "宋",
        "collection_info": null
    },
    {
        "title": "辛亥三月十八日游御河二首  其一",
        "author": "韩琦",
        "content": "都人殚出集河湄，犹记从初放水时。\n三五已过修禊宴，浃旬行作送春诗。\n微波溅袜仙浮棹，曲岸当垆柳映旗。\n自笑遨头衰復病，也同欢俗恣追随。",
        "dynasty": "宋",
        "collection_info": null
    },
    {
        "title": "辛亥三月十八日游御河二首  其二",
        "author": "韩琦",
        "content": "从俗沿流辄命筵，平沙经雨润河壖。\n百泉遥派初来日，三月深春欲去天。\n夹岸绮罗香未散，几船弦管沸争前。\n波间无限能泅者，不信迎潮绝技先。",
        "dynasty": "宋",
        "collection_info": null
    },
    {
        "title": "游河遇雨",
        "author": "韩琦",
        "content": "开席临流雨骤侵，都人殊鬰胜游心。\n侍娃不见尘生袜，农谷偏欣陇拔针。\n郢雪斗高闲未接，峡云争去杳难寻。\n无过却下船中坐，岂废衰翁醉又吟。",
        "dynasty": "宋",
        "collection_info": null
    },
    {
        "title": "次韵答致政赵少卿",
        "author": "韩琦",
        "content": "登科常愧处卢前，叙齿于兄小十年。\n鹤不乘轩犹自若，鸿谁能弋已安然。\n山头俗驾归诚晚，湖外扁舟见独先。\n惟有大钧公道在，方圆随物旧同甄。",
        "dynasty": "宋",
        "collection_info": null
    },
    {
        "title": "喜雨应祷",
        "author": "韩琦",
        "content": "运月愆阳作旱灾，龙坛申祷洁三垓。\n至诚始惧卑高隔，嘉应俄如影响来。\n喜阔农心归击壤，润深人意不惊雷。\n大钧广播知难报，埏埴何尝望一杯。",
        "dynasty": "宋",
        "collection_info": null
    },
    {
        "title": "次韵答签判沈唐太丞应祈雨足",
        "author": "韩琦",
        "content": "一雨滂沲过作霖，油云随祷极阴森。\n微诚未必回天意，灵答潜知渴众心。\n瑞绝莫先惟在谷，价高难拟不论金。\n朝来田畯更相贺，犁下侵淫二尺深。",
        "dynasty": "宋",
        "collection_info": null
    },
    {
        "title": "寄致政欧阳少师",
        "author": "韩琦",
        "content": "独步文章世孰先，直声孤节亦无前。\n欲知退足高千古，请视经犹疾五年。\n在我光阴长更乐，扶天功业去如捐。\n西湖风月谁为伴，笑许当时处士贤。",
        "dynasty": "宋",
        "collection_info": null
    },
    {
        "title": "盛暑思接荣归之游寄相守张工部",
        "author": "韩琦",
        "content": "伏暑如何散鬰陶，荣归陪赏望空劳。\n红芳照槛莲千颊，绿荫环波柳万条。\n趋第小车谁竞挽，见山新址日增高。\n遥知贤守多娱地，诗笔虽豪酒未豪。",
        "dynasty": "宋",
        "collection_info": null
    },
    {
        "title": "辛亥七夕末伏",
        "author": "韩琦",
        "content": "二七今同末伏辰，初秋时候暑微熏。\n星桥旧说通灵匹，剑肉何人遗细君。\n莹席冰寒心共爽，噪风蝉急耳欣闻。\n郢中新曲高难和，唯付珠喉任遏云。",
        "dynasty": "宋",
        "collection_info": null
    },
    {
        "title": "七夕会关亭观莲",
        "author": "韩琦",
        "content": "陶暑娱宾次水西，满塘莲艷馥轩墀。\n荷坳似学伞翻去，房曲如将盏倒垂。\n肯把风流欺俭幕，且凭歌调拟吴姬。\n从来拙宦老难巧，任过灵光醉不知。",
        "dynasty": "宋",
        "collection_info": null
    },
    {
        "title": "贻刑",
        "author": "韩琦",
        "content": "忆帅秦亭二纪余，当时宾幕盛芙蕖。\n椎牛共乐毬场宴，倚马常资记室书。\n台席久从还绶退，月卿犹滞剖符居。\n樽前想解留连意，一笑难逢易掺袪。",
        "dynasty": "宋",
        "collection_info": null
    },
    {
        "title": "元城埽行河",
        "author": "韩琦",
        "content": "怒河秋涨俯都城，纵嚙长堤岂易平。\n气悍若从天上落，势高难使地中行。\n筑垣居水虽危事，沈马回波是至诚。\n故道几时循禹迹，免教常岁害民生。",
        "dynasty": "宋",
        "collection_info": null
    },
    {
        "title": "行河道中",
        "author": "韩琦",
        "content": "鳞鳞郊隰引双旌，顿豁尘襟病眼明。\n微霭际空随日破，遥林环野接天平。\n捺弮禾重笼新雨，舐犊牛闲罢力耕。\n策马故寻堤上路，移时欣在绿阴行。",
        "dynasty": "宋",
        "collection_info": null
    },
    {
        "title": "辛亥八月十六日社始月望",
        "author": "韩琦",
        "content": "中秋不必拘三五，惟望时方月正圆。\n已荐社壝通肸蠁，始开宾席对婵娟。\n清光自喜今宵满，俗会从输一日先。\n乐事几为风雨破，直须欢饮倍常年。",
        "dynasty": "宋",
        "collection_info": null
    },
    {
        "title": "辛亥八月十六日夜復值阴晦",
        "author": "韩琦",
        "content": "舒轮方满正中秋，报社神歆已降休。\n且共良农歌稔岁，何须明月照高楼。\n金丝自壮欢吟气，风雨终为乐事仇。\n酣饫野翁犹带断，不争豪饮亦堪羞。",
        "dynasty": "宋",
        "collection_info": null
    },
    {
        "title": "中秋饮散始微见月",
        "author": "韩琦",
        "content": "待月中秋欲共欢，不堪阴晦阻羣观。\n宾归已彻青油幕，云绽聊窥白玉盘。\n就榻酒狂平未歇，据鞍吟苦得应难。\n孀娥此夕潜何甚，专要人将别眼看。",
        "dynasty": "宋",
        "collection_info": null
    },
    {
        "title": "九月四日会安正堂",
        "author": "韩琦",
        "content": "秋光浓拂使君家，尚去重阳五日赊。\n且育好诗成素饮，更先诸客对黄花。\n池萍渍雨钱钱密，塞雁书空字字斜。\n但纵高吟开醉胆，莫惊摇落动悲嗟。",
        "dynasty": "宋",
        "collection_info": null
    },
    {
        "title": "辛亥重九会安正堂",
        "author": "韩琦",
        "content": "斯堂曾许占风光，须到重阳復命觞。\n坐上半非前岁客，杯中无改旧花香。\n初晴已过登高水，散虑宜趋自得场。\n唯有一时诗酒战，愿开强户振雄铓。",
        "dynasty": "宋",
        "collection_info": null
    },
    {
        "title": "即席再赋",
        "author": "韩琦",
        "content": "芜音逢节佐宾罍，属和当筵尽雅才。\n铜钵一声诗已就，金铃千朵菊争开。\n月明正有抽毫乐，夜永何妨秉烛回。\n无酒可嗤彭泽令，东篱空望白衣来。",
        "dynasty": "宋",
        "collection_info": null
    },
    {
        "title": "辛亥重九登骑山楼",
        "author": "韩琦",
        "content": "西北楼高四望长，登临还赏节辰良。\n荀陈盛集星光动，相卫名山记字详。\n瑇瑁不妨欹醉弁，茱萸谁自斗香囊。\n病翁安敢当能赋，只俟英瑶作报章。",
        "dynasty": "宋",
        "collection_info": null
    },
    {
        "title": "和运判张端秘丞戏题安阳郡园",
        "author": "韩琦",
        "content": "垂杨阴裏百花开，谁记当是任意栽。\n好事继逢贤太守，算无心望主人来。",
        "dynasty": "宋",
        "collection_info": null
    },
    {
        "title": "代郡园见答",
        "author": "韩琦",
        "content": "昼锦轻抛又几年，纵逢春色亦依然。\n争知台榭笙歌外，尽是猿惊鹤怨天。",
        "dynasty": "宋",
        "collection_info": null
    },
    {
        "title": "再戏郡园",
        "author": "韩琦",
        "content": "一辞康乐困喧嚣，花笑莺啼似借嘲。\n日望君恩容病质，得归应自解譊譊。",
        "dynasty": "宋",
        "collection_info": null
    },
    {
        "title": "再代答",
        "author": "韩琦",
        "content": "买臣素贱犹乡守，庄舄虽荣尚越吟。\n已葺吾园似仙府，莫教归信苦沈沈。",
        "dynasty": "宋",
        "collection_info": null
    },
    {
        "title": "御河舟中",
        "author": "韩琦",
        "content": "过虑先河备，轻舟造惬山。\n惊鸥情自动，流水意长闲。\n村落多丰外，寒温不定间。\n如何援民溺，搔首只空还。",
        "dynasty": "宋",
        "collection_info": null
    },
    {
        "title": "视河惬山",
        "author": "韩琦",
        "content": "河决金堤在汉成，曾推延世此经营。\n安人为惬当时意，立事因垂不朽名。\n谁凿故山酾御水，却通新漕入都城。\n一疏一塞俱称利，暂访遗踪岂易评。",
        "dynasty": "宋",
        "collection_info": null
    },
    {
        "title": "至节筵间喜雪",
        "author": "韩琦",
        "content": "至节开樽就席前，六花飞舞助宾筵。\n扬空自胜重罗麫，引满偏宜旋絮绵。\n合坐欢谈霏屑地，几声横笛落梅天。\n况逢阳復贞亨会，赢取笙歌烂醉眠。",
        "dynasty": "宋",
        "collection_info": null
    },
    {
        "title": "元宵席上",
        "author": "韩琦",
        "content": "灯烛森森万象罗，彻宵车马罢谁何。\n追人好月婵娟满，带雪轻寒料峭多。\n佳节俯从河沴寝，羣心俄逐诏音和。\n乘春自欲开民鬰，不为樽前笑与歌。",
        "dynasty": "宋",
        "collection_info": null
    },
    {
        "title": "次韵答致政欧阳少师退居述怀二首  其一",
        "author": "韩琦",
        "content": "日跂高风谢世纷，只思移疾卧漳濆。\n万钟糠粃常知慕，三径蓬蒿欲自耘。\n忠义心诚终老合，仙凡岐路此时分。\n唯瞻天外冥鸿远，会起卑飞及旧羣。",
        "dynasty": "宋",
        "collection_info": null
    },
    {
        "title": "次韵答致政欧阳少师退居述怀二首  其二",
        "author": "韩琦",
        "content": "尘俗徒希勇退高，几时投迹混耕樵。\n神交不间川涂阔，直道难因老病消。\n魏境民流河抹岸，颍湖春早柳萦桥。\n相从谁挹浮邱袂，左在琴书酒满瓢。",
        "dynasty": "宋",
        "collection_info": null
    },
    {
        "title": "壬子上巳会许公亭",
        "author": "韩琦",
        "content": "来守留都第四年，年年元已此开筵。\n一春曾喜陈歌舞，三会皆逢去管絃。\n无乐只忧辞酒客，多寒谁辨惜花天。\n欲看郊外风光野，更上亭西祓禊船。",
        "dynasty": "宋",
        "collection_info": null
    },
    {
        "title": "上巳视惬山新堤",
        "author": "韩琦",
        "content": "元巳西津禊饮中，筑防因视惬山雄。\n调夫虽扰三农业，御水犹希一篑功。\n曲突虑微方绝患，开门轻敌是招戎。\n岸边观者应相笑，遭贼徒弯过后弓。",
        "dynasty": "宋",
        "collection_info": null
    },
    {
        "title": "壬子寒食会压沙寺二首  其一",
        "author": "韩琦",
        "content": "踏沙徐人绿杨中，渐见祗园宝势雄。\n柏奋怒虬环古殿，花遗娇靥散春风。\n娱心未放歌声好，对目难穷幻术工。\n共醉一时寒食景，不须庭际牡丹红。",
        "dynasty": "宋",
        "collection_info": null
    },
    {
        "title": "壬子寒食会压沙寺二首  其二",
        "author": "韩琦",
        "content": "一春光景速奔车，且趁良辰会压沙。\n藏火未须传蜡烛，感时空自把梨花。\n笙歌不作芳菲主，风雅终成冷淡家。\n归路復疑霄汉上，御波舟稳衬云霞。",
        "dynasty": "宋",
        "collection_info": null
    },
    {
        "title": "同赏梨花",
        "author": "韩琦",
        "content": "寒食西蓝赏素英，白毫光裏乱云腾。\n庄严金地三千界，颜色瑶台十二层。\n后土琼花渐我寡，唐昌玉蕊岂吾朋。\n雪香预约为亭号，修创终逢好事僧。",
        "dynasty": "宋",
        "collection_info": null
    },
    {
        "title": "落花",
        "author": "韩琦",
        "content": "万点送春飞，人悲未足悲。\n禅关无问理，溪曲过开时。\n钿委津阳路，风回洛水湄。\n流年来自去，醉莫论空枝。",
        "dynasty": "宋",
        "collection_info": null
    },
    {
        "title": "壬子三月十八日游御河二首  其一",
        "author": "韩琦",
        "content": "寒食初过始及旬，魏都偏重此佳辰。\n倾城尽作河生日，匝岸皆如蜡祭人。\n几舰神仙疑骇俗，一川笳鼓任同民。\n东皇似助熙台乐，併与千门万户春。",
        "dynasty": "宋",
        "collection_info": null
    },
    {
        "title": "壬子三月十八日游御河二首  其二",
        "author": "韩琦",
        "content": "三月游河魏国风，惬山通日正暄融。\n压沙寺古花残雪，过马桥高水饮虹。\n众乐自深春色外，万愁俱泯醉吟中。\n天公恐雨伤民意，只放轻云暝碧空。",
        "dynasty": "宋",
        "collection_info": null
    },
    {
        "title": "舟中再赋一阕",
        "author": "韩琦",
        "content": "画艗双双掠水飞，一天云重锁春晖。\n遨头不与追铙鼓，无限游人寂寞归。",
        "dynasty": "宋",
        "collection_info": null
    },
    {
        "title": "安正堂观牡丹",
        "author": "韩琦",
        "content": "何须风雨苦相催，自结东君不在媒。\n开晚要当三月盛，艷高宜作百花魁。\n好期天上香魂返，长对樽前醉玉颓。\n谁道元舆能体物，只教羞死刺玫瑰。",
        "dynasty": "宋",
        "collection_info": null
    },
    {
        "title": "致政宫师张相公远惠佳篇谨次元韵为答",
        "author": "韩琦",
        "content": "八十康宁极品荣，神仙居处足颐生。\n风骚此日资高尚，事业当年有太平。\n酒量更从闲后长，禅心偏向静中明。\n自嗟不及飞来鹤，能伴公游称道情。",
        "dynasty": "宋",
        "collection_info": null
    },
    {
        "title": "又次韵和续成绝句",
        "author": "韩琦",
        "content": "醉卧嵩云得句豪，岂知平地有风涛。\n应嗤病骥盐车重，终日长鸣只告劳。",
        "dynasty": "宋",
        "collection_info": null
    },
    {
        "title": "闻致政赵少师远访欧阳少师于颍川",
        "author": "韩琦",
        "content": "一忆贤交动至诚，安车虽远必勤征。\n荀陈为会还推象，嵇吕相思不问程。\n洛社成图兹易合，越溪回棹彼何情。\n西湖便是瀛洲上，莫接仙游跨海鲸。",
        "dynasty": "宋",
        "collection_info": null
    },
    {
        "title": "闻前都水王荀龙郎中将率二三知旧游天平山寺",
        "author": "韩琦",
        "content": "天平高绝是家山，雨治安阳欲到难。\n此日名郎真好事，直携嘉客远同观。\n峯擎寺脚重霄近，雹起潭心六月寒。\n遥想醉吟昆阆裏，乱飞珠玉出毫端。",
        "dynasty": "宋",
        "collection_info": null
    },
    {
        "title": "次韵答致政赵少师感怀",
        "author": "韩琦",
        "content": "羡公朝夕挹浮邱，应笑吾曹窘若囚。\n尘外有谁攀逸驾，壶中何处着闲愁。\n心休已得天真乐，身退犹存国事忧。\n积善由来神所劳，坐膺全福不须求。",
        "dynasty": "宋",
        "collection_info": null
    },
    {
        "title": "壬子中秋对月",
        "author": "韩琦",
        "content": "一轮徐出海东头，皓彩全供白帝秋。\n桂迹自消安在斫，宝光无缺不因修。\n池心影撼金鳞碎，杯面波随玉液流。\n此夜圆蟾看处好，何须偏上最高楼。",
        "dynasty": "宋",
        "collection_info": null
    },
    {
        "title": "登大安寺阁",
        "author": "韩琦",
        "content": "岧峣飞阁耸晴空，此过层梯第几重。\n四野风烟笼胜地，半天金碧护真容。\n浮图逼槛抽双笋，埤堄排云矗万峰。\n数刻飘然霄汉上，直疑超界脱尘踪。",
        "dynasty": "宋",
        "collection_info": null
    },
    {
        "title": "八月十九日赏菊",
        "author": "韩琦",
        "content": "春英无不惜开迟，秋菊常怀素景悲。\n惯负晚霜甘索寞，忽逢先闰促离披。\n欲移庭槛嫌伤早，拟泛宾罍未入时。\n自是寒花当守分，一违佳节速人嗤。",
        "dynasty": "宋",
        "collection_info": null
    },
    {
        "title": "壬子九月七日会大安寺",
        "author": "韩琦",
        "content": "萧辰禅宇展疎筵，才去登高二日前。\n欲识先期成雅会，要闻清论接英贤。\n何须白发喧歌板，自有黄花送酒船。\n危阁半空同倚槛，一般重九寂寥天。",
        "dynasty": "宋",
        "collection_info": null
    },
    {
        "title": "壬子重九",
        "author": "韩琦",
        "content": "菊有黄花气候移，重阳香萼已干枝。\n金铃后坼孤芳在，玉液轻浮一醉宜。\n烟渚去来鸿自适，霜丛飞遶蝶何知。\n风前客帽从吹落，且伴山翁倒接䍦。",
        "dynasty": "宋",
        "collection_info": null
    },
    {
        "title": "赵资政再尹西蜀",
        "author": "韩琦",
        "content": "坤维求尹此难才，重倚真贤出上怀。\n一去棠阴歌蔽芾，再来人乐似乖崖。\n新承纶綍从天别，旧过山川作画排。\n莫候使星临益分，郎回符采正三阶。",
        "dynasty": "宋",
        "collection_info": null
    },
    {
        "title": "壬子冬至喜雪",
        "author": "韩琦",
        "content": "阳气初升力尚微，雪花来促故阴归。\n润滋柔荔乘时出，暖逐轻灰应律飞。\n彤笔喜丰书瑞谍，土圭收影侍灵晖。\n践长班集应同贺，劒佩光寒拱殿闱。",
        "dynasty": "宋",
        "collection_info": null
    },
    {
        "title": "次韵答接伴夏倚少卿",
        "author": "韩琦",
        "content": "定幕雍容绿水滨，使轺今喜接光尘。\n当年不足称良治，此日空惭问大钧。\n钟鼎已无前饮胜，笑言应认昔怀真。\n开樽莫惜俄欢弁，数刻相违易怆神。",
        "dynasty": "宋",
        "collection_info": null
    },
    {
        "title": "壬子十一月二十九日时雪方洽",
        "author": "韩琦",
        "content": "近腊犹悭六出繁，忽惊盈尺及民宽。\n万方蒙泽人人贺，通夕无风阵阵干。\n危石盖深盐虎陷，老枝擎重玉龙寒。\n欲知灵鹫银为界，试陟高楼一望看。",
        "dynasty": "宋",
        "collection_info": null
    },
    {
        "title": "新移宴厅",
        "author": "韩琦",
        "content": "魏藩池馆有唐风，宴宇耽然制尚雄。\n岁月已深摧巨栋，庭除非旧逼离宫。\n稍迁基址嚣尘外，适在园林掩映中。\n从此命宾何最盛，四时嘉景尽牢笼。",
        "dynasty": "宋",
        "collection_info": null
    },
    {
        "title": "癸丑灯夕",
        "author": "韩琦",
        "content": "争放红蕖燎紫沈，胜游谁肯惜千金。\n人和更有笙歌助，酒美应无巷陌深。\n化国光阴方甚永，洞天风物不难寻。\n如何可致吾民乐，长似熙熙此夜心。",
        "dynasty": "宋",
        "collection_info": null
    },
    {
        "title": "壬子春分方见迎春盛开以小诗嘲之",
        "author": "韩琦",
        "content": "迎得新春入旧科，独先嘉卉占阳和。\n今年顿被寒摧朽，应为尖头送暖多。",
        "dynasty": "宋",
        "collection_info": null
    },
    {
        "title": "癸丑初拜先坟",
        "author": "韩琦",
        "content": "昼锦三来治邺城，古人无似此翁荣。\n首过先陇心还慰，一见家山眼自明。\n酾酒故庐延父老，驻车平野问农耕。\n便思解绶从田叟，报国惭虽万死轻。",
        "dynasty": "宋",
        "collection_info": null
    },
    {
        "title": "次日早赴西坟",
        "author": "韩琦",
        "content": "风入旌旗撼晓光，两茔亲展喜非常。\n浓阴蔽野瞻乔木，逸势横天认太行。\n自叹重茵宁及养，纵垂三组敢夸乡。\n路人或指荣虽甚，明哲何如汉子房。",
        "dynasty": "宋",
        "collection_info": null
    },
    {
        "title": "坟北观泉",
        "author": "韩琦",
        "content": "坟北清泉味至甘，寺僧渟蓄已成潭。\n跃鱼灵感思追孝，酌水高怀不戒贪。\n万草日滋珠竞出，一天晴落鉴方函。\n暂延嘉客求新句，欲创幽亭即就龛。",
        "dynasty": "宋",
        "collection_info": null
    },
    {
        "title": "初会昼锦堂",
        "author": "韩琦",
        "content": "重向高堂举宴杯，四年牵强北门回。\n故园风物都如旧，多病襟怀遂一开。\n白髮耻夸金络骑，绿阴欣满铁梁台。\n因思前彦荣归者，未有三曾昼锦来。",
        "dynasty": "宋",
        "collection_info": null
    },
    {
        "title": "次韵答提点醴泉张宗益工部喜还乡郡",
        "author": "韩琦",
        "content": "倦飞垂翼奈劳何，喜向南枝得旧窠。\n三治故乡前世少，一思遗履上恩多。\n病魂醒处安闲枕，酒量衰来怯巨螺。\n復听雅音清聩耳，爱居谁辨九韶和。",
        "dynasty": "宋",
        "collection_info": null
    },
    {
        "title": "初会荣归堂",
        "author": "韩琦",
        "content": "当年尝欲志荣归，因建虚堂面北池。\n樽俎落成方自我，园林为主已输谁。\n重来故里前恩在，难报深仁旧老知。\n须俟安车时访此，践言人始信吾诗。",
        "dynasty": "宋",
        "collection_info": null
    },
    {
        "title": "再题狎鸥亭",
        "author": "韩琦",
        "content": "危亭初起俯清浔，只得当轩几醉吟。\n一日乡园伤骤别，四年宫阙动归心。\n檐前好竹今成篠，波下修鳞旧种针。\n鸥识再来尤不惧，向人驯狎似家禽。",
        "dynasty": "宋",
        "collection_info": null
    },
    {
        "title": "初登休逸台",
        "author": "韩琦",
        "content": "休逸台高復凭栏，依然风月喜生颜。\n城头仰视亲栽柳，天外微分旧见山。\n草色且无归后怨，禽飞同到倦时还。\n欲知恩许三来幸，锦烂轻裘白昼闲。",
        "dynasty": "宋",
        "collection_info": null
    },
    {
        "title": "荣归观莲戏成",
        "author": "韩琦",
        "content": "风捲莲香不断头，田田荷影动清流。\n红包密障鱼鹰坐，绿盖低容水马游。\n时折嫩梢供玉箸，更裁圆叶代金瓯。\n何如满舰倾醇酎，醉向花前打拍浮。",
        "dynasty": "宋",
        "collection_info": null
    },
    {
        "title": "再葺双硙",
        "author": "韩琦",
        "content": "昔嗟官曲岁劳民，尝引新渠激硙轮。\n若念经营存爱利，肯从隳朽贵因循。\n轩楹遇葺知还旧，花木欣来似见春。\n已作州人游观地，即期同俗乐芳辰。",
        "dynasty": "宋",
        "collection_info": null
    },
    {
        "title": "喜雨",
        "author": "韩琦",
        "content": "何假嗔雷击怒桴，点倾嘉泽浃民区。\n经时亢隔羣心骇，数月焦熬一阵苏。\n已发宋苗安在揠，再生庄鲋不虞枯。\n须叟慰满三农望，却敛神功寂似无。",
        "dynasty": "宋",
        "collection_info": null
    },
    {
        "title": "再题康乐园",
        "author": "韩琦",
        "content": "旧拓名园壮邺中，本思行乐兴民同。\n闾阎已惯春游盛，花木谁矜半植功。\n爱客笙歌虽不定，称时风月且无穷。\n三来纵赏人休讶，白髮苍颜坐醉翁。",
        "dynasty": "宋",
        "collection_info": null
    },
    {
        "title": "次韵答安抚滕甫侍读诞日惠诗",
        "author": "韩琦",
        "content": "椽笔亲挥善祝诗，老颜筋骨逸如飞。\n玉关尚抑动侯入，辽海先欣病鹤归。\n顾眄已知增气燄，梦魂犹想接容辉。\n宸襟一日怀忠荩，召节星驰出禁扉。",
        "dynasty": "宋",
        "collection_info": null
    },
    {
        "title": "癸丑七夕会北第",
        "author": "韩琦",
        "content": "荒居聊足奉宾娱，隘甚难希玉椀呼。\n秋候俯新零白露，仙期还喜望黄姑。\n云间谁识桥横鹊，庭际方欣网挂蛛。\n天与性灵元自拙，却求星媛可回无。",
        "dynasty": "宋",
        "collection_info": null
    },
    {
        "title": "中元病起",
        "author": "韩琦",
        "content": "中元时俗类秋尝，病起躬行力未强。\n摖米乍炊知早熟，盂兰方倒喜初凉。\n风摧豹脚蚊休拍，露逼鸡毛菜已长。\n皮骨仅存心尚壮，犹思荷叶当蕉觞。",
        "dynasty": "宋",
        "collection_info": null
    },
    {
        "title": "次韵答张宗益工部喜陈荐龙图窦舜卿侍郎同至相台",
        "author": "韩琦",
        "content": "嘉客非期会，如因病守邀。\n静俱知道胜，隐不待文招。\n柳色堆瑶榭，荷得凑绮寮。\n几回杯兴逸，同欲御仙飚。",
        "dynasty": "宋",
        "collection_info": null
    },
    {
        "title": "次韵答陈龙图述北第林泉之胜",
        "author": "韩琦",
        "content": "老顾菟裘欲退藏，一区营宅已过杨。\n林泉不较为生厚，名节犹希到死香。\n麤葺萧居忘湫隘，喜归陶径任荒凉。\n赖逢素旧时相乐，同入无何啸傲乡。",
        "dynasty": "宋",
        "collection_info": null
    },
    {
        "title": "题王荀龙郎中长兴院新葺双清堂",
        "author": "韩琦",
        "content": "禅宇初无好事名，君来殊欲称高情。\n诛茅治屋忘多施，洗竹疏泉得二清。\n苦任雪霜凌劲节，静和风月泻寒声。\n因知嘉号非虚美，翠拥流环岂易并。",
        "dynasty": "宋",
        "collection_info": null
    },
    {
        "title": "八月十四日留监牧张竚职方赏月",
        "author": "韩琦",
        "content": "待月清商欲半前，欣留嘉客启踈筵。\n采萧方释三秋咏，应历从亏一荚圆。\n密讶云藏台面柳，静看珠出水中天。\n银蟾影裏金樽倒，乐过陶琴不上絃。",
        "dynasty": "宋",
        "collection_info": null
    },
    {
        "title": "中秋阴未见月",
        "author": "韩琦",
        "content": "云恼中秋凑月昏，失明疑值老蟾吞。\n枉删踈柳延孤影，肯晃芳樽涤醉魂。\n好射重阴开六幕，任均余照及千门。\n便从到晓漫天黑，不禁诗家万驷奔。",
        "dynasty": "宋",
        "collection_info": null
    },
    {
        "title": "次韵答前水监王荀龙郎中重九感怀",
        "author": "韩琦",
        "content": "应厌偏州节物荒，重阳前忍去安阳。\n双清易感霜茎怨，三雅难留露蕊芳。\n不惜高吟来疾置，尚思衰叟会寒乡。\n谁知衣弊京尘客，乃是南宫卧锦郎。",
        "dynasty": "宋",
        "collection_info": null
    },
    {
        "title": "重阳二首  其一",
        "author": "韩琦",
        "content": "崛起层基正面山，登高疑是出尘间。\n一天秋色清吟笔，万蕊寒香发醉颜。\n与众且同今日乐，相逢难遇此时闲。\n犹输陶令归来兴，翩似冥鸿不可攀。",
        "dynasty": "宋",
        "collection_info": null
    },
    {
        "title": "重阳二首  其二",
        "author": "韩琦",
        "content": "菊有花争一日先，次逢佳节色增妍。\n任飘杯面黄金碎，好听歌喉白雪圆。\n戏马遗风应索寞，抱螺高兴且留连。\n良辰俯仰嗟陈迹，莫惜欢吟烂醉眠。",
        "dynasty": "宋",
        "collection_info": null
    },
    {
        "title": "次韵答提举陈龙图重阳感旧",
        "author": "韩琦",
        "content": "三边伊昔喜延枚，每向良辰命宴杯。\n几遇雪天留兔苑，尝因风赋重兰台。\n锦衣宽病恩何厚，琳馆甘闲老未催。\n白首又同吹菊会，且将愁臆暂时开。",
        "dynasty": "宋",
        "collection_info": null
    },
    {
        "title": "秋晚赴先茔马上",
        "author": "韩琦",
        "content": "暂趋先陇弭旌旄，因恤吾民啬事劳。\n谷实已伤嗟岁廪，麦根虽立望春膏。\n林踈山骨清弥瘦，天阔诗魂病亦豪。\n田舍罕逢车骑过，聚门村妇拥儿曹。",
        "dynasty": "宋",
        "collection_info": null
    },
    {
        "title": "初冬祀坟二首  其一",
        "author": "韩琦",
        "content": "晓乘轻凛上平冈，西欵亲茔一舍强。\n带霭远峰时隐见，半霜残叶杂青黄。\n来牟渴雨空成陇，宾雁衝云自着行。\n此日初冬严祀事，只增悽惕不夸乡。",
        "dynasty": "宋",
        "collection_info": null
    },
    {
        "title": "初冬祀坟二首  其二",
        "author": "韩琦",
        "content": "西享先坟已致诚，却严轩从指东茔。\n鸿惊去旆参差起，马避柔桑诘曲行。\n农寓兵来闲即教，牛无休日旱犹耕。\n病翁寡术苏疲瘵，徒劝民心厚所生。",
        "dynasty": "宋",
        "collection_info": null
    },
    {
        "title": "次韵答判河阳文潞公述相洛所居之胜",
        "author": "韩琦",
        "content": "玉椀高居众所夸，三川推甲一何嘉。\n前兼胜势韩王第，右枕名区洛尹衙。\n此宅吾乡聊庇族，悔违公语卜隣家。\n纵思却作招来户，脚重难营老小车。",
        "dynasty": "宋",
        "collection_info": null
    },
    {
        "title": "题忘机堂",
        "author": "韩琦",
        "content": "昔再怀章遂锦游，坏亭曾復此池头。\n今归旧里藏衰拙，更葺新堂便燕休。\n前槛月波清涨夜，后檐风竹冷吟秋。\n伊余本是无机者，因立嘉名近狎鸥。",
        "dynasty": "宋",
        "collection_info": null
    },
    {
        "title": "属疾",
        "author": "韩琦",
        "content": "邪气潜攻隙，弥旬因伏床。\n恶寒知肉缓，难睡觉更长。\n谩讲添年药，终无应病方。\n几时辞厚禄，心泰百忧忘。",
        "dynasty": "宋",
        "collection_info": null
    },
    {
        "title": "再题观鱼轩",
        "author": "韩琦",
        "content": "重到观鱼面北轩，正当游泳晚凉天。\n未归陶令惭何甚，目识庄生乐亦然。\n几认琴声泉漱玉，数惊鈎影月沉弦。\n徐撑画舫樽前看，必信吾曹是水仙。",
        "dynasty": "宋",
        "collection_info": null
    },
    {
        "title": "岁末省坟",
        "author": "韩琦",
        "content": "因趋先陇问耕桑，益见农家事可伤。\n种麦未生遭土涝，鬻禾无价值钱荒。\n阴风鼓怒资时旱，寒色催愁上夕阳。\n里俗漫矜吾太守，不知何术致民康。",
        "dynasty": "宋",
        "collection_info": null
    },
    {
        "title": "元日祀坟",
        "author": "韩琦",
        "content": "寤寐先茔敢暂忘，元正亲得奉肴觞。\n病襟不觉支离困，山势频瞻蜿蜒长。\n尽日风埃天黯淡，一冬田陇雪微茫。\n人思三白今无望，只觊春膏浃万方。",
        "dynasty": "宋",
        "collection_info": null
    },
    {
        "title": "喜雪",
        "author": "韩琦",
        "content": "始骇经冬雪，时飞但敛尘。\n谁知高厚意，顿与发生春。\n已慰三农望，何妨万卉新。\n病翁聊一醉，欢喜过斯民。",
        "dynasty": "宋",
        "collection_info": null
    },
    {
        "title": "甲寅灯夕会浄明寺",
        "author": "韩琦",
        "content": "元夕山楼撤旧层，荒年人必减欢朋。\n聊趋浄宇庄严地，一看通衢自在灯。\n慰俗不专樽俎适，开愁宜有管絃能。\n歌筵列把新诗代，环视应饶士女憎。",
        "dynasty": "宋",
        "collection_info": null
    },
    {
        "title": "甲寅上元",
        "author": "韩琦",
        "content": "元夕虽荒欲罢难，羣情宜向此时看。\n官缘岁歉思从约，俗乐春游肯自安。\n风引香尘人不断，月和残雪夜方寒。\n谁知病守忧民意，歌舞樽前是强欢。",
        "dynasty": "宋",
        "collection_info": null
    },
    {
        "title": "次韵答王荀龙郎中旅次除夜",
        "author": "韩琦",
        "content": "故阴方向此宵穷，有客趋朝念礼容。\n将献未央称贺酒，坐听长乐欲明钟。\n恩回品彙滋荣近，赏及孤平信息浓。\n早晚归同乡圃会，纵观春色上危墉。",
        "dynasty": "宋",
        "collection_info": null
    },
    {
        "title": "寄题致政李太傅园亭",
        "author": "韩琦",
        "content": "洛下名园比比开，几何能得主人来。\n争如塞上抽身早，长向花前尽兴回。\n九老仪形传好事，十洲风景与仙才。\n无时啸傲烟霞外，世务纷纷想厌咍。",
        "dynasty": "宋",
        "collection_info": null
    },
    {
        "title": "早春病起",
        "author": "韩琦",
        "content": "朝来残雪尽，春意满东郊。\n嫩绿开池面，深红点杏梢。\n山晴添远霭，鸦暖认危巢。\n正是芳时病，吟鸎似见嘲。",
        "dynasty": "宋",
        "collection_info": null
    },
    {
        "title": "北第洛花新开",
        "author": "韩琦",
        "content": "移得花王自洛川，格高须许擅春权。\n管絃围簇生来贵，天地工夫到此全。\n绝艷好将金作屋，清香宜引玉飞钱。\n一声旧幕行云曲，醉斝争挥不论船。",
        "dynasty": "宋",
        "collection_info": null
    },
    {
        "title": "郡圃春晚",
        "author": "韩琦",
        "content": "溶溶春水满方塘，栏槛风微落蕊香。\n尽日杨花飞又歇，有时林鸟见还藏。\n沈疔不为闲来减，流景知从静处长。\n欲战万愁无酒力，可堪三月去堂堂。",
        "dynasty": "宋",
        "collection_info": null
    },
    {
        "title": "寄院主浄慧大师",
        "author": "韩琦",
        "content": "祖风门法在坤维，早厌京尘杖锡归。\n已大化缘兴佛事，更穷真际得禅机。\n人观相好咸生信，师顾庄严亦谓非。\n冈指牛眠今果验，益知囊诀尽精微。",
        "dynasty": "宋",
        "collection_info": null
    },
    {
        "title": "春寒呈提举陈荐龙图",
        "author": "韩琦",
        "content": "春寒入人骨，病肌尤见侵。\n芳园欲暂适，风恶不可禁。\n回身復拥炉，噤余难发吟。\n几日阳和恩，一开愁悴心。",
        "dynasty": "宋",
        "collection_info": null
    },
    {
        "title": "癸丑再题康乐园",
        "author": "韩琦",
        "content": "曾拓名园壮邺中，本思行乐兴民同。\n人安日见嬉游盛，岁久谁知治葺功。\n几席病春台榭雨，一轩忘暑芰荷风。\n三来欲伴羣心适，勉强樽前作醉公。",
        "dynasty": "宋",
        "collection_info": null
    },
    {
        "title": "春日硙亭同会",
        "author": "韩琦",
        "content": "金汤西北绿阴中，双硙当渠一派通。\n人迹罕来花自老，利源常在水何功。\n事能如意嗟常少，春苦无情去又空。\n大抵相知难会合，且同樽酒醉春风。",
        "dynasty": "宋",
        "collection_info": null
    },
    {
        "title": "寒食祀坟二首  其一",
        "author": "韩琦",
        "content": "禁烟时重展先茔，今日躬为拜扫行。\n扑面尘多嗟岁旱，得苗田少奈民生。\n二分春过寒犹峭，四合山来眼暂明。\n思奉松楸存寤寐，不国濡露始勤诚。",
        "dynasty": "宋",
        "collection_info": null
    },
    {
        "title": "寒食祀坟二首  其二",
        "author": "韩琦",
        "content": "太行山下列儿孙，重迭千峰浪势奔。\n近麓萦回藏胜地，先坟长远得安村。\n虽荣不及丰亲养，更病须来洁祭樽。\n欲使族中知尽力，各思忠孝大吾门。",
        "dynasty": "宋",
        "collection_info": null
    },
    {
        "title": "寒食东坟",
        "author": "韩琦",
        "content": "万株松柏笔锋攒，茔在西冈落处安。\n念祖力完先陇易，祀坟三作守臣难。\n农畴失稔烟徒禁，祭礼从风食尚寒。\n已事勿嗟归甚速，要勤营奉合休官。",
        "dynasty": "宋",
        "collection_info": null
    },
    {
        "title": "灵岳道中",
        "author": "韩琦",
        "content": "东西冈远截空横，冈下村村聚落成。\n柳线略无经雨色，麦针微向近河生。\n龙钟父老知迎拜，硗确田畴尚力耕。\n自古班春须恤患，我观民病若为平。",
        "dynasty": "宋",
        "collection_info": null
    },
    {
        "title": "清明同上巳",
        "author": "韩琦",
        "content": "清明池馆足游人，祓禊风光共此辰。\n晋俗浮觞存胜事，汉宫传蜡宠隣臣。\n若云荒政宜蕃乐，是使熙台失众春。\n应候从来多甚雨，几时膏泽慰斯民。",
        "dynasty": "宋",
        "collection_info": null
    },
    {
        "title": "寒食开园",
        "author": "韩琦",
        "content": "名园民喜及时开，聊慰羣心共一杯。\n美酒众忘深巷陌，好花生值恶风埃。\n游人尽陟春台去，尺雨宜苏旱岁来。\n病守当筵谁会得，不听钟鼓只听雷。",
        "dynasty": "宋",
        "collection_info": null
    },
    {
        "title": "昼锦堂同赏牡丹",
        "author": "韩琦",
        "content": "牡丹亲植锦堂前，回首光阴二十年。\n一见开颜如有旧，三来经赏岂无缘。\n竞新品目应输洛，独守单平似信天。\n欲寄朝云皆大笔，愿搜豪句饰妖妍。",
        "dynasty": "宋",
        "collection_info": null
    },
    {
        "title": "昼锦堂再赏牡丹",
        "author": "韩琦",
        "content": "锦堂重赏牡丹红，不惜残英数日空。\n嘉艷岂无来岁好，清欢难得故人同。\n谁言山下曾为雨，只恐身轻去逐风。\n且共对花开口笑，莫持姚左较雌雄。",
        "dynasty": "宋",
        "collection_info": null
    },
    {
        "title": "暮春书事",
        "author": "韩琦",
        "content": "榆荚空飞不算钱，韶光归速置何缘。\n惜春情味过年少，战酒英雄退日前。\n竹笋迸阶抽兕角，杨花铺水涨龙涎。\n妖妍万变成凋谢，长养须资大夏权。",
        "dynasty": "宋",
        "collection_info": null
    },
    {
        "title": "暮春书事自和",
        "author": "韩琦",
        "content": "东君回辔肯流连，诗入衰情更易缘。\n荷叶如钱生水面，杨花飞雪满阶前。\n感时空溅伤春泪，殢酒思流见曲涎。\n残景向人催上老，似推公道不容权。",
        "dynasty": "宋",
        "collection_info": null
    },
    {
        "title": "北第同赏芍药",
        "author": "韩琦",
        "content": "芍药名高致亦难，此观妖艷满雕栏。\n酒酣谁欲张珠网，金钿偏宜间宝冠。\n露裛更深云髻重，蝶楼长苦玉楼寒。\n郑诗已取相酬赠，不见诸经载牡丹。",
        "dynasty": "宋",
        "collection_info": null
    },
    {
        "title": "狎鸥亭同赏牡丹",
        "author": "韩琦",
        "content": "东亭尝种广陵花，美艷新增出旧芽。\n小魏风标高洛品，大乔流徙得孙家。\n丹砂缬妙深难染，白玉冠危莹绝瑕。\n肯与姚黄为近侍，亦须称后始无差。",
        "dynasty": "宋",
        "collection_info": null
    },
    {
        "title": "久旱喜雨",
        "author": "韩琦",
        "content": "旱灾诚久历三时，祠祷虽虔似不知。\n一夕云雷施利泽，万家沟壑復生期。\n禾苗立后收多早，天意回来此未迟。\n恩被无垠才数刻，尽思人力欲何为。",
        "dynasty": "宋",
        "collection_info": null
    },
    {
        "title": "初伏避暑",
        "author": "韩琦",
        "content": "四序推迁理亦常，其间天意或难详。\n将令炎暑收残虐，何使清商预伏藏。\n几日西风来拂袵，昔时中冀盛飞觞。\n无辞剩引南燕酌，盐迭冰峰合坐凉。",
        "dynasty": "宋",
        "collection_info": null
    },
    {
        "title": "寄提举刘思封",
        "author": "韩琦",
        "content": "连年河朔失时丰，将漕推能选擢公。\n万虑本期充岁计，一言思欲动宸衷。\n知难愿易澄清寄，遂请俄司峻极宫。\n殿柱有题应不忘，肯容材哲便甘穷。",
        "dynasty": "宋",
        "collection_info": null
    },
    {
        "title": "七夕",
        "author": "韩琦",
        "content": "星潢今夕度仙辀，人世争为乞巧楼。\n万室瞻迎皆欲得，一生孤拙未尝求。\n缑山月白遗新曲，汉殿窗明识旧偷。\n若道营桥真浪说，如何飞鹊尽髠头。",
        "dynasty": "宋",
        "collection_info": null
    },
    {
        "title": "次韵答文侍中寄示韩晋公村田歌舞图颜鲁公跋尾仍使题于后",
        "author": "韩琦",
        "content": "韩画颜书世绝珠，铃斋时足奉驩虞。\n跋题应命诚羞涩，不是跳龙卧虎徒。",
        "dynasty": "宋",
        "collection_info": null
    },
    {
        "title": "甲寅中秋对月二首  其一",
        "author": "韩琦",
        "content": "七宝成轮上海东，他圆争与此时同。\n须知一夜清光别，为得三秋正色中。\n唐曲听回云作驾，邺园游盛盖飞鸿。\n古人只恨音尘阔，对赏樽樽愿一空。",
        "dynasty": "宋",
        "collection_info": null
    },
    {
        "title": "甲寅中秋对月二首  其二",
        "author": "韩琦",
        "content": "中秋侵夕启宾罍，共看长空一鑑开。\n四坐雪霜清耳目，万家昆阆倚楼台。\n波凉桂子从天落，阴极潮头半海来。\n正好抽毫竞高唱，当筵人胜仲宣才。",
        "dynasty": "宋",
        "collection_info": null
    },
    {
        "title": "提举陈龙图迁居邢台二首  其一",
        "author": "韩琦",
        "content": "乡居新葺后，归兴邈难招。\n老去重离别，秋来添寂寥。\n云横初送雁，渡浅未成桥。\n千里犹思驾，封圻幸不遥。",
        "dynasty": "宋",
        "collection_info": null
    },
    {
        "title": "提举陈龙图迁居邢台二首  其二",
        "author": "韩琦",
        "content": "多病襟怀易入忧，那堪惊别復惊秋。\n难追刘白樽前乐，尚约松乔世外游。\n花发东篱谁共酌，草荒南浦只生愁。\n从兹冷落欢吟地，昼锦荣归兴狎鸥。",
        "dynasty": "宋",
        "collection_info": null
    },
    {
        "title": "甲寅重九",
        "author": "韩琦",
        "content": "勉同风俗燕重阳，可惜良辰值岁荒。\n南亩流民方塞路，东篱嘉菊漫浮觞。\n虽无絃管追游乐，赖有山川气象强。\n自笑当筵陶靖节，几时归去傲羲皇。",
        "dynasty": "宋",
        "collection_info": null
    },
    {
        "title": "孟冬朔日祀坟二首  其一",
        "author": "韩琦",
        "content": "亲茔来展祀，郊野未霜严。\n古道日低削，高山时仰瞻。\n寒花虽在目，短谷不加镰。\n多少幽闲趣，吾方事退潜。",
        "dynasty": "宋",
        "collection_info": null
    },
    {
        "title": "孟冬朔日祀坟二首  其二",
        "author": "韩琦",
        "content": "首冬斋洁展先茔，极目郊原一望清。\n无限人心苏尺雨，有时天意活苍生。\n遥林蓊鬰霜来晚，荒陇稀踈穗不成。\n何术济民归未得，媿偷官禄奉粢盛。",
        "dynasty": "宋",
        "collection_info": null
    },
    {
        "title": "祀坟马上",
        "author": "韩琦",
        "content": "二茔逢节展松楸，因嘆农畴荐不收。\n高穗有时存蜀黍，善耕犹惜卖吴牛。\n泉干几处闲机硙，雨过谁家用粪楼。\n首种渐生还自喜，尚忧难救赤春头。",
        "dynasty": "宋",
        "collection_info": null
    },
    {
        "title": "次韵答赵少师以南京永寿禅院主僧崇佑于新铁铸佛大殿后建堂写真于其中",
        "author": "韩琦",
        "content": "怀德思人始绘容，不缘斯举理难穷。\n兔园何有安民迹，鹫岭兼无护法功。\n名姓不传勋阁上，仪形徒入梵祠中。\n愿更此误图公像，公行宜居极乐宫。",
        "dynasty": "宋",
        "collection_info": null
    },
    {
        "title": "次韵答提举刘司封见访",
        "author": "韩琦",
        "content": "琳馆优闲禄隐郎，高怀存旧宠吾乡。\n观梁共且希鱼乐，巢阁终应待凤翔。\n囊疏一时惊栗栗，殿楹常记日堂堂。\n忠言非久回宸虑，坐见无为拱舜廊。",
        "dynasty": "宋",
        "collection_info": null
    },
    {
        "title": "次韵和文潞公题王右丞维辋川图",
        "author": "韩琦",
        "content": "辋川诚自好，人各爱吾园。\n欲纵家山乐，终縻吏事繁。\n鸿飞思避弋，羝触困羸籓。\n几日归陶径，方知践此言。",
        "dynasty": "宋",
        "collection_info": null
    },
    {
        "title": "次韵和文潞公题韩晋公村田歌舞图",
        "author": "韩琦",
        "content": "升平胡可状，歌舞入樵苏。\n岁美人皆乐，朝和野共娱。\n心休无事扰，本固绝颠扶。\n我愿明时治，长如此画图。",
        "dynasty": "宋",
        "collection_info": null
    },
    {
        "title": "次韵答提举王郎中",
        "author": "韩琦",
        "content": "病质衰来百事慵，遗荣心欲企高踪。\n疲驽向老知无用，圣德矜愚谅有容。\n筋力岂能夸矍铄，林泉终幸养孱庸。\n东篱秋晚黄花盛，陶令思归兴愈浓。",
        "dynasty": "宋",
        "collection_info": null
    },
    {
        "title": "次韵答提举王郎中岁除有感",
        "author": "韩琦",
        "content": "岁除诗笔復加勤，和寡辞高过郢人。\n可念风期千里阔，又看春态一年新。\n几时邻籴盈仓足，来济吾民比户贫。\n开道海艘将自押，使车应舍未须巾。",
        "dynasty": "宋",
        "collection_info": null
    },
    {
        "title": "闵农",
        "author": "韩琦",
        "content": "仍岁农畴失夏秋，方春尤窘奈饥流。\n人无粒食何堪命，天作阴寒亦似愁。\n煮叶不遑为木酪，翳桑惟日徯囊糇。\n几时膏泽充民望，待看来年十倍收。",
        "dynasty": "宋",
        "collection_info": null
    },
    {
        "title": "假窦侍郎安车元日祀坟",
        "author": "韩琦",
        "content": "小车聊假便衰残，上冢都忘涉路难。\n坐卧俏能伸手足，坚完诚可避风寒。\n搴帷自不希前躅，凭轼时还遂一观。\n暂得容身终未稳，退归乘此始为安。",
        "dynasty": "宋",
        "collection_info": null
    },
    {
        "title": "元日祀坟道中",
        "author": "韩琦",
        "content": "新元先陇遂伸虔，荒岁嗟逢众食艰。\n比户生涯皆墨突，几家林木似牛山。\n三阳已泰春来懒，六幕虽昏雪尚悭。\n道殣寖多无力救，据鞍衰叟只惭颜。",
        "dynasty": "宋",
        "collection_info": null
    },
    {
        "title": "提举陈龙图春寒惠然见访",
        "author": "韩琦",
        "content": "冒寒连驿促征轮，须信相思是故人。\n顿似清风袪大暑，何嗟明月隔芳尘。\n雪隈檐角依微在，春着花稍次第新。\n不把一杯同一笑，此时幽愤兴谁伸。",
        "dynasty": "宋",
        "collection_info": null
    },
    {
        "title": "北第会陈龙图",
        "author": "韩琦",
        "content": "重喜延松奉宴游，只期轩从少迟留。\n花移上阙看争发，酒熟宜城可旋篘。\n正好一杯同拨闷，信应千古足销愁。\n人生不是无交旧，难得相知到白头。",
        "dynasty": "宋",
        "collection_info": null
    },
    {
        "title": "戆老庵会陈龙图",
        "author": "韩琦",
        "content": "北第新成戆老庵，日期休此养无堪。\n地偏深得幽居兴，景野难将俗好参。\n户外鸣泉疑拊石，城头丛薄当凝岚。\n何须便挹浮邱袂，且奉高贤听雅谈。",
        "dynasty": "宋",
        "collection_info": null
    },
    {
        "title": "浮醴亭会陈龙图",
        "author": "韩琦",
        "content": "爱客筵当曲水开，肴觞交出任萦回。\n歌声直向梁间住，春色偏从洞裏来。\n不繫舟虚谁触忤，无机鸥近绝惊猜。\n休论俛仰为陈迹，且学山阴祓禊杯。",
        "dynasty": "宋",
        "collection_info": null
    },
    {
        "title": "提举陈龙图特垂顾遽促归轩",
        "author": "韩琦",
        "content": "千里相思访所知，昔人曾有此闻稀。\n方欣一见销萌吝，便忍连章赋式微。\n早是衰年多感慨，不堪寒色挫芳菲。\n剡溪雪月光如昼，懊恼仙舟兴尽归。",
        "dynasty": "宋",
        "collection_info": null
    },
    {
        "title": "乙卯巳会醴亭",
        "author": "韩琦",
        "content": "熙熙春色水溶溶，修禊临流景倍浓。\n物外风光占昆阆，洞中神变走鱼龙。\n飘花任逐红尘去，浮醴时看紫府供。\n欲学永和当日序，媿无奇笔绍前踪。",
        "dynasty": "宋",
        "collection_info": null
    },
    {
        "title": "三月五日会浮醴亭",
        "author": "韩琦",
        "content": "曲水春闲遂宴嬉，何须元巳始为宜。\n且看真洞杯盘出，岂顾尘寰节序移。\n曳尾灵龟来可羡，乘槎仙客去难追。\n一觞一咏无絃管，恰似兰亭列坐时。",
        "dynasty": "宋",
        "collection_info": null
    },
    {
        "title": "乙卯寒食祀坟",
        "author": "韩琦",
        "content": "乡守三逢禁火天，每驱旌纛扫松阡。\n衰残岂足酬恩遇，光宠徒知及祖先。\n望极西山饶胜气，乐舒东户革荒年。\n何时归处坟庐下，不假苏秦负郭田。",
        "dynasty": "宋",
        "collection_info": null
    },
    {
        "title": "祀坟道中",
        "author": "韩琦",
        "content": "虽欣膏泽启丰年，民病犹艰救目前。\n阙祀丘坟无解裂，荐饥村落少秋韆。\n云梳陇麦千行直，粉淡墙花半脸妍。\n榆荚渐能供歉腹，何曾抛得买春钱。",
        "dynasty": "宋",
        "collection_info": null
    },
    {
        "title": "祀坟遇风",
        "author": "韩琦",
        "content": "忽极暄融候莫穷，不为膏泽却为风。\n气蒸人腹成中热，尘入花心作病虫。\n欲望好峰迷远目，正浓韶景失晴空。\n飘然终日俄收怒，归送旌旗撼晚红。",
        "dynasty": "宋",
        "collection_info": null
    },
    {
        "title": "北第同赏牡丹",
        "author": "韩琦",
        "content": "正是花王谷雨天，此携尊酒一凭轩。\n阳台几日徒惊梦，息国经年又不言。\n但得留连词客醉，算难回避蜜蜂喧。\n自从标锦输先手，羞见妖红作状元。",
        "dynasty": "宋",
        "collection_info": null
    },
    {
        "title": "观王推官园牡丹",
        "author": "韩琦",
        "content": "风养花王接舜熏，始知仙圃别藏春。\n欣闻东道招来数，得见西京谱外新。\n九萼压丛看易失，万金邀客日须频。\n羣芳面我应相识，便是宜轻不退人。",
        "dynasty": "宋",
        "collection_info": null
    },
    {
        "title": "乙卯昼锦堂同赏牡丹",
        "author": "韩琦",
        "content": "从来三月赏芳妍，开晚今逢首夏天。\n料得东君私此老，且留西子久当筵。\n柳丝偷学伤春绪，榆荚争飞买笑钱。\n我是至和亲植者，雨中相见似潸然。",
        "dynasty": "宋",
        "collection_info": null
    },
    {
        "title": "柳絮",
        "author": "韩琦",
        "content": "杨柳生花不恋枝，纷纷终日亦何依。\n聚来庭下为毬辊，散向空中作雪飞。\n閒共落英浮远水，静和幽蝶舞斜晖。\n见君方惜春难住，忍纵轻狂搅扰归。",
        "dynasty": "宋",
        "collection_info": null
    },
    {
        "title": "乙卯北第同赏芍药",
        "author": "韩琦",
        "content": "维扬嘉种发清和，灼灼吾园盛孰过。\n红玉斗成楼突兀，白云争簇髻巍峩。\n仙容世必推茅岭，醉艳人谁敌苎萝。\n不是栽培功未至，年年何苦转枝多。",
        "dynasty": "宋",
        "collection_info": null
    },
    {
        "title": "北第再赏芍药",
        "author": "韩琦",
        "content": "广陵花发信惟夭，已剪还开客重邀。\n满引莫辞金凿落，盛观何止玉逍遥。\n娇红闹密轻多叶，醉粉欹斜奈软条。\n且纵高吟赏真艳，侍姝羞匿不须招。",
        "dynasty": "宋",
        "collection_info": null
    },
    {
        "title": "狎鸥亭同赏芍药",
        "author": "韩琦",
        "content": "家园经赏復官园，芍药多名两共妍。\n醉白堂前淮海艳，狎鸥亭下凤麟天。\n楼粧瑞玉千层密，冠缕真金半尺圆。\n不斗诗豪开酒户，是将倾国欲轻捐。",
        "dynasty": "宋",
        "collection_info": null
    },
    {
        "title": "初会醉白堂",
        "author": "韩琦",
        "content": "因建新堂慕昔贤，本期归老此安然。\n轻阴竹满窗间月，倒影莲开水下天。\n自向酒中知有德，更于琴外晓无絃。\n霓裳百指非吾事，只学醺酣石上眠。",
        "dynasty": "宋",
        "collection_info": null
    },
    {
        "title": "章献明肃皇太后挽辞二首  其一",
        "author": "韩琦",
        "content": "一纪禆鸿化，千龄从列仙。\n至仁高协帝，厚德远参干。\n验寡亲尝药，恩深欲报天。\n为殚臣庶泪，朝雨助潸然。",
        "dynasty": "宋",
        "collection_info": null
    },
    {
        "title": "章献明肃皇太后挽辞二首  其二",
        "author": "韩琦",
        "content": "璇驾方修祀，金波忽坠空。\n悲歌传薤露，秘殿閴椒风。\n雾重昏轩曜，云悽泣舜瞳。\n仙舆邈何在，天外蕊珠宫。",
        "dynasty": "宋",
        "collection_info": null
    },
    {
        "title": "章懿皇太后挽辞二首  其一",
        "author": "韩琦",
        "content": "外族传仙系，中闺着德容。\n瑞符衣覆玉，懿范史编彤。\n天阔云埋仗，秋高露泣松。\n宸心望归驾，沧海晦三峰。",
        "dynasty": "宋",
        "collection_info": null
    },
    {
        "title": "章懿皇太后挽辞二首  其二",
        "author": "韩琦",
        "content": "梦日推祥旧，仪坤讲礼新。\n帝亲无及养，天意此何仁。\n宫寝延嵩月，袆褕寓洛尘。\n欲知仁主孝，泪血送龙輴。",
        "dynasty": "宋",
        "collection_info": null
    },
    {
        "title": "章惠皇太后挽辞二首  其一",
        "author": "韩琦",
        "content": "椒掖遗芳在，龟台别信空。\n旧恩缘服重，新庙见慈同。\n残月无多夜，余花一向风。\n徽音从此断，忍顾洛川东。",
        "dynasty": "宋",
        "collection_info": null
    },
    {
        "title": "章惠皇太后挽辞二首  其二",
        "author": "韩琦",
        "content": "柔顺符坤德，兴居监女箴。\n笥衣裙有练，殿壁带无金。\n外族疏恩薄，中宸结爱深。\n宫娥齐饮泣，谁副祝延心。",
        "dynasty": "宋",
        "collection_info": null
    },
    {
        "title": "仁宗皇帝揭辞三首  其一",
        "author": "韩琦",
        "content": "道久民胥化，几先虑极深。\n勤邦循禹度，传圣得尧心。\n生德齐天地，仁声振古今。\n三山神药在，沧海信空沉。",
        "dynasty": "宋",
        "collection_info": null
    },
    {
        "title": "仁宗皇帝揭辞三首  其二",
        "author": "韩琦",
        "content": "薄葬定隣边，民安即旧廛。\n大非空六马，深不锢三泉。\n忍逐宫车出，翻随玉辂旋。\n西都无限竹，泪色似湘川。",
        "dynasty": "宋",
        "collection_info": null
    },
    {
        "title": "仁宗皇帝揭辞三首  其三",
        "author": "韩琦",
        "content": "圣治方无事，仙游遽不还。\n心休黄屋外，乡还白云间。\n笳鼓悽寒月，旌旗卷暮关。\n孤臣期得殉，黄鸟愿重删。",
        "dynasty": "宋",
        "collection_info": null
    },
    {
        "title": "英宗皇帝挽辞三首  其一",
        "author": "韩琦",
        "content": "遽委飞干运，应开出震符。\n子方批凤尾，天已下龙胡。\n遏密思尧治，讴歌启舜图。\n只留勤俭德，千古亘三无。",
        "dynasty": "宋",
        "collection_info": null
    },
    {
        "title": "英宗皇帝挽辞三首  其二",
        "author": "韩琦",
        "content": "此日天无色，輴车下禁宸。\n悲风随去仗，哀泪裛行尘。\n一闭皇堂夜，长閒御寝春。\n守陵来有几，萧索庆宁人。",
        "dynasty": "宋",
        "collection_info": null
    },
    {
        "title": "英宗皇帝挽辞三首  其三",
        "author": "韩琦",
        "content": "蜃驾虽停洛，飙舆已遡天。\n空藏轩剑舄，不敢霸山川。\n挽揭秋声外，旌翻夕照前。\n老臣非从死，何路答知怜。",
        "dynasty": "宋",
        "collection_info": null
    },
    {
        "title": "司徒侍中杜公挽辞三首  其一",
        "author": "韩琦",
        "content": "早退轻高位，孤风振昔贤。\n上思终不已，民望日依然。\n荣宠三增秩，优游十换年。\n请看良史旧，德孰似公全。",
        "dynasty": "宋",
        "collection_info": null
    },
    {
        "title": "司徒侍中杜公挽辞三首  其二",
        "author": "韩琦",
        "content": "直道当年梗，清名万世师。\n身閒心在国，迹退德高时。\n警绝新诗雅，飞腾老笔奇。\n归休何所乐，持此造希夷。",
        "dynasty": "宋",
        "collection_info": null
    },
    {
        "title": "司徒侍中杜公挽辞三首  其三",
        "author": "韩琦",
        "content": "哲人何永逝，天理此难忱。\n子谨新遗札，家无旧赐金。\n可传清白业，未足太平心。\n讣至悲尤动，忘年顾遇深。",
        "dynasty": "宋",
        "collection_info": null
    },
    {
        "title": "仆射王公挽辞三首  其一",
        "author": "韩琦",
        "content": "早冠廉良选，寻专翰墨盟。\n上知唯直道，人爱是纯诚。\n枢极权无挠，台衡论必平。\n呜呼今已矣，天不为苍生。",
        "dynasty": "宋",
        "collection_info": null
    },
    {
        "title": "仆射王公挽辞三首  其二",
        "author": "韩琦",
        "content": "公昔魁多士，予时託后尘。\n交因荷心照，义实过天伦。\n进始欣连茹，官终愧积薪。\n牙絃兹遂绝，不见赏音人。",
        "dynasty": "宋",
        "collection_info": null
    },
    {
        "title": "仆射王公挽辞三首  其三",
        "author": "韩琦",
        "content": "相府陪高议，于时适共荣。\n开怀叙畴昔，协力冀登平。\n几日违言笑，何期隔死生。\n寝门长恸后，追怆不胜情。",
        "dynasty": "宋",
        "collection_info": null
    },
    {
        "title": "张汝士寺丞挽辞二首  其一",
        "author": "韩琦",
        "content": "昔与君游者，芝兰永更芳。\n高怀澄水月，和气燠春阳。\n陈迹川流远，嘉名岁景长。\n平生欧尹友，尝叹善人亡。",
        "dynasty": "宋",
        "collection_info": null
    },
    {
        "title": "张汝士寺丞挽辞二首  其二",
        "author": "韩琦",
        "content": "满腹康时业，丁年未一伸。\n方从中洛掾，俄掩北邙尘。\n有子贤荀里，登科感孟邻。\n新阡伊阙下，长得塞门春。",
        "dynasty": "宋",
        "collection_info": null
    },
    {
        "title": "江西提点刑狱阎颙郎中挽辞一首",
        "author": "韩琦",
        "content": "昔忝中山帅，君时佐郡条。\n协心图治俗，同榜喜为僚。\n方卜门容驷，俄惊坐赋鸮。\n新阡思一恸，西蜀奈迢遥。",
        "dynasty": "宋",
        "collection_info": null
    },
    {
        "title": "致政王子融侍郎挽辞三首  其一",
        "author": "韩琦",
        "content": "公昔求还事，年犹未纵心。\n轩裳轻俗累，水月莹禅襟。\n乐任荒三径，閒时戏一禽。\n陶然踰五闰，已矣世同钦。",
        "dynasty": "宋",
        "collection_info": null
    },
    {
        "title": "致政王子融侍郎挽辞三首  其二",
        "author": "韩琦",
        "content": "伯氏勋名永，繇公左右然。\n贤碑求帝篆，行录广时传。\n余范光门法，遗文粲史编。\n欲知天报厚，五福赐君全。",
        "dynasty": "宋",
        "collection_info": null
    },
    {
        "title": "致政王子融侍郎挽辞三首  其三",
        "author": "韩琦",
        "content": "昔贰淄川政，尝依太守贤。\n于门钦世德，阮巷忝亲联。\n仆始惭当轴，公方遂引年。\n音容俄永隔，抆泣望新阡。",
        "dynasty": "宋",
        "collection_info": null
    },
    {
        "title": "太尉侍中宋公挽辞三首  其一",
        "author": "韩琦",
        "content": "科等魁髦彦，文章压缙绅。\n大权更将相，优宠极人臣。\n还事至一品，享年踰七旬。\n请看今与昔，谁可望公邻。",
        "dynasty": "宋",
        "collection_info": null
    },
    {
        "title": "太尉侍中宋公挽辞三首  其二",
        "author": "韩琦",
        "content": "仁皇求治始，公出冠儒英。\n仕路知卿相，时名独弟兄。\n两朝推重德，当世服纯诚。\n身后传家者，羣书但满籝。",
        "dynasty": "宋",
        "collection_info": null
    },
    {
        "title": "太尉侍中宋公挽辞三首  其三",
        "author": "韩琦",
        "content": "注想尊元老，云亡叹哲人。\n恤章隆上衮，哀挽出中宸。\n史入经纶迹，文藏造化神。\n茄箫阳翟路，行者亦霑巾。",
        "dynasty": "宋",
        "collection_info": null
    },
    {
        "title": "苏洵员外挽辞二首  其一",
        "author": "韩琦",
        "content": "对未延宣室，文尝荐子虚。\n书方就绵蕝，奠已致生刍。\n故国悲云栈，英游负石渠。\n名儒升用晚，厚愧不先予。",
        "dynasty": "宋",
        "collection_info": null
    },
    {
        "title": "苏洵员外挽辞二首  其二",
        "author": "韩琦",
        "content": "族本西州望，来为上国光。\n文章追典诰，议论极皇王。\n美德惊埋玉，环材痛坏梁。\n时名谁可嗣，父子尽贤良。",
        "dynasty": "宋",
        "collection_info": null
    },
    {
        "title": "太尉吕公挽辞二首  其一",
        "author": "韩琦",
        "content": "韦平传庆裔，方召起隆名。\n塞上天声远，帷中庙算精。\n众期调玉铉，时忽丧金城。\n朝野悲何甚，邦家重老成。",
        "dynasty": "宋",
        "collection_info": null
    },
    {
        "title": "太尉吕公挽辞二首  其二",
        "author": "韩琦",
        "content": "要剧更中外，几微照古今。\n嘉谋增国重，和气入人深。\n龙已须云起，星俄向垒沉。\n得名非得寿，天报此难忱。",
        "dynasty": "宋",
        "collection_info": null
    },
    {
        "title": "早夏  其一",
        "author": "韩琦",
        "content": "脱帻吏休后，凭轩风快余。\n瀑泉增濑急，新叶补林疏。",
        "dynasty": "宋",
        "collection_info": null
    },
    {
        "title": "早夏  其二",
        "author": "韩琦",
        "content": "暑初天未热，观阁进轻凉。\n果熟愁枝重，荷生觉渚香。",
        "dynasty": "宋",
        "collection_info": null
    },
    {
        "title": "早夏  其三",
        "author": "韩琦",
        "content": "十里溪源注北塘，贮成宽碧澹泱泱。\n新蒲弱荇参差绿，去鹜来凫断续行。\n一缆轻波摇鹢舸，满罾斜日晒鱼梁。\n使君思拙无清梦，高柳阴成草自长。",
        "dynasty": "宋",
        "collection_info": null
    },
    {
        "title": "次韵翁监再来馆中",
        "author": "韩琦",
        "content": "归老江湖久自盟，睡余且復对空枰。\n重来内阁人谁健，惯蹋天街马不惊。\n已喜刘歆分七略，尚传韩愈诲诸生。\n太平润色须色等，应许吾兼吏隐名。",
        "dynasty": "宋",
        "collection_info": null
    },
    {
        "title": "初冬小园寓目",
        "author": "韩琦",
        "content": "独树翘寒色，闲云淡落晖。\n新霜黄橘重，久雨翠梧稀。\n暝雀鸣还啄，高鸟定更飞。\n敝貂犹故在，卒岁免无衣。",
        "dynasty": "宋",
        "collection_info": null
    },
    {
        "title": "睢阳五老图",
        "author": "韩琦",
        "content": "治道刚明老始闲，礼义曾着一朝冠。\n观农省岁知民瘼，退寇安邦建夏桓。\n法驾六龙亲善御，吟游五老薄时寒。\n清名迈古今人慕，稷契余风后学看。",
        "dynasty": "宋",
        "collection_info": null
    },
    {
        "title": "句",
        "author": "韩琦",
        "content": "殷勤洗灌加培植，莫遣狂枝乱出墙。\n种竹。",
        "dynasty": "宋",
        "collection_info": null
    },
    {
        "title": "题邛州文同判官五箴堂",
        "author": "赵抃",
        "content": "李唐韩吏部，矫矫文宗师。\n立言作诸箴，励世亦自规。\n游箴警惰废，事业终光辉。\n言箴慎嗫嗫，张口触祸机。\n行箴死所守，于义无乖违。\n好恶不悖理，戒或私是非。\n知名惧浮实，动主嫌怨随。\n五者日践履，要以君子归。\n与可知道粹，期至严奥窥。\n诵已记所志，礲石镌其辞。\n俾之揭堂上，使后亦忽隳。\n夫人贵且富，非得强自为。\n入贤去不肖，在己不在时。\n希韩亦韩徒，中道无已而。",
        "dynasty": "宋",
        "collection_info": null
    },
    {
        "title": "次韵樊祖安秀才连理木",
        "author": "赵抃",
        "content": "吾观樊生者，气燄凌云霄。\n逢人肆议论，芬馥兰与椒。\n去年应秋诏，入贡天子朝。\n南宫摈不收，归迹如蓬飘。\n长途病憔悴，旧里门萧条。\n今时贱未用，无计逃诮嘲。\n昨日升吾堂，出诗振琼瑶。\n自云世儒学，其胄来遥遥。\n异哉先冢上，有木名百僚。\n一根初两干，干木仍骈交。\n茂育三十稔，曷为风霜凋。\n材奇固得地，抱合势已乔。\n连理古所瑞，于义尤昭昭。\n奚哉私门中，福寿不可邀。\n善祥既失效，嘆惋成长谣。\n吾言异于是，矧世逢虞尧。\n力为君子儒，进道忽使消。\n积德庆厥后，斯木诚非妖。",
        "dynasty": "宋",
        "collection_info": null
    },
    {
        "title": "张景通先生书堂",
        "author": "赵抃",
        "content": "志士博古今，名贤口诵圣。\n通则施所有，致君翼时政。\n穷斯处岩穴，信道宗天命。\n富贵贫贱耶，乌与一息竞。\n先生抱蜀奇，不为席珍聘。\n学易到深处，研几剧精静。\n书屋数百椽，寒松夹幽径。\n竹森潇洒观，泉逗潺湲听。\n小人多谤訾，先生自吟咏。\n其徒识所归，归雅不归郑。\n今时自薄恶，先生自醇正。\n其徒知所入，入贤不入佞。\n忧弊以文捄，敌邪以道胜。\n先生终其为，彼俗徒诟病。",
        "dynasty": "宋",
        "collection_info": null
    },
    {
        "title": "过胡元宾林亭",
        "author": "赵抃",
        "content": "我尝轻归辕，一息快心目。\n亭桥跨幽涧，庑砌森怪竹。\n榜句多老词，襟风不韵俗。\n开卷味加永，照泉清可掬。\n先秋固爽垲，大夏失烦燠。\n乐哉于道外，视此乐岂足。",
        "dynasty": "宋",
        "collection_info": null
    },
    {
        "title": "和范御史十一月三日见月",
        "author": "赵抃",
        "content": "有客冬还吴，孤舟暮停颍。\n山收乱云彩，天放新蟾影。\n呼童挂帘起，对此清夜景。\n横琴弄流水，醉耳谁其醒。",
        "dynasty": "宋",
        "collection_info": null
    },
    {
        "title": "过濠州呈前人",
        "author": "赵抃",
        "content": "朝离石涧寺，暮泊香山夹。\n扬帆復顺流，快若两翼插。\n濠洲旧风物，愚昔此承乏。\n重上庄生台，如梦觉一霎。",
        "dynasty": "宋",
        "collection_info": null
    },
    {
        "title": "鬰孤台",
        "author": "赵抃",
        "content": "羣峯鬰然起，惟此山独孤。\n筑台山之巅，鬰孤名以呼。\n穷江足楼阁，危压斗牛墟。\n直登四临瞰，众势不可踰。\n赣川缭左右，庾岭前崎岖。\n望阙峙其后，北向日月都。\n人家杂烟水，原野周城郛。\n烜润或晴雨，明晦或晓晡。\n春荣夏物茂，秋肃冬林枯。\n气象日千变，一一如画图。\n比予去谏舍，乞此养慵愚。\n事讹得以正，俗瘵得以苏。\n岁丰盗攘息，狱命寃繫无。\n熙然与民共，所喜朋僚俱。\n中淡有琴咏，外喧有歌歈。\n樽罍有美酒，盘餐有嘉鱼。\n优游一台上，四序不暂辜。\n乃知为郡乐，况復今唐虞。",
        "dynasty": "宋",
        "collection_info": null
    },
    {
        "title": "题周敦颐濂溪书堂",
        "author": "赵抃",
        "content": "吾闻上下泉，终与江海会。\n高哉庐阜间，出处濂溪派。\n清深远城市，洁浄去尘埃。\n毫髮难遁形，鬼神缩妖怪。\n对临开轩窗，胜绝甚图绘。\n固无风波虞，但觉耳目快。\n琴樽日左右，一堂不为泰。\n经史日枕藉，一室不为隘。\n有莼足以羹，有鱼足以鲙。\n饮啜其乐真，静正于俗迈。\n主人心渊然，澄彻一内外。\n本源孕清德，游咏吐嘉话。\n何当结良朋，讲习取诸兑。",
        "dynasty": "宋",
        "collection_info": null
    },
    {
        "title": "寄酬蔡州王陶正言",
        "author": "赵抃",
        "content": "自顾愚无堪，老大何所用。\n得郡江湖来，一意云泉纵。\n惊此西南身，连夕东北梦。\n乃知故人念，许与明月共。\n荆书一纸贤，季诺千金重。\n寄我琼瑶篇，使得长讽诵。\n寒松有唳鹤，高梧有鸣凤。\n何日谢知音，为鼓商絃弄。",
        "dynasty": "宋",
        "collection_info": null
    },
    {
        "title": "次韵江钺都官凉轩",
        "author": "赵抃",
        "content": "执己刚玉性，谁得同趣向。\n涕唾无所藉，归居宅深旷。\n左右山林间，巑岏立屏障。\n坐期清风来，未许酷日晃。\n高棚立西轩，密叶覆其上。\n益为晚宇荫，讵隔霞空望。\n圣书乐名教，俗事绝尘鞅。\n恬然宠辱惊，足矣庭闱养。\n下榻迟佳朋，盈樽倒新酿。\n药剂矜有灵，神明助无恙。\n贤豪重出处，词句大奔放。\n谓愚可与道，缄遗俾酬倡。\n忽如穷窘人，护发金玉藏。\n收储箧笥光，孰顾贪惏谤。",
        "dynasty": "宋",
        "collection_info": null
    },
    {
        "title": "题三辅院",
        "author": "赵抃",
        "content": "武阳夏侯氏，参立鼎峙足。\n秉钧相三朝，仗钺帅全蜀。\n茅土当时荣，照焕人耳目。\n事业申意气，遗像俨壁屋。",
        "dynasty": "宋",
        "collection_info": null
    },
    {
        "title": "游南山宿盘龙寺",
        "author": "赵抃",
        "content": "盘龙得山名，寺占山之下。\n老师草庵居，后嗣广精舍。\n禅流日益盛，寂照腾诗价。\n我来诲其徒，竞以相夸诧。\n少林的的意，一语独无暇。\n默然坐明窗，孤蟾彻清夜。\n迟晓登终南，行行与谁话。",
        "dynasty": "宋",
        "collection_info": null
    },
    {
        "title": "留题剑门东园",
        "author": "赵抃",
        "content": "剑州古要害，重门搤开阖。\n堤防两川地，喉吭此呀呷。\n在昔御狂寇，如朽施巨拉。\n时平付良守，一与公论合。\n政成治东圃，于焉解宾榻。\n予方锦官去，邀我置壶榼。\n纵步车马休，举目苍翠匝。\n摅怀谈笑喧，倾车潺湲杂。\n不春亦芳菲，匪风自萧飒。\n主宾饮兴豪，量海川酒纳。\n贰车台中旧，题诗谓予盍。\n默默极佳处，兹俗何以答。",
        "dynasty": "宋",
        "collection_info": null
    },
    {
        "title": "赠阳安徐迈表兄屯田",
        "author": "赵抃",
        "content": "少时所学苦，食蘗日自强。\n壮岁从宦清，饮冰中刚肠。\n阳安百里地，邈在天一方。\n惠政不鞭朴，斯民乐耕桑。\n念予昨守赣，与兄会家乡。\n兄今岁已满，余遽提蜀疆。\n一朝此邂逅，五载忘参商。\n且勿语离索，易老惊鬓霜。\n且勿较通塞，放怀把酒觞。\n上方圣政新，求贤坐明堂。\n兄道足施设，兄志弥颉颃。\n喜予外祖门，从此生辉光。",
        "dynasty": "宋",
        "collection_info": null
    },
    {
        "title": "双竹",
        "author": "赵抃",
        "content": "余家有故园，园中可图录。\n天然一派根，一根生两竹。\n一长復一短，比之如手足。\n长者似乃兄，短者弟相逐。\n我见人弟兄，少有相和睦。\n竹分长幼情，人岂无尊宿。\n将竹比人心，人殆类禽畜。\n常记五六岁，不见还呼哭。\n及至长大时，妻孥相亲族。\n咫尺不相见，相踈何太速。\n不顾父母生，同胞又同腹。\n旦夕慕歌欢，几能思骨肉。\n枉具人鬚眉，而食天五谷。\n静思若斯人，争及园中竹。",
        "dynasty": "宋",
        "collection_info": null
    },
    {
        "title": "次韵孙直言九日登龙门山",
        "author": "赵抃",
        "content": "皇佑二年秋九月，九日龙门遇佳节。\n新都大夫孙隐之，报政优游共民悦。\n升山高会宾主俱，满头黄菊泛茱萸。\n遥开醉眼极千里，身高气爽胸怀舒。\n逢时感物以次发，诗成落落倾玑珠。\n初言府政好太守，化行岁稔民力苏。\n喜声协气遨以狂，稚子负老老者扶。\n又言登临风景异，澄川秀野如披图。\n殊方真赏到奇处，未来空只夸江湖。\n得之独善不在己，远遣遗我开烦纡。\n嗟我江原亦民长，周遭百里平如掌。\n簿书役役甚囚拘，闻有岷峨无计上。\n及闻治邑兹山奇，脚力不到神魄驰。\n谁知我亦好山者，箧中时復观君诗。",
        "dynasty": "宋",
        "collection_info": null
    },
    {
        "title": "送周颖之京师",
        "author": "赵抃",
        "content": "吾乡伯坚真丈夫，气刚色强言词疎。\n胸中一物不使有，日储月敛唯诗书。\n布裘落魄韦带缓，权门不肯低眉趋。\n朋游累百谁尔汝，人皆不与争揶揄。\n掩关啜菽苦意气，粪壤玉璧泥沙珠。\n宣慈中山我孤处，昨日走介贻我书。\n书云诏下吁俊乂，父兄命颕之京都。\n古人求养志择禄，今而岂得逃驰驱。\n肩书手剑出门去，哜咨肯復儿女如。\n我闻此语涕交下，人皆欲养繄我无。\n羡子之为与道合，劝子亟往无踟蹰。\n明年得志拜堂上，岂非人子荣亲欤。",
        "dynasty": "宋",
        "collection_info": null
    },
    {
        "title": "赠冲妙李先生",
        "author": "赵抃",
        "content": "老君作经五千言，勤行大笑亡与存。\n先生有诗七百首，诏书三度来天门。\n年登八十齿髮壮，骨轻步武如云奔。\n一琴一樽一炉药，人间日月从朝昏。",
        "dynasty": "宋",
        "collection_info": null
    },
    {
        "title": "酬张唐英",
        "author": "赵抃",
        "content": "方予谳狱唐安归，火云炽日交炎威。\n炉烘炭赫几千里，百鸟不能凌空飞。\n尘埃簿牒几前满，肤汗如雨淋漓挥。\n俗官冗状纷未省，胸腹堙鬰气力微。\n蟾宫有客桂新折，忽遣诗筒慰慵拙。\n词佳句好吟未穷，一坐凉飚夺炎热。",
        "dynasty": "宋",
        "collection_info": null
    },
    {
        "title": "和范御史见赠",
        "author": "赵抃",
        "content": "我趋仕途三十春，矹矹求友难其人。\n相逢探取百一二，变几不泯磨功名。\n或言同途行异径，或始卓荦终因循。\n或临利害失趋向，或走势利遗贱贫。\n或面盱睢背忌刻，或口仁义心顽嚚。\n或名公卿节屠隶，或实盗跖文孟荀。\n澄川倏忽起波浪，平地咫尺生嶙峋。\n熏莸兰芷逐萧艾，玷颣琼玖俄砆珉。\n兹事自古慎所与，倾盖如旧白头新。\n仲尼评友戒损益，故尝佩服书诸绅。\n履中蹈道敢不勉，至愚所恃生逢辰。\n朝廷基扃要扶助，天子尧舜圣且仁。\n焦劳汲汲纳谠议，风宪思得御史真。\n翰林鉅公不识面，误以愚者名上陈。\n至和改元秋九月，诏书晓落长淮滨。\n孤贫自省预台选，无意顾藉家与身。\n直期贤用不肖斥，忠邪路判如越秦。\n频章累疏辨得失，上前往往婴龙鳞。\n时吾贯之日联句，玉树欲使蒹葭亲。\n为怜出处共本末，未始气味殊甘辛。\n忠言鲠议不我间，开诚待我逾天伦。\n螭头连登拜白简，豸角对拱朝紫宸。\n雕盘隼击雪霜凛，豺狼奔北穷狐㕙。\n九重上报不惜死，岂復谗口防狺狺。\n避嫌岁满体当去，柬南亟请辞天闉。\n俞音分得郡印绶，毗陵地与桐庐隣。\n颍清淮渌榜舟过，橘黄酒白鲈鱼珍。\n儿童共游竞嗟赏，闾里故老相欢欣。\n皇恩过家许上冢，我辈荣华事欲均。\n得公长篇三四读，正似观海无涯津。\n测量不可何以报，赠公岁久如松筠。",
        "dynasty": "宋",
        "collection_info": null
    },
    {
        "title": "顺风呈前人",
        "author": "赵抃",
        "content": "濠州抵泗里数百，长淮波平晓如席。\n鸣鼙解缆杨柳堤，画船中有东吴客。\n君恩得请许归去，聊治里闾去咫尺。\n岁穷天远心欲飞，念之汲汲事行役。\n豁如天意适我愿，号令西北起风伯。\n初时淅淅以鼓动，布帆尚留十幅窄。\n孤樯得势安以平，中流激箭巨浪劈。\n篙横橹阁力不用，疾若挚隼增羽翮。\n瞥然两岸瞬霎过，木叶驰黄山走碧。\n拏舟月余今日快，一樽自歌两手拍。\n樽中酒空不自歌，顺风好景如之何。\n毗陵太守同此乐，为言无惜新诗多。",
        "dynasty": "宋",
        "collection_info": null
    },
    {
        "title": "入赣闻晓角有作",
        "author": "赵抃",
        "content": "江南历尽佳山水，独赣潺潺三百里。\n移舟夜泊惶恐滩，画角乌乌晓风起。\n栖鸥宿鹭四散飞，梦魂惊入渔樵耳。\n三通迤逦东方明，又是篙工造行矣。\n横波利石千万层，板绳缚纍如山登。\n夷途终致险且升，自顾忠信平生凭。",
        "dynasty": "宋",
        "collection_info": null
    },
    {
        "title": "将至太和寄蔡仲偃太博",
        "author": "赵抃",
        "content": "我忆去年仲冬月，夜醉离尊晓船发。\n冬冬画鼓上穷江，章贡川源接南粤。\n虔州之民十万家，下车公议乱如麻。\n去除烦苛养疲瘵，令严讼简俗亦嘉。\n农事屡登稻粱积，狱犴空虚寇衰息。\n远陬安堵幸实天，阙然自愧予何力。\n迩来被旨还神京，乘秋击棹烟波行。\n夷犹入境奚所喜，故人乐土絃歌声。",
        "dynasty": "宋",
        "collection_info": null
    },
    {
        "title": "答阆州通判吴师孟职方",
        "author": "赵抃",
        "content": "阆州之景天下奇，尝见老杜城南诗。\n嘉陵江湍清且洁，锦屏山迭雄復巇。\n醉翁生钟大峩秀，收拾气象为文词。\n自从屏星副郡治，讼平事简奚设施。\n幽潜穹大极所有，搜罗咏赋一不遗。\n州僚俊集嘉酬和，海涛汹涌洪波随。\n顾余不鄙可语者，联编累轴缄以贻。\n寸珠盈掬破冥晦，尺璧入手无瑕疵。\n穷搜囊箧暴侈富，开窥秘啬心惊嬉。\n竟微一毫报佳况，临纸復辍惭久之。",
        "dynasty": "宋",
        "collection_info": null
    },
    {
        "title": "访何若谷",
        "author": "赵抃",
        "content": "君爱仙源厌尘俗，高楼对起栏干曲。\n朝霞灼灼浮晴晖，二十四峯照羣玉。\n楼下长江烟水绿，楼前有濑归艎促。\n主人借问何时还，回首峥嵘看不足。",
        "dynasty": "宋",
        "collection_info": null
    },
    {
        "title": "次韵僧重喜闻琴歌",
        "author": "赵抃",
        "content": "我昔所宝真雷琴，絃丝轸玉徽黄金。\n昼横膝上夕抱寝，平生与我为知音。\n一朝如扇逢秋舍，而今只有无絃者。\n无情曲调无情闻，浩浩之中都奏雅。\n我默弹兮师寂听，清风之前明月下。\n子期有耳何处听，自笑家风太潇洒。",
        "dynasty": "宋",
        "collection_info": null
    },
    {
        "title": "游金华洞",
        "author": "赵抃",
        "content": "子房身乞辞大用，赤松伴游世所重。\n高远谁亲弋外鸿，尊荣肯羡池中凤。\n至今仙迹存金华，我来一日登三洞。\n回顾却笑长安人，辛苦登天凭鹤控。",
        "dynasty": "宋",
        "collection_info": null
    },
    {
        "title": "题衢州唐台山",
        "author": "赵抃",
        "content": "唐台压郡东北陲，势旋力转奔而驰。\n伟哉造物谁其尸，一山中起高峩巍。\n羣峯环辅拱以立，背面肘腋相倚毗。\n怪石差差少媚色，长松落落无邪姿。\n岩隈有路数百仞，直登不悔形神疲。\n中间轩豁浮图舍，栋宇綵错金璧辉。\n寒泉一亩清可鑑，优游鳣鲔扬鳞鬐。\n猿閒鸟暇两呼笑，老僧矍铄趋且嬉。\n天风烈烈骨毛竦，更云六月无炎曦。\n攀缘绝顶下四顾，溪山百里如掌窥。\n我思宜有隐君子，放心不与时安危。\n巢由之行已高世，白云卧此逃尧妫。",
        "dynasty": "宋",
        "collection_info": null
    },
    {
        "title": "寄酬梓路运使赵諴度支",
        "author": "赵抃",
        "content": "喜君出使东川行，腊寒拥雪辞神京。\n平生忠力晚愈固，万山叱驭险亦平。\n青泥岭恶白昼上，更逢落雪百尺盈。\n盘高折下寸寸进，马蹄硉矹人胆惊。\n君怀初不阻艰险，却念疆土连锦城。\n谓予尝有一日雅，豪吟纵笔高泉倾。\n三章落落字字好，开缄与雪争瑶琼。\n置邮亟来发以诵，齿牙冷切胸怀清。\n岂徒感服为文字，所得风义推诚明。\n今君东辕我西守，去此止有数日程。\n两川春物正烂漫，何时文酒亲讲评。",
        "dynasty": "宋",
        "collection_info": null
    },
    {
        "title": "谢曾鲁公惠维摩居士真",
        "author": "赵抃",
        "content": "问答众口徒纷纷，争入菩萨不二门。\n金毛狮子不敢吼，不嘿不见维摩尊。\n维摩之尊无异相，潞州传出毗耶像。\n相公村与知非子，挂向壁间看榜样。",
        "dynasty": "宋",
        "collection_info": null
    },
    {
        "title": "暖风",
        "author": "赵抃",
        "content": "薄袂欹云散，轻盘舞袖低。\n帘疎荡楼阁，尘暗逐轮蹄。\n絮乱垂杨道，香流种药畦。\n春窗恼春思，一枕杜鹃啼。",
        "dynasty": "宋",
        "collection_info": null
    },
    {
        "title": "芳草",
        "author": "赵抃",
        "content": "翠密驯文雉，丛深隐画轮。\n离披金谷晓，寂寞茂陵春。\n古渡班荆客，长堤走马人。\n芊芊似袍绿，一雨一番新。",
        "dynasty": "宋",
        "collection_info": null
    },
    {
        "title": "寒食郊园即事",
        "author": "赵抃",
        "content": "城郭青烟散，郊园彩日长。\n斗鸡红锦翅，游骑紫丝缰。\n有蝶俱含粉，无人不惜芳。\n尽拚花下饮，归去醉成乡。",
        "dynasty": "宋",
        "collection_info": null
    },
    {
        "title": "杜鹃",
        "author": "赵抃",
        "content": "响乱书窗外，人惊梦枕中。\n江城啼晓月，泽国愬春风。\n柳道盘飱绿，桃园躞蹀红。\n年年来此地，留恨任西东。",
        "dynasty": "宋",
        "collection_info": null
    },
    {
        "title": "溪山晚目",
        "author": "赵抃",
        "content": "幽花连径发，惊鸟避人啼。\n雨过晴虹上，风清走马嘶。\n滩平鱼艇稳，村小酒旗低。\n谁及山翁乐，号呶醉似泥。",
        "dynasty": "宋",
        "collection_info": null
    },
    {
        "title": "村居",
        "author": "赵抃",
        "content": "午寝忘讥刺，閒居杜送迎。\n雨泥双燕下，烟垅一犁耕。\n座入山光迥，门连野色平。\n吟余仍兀坐，谁与战楸枰。",
        "dynasty": "宋",
        "collection_info": null
    },
    {
        "title": "曲馆",
        "author": "赵抃",
        "content": "日华烘玉甃，烟缕亘雕甍。\n枣熟房栊暝，花妍院落明。\n醉轻春有味，梦短昼无情。\n欲识愔愔意，回文织已成。",
        "dynasty": "宋",
        "collection_info": null
    },
    {
        "title": "题九仙寺",
        "author": "赵抃",
        "content": "坠果春三径，蒸云晚一轩。\n廊腰回战蚁，山腹合啼猿。\n泉淡禽窥影，苔深屐印痕。\n自惭名利者，聊免世纷喧。",
        "dynasty": "宋",
        "collection_info": null
    },
    {
        "title": "赠吉安院主",
        "author": "赵抃",
        "content": "学佛之徒众，难能是向文。\n唯师独奇尚，于我故慇懃。\n诗遇知音诵，琴防俗子闻。\n虚亭对明月，长许到宵分。",
        "dynasty": "宋",
        "collection_info": null
    },
    {
        "title": "先与祠岳续以权市征弗克往呈通判沈侯",
        "author": "赵抃",
        "content": "装怀成倥偬，从事愧风流。\n且榷征门利，甘同倚市羞。\n摇心随使旆，极目望仙舟。\n青玉灵坛远，终朝接上游。",
        "dynasty": "宋",
        "collection_info": null
    },
    {
        "title": "沈侯见和再次前韵",
        "author": "赵抃",
        "content": "举目皆仙迹，斋心远俗流。\n江山入诗助，苹藻为神羞。\n去矣登危峤，归仍泛稳舟。\n何劳嘆萧索，无惜话真游。",
        "dynasty": "宋",
        "collection_info": null
    },
    {
        "title": "和沈侯叙别往祠岳",
        "author": "赵抃",
        "content": "席上歌骊阕，风前嘶马骄。\n怱怱倾桂醑，一一上兰桡。\n破浪欣无恙，依莲愧不憀。\n踟蹰重回首，云翼自扶摇。",
        "dynasty": "宋",
        "collection_info": null
    },
    {
        "title": "言怀寄三兄",
        "author": "赵抃",
        "content": "沿牒非吾土，逢春忆故园。\n于今佐犀帐，经岁别鸰原。\n讼简仍开卷，时平且属鞬。\n江乡去千里，凝睇一销魂。",
        "dynasty": "宋",
        "collection_info": null
    },
    {
        "title": "送石秘校",
        "author": "赵抃",
        "content": "击汰泛轻艎，离怀莫共伤。\n去投方朔牍，归曳老莱裳。\n在昔名尤重，于今道已光。\n此行有新集，一一锦裁囊。",
        "dynasty": "宋",
        "collection_info": null
    },
    {
        "title": "和何节判观水",
        "author": "赵抃",
        "content": "澄江抵练长，极目路苍茫。\n烟芷差差绿，风荷柄柄香。\n西流终古恨，南浦镇时忙。\n拟待传辞意，离人在楚乡。",
        "dynasty": "宋",
        "collection_info": null
    },
    {
        "title": "和蔡黄裳节推外邑见贻二首  其一",
        "author": "赵抃",
        "content": "只应登雪峤，疑是有丹梯。\n雨后千山秀，风前一笛嘶。\n平时空执弭，乐土不鸣鼙。\n目断依莲客，君东我自西。",
        "dynasty": "宋",
        "collection_info": null
    },
    {
        "title": "和蔡黄裳节推外邑见贻二首  其二",
        "author": "赵抃",
        "content": "冉冉成轻别，迟迟想倦游。\n去应宽蕙带，行亦佩吴鈎。\n访隐逢三径，寻真认十洲。\n有人频倚望，何日人刀头。",
        "dynasty": "宋",
        "collection_info": null
    },
    {
        "title": "和三兄见寄",
        "author": "赵抃",
        "content": "棣萼遥南国，苏萱种北堂。\n雪音何处断，风翼自回翔。\n送目吴天阔，传辞楚水长。\n通宵识归路，惟梦到吾乡。",
        "dynasty": "宋",
        "collection_info": null
    },
    {
        "title": "江上白乐天祠",
        "author": "赵抃",
        "content": "我爱白司马，有言来谒祠。\n才名千古照，忠义一生奇。\n谏切宁思禄，谗行却罪诗。\n如何江上客，惟道琵琶词。",
        "dynasty": "宋",
        "collection_info": null
    },
    {
        "title": "有虎",
        "author": "赵抃",
        "content": "有虎竞磨牙，逢人事攫拏。\n夜声闻别坞，晓迹印平沙。\n迫路奔惊犬，藏林噪乱鸦。\n过舟无可奈，极目是蒹葭。",
        "dynasty": "宋",
        "collection_info": null
    },
    {
        "title": "罾鱼",
        "author": "赵抃",
        "content": "生涯罾一架，深浦势并兼。\n张目因知密，游鳞不漏纤。\n急收防力跳，轻语怕惊潜。\n持去全家乐，盈盘鲙缕甜。",
        "dynasty": "宋",
        "collection_info": null
    },
    {
        "title": "岁暮感怀",
        "author": "赵抃",
        "content": "早是穷冬逼，那堪客思兼。\n事嗟流水远，年愧入春添。\n与雪幸同操，惊霜忽到髯。\n晚舟前浦泊，何处有青帘。",
        "dynasty": "宋",
        "collection_info": null
    },
    {
        "title": "寄任大中秀才",
        "author": "赵抃",
        "content": "今我岁将暮，过桡鹦鹉洲。\n忆君人少与，买舍瀫江头。\n客路书多绝，吾乡梦半游。\n明年谁到蜀，能寄好书不。",
        "dynasty": "宋",
        "collection_info": null
    },
    {
        "title": "向晚",
        "author": "赵抃",
        "content": "向晚立汀沙，人閒目更赊。\n林踈僧屋露，风转客帆斜。\n幽白孤飞鸟，横红数抹霞。\n渔翁偶相问，怜我宦天涯。",
        "dynasty": "宋",
        "collection_info": null
    },
    {
        "title": "又和三兄见寄",
        "author": "赵抃",
        "content": "郑重流芳信，慇懃慰远官。\n已欣怀袖满，仍觉齿牙寒。\n置速传辞易，人遐结会难。\n侧身东望久，离绪转盘桓。",
        "dynasty": "宋",
        "collection_info": null
    },
    {
        "title": "送邹舜咨回乡",
        "author": "赵抃",
        "content": "经岁别亲闱，于今咏式微。\n捐繻成后约，拭袂重言归。\n脱叶迷官道，酸风中客衣。\n新文满珍笥，去去有余辉。",
        "dynasty": "宋",
        "collection_info": null
    },
    {
        "title": "送余林二生赴举",
        "author": "赵抃",
        "content": "并游攀逸轨，两喜擅佳声。\n鹄志一千里，鹏图九万程。\n青云今共上，白水旧齐盟。\n圣主君堪羡，连镳去策名。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其一",
        "author": "赵抃",
        "content": "懿识本天资，长才继者谁。\n漕舟逾万计，实廪近千斯。\n入境喧舆颂，还乡结主知。\n上方思柄用，何惜告谋惟。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其二",
        "author": "赵抃",
        "content": "下士无虚坐，摛文有话言。\n镇浮贤者业，袭庆相君门。\n在郡行车乐，瞻天被诏温。\n只应朝请日，三接涣宸恩。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其三",
        "author": "赵抃",
        "content": "睿简从朝议，佥俞协帝畴。\n受釐延贾傅，给馈美酇侯。\n会府居功最，朝廷锡命优。\n思皇今在旦，归去赞宸猷。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其四",
        "author": "赵抃",
        "content": "压境号民苏，连甍竞乐输。\n万桑丰岁计，一节赴朝趋。\n安稳舟无恙，雍容骑甚都。\n赠言聊纪盛，为颂愧非夫。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其五",
        "author": "赵抃",
        "content": "传姻联世美，振玉擅家声。\n南楚聊均逸，东皋亦劝耕。\n察廉无遁物，刺举有能名。\n宣室今前席，宁庸羡贾生。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其六",
        "author": "赵抃",
        "content": "早擅云间誉，尝登月裏名。\n十轮门袭庆，万石世传荣。\n待继开宾閤，聊为拥使旌。\n绩成今第一，归作汉公卿。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其七",
        "author": "赵抃",
        "content": "荆衡此驾轺，封郡去相辽。\n国廪矜流衍，农畴喜富饶。\n几时无协气，何处不讙谣。\n汉室通粮道，论功最后萧。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其八",
        "author": "赵抃",
        "content": "南荣来汉诏，北阙近尧天。\n懿绩隆三岁，丰储备九年。\n威严多摘伏，荐籍几登贤。\n去去民思甚，销魂尽黯然。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其九",
        "author": "赵抃",
        "content": "歌阕散雕筵，膺舟是谪仙。\n秦亭临断岸，楚水浸遥天。\n魏阙瞻湖上，长安指日边。\n綵旍随目远，一向立风前。",
        "dynasty": "宋",
        "collection_info": null
    },
    {
        "title": "送李运使学士赴阙十咏  其一○",
        "author": "赵抃",
        "content": "供帐楚江滨，瞻言泪满巾。\n如何从事客，曾作受恩人。\n再顾沟中物，尤惭席上珍。\n异时调鼎鼐，应许与陶钧。",
        "dynasty": "宋",
        "collection_info": null
    },
    {
        "title": "和戴天使重阳前一夕宿长沙驿二首  其一",
        "author": "赵抃",
        "content": "诘旦逢佳节，今宵寓远乡。\n且欣宾榻解，休叹客亭长。\n黄叶临风乱，红萸浥露香。\n酒徒何处所，空自忆高阳。",
        "dynasty": "宋",
        "collection_info": null
    },
    {
        "title": "和戴天使重阳前一夕宿长沙驿二首  其二",
        "author": "赵抃",
        "content": "楚馆夜衾凉，离人念故乡。\n远吟只觉苦，归梦不成长。\n壁有寒蛩怨，邻闻绿蚁香。\n登高在何处，明日宴山阳。",
        "dynasty": "宋",
        "collection_info": null
    },
    {
        "title": "闻杨畋病愈",
        "author": "赵抃",
        "content": "湖南杨叔武，消息有人传。\n连岁征蛮徼，经秋卧瘴烟。\n为时天未丧，勿药病还痊。\n云水溶溶去，凭诗寄此篇。",
        "dynasty": "宋",
        "collection_info": null
    },
    {
        "title": "入蜀舟中逢春",
        "author": "赵抃",
        "content": "春到依覉旅，怀开似发缄。\n野禽鸣胜管，春草绿于衫。\n水暖风微碎，山明日半衔。\n巴西寒极地，冰雪尚千岩。",
        "dynasty": "宋",
        "collection_info": null
    },
    {
        "title": "入蜀江上对月",
        "author": "赵抃",
        "content": "照不私毫髮，波光上下浮。\n明余到琴淡，清极入诗幽。\n忽认江湖昼，浑疑天地秋。\n閒云勿轻蔽，有客坐孤舟。",
        "dynasty": "宋",
        "collection_info": null
    },
    {
        "title": "春日陪宴会春园亭",
        "author": "赵抃",
        "content": "为怕三春过，因谋数刻狂。\n醉轻欣射中，欢甚惜歌长。\n骄马花间繫，啼莺柳下藏。\n前旌归去晚，十里淡风光。",
        "dynasty": "宋",
        "collection_info": null
    },
    {
        "title": "月夜听僧化宜弹琴",
        "author": "赵抃",
        "content": "蜀国有良工，孙枝斵古桐。\n逢师写流水，为我益清风。\n淡恐时心厌，幽蕲世耳聪。\n坐来明月满，无语讼庭空。",
        "dynasty": "宋",
        "collection_info": null
    },
    {
        "title": "送蜀守贾昌朝水部赴阙",
        "author": "赵抃",
        "content": "召节下英藩，归辕望帝阍。\n中和刺史政，教友相君门。\n去听涂歌美，留瞻壁像尊。\n欲知春色好，元是百城恩。",
        "dynasty": "宋",
        "collection_info": null
    },
    {
        "title": "送曾交屯田赴阙",
        "author": "赵抃",
        "content": "治多祥气感，名可信书褒。\n诗有千篇富，才为两蜀豪。\n任诚时少与，敦义世推高。\n剑栈芳菲地，公行我亦劳。",
        "dynasty": "宋",
        "collection_info": null
    },
    {
        "title": "和范御史初出都门",
        "author": "赵抃",
        "content": "牍奏辞三院，乡荣领百城。\n帝恩山岳重，臣命羽毛轻。\n风月随人好，江湖照胆清。\n须公赠金玉，光照重行行。",
        "dynasty": "宋",
        "collection_info": null
    },
    {
        "title": "和韵前人初出销头",
        "author": "赵抃",
        "content": "奏恳初无饰，天恩亦重违。\n一麾新命下，两桨故关归。\n淮木林林脱，霜鸿阵阵飞。\n贤朋诗酒乐，行矣自相依。",
        "dynasty": "宋",
        "collection_info": null
    },
    {
        "title": "和石涧寺龙潭",
        "author": "赵抃",
        "content": "一遇汤王旱，须为傅说霖。\n只应蟠涧底，济物是初心。\n昔岁苗将槁，阳骄不和阴。\n农夫望膏泽，徒蛰尔何深。",
        "dynasty": "宋",
        "collection_info": null
    },
    {
        "title": "和通判范都官不赴赏春",
        "author": "赵抃",
        "content": "幽郡少丛事，名园邀上宾。\n逢花有深意，拚醉欲酬春。\n僚友同年旧，郎官拜命新。\n不来无此乐，还似姓车人。",
        "dynasty": "宋",
        "collection_info": null
    },
    {
        "title": "续梦中作",
        "author": "赵抃",
        "content": "边寄今儒弁，帷筹得将才。\n甘辛均士卒，号令走风雷。\n惊晓城鼙急，吹秋陇笛哀。\n先声羌胆碎，闻道汉兵来。",
        "dynasty": "宋",
        "collection_info": null
    },
    {
        "title": "次韵吴充学士斋居冬夜书事",
        "author": "赵抃",
        "content": "轮奂相辉映，严扉耸画楹。\n霜空夜月午，斋冷湛冰清。\n缛礼行神庙，星华下禁城。\n瀛洲有才士，佳句见交情。",
        "dynasty": "宋",
        "collection_info": null
    },
    {
        "title": "和六弟抗江上书怀",
        "author": "赵抃",
        "content": "一失已戚戚，诚哉勿尔为。\n因知贤者事，不与众人期。\n别浦客帆卸，隔江渔笛吹。\n同行兄弟乐，还免动乡思。",
        "dynasty": "宋",
        "collection_info": null
    },
    {
        "title": "惊涛",
        "author": "赵抃",
        "content": "路半狂飚起，江心巨浪横。\n苍茫舟子叫，匍匐稚儿惊。\n古岸移时入，新醪薄暮倾。\n此宜无足道，大抵似人生。",
        "dynasty": "宋",
        "collection_info": null
    },
    {
        "title": "别后寄表弟李定",
        "author": "赵抃",
        "content": "之官虽异数，行棹欲同仙。\n忽觉清风远，因惊俗累牵。\n子留书得后，我愧约乖前。\n境上依依过，江南水拍天。",
        "dynasty": "宋",
        "collection_info": null
    },
    {
        "title": "彭泽狄梁公祠",
        "author": "赵抃",
        "content": "贤正屯蒙日，阴邪会用时。\n人从万死过，谁肯一言危。\n毒意回天后，忠诚荐柬之。\n復唐三百载，留得枕江祠。",
        "dynasty": "宋",
        "collection_info": null
    },
    {
        "title": "经鄱阳湖",
        "author": "赵抃",
        "content": "舍陆事川程，霜天晓色明。\n长波万顷阔，大舸一帆轻。\n静唱村渔乐，斜飞渚鴈惊。\n云披见楼阁，隐隐豫章城。",
        "dynasty": "宋",
        "collection_info": null
    },
    {
        "title": "次韵何若谷赏花即席",
        "author": "赵抃",
        "content": "朋心照旧明，宁比盖初倾。\n共惜花兼酒，谁论利復名。\n与君如有约，不醉似无情。\n更遇诗勍敌，周旋未易轻。",
        "dynasty": "宋",
        "collection_info": null
    },
    {
        "title": "纪雨",
        "author": "赵抃",
        "content": "岁始三日雨，恩随万井春。\n如何至和气，先被远方人。\n洗濯山川秀，霑濡草木新。\n尧仁际天地，调燮有臣邻。",
        "dynasty": "宋",
        "collection_info": null
    },
    {
        "title": "次韵提刑蔡挺度支见赠",
        "author": "赵抃",
        "content": "历章初请外，亡状愧瘝官。\n为郡恩尤重，斯民治素难。\n讼稀逢薄稔，诗倡得清欢。\n况復仁封接，焉依簟与菅。",
        "dynasty": "宋",
        "collection_info": null
    },
    {
        "title": "次韵何若谷中隐堂观棊",
        "author": "赵抃",
        "content": "春昼僧房静，楸枰战气豪。\n斜飞沙塞鴈，奔怒海门涛。\n决胜周旋久，阴谋计较劳。\n岂知中隐士，心不挂纤毫。",
        "dynasty": "宋",
        "collection_info": null
    },
    {
        "title": "送兴国令徐师回殿丞",
        "author": "赵抃",
        "content": "报政方山下，分携赣水滨。\n人蒙百里惠，花见四年春。\n亲志乐戏綵，家声高缙绅。\n还期逢庆节，慈宴拱严宸。",
        "dynasty": "宋",
        "collection_info": null
    },
    {
        "title": "登章贡台",
        "author": "赵抃",
        "content": "章贡东西派，并流作赣川。\n奔湍出城曲，离合向台前。\n把酒来凭槛，鸣鼙见放船。\n滔滔归底处，沧海路三千。",
        "dynasty": "宋",
        "collection_info": null
    },
    {
        "title": "次韵周敦颐国博重阳节近见菊",
        "author": "赵抃",
        "content": "为僚初自喜，邀客亦逢嘉。\n把酒须同乐，分襟莫预嗟。\n未成登画舸，好共赏黄花。\n试向东篱看，秋丛映晚霞。",
        "dynasty": "宋",
        "collection_info": null
    },
    {
        "title": "题张果老洞",
        "author": "赵抃",
        "content": "洞老寿松椿，高名古绝羣。\n乱山泉㶁㶁，举世事纷纷。\n使者持丹诏，先生卧白云。\n方今莫招隐，君德正华勋。",
        "dynasty": "宋",
        "collection_info": null
    },
    {
        "title": "赠琴台僧正",
        "author": "赵抃",
        "content": "寺古傍郊垧，门无车马声。\n我来闻众妙，人少到师清。\n锦水金波静，银蟾一指明。\n幽琴徐发响，真不负台名。",
        "dynasty": "宋",
        "collection_info": null
    },
    {
        "title": "留题修觉山",
        "author": "赵抃",
        "content": "按行车暂尼，身得止峥嵘。\n江喜淙淙听，云疑步步生。\n春邻花县好，晴远剑关明。\n买石镌豪句，高哉老杜名。",
        "dynasty": "宋",
        "collection_info": null
    },
    {
        "title": "次韵孔宪山斋",
        "author": "赵抃",
        "content": "讼简岁丰盈，铃斋竟日清。\n窗排羣石怪，檐拥远山明。\n古木风千叶，新髭雪数茎。\n开樽向幽处，余论见高情。",
        "dynasty": "宋",
        "collection_info": null
    },
    {
        "title": "送前人赴阙",
        "author": "赵抃",
        "content": "正性归忠谊，名谈见本原。\n中丞有贤子，宣圣得真孙。\n解职留民惠，还朝拜主恩。\n东方要安堵，一为上前论。",
        "dynasty": "宋",
        "collection_info": null
    },
    {
        "title": "次韵吴中復龙图题长桥铺",
        "author": "赵抃",
        "content": "山东去蜀右，不惮客程遥。\n酒酌杯中醁，琴携爨下焦。\n故人题大笔，佳句刻长桥。\n快读离怀解，如冰暖日消。",
        "dynasty": "宋",
        "collection_info": null
    },
    {
        "title": "寄衢僧惟简",
        "author": "赵抃",
        "content": "南禅众所称，简老是真僧。\n法器闻虽古，清风见未曾。\n洪炉中点雪，大海裏孤灯。\n七十休官近，归欤我得朋。",
        "dynasty": "宋",
        "collection_info": null
    },
    {
        "title": "寄谢毛宪",
        "author": "赵抃",
        "content": "去赣八千里，于今十二年。\n无缘久东浙，有命再西川。\n吏散庭空讼，僧高寺欲禅。\n老来思旧治，尤喜获佳篇。",
        "dynasty": "宋",
        "collection_info": null
    },
    {
        "title": "送范宪百禄赴阙",
        "author": "赵抃",
        "content": "泥书下紫宸，公议协朝绅。\n真主正图治，谏官今得人。\n从容陪国论，憔悴恤天民。\n大对如晁董，公尝素所陈。",
        "dynasty": "宋",
        "collection_info": null
    },
    {
        "title": "和荣諲学士按部过长濆关所寄诗",
        "author": "赵抃",
        "content": "叱驭穷边垒，还辕赏驿梅。\n微香心旋吐，清咏意尤瓌。\n诲墨蒙兼贶，邮筒喜屡开。\n锦官花更好，翘望腊前回。",
        "dynasty": "宋",
        "collection_info": null
    },
    {
        "title": "闵雨",
        "author": "赵抃",
        "content": "闵雨诏復下，伤农今四春。\n潭龙从号懒，庙鬼讵能神。\n苗槁尘生久，云空电转频。\n天公诚可问，谁与主陶钧。",
        "dynasty": "宋",
        "collection_info": null
    },
    {
        "title": "次韵李元方秀才秋日旅怀",
        "author": "赵抃",
        "content": "节物奚为感，秋怀不自任。\n晓寒侵远梦，秋力助高吟。\n薄脱惊风叶，疎舂隔水砧。\n商絃调一曲，惟子定知音。",
        "dynasty": "宋",
        "collection_info": null
    },
    {
        "title": "题灵山寺",
        "author": "赵抃",
        "content": "我为灵山好，登留到日曛。\n岩幽余暑雪，钟冷入秋云。\n篇咏惟僧助，尘烦与俗分。\n明朝入东棹，因得识吾文。",
        "dynasty": "宋",
        "collection_info": null
    },
    {
        "title": "寄题致政周洙屯田如诏亭",
        "author": "赵抃",
        "content": "诰出义方语，亭更发诏名。\n为郎拜天宠，有子擅家声。\n健羡乡评美，光辉野史荣。\n綵衣官亦重，门外拥双旌。",
        "dynasty": "宋",
        "collection_info": null
    },
    {
        "title": "致政都官宋兄言归旧隐赠行",
        "author": "赵抃",
        "content": "休官镇浮俗，眉寿冠同年。\n恬养八十岁，苦吟三百篇。\n乘秋迓杖屦，终日隐林泉。\n我羡归欤乐，高踪不可肩。",
        "dynasty": "宋",
        "collection_info": null
    },
    {
        "title": "游海云山",
        "author": "赵抃",
        "content": "缥缈齐云阁，遥闻摸石池。\n物华春已盛，人意乐无涯。\n罗绮一山遍，旌旗十里随。\n花棚夹归道，骁骑看星驰。",
        "dynasty": "宋",
        "collection_info": null
    },
    {
        "title": "次韵程给事赴越任过杭相会",
        "author": "赵抃",
        "content": "已久论交契，何妨醉别筵。\n君宜归大用，我独倦高年。\n郡印今分治，科名昔共镌。\n离怀虽一水，言远似三川。",
        "dynasty": "宋",
        "collection_info": null
    },
    {
        "title": "题杭州双竹寺",
        "author": "赵抃",
        "content": "粉箨双双脱，修篁两两高。\n同心齐管鲍，并节汉萧曹。\n寒岁霜威御，炎天暑气逃。\n此君真可异，吟遶不知劳。",
        "dynasty": "宋",
        "collection_info": null
    },
    {
        "title": "送章岵少卿提举洞霄宫二首  其一",
        "author": "赵抃",
        "content": "秘馆红尘外，瑶京白日边。\n樽中不空酒，琴面已无絃。\n晓上朝真阁，春耕负郭田。\n优游大自在，何处更神仙。",
        "dynasty": "宋",
        "collection_info": null
    },
    {
        "title": "送章岵少卿提举洞霄宫二首  其二",
        "author": "赵抃",
        "content": "使节忠罄勤，东南两见春。\n清宵多假寐，白髮半忧民。\n金阙遥辞宠，琳宫去谒真。\n羡公谁最甚，我是欲归人。",
        "dynasty": "宋",
        "collection_info": null
    },
    {
        "title": "次韵赵少师寄别程给事",
        "author": "赵抃",
        "content": "人生难会合，天与此阶缘。\n逸驾来艰远，孤颿映后前。\n吴江阻潮汐，越峤望云烟。\n叙别情何厚，新诗两灿然。",
        "dynasty": "宋",
        "collection_info": null
    },
    {
        "title": "送六弟随子之官毗陵",
        "author": "赵抃",
        "content": "鴈序暂分飞，毗陵动所思。\n廉能真有子，清白素闻诗。\n船泛西州远，山寻北荡奇。\n明春復归会，还是隔年期。",
        "dynasty": "宋",
        "collection_info": null
    },
    {
        "title": "览先祖太傅留题国清寺继和",
        "author": "赵抃",
        "content": "得谢殊狂客，无言愧浄名。\n心观潭月白，梵听海潮声。\n晓色开华顶，秋晖照赤城。\n公诗播人口，冰玉未为清。",
        "dynasty": "宋",
        "collection_info": null
    },
    {
        "title": "抵永嘉题谢公岩",
        "author": "赵抃",
        "content": "岭路与岩垧，池楼古郡城。\n千年温俗意，四榜谢公名。\n寄傲留佳句，遗思出至诚。\n滔滔慎江水，东注等休声。",
        "dynasty": "宋",
        "collection_info": null
    },
    {
        "title": "赠郑赓高士",
        "author": "赵抃",
        "content": "易有幽人象，天垂处士星。\n知音辞相府，归养为亲庭。\n閒和碧云句，深穷白首经。\n惟贤二千石，优顾眼尤青。",
        "dynasty": "宋",
        "collection_info": null
    },
    {
        "title": "早离温江夜泊白沙步",
        "author": "赵抃",
        "content": "晓与诸孙别，依然颇动怀。\n去乘兰棹稳，行得綵衣偕。\n渔父遥连市，村扉半掩柴。\n夜来溪上宿，梦已在高斋。",
        "dynasty": "宋",
        "collection_info": null
    },
    {
        "title": "次韵寄致政石牧之大夫",
        "author": "赵抃",
        "content": "予退喜同休，翻思慎水游。\n閒云披远岫，明月在高楼。\n送日千余里，离怀三度秋。\n争如禅客子，截断众江流。",
        "dynasty": "宋",
        "collection_info": null
    },
    {
        "title": "寄酬吴天常中散",
        "author": "赵抃",
        "content": "仕契最敦厚，夤缘绝夤伦。\n同登甲戌第，俱是戌申人。\n把酒曾四老，分携又五春。\n新诗光箧笥，珠宝未为珍。",
        "dynasty": "宋",
        "collection_info": null
    },
    {
        "title": "送毛宽任清流主簿",
        "author": "赵抃",
        "content": "轻舟离晓岸，凉气满秋空。\n鸾枳从官况，蟾宫继父风。\n荣涂终颉颃，清节愈磨礲。\n今我所期子，名当彻舜聪。",
        "dynasty": "宋",
        "collection_info": null
    },
    {
        "title": "西湖吴中允坟生芝草",
        "author": "赵抃",
        "content": "中允寿龄尊，人亡德尚存。\n无根彼芝草，为瑞此松坟。\n往行称乡井，遗荣付子孙。\n灵苗岂虚设，所应在高门。",
        "dynasty": "宋",
        "collection_info": null
    },
    {
        "title": "送吴栢节推赴阙",
        "author": "赵抃",
        "content": "简刑忧俗困，一境被恩私。\n清极人知劝，诚先吏不欺。\n席觞徒眷恋，岸菊渐离披。\n荐鹗有余表，横飞去指期。",
        "dynasty": "宋",
        "collection_info": null
    },
    {
        "title": "宿故梁子正得意堂有感示诸梁英少",
        "author": "赵抃",
        "content": "遗训素谆谆，先生冢尚新。\n门风竞兰玉，乡誉动簪绅。\n户牖宵排烛，琴书昼拂尘。\n子孙为学盛，宜有起家人。",
        "dynasty": "宋",
        "collection_info": null
    },
    {
        "title": "外弟李定少卿輓诗三首  其一",
        "author": "赵抃",
        "content": "子舍竞诜诜，号天日月昏。\n有绡传秀像，无药反英魂。\n右棘官虚位，西山墓闭门。\n遣余衣上泪，时復有啼痕。",
        "dynasty": "宋",
        "collection_info": null
    },
    {
        "title": "外弟李定少卿輓诗三首  其二",
        "author": "赵抃",
        "content": "少列吾姑子，怀能负俊良。\n歌诗追李杜，笔札出钟王。\n道指三千远，年踰六十亡。\n嗟哉长已矣，冠剑失威光。",
        "dynasty": "宋",
        "collection_info": null
    },
    {
        "title": "外弟李定少卿輓诗三首  其三",
        "author": "赵抃",
        "content": "福地生奚似，丧人送几何。\n环环山水秀，蛰蛰子孙多。\n情悼魂兮些，辞凭挽者歌。\n嗟余身在越，西首泪滂沱。",
        "dynasty": "宋",
        "collection_info": null
    },
    {
        "title": "故吴丞相充輓诗三首  其一",
        "author": "赵抃",
        "content": "富贵三朝老，公忠百辟师。\n跻民復仁寿，与国繫安危。\n圣意加优注，荣途亦屡辞。\n人嗟五福内，独不享期颐。",
        "dynasty": "宋",
        "collection_info": null
    },
    {
        "title": "故吴丞相充輓诗三首  其二",
        "author": "赵抃",
        "content": "论道尊三事，登庸历十年。\n舜尝咨尔岳，说已济斯川。\n太史书清德，高门继象贤。\n都人瞻绘像，衮服冠貂蝉。",
        "dynasty": "宋",
        "collection_info": null
    },
    {
        "title": "故吴丞相充輓诗三首  其三",
        "author": "赵抃",
        "content": "纯诚先德行，余事着文章。\n所予维中寿，难谋彼上苍。\n旌铭笼晓月，挽铎诉秋霜。\n自愧居田里，无缘奠柩觞。",
        "dynasty": "宋",
        "collection_info": null
    },
    {
        "title": "寄开化余遵道",
        "author": "赵抃",
        "content": "野老余遵道，人微德义尊。\n家居青嶂底，身在白云根。\n盛事传闾里，昌期付子孙。\n不烦迂步远，此去自高门。",
        "dynasty": "宋",
        "collection_info": null
    },
    {
        "title": "谢赐飞白御书晏羣玉殿",
        "author": "赵抃",
        "content": "朝野欢和际，君臣恺乐时。\n圣谟天地久，睿藻日星垂。\n内閤羣编启，灵函众宝披。\n光华颁帝翰，密勿宠官师。\n雨露神毫洒，风云上意绥。\n翱翔转鸾凤，夭矫奋龙螭。\n侍宴聆清问，衔杯拱睟仪。\n御香蒙领袖，和气入肝脾。\n言念宸恩重，曾非贱士遗。\n天颜瞻咫尺，臣职愧箴规。\n补阙难言衮，倾心窃比葵。\n养贤兼养正，所愿易求颐。",
        "dynasty": "宋",
        "collection_info": null
    },
    {
        "title": "同天节",
        "author": "赵抃",
        "content": "土宇欢呼日，天家庆诞辰。\n虹光流渚异，电彩遶枢频。\n物与熏风浃，祥并协气臻。\n庭除交玉帛，宴衎列簪绅。\n丹穴来仪凤，华封祝圣人。\n小臣叨下列，鼓舞颂尧仁。",
        "dynasty": "宋",
        "collection_info": null
    },
    {
        "title": "送韩丞相琦出镇陜右",
        "author": "赵抃",
        "content": "羌狄方怀德，朝家正右文。\n边城轻举动，天子为忧勤。\n公位三朝重，威名万里闻。\n聊烦镇西夏，尽得护诸军。\n赐第仍开燕，传觞命极醺。\n陜民如望旱，一雨压尘氛。",
        "dynasty": "宋",
        "collection_info": null
    },
    {
        "title": "急帆",
        "author": "赵抃",
        "content": "江阔北风长，高帆尽幅扬。\n势能分巨浪，力恐拔危樯。\n鸥鹭频惊迫，鱼龙相助忙。\n峯峦旋岸碧，木叶走汀黄。\n快似登仙去，轻于傅羽翔。\n一程三百里，晚泊未斜阳。",
        "dynasty": "宋",
        "collection_info": null
    },
    {
        "title": "初入荆江",
        "author": "赵抃",
        "content": "迢递辞宸阙，迁延换岁华。\n舟纔入荆渚，人觉在天涯。\n浪激多推岸，流濡足沸沙。\n势盘帆小便，涨浅路频差。\n横艇叉鱼浦，摇旗卖酒家。\n山微思念越，江窄止通巴。\n烟色汀芜淡，风光野烧斜。\n蛮歌朝竞唱，祠鼓暮连挝。\n渡口初逢柳，林边未见花。\n前程春始盛，一一待诗夸。",
        "dynasty": "宋",
        "collection_info": null
    },
    {
        "title": "送昭文刘少卿移知南海",
        "author": "赵抃",
        "content": "世绪传英德，时才播令名。\n锦裀终袭庆，桂籍旧升荣。\n仕路登优绩，朝闺服俊声。\n风猷着台阁，操尚冠簪缨。\n坟衍方谋学，冰霜未底清。\n分忧膺阃寄，颁教洽舆情。\n会府资谋计，中闱念笃诚。\n汉庭当继好，戎帐去修盟。\n通币旋君节，飞刍拥使旌。\n舟车勤转漕，仓廪庆丰盈。\n廉士祈甄用，贪官愧窜惊。\n凤书来辇毂，熊轼镇荆衡。\n压境无喧讼，连畴近力耕。\n腾谣闻五袴，行乐护千兵。\n道路纤尘绝，人家协气生。\n涣恩飞睿诏，华序拜名卿。\n更直羣书府，于宣百粤城。\n祖筵徒恋恋，仙舸重行行。\n预想歌来暮，前期报政成。\n上心方简注，元鼎伫和羹。",
        "dynasty": "宋",
        "collection_info": null
    },
    {
        "title": "送同年何推官",
        "author": "赵抃",
        "content": "浃恩颁汉检，沿牒别熊川。\n免作徒劳嘆，聊为从事贤。\n贮文囊制锦，赞画幕依莲。\n志尚心非石，标仪骨是仙。\n赠言惊去矣，携手觉凄然。\n远目浑疑断，离肠已似煎。\n马嘶枫叶道，人醉菊花天。\n到日成优绩，宸纶伫九迁。",
        "dynasty": "宋",
        "collection_info": null
    },
    {
        "title": "庭楠",
        "author": "赵抃",
        "content": "彼美庭楠植，基培几十年。\n夜来全庇月，晓去薄生烟。\n万叶光齐动，双株影共圆。\n幽楼疑有鹤，清响为留蝉。\n饮对传三雅，琴依按七絃。\n河阳花自媚，彭泽柳空眠。\n势翳门阑静，阴清几案鲜。\n不才逢讼简，吟遶强成篇。",
        "dynasty": "宋",
        "collection_info": null
    },
    {
        "title": "蜀倅杨瑜邀罨画池",
        "author": "赵抃",
        "content": "占胜芳菲地，标名罨画池。\n水光菱在鑑，岸色锦舒帷。\n风碎花千动，烟团柳四垂。\n巧才吟不尽，精笔写徒为。\n照影摇歌榭，分香上酒巵。\n主人邀客赏，和气与春期。",
        "dynasty": "宋",
        "collection_info": null
    },
    {
        "title": "寄谢云安知军王端屯田",
        "author": "赵抃",
        "content": "旧邦逢朐䏰，灵地接岷峨。\n住岭排烟火，悬岩引薜萝。\n雨花疑锦濯，晴水甚蓝挼。\n远地之官去，孤舟走崄拕。\n出麾无一事，倾盖首相过。\n幸不愚烦外，欣承议论多。\n春光千骑骏，天色百城和。\n赏物楼新构，镌文石旋磨。\n为时即慷慨，得友盛吟哦。\n世重黄金诺，人传白雪歌。\n投壶倾立马，飞镝屡鸣鼍。\n局战犀敲玉，杯欢乱酌螺。\n坐来风入袂，归去月流波。\n我愧才疏拙，生微术揣摩。\n主容勤劳徕，行色觉蹉跎。\n匪用诗为好，离怀可奈何。",
        "dynasty": "宋",
        "collection_info": null
    },
    {
        "title": "江上遇雪",
        "author": "赵抃",
        "content": "冻云交四隅，飞雪满江湖。\n急势团风转，閒容到水无。\n并游渔喜唱，失侣雁惊呼。\n客棹沿湾泊，村醪觅径酤。\n去程方数蜀，归思正遥吴。\n得句同诸弟，余怀幸不孤。",
        "dynasty": "宋",
        "collection_info": null
    },
    {
        "title": "登望阙台",
        "author": "赵抃",
        "content": "江外三千里，城头百尺台。\n神都瞻宝阙，星斗切瑶魁。\n风阔春襟快，云披晓月开。\n山川增气象，栏槛出尘埃。\n天际横归鴈，林梢露出槐。\n喜逢冠盖客，半是日边来。",
        "dynasty": "宋",
        "collection_info": null
    },
    {
        "title": "次韵何若谷别后见寄",
        "author": "赵抃",
        "content": "言念分符日，来逢别乘贤。\n疮痍求俗去，风教为民宣。\n吏狱都无扰，农畴属有年。\n欢尝陪射的，清不废鸣絃。\n避俗寻萧寺，游春醉画船。\n文楸坐帷幄，诗敌肆戈鋋。\n邂逅穷江地，凄凉落叶天。\n代还公去矣，伫立我依然。\n久契诚弥固，离忧不暂蠲。\n高台倚章贡，时一诵佳篇。",
        "dynasty": "宋",
        "collection_info": null
    },
    {
        "title": "成大卿宅矮槐",
        "author": "赵抃",
        "content": "手植踰三纪，年随矮势增。\n枝盘多蠖屈，根转欲虬腾。\n密覆周遭地，孤撑最上层。\n风条低偃蹇，烟叶碎鬅鬙。\n顾我来虽羡，如公退未能。\n溪园饶乐事，时此会佳朋。",
        "dynasty": "宋",
        "collection_info": null
    },
    {
        "title": "游青城山",
        "author": "赵抃",
        "content": "三十六峯峻，维岷在蜀奇。\n方行刺史部，重款丈人祠。\n冻雪诸蕃隔，晴云六面披。\n访山穷宝洞，敕鬼觇丰碑。\n泉落寒崖响，萝依古木垂。\n良工存旧笔，老叟琢新诗。\n陟险齐双屐，逢幽鼓七丝。\n盘桓不忍去，还作更来期。",
        "dynasty": "宋",
        "collection_info": null
    },
    {
        "title": "喜雨",
        "author": "赵抃",
        "content": "火官施酷令，曦驭肆炎威。\n魃虐诗尝刺，巫焚礼旧讥。\n神将明德应，人用至诚祈。\n有幸真天与，先期不汝违。\n四郊云叆叆，三日雨霏霏。\n色动田园喜，声无里巷欷。\n终图实仓廪，已足贱珠玑。\n报彼民咨者，恩斯帝力归。",
        "dynasty": "宋",
        "collection_info": null
    },
    {
        "title": "引年自喜",
        "author": "赵抃",
        "content": "干坤报不得，犬马恋无缘。\n请有再三渎，生踰七十年。\n云山充素志，霜雪满华巅。\n远矣日边地，归欤春暮天。\n滩长钓台客，棋久烂柯仙。\n去乐林泉下，何劳一指禅。",
        "dynasty": "宋",
        "collection_info": null
    },
    {
        "title": "次韵程给事会稽怀古即事",
        "author": "赵抃",
        "content": "东南杭与越，形势夹长川。\n地占一方秀，天生万象全。\n两城俱卓尔，列郡岂加焉。\n异世称无间，同时较有偏。\n厥民如贵简，彼国实居先。\n大海收淮渎，羣山冠幅员。\n古人踪欲见，游客目先穿。\n况自醇风俗，从来省朴鞭。\n有年人既庶，乐教志弥坚。\n每得前朝事，尝由众口传。\n土疆归阙下，州宇闢湖边。\n未苦秦来幸，先经霸擅权。\n有贤思避世，择地效高眠。\n盘屈稽山势，嵯峨玉笥巅。\n茂林侵碧汉，修竹挂青烟。\n东浙潮声近，西陵草色鲜。\n四明登陆显，五泄夹溪沿。\n渔浦从舟楫，仙居远市廛。\n山青难入画，花灼正如燃。\n石伞阴遮径，松潭韵写絃。\n千峯云叆叇，双涧水潺湲。\n灵迹曾游处，清风可坐延。\n龟浮山出浪，龙去井迷年。\n泉涌寻源出，萝繁附木缠。\n屏危开石上，星摘射岩前。\n仙髻传今古，峯形露丑妍。\n法华初赐号，释子已超禅。\n一感因人异，羣言可理诠。\n遍随高下赏，潜解利名牵。\n民室常盈目，城闉异及肩。\n通幽云底路，朝接洞中天。\n必有千年隐，都忘万事煎。\n严园烟水乱，樊榭柳花颠。\n圣阁迎仙母，湖楼望綵船。\n越台凌缥缈，溪女斗婵娟。\n野景诚无限，游人岂独专。\n清虚宫剎古，恍惚岁时迁。\n宝相灵犹验，云门瑞復还。\n尘埃笼古壁，章句列前贤。\n醮礼因勤甚，龙宫尚俨然。\n鱼池乖本意，僧罟触轻涟。\n凿石成金像，营庵对玉莲。\n瑰奇天桂室，潇洒宝林篇。\n历历森豪俊，昭昭着简编。\n兰亭真翰笔，桃谷旧神仙。\n想像人堪慕，凄凉物足怜。\n公卿夸道路，父子遁林泉。\n废宅仙宫立，还乡世事捐。\n嗟时徒役役，味道益干干。\n种墓藏山穴，耸祠阚水壖。\n方干栖逸地，祖贯起英躔。\n相隐今遗迹，侯封昔见旜。\n锦衣渐我得，车帐为民褰。\n臣力难堪矣，君仁未舍旃。\n挺身徒尽瘁，报德乏微涓。\n所向知师古，干时愧学圆。\n玑衡中切冒，条教外颁宣。\n每慕黄居颍，曾卑隗相燕。\n有为怀黾勉，无术可收甄。\n得请乡邦便，躬祠祖垅虔。\n耕桑初劝谕，饥疫偶成连。\n赈发无深惠，疲劳获少痊。\n阖封方富稔，载路息迍邅。\n近幸同年代，前符昔日缘。\n一麾来镇抚，千骑为盘旋。\n弊政因民革，烦文到日蠲。\n恩随和气浃，令比置邮遄。\n美誉皆腾实，清香已胜羶。\n善良陶静化，姦猾洗前愆。\n吏畏输心鉴，民深入善渊。\n课书人第一，轺召里逾千。\n身起侯藩政，班趋秘殿联。\n谋猷光帝座，议论溢经筵。\n道合风云会，功高玉石镌。\n正宜裨日月，未可问园田。\n士论逾时望，人心曷月湔。\n声名加显显，歌颂转翾翾。\n预喜明贤遇，须知直道便。\n中宸深有眷，外补实难铨。\n行为山阴老，聊收一大钱。",
        "dynasty": "宋",
        "collection_info": null
    },
    {
        "title": "次韵程给事同孙觉学士杨宪景略天衣谒禹庙夜归",
        "author": "赵抃",
        "content": "梵守近灵祠，偕游薄晚归。\n云疎通日影，风景作霜威。\n博约诗情健，盘桓酒力微。\n旌麾分颉颃，戈戟耸光辉。\n左右车帷彻，周连烛炬围。\n湖流平杳杳，泉派溅霏霏。\n却念观珪剑，仍欣赏钵衣。\n庙楼临浩渺，寺阁倚峩巍。\n灯火还城市，烟波远石矶。\n鼓钟初警动，驺驭始分飞。\n胜槩同时遇，贤朋共乐稀。\n佳章蒙寄贶，隣愧得仁依。",
        "dynasty": "宋",
        "collection_info": null
    },
    {
        "title": "次韵林希喜赵少师概游杭",
        "author": "赵抃",
        "content": "维岳生台辅，于时正典刑。\n我尝同政府，公早谢明廷。\n官贵跻三少，身閒越八龄。\n所难惟寿算，岂易是康宁。\n求旧心犹壮，寻幽足未停。\n宋都俄暂别，吴语喜重听。\n宗契今逾厚，交情久可铭。\n摛辞工咏物，吐屑妙谈经。\n岚色迎红旆，湖光动綵舲。\n游名多写壁，燕席旋张屏。\n忽遇瀛洲客，新辞使者星。\n承恩来玉陛，莅事傍沙汀。\n厌赏尘中景，思登野外亭。\n爱忘嘉意重，溢美雅章形。\n叙远才超绝，搜奇思杳冥。\n道山宁久去，归路入云青。",
        "dynasty": "宋",
        "collection_info": null
    },
    {
        "title": "麓山十咏 真身湖",
        "author": "赵抃",
        "content": "晓光澄水月，秋影颤风幡。\n宛是真如地，荷花获翠轩。",
        "dynasty": "宋",
        "collection_info": null
    },
    {
        "title": "升中古柏",
        "author": "赵抃",
        "content": "雪挫更霜摧，寒心未易回。\n庭前皆古意，何必问西来。",
        "dynasty": "宋",
        "collection_info": null
    },
    {
        "title": "书院",
        "author": "赵抃",
        "content": "雨久藏书蠹，风高老屋斜。\n邻居尽金碧，一一梵王家。",
        "dynasty": "宋",
        "collection_info": null
    },
    {
        "title": "四绝堂",
        "author": "赵抃",
        "content": "千灯传静剎，四绝号虚堂。\n已是金银界，仍为翰墨场。",
        "dynasty": "宋",
        "collection_info": null
    },
    {
        "title": "洞真观",
        "author": "赵抃",
        "content": "木老岩垧冷，泉飞月殿寒。\n栖真无一事，清啸倚栏干。",
        "dynasty": "宋",
        "collection_info": null
    },
    {
        "title": "抱黄洞",
        "author": "赵抃",
        "content": "灵洞古坛基，烟萝接翠微。\n日西春又晚，不见羽人归。",
        "dynasty": "宋",
        "collection_info": null
    },
    {
        "title": "岳麓寺",
        "author": "赵抃",
        "content": "古木与云齐，门前百丈梯。\n我来烦想涤，疑是过灵溪。",
        "dynasty": "宋",
        "collection_info": null
    },
    {
        "title": "白鹤泉",
        "author": "赵抃",
        "content": "灵派本无源，因禽潄玉泉。\n自非流异禀，谁识洞中僊。",
        "dynasty": "宋",
        "collection_info": null
    },
    {
        "title": "法华堂",
        "author": "赵抃",
        "content": "峯顶已崔嵬，因高更筑台。\n夜分僧定起，咫尺见云雷。",
        "dynasty": "宋",
        "collection_info": null
    },
    {
        "title": "拜岳石",
        "author": "赵抃",
        "content": "片石倚中天，云深鸟道间。\n人多祝尧寿，登此拜南山。",
        "dynasty": "宋",
        "collection_info": null
    },
    {
        "title": "过云安军下岩僧舍",
        "author": "赵抃",
        "content": "幽寺倚岩阿，云扉掩薜萝。\n老僧中燕息，谁问世风波。",
        "dynasty": "宋",
        "collection_info": null
    },
    {
        "title": "横溪洞飞泉",
        "author": "赵抃",
        "content": "寒瀑落春岩，天垂百丈缣。\n更疑仙客宴，不捲水晶帘。",
        "dynasty": "宋",
        "collection_info": null
    },
    {
        "title": "和范御史过陈州",
        "author": "赵抃",
        "content": "湾尽疑无路，堤回忽见桥。\n冬空仍水后，物物称萧条。",
        "dynasty": "宋",
        "collection_info": null
    },
    {
        "title": "题鱼关",
        "author": "赵抃",
        "content": "奔流出万山，乱石销孱颜。\n彼跃龙门者，何尝惧此关。",
        "dynasty": "宋",
        "collection_info": null
    },
    {
        "title": "男㞦生日",
        "author": "赵抃",
        "content": "重九登高节，阳秋禀气和。\n家家懽会日，祺寿所宜多。",
        "dynasty": "宋",
        "collection_info": null
    },
    {
        "title": "次韵吴天常",
        "author": "赵抃",
        "content": "尘事不留毫，谁云梦寐劳。\n因思四老会，今復数年高。",
        "dynasty": "宋",
        "collection_info": null
    },
    {
        "title": "书琴坛",
        "author": "赵抃",
        "content": "制动必原静，治人先正心。\n风乎昼坛上，退食鸣瑶琴。",
        "dynasty": "宋",
        "collection_info": null
    },
    {
        "title": "和范御史石仓晚泊",
        "author": "赵抃",
        "content": "天迥旅怀阔，风长野叫来。\n沧波清可爱，先为濯京埃。",
        "dynasty": "宋",
        "collection_info": null
    },
    {
        "title": "觉林寺",
        "author": "赵抃",
        "content": "古寺无碑刻，僧云不记年。\n自余安所问，惟是爱林泉。",
        "dynasty": "宋",
        "collection_info": null
    },
    {
        "title": "禁籞见牡丹仍蒙恩赐",
        "author": "赵抃",
        "content": "校文春殿籥天关，内籞千葩放牡丹。\n风捲异香来幕帟，日披浓艷出栏干。\n芳菲喜向禁中见，憔悴忆曾江外看。\n剪赐从臣君意重，数枝和露入金盘。",
        "dynasty": "宋",
        "collection_info": null
    },
    {
        "title": "次韵三司蔡襄芦鴈獐猿二首  其一",
        "author": "赵抃",
        "content": "省宇屏图哲匠成，写传芦鴈笔尤精。\n斜依风苇丛丛袅，远扬烟波渺渺平。\n弋者定嗟何所慕，鹏抟莫怪不能鸣。\n公看羽翼飞胜处，有意青云万里程。",
        "dynasty": "宋",
        "collection_info": null
    },
    {
        "title": "次韵三司蔡襄芦鴈獐猿二首  其二",
        "author": "赵抃",
        "content": "獐狎猿驯遂性情，恍然疑不是丹青。\n岂忧夜猎林中去，只欠秋吟月下听。\n举目便同临涧谷，此身全恐寄郊垧。\n山容野态穷微妙，造化争功六幅屏。",
        "dynasty": "宋",
        "collection_info": null
    },
    {
        "title": "忆信安五弟拊",
        "author": "赵抃",
        "content": "腊残鹦鹉洲边过，忆汝东吴住旧庐。\n诵圣穷愁千卷外，觅官留滞十年余。\n也知失意能平气，底事多时不寄书。\n兄在松溪我荆楚，别怀三处一欷歔。",
        "dynasty": "宋",
        "collection_info": null
    },
    {
        "title": "饮酒",
        "author": "赵抃",
        "content": "江头落寞穷冬日，天末崎岖薄宦身。\n休问世途千态巧，且贪杯酒十分醇。\n颜间戚戚成何事，醉裏熙熙即是真。\n梅雪半残烟柳吐，一番消息又青春。",
        "dynasty": "宋",
        "collection_info": null
    },
    {
        "title": "和十二弟扬腊月立春",
        "author": "赵抃",
        "content": "二十四日立春节，六七千里孤舟行。\n呼儿倒酒迎春醉，忽尔持诗属我赓。\n海上去年宾燕乐，江头今岁客心情。\n兴来极目寻春色，岸柳汀芜绿未成。",
        "dynasty": "宋",
        "collection_info": null
    },
    {
        "title": "除夜泊临江县言怀",
        "author": "赵抃",
        "content": "县封萧索楚江澄，旅况吟怀冷似冰。\n漏促已交新岁鼓，酒兰犹剪隔宵灯。\n立身从道思无愧，得路由机患不能。\n未报君恩踰四十，青春还是一番增。",
        "dynasty": "宋",
        "collection_info": null
    },
    {
        "title": "泊巴陵闻晓角",
        "author": "赵抃",
        "content": "五更钟后斗沈杓，画角三番塞角调。\n青草湖平无俗籁，岳阳楼迥有寒飚。\n酒肠唤醒维舟静，梦眼惊回去国遥。\n我爱清余起倾耳，欲吟情思已飘飘。",
        "dynasty": "宋",
        "collection_info": null
    },
    {
        "title": "忆辇下寄同年杨子卿",
        "author": "赵抃",
        "content": "一思平日禁城春，直上青霄步步云。\n在月香名欣共得，掞天綵藻愧相闻。\n满头竞插花千柄，没案谁辞酒十分。\n莲水今为从事乐，伊予无復嘆离羣。",
        "dynasty": "宋",
        "collection_info": null
    },
    {
        "title": "送交代杨推官",
        "author": "赵抃",
        "content": "三载从军绩用成，代还京阙黯离情。\n亭长且作班荆饮，江迥愁闻唱棹声。\n前席去当回帝问，初筵今已号宾荣。\n交承参袂宜敦好，莫惜殷勤重报琼。",
        "dynasty": "宋",
        "collection_info": null
    },
    {
        "title": "早雾",
        "author": "赵抃",
        "content": "山光全暝水光浮，数里霏霏晓未收。\n露彩乍凝迷汉殿，日华不透掩秦楼。\n岂饶文豹迟留隐，应有灵蛇取次游。\n圣世妖氛已销尽，结成佳气满南州。",
        "dynasty": "宋",
        "collection_info": null
    },
    {
        "title": "寄里中亲友",
        "author": "赵抃",
        "content": "记得城南数刻懽，破欢为别泪阑干。\n间关远道初随牒，寂寞长亭一据鞍。\n郊外此时凉叶乱，岭头平日腊梅残。\n不辞频寄南州信，草檄无功楯墨干。",
        "dynasty": "宋",
        "collection_info": null
    },
    {
        "title": "席上感别送桂倅",
        "author": "赵抃",
        "content": "照人冰骨是真仙，失臂江西仅十年。\n子拥倅车袍着茜，我趋宾席幕依莲。\n今宵把酒方欢甚，明日班荆又黯然。\n八桂到须多假日，府中佳醑主公贤。",
        "dynasty": "宋",
        "collection_info": null
    },
    {
        "title": "和人清明有感",
        "author": "赵抃",
        "content": "湖外清明物态繁，晓林莺舌斗关关。\n枉缘春意无时尽，自是人心不暂閒。\n旧隐东君曾藉草，新官南郡亦登山。\n满头花卉盈樽酒，且向东风一破颜。",
        "dynasty": "宋",
        "collection_info": null
    },
    {
        "title": "和三兄得书喜授掌庾",
        "author": "赵抃",
        "content": "区区宦况远南州，长得归鸿与寄愁。\n已胜折腰嗟五斗，岂辞衔尾运千舟。\n冰含白玉期无累，路迫青云愧可求。\n家有旧埙流韵远，勉将文藻赞宸猷。",
        "dynasty": "宋",
        "collection_info": null
    },
    {
        "title": "赠狄节推",
        "author": "赵抃",
        "content": "唐嗣几危国步艰，梁公忠力世难攀。\n不辞鼎镬君臣际，为正朝廷子母间。\n今见裔孙仍白首，去从幕府绾青纶。\n旌贤有后十二代，转觉勋名重泰山。",
        "dynasty": "宋",
        "collection_info": null
    },
    {
        "title": "劝学示江原诸生",
        "author": "赵抃",
        "content": "古人名教自诗书，浅俗颓风好力扶。\n口诵圣贤皆进士，身为仁义妈真儒。\n任从客笑原思病，莫管时讥孟子迂。\n通要设施穷要乐，不须随世问荣枯。",
        "dynasty": "宋",
        "collection_info": null
    },
    {
        "title": "送何孟侯先生之平原",
        "author": "赵抃",
        "content": "束书携剑出西州，恩旧相欢事远游。\n架上昔曾穷圣卷，幄中今好赞宾筹。\n也知贤帅须青眼，应念慈闱已白头。\n到日欲凭归信杳，寒鸿成阵叫清秋。",
        "dynasty": "宋",
        "collection_info": null
    },
    {
        "title": "题杜子美书室",
        "author": "赵抃",
        "content": "直将骚雅镇浇淫，琼贝千章照古今。\n天地不能笼大句，鬼神无处避幽吟。\n几逃兵火覊危极，欲厚民生意思深。\n茅屋一间遗像在，有谁于世是知音。",
        "dynasty": "宋",
        "collection_info": null
    },
    {
        "title": "春日雪雷并作",
        "author": "赵抃",
        "content": "东君新用少阳时，正月羣阴老未归。\n千里雪花铺夜景，数声雷鼓作春威。\n欲开桃李嗟寒勒，尚蛰龙蛇恨力微。\n一挫芳菲一惊物，惘然无处问天机。",
        "dynasty": "宋",
        "collection_info": null
    },
    {
        "title": "初入峡",
        "author": "赵抃",
        "content": "浃江初过三游洞，天气新调二月风。\n樵户人家随处见，仙源云路有时通。\n峯峦压岸东西碧，桃李临波上下红。\n险碛恶滩知几许，晚停征棹问渔翁。",
        "dynasty": "宋",
        "collection_info": null
    },
    {
        "title": "过岭回寄张景通先生示邑下同人",
        "author": "赵抃",
        "content": "二年官役愧能名，贤得斯人幸合并。\n几度孝廉交郡辟，一生文行出乡评。\n君庐皂水江头远，我马青泥岭顶行。\n西首胡为书以赠，欲持同邑寄诸生。",
        "dynasty": "宋",
        "collection_info": null
    },
    {
        "title": "下牢津",
        "author": "赵抃",
        "content": "拖舟百丈苦攀跻，一过牢津恍似迷。\n花放乱红迎彩旆，谷传深响答鸣鼙。\n避人幽鸟凌云噪，抱子惊猿走险啼。\n春岫重重春水绿，却疑身在武陵溪。",
        "dynasty": "宋",
        "collection_info": null
    },
    {
        "title": "同万州相里殿丞游溪西山寺",
        "author": "赵抃",
        "content": "使君呼客入山行，晓径前驱照彩旌。\n蛮女背樵岩侧避，野僧携刺马头迎。\n千层云水迷三峡，一鬨人烟认百城。\n楼阁凭余清我听，竹风萧瑟涧泉鸣。",
        "dynasty": "宋",
        "collection_info": null
    },
    {
        "title": "送黄贲赴渭州机宜",
        "author": "赵抃",
        "content": "我愧非才敢赠言，告新今幸接英躔。\n炎威满路千山去，和气流民百口传。\n就捧丝纶天子命，到参帷幄主人贤。\n前筹要使边陲静，报德铭功愿两全。",
        "dynasty": "宋",
        "collection_info": null
    },
    {
        "title": "次韵张着作赠讲礼孙秀才",
        "author": "赵抃",
        "content": "丈席横经事讲评，暂开雄辩五河倾。\n十年素藴胸中吐，一日清风坐上生。\n诸子授来疑顿释，先儒宗后业偏精。\n尘编古有多门学，今喜公能为发明。",
        "dynasty": "宋",
        "collection_info": null
    },
    {
        "title": "酬杨鸿渐察判见寄",
        "author": "赵抃",
        "content": "进不惊人退不藏，朅来士术惠殊乡。\n踈余益信琴多乐，拙甚方虞锦重伤。\n顾我未能精俗事，感公偏遗好诗章。\n怀间得胜千金直，莫谓无人识夜光。",
        "dynasty": "宋",
        "collection_info": null
    },
    {
        "title": "送崔度推官任满还长安",
        "author": "赵抃",
        "content": "三岁西州此效官，幕中无事有宾欢。\n瞻云预喜长安近，归骑还惊蜀道难。\n分袂天涯逢腊尽，入关时候正春寒。\n前途应念朋从意，回首秦亭一据鞍。",
        "dynasty": "宋",
        "collection_info": null
    }
]