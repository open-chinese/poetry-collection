[
    {
        "uuid": "8605f038183677427e3a6ea632496d6f",
        "title": "曲江早秋",
        "author": "白居易",
        "content": "秋波红蓼水，夕照青芜岸。\n独信马蹄行，曲江池四畔。\n早凉晴后至，残暑暝来散。\n方喜炎燠销，復嗟时节换。\n我年三十六，冉冉昏復旦。\n人寿七十稀，七十新过半。\n且当对酒笑，勿起临风叹。",
        "dynasty": "唐",
        "collection_info": null
    },
    {
        "uuid": "5176ca5e426a3109ef656a63a9555559",
        "title": "寄题盩厔厅前双松",
        "author": "白居易",
        "content": "忆昨为吏日，折腰多苦辛。\n归来不自适，无计慰心神。\n手栽两树松，聊以当嘉宾。\n乘春日一溉，生意渐欣欣。\n清韵度秋在，绿茸随日新。\n始怜涧底色，不忆城中春。\n有时昼掩关，双影对一身。\n尽日不寂莫，意中如三人。\n忽奉宣室诏，征为文苑臣。\n闲来一惆怅，恰似别交亲。\n早知烟翠前，攀玩不逡巡。\n悔从白云裏，移尔落嚣尘。",
        "dynasty": "唐",
        "collection_info": null
    },
    {
        "uuid": "2381ce7b1b53c22d3d0dd1949973de49",
        "title": "翰林院中感秋怀王质夫",
        "author": "白居易",
        "content": "何处感时节，新蝉禁中闻。\n宫槐有秋意，风夕花纷纷。\n寄迹鸳鹭行，归心鸥鹤羣。\n唯有王居士，知予忆白云。\n何日仙游寺，潭前秋见君。",
        "dynasty": "唐",
        "collection_info": null
    },
    {
        "uuid": "07650bdb22430e3779bcf190799aa6b0",
        "title": "禁中月",
        "author": "白居易",
        "content": "海水明月出，禁中清夜长。\n东南楼殿白，稍稍上宫墙。\n净落金塘水，明浮玉砌霜。\n不比人间见，尘土汚清光。",
        "dynasty": "唐",
        "collection_info": null
    },
    {
        "uuid": "e49f6e2112968fa1b511816142ee1a9b",
        "title": "赠卖松者",
        "author": "白居易",
        "content": "一束苍苍色，知从涧底来。\n斸掘经几日，枝叶满尘埃。\n不买非他意，城中无地栽。",
        "dynasty": "唐",
        "collection_info": null
    },
    {
        "uuid": "437fbfaa0267ee881d32143048a53c20",
        "title": "初见白髮",
        "author": "白居易",
        "content": "白髮生一茎，朝来明镜裏。\n勿言一茎少，满头从此始。\n青山方远别，黄绶初从仕。\n未料容鬓间，蹉跎忽如此。",
        "dynasty": "唐",
        "collection_info": null
    },
    {
        "uuid": "7a8a59bb2ac6135f4ad879ea52c21674",
        "title": "别元九后咏所怀",
        "author": "白居易",
        "content": "零落桐叶雨，萧条槿花风。\n悠悠早秋意，生此幽闲中。\n况与故人别，中怀正无悰。\n勿云不相送，心到青门东。\n相知岂在多，但问同不同。\n同心一人去，坐觉长安空。",
        "dynasty": "唐",
        "collection_info": null
    },
    {
        "uuid": "a6a0a7245c2a3adc575b88ea1aadd38e",
        "title": "禁中秋宿",
        "author": "白居易",
        "content": "风飜朱裏幕，雨冷通中枕。\n耿耿背斜灯，秋床一人寝。",
        "dynasty": "唐",
        "collection_info": null
    },
    {
        "uuid": "e975d5c7afbe5ac4c6da04be1ed80bea",
        "title": "早秋曲江感怀",
        "author": "白居易",
        "content": "离离暑云散，袅袅凉风起。\n池上秋又来，荷花半成子。\n朱颜易销歇，白日无穷已。\n人寿不如山，年光忽于水。\n青芜与红蓼，岁岁秋相似。\n去岁此悲秋，今秋復来此。",
        "dynasty": "唐",
        "collection_info": null
    },
    {
        "uuid": "359c63980f75542d93082bfba06e452c",
        "title": "寄元九",
        "author": "白居易",
        "content": "身为近密拘，心为名检缚。\n月夜与花时，少逢杯酒乐。\n唯有元夫子，闲来同一酌。\n把手或酣歌，展眉时笑谑。\n今春除御史，前月之东洛。\n别来未开颜，尘埃满尊杓。\n蕙风晚香尽，槐雨余花落。\n秋意一萧条，离容两寂莫。\n况随白日老，共负青山约。\n谁识相念心，鞴鹰与笼鹤。",
        "dynasty": "唐",
        "collection_info": null
    },
    {
        "uuid": "5308c15e472716f5b69b294cb24f5efa",
        "title": "暮春寄元九",
        "author": "白居易",
        "content": "棃花结成实，燕卵化为雏。\n时物又若此，道情復何如。\n但觉日月促，不嗟年岁徂。\n浮生都是梦，老小亦何殊。\n唯与故人别，江陵初谪居。\n时时一相见，此意未全除。",
        "dynasty": "唐",
        "collection_info": null
    },
    {
        "uuid": "d86e2a24670b945405c753771b4f65a1",
        "title": "早梳头",
        "author": "白居易",
        "content": "夜沐早梳头，窗明秋镜晓。\n飒然握中髮，一沐知一少。\n年事渐蹉跎，世缘方缴绕。\n不学空门法，老病何由了。\n未得无生心，白头亦为夭。",
        "dynasty": "唐",
        "collection_info": null
    },
    {
        "uuid": "9d57d1d5368cf1dc6b6a1a72766b71f4",
        "title": "出关路",
        "author": "白居易",
        "content": "山川函谷路，尘土游子颜。\n萧条去国意，秋风生故关。",
        "dynasty": "唐",
        "collection_info": null
    },
    {
        "uuid": "7a6f6325fc69840e65c040b8accfad69",
        "title": "别舍弟后月夜",
        "author": "白居易",
        "content": "悄悄初别夜，去住两盘桓。\n行子孤灯店，居人明月轩。\n平生共贫苦，未必日成欢。\n及此暂为别，怀抱已忧烦。\n况是庭叶尽，復思山路寒。\n如何为不念，马瘦衣裳单。",
        "dynasty": "唐",
        "collection_info": null
    },
    {
        "uuid": "557bf7b2a56a988501237ca865083851",
        "title": "新丰路逢故人",
        "author": "白居易",
        "content": "尘土长路晚，风烟废宫秋。\n相逢立马语，尽日此桥头。\n知君不得意，郁郁来西游。\n惆怅新丰店，何人识马周。",
        "dynasty": "唐",
        "collection_info": null
    },
    {
        "uuid": "54a8e14a9611a711a876a3fcbb443090",
        "title": "金銮子晬日",
        "author": "白居易",
        "content": "行年欲四十，有女曰金銮。\n生来始周岁，学坐未能言。\n惭非达者怀，未免俗情怜。\n从此累身外，徒云慰目前。\n若无夭折患，则有婚嫁牵。\n使我归山计，应迟十五年。",
        "dynasty": "唐",
        "collection_info": null
    },
    {
        "uuid": "9ec0855f691b726b4e11af004ffd42d3",
        "title": "青龙寺早夏",
        "author": "白居易",
        "content": "尘埃经小雨，地高倚长坡。\n日西寺门外，景气含清和。\n闲有老僧立，静无凡客过。\n残莺意思尽，新叶阴凉多。\n春去来几日，夏云忽嵯峨。\n朝朝感时节，年鬓闇蹉跎。\n胡为恋朝市，不去归烟萝。\n青山寸步地，自问心如何。",
        "dynasty": "唐",
        "collection_info": null
    },
    {
        "uuid": "5d42effb8066306af80533f446bcd7a8",
        "title": "秋题牡丹丛",
        "author": "白居易",
        "content": "晚丛白露夕，衰叶凉风朝。\n红艳久已歇，碧芳今亦销。\n幽人坐相对，心事共萧条。",
        "dynasty": "唐",
        "collection_info": null
    },
    {
        "uuid": "ad25ea1eba1fd90453c38bd42c6de4ae",
        "title": "劝酒寄元九",
        "author": "白居易",
        "content": "薤叶有朝露，槿枝无宿花。\n君今亦如此，促促生有涯。\n既不逐禅僧，林下学楞伽。\n又不随道士，山中炼丹砂。\n百年夜分半，一岁春无多。\n何不饮美酒？胡然自悲嗟。\n俗号销愁药，神速无以加。\n一杯驱世虑，两杯反天和。\n三杯即酩酊，或笑任狂歌。\n陶陶復兀兀，吾孰知其他。\n况在名利途，平生有风波。\n深心藏陷穽，巧言织网罗。\n举目非不见，不醉欲如何。",
        "dynasty": "唐",
        "collection_info": null
    },
    {
        "uuid": "906e13d8b3062b68a5180c4320f4f133",
        "title": "曲江感秋",
        "author": "白居易",
        "content": "沙草新雨地，岸柳凉风枝。\n三年感秋意，幷在曲江池。\n早蝉已嘹唳，晚荷復离披。\n前秋去秋思，一一生此时。\n昔人三十二，秋兴已云悲。\n我今欲四十，秋怀亦可知。\n岁月不虚设，此身随日衰。\n闇老不自觉，直到鬓成丝。",
        "dynasty": "唐",
        "collection_info": null
    },
    {
        "uuid": "d196a0f2a486ae8161c8c48e079fa0c4",
        "title": "酬张太祝晚秋卧病见寄",
        "author": "白居易",
        "content": "高才淹礼寺，短羽翔禁林。\n西街居处远，北阙官曹深。\n君病不来访，我忙难往寻。\n差池终日别，寥落经年心。\n露湿绿芜地，月寒红树阴。\n况兹独愁夕，闻彼相思吟。\n上叹言笑阻，下嗟时岁侵。\n容衰晓窗镜，思苦秋弦琴。\n一章锦绣段，八韵琼瑶音。\n何以报珍重，惭无双南金。",
        "dynasty": "唐",
        "collection_info": null
    },
    {
        "uuid": "f67004c3a25b957a2c629aa69ac5caf8",
        "title": "立秋日曲江忆元九",
        "author": "白居易",
        "content": "下马柳阴下，独上堤上行。\n故人千万里，新蝉三两声。\n城中曲江水，江上江陵城。\n两地新秋思，应同此日情。",
        "dynasty": "唐",
        "collection_info": null
    },
    {
        "uuid": "8f55cffa18ee7c845fe31bf80616a048",
        "title": "早朝贺雪寄陈山人",
        "author": "白居易",
        "content": "长安盈尺雪，早朝贺君喜。\n将赴银台门，始出新昌里。\n上堤马蹄滑，中路蜡烛死。\n十里向北行，寒风吹破耳。\n待漏午门外，候对三殿裏。\n鬚鬓冻生冰，衣裳冷如水。\n忽思仙游谷，闇谢陈居士。\n暖覆褐裘眠，日高应未起。",
        "dynasty": "唐",
        "collection_info": null
    },
    {
        "uuid": "2e03f27bed1f01f16d0ebb3b6984beeb",
        "title": "初与元九别后忽梦见之及寤而书适至兼寄桐花诗怅然感怀因以此寄",
        "author": "白居易",
        "content": "永寿寺中语，新昌坊北分。\n归来数行泪，悲事不悲君。\n悠悠蓝田路，自去无消息。\n计君食宿程，已过商山北。\n昨夜云四散，千里同月色。\n晓来梦见君，应是君相忆。\n梦中握君手，问君意何如。\n君言苦相忆，无人可寄书。\n觉来未及说，叩门声冬冬。\n言是商州使，送君书一封。\n枕上忽惊起，颠倒着衣裳。\n开缄见手札，一纸十三行。\n上论迁谪心，下说离别肠。\n心肠都未尽，不暇叙炎凉。\n云作此书夜，夜宿商州东。\n独对孤灯坐，阳城山馆中。\n夜深作书毕，山月向西斜。\n月下何所有，一树紫桐花。\n桐花半落时，復道正相思。\n殷勤书背后，兼寄桐花诗。\n桐花诗八韵，思绪一何深。\n以我今朝意，忆君此夜心。\n一章三徧读，一句十回吟。\n珍重八十字，字字化为金。",
        "dynasty": "唐",
        "collection_info": null
    },
    {
        "uuid": "d94f18c42c3f6c396c7e46b09891b999",
        "title": "和元九悼往",
        "author": "白居易",
        "content": "美人别君去，自去无处寻。\n旧物零落尽，此情安可任。\n唯有襭纱幌，尘埃日夜侵。\n馨香与颜色，不似旧时深。\n透影灯耿耿，笼光月沈沈。\n中有孤眠客，秋凉生夜衾。\n旧宅牡丹院，新坟松柏林。\n梦中咸阳泪，觉后江陵心。\n含此隔年恨，发为中夜吟。\n无论君自感，闻者欲霑襟。",
        "dynasty": "唐",
        "collection_info": null
    },
    {
        "uuid": "bab258966d599b15388788876f56e9a4",
        "title": "重到渭上旧居",
        "author": "白居易",
        "content": "旧居清渭曲，开门当蔡渡。\n十年方一还，几欲迷归路。\n追思昔日行，感伤故游处。\n插柳作高林，种桃成老树。\n因惊成人者，尽是旧童孺。\n试问旧老人，半为绕村墓。\n浮生同过客，前后递来去。\n白日如弄珠，出没光不住。\n人物日改变，举目悲所遇。\n回念念我身，安得不衰暮。\n朱颜销不歇，白髮生无数。\n唯有山门外，三峰色如故。",
        "dynasty": "唐",
        "collection_info": null
    },
    {
        "uuid": "a72dc6a647bbeb6c9d015eaf646979d2",
        "title": "白髮",
        "author": "白居易",
        "content": "白髮知时节，闇与我有期。\n今朝日阳裹，梳落数茎丝。\n家人不惯见，悯默为我悲。\n我云何足怪，此意尔不知。\n凡人年三十，外壮中已衰。\n但思寝食味，已减二十时。\n况我今四十，本来形貌羸。\n书魔昏两眼，酒病沈四肢。\n亲爱日零落，在者仍别离。\n身心久如此，白髮生已迟。\n由来生老死，三病长相随。\n除却念无生，人间无药治。",
        "dynasty": "唐",
        "collection_info": null
    },
    {
        "uuid": "2e5bdd27107ecf491c2b590b565c4b98",
        "title": "秋日",
        "author": "白居易",
        "content": "池残寥落水，窗下悠杨日。\n袅袅秋风多，槐花半成实。\n下有独立人，年来四十一。",
        "dynasty": "唐",
        "collection_info": null
    },
    {
        "uuid": "24ecfa1621920c976218bd054869abdd",
        "title": "将之饶州江浦夜泊",
        "author": "白居易",
        "content": "明月满深浦，愁人卧孤舟。\n烦冤寝不得，夏夜长于秋。\n苦乏衣食资，远为江海游。\n光阴坐迟暮，乡国行阻修。\n身病向鄱阳，家贫寄徐州。\n前事与后事，岂堪心幷忧。\n忧来起长望，但见江水流。\n云树霭苍苍，烟波澹悠悠。\n故园迷处所，一念堪白头。",
        "dynasty": "唐",
        "collection_info": null
    },
    {
        "uuid": "a3cc57159857cca263cf3a0a4313ab42",
        "title": "思归",
        "author": "白居易",
        "content": "养无晨昏膳，隐无伏腊资。\n遂求及亲禄，僶俛来京师。\n薄俸未及亲，别家已经时。\n冬积温席恋，春违采兰期。\n夏至一阴生，稍稍夕漏迟。\n块然抱愁者，长夜独先知。\n悠悠乡关路，梦去身不随。\n坐惜时节变，蝉鸣槐花枝。",
        "dynasty": "唐",
        "collection_info": null
    },
    {
        "uuid": "7c41ace122f58315cb00616bce67cd7f",
        "title": "冀城北原作",
        "author": "白居易",
        "content": "野色何莽苍，秋声亦萧疎。\n风吹黄埃起，落日驱征车。\n何代此开国，封疆百里余。\n古今不相待，朝市无常居。\n昔人城邑中，今变为丘墟。\n昔人墓田中，今化为里闾。\n废兴相催迫，日月互居诸。\n世变无遗风，焉能知其初。\n行人千载后，怀古空踌躇。",
        "dynasty": "唐",
        "collection_info": null
    },
    {
        "uuid": "e3d88611e8dac76f13a9564e94ba5ca2",
        "title": "客路感秋寄明准上人",
        "author": "白居易",
        "content": "日暮天地冷，雨霁山河清。\n长风从西来，草木凝秋声。\n已感岁倏忽，復伤物凋零。\n孰能不憯悽，天时牵人情。\n借问空门子，何法易修行。\n使我忘得心，不教烦恼生。",
        "dynasty": "唐",
        "collection_info": null
    },
    {
        "uuid": "1481a224b8f6db1f5b0bc6aa95b22207",
        "title": "游襄阳怀孟浩然",
        "author": "白居易",
        "content": "楚山碧岩岩，汉水碧汤汤。\n秀气结成象，孟氏之文章。\n今我讽遗文，思人至其乡。\n清风无人继，日暮空襄阳。\n南望鹿门山，蔼若有余芳。\n旧隐不知处，云深树苍苍。",
        "dynasty": "唐",
        "collection_info": null
    },
    {
        "uuid": "662227615cd03acb6f208c8e1815e2f7",
        "title": "秋暮西归途中书情",
        "author": "白居易",
        "content": "耿耿旅灯下，愁多常少眠。\n思乡贵早发，发在鸡鸣前。\n九月草木落，平芜连远山。\n秋阴和曙色，万木苍苍然。\n去秋偶东游，今秋始西旋。\n马瘦衣裳破，别家来二年。\n忆归復愁归，归无一囊钱。\n心虽非兰膏，安得不自然。",
        "dynasty": "唐",
        "collection_info": null
    },
    {
        "uuid": "c50365b642833cff34b9a66c162fd2c3",
        "title": "秋怀",
        "author": "白居易",
        "content": "月出照北堂，光华满阶墀。\n凉风从西至，草木日夜衰。\n桐柳减绿阴，蕙兰消碧滋。\n感物私自念，我心亦如之。\n安得长少壮，盛衰迫天时。\n人生如石火，为乐长苦迟。",
        "dynasty": "唐",
        "collection_info": null
    },
    {
        "uuid": "85130054df8f2c8489d14a3816acfe0e",
        "title": "别杨颖士卢克柔殷尧藩",
        "author": "白居易",
        "content": "倦鸟暮归林，浮云晴归山。\n独有行路子，悠悠不知还。\n人生苦营营，终日羣动间。\n所务虽不同，同归于不闲。\n扁舟来楚乡，匹马往秦关。\n离忧绕心曲，宛转如循环。\n且持一杯酒，聊以开愁颜。",
        "dynasty": "唐",
        "collection_info": null
    },
    {
        "uuid": "6ce8f0f3dd166ff895ac59ea1d6fa145",
        "title": "题赠定光上人",
        "author": "白居易",
        "content": "二十身出家，四十心离尘。\n得径入大道，乘此不退轮。\n一坐十五年，林下秋復春。\n春花与秋气，不感无情人。\n我来如有悟，潜以心照身。\n误落闻见中，忧喜伤形神。\n安得遗耳目，冥然反天真。",
        "dynasty": "唐",
        "collection_info": null
    },
    {
        "uuid": "20924f5bf9ea4641012c12a9eb023576",
        "title": "祇役骆口驿喜萧侍御书至兼覩新诗吟讽通宵因寄八韵",
        "author": "白居易",
        "content": "日暮心无憀，吏役正营营。\n忽惊芳信至，復与新诗幷。\n是时天无云，山馆有月明。\n月下读数徧，风前吟一声。\n一吟三四叹，声尽有余清。\n雅哉君子文，咏性不咏情。\n使我灵府中，鄙恡不得生。\n始知听韶濩，可使心和平。",
        "dynasty": "唐",
        "collection_info": null
    },
    {
        "uuid": "3f9fd56b3aa648c25828512442817ca9",
        "title": "酬李少府曹长官舍见赠",
        "author": "白居易",
        "content": "低腰復敛手，心体不遑安。\n一落风尘下，方知为吏难。\n公事与日长，宦情随岁阑。\n惆怅青袍袖，芸香无半残。\n赖有李夫子，此怀聊自宽。\n两心如止水，彼此无波澜。\n往往簿书暇，相劝强为欢。\n白马晚蹋雪，渌觞春暖寒。\n恋月夜同宿，爱山晴共看。\n野性自相近，不是为同官。",
        "dynasty": "唐",
        "collection_info": null
    },
    {
        "uuid": "9e0dc6a232434ef033b0549ebbb678fd",
        "title": "留别",
        "author": "白居易",
        "content": "秋凉卷朝簟，春暖撤夜衾。\n虽是无情物，欲别尚沈吟。\n况与有情别，别随情浅深。\n二年欢笑意，一旦东西心。\n独留诚可念，同行力不任。\n前事讵能料，后期谅难寻。\n唯有潺湲泪，不惜共霑襟。",
        "dynasty": "唐",
        "collection_info": null
    },
    {
        "uuid": "71102ecb09e9452f56885adee7161d4e",
        "title": "晓别",
        "author": "白居易",
        "content": "晓鼓声已半，离筵坐难久。\n请君断肠歌，送我和泪酒。\n月落欲明前，马嘶初别后。\n浩浩暗尘中，何由见回首。",
        "dynasty": "唐",
        "collection_info": null
    },
    {
        "uuid": "0d0ec783b9cb4e84435bd0ef066b83b6",
        "title": "北园",
        "author": "白居易",
        "content": "北园东风起，杂花次第开。\n心知须臾落，一日三四来。\n花下岂无酒，欲酌復迟迴。\n所思眇千里，谁劝我一杯。",
        "dynasty": "唐",
        "collection_info": null
    },
    {
        "uuid": "bdf3754b590d988164593b4a860f8a17",
        "title": "惜栯李花",
        "author": "白居易",
        "content": "树小花鲜妍，香繁条輭弱。\n高低二三尺，重迭千万萼。\n朝艳蔼霏霏，夕凋纷漠漠。\n辞枝朱粉细，覆地红绡薄。\n由来好颜色，常苦易销铄。\n不见莨荡花，狂风吹不落。",
        "dynasty": "唐",
        "collection_info": null
    },
    {
        "uuid": "a7160bc5dedfcf9da373423476570c74",
        "title": "照镜",
        "author": "白居易",
        "content": "皎皎青铜镜，斑斑白丝鬓。\n岂復更藏年，实年君不信。",
        "dynasty": "唐",
        "collection_info": null
    },
    {
        "uuid": "8c3bcd94e7c2459a48907fa67bbfc9c6",
        "title": "新秋",
        "author": "白居易",
        "content": "西风飘一叶，庭前飒已凉。\n风池明月水，衰莲白露房。\n其奈江南夜，绵绵自此长。",
        "dynasty": "唐",
        "collection_info": null
    },
    {
        "uuid": "0ec974fe6fefd299e893c93a506308d5",
        "title": "夜雨",
        "author": "白居易",
        "content": "早蛩啼復歇，残灯灭又明。\n隔窗知夜雨，芭蕉先有声。",
        "dynasty": "唐",
        "collection_info": null
    },
    {
        "uuid": "cec4758deae0e51ea1c1ae39e108cda0",
        "title": "秋江送客",
        "author": "白居易",
        "content": "秋鸿次第过，哀猨朝夕闻。\n是日孤舟客，此地亦离羣。\n蒙蒙润衣雨，漠漠冒帆云。\n不醉浔阳酒，烟波愁杀人。",
        "dynasty": "唐",
        "collection_info": null
    },
    {
        "uuid": "b7583de8195fa6ae58daf775366e0d41",
        "title": "感逝寄远",
        "author": "白居易",
        "content": "昨日闻甲死，今朝闻乙死。\n知识三分中，二分化为鬼。\n逝者不復见，悲哉长已矣。\n存者今如何，去我皆万里。\n平生知心者，屈指能有几。\n通果澧凤州，眇然四君子。\n相思俱老大，浮世如流水。\n应叹旧交游，凋零日如此。\n何当一杯酒，开眼笑相视。",
        "dynasty": "唐",
        "collection_info": null
    },
    {
        "uuid": "a84681acca8c6c803270fddd0cfe062c",
        "title": "秋月",
        "author": "白居易",
        "content": "夜初色苍然，夜深光浩然。\n稍转西廊下，渐满南窗前。\n况是绿芜地，復兹清露天。\n落叶声策策，惊鸟影翩翩。\n栖禽尚不稳，愁人安可眠。",
        "dynasty": "唐",
        "collection_info": null
    },
    {
        "uuid": "7fab4d1133d5d0bc9bc90df7ad289211",
        "title": "朱陈村",
        "author": "白居易",
        "content": "徐州古丰县，有村曰朱陈。\n去县百余里，桑麻青氛氲。\n机梭声札札，牛驴走纭纭。\n女汲涧中水，男采山上薪。\n县远官事少，山深人俗淳。\n有财不行商，有丁不入军。\n家家守村业，头白不出门。\n生为村之民，死为村之尘。\n田中老与幼，相见何欣欣。\n一村唯两姓，世世为婚姻。\n亲疎居有族，少长游有羣。\n黄鸡与白酒，欢会不隔旬。\n生者不远别，嫁娶先近邻。\n死者不远葬，坟墓多绕村。\n既安生与死，不苦形与神。\n所以多寿考，往往见玄孙。\n我生礼义乡，少小孤且贫。\n徒学辨是非，祗自取辛勤。\n世法贵名教，士人重冠婚。\n以此自桎梏，信为大谬人。\n十岁解读书，十五能属文。\n二十举秀才，三十为谏臣。\n下有妻子累，上有君亲恩。\n承家与事国，望此不肖身。\n忆昨旅游初，迨今十五春。\n孤舟三适楚，羸马四经秦。\n昼行有饥色，夜寝无安魂。\n东西不暂住，来往若浮云。\n离乱失故乡，骨肉多散分。\n江南与江北，各有平生亲。\n平生终日别，逝者隔年闻。\n朝忧卧至暮，夕哭坐达晨。\n悲火烧心曲，愁霜侵鬓根。\n一生苦如此，长羡村中民。",
        "dynasty": "唐",
        "collection_info": null
    },
    {
        "uuid": "7c145914803a44fda635420d24128ced",
        "title": "读邓鲂诗",
        "author": "白居易",
        "content": "尘架多文集，偶取一卷披。\n未及看姓名，疑是陶潜诗。\n看名知是君，恻恻令我悲。\n诗人多蹇厄，近日诚有之。\n京兆杜子美，犹得一拾遗。\n襄阳孟浩然，亦闻鬓成丝。\n嗟君两不如，三十在布衣。\n擢第禄不及，新婚妻未归。\n少年无疾患，溘死于路岐。\n天不与爵寿，唯与好文词。\n此理勿復道，巧历不能推。",
        "dynasty": "唐",
        "collection_info": null
    },
    {
        "uuid": "4fdb2de837378faecbd53abd4c01b84a",
        "title": "寄元九",
        "author": "白居易",
        "content": "晨鸡纔发声，夕雀俄敛翼。\n昼夜往復来，疾如出入息。\n非徒改年貌，渐觉无心力。\n自念因念君，俱为老所逼。\n君年虽校少，顦顇谪南国。\n三年不放归，炎瘴消颜色。\n山无杀草霜，水有含沙蜮。\n健否远不知，书多隔年得。\n愿君少愁苦，我亦加餐食。\n各保金石躯，以慰长相忆。",
        "dynasty": "唐",
        "collection_info": null
    },
    {
        "uuid": "3d2f9c627dbf7f7735be46548a3afd39",
        "title": "秋夕",
        "author": "白居易",
        "content": "叶声落如雨，月色白似霜。\n夜深方独卧，谁为拂尘床。",
        "dynasty": "唐",
        "collection_info": null
    },
    {
        "uuid": "85e54bc058927820c6d9f5b8a0fb5370",
        "title": "夜雨",
        "author": "白居易",
        "content": "我有所念人，隔在远远乡。\n我有所感事，结在深深肠。\n乡远去不得，无日不瞻望。\n肠深解不得，无夕不思量。\n况此残灯夜，独宿在空堂。\n秋天殊未晓，风雨正苍苍。\n不学头陀法，前心安可忘。",
        "dynasty": "唐",
        "collection_info": null
    },
    {
        "uuid": "d0d95076f15bb07103bf46715a00628e",
        "title": "秋霁",
        "author": "白居易",
        "content": "金火不相待，炎凉雨中变。\n林晴有残蝉，巢冷无留燕。\n沈吟卷长簟，怆恻收团扇。\n向夕稍无泥，闲步青苔院。\n月出砧杵动，家家捣秋练。\n独对多病妻，不能理鍼线。\n冬衣殊未制，夏服行将绽。\n何以迎早秋，一杯聊自劝。",
        "dynasty": "唐",
        "collection_info": null
    },
    {
        "uuid": "511691d8e26d1cd08ef4daeef48f1164",
        "title": "叹老三首 一",
        "author": "白居易",
        "content": "晨兴照青镜，形影两寂莫。\n少年辞我去，白髮随梳落。\n万化成于渐，渐衰看不觉。\n但恐镜中颜，今朝老于昨。\n人年少满百，不得长欢乐。\n谁会天地心，千龄与龟鹤。\n吾闻善医者，今古称扁鹊。\n万病皆可治，唯无治老药。",
        "dynasty": "唐",
        "collection_info": null
    },
    {
        "uuid": "49047c4ff759d7e86839a388c8c18868",
        "title": "叹老三首 二",
        "author": "白居易",
        "content": "我有一握髮，梳理何稠直。\n昔似玄云光，今如素丝色。\n匣中有旧镜，欲照先叹息。\n自从头白来，不欲明磨拭。\n鵶头与鹤颈，至老常如墨。\n独有人鬓毛，不得终身黑。",
        "dynasty": "唐",
        "collection_info": null
    },
    {
        "uuid": "24ba09fdddbfe54951bcbbf310d26f97",
        "title": "叹老三首 三",
        "author": "白居易",
        "content": "前年种桃核，今岁成花树。\n去岁新婴儿，今年已学步。\n但惊物长成，不觉身衰暮。\n去矣欲何如，少年留不住。\n因书今日意，徧寄诸亲故。\n壮岁不欢娱，长年当悔悟。",
        "dynasty": "唐",
        "collection_info": null
    },
    {
        "uuid": "f8446755195b69e017e0aa1340079b27",
        "title": "送兄弟迴雪夜",
        "author": "白居易",
        "content": "日晦云气黄，东北风切切。\n时从村南还，新与兄弟别。\n离襟泪犹湿，迴马嘶未歇。\n欲归一室坐，天阴多无月。\n夜长火消尽，岁暮雨凝结。\n寂莫满炉灰，飘零上阶雪。\n对雪画寒灰，残灯明復灭。\n灰死如我心，雪白如我髮。\n所隅皆如此，顷刻堪愁绝。\n迴念入坐忘，转忧作禅悦。\n平生洗心法，正为今宵设。",
        "dynasty": "唐",
        "collection_info": null
    },
    {
        "uuid": "981739ac49d99a58e5f0003945cc7434",
        "title": "溪中早春",
        "author": "白居易",
        "content": "南山雪未尽，阴岭留残白。\n西涧冰已消，春溜含新碧。\n东风来几日，蛰动萌草坼。\n潜知阳和功，一日不虚掷。\n爱此天气暖，来拂溪边石。\n一坐欲忘归，暮禽声啧啧。\n蓬蒿隔桑枣，隐映烟火夕。\n归来问夜餐，家人烹荠麦。",
        "dynasty": "唐",
        "collection_info": null
    },
    {
        "uuid": "a437d02145bd300ef53572fd920f2612",
        "title": "同友人寻涧花",
        "author": "白居易",
        "content": "闻有涧底花，贳得村中酒。\n与君来校迟，已逢摇落后。\n临觞有遗恨，怅望空溪口。\n记取花发时，期君重携手。\n我生日日老，春色年年有。\n且作来岁期，不知身健否。",
        "dynasty": "唐",
        "collection_info": null
    },
    {
        "uuid": "c59b7ea24a4a5c0177c115b237c6dd9b",
        "title": "登村东古冢",
        "author": "白居易",
        "content": "高低古时冢，上有牛羊道。\n独立最高头，悠哉此怀抱。\n回头向村望，但见荒田草。\n村人不爱花，多种栗与枣。\n自来此村住，不觉风光好。\n花少莺亦稀，年年春暗老。",
        "dynasty": "唐",
        "collection_info": null
    },
    {
        "uuid": "cff17f59f83d3d1a6c4fd01cd44c673c",
        "title": "梦裴相公",
        "author": "白居易",
        "content": "五年生死隔，一夕魂梦通。\n梦中如往日，同直金銮宫。\n髣髴金紫色，分明冰玉容。\n勤勤相眷意，亦与平生同。\n既寤知是梦，悯然情未终。\n追想当时事，何殊昨夜中。\n自我学心法，万缘成一空。\n今朝为君子，流涕一霑胷。",
        "dynasty": "唐",
        "collection_info": null
    },
    {
        "uuid": "f69e7e9afb3a38f378c05c30763d9826",
        "title": "昼寝",
        "author": "白居易",
        "content": "坐整白单衣，起穿黄草屦。\n朝餐盥漱毕，徐下阶前步。\n暑风微变候，昼刻渐加数。\n院静地阴阴，鸟鸣新叶树。\n独行还独卧，夏景殊未暮。\n不作午时眠，日长安可度。",
        "dynasty": "唐",
        "collection_info": null
    },
    {
        "uuid": "a782e9e483a38103e89aa1a857373b2e",
        "title": "别行简",
        "author": "白居易",
        "content": "漠漠病眼花，星星愁鬓雪。\n筋骸已衰惫，形影仍分诀。\n梓州二千里，劒门五六月。\n岂是远行时，火云烧栈热。\n何言巾上泪，乃是肠中血。\n念此早归来，莫作经年别。",
        "dynasty": "唐",
        "collection_info": null
    },
    {
        "uuid": "d0efc1d1d6c8768092997f142534b335",
        "title": "观儿戏",
        "author": "白居易",
        "content": "髫龀七八岁，绮纨三四儿。\n弄尘復斗草，尽日乐嬉嬉。\n堂上长年客，鬓间新有丝。\n一看竹马戏，每忆童騃时。\n童騃饶戏乐，老大多忧悲。\n静念彼与此，不知谁是痴。",
        "dynasty": "唐",
        "collection_info": null
    },
    {
        "uuid": "39864fd78d068da36fc3432c6b60d47a",
        "title": "叹常生",
        "author": "白居易",
        "content": "西村常氏子，卧疾不须臾。\n前旬犹访我，今日忽云殂。\n时我病多暇，与之同野居。\n园林青蔼蔼，相去数里余。\n村邻无好客，所遇唯农夫。\n之子何如者，往还犹胜无。\n于今亦已矣，可为一长吁。",
        "dynasty": "唐",
        "collection_info": null
    },
    {
        "uuid": "bc57c76634f0b894bb678e2c3320396a",
        "title": "寄元九",
        "author": "白居易",
        "content": "一病经四年，亲朋书信断。\n穷通合易交，自笑知何晚。\n元君在荆楚，去日唯云远。\n彼独是何人，心如石不转。\n忧我贫病身，书来唯劝勉。\n上言少愁苦，下道加餐饭。\n怜君为谪吏，穷薄家贫褊。\n三寄衣食资，数盈二十万。\n岂是贪衣食，感君心缱绻。\n念我口中食，分君身上暖。\n不因身病久，不因命多蹇。\n平生亲友心，岂得知深浅。",
        "dynasty": "唐",
        "collection_info": null
    },
    {
        "uuid": "6f5f719db009bf40fef706c572eead27",
        "title": "以镜赠别",
        "author": "白居易",
        "content": "人言似明月，我道胜明月。\n明月非不明，一年十二缺。\n岂如玉匣裏，如水常澄澈。\n月破天闇时，圆明独不歇。\n我惭貌丑老，绕鬓斑斑雪。\n不如赠少年，迴照青丝髮。\n因君千里去，持此将为别。",
        "dynasty": "唐",
        "collection_info": null
    },
    {
        "uuid": "60217d222ce5b8feea45e9d0c25f96dc",
        "title": "城上对月期友人不至",
        "author": "白居易",
        "content": "古人惜昼短，劝令秉烛游。\n况此迢迢夜，明月满西楼。\n復有盈尊酒，置在城上头。\n期君君不至，人月两悠悠。\n照水烟波白，照人肌髮秋。\n清光正如此，不醉即须愁。",
        "dynasty": "唐",
        "collection_info": null
    },
    {
        "uuid": "16ea46ac543a321e8ba21354c0b9b357",
        "title": "念金銮子二首 一",
        "author": "白居易",
        "content": "衰病四十身，娇痴三岁女。\n非男犹胜无，慰情时一抚。\n一朝舍我去，魂影无处所。\n况念夭札时，呕哑初学语。\n始知骨肉爱，乃是忧悲聚。\n唯思未有前，以理遣伤苦。\n忘怀日已久，三度移寒暑。\n今日一伤心，因逢旧乳母。",
        "dynasty": "唐",
        "collection_info": null
    },
    {
        "uuid": "823cae226f36b3462772bab952803fbc",
        "title": "念金銮子二首 二",
        "author": "白居易",
        "content": "与尔为父子，八十有六旬。\n忽然又不见，迩来三四春。\n形质本非实，气聚偶成身。\n恩爱元是妄，缘合暂为亲。\n念兹庶有悟，聊用遣悲辛。\n暂将理自夺，不是忘情人。",
        "dynasty": "唐",
        "collection_info": null
    },
    {
        "uuid": "cc50e5dc5c89a6401ffbeb4350e8c5b3",
        "title": "对酒",
        "author": "白居易",
        "content": "人生一百岁，通计三万日。\n何况百岁人，人间百无一。\n贤愚共零落，贵贱同埋没。\n东岱前后魂，北邙新旧骨。\n復闻药误者，为爱延年术。\n又有忧死者，为贪政事笔。\n药误不得老，忧死非因疾。\n谁言人最灵，知得不知失。\n何如会亲友，饮此杯中物。\n能沃烦虑消，能陶真性出。\n所以刘阮辈，终年醉兀兀。",
        "dynasty": "唐",
        "collection_info": null
    },
    {
        "uuid": "d9e740ab173f6547263a2b9b7567437f",
        "title": "渭村雨归",
        "author": "白居易",
        "content": "渭水寒渐落，离离蒲稗苗。\n闲傍沙边立，看人刈苇苕。\n近水风景冷，晴明犹寂寥。\n復兹夕阴起，野色重萧条。\n萧条独归路，暮雨湿村桥。",
        "dynasty": "唐",
        "collection_info": null
    },
    {
        "uuid": "497467283543f0b76bd4ac3d51ce16e3",
        "title": "谕怀",
        "author": "白居易",
        "content": "黑头日已白，白面日已黑。\n人生未死间，变化何终极。\n常言在己者，莫若形与色。\n一朝改变来，止遏不能得。\n况彼身外事，悠悠通与塞。",
        "dynasty": "唐",
        "collection_info": null
    },
    {
        "uuid": "505cd2dab10c2d358cd5281b4d1ba667",
        "title": "喜友至留宿",
        "author": "白居易",
        "content": "村中少宾客，柴门多不开。\n忽闻车马至，云是故人来。\n况值风雨夕，愁心正悠哉。\n愿君且同宿，尽此手中杯。\n人生开口笑，百年都几回。",
        "dynasty": "唐",
        "collection_info": null
    },
    {
        "uuid": "83f05056f6af7c17b34e3d84b837d9dc",
        "title": "西原晚望",
        "author": "白居易",
        "content": "花菊引闲行，行上西原路。\n原上晚无人，因高聊四顾。\n南阡有烟火，北陌连墟墓。\n村邻何萧疎，近者犹百步。\n吾庐在其下，寂莫风日暮。\n门外转枯蓬，篱根伏寒兔。\n故园汴水上，离乱不堪去。\n近岁始移家，飘然此村住。\n新屋五六间，古槐八九树。\n便是衰病身，此生终老处。",
        "dynasty": "唐",
        "collection_info": null
    },
    {
        "uuid": "ebad5e0c058eb97ca557723b57410693",
        "title": "感镜",
        "author": "白居易",
        "content": "美人与我别，留镜在匣中。\n自从花颜去，秋水无芙蓉。\n经年不开匣，红埃覆青铜。\n今朝一拂拭，自照顦顇容。\n照罢重惆怅，背有双盘龙。",
        "dynasty": "唐",
        "collection_info": null
    },
    {
        "uuid": "1c737f85c4806820c78f82e5ad66a459",
        "title": "村居卧病三首 一",
        "author": "白居易",
        "content": "戚戚抱羸病，悠悠度朝暮。\n夏木纔结阴，秋兰已含露。\n前日巢中卵，化作雏飞去。\n昨日穴中虫，蜕为蝉上树。\n四时未尝歇，一物不暂住。\n唯有病客心，沈然独如故。",
        "dynasty": "唐",
        "collection_info": null
    },
    {
        "uuid": "ab926e316f180561ca2392732e66378a",
        "title": "村居卧病三首 二",
        "author": "白居易",
        "content": "新秋久病客，起步村南道。\n尽日不逢人，虫声徧荒草。\n西风吹白露，野绿秋仍早。\n草木犹为伤，先伤我怀抱。\n朱颜与玄鬓，强健几时好。\n况为忧病侵，不得依年老。",
        "dynasty": "唐",
        "collection_info": null
    },
    {
        "uuid": "eb14356b0c9898cc149a784dd982717e",
        "title": "村居卧病三首 三",
        "author": "白居易",
        "content": "种黍三十亩，雨来苗渐大。\n种薤二十畦，秋来欲堪刈。\n望黍作冬酒，留薤为春菜。\n荒村百物无，待此养衰瘵。\n葺庐备阴雨，补褐防寒岁。\n病身知几时，且作明年计。",
        "dynasty": "唐",
        "collection_info": null
    },
    {
        "uuid": "156148f16d5f5dfbc6928e88fd3f392b",
        "title": "沐浴",
        "author": "白居易",
        "content": "经年不沐浴，尘垢满肌肤。\n今朝一澡濯，衰瘦颇有余。\n老色头鬓白，病形支体虚。\n衣宽有剩带，髮少不胜梳。\n自问今年岁，春秋四十初。\n四十已如此，七十復何如。",
        "dynasty": "唐",
        "collection_info": null
    },
    {
        "uuid": "07a6a2399faa4d305a98723f05c9ec35",
        "title": "栽松二首 一",
        "author": "白居易",
        "content": "小松未盈尺，心爱手自移。\n苍然涧底色，云湿烟霏霏。\n栽植我年晚，长成君性迟。\n如何过四十，种此数寸枝。\n得见成阴否，人生七十稀。",
        "dynasty": "唐",
        "collection_info": null
    },
    {
        "uuid": "c92f56f1e81e3e6bdc9887d323e81164",
        "title": "栽松二首 二",
        "author": "白居易",
        "content": "爱君抱晚节，怜君含直文。\n欲得朝朝见，阶前故种君。\n知君死则已，不死会凌云。",
        "dynasty": "唐",
        "collection_info": null
    },
    {
        "uuid": "ee2e6426eca3d40b888fd85fa9568d9f",
        "title": "病中友人相访",
        "author": "白居易",
        "content": "卧久不记日，南窗昏復昏。\n萧条草檐下，寒雀朝夕闻。\n强扶床前杖，起向庭中行。\n偶逢故人至，便当一逢迎。\n移榻就斜日，披裘倚前楹。\n闲谈胜服药，稍觉有心情。",
        "dynasty": "唐",
        "collection_info": null
    },
    {
        "uuid": "91145833dac78d16f07699958207f567",
        "title": "自觉二首 一",
        "author": "白居易",
        "content": "四十未为老，忧伤早衰恶。\n前岁二毛生，今年一齿落。\n形骸日损耗，心事同萧索。\n夜寝与朝餐，其间味亦薄。\n同岁崔舍人，容光方灼灼。\n始知年与貌，衰盛随忧乐。\n畏老老转迫，忧病病弥缚。\n不畏復不忧，是除老病药。",
        "dynasty": "唐",
        "collection_info": null
    },
    {
        "uuid": "dd4deb3cc5d2f6b8b1a196d654f5ee35",
        "title": "自觉二首 二",
        "author": "白居易",
        "content": "朝哭心所爱，暮哭心所亲。\n亲爱零落尽，安用身独存。\n几许平生欢，无限骨肉恩。\n结为肠间痛，聚作鼻头辛。\n悲来四支缓，泣尽双眸昏。\n所以年四十，心如七十人。\n我闻浮屠教，中有解脱门。\n置心为止水，视身如浮云。\n斗擞垢秽衣，度脱生死轮。\n胡为恋此苦，不去犹逡巡。\n迴念发弘愿，愿此见在身。\n但受过去报，不结将来因。\n誓以智慧水，永洗烦恼尘。\n不将恩爱子，更种悲忧根。",
        "dynasty": "唐",
        "collection_info": null
    },
    {
        "uuid": "3cc18602faa35e38e08854cd33c8849a",
        "title": "夜雨有念",
        "author": "白居易",
        "content": "以道治心气，终岁得晏然。\n何乃戚戚意，忽来风雨天。\n既非慕荣显，又不恤饥寒。\n胡为悄不乐，抱膝残灯前。\n形影闇相问，心默对以言。\n骨肉能几人，各在天一端。\n吾兄寄宿州，吾弟客东川。\n南北五千里，吾身在中间。\n欲去病未能，欲住心不安。\n有如波上舟，此缚而彼牵。\n自我向道来，于今六七年。\n炼成不二性，消尽千万缘。\n唯有恩爱火，往往犹熬煎。\n岂是药无効，病多难尽蠲。",
        "dynasty": "唐",
        "collection_info": null
    },
    {
        "uuid": "fb72d1beab16646cd349cafdde134e8e",
        "title": "寄杨六",
        "author": "白居易",
        "content": "青宫官冷静，赤县事繁剧。\n一闲復一忙，动作经时隔。\n清觞久废酌，白日顿虚掷。\n念此忽踟蹰，悄然心不适。\n岂无旧交结，久别或迁易。\n亦有新往还，相见多形迹。\n唯君于我分，坚久如金石。\n何况老大来，人情重姻戚。\n会稀岁月急，此事真可惜。\n几回开口笑，便到髭鬚白。\n公门苦鞅掌，尽日无闲隙。\n犹冀乘暝来，静言同一夕。",
        "dynasty": "唐",
        "collection_info": null
    },
    {
        "uuid": "bbd9d0d2041ff54b70ed0da5d57ee4aa",
        "title": "送春",
        "author": "白居易",
        "content": "三月三十日，春归日復暮。\n惆怅问春风，明朝应不住。\n送春曲江上，眷眷东西顾。\n但见扑水花，纷纷不知数。\n人生似行客，两足无停步。\n日日进前程，前程几多路。\n兵刀与水火，尽可违之去。\n唯有老到来，人间无避处。\n感时良为已，独倚池南树。\n今日送春心，心如别亲故。",
        "dynasty": "唐",
        "collection_info": null
    },
    {
        "uuid": "bc07c598e9a2bb4fae93bedf67027b1a",
        "title": "哭李三",
        "author": "白居易",
        "content": "去年渭水曲，秋时访我来。\n今年常乐里，春日哭君迴。\n哭君仰问天，天意安在哉。\n若必夺其寿，何如不与才。\n落然身后事，妻病女婴孩。",
        "dynasty": "唐",
        "collection_info": null
    },
    {
        "uuid": "702001b4b73469ca0677ed53d282e8a1",
        "title": "别李十一后重寄",
        "author": "白居易",
        "content": "秋日正萧条，驱车出蓬荜。\n回望青门道，目极心郁郁。\n岂独恋乡土，非关慕簪绂。\n所怆别李君，平生同道术。\n俱承金马诏，联秉谏臣笔。\n共上青云梯，中途一相失。\n江湖我方往，朝廷君不出。\n蕙带与华簪，相逢是何日。",
        "dynasty": "唐",
        "collection_info": null
    },
    {
        "uuid": "8a1de5562612109013ccd13376608984",
        "title": "初出蓝田路作",
        "author": "白居易",
        "content": "停骖问前路，路在秋云裏。\n苍苍县南道，去途从此始。\n绝顶忽上盘，众山皆下视。\n下视千万峰，峰头如浪起。\n朝经韩公坡，夕次蓝桥水。\n浔阳近四千，始行七十里。\n人烦马蹄跙，劳苦已如此。",
        "dynasty": "唐",
        "collection_info": null
    },
    {
        "uuid": "7cc7626608641b23bf02bc3d837f1cad",
        "title": "仙娥峰下作",
        "author": "白居易",
        "content": "我为东南行，始登商山道。\n商山无数峰，最爱仙娥好。\n参差树若插，匼匝云如抱。\n渴望寒玉泉，香闻紫芝草。\n青崖屏削碧，白石床铺缟。\n向无如此物，安足留四皓。\n感彼私自问，归山何不早？可能尘土中，还随众人老。",
        "dynasty": "唐",
        "collection_info": null
    },
    {
        "uuid": "a70ff673c7b2397c4d51481e38604b85",
        "title": "微雨夜行",
        "author": "白居易",
        "content": "漠漠秋云起，稍稍夜寒生。\n但觉衣裳湿，无点亦无声。",
        "dynasty": "唐",
        "collection_info": null
    },
    {
        "uuid": "0ac51ff10da31988f36f1a60b2a9ba94",
        "title": "再到襄阳访问旧居",
        "author": "白居易",
        "content": "昔到襄阳日，髯髯初有髭。\n今过襄阳日，髭鬓半成丝。\n旧游都是梦，乍到忽如归。\n东郭蓬蒿宅，荒凉今属谁。\n故知多零落，闾井亦迁移。\n独有秋江水，烟波似旧时。",
        "dynasty": "唐",
        "collection_info": null
    },
    {
        "uuid": "ddeec849dd6efc48e638534c664de696",
        "title": "寄微之三首 一",
        "author": "白居易",
        "content": "江州望通州，天涯与地末。\n有山万丈高，有江千里阔。\n间之以云雾，飞鸟不可越。\n谁知千古险，为我二人设。\n通州君初到，郁郁愁如结。\n江州我方去，迢迢行未歇。\n道路日乖隔，音信日断绝。\n因风欲寄语，地远声不彻。\n生当復相逢，死当从此别。",
        "dynasty": "唐",
        "collection_info": null
    },
    {
        "uuid": "106af815363c119f7c62a2d012f83e6f",
        "title": "寄微之三首 二",
        "author": "白居易",
        "content": "君游襄阳日，我在长安住。\n今君在通州，我过襄阳去。\n襄阳九里郭，楼堞连云树。\n顾此稍依依，是君旧游处。\n苍茫蒹葭水，中有浔阳路。\n此去更相思，江西少亲故。",
        "dynasty": "唐",
        "collection_info": null
    },
    {
        "uuid": "53821f6c015171322cc26b3a94b29a3c",
        "title": "寄微之三首 三",
        "author": "白居易",
        "content": "去国日已远，喜逢物似人。\n如何含此意，江上坐思君。\n有如河岳气，相合方氛氲。\n狂风吹中绝，两处成孤云。\n风迴终有时，云合岂无因。\n努力各自爱，穷通我尔身。",
        "dynasty": "唐",
        "collection_info": null
    },
    {
        "uuid": "1f25924b6ebad85f190b0135428e10fd",
        "title": "舟中雨夜",
        "author": "白居易",
        "content": "江云闇悠悠，江风冷修修。\n夜雨滴船背，风浪打船头。\n船中有病客，左降向江州。",
        "dynasty": "唐",
        "collection_info": null
    },
    {
        "uuid": "6988002730e913d2cea29f9f02f5d55b",
        "title": "夜闻歌者",
        "author": "白居易",
        "content": "夜泊鹦鹉洲，江月秋澄澈。\n邻船有歌者，发词堪愁绝。\n歌罢继以泣，泣声通復咽。\n寻声见其人，有妇颜如雪。\n独倚帆樯立，娉婷十七八。\n夜泪如真珠，双双堕明月。\n借问谁家妇，歌泣何凄切。\n一问一霑襟，低眉终不说。",
        "dynasty": "唐",
        "collection_info": null
    },
    {
        "uuid": "2a7d5b0bc2795aeba365a71b3a68b607",
        "title": "江楼闻砧",
        "author": "白居易",
        "content": "江人授衣晚，十月始闻砧。\n一夕高楼月，万里故园心。",
        "dynasty": "唐",
        "collection_info": null
    },
    {
        "uuid": "dab5f222ef99177776de5120247251a7",
        "title": "宿东林寺",
        "author": "白居易",
        "content": "经窗灯燄短，僧炉火气深。\n索落庐山夜，风雪宿东林。",
        "dynasty": "唐",
        "collection_info": null
    },
    {
        "uuid": "7f19125f746d0c733f4d43d7e1d8373a",
        "title": "忆洛下故园",
        "author": "白居易",
        "content": "浔阳迁谪地，洛阳离乱年。\n烟尘三川上，炎瘴九江边。\n乡心坐如此，秋风仍飒然。",
        "dynasty": "唐",
        "collection_info": null
    },
    {
        "uuid": "c4d47e2977693deace9977c3489d99f7",
        "title": "赠别崔五",
        "author": "白居易",
        "content": "朝送南去客，暮迎北来宾。\n孰云当大路，少遇心所亲。\n劳者念息肩，热者思濯身。\n何如愁独日，忽见平生人。\n平生已不浅，是日重殷勤。\n问从何处来，及此江亭春。\n江天春多阴，夜月隔重云。\n移尊树间饮，灯照花纷纷。\n一会不易得，余事何足云。\n明旦又分手，今夕且欢忻。",
        "dynasty": "唐",
        "collection_info": null
    },
    {
        "uuid": "57cd856ce785a94f39c24df28e009784",
        "title": "春晚寄微之",
        "author": "白居易",
        "content": "三月江水阔，悠悠桃花波。\n年芳与心事，此地共蹉跎。\n南国方谴谪，中原正兵戈。\n眼前故人少，头上白髮多。\n通州更迢遰，春尽復如何。",
        "dynasty": "唐",
        "collection_info": null
    },
    {
        "uuid": "3f02c87651915636724e2127d4ca187c",
        "title": "渐老",
        "author": "白居易",
        "content": "今朝復明日，不觉年齿暮。\n白髮逐梳落，朱颜辞镜去。\n当春颇愁寂，对酒寡欢趣。\n遇境多怆辛，逢人益敦故。\n形质属天地，推迁从不住。",
        "dynasty": "唐",
        "collection_info": null
    },
    {
        "uuid": "68034abcac06c64d2806027974acd693",
        "title": "送幼史",
        "author": "白居易",
        "content": "淮右寇未散，江西岁再徂。\n故里干戈地，行人风雪途。\n此时与尔别，江畔立踟蹰。",
        "dynasty": "唐",
        "collection_info": null
    },
    {
        "uuid": "0f9d1c5f9e1865ed527eab99c2e0e66f",
        "title": "夜雪",
        "author": "白居易",
        "content": "已讶衾枕冷，復见窗户明。\n夜深知雪重，时闻折竹声。",
        "dynasty": "唐",
        "collection_info": null
    },
    {
        "uuid": "7df2283a7be4d983fd06676f567166c1",
        "title": "寄行简",
        "author": "白居易",
        "content": "郁郁眉多敛，默默口寡言。\n岂是愿如此，举目谁与欢。\n去春尔西征，从事巴蜀间。\n今春我南谪，抱疾江海壖。\n相去六千里，地绝天邈然。\n十书九不达，何以开忧颜。\n渴人多梦饮，饥人多梦餐。\n春来梦何处，合眼到东川。",
        "dynasty": "唐",
        "collection_info": null
    },
    {
        "uuid": "4f9688893ff259636226202ac2c152a9",
        "title": "首夏",
        "author": "白居易",
        "content": "孟夏百物滋，动植一时好。\n麋鹿乐深林，虫蛇喜丰草。\n翔禽爱密叶，游鳞悦新藻。\n天和遗漏处，而我独枯槁。\n一身在天末，骨肉皆远道。\n旧国无来人，寇戎尘浩浩。\n沈忧竟何益，祗自劳怀抱。\n不如放身心，冥然任天造。\n浔阳多美酒，可使杯不燥。\n湓鱼贱如泥，烹炙无昏早。\n朝饭山下寺，暮醉湖中岛。\n何必归故乡，兹焉可终老。",
        "dynasty": "唐",
        "collection_info": null
    },
    {
        "uuid": "5aea4640fb0a44354090472338a462cb",
        "title": "孟夏思渭村旧居寄舍弟",
        "author": "白居易",
        "content": "啧啧雀引雏，稍稍笋成竹。\n时物感人情，忆我故乡曲。\n故园渭水上，十载事樵牧。\n手种榆柳成，阴阴覆墙屋。\n兔隐豆苗肥，鸟鸣桑椹熟。\n前年当此时，与尔同游瞩。\n诗书课弟侄，农圃资童仆。\n日暮麦登场，天晴蚕坼簇。\n弄泉南涧坐，待月东亭宿。\n兴发饮数杯，闷来棊一局。\n一朝忽分散，万里仍羁束。\n井鲋思反泉，笼莺悔出谷。\n九江地卑湿，四月天炎燠。\n苦雨初入梅，瘴云稍含毒。\n泥秧水畦稻，灰种畬田粟。\n已讶殊岁时，仍嗟异风俗。\n闲登郡楼望，日落江山绿。\n归雁拂乡心，平湖断人目。\n殊方我漂泊，旧里君幽独。\n何时同一瓢，饮水心亦足。",
        "dynasty": "唐",
        "collection_info": null
    },
    {
        "uuid": "e4e60f75cb0ddb47fdc1636bff3c75dd",
        "title": "早蝉",
        "author": "白居易",
        "content": "六月初七日，江头蝉始鸣。\n石楠深叶裏，薄暮两三声。\n一催衰鬓色，再动故园情。\n西风殊未起，秋思先秋生。\n忆昔在东掖，宫槐花下听。\n今朝无限思，云树绕湓城。",
        "dynasty": "唐",
        "collection_info": null
    },
    {
        "uuid": "ce4e11530d551a299c81a479e3a41d82",
        "title": "感情",
        "author": "白居易",
        "content": "中庭晒服玩，忽见故乡履。\n昔赠我者谁，东邻婵娟子。\n因思赠时语，特用结终始。\n永愿如履綦，双行復双止。\n自吾谪江郡，漂荡三千里。\n为感长情人，提携同到此。\n今朝一惆怅，反覆看未已。\n人隻履犹双，何曾得相似。\n可嗟復可惜，锦表绣为裏。\n况经梅雨来，色黯花草死。",
        "dynasty": "唐",
        "collection_info": null
    },
    {
        "uuid": "7ccf66d97072b09f7378728ee3d8bfcb",
        "title": "南湖晚秋",
        "author": "白居易",
        "content": "八月白露降，湖中水方老。\n旦夕秋风多，衰荷半倾倒。\n手攀青枫树，足蹋黄芦草。\n惨澹老容颜，冷落秋怀抱。\n有兄在淮楚，有弟在蜀道。\n万里何时来，烟波白浩浩。",
        "dynasty": "唐",
        "collection_info": null
    },
    {
        "uuid": "45fc6881c41d6f69b892fc731e5cfd28",
        "title": "郡厅有树晚荣早凋人不识名因题其上",
        "author": "白居易",
        "content": "浔阳郡厅后，有树不知名。\n秋先梧桐落，春后桃李荣。\n五月始萌动，八月已凋零。\n左右皆松桂，四时郁青青。\n岂量雨露恩，霑濡不均平。\n荣枯各有分，天地本无情。\n顾我亦相类，早衰向晚成。\n形骸少多病，三十不丰盈。\n毛鬓早改变，四十白髭生。\n谁教两萧索，相对此江城。",
        "dynasty": "唐",
        "collection_info": null
    },
    {
        "uuid": "e82d5511427381192e1135d8971cc052",
        "title": "感秋怀微之",
        "author": "白居易",
        "content": "叶下湖又波，秋风此时至。\n谁知濩落心，先纳萧条气。\n推移感流岁，漂泊思同志。\n昔为烟霄侣，今作泥涂吏。\n白鸥毛羽弱，青凤文章异。\n各闭一笼中，岁晚同顦顇。",
        "dynasty": "唐",
        "collection_info": null
    },
    {
        "uuid": "6c39c3f28ef7704bdc95e395deede949",
        "title": "因沐感髮寄朗上人二首 一",
        "author": "白居易",
        "content": "年长身转慵，百事无所欲。\n乃至头上髮，经年方一沐。\n沐稀髮苦落，一沐仍半秃。\n短鬓经霜蓬，老面辞春木。\n强年过犹近，衰相来何速。\n应是烦恼多，心焦血不足。",
        "dynasty": "唐",
        "collection_info": null
    },
    {
        "uuid": "4266c014ff84d94a02fe536b528aa219",
        "title": "因沐感髮寄朗上人二首 二",
        "author": "白居易",
        "content": "渐少不满把，渐短不盈尺。\n况兹短少中，日夜落復白。\n既无神仙术，何除老死籍。\n祗有解脱门，能度衰苦厄。\n掩镜望东寺，降心谢禅客。\n衰白何足言，剃落犹不惜。",
        "dynasty": "唐",
        "collection_info": null
    },
    {
        "uuid": "518e7dd6a71f2c838e180dc7f85d109f",
        "title": "早蝉",
        "author": "白居易",
        "content": "月出先照山，风生先动水。\n亦如早蝉声，先入闲人耳。\n一闻愁意结，再听乡心起。\n渭上新蝉声，先听浑相似。\n衡门有谁听，日暮槐花裏。",
        "dynasty": "唐",
        "collection_info": null
    },
    {
        "uuid": "f864f8e329ef2b8c3075efa07287e9a1",
        "title": "苦热喜凉",
        "author": "白居易",
        "content": "经时苦炎暑，心体但烦倦。\n白日一何长，清秋不可见。\n岁功成者去，天数极则变。\n潜知寒燠间，迁次如乘传。\n火云忽朝敛，金风俄夕扇。\n枕簟遂清凉，筋骸稍轻健。\n因思望月侣，好卜迎秋宴。\n竟夜无客来，引杯还自劝。",
        "dynasty": "唐",
        "collection_info": null
    },
    {
        "uuid": "0e2983831fa508d18f9ba0d3b15bcf15",
        "title": "早秋晚望兼呈韦侍郎",
        "author": "白居易",
        "content": "九派绕孤城，城高生远思。\n人烟半在船，野水多于地。\n穿霞日脚直，驱雁风头利。\n去国来几时，江上秋三至。\n夫君亦沦落，此地同飘寄。\n悯默向隅心，摧颓触笼翅。\n且谋眼前计，莫问胸中事。\n浔阳酒甚浓，相劝时时醉。",
        "dynasty": "唐",
        "collection_info": null
    },
    {
        "uuid": "db0d9a667d451d5df8ed1efede725828",
        "title": "司马宅",
        "author": "白居易",
        "content": "雨径绿芜合，霜园红叶多。\n萧条司马宅，门巷无人过。\n唯对大江水，秋风朝夕波。",
        "dynasty": "唐",
        "collection_info": null
    },
    {
        "uuid": "13f42a357ae9d16a6205a66d3ca27369",
        "title": "司马厅独宿",
        "author": "白居易",
        "content": "荒凉满庭草，偃亚侵檐竹。\n府吏下厅帘，家僮开被幞。\n数声城上漏，一点窗间烛。\n官曹冷似冰，谁肯来同宿。",
        "dynasty": "唐",
        "collection_info": null
    },
    {
        "uuid": "6e04c408f056629f0c5a178edc5af15a",
        "title": "梦与李七庾三十三同访元九",
        "author": "白居易",
        "content": "夜梦归长安，见我故亲友。\n损之在我左，顺之在我右。\n云是二月天，春风出携手。\n同过靖安里，下马寻元九。\n元九正独坐，见我笑开口。\n还指西院花，仍开北亭酒。\n如言各有故，似惜欢难久。\n神合俄顷间，神离欠伸后。\n觉来疑在侧，求索无所有。\n残灯影闪墙，斜月光穿牖。\n天明西北望，万里君知否。\n老去无见期，踟蹰搔白首。",
        "dynasty": "唐",
        "collection_info": null
    },
    {
        "uuid": "fac61450b5fbe13d3b4f8a02d93d0ee0",
        "title": "秋槿",
        "author": "白居易",
        "content": "风露飒已冷，天色亦黄昏。\n中庭有槿花，荣落同一晨。\n秋开已寂莫，夕陨何纷纷。\n正怜少颜色，復叹不逡巡。\n感此因念彼，怀哉聊一陈。\n男儿老富贵，女子晚婚姻。\n头白始得志，色衰方事人。\n后时不获已，安得如青春。",
        "dynasty": "唐",
        "collection_info": null
    },
    {
        "uuid": "8d6281ae0955ab4b481e71599d36fe3e",
        "title": "荅元郎中杨员外喜乌见寄",
        "author": "白居易",
        "content": "南宫鸳鸯地，何忽乌来止。\n故人锦帐郎，闻乌笑相视。\n疑乌报消息，望我归乡里。\n我归应待乌头白，惭媿元郎误欢喜。",
        "dynasty": "唐",
        "collection_info": null
    },
    {
        "uuid": "33ec2e7577e84ad6b48363f4eff7b6b0",
        "title": "初入峡有感",
        "author": "白居易",
        "content": "上有万仞山，下有千丈水。\n苍苍两崖间，阔狭容一苇。\n瞿唐呀直泻，滟滪屹中峙。\n未夜黑岩昏，无风白浪起。\n大石如刀劒，小石如牙齿。\n一步不可行，况千三百里。\n苒蒻竹篾𥮘，欹危檝师趾。\n一跌无完舟，吾生繫于此。\n常闻仗忠信，蛮貊可行矣。\n自古漂沈人，岂尽非君子。\n况吾时与命，蹇舛不足恃。\n常恐不才身，復作无名死。",
        "dynasty": "唐",
        "collection_info": null
    },
    {
        "uuid": "6588b3c0c16713c7ddd970d0f8a1ccd9",
        "title": "过昭君村",
        "author": "白居易",
        "content": "灵珠产无种，彩云出无根。\n亦如彼姝子，生此遐陋村。\n至丽物难掩，遽选入君门。\n独美众所嫉，终弃出塞垣。\n唯此希代色，岂无一顾恩。\n事排势须去，不得由至尊。\n白黑既可变，丹青何足论。\n竟埋代北骨，不返巴东魂。\n惨澹晚云水，依稀旧乡园。\n妍姿化已久，但有村名存。\n村中有遗老，指点为我言。\n不敢往者戒，恐贻来者冤。\n至今村女面，烧灼成瘢痕。",
        "dynasty": "唐",
        "collection_info": null
    },
    {
        "uuid": "720d2b1b12e4758fb00d1fd85680975a",
        "title": "自江州至忠州",
        "author": "白居易",
        "content": "前在浔阳日，已叹宾朋寡。\n忽忽抱忧怀，出门无处写。\n今来转深僻，穷峡巅山下。\n五月断行舟，滟堆正如马。\n巴人类猨狖，矍铄满山野。\n敢望见交亲，喜逢似人者。",
        "dynasty": "唐",
        "collection_info": null
    },
    {
        "uuid": "ab6bab5a4ce6722ec8faa22db5da5b7e",
        "title": "初到忠州登东楼寄万州杨八使君",
        "author": "白居易",
        "content": "山束邑居窄，峡牵气候偏。\n林峦少平地，雾雨多阴天。\n隐隐煮盐火，漠漠烧畬烟。\n赖此东楼夕，风月时翛然。\n凭轩望所思，目断心涓涓。\n背春有去雁，上水无来船。\n我怀巴东守，本是关西贤。\n平生已不浅，流落重相怜。\n水梗漂万里，笼禽囚五年。\n新恩同雨露，远郡邻山川。\n书信虽往復，封疆徒接连。\n其如美人面，欲见杳无缘。",
        "dynasty": "唐",
        "collection_info": null
    },
    {
        "uuid": "c44af14e459adbf496cfbff5848a49bd",
        "title": "郡中",
        "author": "白居易",
        "content": "乡路音信断，山城日月迟。\n欲知州近远，阶前摘荔枝。",
        "dynasty": "唐",
        "collection_info": null
    },
    {
        "uuid": "4f3c9a94e1202b813c351b1241b5eb90",
        "title": "西楼夜",
        "author": "白居易",
        "content": "悄悄復悄悄，城隅隐林杪。\n山郭灯火稀，峡天星汉少。\n年光东流水，生计南枝鸟。\n月没江沈沈，西楼殊未晓。",
        "dynasty": "唐",
        "collection_info": null
    },
    {
        "uuid": "5d9ca41bd09f3f2e9f6e2e897fdd5e41",
        "title": "东楼晓",
        "author": "白居易",
        "content": "脉脉復脉脉，东楼无宿客。\n城闇云雾多，峡深田地窄。\n宵灯尚留燄，晨禽初展翮。\n欲知山高低，不见东方白。",
        "dynasty": "唐",
        "collection_info": null
    },
    {
        "uuid": "d2d01ac8152ee18edfbe38f02c3e5127",
        "title": "寄王质夫",
        "author": "白居易",
        "content": "忆始识君时，爱君世缘薄。\n我亦吏王畿，不为名利着。\n春寻仙游洞，秋上云居阁。\n楼观水潺潺，龙潭花漠漠。\n吟诗石上坐，引酒泉边酌。\n因话出处心，心期老岩壑。\n忽从风雨别，遂被簪缨缚。\n君作出山云，我为入笼鹤。\n笼深鹤残顇，山远云飘泊。\n去处虽不同，同负平生约。\n今来各何在，老去随所託。\n我守巴南城，君佐征西幕。\n年颜渐衰飒，生计仍萧索。\n方含去国愁，且羡从军乐。\n旧游疑是梦，往事思如昨。\n相忆春又深，故山花正落。",
        "dynasty": "唐",
        "collection_info": null
    },
    {
        "uuid": "2a808dd2e008d31b98b8bef6973ace75",
        "title": "南宾郡斋即事寄杨万州",
        "author": "白居易",
        "content": "山上巴子城，山下巴江水。\n中有穷独人，强名为刺史。\n时时窃自哂，刺史岂如是。\n仓粟餧家人，黄缣裹妻子。\n莓苔翳冠带，雾雨霾楼雉。\n衙鼓暮復朝，郡斋卧还起。\n回头望南浦，亦在烟波裏。\n而我復何嗟，夫君犹滞此。",
        "dynasty": "唐",
        "collection_info": null
    },
    {
        "uuid": "6d5a67222adf1855219da7f930328176",
        "title": "招萧处士",
        "author": "白居易",
        "content": "峡内岂无人，所逢非所思。\n门前亦有客，相对不相知。\n仰望但云树，俯顾惟妻儿。\n寝食起居外，端然无所为。\n东郊萧处士，聊可与开眉。\n能饮满杯酒，善吟长句诗。\n庭前吏散后，江畔路干时。\n请君携竹杖，一赴郡斋期。",
        "dynasty": "唐",
        "collection_info": null
    },
    {
        "uuid": "69d56838eac87f370d624fc918aaae43",
        "title": "庭槐",
        "author": "白居易",
        "content": "南方饶竹树，唯有青槐稀。\n十种七八死，纵活亦支离。\n何此郡庭下，一株独华滋。\n蒙蒙碧烟叶，袅袅黄花枝。\n我家渭水上，此树荫前墀。\n忽向天涯见，忆在故园时。\n人生有情感，遇物牵所思。\n树木犹復尔，况见旧亲知。",
        "dynasty": "唐",
        "collection_info": null
    },
    {
        "uuid": "7da96eb5bca8dff853a46b630a170b49",
        "title": "送客回晚兴",
        "author": "白居易",
        "content": "城上云雾开，沙头风浪定。\n参差乱山出，澹泞平江净。\n行客舟已远，居人酒初醒。\n袅袅秋竹梢，巴蝉声似磬。",
        "dynasty": "唐",
        "collection_info": null
    },
    {
        "uuid": "10688db4bac741e6bf644c33727caa68",
        "title": "东楼竹",
        "author": "白居易",
        "content": "潇洒城东楼，绕楼多修竹。\n森然一万竿，白粉封青玉。\n卷帘睡初觉，欹枕看未足。\n影转色入楼，床席生浮绿。\n空城绝宾客，向夕弥幽独。\n楼上夜不归，此君留我宿。",
        "dynasty": "唐",
        "collection_info": null
    },
    {
        "uuid": "faa56645d51c0f48d596494ddc9b0ef1",
        "title": "九日登巴台",
        "author": "白居易",
        "content": "黍香酒初熟，菊暖花未开。\n闲听竹枝曲，浅酌茱萸杯。\n去年重阳日，漂泊湓城隈。\n今岁重阳日，萧条巴子台。\n旅鬓寻已白，乡书久不来。\n临觞一搔首，座客亦裴回。",
        "dynasty": "唐",
        "collection_info": null
    },
    {
        "uuid": "162be200c34b4b658696db8fc2549ae8",
        "title": "东城寻春",
        "author": "白居易",
        "content": "老色日上面，欢情日去心。\n今既不如昔，后当不如今。\n今犹未甚衰，每事力可任。\n花时仍爱出，酒后尚能吟。\n但恐如此兴，亦随日销沈。\n东城春欲老，勉强一来寻。",
        "dynasty": "唐",
        "collection_info": null
    },
    {
        "uuid": "a1357ca845b429cdd33d491e8259af45",
        "title": "江上送客",
        "author": "白居易",
        "content": "江花已萎绝，江草已消歇。\n远客何处归，孤舟今日发。\n杜鹃声似哭，湘竹斑如血。\n共是多感人，仍为此中别。",
        "dynasty": "唐",
        "collection_info": null
    },
    {
        "uuid": "9f4f5cd2fc698d3b4ab717d5ee5ad54a",
        "title": "桐花",
        "author": "白居易",
        "content": "春令有常候，清明桐始发。\n何此巴峡中，桐花开十月。\n岂伊物理变，信是土宜别。\n地气反寒暄，天时倒生杀。\n草木坚强物，所禀固难夺。\n风候一参差，荣枯遂乖剌。\n况吾北人性，不耐南方热。\n强羸寿夭间，安得依时节。",
        "dynasty": "唐",
        "collection_info": null
    },
    {
        "uuid": "95e32584eed22d7a333a6db0a62f85fc",
        "title": "早祭风伯因怀李十一舍人",
        "author": "白居易",
        "content": "远郡虽褊陋，时祀奉朝经。\n夙兴祭风伯，天气晓冥冥。\n导骑与从吏，引我出东垧。\n水雾重如雨，山火高于星。\n忽忆早朝日，与君趋紫庭。\n步登龙尾道，却望终南青。\n一别身向老，所思心未宁。\n至今想在耳，玉音尚玲玲。",
        "dynasty": "唐",
        "collection_info": null
    },
    {
        "uuid": "8f86182a23551f13dab5916b6c9284ba",
        "title": "花下对酒二首 一",
        "author": "白居易",
        "content": "蔼蔼江气春，南宾闰正月。\n梅樱与桃杏，次第城上发。\n红房烂簇火，素艳纷团雪。\n香惜委风飘，愁牵压枝折。\n楼中老太守，头上新白髮。\n冷澹病心情，暄和好时节。\n故园音信断，远郡亲宾绝。\n欲问花前尊，依然为谁设。",
        "dynasty": "唐",
        "collection_info": null
    },
    {
        "uuid": "40e8052f1e02c6a758f268cdc79ba26b",
        "title": "花下对酒二首 二",
        "author": "白居易",
        "content": "引手攀红樱，红樱落似霰。\n仰首看白日，白日走如箭。\n年芳与时景，顷刻犹衰变。\n况是血肉身，安能长强健。\n人心苦迷执，慕贵忧贫贱。\n愁色常在眉，欢容不上面。\n况吾头半白，把镜非不见。\n何必花下杯，更待他人劝。",
        "dynasty": "唐",
        "collection_info": null
    },
    {
        "uuid": "cb5457fa38493535fd43769e41ac38a1",
        "title": "不二门",
        "author": "白居易",
        "content": "两眼日将闇，四肢渐衰瘦。\n束带剩昔围，穿衣妨宽袖。\n流年似江水，奔注无昏昼。\n志气与形骸，安得长依旧。\n亦曾登玉陛，举措多纰缪。\n至今金阙籍，名姓独遗漏。\n亦曾烧大药，消息乖火候。\n至今残丹砂，烧干不成就。\n行藏事两失，忧恼心交鬬。\n化作顦顇翁，抛身在荒陋。\n坐看老病逼，须得医王救。\n唯有不二门，其间无夭寿。",
        "dynasty": "唐",
        "collection_info": null
    },
    {
        "uuid": "c18099044877fc28b1e8028740e7bcb8",
        "title": "我身",
        "author": "白居易",
        "content": "我身何所似，似彼孤生蓬。\n秋霜翦根断，浩浩随长风。\n昔游秦雍间，今落巴蛮中。\n昔为意气郎，今作寂寥翁。\n外貌虽寂莫，中怀颇冲融。\n赋命有厚薄，委心任穷通。\n通当为大鹏，举翅摩苍穹。\n穷则为鹪鹩，一枝足自容。\n苟知此道者，身穷心不穷。",
        "dynasty": "唐",
        "collection_info": null
    },
    {
        "uuid": "f981d207aab09ba5c4ac5a54af38f47a",
        "title": "哭王质夫",
        "author": "白居易",
        "content": "仙游寺前别，别来十年余。\n生别犹怏怏，死别復何如。\n客从梓潼来，道君死不虚。\n惊疑心未信，欲哭復踟蹰。\n踟蹰寝门侧，声发涕亦俱。\n衣上今日泪，箧中前月书。\n怜君古人风，重有君子儒。\n篇咏陶谢辈，风流嵇阮徒。\n出身既蹇屯，生世仍须臾。\n诚知天至高，安得不一呼。\n江南有毒蟒，江北有妖狐。\n皆享千年寿，多于王质夫。\n不知彼何德，不识此何辜。",
        "dynasty": "唐",
        "collection_info": null
    },
    {
        "uuid": "36d4d07709769a6983a90722eff36fe0",
        "title": "东坡种花二首 一",
        "author": "白居易",
        "content": "持钱买花树，城东坡上栽。\n但购有花者，不限桃杏梅。\n百果参杂种，千枝次第开。\n天时有早晚，地力无高低。\n红者霞艳艳，白者雪皑皑。\n游蠭逐不去，好鸟亦来栖。\n前有长流水，下有小平台。\n时拂台上石，一举风前杯。\n花枝荫我头，花蘂落我怀。\n独酌復独咏，不觉月平西。\n巴俗不爱花，竟春无人来。\n唯此醉太守，尽日不能迴。",
        "dynasty": "唐",
        "collection_info": null
    },
    {
        "uuid": "84883284b5a0c14a879f8ad45874f391",
        "title": "东坡种花二首 二",
        "author": "白居易",
        "content": "东坡春向暮，树木今何如。\n漠漠花落尽，翳翳叶生初。\n每日领童仆，荷鉏仍决渠。\n刬土壅其本，引泉溉其枯。\n小树低数尺，大树长丈余。\n封植来几时，高下随扶疎。\n养树既如此，养民亦何殊。\n将欲茂枝叶，必先救根株。\n云何救根株，劝农均赋租。\n云何茂枝叶，省事宽刑书。\n移此为郡政，庶几甿俗苏。",
        "dynasty": "唐",
        "collection_info": null
    },
    {
        "uuid": "ed79bb0aa2b54db26a7722e155404840",
        "title": "登城东古台",
        "author": "白居易",
        "content": "迢迢东郊上，有土青崔嵬。\n不知何代物，疑是巴王台。\n巴歌久无声，巴宫没黄埃。\n靡靡春草合，牛羊缘四隈。\n我来一登眺，目极心悠哉。\n始见江山势，峰迭水环迴。\n凭高视听旷，向远胷襟开。\n唯有故园念，时时东北来。",
        "dynasty": "唐",
        "collection_info": null
    },
    {
        "uuid": "acf2a173f96c2809a5be8c8e3fc8408b",
        "title": "哭诸故人因寄元八",
        "author": "白居易",
        "content": "昨日哭寝门，今日哭寝门。\n借问所哭谁，无非故交亲。\n伟卿既长往，质夫亦幽沦。\n屈指数年世，收涕自思身。\n彼皆少于我，先为泉下人。\n我今头半白，焉得身久存。\n好狂元郎中，相识二十春。\n昔见君生子，今闻君抱孙。\n存者尽老大，逝者已成尘。\n早晚升平宅，开眉一见君。",
        "dynasty": "唐",
        "collection_info": null
    },
    {
        "uuid": "08a42d540a8fd46fef82f27e0c50abe3",
        "title": "郡中春讌因赠诸客",
        "author": "白居易",
        "content": "仆本儒家子，待诏金马门。\n尘忝亲近地，孤负圣明恩。\n一旦奉优诏，万里牧远人。\n可怜岛夷帅，自称为使君。\n身骑牂牁马，口食涂江鳞。\n闇澹绯衫故，斓斑白髮新。\n是时岁二月，玉历布春分。\n颁条示皇泽，命宴及良辰。\n冉冉趋府吏，蚩蚩聚州民。\n有如蛰虫鸟，亦应天地春。\n熏草席铺坐，藤枝酒注樽。\n中庭无平地，高下随所陈。\n蛮鼓声坎坎，巴女舞蹲蹲。\n使君居上头，掩口语众宾。\n勿笑风俗陋，勿欺官府贫。\n蠭巢与蚁穴，随分有君臣。",
        "dynasty": "唐",
        "collection_info": null
    },
    {
        "uuid": "6c6dfcf0367a08cb68ae3f96d0d851f1",
        "title": "开元寺东池早春",
        "author": "白居易",
        "content": "池水暖温暾，水清波潋滟。\n簇簇青泥中，新蒲叶如劒。\n梅房小白裹，柳彩轻黄染。\n顺气草熏熏，适情鸥泛泛。\n旧游成梦寐，往事随阳焱。\n芳物感幽怀，一动平生念。",
        "dynasty": "唐",
        "collection_info": null
    },
    {
        "uuid": "901fc9ddefb49f09277eb5cd855ce690",
        "title": "东溪种柳",
        "author": "白居易",
        "content": "野性爱栽植，植柳水中坻。\n乘春持斧斫，裁截而树之。\n长短既不一，高下随所宜。\n倚岸埋大干，临流插小枝。\n松柏不可待，楩柟固难移。\n不如种此树，此树易荣滋。\n无根亦可活，成阴况非迟。\n三年未离郡，可以见依依。\n种罢水边憩，仰头闲自思。\n富贵本非望，功名须待时。\n不种东溪柳，端坐欲何为。",
        "dynasty": "唐",
        "collection_info": null
    },
    {
        "uuid": "065eea902a2d473b84d7371145dc9bc3",
        "title": "卧小斋",
        "author": "白居易",
        "content": "朝起视事毕，晏坐饱食终。\n散步长廊下，卧退小斋中。\n拙政自多暇，幽情谁与同。\n孰云二千石，心如田野翁。",
        "dynasty": "唐",
        "collection_info": null
    },
    {
        "uuid": "f06ba1a3865dce375e961632a9e09f8f",
        "title": "步东坡",
        "author": "白居易",
        "content": "朝上东坡步，夕上东坡步。\n东坡何所爱，爱此新成树。\n种植当岁初，滋荣及春暮。\n信意取次栽，无行亦无数。\n绿阴斜景转，芳气微风度。\n新叶鸟下来，萎花蝶飞去。\n闲携斑竹杖，徐曳黄麻屦。\n欲识往来频，青芜成白路。",
        "dynasty": "唐",
        "collection_info": null
    },
    {
        "uuid": "d90078fb07641b7dd7fba4cdb2aef78e",
        "title": "征秋税毕题郡南亭",
        "author": "白居易",
        "content": "高城直下视，蠢蠢见巴蛮。\n安可施政教，尚不通语言。\n且喜赋敛毕，幸闻闾井安。\n岂伊循良化，赖此丰登年。\n案牍既简少，池馆亦清闲。\n秋雨檐果落，夕钟林鸟还。\n南亭日潇洒，偃卧恣疎顽。",
        "dynasty": "唐",
        "collection_info": null
    },
    {
        "uuid": "a8d68571b2c8a4f489b5ce8472cbc185",
        "title": "蚊蟆",
        "author": "白居易",
        "content": "巴徼炎毒早，二月蚊蟆生。\n咂肤拂不去，绕耳薨薨声。\n斯物颇微细，中人初甚轻。\n如有肤受谮，久则疮痏成。\n痏成无奈何，所要防其萌。\n么虫何足道，潜喻儆人情。",
        "dynasty": "唐",
        "collection_info": null
    },
    {
        "uuid": "712fb64b2d530f7d6b2677791f5a882a",
        "title": "登龙昌上寺望江南山怀钱舍人",
        "author": "白居易",
        "content": "骑马出西郭，悠悠欲何之。\n独上高寺去，一与白云期。\n虚槛晚潇洒，前山碧参差。\n忽似青龙閤，同望玉峰时。\n因咏松雪句，永怀鸾鹤姿。\n六年不相见，况乃隔荣衰。",
        "dynasty": "唐",
        "collection_info": null
    },
    {
        "uuid": "8ff179f71560e85efbf28ec433de2f52",
        "title": "郊下",
        "author": "白居易",
        "content": "西日照高树，树头子规鸣。\n东风吹野水，水畔江蓠生。\n尽日看山立，有时寻涧行。\n兀兀长如此，何许似专城。",
        "dynasty": "唐",
        "collection_info": null
    },
    {
        "uuid": "b27869cc3ce3b249bf5f2a1bb74ca37d",
        "title": "遣怀",
        "author": "白居易",
        "content": "乐往必悲生，泰来由否极。\n谁言此数然，吾道何终塞。\n尝求詹尹卜，拂龟竟默默。\n亦曾仰问天，天但苍苍色。\n自兹唯委命，名利心双息。\n近日转安闲，乡园亦休忆。\n回看世间苦，苦在求不得。\n我今无所求，庶离忧悲域。",
        "dynasty": "唐",
        "collection_info": null
    },
    {
        "uuid": "8cb5e82d3fcabe32674e705037d15fdd",
        "title": "岁晚",
        "author": "白居易",
        "content": "霜降水返壑，风落木归山。\n冉冉岁将宴，物皆復本源。\n何此南迁客，五年独未还。\n命屯分已定，日久心弥安。\n亦尝心与口，静念私自言。\n去国固非乐，归乡未必欢。\n何须自生苦，舍易求其难。",
        "dynasty": "唐",
        "collection_info": null
    },
    {
        "uuid": "88061b98ed6241ff03cc75779275d8ce",
        "title": "负冬日",
        "author": "白居易",
        "content": "杲杲冬日出，照我屋南隅。\n负暄闭目坐，和气生肌肤。\n初似饮醇醪，又如蛰者苏。\n外融百骸畅，中适一念无。\n旷然忘所在，心与虚空俱。",
        "dynasty": "唐",
        "collection_info": null
    },
    {
        "uuid": "e7eab2838642074e150c69e00812e92a",
        "title": "委顺",
        "author": "白居易",
        "content": "山城虽荒芜，竹树有嘉色。\n郡俸诚不多，亦足充衣食。\n外累由心起，心宁累自息。\n尚欲忘家乡，谁能算官职。\n宜怀齐远近，委顺随南北。\n归去诚可怜，天涯住亦得。",
        "dynasty": "唐",
        "collection_info": null
    },
    {
        "uuid": "ea50fd5c8aef488dfb3263fc3e937e4b",
        "title": "宿溪翁",
        "author": "白居易",
        "content": "众心爱金玉，众口贪酒肉。\n何如此溪翁，饮瓢亦自足。\n溪南刈薪草，溪北修墙屋。\n岁种一顷田，春驱两黄犊。\n于中甚安适，此外无营欲。\n溪畔偶相逢，庵中遂同宿。\n醉翁向朝市，问我何官禄。\n虚言笑杀翁，郎官应列宿。",
        "dynasty": "唐",
        "collection_info": null
    },
    {
        "uuid": "f1d49b4185a7c8945287c108573b0d09",
        "title": "重过寿泉忆与杨九别时因题店壁",
        "author": "白居易",
        "content": "商州南十里，有水名寿泉。\n涌出石崖下，流经山店前。\n忆昔相送日，我去君言还。\n寒波与老泪，此地共潺湲。\n一去历万里，再来经六年。\n形容已变改，处所犹依然。\n他日君过此，慇懃吟此篇。",
        "dynasty": "唐",
        "collection_info": null
    },
    {
        "uuid": "eeb8db0ec50dc497e19dd8e0e2200687",
        "title": "西掖早秋直夜书意",
        "author": "白居易",
        "content": "凉风起禁掖，新月生宫沼。\n夜半秋闇来，万年枝袅袅。\n炎凉递时节，钟鼓交昏晓。\n遇圣惜年衰，报恩愁力小。\n素餐无补益，朱绶虚缠绕。\n冠盖栖野云，稻粱养山鸟。\n量能私自省，所得已非少。\n五品不为贱，五十不为夭。\n若无知足心，贪求何日了。",
        "dynasty": "唐",
        "collection_info": null
    },
    {
        "uuid": "bffb979e737f2ea9df1e1d451ce8dd96",
        "title": "庭松",
        "author": "白居易",
        "content": "堂下何所有，十松当我阶。\n乱立无行次，高下亦不齐。\n高者三丈长，下者十尺低。\n有如野生物，不知何人栽。\n接以青瓦屋，承之白沙台。\n朝昏有风月，燥湿无尘泥。\n疎韵秋槭槭，凉阴夏凄凄。\n春深微雨夕，满叶珠蓑蓑。\n岁暮大雪天，压枝玉皑皑。\n四时各有趣，万木非其侪。\n去年买此宅，多为人所咍。\n一家二十口，移转就松来。\n移来有何得，但得烦襟开。\n即此是益友，岂必交贤才。\n顾我犹俗士，冠带走尘埃。\n未称为松主，时时一媿怀。",
        "dynasty": "唐",
        "collection_info": null
    },
    {
        "uuid": "7de8ef3f439aa180e84a340666e78b07",
        "title": "竹窗",
        "author": "白居易",
        "content": "常爱辋川寺，竹窗东北廊。\n一别十余载，见竹未曾忘。\n今春二月初，卜居在新昌。\n未暇作廐库，且先营一堂。\n开窗不糊纸，种竹不依行。\n意取北檐下，窗与竹相当。\n绕屋声淅淅，逼人色苍苍。\n烟通杳蔼气，月透玲珑光。\n是时三伏天，天气热如汤。\n独此竹窗下，朝迴解衣裳。\n轻纱一幅巾，小簟六尺床。\n无客尽日静，有风终夜凉。\n乃知前古人，言事颇谙详。\n清风北窗卧，可以傲羲皇。",
        "dynasty": "唐",
        "collection_info": null
    },
    {
        "uuid": "ee0fd5c044afa6c0c7d6d5887d032782",
        "title": "同韩侍郎游郑家池吟诗小饮",
        "author": "白居易",
        "content": "野艇容三人，晚池流浼浼。\n悠然依棹坐，水思如江海。\n宿雨洗沙尘，晴风荡烟霭。\n残阳上竹树，枝叶生光彩。\n我本偶然来，景物如相待。\n白鸥惊不起，绿芡行堪采。\n齿髮虽已衰，性灵未云改。\n逢诗遇杯酒，尚有心情在。",
        "dynasty": "唐",
        "collection_info": null
    },
    {
        "uuid": "6b55fb52c32bccd8ad64b83dc682d0a7",
        "title": "晚归有感",
        "author": "白居易",
        "content": "朝弔李家孤，暮问崔家疾。\n回马独归来，低眉心郁郁。\n平生所善者，多不过六七。\n如何十年间，零落三无一。\n刘曾梦中见，元向花前失。\n渐老与谁游，春城好风日。",
        "dynasty": "唐",
        "collection_info": null
    },
    {
        "uuid": "66180930138bd67e0f0bc651e579f319",
        "title": "曲江感秋二首 一",
        "author": "白居易",
        "content": "元和二年秋，我年三十七。\n长庆二年秋，我年五十一。\n中间十四年，六年居谴黜。\n穷通与荣悴，委运随外物。\n遂师庐山远，重弔湘江屈。\n夜听竹枝愁，秋看滟堆没。\n近辞巴郡印，又秉纶闱笔。\n晚遇何足言，白髮映朱绂。\n销沈昔意气，改换旧容质。\n独有曲江秋，风烟如往日。",
        "dynasty": "唐",
        "collection_info": null
    },
    {
        "uuid": "5e2510de310aa886a9606ee0ea0bc0b5",
        "title": "曲江感秋二首 二",
        "author": "白居易",
        "content": "疎芜南岸草，萧飒西风树。\n秋到未几时，蝉声又无数。\n莎平绿茸合，莲落青房露。\n今日临望时，往年感秋处。\n池中水依旧，城上山如故。\n独我鬓间毛，昔黑今垂素。\n荣名与壮齿，相避如朝暮。\n时命始欲来，年颜已先去。\n当春不欢乐，临老徒惊误。\n故作咏怀诗，题于曲江路。",
        "dynasty": "唐",
        "collection_info": null
    },
    {
        "uuid": "677a50aea7fdf95124b9b6e86f0b52d3",
        "title": "玩松竹二首 一",
        "author": "白居易",
        "content": "龙蛇隐大泽，麋鹿游丰草。\n栖凤安于梧，潜鱼乐于藻。\n吾亦爱吾庐，庐中乐吾道。\n前松后修竹，偃卧可终老。\n各附其所安，不知他物好。",
        "dynasty": "唐",
        "collection_info": null
    },
    {
        "uuid": "88b0215b45e573b013fe2fcd93e23d90",
        "title": "玩松竹二首 二",
        "author": "白居易",
        "content": "坐爱前檐前，卧爱北窗北。\n窗竹多好风，檐松有嘉色。\n幽怀一以合，俗念随缘息。\n在尔虽无情，于予即有得。\n乃知性相近，不必动与植。",
        "dynasty": "唐",
        "collection_info": null
    },
    {
        "uuid": "5105e35835ecedd9dd5cb206654b7d47",
        "title": "衰病无趣因吟所怀",
        "author": "白居易",
        "content": "朝餐多不饱，夜卧常少睡。\n自觉寝食间，多无少年味。\n平生好诗酒，今亦将舍弃。\n酒唯下药饮，无復曾欢醉。\n诗多听人吟，自不题一字。\n病姿与衰相，日夜相继至。\n况当尚少朝，弥惭居近侍。\n终当求一郡，聚少渔樵费。\n合口便归山，不问人间事。",
        "dynasty": "唐",
        "collection_info": null
    },
    {
        "uuid": "d6127b67e1708495829038fa0b2ef0d4",
        "title": "逍遥咏",
        "author": "白居易",
        "content": "亦莫恋此身，亦莫厌此身。\n此身何足恋，万劫烦恼根。\n此身何足厌，一聚虚空尘。\n无恋亦无厌，始是逍遥人。",
        "dynasty": "唐",
        "collection_info": null
    },
    {
        "uuid": "d5febef56b3f0ad51f33771dcad38003",
        "title": "短歌行",
        "author": "白居易",
        "content": "曈曈太阳如火色，上行千里下一刻。\n出为白昼入为夜，圆转如珠住不得。\n住不得，可奈何，为君举酒歌短歌。\n歌声苦，词亦苦，四座少年君听取。\n今夕未竟明夕催，秋风纔往春风回。\n人无根蔕时不驻，朱颜白日相隳颓。\n劝君且强笑一面，劝君且强饮一杯。\n人生不得长欢乐，年少须臾老到来。",
        "dynasty": "唐",
        "collection_info": null
    },
    {
        "uuid": "f8380559e61a42340c323828a739bb48",
        "title": "生离别",
        "author": "白居易",
        "content": "食檗不易食梅难，檗能苦兮梅能酸。\n未如生别之为难，苦在心兮酸在肝。\n晨鸡再鸣残月没，征马连嘶行人出。\n回看骨肉哭一声，梅酸檗苦甘如蜜。\n黄河水白黄云秋，行人河边相对愁。\n天寒野旷何处宿？棠棃叶战风飕飕。\n生离别，生离别，忧从中来无断绝。\n忧极心劳血气衰，未年三十生白髮。",
        "dynasty": "唐",
        "collection_info": null
    },
    {
        "uuid": "3b2f1da4d52c63a255e6c3f5f7c64a35",
        "title": "浩歌行",
        "author": "白居易",
        "content": "天长地久无终毕，昨夜今朝又明日。\n鬓髮苍浪牙齿疎，不觉身年四十七。\n前去五十有几年，把镜照面心茫然。\n既无长绳繫白日，又无大药驻朱颜。\n朱颜日渐不如故，青史功名在何处？欲留年少待富贵，富贵不来年少去。\n去復去兮如长河，东流赴海无迴波。\n贤愚贵贱同归尽，北邙冢墓高嵯峨。\n古来如此非独我，未死有酒且高歌。\n颜回短命伯夷饿，我今所得亦已多。\n功名富贵须待命，命若不来知奈何。",
        "dynasty": "唐",
        "collection_info": null
    },
    {
        "uuid": "476050d01836c06e89e3b263d350aa19",
        "title": "王夫子",
        "author": "白居易",
        "content": "王夫子，送君为一尉，东南三千五百里。\n道途虽远位虽卑，月俸犹堪活妻子。\n男儿口读古人书，束带敛手来从事。\n近将徇禄给一家，远则行道佐时理。\n行道佐时须待命，委身下位无为耻。\n命苟未来且求食，官无卑高及远迩。\n男儿上既未能济天下，下又不至饥寒死。\n吾观九品至一品，其间气味都相似。\n紫绶朱绂青布衫，颜色不同而已矣。\n王夫子，别有一事欲劝君，遇酒逢春且欢喜。",
        "dynasty": "唐",
        "collection_info": null
    },
    {
        "uuid": "6af35b3fcb24afaca11ebbea7735205e",
        "title": "江南遇天宝乐叟",
        "author": "白居易",
        "content": "白头病叟泣且言，禄山未乱入棃园。\n能弹琵琶和法曲，多在华清随至尊。\n是时天下太平久，年年十月坐朝元。\n千官起居环佩合，万国会同车马奔。\n金钿照耀石瓮寺，兰麝熏煮温汤源。\n贵妃宛转侍君侧，体弱不胜珠翠繁。\n冬雪飘飖锦袍暖，春风荡漾霓裳飜。\n欢娱未足燕寇至，弓劲马肥胡语喧。\n豳土人迁避夷狄，鼎湖龙去哭轩辕。\n从此漂沦落南土，万人死尽一身存。\n秋风江上浪无限，暮雨舟中酒一尊。\n涸鱼久失风波势，枯草曾霑雨露恩。\n我自秦来君莫问，骊山渭水如荒村。\n新丰树老笼明月，长生殿闇锁春云。\n红叶纷纷盖欹瓦，绿苔重重封坏垣。\n唯有中官作宫使，每年寒食一开门。",
        "dynasty": "唐",
        "collection_info": null
    },
    {
        "uuid": "f8b86a3efef29e8d8bcee75e3e4a5e9e",
        "title": "送张山人归嵩阳",
        "author": "白居易",
        "content": "黄昏惨惨天微雪，修行坊西鼓声绝。\n张生马瘦衣且单，夜扣柴门与我别。\n媿君冒寒来别我，为君酤酒张灯火。\n酒酣火暖与君言，何事入关又出关。\n荅云前年偶下山，四十余月客长安。\n长安古来名利地，空手无金行路难。\n朝游九城陌，肥马轻车欺杀客。\n暮宿五侯门，残茶冷酒愁杀人。\n春明门，门前便是嵩山路。\n幸有云泉容此身，明日辞君且归去。",
        "dynasty": "唐",
        "collection_info": null
    },
    {
        "uuid": "a23aad1c050ccb8fc9a2e6ba935f2604",
        "title": "醉后走笔酬刘五主簿长句之赠兼简张大贾二十四先辈昆季",
        "author": "白居易",
        "content": "刘兄文高行孤立，十五年前名翕习。\n是时相遇在符离，我年二十君三十。\n得意忘年心迹亲，寓居同县日知闻。\n衡门寂莫朝寻我，古寺萧条暮访君。\n朝来暮去多携手，穷巷贫居何所有。\n秋灯夜写联句诗，春雪朝倾暖寒酒。\n陴湖绿爱白鸥飞，濉水清怜红鲤肥。\n偶语闲攀芳树立，相扶醉蹋落花归。\n张贾弟兄同里巷，乘闲数数来相访。\n雨天连宿草堂中，月夜徐行石桥上。\n我年渐长忽自惊，镜中冉冉髭鬚生。\n心畏后时同励志，身牵前事各求名。\n问我栖栖何所适，乡人荐为鹿鸣客。\n二千里别谢交游，三十韵诗慰行役。\n出门可怜唯一身，敝裘瘦马入咸秦。\n冬冬街鼓红尘闇，晚到长安无主人。\n二贾二张与余弟，躯车逦迤来相继。\n操词握赋为干戈，锋锐森然胜气多。\n齐入文场同苦战，五人十载九登科。\n二张得隽名居甲，美退争雄重告捷。\n棠棣辉荣并桂枝，芝兰芳馥和荆叶。\n唯有沅犀屈未伸，握中自谓骇鸡珍。\n三年不鸣鸣必大，岂独骇鸡当骇人。\n元和运启千年圣，同遇明时余最幸。\n始辞秘阁吏王畿，遽列谏垣升禁闱。\n蹇步何堪鸣佩玉，衰容不称着朝衣。\n阊阖晨开朝百辟，冕旒不动香烟碧。\n步登龙尾上虚空，立去天颜无咫尺。\n宫花似雪从乘舆，禁月如霜坐直庐。\n身贱每惊随内宴，才微常媿草天书。\n晚松寒竹新昌第，职居密近门多闭。\n日暮银台下直回，故人到门门暂开。\n回头下马一相顾，尘土满衣何处来？敛手炎凉叙未毕，先说旧山今悔出。\n岐阳旅宦少欢娱，江左羇游费时日。\n赠我一篇行路吟，吟之句句披沙金。\n岁月徒催白髮貌，泥涂不屈青云心。\n谁会茫茫天地意，短才获用长才弃。\n我随鹓鹭入烟云，谬上丹墀为近臣。\n君同鸾凤栖荆棘，犹着青袍作选人。\n惆怅知贤不能荐，徒为出入蓬莱殿。\n月惭谏纸二百张，岁媿俸钱三十万。\n大底浮荣何足道，几度相逢即身老。\n且倾斗酒慰羇愁，重话符离问旧游。\n北巷邻居几家去，东林旧院何人住。\n武里村花落復开，流沟山色应如故。\n感此酬君千字诗，醉中分手又何之。\n须知通塞寻常事，莫叹浮沈先后时。\n慷慨临歧重相勉，殷勤别后加餐饭。\n君不见买臣衣锦还故乡，五十身荣未为晚。",
        "dynasty": "唐",
        "collection_info": null
    },
    {
        "uuid": "b4c02a976d98828a28133e4c84c587ff",
        "title": "和钱员外荅卢员外早春独游曲江见寄长句",
        "author": "白居易",
        "content": "春来有色闇融融，先到诗情酒思中。\n柳岸霏微裛尘雨，杏园澹荡开花风。\n闻君独游心郁郁，薄晚新晴骑马出。\n醉思诗侣有同年，春叹翰林无暇日。\n云夫首倡寒玉音，蔚章继和春搜吟。\n此时我亦闭门坐，一日风光三处心。",
        "dynasty": "唐",
        "collection_info": null
    },
    {
        "uuid": "d0181c3778f4dfdcdae0e4b419ddf8cc",
        "title": "东墟晚歇",
        "author": "白居易",
        "content": "凉风冷露萧索天，黄蒿紫菊荒凉田。\n绕冢秋花少颜色，细虫小蝶飞飜飜。\n中有腾腾独行者，手拄渔竿不骑马。\n晚从南涧钓鱼回，歇此墟中白杨下。\n褐衣半故白髮新，人逢知我是何人。\n谁言渭浦栖迟客，曾作甘泉侍从臣。",
        "dynasty": "唐",
        "collection_info": null
    },
    {
        "uuid": "8aa280a26232d07d7b6d461426f73b87",
        "title": "客中月",
        "author": "白居易",
        "content": "客从江南来，来时月上弦。\n悠悠行旅中，三见清光圆。\n晓随残月行，夕与新月宿。\n谁谓月无情，千里远相逐。\n朝发渭水桥，暮入长安陌。\n不知今夜月，又作谁家客。",
        "dynasty": "唐",
        "collection_info": null
    },
    {
        "uuid": "5885ca3f6d86b45e7d395b107964cd6c",
        "title": "輓歌词",
        "author": "白居易",
        "content": "丹旐何飞扬，素骖亦悲鸣。\n晨光照闾巷，輀车俨欲行。\n萧条九月天，哀輓出重城。\n借问送者谁，妻子与弟兄。\n苍苍上古原，峨峨开新茔。\n含酸一恸哭，异口同哀声。\n旧陇转芜绝，新坟日罗列。\n春风草绿北邙山，此地年年生死别。",
        "dynasty": "唐",
        "collection_info": null
    },
    {
        "uuid": "4e2d39cfcbbaea68b34e8ced65462eeb",
        "title": "长相思",
        "author": "白居易",
        "content": "九月西风兴，月冷露华凝。\n思君秋夜长，一夜魂九升。\n二月东风来，草拆花心开。\n思君春日迟，一日肠九迴。\n妾住洛桥北，君住洛桥南。\n十五即相识，今年二十三。\n有如女萝草，生在松之侧。\n蔓短枝苦高，萦迴上不得。\n人言人有愿，愿至天必成。\n愿作远方兽，步步比肩行。\n愿作深山木，枝枝连理生。",
        "dynasty": "唐",
        "collection_info": null
    },
    {
        "uuid": "47c5934f2ce8b98734cff0aa3e61f81e",
        "title": "山鹧鸪",
        "author": "白居易",
        "content": "山鹧鸪，朝朝暮暮啼復啼，啼时露白风凄凄。\n黄茅冈头秋日晚，苦竹岭下寒月低。\n畬田有粟何不啄，石楠有枝何不栖？迢迢不缓復不急，楼上舟中声闇入。\n梦乡迁客展转卧，抱儿寡妇彷徨立。\n山鹧鸪，尔本此乡鸟。\n生不辞巢不别羣，何苦声声啼到晓。\n啼到晓，唯能愁北人，南人惯闻如不闻。",
        "dynasty": "唐",
        "collection_info": null
    },
    {
        "uuid": "16438914b836bbeb436a929be1d9f966",
        "title": "放旅雁",
        "author": "白居易",
        "content": "九江十年冬大雪，江水生冰树枝折。\n百鸟无食东西飞，中有旅鴈声最饥。\n雪中啄草冰上宿，翅冷腾空飞动迟。\n江童持网捕将去，手携入市生卖之。\n我本北人今谴谪，人鸟虽殊同是客。\n见此客鸟伤客人，赎汝放汝飞入云。\n鴈鴈汝飞向何处？第一莫飞西北去。\n淮西有贼讨未平，百万甲兵久屯聚。\n官军贼军相守老，食尽兵穷将及汝。\n健儿饥饿射汝吃，拔汝翅翎为箭羽。",
        "dynasty": "唐",
        "collection_info": null
    },
    {
        "uuid": "c88dc7d3f10df8808ab98ad9812c5f7a",
        "title": "送春归",
        "author": "白居易",
        "content": "送春归，三月尽日日暮时。\n去年杏园花飞御沟绿，何处送春曲江曲。\n今年杜鹃花落子规啼，送春何处西江西。\n帝城送春犹怏怏，天涯送春能不加惆怅。\n莫惆怅，送春人。\n冗员无替五年罢，应须准拟再送浔阳春。\n五年炎凉凡十变，又知此身健不健。\n好去今年江上春，明年未死还相见。",
        "dynasty": "唐",
        "collection_info": null
    },
    {
        "uuid": "05abe009ec2be71be5b095b2a77e148c",
        "title": "山石榴寄元九",
        "author": "白居易",
        "content": "山石榴，一名山踯躅，一名杜鹃花。\n杜鹃啼时花扑扑，九江三月杜鹃来，一声催得一枝开。\n江城上佐闲无事，山下斸得厅前栽。\n烂熳一阑十八树，根株有数花无数。\n千房万叶一时新，嫩紫殷红鲜曲尘。\n泪痕裛损燕支脸，剪刀裁破红绡巾。\n谪仙初堕愁在世，姹女新嫁娇泥春。\n日射血珠将滴地，风飜火燄欲烧人。\n闲折两枝持在手，细看不似人间有。\n花中此物似西施，芙蓉芍药皆嫫母。\n奇芳绝艳别者谁，通州迁客元拾遗。\n拾遗初贬江陵去，去时正值青春暮。\n商山秦岭愁杀君，山石榴花红夹路。\n题诗报我何所云，苦云色似石榴帬。\n当时丛畔唯思我，今日阑前只忆君。\n忆君不见坐销落，日西风起红纷纷。",
        "dynasty": "唐",
        "collection_info": null
    },
    {
        "uuid": "b42c139e6f35b8c5172d6ec0834fb1ac",
        "title": "画竹歌",
        "author": "白居易",
        "content": "植物之中竹难写，故今虽画无似者。\n萧郎下笔独逼真，丹青以来唯一人。\n人画竹身肥拥肿，萧画茎瘦节节竦。\n人画竹梢死羸垂，萧画枝活叶叶动。\n不根而生从意生，不笋而成由笔成。\n野塘水边碕岸侧，森森两丛十五茎。\n婵娟不失筠粉态，萧飒尽得风烟情。\n举头忽看不似画，低耳静听疑有声。\n西丛七茎劲而健，省向天竺寺前石上见。\n东丛八茎疎且寒，忆曾湘妃庙裏雨中看。\n幽姿远思少人别，与君相顾空长叹。\n萧郎萧郎老可惜，手颤眼昏头雪色。\n自言便是绝笔时，从今此竹尤难得。",
        "dynasty": "唐",
        "collection_info": null
    },
    {
        "uuid": "75558a080a476f187f75473c06c7a468",
        "title": "真娘墓",
        "author": "白居易",
        "content": "真娘墓，虎丘道。\n不识真娘镜中面，唯见真娘墓头草。\n霜摧桃李风折莲，真娘死时犹少年。\n脂肤荑手不牢固，世间尤物难留连。\n难留连，易销歇，塞北花，江南雪。",
        "dynasty": "唐",
        "collection_info": null
    },
    {
        "uuid": "9fd3bfbbba3439b0d313c90c5616c525",
        "title": "长恨歌",
        "author": "白居易",
        "content": "汉皇重色思倾国，御宇多年求不得。\n杨家有女初长成，养在深闺人未识。\n天生丽质难自弃，一朝选在君王侧。\n回眸一笑百媚生，六宫粉黛无颜色。\n春寒赐浴华清池，温泉水滑洗凝脂。\n侍儿扶起娇无力，始是新承恩泽时。\n云鬓花颜金步摇，芙蓉帐暖度春宵。\n春宵苦短日高起，从此君王不早朝。\n承欢侍宴无闲暇，春从春游夜专夜。\n后宫佳丽三千人，三千宠爱在一身。\n金屋妆成娇侍夜，玉楼宴罢醉和春。\n姊妹弟兄皆列土，可怜光彩生门户。\n遂令天下父母心，不重生男重生女。\n骊宫高处入青云，仙乐风飘处处闻。\n缓歌慢舞凝丝竹，尽日君王看不足。\n渔阳鞞鼓动地来，惊破霓裳羽衣曲。\n九重城阙烟尘生，千乘万骑西南行。\n翠华摇摇行復止，西出都门百余里。\n六军不发无奈何，宛转蛾眉马前死。\n花钿委地无人收，翠翘金雀玉搔头。\n君王掩面救不得，回看血泪相和流。\n黄埃散漫风萧索，云栈萦纡登劒阁。\n峨嵋山下少人行，旌旗无光日色薄。\n蜀江水碧蜀山青，圣主朝朝暮暮情。\n行宫见月伤心色，夜雨闻铃肠断声。\n天旋日转迴龙驭，到此踌躇不能去。\n马嵬坡下泥土中，不见玉颜空死处。\n君臣相顾尽霑衣，东望都门信马归。\n归来池苑皆依旧，太液芙蓉未央柳。\n芙蓉如面柳如眉，对此如何不泪垂？春风桃李花开夜，秋雨梧桐叶落时。\n西宫南苑多秋草，宫叶满阶红不埽。\n棃园弟子白髮新，椒房阿监青娥老。\n夕殿萤飞思悄然，孤灯挑尽未成眠。\n迟迟钟鼓初长夜，耿耿星河欲曙天。\n鸳鸯瓦冷霜华重，翡翠衾寒谁与共。\n悠悠生死别经年，魂魄不曾来入梦。\n临邛道士鸿都客，能以精诚致魂魄。\n为感君王展转思，遂教方士殷勤觅。\n排空驭气奔如电，升天入地求之徧。\n上穷碧落下黄泉，两处茫茫皆不见。\n忽闻海上有仙山，山在虚无缥缈间。\n楼阁玲珑五云起，其中绰约多仙子。\n中有一人字太真，雪肤花貌参差是。\n金阙西厢叩玉扃，转教小玉报双成。\n闻道汉家天子使，九华帐裏梦魂惊。\n揽衣推枕起裴回，珠箔银屏逦迤开。\n云鬓半偏新睡觉，花冠不整下堂来。\n风吹仙袂飘飖举，犹似霓裳羽衣舞。\n玉容寂莫泪阑干，棃花一枝春带雨。\n含情凝睇谢君王，一别音容两渺茫。\n昭阳殿裏恩爱绝，蓬莱宫中日月长。\n回头下望人寰处，不见长安见尘雾。\n唯将旧物表深情，钿合金钗寄将去。\n钗留一股合一扇，钗擘黄金合分钿。\n但教心似金钿坚，天上人间会相见。\n临别殷勤重寄词，词中有誓两心知。\n七月七日长生殿，夜半无人私语时。\n在天愿作比翼鸟，在地愿为连理枝。\n天长地久有时尽，此恨绵绵无绝期。",
        "dynasty": "唐",
        "collection_info": null
    },
    {
        "uuid": "ce9e516612212990847cd8c5ae443a2f",
        "title": "妇人苦",
        "author": "白居易",
        "content": "蝉鬓加意梳，蛾眉用心埽。\n几度晓妆成，君看不言好。\n妾身重同穴，君意轻偕老。\n惆怅去年来，心知未能道。\n今朝一开口，语少意何深。\n愿引他时事，移君此日心。\n人言夫妇亲，义合如一身。\n及至死生际，何曾苦乐均。\n妇人一丧夫，终身守孤孑。\n有如林中竹，忽被风吹折。\n一折不重生，枯死犹抱节。\n男儿若丧妇，能不暂伤情。\n应似门前柳，逢春易发荣。\n风吹一枝折，还有一枝生。\n为君委曲言，愿君再三听。\n须知妇人苦，从此莫相轻。",
        "dynasty": "唐",
        "collection_info": null
    },
    {
        "uuid": "777cfc4ead3c05aeb0e4408854017d94",
        "title": "长安道",
        "author": "白居易",
        "content": "花枝缺处青楼开，艳歌一曲酒一杯。\n美人劝我急行乐，自古朱颜不再来。\n君不见外州客，长安道，一迴来，一迴老。",
        "dynasty": "唐",
        "collection_info": null
    },
    {
        "uuid": "0a6299ace4274e1f4371ca2a89bb323c",
        "title": "潜别离",
        "author": "白居易",
        "content": "不得哭，潜别离，不得语，闇相思。\n两心之外无人知，深笼夜鏁独栖鸟。\n利劒春断连理枝，河水虽浊有清日。\n乌头虽黑有白时，唯有潜离与暗别。",
        "dynasty": "唐",
        "collection_info": null
    },
    {
        "uuid": "16f07b2cd120b512edffcd91ad12cc9a",
        "title": "隔浦莲",
        "author": "白居易",
        "content": "隔浦爱红莲，昨日看犹在。\n夜来风吹落，只得一回采。\n花开虽有明年期，復愁明年还暂时。",
        "dynasty": "唐",
        "collection_info": null
    },
    {
        "uuid": "5682305aa070150e7f7e885a9a8bd111",
        "title": "寒食野望吟",
        "author": "白居易",
        "content": "丘墟郭门外，寒食谁家哭。\n风吹旷野纸钱飞，古墓纍纍春草绿。\n棠棃花映白杨树，尽是死生离别处。\n冥寞重泉哭不闻，萧萧暮雨人归去。",
        "dynasty": "唐",
        "collection_info": null
    },
    {
        "uuid": "22b24b1e8af6211770b56eba3b21b419",
        "title": "琵琶引",
        "author": "白居易",
        "content": "浔阳江头夜送客，枫叶荻花秋索索。\n主人下马客在船，举酒欲饮无管弦。\n醉不成欢惨将别，别时茫茫江浸月。\n忽闻水上琵琶声，主人忘归客不发。\n寻声暗问弹者谁，琵琶声停欲语迟。\n移船相近邀相见，添酒迴灯重开宴。\n千呼万唤始出来，犹抱琵琶半遮面。\n转轴拨弦三两声，未成曲调先有情。\n弦弦掩抑声声思，似诉平生不得意。\n低眉信手续续弹，说尽心中无限事。\n轻拢慢捻抹復挑，初为霓裳后六幺。\n大弦嘈嘈如急雨，小弦切切如私语。\n嘈嘈切切错杂弹，大珠小珠落玉盘。\n间关莺语花底滑，幽咽泉流水下滩。\n水泉冷涩弦疑绝，疑绝不通声暂歇。\n别有幽愁暗恨生，此时无声胜有声。\n银缾乍破水浆迸，铁骑突出刀枪鸣。\n曲终收拨当心画，四弦一声如裂帛。\n东舟西舫悄无言，唯见江心秋月白。\n沈吟放拨插弦中，整顿衣裳起敛容。\n自言本是京城女，家在虾蟇陵下住。\n十三学得琵琶成，名蜀教坊第一部。\n曲罢曾教善才伏，妆成每被秋娘妬。\n五陵年少争缠头，一曲红绡不知数。\n钿头云箆击节碎，血色罗帬飜酒污。\n今年欢笑復明年，秋月春风等闲度。\n弟走从军阿姨死，暮去朝来颜色故。\n门前冷落鞍马稀，老大嫁作商人妇。\n商人重利轻别离，前月浮梁买茶去。\n去来江口守空船，绕船月明江水寒。\n夜深忽梦少年事，梦啼妆泪红阑干。\n我闻琵琶已叹息，又闻此语重唧唧。\n同是天涯沦落人，相逢何必曾相识。\n我从去年辞帝京，谪居卧病浔阳城。\n浔阳小处无音乐，终岁不闻丝竹声。\n住近湓江地低湿，黄芦苦竹绕宅生。\n其间旦暮闻何物，杜鹃啼血猨哀鸣。\n春江花朝秋月夜，往往取酒还独倾。\n岂无山歌与村笛，呕哑嘲哳难为听。\n今夜闻君琵琶语，如听仙乐耳暂明。\n莫辞更坐弹一曲，为君飜作琵琶行。\n感我此言良久立，却坐促弦弦转急。\n凄凄不似向前声，满座重闻皆掩泣。\n座中泣下谁最多，江州司马青衫湿。",
        "dynasty": "唐",
        "collection_info": null
    },
    {
        "uuid": "4b2c5fa49448774e8f24b413aa021251",
        "title": "简简吟",
        "author": "白居易",
        "content": "苏家小女名简简，芙蓉花顋柳叶眼。\n十一把镜学点妆，十二抽鍼能绣裳。\n十三行坐事调品，不肯迷头白地藏。\n玲珑云髻生花样，飘飖风袖蔷薇香。\n殊姿异态不可状，忽忽转动如有光。\n二月繁霜杀桃李，明年欲嫁今年死。\n丈人阿母勿悲啼，此女不是凡夫妻。\n恐是天仙谪人世，只合人间十三岁。\n大都好物不坚牢，彩云易散琉璃脆。",
        "dynasty": "唐",
        "collection_info": null
    },
    {
        "uuid": "f0555006398b391d35839209b8d6ee98",
        "title": "花非花",
        "author": "白居易",
        "content": "花非花，雾非雾，夜半来，天明去。\n来如春梦几多时，去似朝云无觅处。",
        "dynasty": "唐",
        "collection_info": null
    },
    {
        "uuid": "e94a84c21f06173dc91adfe9e76b10c9",
        "title": "醉后狂言酬赠萧殷二协律",
        "author": "白居易",
        "content": "余杭邑客多羇贫，其间甚者萧与殷。\n天寒身上犹衣葛，日高甑中未拂尘。\n江城山寺十一月，北风吹沙雪纷纷。\n宾客不见绨袍惠，黎庶未霑襦袴恩。\n此时太守自惭媿，重衣复衾有余温。\n因命染人与鍼女，先制两裘赠二君。\n吴绵细輭桂布密，柔如狐腋白似云。\n劳将诗书投赠我，如此小惠何足论。\n我有大裘君未见，宽广和暖如阳春。\n此裘非缯亦非纩，裁以法度絮以仁。\n刀尺钝拙制未毕，出亦不独裹一身。\n若令在郡得五考，与君展覆杭州人。",
        "dynasty": "唐",
        "collection_info": null
    },
    {
        "uuid": "a79b856076e93aff39ab0c75329cfdfa",
        "title": "醉歌",
        "author": "白居易",
        "content": "罢胡琴，掩秦瑟，玲珑再拜歌初毕。\n谁道使君不解歌，听唱黄鸡与白日。\n黄鸡催晓丑时鸣，白日催年酉前没。\n腰间红绶繫未稳，镜裏朱颜看已失。\n玲珑玲珑奈老何，使君歌了汝更歌。",
        "dynasty": "唐",
        "collection_info": null
    },
    {
        "uuid": "b31736b599d7d4ef7bda8a26cd793ea6",
        "title": "代书诗一百韵寄微之",
        "author": "白居易",
        "content": "忆在贞元岁，初登典校司。\n身名同日授，心事一言知。\n肺腑都无隔，形骸两不羁。\n疎狂属年少，闲散为官卑。\n分定金兰契，言通药石规。\n交贤方汲汲，友直每偲偲。\n有月多同赏，无杯不共持。\n秋风拂琴匣，夜雪卷书帷。\n高上慈恩塔，幽寻皇子陂。\n唐昌玉蘂会，崇敬牡丹期。\n笑劝迂辛酒，闲吟短李诗。\n儒风爱敦质，佛理赏玄师。\n度日曾无闷，通宵靡不为。\n双声联律句，八面对宫棊。\n往往游三省，腾腾出九逵。\n寒销直城路，春到曲江池。\n树暖枝条弱，山晴彩翠奇。\n峰攒石绿点，柳宛曲尘丝。\n岸草烟铺地，园花雪压枝。\n早光红照耀，新溜碧逶迤。\n幄幕侵堤布，盘筵占地施。\n征伶皆绝艺，选伎悉名姬。\n粉黛凝春态，金钿耀水嬉。\n风流夸堕髻，时世鬬啼眉。\n密坐随欢促，华尊逐胜移。\n香飘歌袂动，翠落舞钗遗。\n筹插红螺椀，觥飞白玉巵。\n打嫌调笑易，饮讶卷波迟。\n残席諠譁散，归鞍酩酊骑。\n酡颜乌帽侧，醉袖玉鞭垂。\n紫陌传钟鼓，红尘塞路岐。\n几时曾蹔别，何处不相随？茌苒星霜换，迴环节候催。\n两衙多请告，三考欲成资。\n运启千年圣，天成万物宜。\n皆当少壮日，同惜盛明时。\n光景嗟虚掷，云霄窃暗窥。\n攻文朝矻矻，讲学夜孜孜。\n策目穿如札，锋毫锐若锥。\n繁张获鸟网，坚守钓鱼坻。\n并受夔龙荐，齐陈鼌董词。\n万言经济略，三策太平基。\n中第争无敌，专场战不疲。\n辅车排胜阵，掎角搴降旗。\n双阙纷容卫，千僚俨等衰。\n恩随紫泥降，名向白麻披。\n既在高科选，还从好爵縻。\n东垣君谏诤，西邑我驱驰。\n再喜登乌府，多惭侍赤墀。\n官班分内外，游处遂参差。\n每列鹓鸾序，偏瞻獬豸姿。\n简威霜凛冽，衣彩绣葳蕤。\n正色摧强御，刚肠嫉喔咿。\n常憎持禄位，不拟保妻儿。\n养勇期除恶，输忠在灭私。\n下鞴惊燕雀，当道慑狐貍。\n南国人无怨，东台吏不欺。\n理冤多定国，切谏甚辛毗。\n造次行于是，平生志在兹。\n道将心共直，言与行兼危。\n水暗波飜覆，山藏路险巇。\n未为明主识，已被倖臣疑。\n木秀遭风折，兰芳遇霰萎。\n千钧势易压，一柱力难搘。\n腾口因成痏，吹毛遂得疵。\n忧来吟贝锦，谪去咏江蓠。\n邂逅尘中遇，殷勤马上辞。\n贾生离魏阙，王粲向荆夷。\n水过清源寺，山经绮季祠。\n心摇汉皋佩，泪堕岘亭碑。\n驿路缘云际，城楼枕水湄。\n思乡多绕泽，望阙独登陴。\n林晚青萧索，江平绿渺瀰。\n野秋鸣蟋蟀，沙冷聚鸬鷀。\n官舍黄茅屋，人家苦竹篱。\n白醪充夜酌，红粟备晨炊。\n寡鹤摧风翮，鳏鱼失水鬐。\n闇雏啼渴旦，凉叶坠相思。\n一点寒灯灭，三声晓角吹。\n蓝衫经雨故，骢马卧霜羸。\n念涸谁濡沫，嫌醒自歠醨。\n耳垂无伯乐，舌在有张仪。\n负气衝星劒，倾心向日葵。\n金言自销铄，玉性肯磷缁。\n伸屈须看蠖，穷通莫问龟。\n定知身是患，应用道为医。\n想子今如彼，嗟予独在斯。\n无憀当岁杪，有梦到天涯。\n坐阻连襟带，行乖接履綦。\n润销衣上雾，香散室中芝。\n念远缘迁贬，惊时为别离。\n素书三往復，明月七盈亏。\n旧里非难到，余欢不可追。\n树依兴善老，草傍静安衰。\n前事思如昨，中怀写向谁。\n北村寻古柏，南宅访辛夷。\n此日空搔首，何人共解颐。\n病多知夜永，年长觉秋悲。\n不饮长如醉，加餐亦似饥。\n狂吟一千字，因使寄微之。",
        "dynasty": "唐",
        "collection_info": null
    },
    {
        "uuid": "3241da726d8e01a38dd2445342ef54c8",
        "title": "和郑元及第后秋归洛下闲居",
        "author": "白居易",
        "content": "勤苦成名后，优游得意间。\n玉怜同匠琢，桂恨隔年攀。\n山静豹难隐，谷幽莺暂还。\n微吟诗引步，浅酌酒开颜。\n门迥暮临水，窗深朝对山。\n云衢日相待，莫误许身闲。",
        "dynasty": "唐",
        "collection_info": null
    },
    {
        "uuid": "c1330d81b18d9fa5ccb3dbd4ca288395",
        "title": "与诸同年贺座主侍郎新拜太常同宴萧尚书亭子",
        "author": "白居易",
        "content": "宠新卿典礼，会盛客征文。\n不失迁莺侣，因成贺燕羣。\n池台晴间雪，冠盖暮和云。\n共仰曾攀处，年深桂尚熏。",
        "dynasty": "唐",
        "collection_info": null
    },
    {
        "uuid": "e92b3a9f590cfee5c7ce871494961fbb",
        "title": "东都冬日会诸同年宴郑家林亭",
        "author": "白居易",
        "content": "盛时陪上第，暇日会羣贤。\n桂折因同树，莺迁各异年。\n宾阶纷组佩，妓席俨花钿。\n促膝齐荣贱，差肩次后先。\n助歌林下水，销酒雪中天。\n他日升沈者，无忘共此筵。",
        "dynasty": "唐",
        "collection_info": null
    },
    {
        "uuid": "c4e2496456ee16f65a814b8aa9bb24bc",
        "title": "叙德书情四十韵上宣歙翟中丞",
        "author": "白居易",
        "content": "元圣生乘运，忠贤出应期。\n还将稽古力，助立太平基。\n土控吴兼越，州连歙与池。\n山河地襟带，军镇国藩维。\n廉察安江甸，澄清肃海夷。\n股肱分外守，耳目付中司。\n楚老歌来暮，秦人咏去思。\n望如时雨至，福是岁星移。\n政静民无讼，刑行吏不欺。\n撝谦惊主宠，阴德畏人知。\n白玉惭温色，朱绳让直辞。\n行为时领袖，言作世蓍龟。\n盛幕招贤士，连营训锐师。\n光华下鹓鹭，气色动熊罴。\n出入麾幢引，登临劒戟随。\n好风迎解榻，美景待搴帷。\n晴野霞飞绮，春郊柳宛丝。\n城乌惊画角，江雁避红旗。\n藉草朱轮驻，攀花紫绶垂。\n山宜谢公屐，洲称柳家诗。\n酒气和芳杜，弦声乱子规。\n分毬齐马首，列舞匝蛾眉。\n醉惜年光晚，欢怜日影迟。\n迴塘排玉棹，归路拥金羁。\n自顾龙钟者，尝蒙噢咻之。\n仰山尘不让，涉海水难为。\n身忝乡人荐，名因国士推。\n提携增善价，拂拭长妍姿。\n射策端心术，迁乔整羽仪。\n幸穿杨远叶，谬折桂高枝。\n佩德潜书带，铭仁暗勒肌。\n饬躬趋馆舍，拜手挹阶墀。\n霄汉程虽在，风尘迹尚卑。\n敝衣羞布素，败屋厌茅茨。\n养乏晨昏膳，居无伏腊资。\n盛时贫可耻，壮岁病堪嗤。\n擢第名方立，耽书力未疲。\n磨铅重剸割，策蹇再奔驰。\n相马须怜瘦，呼鹰正及饥。\n扶摇重即事，会有荅恩时。",
        "dynasty": "唐",
        "collection_info": null
    },
    {
        "uuid": "d1f190a16d4823582f6e41dd5b9cfa07",
        "title": "和渭北刘大夫借便秋遮虏寄朝中亲友",
        "author": "白居易",
        "content": "巨镇为邦屏，全材作国桢。\n韬钤汉上将，文墨鲁诸生。\n豹虎关西卒，金汤渭北城。\n宠深初受棨，威重正扬兵。\n阵占山河布，军谙水草行。\n夏苗侵虎落，宵遁失蕃营。\n云队攒戈戟，风行卷斾旌。\n堠空烽火灭，气胜鼓鼙鸣。\n胡马辞南牧，周师罢北征。\n迴头问天下，何处有欃枪。",
        "dynasty": "唐",
        "collection_info": null
    },
    {
        "uuid": "d0cd58ec84d163e55ad2f94fc18f143e",
        "title": "题故曹王宅",
        "author": "白居易",
        "content": "甲第何年置，朱门此地开。\n山当宾阁出，溪绕妓堂迴。\n覆井桐新长，阴窗竹旧栽。\n池荒红菡萏，砌老绿莓苔。\n捐馆梁王去，思人楚客来。\n西园飞盖处，依旧月裴回。",
        "dynasty": "唐",
        "collection_info": null
    },
    {
        "uuid": "0e8391701b33efca1d3cae74bbf2c026",
        "title": "自江陵之徐州路上寄兄弟",
        "author": "白居易",
        "content": "岐路南将北，离忧弟与兄。\n关河千里别，风雪一身行。\n夕宿劳乡梦，晨装惨旅情。\n家贫忧后事，日短念前程。\n烟鴈飜寒渚，霜乌聚古城。\n谁怜陟冈者，西楚望南荆。",
        "dynasty": "唐",
        "collection_info": null
    },
    {
        "uuid": "9d950451ef7cee869b3ec5d1ded9a813",
        "title": "酬哥舒大见赠",
        "author": "白居易",
        "content": "去岁欢游何处去？曲江西岸杏园东。\n花下忘归因美景，尊前劝酒是春风。\n各从微宦风尘裏，共度流年离别中。\n今日相逢愁又喜，八人分散两人同。",
        "dynasty": "唐",
        "collection_info": null
    },
    {
        "uuid": "3f26736691e218934302cc897f6a2850",
        "title": "和谈校书秋夜感怀呈朝中亲友",
        "author": "白居易",
        "content": "遥夜凉风楚客悲，清砧繁漏月高时。\n秋霜似鬓年空长，春草如袍位尚卑。\n词赋擅名来已久，烟霄得路去何迟。\n汉庭卿相皆知己，不荐扬雄欲荐谁。",
        "dynasty": "唐",
        "collection_info": null
    },
    {
        "uuid": "c0667451690a30960d2ec75fc83873a6",
        "title": "感秋寄远",
        "author": "白居易",
        "content": "惆怅时节晚，两情千里同。\n离忧不散处，庭树正秋风。\n燕影动归翼，蕙香销故丛。\n佳期与芳岁，牢落两成空。",
        "dynasty": "唐",
        "collection_info": null
    },
    {
        "uuid": "100f724645b5f407dc4a5a4558e25e1a",
        "title": "春题华阳观",
        "author": "白居易",
        "content": "帝子吹箫逐凤皇，空留仙洞号华阳。\n落花何处堪惆怅，头白宫人埽影堂。",
        "dynasty": "唐",
        "collection_info": null
    },
    {
        "uuid": "8c136a945c038bf9e7ab9e1f369a503a",
        "title": "秋雨中赠元九",
        "author": "白居易",
        "content": "不堪红叶青苔地，又是凉风暮雨天。\n莫怪独吟秋思苦，比君校近二毛年。",
        "dynasty": "唐",
        "collection_info": null
    },
    {
        "uuid": "2d808ab58b53fedf245008a91f0d76bc",
        "title": "城东闲游",
        "author": "白居易",
        "content": "宠辱忧欢不到情，任他朝市自营营。\n独寻秋景城东去，白鹿原头信马行。",
        "dynasty": "唐",
        "collection_info": null
    },
    {
        "uuid": "5fa78701c51809dfca41dbd10785031b",
        "title": "荅韦八",
        "author": "白居易",
        "content": "丽句劳相赠，佳期恨有违。\n早知留酒待，悔不趁花归。\n春尽绿醅老，雨多红萼稀。\n今朝如一醉，犹得及芳菲。",
        "dynasty": "唐",
        "collection_info": null
    },
    {
        "uuid": "9beef912a167ced04441ee3f4a551676",
        "title": "华阳观桃花时招李六拾遗饮",
        "author": "白居易",
        "content": "华阳观裏仙桃发，把酒看花心自知。\n争忍开时不同醉，明朝后日即空枝。",
        "dynasty": "唐",
        "collection_info": null
    },
    {
        "uuid": "33d2d87c917cdf64b4ef31aaa86f0e9e",
        "title": "和友人洛中春感",
        "author": "白居易",
        "content": "莫悲金谷园中月，莫叹天津桥上春。\n若学多情寻往事，人间何处不伤神。",
        "dynasty": "唐",
        "collection_info": null
    },
    {
        "uuid": "809e53e6c8260d3c122f8599fc977cd3",
        "title": "送张南简入蜀",
        "author": "白居易",
        "content": "昨日诏书下，求贤访陆沈。\n无论能与否，皆起徇名心。\n君独南游去，云山蜀路深。",
        "dynasty": "唐",
        "collection_info": null
    },
    {
        "uuid": "585007cbe71a7fe2306d23c5c55124fb",
        "title": "寄陆补阙",
        "author": "白居易",
        "content": "忽忆前年科第后，此时鸡鹤暂同羣。\n秋风惆怅须吹散，鸡在中庭鹤在云。",
        "dynasty": "唐",
        "collection_info": null
    },
    {
        "uuid": "745818e502ed63b408bb6b9714800c00",
        "title": "华阳观中八月十五日夜招友玩月",
        "author": "白居易",
        "content": "人道秋中明月好，欲邀同赏意如何。\n华阳洞裏秋坛上，今夜清光此处多。",
        "dynasty": "唐",
        "collection_info": null
    },
    {
        "uuid": "776302eb641a839a1997955b42bc51eb",
        "title": "曲江忆元九",
        "author": "白居易",
        "content": "春来无伴闲游少，行乐三分减二分。\n何况今朝杏园裏，闲人逢尽不逢君。",
        "dynasty": "唐",
        "collection_info": null
    },
    {
        "uuid": "b3cab3b24dd7a74532a1cb7959cf72c5",
        "title": "过刘三十二故宅",
        "author": "白居易",
        "content": "不见刘君来近远，门前两度满枝花。\n朝来惆怅宣平过，柳巷当头第一家。",
        "dynasty": "唐",
        "collection_info": null
    },
    {
        "uuid": "1befe90edb9a63fa488d31d15b65b68a",
        "title": "下邽庄南桃花",
        "author": "白居易",
        "content": "村南无限桃花发，唯我多情独自来。\n日暮风吹红满地，无人解惜为谁开。",
        "dynasty": "唐",
        "collection_info": null
    },
    {
        "uuid": "1f6155bd7cbce620ea672b69fcc721df",
        "title": "三月三十日题慈恩寺",
        "author": "白居易",
        "content": "慈恩春色今朝尽，尽日裴回倚寺门。\n惆怅春归留不得，紫藤花下渐黄昏。",
        "dynasty": "唐",
        "collection_info": null
    },
    {
        "uuid": "bdb1a0d1ea6da6f6ca765669ef095b5c",
        "title": "看恽家牡丹花戏赠李二十",
        "author": "白居易",
        "content": "香胜烧兰红胜霞，城中最数令公家。\n人人散后君须看，归到江南无此花。",
        "dynasty": "唐",
        "collection_info": null
    },
    {
        "uuid": "ce321f8e47b083ddbcb66df900cc8c9c",
        "title": "春中与卢四周谅华阳观同居",
        "author": "白居易",
        "content": "性情懒慢好相亲，门巷萧条称作邻。\n背烛共怜深夜月，蹋花同惜少年春。\n杏坛住僻虽宜病，芸阁官微不救贫。\n文行如君尚顦顇，不知霄汉待何人。",
        "dynasty": "唐",
        "collection_info": null
    },
    {
        "uuid": "8f043a805f7b39c9541e3dc0763672ee",
        "title": "自城东至以诗代书戏招李六拾遗崔二十六先辈",
        "author": "白居易",
        "content": "青门走马趁心期，惆怅归来已校迟。\n应过唐昌玉蘂后，犹当崇敬牡丹时。\n暂游还忆崔先辈，欲醉先邀李拾遗。\n尚残半月芸香俸，不作归粮作酒赀。",
        "dynasty": "唐",
        "collection_info": null
    },
    {
        "uuid": "1f8db6f93c49c0383620e7de8731bd7b",
        "title": "盩厔县北楼望山",
        "author": "白居易",
        "content": "一为趋走吏，尘土不开颜。\n孤负平生眼，今朝始见山。",
        "dynasty": "唐",
        "collection_info": null
    },
    {
        "uuid": "442c7457964e620edbf405cc7f6c6c7a",
        "title": "县西郊秋寄赠马造",
        "author": "白居易",
        "content": "紫阁峰西清渭东，野烟深处夕阳中。\n风荷老叶萧条绿，水蓼残花寂寞红。\n我厌宦游君失意，可怜秋思两心同。",
        "dynasty": "唐",
        "collection_info": null
    },
    {
        "uuid": "ad64f743a21ed6ca1688bc0de167611d",
        "title": "别韦苏州",
        "author": "白居易",
        "content": "百年愁裏过，万感醉中来。\n惆怅城西别，愁眉两不开。",
        "dynasty": "唐",
        "collection_info": null
    },
    {
        "uuid": "7b1d06747a03674b87a3451a406c1efd",
        "title": "戏题新栽蔷薇",
        "author": "白居易",
        "content": "移根易地莫顦顇，野外庭前一种春。\n少府无妻春寂寞，花开将尔当夫人。",
        "dynasty": "唐",
        "collection_info": null
    },
    {
        "uuid": "2d39283c2f5d8ad47d7431bad07114e5",
        "title": "酬王十八李大见招游山",
        "author": "白居易",
        "content": "自怜幽会心期阻，復媿嘉招书信频。\n王事牵身去不得，满山松雪属他人。",
        "dynasty": "唐",
        "collection_info": null
    },
    {
        "uuid": "bee838b649f0ee29000cdf4eeead42e1",
        "title": "县南花下醉中留刘五",
        "author": "白居易",
        "content": "百岁几迴同酩酊，一年今日最芳菲。\n愿将花赠天台女，留取刘郎到夜归。",
        "dynasty": "唐",
        "collection_info": null
    },
    {
        "uuid": "e1d1a956b61ae57b75fe3a67cf5694dd",
        "title": "宿杨家",
        "author": "白居易",
        "content": "杨氏弟兄俱醉卧，披衣独起下高斋。\n夜深不语中庭立，月照藤花影上阶。",
        "dynasty": "唐",
        "collection_info": null
    },
    {
        "uuid": "a9b43a13e42e143bfcaee84d8e390ed7",
        "title": "醉中留别杨六兄弟",
        "author": "白居易",
        "content": "春初携手春深散，无日花间不醉狂。\n别后何人堪共醉，犹残十日好风光。",
        "dynasty": "唐",
        "collection_info": null
    },
    {
        "uuid": "0365dbf081980d16410fde4b6745a4d3",
        "title": "醉中归盩厔",
        "author": "白居易",
        "content": "金光门外昆明路，半醉腾腾信马迴。\n数日非关王事繫，牡丹花尽始归来。",
        "dynasty": "唐",
        "collection_info": null
    },
    {
        "uuid": "7da75df002552e0f7a7f0220caf57640",
        "title": "游云居寺赠穆三十六地主",
        "author": "白居易",
        "content": "乱峰深处云居路，共蹋花行独惜春。\n胜地本来无定主，大都山属爱山人。",
        "dynasty": "唐",
        "collection_info": null
    },
    {
        "uuid": "de7f04a37405649cc3c89c2f7915676a",
        "title": "和王十八蔷薇涧花时有怀萧侍御兼见赠",
        "author": "白居易",
        "content": "霄汉风尘俱是繫，蔷薇花委故山深。\n怜君独向涧中立，一把红芳三处心。",
        "dynasty": "唐",
        "collection_info": null
    },
    {
        "uuid": "5b4821ec4c35ba8eb532a0a26cffdbee",
        "title": "再因公事到骆口驿",
        "author": "白居易",
        "content": "今年到时夏云白，去年来时秋树红。\n两度见山心有媿，皆因王事到山中。",
        "dynasty": "唐",
        "collection_info": null
    },
    {
        "uuid": "382d2beeb20f6427590b799021f57a1c",
        "title": "期李二十文略王十八质夫不至独宿仙游寺",
        "author": "白居易",
        "content": "文略也从牵吏役，质夫何故恋嚣尘。\n始知解爱山中宿，千万人中无一人。",
        "dynasty": "唐",
        "collection_info": null
    },
    {
        "uuid": "2500400ea00b4d0fd5670d3204f9bdb1",
        "title": "酬赵秀才赠新登科诸先辈",
        "author": "白居易",
        "content": "莫羡蓬莱鸾鹤侣，道成羽翼自生身。\n君看名在丹台者，尽是人间修道人。",
        "dynasty": "唐",
        "collection_info": null
    },
    {
        "uuid": "b976528b99132696976bb063170a2cc0",
        "title": "过天门街",
        "author": "白居易",
        "content": "雪尽终南又欲春，遥怜翠色对红尘。\n千车万马九衢上，回首看山无一人。",
        "dynasty": "唐",
        "collection_info": null
    },
    {
        "uuid": "68704b5c80e86e627bddf5cc2730b9b5",
        "title": "惜玉蘂花有怀集贤王校书起",
        "author": "白居易",
        "content": "芳意将阑风又吹，白云离叶雪辞枝。\n集贤雠校无闲日，落尽瑶花君不知。",
        "dynasty": "唐",
        "collection_info": null
    },
    {
        "uuid": "35b4b5a8c60e63d2908f0d0a483d82d6",
        "title": "春送卢秀才下第游太原谒严尚书",
        "author": "白居易",
        "content": "未将时会合，且与俗浮沈。\n鸿养青冥翮，蛟潜云雨心。\n烟郊春别远，风碛暮程深。\n墨客投何处，幷州旧翰林。",
        "dynasty": "唐",
        "collection_info": null
    },
    {
        "uuid": "b66afb54b0cae56639a338ce373d676e",
        "title": "长安送柳大东归",
        "author": "白居易",
        "content": "白社羁游伴，青门远别离。\n浮名相引住，归路不同归。",
        "dynasty": "唐",
        "collection_info": null
    },
    {
        "uuid": "6c86bef51c5fd6dd1bd42d6f6fe89279",
        "title": "送文畅上人东游",
        "author": "白居易",
        "content": "得道即无着，随缘西復东。\n貌依年腊老，心到夜禅空。\n山宿驯溪虎，江行滤水虫。\n悠悠尘客思，春满碧云中。",
        "dynasty": "唐",
        "collection_info": null
    },
    {
        "uuid": "a3b53326695610b3b59b7c01512e1b39",
        "title": "社日关路作",
        "author": "白居易",
        "content": "晚景函关路，凉风社日天。\n青岩新有燕，红树欲无蝉。\n愁立驿楼上，厌行官堠前。\n萧条秋兴苦，渐近二毛年。",
        "dynasty": "唐",
        "collection_info": null
    },
    {
        "uuid": "668f0bfa36fc8a2ee9e81c88eead1f14",
        "title": "重到毓村宅有感",
        "author": "白居易",
        "content": "欲入中门泪满巾，庭花无主两迴春。\n轩窗帘幕皆依旧，只是堂前欠一人。",
        "dynasty": "唐",
        "collection_info": null
    },
    {
        "uuid": "7ed7438cd4f0fcd8ff9ef00a44e6f4a1",
        "title": "乱后过流沟寺",
        "author": "白居易",
        "content": "九月徐州新战后，悲风杀气满山河。\n唯有流沟山下寺，门前依旧白云多。",
        "dynasty": "唐",
        "collection_info": null
    },
    {
        "uuid": "c5f9dd853f79d36f98207410e687a2e1",
        "title": "叹髮落",
        "author": "白居易",
        "content": "多病多愁心自知，行年未老髮先衰。\n随梳落去何须惜，不落终须变作丝。",
        "dynasty": "唐",
        "collection_info": null
    },
    {
        "uuid": "ef471e93ebb318a2c8375bd80bb56927",
        "title": "留别吴七正字",
        "author": "白居易",
        "content": "成名共记甲科上，署吏同登芸阁间。\n唯是尘心殊道性，秋蓬常转水长闲。",
        "dynasty": "唐",
        "collection_info": null
    },
    {
        "uuid": "123cfba1195f9595ab28a65d1fa42f5a",
        "title": "除夜宿洺州",
        "author": "白居易",
        "content": "家寄关西住，身为河北游。\n萧条岁除夜，旅泊在洺州。",
        "dynasty": "唐",
        "collection_info": null
    },
    {
        "uuid": "e6d4c855cc87152fb0f64f863a7c9482",
        "title": "邯郸冬至夜思家",
        "author": "白居易",
        "content": "邯郸驿裏逢冬至，抱膝灯前影伴身。\n想得家中夜深坐，还应说着远行人。",
        "dynasty": "唐",
        "collection_info": null
    },
    {
        "uuid": "39c8b2a5c12bbcff5100d35a2a396f1a",
        "title": "冬至夜怀湘灵",
        "author": "白居易",
        "content": "艳质无由见，寒衾不可亲。\n何堪最长夜，俱作独眠人。",
        "dynasty": "唐",
        "collection_info": null
    },
    {
        "uuid": "12e0c14898976a798ced9681e845b721",
        "title": "感故张仆射诸妓",
        "author": "白居易",
        "content": "黄金不惜买蛾眉，拣得如花三四枝。\n歌舞教成心力尽，一朝身去不相随。",
        "dynasty": "唐",
        "collection_info": null
    },
    {
        "uuid": "9c3ed07dfa3b0ab5fbc4d6fd23c6ff07",
        "title": "游仙游山",
        "author": "白居易",
        "content": "闇将心地出人间，五六年来人怪闲。\n自嫌恋着未全尽，犹爱云泉多在山。",
        "dynasty": "唐",
        "collection_info": null
    },
    {
        "uuid": "a783fc9e716f42e64cfa3d9dbf751bab",
        "title": "见尹公亮新诗偶赠绝句",
        "author": "白居易",
        "content": "袖裏新诗十首余，吟看句句是琼琚。\n如何持此将干谒，不及公卿一字书。",
        "dynasty": "唐",
        "collection_info": null
    },
    {
        "uuid": "979f8248ec14f32722e0db2466e6fc6e",
        "title": "长安闲居",
        "author": "白居易",
        "content": "风竹松烟昼掩关，意中长似在深山。\n无人不怪长安住，何独朝朝暮暮间。",
        "dynasty": "唐",
        "collection_info": null
    },
    {
        "uuid": "d67c1b0e23e71b29f047826ae7615c51",
        "title": "早春独游曲江",
        "author": "白居易",
        "content": "散职无羁束，羸骖少送迎。\n朝从直城出，春傍曲江行。\n风起池东暖，云开山北晴。\n冰销泉脉动，雪尽草芽生。\n露杏红初坼，烟杨绿未成。\n影迟新度鴈，声涩欲啼莺。\n闲地心俱静，韶光眼共明。\n酒狂怜性逸，药效喜身轻。\n慵慢疎人事，幽栖逐野情。\n迴看芸阁笑，不似有浮名。",
        "dynasty": "唐",
        "collection_info": null
    },
    {
        "uuid": "b5581afddb55080a907e9e881c13110b",
        "title": "秘书省中忆旧山",
        "author": "白居易",
        "content": "厌从薄宦校青简，悔别故山思白云。\n犹喜兰台非傲吏，归时应免动移文。",
        "dynasty": "唐",
        "collection_info": null
    },
    {
        "uuid": "28362f1407b33cba4b1db0535fdee8d2",
        "title": "凉夜有怀",
        "author": "白居易",
        "content": "清风吹枕席，白露湿衣裳。\n好是相亲夜，漏迟天气凉。",
        "dynasty": "唐",
        "collection_info": null
    },
    {
        "uuid": "3d69b974c50042c74931a00a27779487",
        "title": "送武士曹归蜀",
        "author": "白居易",
        "content": "花落鸟嘤嘤，南归称野情。\n月宜秦岭宿，春好蜀江行。\n乡路通云栈，郊扉近锦城。\n乌台陟冈送，人羡别时荣。",
        "dynasty": "唐",
        "collection_info": null
    },
    {
        "uuid": "a238a3d39fc44d55e8853b02fe62fdf0",
        "title": "江南送北客因凭寄徐州兄弟书",
        "author": "白居易",
        "content": "故园望断欲何如，楚水吴山万里余。\n今日因君访兄弟，数行乡泪一封书。",
        "dynasty": "唐",
        "collection_info": null
    },
    {
        "uuid": "227efdac68d1fc441a8759ea75b6f458",
        "title": "赋得古原草送别",
        "author": "白居易",
        "content": "离离原上草，一岁一枯荣。\n野火烧不尽，春风吹又生。\n远芳侵古道，晴翠接荒城。\n又送王孙去，萋萋满别情。",
        "dynasty": "唐",
        "collection_info": null
    },
    {
        "uuid": "141023dd052bee40dc30d6bd3619dcbe",
        "title": "夜哭李夷道",
        "author": "白居易",
        "content": "逝者绝影响，空庭朝復昏。\n家人哀临毕，夜鏁寿堂门。\n无妻无子何人葬，空见铭旌向月飜。",
        "dynasty": "唐",
        "collection_info": null
    },
    {
        "uuid": "0dc5a319ab3256e1a49df8b1066a01db",
        "title": "病中作",
        "author": "白居易",
        "content": "久为劳生事，不学摄生道。\n年少已多病，此身岂堪老。",
        "dynasty": "唐",
        "collection_info": null
    },
    {
        "uuid": "858c27deb7282f7f8af1c8b22833bb85",
        "title": "秋江晚泊",
        "author": "白居易",
        "content": "扁舟泊云岛，倚棹念乡国。\n四望不见人，烟江澹秋色。\n客心贫易动，日入愁未息。",
        "dynasty": "唐",
        "collection_info": null
    },
    {
        "uuid": "cb9ea7ba1be46f11dfc6d2950dc4809b",
        "title": "旅次景空寺宿幽上人院",
        "author": "白居易",
        "content": "不与人境接，寺门开向山。\n暮钟寒鸟聚，秋雨病僧闲。\n月隐云树外，萤飞廊宇间。\n幸投花界宿，暂得静心颜。",
        "dynasty": "唐",
        "collection_info": null
    },
    {
        "uuid": "c8ec4fecd5ccbe32a4f1bf3c21088e2b",
        "title": "长安正月十五日",
        "author": "白居易",
        "content": "諠諠车骑帝王州，羇病无心逐胜游。\n明月春风三五夜，万人行乐一人愁。",
        "dynasty": "唐",
        "collection_info": null
    },
    {
        "uuid": "6db7b1f5b368323b95be94e90e6e6feb",
        "title": "过高将军墓",
        "author": "白居易",
        "content": "原上新坟委一身，城中旧宅有何人。\n妓堂宾阁无归日，野草山花又欲春。\n门客空将感恩泪，白杨风裏一霑巾。",
        "dynasty": "唐",
        "collection_info": null
    },
    {
        "uuid": "9b400e4cb97775c4523604fe4c944d4a",
        "title": "寒食卧病",
        "author": "白居易",
        "content": "病逢佳节长叹息，春雨蒙蒙榆柳色。\n羸坐全非旧日容，扶行半是他人力。\n諠諠里巷蹋青归，笑闭柴门度寒食。",
        "dynasty": "唐",
        "collection_info": null
    },
    {
        "uuid": "9642eb1ec4848552dbe621997175ffd4",
        "title": "宿桐庐馆同崔存度醉后作",
        "author": "白居易",
        "content": "江海漂漂共旅游，一尊相劝散穷愁。\n夜深醒后愁还在，雨滴梧桐山馆秋。",
        "dynasty": "唐",
        "collection_info": null
    },
    {
        "uuid": "58f0905f62489619b10662a876f20dc0",
        "title": "江楼望归",
        "author": "白居易",
        "content": "满眼云水色，月明楼上人。\n旅愁春入越，乡梦夜归秦。\n道路通荒服，田园隔虏尘。\n悠悠沧海畔，十载避黄巾。",
        "dynasty": "唐",
        "collection_info": null
    },
    {
        "uuid": "d011371d1b7d5ce4ea3fa43ceb01b365",
        "title": "除夜寄弟妹",
        "author": "白居易",
        "content": "感时思弟妹，不寐百忧生。\n万里经年别，孤灯此夜情。\n病容非旧日，归思逼新正。\n早晚重欢会，羇离各长成。",
        "dynasty": "唐",
        "collection_info": null
    },
    {
        "uuid": "fbfae8798b99366540e7a3aac2cb8d2c",
        "title": "寒食月夜",
        "author": "白居易",
        "content": "风香露重棃花湿，草舍无灯愁未入。\n南邻北里歌吹时，独倚柴门月中立。",
        "dynasty": "唐",
        "collection_info": null
    },
    {
        "uuid": "83efe734eb8d0e8d907cc5f91721a954",
        "title": "感芍药花寄正一上人",
        "author": "白居易",
        "content": "今日阶前红芍药，几花欲老几花新。\n开时不解比色相，落后始知如幻身。\n空门此去几多地，欲把残花问上人。",
        "dynasty": "唐",
        "collection_info": null
    },
    {
        "uuid": "e6099ec882842f240562afee34c71041",
        "title": "晚秋闲居",
        "author": "白居易",
        "content": "地僻门深少送迎，披衣闲坐养幽情。\n秋庭不埽携藤杖，闲蹋梧桐黄叶行。",
        "dynasty": "唐",
        "collection_info": null
    },
    {
        "uuid": "89d808fb1841d375d2789907078aea25",
        "title": "秋暮郊居书怀",
        "author": "白居易",
        "content": "郊居人事少，昼卧对林峦。\n穷巷厌多雨，贫家愁早寒。\n葛衣秋未换，书卷病仍看。\n若问生涯计，前溪一钓竿。",
        "dynasty": "唐",
        "collection_info": null
    },
    {
        "uuid": "73de8ce907229859d90e217792dd0ed2",
        "title": "为薛台悼亡",
        "author": "白居易",
        "content": "半死梧桐老病身，重泉一念一伤神。\n手携穉子夜归院，月冷空房不见人。",
        "dynasty": "唐",
        "collection_info": null
    },
    {
        "uuid": "d3bda18d6288414fd7db50fa9b6e113f",
        "title": "途中寒食",
        "author": "白居易",
        "content": "路傍寒食行人尽，独占春愁在路旁。\n马上垂鞭愁不语，风吹百草野田香。",
        "dynasty": "唐",
        "collection_info": null
    },
    {
        "uuid": "b34cd668a2619d9b26692ce1ec959431",
        "title": "题流沟寺古松",
        "author": "白居易",
        "content": "烟叶葱茏苍麈尾，霜皮剥落紫龙鳞。\n欲知松老看尘壁，死却题诗几许人。",
        "dynasty": "唐",
        "collection_info": null
    },
    {
        "uuid": "4906e52614d7f44faad0e50d5a8ac191",
        "title": "感月悲逝者",
        "author": "白居易",
        "content": "存亡感月一潸然，月色今宵似往年。\n何处曾经同望月？樱桃树下后堂前。",
        "dynasty": "唐",
        "collection_info": null
    },
    {
        "uuid": "3a1e6901aa4e58d869370987c09d792f",
        "title": "代邻叟言怀",
        "author": "白居易",
        "content": "人生何事心无定，宿昔如今意不同。\n宿昔愁身不得老，如今恨作白头翁。",
        "dynasty": "唐",
        "collection_info": null
    },
    {
        "uuid": "0f4988a393b5bbc27f5c51ad02999d45",
        "title": "自河南经乱关内阻饥兄弟离散各在一处因望月有感聊书所怀寄上浮梁大兄于潜七兄乌江十五兄兼示符离及下邽弟妹",
        "author": "白居易",
        "content": "时难年饥世业空，弟兄羇旅各西东。\n田园寥落干戈后，骨肉流离道路中。\n弔影分为千里鴈，辞根散作九秋蓬。\n共看明月应垂泪，一夜乡心五处同。",
        "dynasty": "唐",
        "collection_info": null
    },
    {
        "uuid": "b035a2a1eafa6c6610cfb6184fcd2081",
        "title": "长安早春旅怀",
        "author": "白居易",
        "content": "轩车歌吹諠都邑，中有一人向隅立。\n夜深明月卷帘愁，日暮青山望乡泣。\n风吹新绿草芽坼，雨洒轻黄柳条湿。\n此生知负少年春，不展愁眉欲三十。",
        "dynasty": "唐",
        "collection_info": null
    },
    {
        "uuid": "e16bc565ac7f6fc367d151c15b2da1db",
        "title": "寒闺夜",
        "author": "白居易",
        "content": "夜半衾裯冷，孤眠懒未能。\n笼香销尽火，巾泪滴成冰。\n为惜影相伴，通宵不灭灯。",
        "dynasty": "唐",
        "collection_info": null
    },
    {
        "uuid": "27592a2f45ce80303cb1e50d78aa3aa6",
        "title": "寄湘灵",
        "author": "白居易",
        "content": "泪眼凌寒冻不流，每经高处即迴头。\n遥知别后西楼上，应凭阑干独自愁。",
        "dynasty": "唐",
        "collection_info": null
    },
    {
        "uuid": "9e4955422f70d60f60d96fc9fe8e023e",
        "title": "冬至宿杨梅馆",
        "author": "白居易",
        "content": "十一月中长至夜，三千里外远行人。\n若为独宿杨梅馆，冷枕单床一病身。",
        "dynasty": "唐",
        "collection_info": null
    },
    {
        "uuid": "ebcfde74f761f5421e7fc4fea42dc33f",
        "title": "临江送夏瞻",
        "author": "白居易",
        "content": "悲君老别我霑巾，七十无家万里身。\n愁见舟行风又起，白头浪裏白头人。",
        "dynasty": "唐",
        "collection_info": null
    },
    {
        "uuid": "c56cc6e313d73d9c019585fb98881f6a",
        "title": "冬夜示敏巢",
        "author": "白居易",
        "content": "炉火欲销灯欲尽，夜长相对百忧生。\n他时诸处重相见，莫忘今宵灯下情。",
        "dynasty": "唐",
        "collection_info": null
    },
    {
        "uuid": "2d4a1d34fa7e5042eff27a72932e0ff5",
        "title": "客中守岁",
        "author": "白居易",
        "content": "守岁尊无酒，思乡泪满巾。\n始知为客苦，不及在家贫。\n畏老偏惊节，防愁预恶春。\n故园今夜裏，应念未归人。",
        "dynasty": "唐",
        "collection_info": null
    },
    {
        "uuid": "361113a6bb9be145f753e800fd3dcc83",
        "title": "问淮水",
        "author": "白居易",
        "content": "自嗟名利客，扰扰在人间。\n何事长淮水，东流亦不闲。",
        "dynasty": "唐",
        "collection_info": null
    },
    {
        "uuid": "1d9e6a9b3b658ed04627d2eae0edfde5",
        "title": "宿樟亭驿",
        "author": "白居易",
        "content": "夜半樟亭驿，愁人起望乡。\n月明何所见，潮水白茫茫。",
        "dynasty": "唐",
        "collection_info": null
    },
    {
        "uuid": "d4bca422f4e94752957a27c4f79a2716",
        "title": "及第后忆旧山",
        "author": "白居易",
        "content": "偶献子虚登上第，却吟招隐忆中林。\n春萝秋桂莫惆怅，纵有浮名不繫心。",
        "dynasty": "唐",
        "collection_info": null
    },
    {
        "uuid": "da8d81da303c47bb4fb6c3edbc9a1217",
        "title": "题李次云窗竹",
        "author": "白居易",
        "content": "不用裁为鸣凤管，不须截作钓鱼竿。\n千花百草凋零后，留向纷纷雪裏看。",
        "dynasty": "唐",
        "collection_info": null
    },
    {
        "uuid": "6eb670a8d0261ff2127ce6a68919fb7b",
        "title": "花下自劝酒",
        "author": "白居易",
        "content": "酒醆酌来须满满，花枝看即落纷纷。\n莫言三十是年少，百岁三分已一分。",
        "dynasty": "唐",
        "collection_info": null
    },
    {
        "uuid": "dd2068957e17d6adf8e5e9997819980e",
        "title": "题李十一东亭",
        "author": "白居易",
        "content": "相思夕上松台立，蛩思蝉声满耳秋。\n惆怅东亭风月好，主人今夜在鄜州。",
        "dynasty": "唐",
        "collection_info": null
    },
    {
        "uuid": "121b9b891bd06a76b53a8b0b141efdf2",
        "title": "春村",
        "author": "白居易",
        "content": "二月村园暖，桑间戴胜飞。\n农夫舂旧谷，蚕妾捣新衣。\n牛马因风远，鸡豚过社稀。\n黄昏林下路，鼓笛赛神归。",
        "dynasty": "唐",
        "collection_info": null
    },
    {
        "uuid": "d831577331fce21045a210a617b7c00c",
        "title": "题施山人野居",
        "author": "白居易",
        "content": "得道应无着，谋生亦不妨。\n春泥秧稻暖，夜火焙茶香。\n水巷风尘少，松斋日月长。",
        "dynasty": "唐",
        "collection_info": null
    },
    {
        "uuid": "6e621b0d1c3aa41c2f1d0274a3a38c1c",
        "title": "翰林中送独孤二十七起居罢职出院",
        "author": "白居易",
        "content": "碧落留云住，青冥放鹤还。\n银台向南路，从此到人间。",
        "dynasty": "唐",
        "collection_info": null
    },
    {
        "uuid": "34784b81b2b60fab30d025b0a24696d1",
        "title": "重寻杏园",
        "author": "白居易",
        "content": "忽忆芳时频酩酊，却寻醉处重裴回。\n杏花结子春深后，谁解多情又独来。",
        "dynasty": "唐",
        "collection_info": null
    },
    {
        "uuid": "e02066fa94d3ef83c6f587f9e1a7ff9d",
        "title": "曲江独行",
        "author": "白居易",
        "content": "独来独去何人识，廐马朝衣野客心。\n闲爱无风水边坐，杨花不动树阴阴。",
        "dynasty": "唐",
        "collection_info": null
    },
    {
        "uuid": "24d04f705e7cf0cf6ca6d44150e9e580",
        "title": "同李十一醉忆元九",
        "author": "白居易",
        "content": "花时同醉破春愁，醉折花枝当酒筹。\n忽忆故人天际去，计程今日到凉州。",
        "dynasty": "唐",
        "collection_info": null
    },
    {
        "uuid": "67dcf9869e28edac621c70b9e91dba9f",
        "title": "同钱员外题绝粮僧巨川",
        "author": "白居易",
        "content": "三十年来坐对山，唯将无事化人间。\n斋时往往闻钟笑，一食何如不食闲。",
        "dynasty": "唐",
        "collection_info": null
    },
    {
        "uuid": "cc18d3a0cd4d02db2d6ff6e139b92410",
        "title": "绝句代书赠钱员外",
        "author": "白居易",
        "content": "欲寻秋景闲行去，君病多慵我兴孤。\n可惜今朝山最好，强能骑马出来无。",
        "dynasty": "唐",
        "collection_info": null
    },
    {
        "uuid": "4b8118772f89337f9430ec80259c5621",
        "title": "晚秋有怀郑中旧隐",
        "author": "白居易",
        "content": "天高风袅袅，乡思绕关河。\n寥落归山梦，殷勤采蕨歌。\n病添心寂寞，愁人鬓蹉跎。\n晚树蝉鸣少，秋阶日上多。\n长闲羡云鹤，久别媿烟萝。\n其奈丹墀上，君恩未报何。",
        "dynasty": "唐",
        "collection_info": null
    },
    {
        "uuid": "df29b58c7b68beb81b64ab76872f7415",
        "title": "禁中九日对菊花酒忆元九",
        "author": "白居易",
        "content": "赐酒盈杯谁共持，宫花满把独相思。\n相思只傍花边立，尽日吟君咏菊诗。",
        "dynasty": "唐",
        "collection_info": null
    },
    {
        "uuid": "35796244c0372a0bc901d6a4253720ba",
        "title": "送王十八归山寄题仙游寺",
        "author": "白居易",
        "content": "曾于太白峰前住，数到仙游寺裏来。\n黑水澄时潭底出，白云破处洞门开。\n林间暖酒烧红叶，石上题诗埽绿苔。\n惆怅旧游那復到，菊花时节羡君迴。",
        "dynasty": "唐",
        "collection_info": null
    },
    {
        "uuid": "c1e3bdbd10cbe9c91892ff4cef9f80f8",
        "title": "荅张籍因以代书",
        "author": "白居易",
        "content": "怜君马瘦衣裘薄，许到江东访鄙夫。\n今日正闲天又暖，可能扶病暂来无。",
        "dynasty": "唐",
        "collection_info": null
    },
    {
        "uuid": "55578b13c100a9c9355dde7afcc53ef4",
        "title": "曲江早春",
        "author": "白居易",
        "content": "曲江柳条渐无力，杏园伯劳初有声。\n可怜春浅游人少，好傍池边下马行。",
        "dynasty": "唐",
        "collection_info": null
    },
    {
        "uuid": "48014a384cad46490695ce918d793075",
        "title": "见元九悼亡诗因以此寄",
        "author": "白居易",
        "content": "夜泪闇销明月幌，春肠遥断牡丹庭。\n人间此病治无药，唯有楞伽四卷经。",
        "dynasty": "唐",
        "collection_info": null
    },
    {
        "uuid": "66faab16e08199252ec81fbad6346012",
        "title": "寒食夜",
        "author": "白居易",
        "content": "无月无灯寒食夜，夜深犹立闇花前。\n忽因时节惊年几，四十如今欠一年。",
        "dynasty": "唐",
        "collection_info": null
    },
    {
        "uuid": "8edcb376e69f15ec3092854f5d0d27c3",
        "title": "杏园花落时招钱员外同醉",
        "author": "白居易",
        "content": "花园欲去去应迟，正是风吹狼藉时。\n近西数树犹堪醉，半落春风半在枝。",
        "dynasty": "唐",
        "collection_info": null
    },
    {
        "uuid": "b679cc38e87331b67082fe6b0cd7b2f0",
        "title": "重题西明寺牡丹",
        "author": "白居易",
        "content": "往年君向东都去，曾叹花时君未迴。\n今年况作江陵别，惆怅花前又独来。\n只愁离别长如此，不道明年花不开。",
        "dynasty": "唐",
        "collection_info": null
    },
    {
        "uuid": "517c164b865b3adb3cb2433aad1cc5e9",
        "title": "同钱员外禁中夜直",
        "author": "白居易",
        "content": "宫漏三声知半夜，好风凉月满松筠。\n此时闲坐寂无语，药树影中唯两人。",
        "dynasty": "唐",
        "collection_info": null
    },
    {
        "uuid": "daf2ef46c99f949d519bbb1bdc3d8ceb",
        "title": "禁中夜作书与元九",
        "author": "白居易",
        "content": "心绪万端书两纸，欲封重读意迟迟。\n五声宫漏初鸣夜，一点窗灯欲灭时。",
        "dynasty": "唐",
        "collection_info": null
    },
    {
        "uuid": "e9e68be7bca8360796a59e9430ca295b",
        "title": "八月十五日夜禁中独直对月忆元九",
        "author": "白居易",
        "content": "银台金阙夕沈沈，独宿相思在翰林。\n三五夜中新月色，二千里外故人心。\n渚宫东面烟波冷，浴殿西头钟漏深。\n犹恐清光不同见，江陵卑湿足秋阴。",
        "dynasty": "唐",
        "collection_info": null
    },
    {
        "uuid": "4d07aa21b528e768ef5be812b9dbaa91",
        "title": "寄陈式五兄",
        "author": "白居易",
        "content": "年来白髮两三茎，忆别君时髭未生。\n惆怅料君应满鬓，当初是我十年兄。",
        "dynasty": "唐",
        "collection_info": null
    },
    {
        "uuid": "eb9c8097f9eb8ebb00744a3d94bcbaa8",
        "title": "庾顺之以紫霞绮远赠以诗荅之",
        "author": "白居易",
        "content": "千里故人心郑重，一端香绮紫氛氲。\n开缄日映晚霞色，满幅风生秋水纹。\n为褥欲裁怜叶破，制裘将翦惜花分。\n不如缝作合欢被，寤寐相思如对君。",
        "dynasty": "唐",
        "collection_info": null
    },
    {
        "uuid": "7d178953906d084602ec2b5b3751f10f",
        "title": "送元八归凤翔",
        "author": "白居易",
        "content": "莫道岐州三日程，其如风雪一身行。\n与君况是经年别，暂到城来又出城。",
        "dynasty": "唐",
        "collection_info": null
    },
    {
        "uuid": "807e40289833c03aad05c76872104e3f",
        "title": "雨雪放朝因怀微之",
        "author": "白居易",
        "content": "归骑纷纷满九衢，放朝三日为泥涂。\n不知雨雪江陵府，今日排衙得免无。",
        "dynasty": "唐",
        "collection_info": null
    },
    {
        "uuid": "6db53e8d1624bca459724d7f217a7114",
        "title": "咏怀",
        "author": "白居易",
        "content": "岁去年来尘土中，眼看变作白头翁。\n如何办得归山计，两顷村田一亩宫。",
        "dynasty": "唐",
        "collection_info": null
    },
    {
        "uuid": "da796f1a9537d4e470a900643836fe1b",
        "title": "闻微之江陵卧病以大通中散碧腴垂云膏寄之因题四韵",
        "author": "白居易",
        "content": "已题一帖红消散，又封一合碧云英。\n凭人寄向江陵去，道路迢迢一月程。\n未必能治江上瘴，且图遥慰病中情。\n到时想得君拈得，枕上开看眼暂明。",
        "dynasty": "唐",
        "collection_info": null
    },
    {
        "uuid": "e5c2283944bb926ef725fba36fa509d9",
        "title": "酬钱员外雪中见寄",
        "author": "白居易",
        "content": "松雪无尘小院寒，闭门不似住长安。\n烦君想我看心坐，报道心空无可看。",
        "dynasty": "唐",
        "collection_info": null
    },
    {
        "uuid": "38ffdc345fdd9d8758c33157639d5b5c",
        "title": "重酬钱员外",
        "author": "白居易",
        "content": "雪中重寄雪山偈，问荅殷勤四句中。\n本立空名缘破妄，若能无妄亦无空。",
        "dynasty": "唐",
        "collection_info": null
    },
    {
        "uuid": "369248a1de77d158df8ef7a033000059",
        "title": "独酌忆微之",
        "author": "白居易",
        "content": "独酌花前醉忆君，与君春别又逢春。\n惆怅银杯来处重，不曾盛酒劝闲人。",
        "dynasty": "唐",
        "collection_info": null
    },
    {
        "uuid": "ad74f4fb32cc9478c77faa8a640d0a21",
        "title": "微之宅残牡丹",
        "author": "白居易",
        "content": "残红零落无人赏，雨打风摧花不全。\n诸处见时犹怅望，况当元九小亭前。",
        "dynasty": "唐",
        "collection_info": null
    },
    {
        "uuid": "332ed9887cd4faef0f65a914aee36504",
        "title": "新磨镜",
        "author": "白居易",
        "content": "衰容常晚栉，秋镜偶新磨。\n一与清光对，方知白髮多。\n鬓毛从幻化，心地付头陀。\n任意浑成雪，其如似梦何。",
        "dynasty": "唐",
        "collection_info": null
    },
    {
        "uuid": "53fba1dc3cdeb46709f678c777005de6",
        "title": "感髮落",
        "author": "白居易",
        "content": "昔日愁头白，谁知未白衰。\n眼看应落尽，无可变成丝。",
        "dynasty": "唐",
        "collection_info": null
    },
    {
        "uuid": "af7227c533a039507291be44f8d3fd0c",
        "title": "八月十五日夜闻崔大员外翰林独直对酒玩月因怀禁中清景偶题是诗",
        "author": "白居易",
        "content": "秋月高悬空碧外，仙郎静玩禁闱间。\n岁中唯有今宵好，海内无如此地闲。\n皓色分明双阙牓，清光深到九门关。\n遥闻独醉还惆怅，不见金波照玉山。",
        "dynasty": "唐",
        "collection_info": null
    },
    {
        "uuid": "ccaf7beadcf491e100d3c39ae7eeba22",
        "title": "酬王十八见寄",
        "author": "白居易",
        "content": "秋思太白峰头雪，晴忆仙游洞口云。\n未报皇恩归未得，惭君为寄北山文。",
        "dynasty": "唐",
        "collection_info": null
    },
    {
        "uuid": "ad1808859e3b3290e52d8ab4727db6f4",
        "title": "立春日酬钱员外曲江同行见赠",
        "author": "白居易",
        "content": "下直遇春日，垂鞭出禁闱。\n两人携手语，十里看山归。\n柳色早黄浅，水文新绿微。\n风光向晚好，车马近南稀。\n机尽笑相顾，不惊鸥鹭飞。",
        "dynasty": "唐",
        "collection_info": null
    },
    {
        "uuid": "3f27d9325206cf8bec2ca3a34c38dd0d",
        "title": "和钱员外青龙寺上方望旧山",
        "author": "白居易",
        "content": "旧峰松雪旧溪云，怅望今朝遥属君。\n共道使臣非俗吏，南山莫动北山文。",
        "dynasty": "唐",
        "collection_info": null
    },
    {
        "uuid": "f4e7effa13aabcef169cdf8fae725603",
        "title": "宴周皓大夫光福宅",
        "author": "白居易",
        "content": "何处风光最可怜？妓堂阶下砌台前。\n轩车拥路光照地，丝管入门声沸天。\n绿蕙不香饶桂酒，红樱无色让花钿。\n野人不敢求他事，唯借泉声伴醉眠。",
        "dynasty": "唐",
        "collection_info": null
    },
    {
        "uuid": "796d97c9684ee62989340e2a6a542904",
        "title": "晚秋夜",
        "author": "白居易",
        "content": "碧空溶溶月华静，月裏愁人弔孤影。\n花开残菊傍疎篱，叶下衰桐落寒井。\n塞鸿飞急觉秋尽，邻鸡鸣迟知夜永。\n凝情不语空所思，风吹白露衣裳冷。",
        "dynasty": "唐",
        "collection_info": null
    },
    {
        "uuid": "a60d523380cbb7f97854e54245f9a2c7",
        "title": "惜牡丹花二首 一",
        "author": "白居易",
        "content": "惆怅阶前红牡丹，晚来唯有两枝残。\n明朝风起应吹尽，夜惜衰红把火看。",
        "dynasty": "唐",
        "collection_info": null
    },
    {
        "uuid": "51093fab9922b9e73a9b55980af21ac7",
        "title": "惜牡丹花二首 二",
        "author": "白居易",
        "content": "寂寞萎红低向雨，离披破艳散随风。\n晴明落地犹惆怅，何况飘零泥土中。",
        "dynasty": "唐",
        "collection_info": null
    },
    {
        "uuid": "da0124effe652bf0539562ae8aff6b67",
        "title": "荅元奉礼同宿见赠",
        "author": "白居易",
        "content": "相逢俱叹不闲身，直日常多斋日频。\n晓鼓一声分散去，明朝风景属何人。",
        "dynasty": "唐",
        "collection_info": null
    },
    {
        "uuid": "f284514683fd7624e08a5c9557f8a410",
        "title": "荅马侍御见赠",
        "author": "白居易",
        "content": "谬入金门侍玉除，烦君问我意何如。\n蟠木讵堪明主用，笼禽徒与故人疎。\n苑花似雪同随辇，宫月如眉伴直庐。\n浅薄求贤思自代，嵇康莫寄绝交书。",
        "dynasty": "唐",
        "collection_info": null
    },
    {
        "uuid": "f84479ac8ccb26452253d5bce1a3fb1f",
        "title": "上巳日恩赐曲江宴会即事",
        "author": "白居易",
        "content": "赐欢仍许醉，此会兴如何。\n翰苑主恩重，曲江春意多。\n花低羞艳妓，莺散让清歌。\n共道升平乐，元和胜永和。",
        "dynasty": "唐",
        "collection_info": null
    },
    {
        "uuid": "a9b0fada8c241028a64c63eab74cbd5a",
        "title": "夜惜禁中桃花因怀钱员外",
        "author": "白居易",
        "content": "前日归时花正红，今夜宿时枝半空。\n坐惜残芳君不见，风吹狼藉月明中。",
        "dynasty": "唐",
        "collection_info": null
    },
    {
        "uuid": "05bde6d0d2da76106d29ee6eecc8938a",
        "title": "和钱员外早冬玩禁中新菊",
        "author": "白居易",
        "content": "禁署寒气迟，孟冬菊初坼。\n新黄间繁绿，烂若金照碧。\n仙郎小隐日，心似陶彭泽。\n秋怜潭上看，日惯篱边摘。\n今来此地赏，野意潜自适。\n金马门内花，玉山峰下客。\n寒芳引清句，吟玩烟景夕。\n赐酒色偏宜，握兰香不敌。\n凄凄百卉死，岁晚冰霜积。\n唯有此花开，殷勤助君惜。",
        "dynasty": "唐",
        "collection_info": null
    },
    {
        "uuid": "47f37c1896c295e7bd19a13897da4ce2",
        "title": "荅刘戒之早秋别墅见寄",
        "author": "白居易",
        "content": "凉风木槿篱，暮雨槐花枝。\n幷起新秋思，为得故人诗。\n避地鸟择木，升朝鱼在池。\n城中与山下，喧静闇相思。",
        "dynasty": "唐",
        "collection_info": null
    },
    {
        "uuid": "d2a04c305268592da359ecb85be13a73",
        "title": "凉夜有怀",
        "author": "白居易",
        "content": "念别感时节，早蛩闻一声。\n风帘夜凉入，露簟秋意生。\n灯尽梦初罢，月斜天未明。\n闇凝无限思，起傍药阑行。",
        "dynasty": "唐",
        "collection_info": null
    },
    {
        "uuid": "f49f0163f1e52240bb2dc9ce419fa486",
        "title": "秋思",
        "author": "白居易",
        "content": "病眠夜少梦，闲立秋多思。\n寂寞余雨晴，萧条早寒至。\n鸟栖红叶树，月照青苔地。\n何况镜中年，又过三十二。",
        "dynasty": "唐",
        "collection_info": null
    },
    {
        "uuid": "fd6dbc688046b76107f8d07750dbb0ff",
        "title": "禁中闻蛩",
        "author": "白居易",
        "content": "悄悄禁门闭，夜深无月明。\n西窗独闇坐，满耳新蛩声。",
        "dynasty": "唐",
        "collection_info": null
    },
    {
        "uuid": "df76f850d64a729f566562a3e0548f48",
        "title": "秋虫",
        "author": "白居易",
        "content": "切切闇窗下，喓喓深草裏。\n秋天思妇心，雨夜愁人耳。",
        "dynasty": "唐",
        "collection_info": null
    },
    {
        "uuid": "1d2fe82ec125fb56483ed8df4d4d72b4",
        "title": "赠别宣上人",
        "author": "白居易",
        "content": "上人处世界，清净何所似。\n似彼白莲花，在水不着水。\n性真悟泡幻，行洁离尘滓。\n修道来几时，身心俱到此。\n嗟余牵世网，不得长依止。\n离念与碧云，秋来朝夕起。",
        "dynasty": "唐",
        "collection_info": null
    },
    {
        "uuid": "ec7c26e856de092bc9ecaae263421ed1",
        "title": "春夜喜雪有怀王二十二",
        "author": "白居易",
        "content": "夜雪有佳趣，幽人出书帷。\n微寒生枕席，轻素对阶墀。\n坐罢楚弦曲，起吟班扇诗。\n明宜灭烛后，净爱褰帘时。\n窗引曙色早，庭销春气迟。\n山阴应有兴，不卧待徽之。",
        "dynasty": "唐",
        "collection_info": null
    },
    {
        "uuid": "4d9bbb97c1c79d199050514b16af52d2",
        "title": "酬和元九东川路诗十二首 骆口驿旧题诗",
        "author": "白居易",
        "content": "拙诗在壁无人爱，鸟污苔侵文字残。\n唯有多情元侍御，绣衣不惜拂尘看。",
        "dynasty": "唐",
        "collection_info": null
    },
    {
        "uuid": "c7187bc4a14758033daad2af99482b9f",
        "title": "酬和元九东川路诗十二首 南秦雪",
        "author": "白居易",
        "content": "往岁曾为西邑吏，惯从骆口到南秦。\n三时云冷多飞雪，二月山寒少有春。\n我思旧事犹惆怅，君作初行定苦辛。\n任赖愁猨寒不叫，若闻猨叫更愁人。",
        "dynasty": "唐",
        "collection_info": null
    },
    {
        "uuid": "481a1110a04dbc6c77ca0af2e410ea23",
        "title": "酬和元九东川路诗十二首 山枇杷花二首 一",
        "author": "白居易",
        "content": "万重青嶂蜀门口，一树红花山顶头。\n春尽忆家归未得，低红如解替君愁。",
        "dynasty": "唐",
        "collection_info": null
    },
    {
        "uuid": "b25e72af9974764f02180c040928ef8c",
        "title": "酬和元九东川路诗十二首 山枇杷花二首 二",
        "author": "白居易",
        "content": "叶如帬色碧绡浅，花似芙蓉红粉轻。\n若使此花兼解语，推囚御史定违程。",
        "dynasty": "唐",
        "collection_info": null
    },
    {
        "uuid": "ea482c097c9d995e0bffd516140950c2",
        "title": "酬和元九东川路诗十二首 江楼月",
        "author": "白居易",
        "content": "嘉陵江曲曲江池，明月虽同人别离。\n一宵光景潜相忆，两地阴晴远不知。\n谁料江边怀我夜，正当池畔望君时。\n今朝共语方同悔，不解多情先寄诗。",
        "dynasty": "唐",
        "collection_info": null
    },
    {
        "uuid": "e19820908c78a80c3d7b7b953425458d",
        "title": "酬和元九东川路诗十二首 亚枝花",
        "author": "白居易",
        "content": "山邮花木似平阳，愁杀多情骢马郎。\n还似升平池畔坐，低头向水自看妆。",
        "dynasty": "唐",
        "collection_info": null
    },
    {
        "uuid": "26eb8e915690f64448fb4bea2d50aa14",
        "title": "酬和元九东川路诗十二首 江上笛",
        "author": "白居易",
        "content": "江上何人夜吹笛，声声似忆故园春。\n此时闻者堪头白，况是多愁少睡人。",
        "dynasty": "唐",
        "collection_info": null
    },
    {
        "uuid": "fe0da48f0f10169ca3b0c722e4687ee1",
        "title": "酬和元九东川路诗十二首 嘉陵夜有怀二首 一",
        "author": "白居易",
        "content": "露湿墙花春意深，西廊月上半床阴。\n怜君独卧无言语，唯我知君此夜心。",
        "dynasty": "唐",
        "collection_info": null
    },
    {
        "uuid": "ca8eec8f188675a9087a114ee182d741",
        "title": "酬和元九东川路诗十二首 嘉陵夜有怀二首 二",
        "author": "白居易",
        "content": "不明不暗胧胧月，不暖不寒慢慢风。\n独卧空床好天气，平明闲事到心中。",
        "dynasty": "唐",
        "collection_info": null
    },
    {
        "uuid": "fdb62adf0b4fb305d95ff4a23727f5a8",
        "title": "酬和元九东川路诗十二首 夜深行",
        "author": "白居易",
        "content": "百牢关外夜行客，三殿角头宵直人。\n莫道近臣胜远使，其如同是不闲身。",
        "dynasty": "唐",
        "collection_info": null
    },
    {
        "uuid": "e2f4b8e9645d7b03d45210ebf9391f7d",
        "title": "酬和元九东川路诗十二首 望驿台",
        "author": "白居易",
        "content": "靖安宅裏当窗柳，望驿台前扑地花。\n两处春光同日尽，居人思客客思家。",
        "dynasty": "唐",
        "collection_info": null
    },
    {
        "uuid": "bbeca93dd63c11ae264f2eb318ae04cc",
        "title": "酬和元九东川路诗十二首 江岸棃花",
        "author": "白居易",
        "content": "棃花有思缘和叶，一树江头恼杀君。\n最似孀闺少年妇，白妆素袖碧纱帬。",
        "dynasty": "唐",
        "collection_info": null
    },
    {
        "uuid": "3ff0bc8e35dabed5bd4b4a8236d79117",
        "title": "荅谢家最小偏怜女",
        "author": "白居易",
        "content": "嫁得梁鸿六七年，耽书爱酒日高眠。\n雨荒春圃唯生草，雪压朝厨未有烟。\n身病忧来缘女少，家贫忘却为夫贤。\n谁知厚俸今无分，枉向秋风吹纸钱。",
        "dynasty": "唐",
        "collection_info": null
    },
    {
        "uuid": "5d5f08bf7b4f36f96d093642babb0881",
        "title": "荅骑马入空台",
        "author": "白居易",
        "content": "君入空台去，朝往暮还来。\n我入泉台去，泉门无復开。\n鳏夫任繫职，穉女未胜哀。\n寂寞咸阳道，家人覆墓迴。",
        "dynasty": "唐",
        "collection_info": null
    },
    {
        "uuid": "acebadf7725cd68003c6f9108ea69f62",
        "title": "荅山驿梦",
        "author": "白居易",
        "content": "入君旅梦来千里，闭我幽魂欲二年。\n莫忘平生行坐处，后堂阶下竹丛前。",
        "dynasty": "唐",
        "collection_info": null
    },
    {
        "uuid": "8af9cb541d2ebb400e96f1723378818f",
        "title": "和元九与吕二同宿话旧感赠",
        "author": "白居易",
        "content": "见君新赠吕君诗，忆得同年行乐时。\n争入杏园齐马首，潜过柳曲鬬蛾眉。\n八人云散俱游宦，七度花开尽别离。\n闻道秋娘犹且在，至今时復问微之。",
        "dynasty": "唐",
        "collection_info": null
    },
    {
        "uuid": "f80f07bd502dc5220bafd449ad5b03fd",
        "title": "忆元九",
        "author": "白居易",
        "content": "渺渺江陵道，相思远不知。\n近来文卷裏，半是忆君诗。",
        "dynasty": "唐",
        "collection_info": null
    },
    {
        "uuid": "e22a69d2238a3c72e5d42b218a5615df",
        "title": "萧员外寄新蜀茶",
        "author": "白居易",
        "content": "蜀茶寄到但惊新，渭水煎来始觉珍。\n满瓯似乳堪持玩，况是春深酒渴人。",
        "dynasty": "唐",
        "collection_info": null
    },
    {
        "uuid": "8726e276a1e984622b383b3059700998",
        "title": "寄上大兄",
        "author": "白居易",
        "content": "秋鸿过尽无书信，病戴纱巾强出门。\n独上荒台东北望，日西愁立到黄昏。",
        "dynasty": "唐",
        "collection_info": null
    },
    {
        "uuid": "35f8cb0d6546c42633b03e471524a9de",
        "title": "病中哭金銮子",
        "author": "白居易",
        "content": "岂料吾方病，飜悲汝不全。\n卧惊从枕上，扶哭就灯前。\n有女诚为累，无儿岂免怜。\n病来纔十日，养得已三年。\n慈泪随声迸，悲肠遇物牵。\n故衣犹架上，残药尚头边。\n送出深村巷，看封小墓田。\n莫言三里地，此别是终天。",
        "dynasty": "唐",
        "collection_info": null
    },
    {
        "uuid": "d42e13b064e04053258af0c7fafe04d0",
        "title": "寄内",
        "author": "白居易",
        "content": "条桑初绿即为别，柿叶半红犹未归。\n不如村妇知时节，解为田夫秋捣衣。",
        "dynasty": "唐",
        "collection_info": null
    },
    {
        "uuid": "b650560923eee2291b15d920bfe4294c",
        "title": "病气",
        "author": "白居易",
        "content": "自知气发每因情，情在何由气得平。\n若问病根深与浅，此身应与病齐生。",
        "dynasty": "唐",
        "collection_info": null
    },
    {
        "uuid": "86a1ca716b4986112a423de65ba72f53",
        "title": "叹元九",
        "author": "白居易",
        "content": "不入城门来五载，同时班列尽官高。\n何人牢落犹依旧，唯有江陵元士曹。",
        "dynasty": "唐",
        "collection_info": null
    },
    {
        "uuid": "dca64552690dede84318154190deea93",
        "title": "眼暗",
        "author": "白居易",
        "content": "早年勤倦看书苦，晚岁悲伤出泪多。\n眼损不知都自取，病成方悟欲如何。\n夜昏乍似灯将灭，朝闇长疑镜未磨。\n千药万方治不得，唯应闭目学头陀。",
        "dynasty": "唐",
        "collection_info": null
    },
    {
        "uuid": "4425abc193125dacc70293c925fd84d8",
        "title": "得袁相书",
        "author": "白居易",
        "content": "谷苗深处一农夫，面黑头斑手把锄。\n何意使人犹识我，就田来送相公书。",
        "dynasty": "唐",
        "collection_info": null
    },
    {
        "uuid": "8daadbc2531138d6bd173b87ad7bf3bb",
        "title": "病中作",
        "author": "白居易",
        "content": "病来城裏诸亲故，厚薄亲疎心总知。\n唯有蔚章于我分，深于同在翰林时。",
        "dynasty": "唐",
        "collection_info": null
    },
    {
        "uuid": "adce59f2cc0659640ab7870042bdc0f8",
        "title": "感化寺见元九刘三十二题名处",
        "author": "白居易",
        "content": "微之谪去千余里，太白无来十一年。\n今日见名如见面，尘埃壁上破窗前。",
        "dynasty": "唐",
        "collection_info": null
    },
    {
        "uuid": "f16660c52058e700aedf3183122614f4",
        "title": "游悟贞寺迴山下别张殷衡",
        "author": "白居易",
        "content": "世缘未了治不得，孤负青山心共知。\n愁君又入都门去，即是红尘满眼时。",
        "dynasty": "唐",
        "collection_info": null
    },
    {
        "uuid": "d6cd352c6a0836abb849476686b59c98",
        "title": "村居寄张殷衡",
        "author": "白居易",
        "content": "金氏村中一病夫，生涯濩落性灵迂。\n唯看老子五千字，不蹋长安十二衢。\n药铫夜倾残酒暖，竹床寒取旧毡铺。\n闻君欲发江东去，能到茅庵访别无。",
        "dynasty": "唐",
        "collection_info": null
    },
    {
        "uuid": "beda844f3c0f0e1d617023d43dcfd212",
        "title": "病中得樊大书",
        "author": "白居易",
        "content": "荒村破屋经年卧，寂绝无人问病身。\n唯有东都樊着作，至今书信尚殷勤。",
        "dynasty": "唐",
        "collection_info": null
    },
    {
        "uuid": "f0e2e53d3ace9564adb482557b049c06",
        "title": "开元九诗书卷",
        "author": "白居易",
        "content": "红笺白纸两三束，半是君诗半是书。\n经年不展缘身病，今日开看生蠹鱼。",
        "dynasty": "唐",
        "collection_info": null
    },
    {
        "uuid": "9dcce135115b145ebde4f8ff4e0141c2",
        "title": "昼卧",
        "author": "白居易",
        "content": "抱枕无言语，空房独悄然。\n谁知尽日卧，非病亦非眠。",
        "dynasty": "唐",
        "collection_info": null
    },
    {
        "uuid": "130d87e060fe4d9081dd460428aff3aa",
        "title": "夜坐",
        "author": "白居易",
        "content": "庭前尽日立到夜，灯下有时坐彻明。\n此情不语何人会，时復长吁一两声。",
        "dynasty": "唐",
        "collection_info": null
    },
    {
        "uuid": "e9b6176ce7a7d1e754870066269a5558",
        "title": "暮立",
        "author": "白居易",
        "content": "黄昏独立佛堂前，满地槐花满树蝉。\n大抵四时心总苦，就中肠断是秋天。",
        "dynasty": "唐",
        "collection_info": null
    },
    {
        "uuid": "88928fcc7f16ad6226c8828bf6cf5a54",
        "title": "有感",
        "author": "白居易",
        "content": "绝弦与断丝，犹有却续时。\n唯有衷肠断，应无续得期。",
        "dynasty": "唐",
        "collection_info": null
    },
    {
        "uuid": "f45dff284872e13261df465561ac81dc",
        "title": "荅友问",
        "author": "白居易",
        "content": "似玉童颜尽，如霜病鬓新。\n莫惊身顿老，心更老于身。",
        "dynasty": "唐",
        "collection_info": null
    },
    {
        "uuid": "84c365b4f99cffaea1cec186cf3fbb69",
        "title": "村夜",
        "author": "白居易",
        "content": "霜草苍苍虫切切，村南村北行人绝。\n独出前门望野田，月明荞麦花如雪。",
        "dynasty": "唐",
        "collection_info": null
    },
    {
        "uuid": "3e8fe0cca009d3f70f40302bfac9dd13",
        "title": "闻虫",
        "author": "白居易",
        "content": "暗虫唧唧夜绵绵，况是秋阴欲雨天。\n犹恐愁人暂得睡，声声移近卧床前。",
        "dynasty": "唐",
        "collection_info": null
    },
    {
        "uuid": "6b9ba6f4f17d019f65e9a7bb6652307f",
        "title": "寒食夜有怀",
        "author": "白居易",
        "content": "寒食非长非短夜，春风不热不寒天。\n可怜时节堪相忆，何况无灯各早眠。",
        "dynasty": "唐",
        "collection_info": null
    },
    {
        "uuid": "035660571797178ef5303c0af00fda13",
        "title": "赠内",
        "author": "白居易",
        "content": "漠漠闇苔新雨地，微微凉露欲秋天。\n莫对月明思往事，损君颜色减君年。",
        "dynasty": "唐",
        "collection_info": null
    },
    {
        "uuid": "58b9d7f60ff135727b25aaad76ba95f9",
        "title": "得钱舍人书问眼疾",
        "author": "白居易",
        "content": "春来眼闇少心情，点尽黄连尚未平。\n唯得君书胜得药，开缄未读眼先明。",
        "dynasty": "唐",
        "collection_info": null
    },
    {
        "uuid": "1cb8fe54308476c227bba59487903d3a",
        "title": "还李十一马",
        "author": "白居易",
        "content": "传语李君劳寄马，病来唯着杖扶身。\n纵拟强骑无出处，却将牵与趁朝人。",
        "dynasty": "唐",
        "collection_info": null
    },
    {
        "uuid": "0038324e327120b6b5206678b127d915",
        "title": "九日寄行简",
        "author": "白居易",
        "content": "摘得菊花携得酒，绕村骑马思悠悠。\n下邽田地平如掌，何处登髙望梓州。",
        "dynasty": "唐",
        "collection_info": null
    },
    {
        "uuid": "f02a26f3d2fea4185bcdd42f8afde962",
        "title": "夜坐",
        "author": "白居易",
        "content": "斜月入前楹，迢迢夜坐情。\n梧桐上阶影，蟋蟀近床声。\n曙傍窗间至，秋从簟上生。\n感时因忆事，不寝到鸡鸣。",
        "dynasty": "唐",
        "collection_info": null
    },
    {
        "uuid": "2ad74d0a810764d01570fe51f45a5793",
        "title": "村居二首 一",
        "author": "白居易",
        "content": "田园莽苍经春早，篱落萧条尽日风。\n若问经过谈笑者，不过田舍白头翁。",
        "dynasty": "唐",
        "collection_info": null
    },
    {
        "uuid": "3b1917d88bd3872a2b8c0c62e0e53747",
        "title": "村居二首 二",
        "author": "白居易",
        "content": "门闭仍逢雪，厨寒未起烟。\n贫家重寥落，半为日高眠。",
        "dynasty": "唐",
        "collection_info": null
    },
    {
        "uuid": "447808bb31eedef7b35519d18558f875",
        "title": "早春",
        "author": "白居易",
        "content": "雪散因和气，冰开得暖光。\n春销不得处，唯有鬓边霜。",
        "dynasty": "唐",
        "collection_info": null
    },
    {
        "uuid": "e12f29d16111a9ab842dc80a8bef2030",
        "title": "和梦游春诗一百韵",
        "author": "白居易",
        "content": "昔君梦游春，梦游仙山曲。\n怳若有所遇，似惬平生欲。\n因寻菖蒲水，渐入桃花谷。\n到一红楼家，爱之看不足。\n池流渡清泚，草嫩蹋绿蓐。\n门柳闇全低，檐樱红半熟。\n转行深深院，过尽重重屋。\n乌龙卧不惊，青鸟飞相逐。\n渐闻玉佩响，始辨珠履躅。\n遥见窗下人，娉婷十五六。\n霞光抱明月，莲艳开初旭。\n缥缈云雨仙，氛氲兰麝馥。\n风流薄梳洗，时世宽妆束。\n袖輭异文绫，裾轻单丝縠。\n裙腰银线压，梳掌金筐蹙。\n带襭紫蒲萄，袴花红石竹。\n凝情都未语，付意微相瞩。\n眉敛远山青，鬟低片云绿。\n帐牵翡翠带，被解鸳鸯幞。\n秀色似堪餐，秾华如可掬。\n半卷锦头席，斜铺绣腰褥。\n朱唇素指匀，粉汗红绵扑。\n心惊睡易觉，梦断魂难续。\n笼委独栖禽，劒分连理木。\n存诚期有感，誓志贞无黩。\n京洛八九春，未曾花裏宿。\n壮年徒自弃，佳会应无復。\n鸾歌不重闻，凤兆从兹卜。\n韦门女清贵，裴氏甥贤淑。\n罗扇夹花灯，金鞍攒绣毂。\n既倾南国貌，遂坦东床腹。\n刘阮心渐忘，潘杨意方睦。\n新修履信第，初食尚书禄。\n九酝备圣贤，八珍穷水陆。\n秦家重萧史，彦辅怜卫叔。\n朝馔馈独盘，夜醪倾百斛。\n亲宾盛辉赫，妓乐纷晔煜。\n宿醉纔解酲，朝欢俄枕曲。\n饮过君子争，令甚将军酷。\n酩酊歌鹧鸪，颠狂舞鸲鹆。\n月流春夜短，日下秋天速。\n谢傅隙过驹，萧娘风过烛。\n全凋蕣花折，半死梧桐秃。\n闇镜对孤鸾，哀弦留寡鹄。\n凄凄隔幽显，冉冉移寒燠。\n万事此时休，百身何处赎。\n提携小儿女，将领旧姻族。\n再入朱门行，一傍青楼哭。\n枥空无廐马，水涸失池[鹜]。\n摇落废井梧，荒凉故篱菊。\n莓苔上几阁，尘土生琴筑。\n舞榭缀蟏蛸，歌梁聚蝙蝠。\n嫁分红粉妾，卖散苍头仆。\n门客思彷徨，家人泣吚噢。\n心期正萧索，宦序仍拘跼。\n怀策入崤函，驱车辞郏鄏。\n逢时念既济，聚学思大畜。\n端详筮仕蓍，磨拭穿杨镞。\n始从讐校职，首中贤良目。\n一拔侍瑶墀，再升纡绣服。\n誓酬君王宠，愿使朝廷肃。\n密勿奏封章，清明操宪牍。\n鹰鞴中病下，豸角当邪触。\n纠谬静东周，申冤动南蜀。\n危言诋阍寺，直气忤钧轴。\n不忍曲作钩，乍能折为玉。\n扪心无媿畏，腾口有谤讟。\n只要明是非，何曾虞祸福。\n车摧太行路，劒落酆城狱。\n襄汉问修途，荆蛮指殊俗。\n谪为江府掾，遣事荆州牧。\n趋走谒麾幢，喧烦视鞭朴。\n簿书常自领，缧囚每亲鞫。\n竟日坐官曹，经旬旷休沐。\n宅荒渚宫草，马瘦畬田粟。\n薄俸等涓毫，微官同桎梏。\n月中照形影，天际辞骨肉。\n鹤病翅羽垂，兽穷爪牙缩。\n行看鬚间白，谁劝杯中绿。\n时伤大野麟，命问长沙鵩。\n夏梅山雨渍，秋瘴江云毒。\n巴水白茫茫，楚山青簇簇。\n吟君七十韵，是我心所蓄。\n既去诚莫追，将来幸前勖。\n欲除忧恼病，当取禅经读。\n须悟事皆空，无令念将属。\n请思游春梦，此梦何闪倏。\n艳色即空花，浮生乃焦谷。\n良姻在嘉偶，顷剋为单独。\n入仕欲荣身，须臾成黜辱。\n合者离之始，乐兮忧所伏。\n愁恨僧祇长，欢荣剎那促。\n觉悟因傍喻，迷执由当局。\n膏明诱闇蛾，阳焱奔痴鹿。\n贪为苦聚落，爱是悲林麓。\n水荡无明波，轮迴死生辐。\n尘应甘露洒，垢待醍醐浴。\n障要智灯烧，魔须慧刀戮。\n外熏性易染，内战心难衂。\n法句与心王，期君日三復。",
        "dynasty": "唐",
        "collection_info": null
    },
    {
        "uuid": "813105cd9b4f403788df82584a46bd5d",
        "title": "王昭君二首 一",
        "author": "白居易",
        "content": "满面胡沙满鬓风，眉销残黛脸销红。\n愁苦辛勤顦顇尽，如今却似画图中。",
        "dynasty": "唐",
        "collection_info": null
    },
    {
        "uuid": "b7d414c7de94e86a453832105f1ff62e",
        "title": "王昭君二首 二",
        "author": "白居易",
        "content": "汉使却回凭寄语，黄金何日赎蛾眉。\n君王若问妾颜色，莫道不知宫裏时。",
        "dynasty": "唐",
        "collection_info": null
    },
    {
        "uuid": "3145d7ca45560b0d17ef0b7117b6837c",
        "title": "渭村退居寄礼部崔侍郎翰林钱舍人诗一百韵",
        "author": "白居易",
        "content": "圣代元和岁，闲居渭水阳。\n不才甘命舛，多幸遇时康。\n朝野分伦序，贤愚定否臧。\n重文疎卜式，尚少弃冯唐。\n由是推天运，从兹乐性场。\n笼禽放高翥，雾豹得深藏。\n世虑休相扰，身谋且自强。\n犹须务衣食，未免事农桑。\n薙草通三径，开田占一坊。\n昼扉扃白版，夜碓埽黄粱。\n隙地治场圃，闲时粪土疆。\n枳篱编刺夹，薤垄擘科秧。\n穑力嫌身病，农心愿岁穰。\n朝衣典杯酒，佩劒博牛羊。\n困倚栽松锸，饥提采蕨筐。\n引泉来后涧，移竹下前冈。\n生计虽勤苦，家资甚渺茫。\n尘埃常满甑，钱帛少盈囊。\n弟病仍扶杖，妻愁不出房。\n传衣念繿缕，举案笑糟糠。\n犬吠村胥闹，蝉鸣织妇忙。\n纳租看县贴，输粟问军仓。\n夕歇攀村树，秋行绕野塘。\n云容阴惨澹，月色冷悠扬。\n荞麦铺花白，棠棃间叶黄。\n早寒风摵摵，新霁月苍苍。\n园菜迎霜死，庭芜过雨荒。\n檐空愁宿燕，壁闇思啼螀。\n眼为看书损，肱因运甓伤。\n病骸浑似木，老鬓欲成霜。\n少睡知年长，端忧觉夜长。\n旧游多废忘，往事偶思量。\n忽忆烟霄路，常陪劒履行。\n登朝思检束，入阁学趋跄。\n命偶风云会，恩覃雨露霶。\n霑枯发枝叶，磨钝起锋铓。\n崔閤连镳骛，钱兄接翼翔。\n齐竽混韶夏，燕石厕琳琅。\n同日升金马，分宵直未央。\n共词加宠命，合表谢恩光。\n廐马骄初跨，天厨味始尝。\n朝晡颁饼饵，寒暑赐衣裳。\n对秉鹅毛笔，俱含鸡舌香。\n青缣衾薄絮，朱裏幕高张。\n昼食恆连案，宵眠每并床。\n差肩承诏旨，连署进封章。\n起草偏同视，疑文最共详。\n灭私容点窜，穷理析毫芒。\n便共输肝胆，何曾异肺肠。\n慎微参石奋，决密与张汤。\n禁闼青交琐，宫垣紫界墙。\n井阑排菡萏，檐瓦鬬鸳鸯。\n楼额题鳷鹊，池心浴凤凰。\n风枝万年动，温树四时芳。\n宿露凝金掌，晨晖上璧珰。\n砌筠涂绿粉，庭果滴红浆。\n晓从朝兴庆，春陪宴柏梁。\n传呼鞭索索，拜舞佩锵锵。\n仙仗环双阙，神兵闢两厢。\n火飜红尾斾，冰卓白竿枪。\n滉瀁经鱼藻，深沈近浴堂。\n分庭皆命妇，对院即储皇。\n贵主冠浮动，亲王辔闹装。\n金钿相照耀，朱紫间荧煌。\n毬簇桃花绮，歌巡竹叶觞。\n洼银中贵带，昂黛内人妆。\n赐禊东城下，颁酺曲水傍。\n尊罍分圣酒，妓乐借仙倡。\n浅酌看红药，徐吟把绿杨。\n宴迴过御陌，行歇入僧房。\n白鹿原东脚，青龙寺北廊。\n望春花景暖，避暑竹风凉。\n下直闲如社，寻芳醉似狂。\n有时还后到，无处不相将。\n鸡鹤初虽杂，萧兰久乃彰。\n来燕隗贵重，去鲁孔恓惶。\n聚散期难定，飞沈势不常。\n五年同昼夜，一别似参商。\n屈折孤生竹，销摧百炼钢。\n途穷任顦顇，道在肯彷徨。\n尚念遗簪折，仍怜病雀疮。\n恤寒分赐帛，救馁减余粮。\n药物来盈裹，书题寄满箱。\n殷勤翰林主，珍重礼闱郎。\n喣沫诚多谢，抟扶岂所望。\n提携劳气力，吹簸不飞扬。\n拙劣才何用，龙钟分自当。\n妆嫫徒费黛，磨甋讵成璋。\n习隐将时背，干名与道妨。\n外身宗老氏，齐物学蒙庄。\n疎放遗千虑，愚蒙守一方。\n乐天无怨叹，倚命不劻勷。\n愤懑胷须豁，交加臂莫攘。\n珠沈犹是宝，金跃未为祥。\n泥尾休摇掉，灰心罢激昂。\n渐闲亲道友，因病事医王。\n息乱归禅定，存神入坐亡。\n断痴求慧劒，济苦得慈航。\n不动为吾志，无何是我乡。\n可怜身与世，从此两相忘。",
        "dynasty": "唐",
        "collection_info": null
    },
    {
        "uuid": "4b7a3bb924d32f88a8e090855b64af63",
        "title": "酬卢秘书二十韵",
        "author": "白居易",
        "content": "谬历文场选，惭非翰苑才。\n云霄高暂致，毛羽弱先摧。\n识分忘轩冕，知归返草莱。\n杜陵书积蠹，丰狱劒生苔。\n晦厌鸣鸡雨，春惊震蛰雷。\n旧恩收坠履，新律动寒灰。\n凤诏容徐起，鹓行许重陪。\n衰颜虽拂拭，蹇步尚低徊。\n睡少钟偏警，行迟漏苦摧。\n风霜趁朝去，泥雪拜陵迴。\n上感君犹念，傍惭友或推。\n石顽镌费匠，女丑嫁劳媒。\n倏忽青春度，奔波白日颓。\n性将时共背，病与老俱来。\n闻有蓬壶客，知怀杞梓材。\n世家标甲第，官职滞麟台。\n笔尽铅黄点，诗成锦绣堆。\n尝思豁云雾，忽喜访尘埃。\n心为论文合，眉因劝善开。\n不胜珍重意，满袖写琼瓌。",
        "dynasty": "唐",
        "collection_info": null
    },
    {
        "uuid": "2ee81200db9d9af4912d588abf64301f",
        "title": "题卢秘书夏日新栽竹二十韵",
        "author": "白居易",
        "content": "湘竹初封植，卢生此考槃。\n久持霜节苦，新託露根难。\n等度须当砌，疎稠要满阑。\n买怜分薄俸，栽称作闲官。\n叶翦蓝罗碎，茎抽玉管端。\n几声清淅沥，一簇绿檀栾。\n未夜青岚入，先秋白露团。\n拂肩摇翡翠，熨手弄琅玕。\n韵透窗风起，阴铺砌月残。\n炎天闻觉冷，窄地见疑宽。\n梢动胜摇扇，枝低好挂冠。\n碧笼烟幕幕，珠洒雨珊珊。\n晚箨晴云展，阴芽蛰虺蟠。\n爱从抽马策，惜未截鱼竿。\n松韵徒烦听，桃夭不足观。\n梁惭当家杏，台陋本司兰。\n撑拨诗人兴，勾牵酒客欢。\n静连芦簟滑，凉拂葛衣单。\n岂止消时暑，应能保岁寒。\n莫同凡草木，一种夏中看。",
        "dynasty": "唐",
        "collection_info": null
    },
    {
        "uuid": "1ec909a35f085f9de413a46866930ab5",
        "title": "渭村酬李二十见寄",
        "author": "白居易",
        "content": "百里音书何太迟，暮秋把得暮春诗。\n柳条绿日君相忆，棃叶红时我始知。\n莫叹学官贫冷落，犹胜村客病支离。\n形容意绪遥看取，不似华阳观裏时。",
        "dynasty": "唐",
        "collection_info": null
    },
    {
        "uuid": "e987d5d3cf76d49085722496de4cb621",
        "title": "初授赞善大夫早朝寄李二十助教",
        "author": "白居易",
        "content": "病身初谒青宫日，衰貌新垂白髮年。\n寂莫曹司非热地，萧条风雪是寒天。\n远坊早起常侵鼓，瘦马行迟苦费鞭。\n一种共君官职冷，不如犹得日高眠。",
        "dynasty": "唐",
        "collection_info": null
    },
    {
        "uuid": "75bc059e7dac8568bfa20331dc1dc318",
        "title": "欲与元八卜邻先有是赠",
        "author": "白居易",
        "content": "平生心迹最相亲，欲隐墙东不为身。\n明月好同三径夜，绿杨宜作两家春。\n每因暂出犹思伴，岂得安居不择邻。\n何独终身数相见，子孙长作隔墙人。",
        "dynasty": "唐",
        "collection_info": null
    },
    {
        "uuid": "8c7617f99cafec6a0992e4b58192a3f0",
        "title": "游城南留元九李二十晚归",
        "author": "白居易",
        "content": "老游春饮莫相违，不独花稀人亦稀。\n更劝残杯看日影，犹应趁得鼓声归。",
        "dynasty": "唐",
        "collection_info": null
    },
    {
        "uuid": "9b2d1f67ba71292ea036b11887d5ebad",
        "title": "广宣上人以应制诗见示因以赠之诏许上人居安国寺红楼院以诗供奉",
        "author": "白居易",
        "content": "道林谈论惠休诗，一到人天便作师。\n香积筵承紫泥诏，昭阳歌唱碧云词。\n红楼许住请银钥，翠辇陪行蹋玉墀。\n惆怅甘泉曾侍从，与君前后不同时。",
        "dynasty": "唐",
        "collection_info": null
    },
    {
        "uuid": "6a47c309d83fe6a92e24cf371a5f576b",
        "title": "重过秘书旧房因题长句",
        "author": "白居易",
        "content": "阁前下马思裴回，第二房门手自开。\n昔为白面书郎去，今作苍鬚赞善来。\n吏人不识多新补，松竹相亲是旧栽。\n应有题墙名姓在，试将衫袖拂尘埃。",
        "dynasty": "唐",
        "collection_info": null
    },
    {
        "uuid": "d507fad743e5662cd5b8b7113eb41d39",
        "title": "重到城七绝句 见元九",
        "author": "白居易",
        "content": "容貌一日减一日，心情十分无九分。\n每逢陌路犹嗟叹，何况今朝是见君。",
        "dynasty": "唐",
        "collection_info": null
    },
    {
        "uuid": "ad44c3c3d3b88bec71890c7516747a26",
        "title": "重到城七绝句 高相宅",
        "author": "白居易",
        "content": "青苔故里怀恩地，白髮新生抱病身。\n涕泪虽多无哭处，永宁门馆属他人。",
        "dynasty": "唐",
        "collection_info": null
    },
    {
        "uuid": "c34cb2713f69fd6af1880169ba0e3cc4",
        "title": "重到城七绝句 张十八",
        "author": "白居易",
        "content": "谏垣几见迁遗补，宪府频闻转殿监。\n独有咏诗张太祝，十年不改旧官衔。",
        "dynasty": "唐",
        "collection_info": null
    },
    {
        "uuid": "d5ebc334eee1bcefaaf4fb3b82537675",
        "title": "重到城七绝句 刘家花",
        "author": "白居易",
        "content": "刘家墙上花还发，李十门前草又春。\n处处伤心心始悟，多情不及少情人。",
        "dynasty": "唐",
        "collection_info": null
    },
    {
        "uuid": "201ceb3e56e19b44f2204d5b995961b2",
        "title": "重到城七绝句 裴五",
        "author": "白居易",
        "content": "莫怪相逢无笑语，感今思旧戟门前。\n张家伯仲偏相似，每见清扬一惘然。",
        "dynasty": "唐",
        "collection_info": null
    },
    {
        "uuid": "0d91fd0cff3fc5b6c768c2471e021a17",
        "title": "重到城七绝句 仇家酒",
        "author": "白居易",
        "content": "年年老去欢情少，处处春来感事深。\n时到仇家非爱酒，醉时心胜醒时心。",
        "dynasty": "唐",
        "collection_info": null
    },
    {
        "uuid": "67d728f89466a29431f564e81c06309c",
        "title": "重到城七绝句 恆寂师",
        "author": "白居易",
        "content": "旧游分散人零落，如此伤心事几条。\n会逐禅师坐禅去，一时灭尽定中消。",
        "dynasty": "唐",
        "collection_info": null
    },
    {
        "uuid": "b69c55b0cc64f7be008a23a7798fa508",
        "title": "靖安北街赠李二十",
        "author": "白居易",
        "content": "榆荚抛钱柳展眉，两人并马语行迟。\n还似往年安福寺，共君私试却迴时。",
        "dynasty": "唐",
        "collection_info": null
    },
    {
        "uuid": "70d927c54fcc28bba07c769cdca7f943",
        "title": "重伤小女子",
        "author": "白居易",
        "content": "学人言语凭床行，嫩似花房脆似琼。\n纔知恩爱迎三岁，未辨东西过一生。\n汝异下殇应杀礼，吾非上圣讵忘情。\n伤心自叹鸠巢拙，长堕春雏养不成。",
        "dynasty": "唐",
        "collection_info": null
    },
    {
        "uuid": "d5e8f97e25a0d9e506612fc2a9670aca",
        "title": "过颜处士墓",
        "author": "白居易",
        "content": "向坟道径没荒榛，满室诗书积闇尘。\n长夜肯教黄壤晓，悲风不许白杨春。\n箪瓢颜子生仍促，布被黔娄死更贫。\n未会悠悠上天意，惜将富寿与何人。",
        "dynasty": "唐",
        "collection_info": null
    },
    {
        "uuid": "09da527f68f736d8b6c1e491b7666a3a",
        "title": "题周皓大夫新亭子二十二韵",
        "author": "白居易",
        "content": "东道常为主，南亭别待宾。\n规模何日创，景致一时新。\n广砌罗红药，疎窗荫绿筠。\n锁开宾阁晓，梯上妓楼春。\n置醴宁三爵，加笾过八珍。\n茶香飘紫笋，脍缕落红鳞。\n辉赫车舆闹，珍奇鸟兽驯。\n猕猴看枥马，鹦鹉唤家人。\n锦额帘高卷，银花醆慢巡。\n劝尝光禄酒，许看洛川神。\n敛翠凝歌黛，流香动舞巾。\n帬飜绣鸂鶒，梳陷钿麒麟。\n笛怨音含楚，筝娇语带秦。\n侍儿催画烛，醉客吐文茵。\n投辖多连夜，鸣珂便达晨。\n入朝纡紫绶，待漏拥朱轮。\n贵介交三事，光荣照四邻。\n甘浓将奉客，稳暖不缘身。\n十载歌钟地，三朝节钺臣。\n爱才心倜傥，敦旧礼殷勤。\n门以招贤盛，家因好事贫。\n始知豪杰意，富贵为交亲。",
        "dynasty": "唐",
        "collection_info": null
    },
    {
        "uuid": "e03536dab0d0be45131a3b06603f2fe4",
        "title": "赋得听边鸿",
        "author": "白居易",
        "content": "惊风吹起塞鸿羣，半拂平沙半入云。\n为问昭君月下听，何如苏武雪中闻。",
        "dynasty": "唐",
        "collection_info": null
    },
    {
        "uuid": "dac5a36710eb13d2b3d514767e15c7f0",
        "title": "见杨弘贞诗赋因题绝句以自谕",
        "author": "白居易",
        "content": "赋句诗章妙入神，未年三十即无身。\n常嗟薄命形顦顇，若比弘贞是幸人。",
        "dynasty": "唐",
        "collection_info": null
    },
    {
        "uuid": "0604c913225e5f353d63efc0f30e2eaf",
        "title": "病中早春",
        "author": "白居易",
        "content": "今朝枕上觉头轻，强起阶前试脚行。\n羶腻断来无气力，风痰恼得少心情。\n暖消霜瓦津初合，寒减冰渠冻不成。\n唯有愁人鬓间雪，不随春尽逐春生。",
        "dynasty": "唐",
        "collection_info": null
    },
    {
        "uuid": "4eb8e0d6eebb2fc59ad567bcbcbddf99",
        "title": "送人贬信州判官",
        "author": "白居易",
        "content": "地僻山深古上饶，土风贫薄道程遥。\n不唯迁客须恓屑，见说居人也寂寥。\n溪畔毒沙藏水弩，城头枯树下山魈。\n若于此郡为卑吏，刺史厅前又折腰。",
        "dynasty": "唐",
        "collection_info": null
    },
    {
        "uuid": "844dde7a337bedd645afe222a8b4432d",
        "title": "曲江醉后赠诸亲故",
        "author": "白居易",
        "content": "郭东丘墓何年客，江畔风光几日春。\n只合殷勤逐杯酒，不须疎索向交亲。\n中天或有长生药，下界应无不死人。\n除却醉来开口笑，世间何事更关身。",
        "dynasty": "唐",
        "collection_info": null
    },
    {
        "uuid": "d267de9c1e9e97a300c23a4360639f67",
        "title": "和元八侍御升平新居四绝句 看花屋",
        "author": "白居易",
        "content": "忽惊映树新开屋，却似当檐故种花。\n可惜年年红似火，今春始得属元家。",
        "dynasty": "唐",
        "collection_info": null
    },
    {
        "uuid": "d503ee3eff8759dbf2a7b2d6f0b8f233",
        "title": "和元八侍御升平新居四绝句 累土山",
        "author": "白居易",
        "content": "堆土渐高山意出，终南移入户庭间。\n玉峰蓝水应惆怅，恐见新山望旧山。",
        "dynasty": "唐",
        "collection_info": null
    },
    {
        "uuid": "efd94176756d321d41abbcb91f6f251b",
        "title": "和元八侍御升平新居四绝句 高亭",
        "author": "白居易",
        "content": "亭脊太高君莫拆，东家留取当西山。\n好看落日斜衔处，一片春岚映半环。",
        "dynasty": "唐",
        "collection_info": null
    },
    {
        "uuid": "6777596940e9f42728f63655ab494dbd",
        "title": "和元八侍御升平新居四绝句 松树",
        "author": "白居易",
        "content": "白金换得青松树，君既先栽我不栽。\n幸有西风易凭仗，夜深偷送好声来。",
        "dynasty": "唐",
        "collection_info": null
    },
    {
        "uuid": "bda2acbf4320107849c30244344b08eb",
        "title": "醉后却寄元九",
        "author": "白居易",
        "content": "蒲池村裏悤悤别，沣水桥边兀兀迴。\n行到城门残酒醒，万重离恨一时来。",
        "dynasty": "唐",
        "collection_info": null
    },
    {
        "uuid": "e9fd0c8b4a67f528eb763f2f003b04e2",
        "title": "重寄",
        "author": "白居易",
        "content": "萧散弓惊雁，分飞劒化龙。\n悠悠天地内，不死会相逢。",
        "dynasty": "唐",
        "collection_info": null
    },
    {
        "uuid": "e24eed163cb216fe25b277de7a53121e",
        "title": "李十一舍人松园饮小酎酒得元八侍御诗叙云在台中推院有鞫狱之苦即事书怀因酬四韵",
        "author": "白居易",
        "content": "爱酒舍人开小酌，能文御史寄新诗。\n乱松园裏醉相忆，古柏厅前忙不知。\n早夏我当逃暑日，晚衙君是虑囚时。\n唯应清夜无公事，新草亭中好一期。",
        "dynasty": "唐",
        "collection_info": null
    },
    {
        "uuid": "4ae1f56b253c2e61407c92f2e55e1f8f",
        "title": "重到华阳观旧居",
        "author": "白居易",
        "content": "忆昔初年三十二，当时秋思已难堪。\n若为重入华阳院，病鬓愁心四十三。",
        "dynasty": "唐",
        "collection_info": null
    },
    {
        "uuid": "4ca5fd743b1872ebff9a721b0db40a54",
        "title": "荅劝酒",
        "author": "白居易",
        "content": "莫怪近来都不饮，几迴因醉却霑巾。\n谁料平生狂酒客，如今变作酒悲人。",
        "dynasty": "唐",
        "collection_info": null
    },
    {
        "uuid": "7371da67c906ccfdcc9a29fddb79471b",
        "title": "题王侍御池亭",
        "author": "白居易",
        "content": "朱门深锁春池满，岸落蔷薇水浸莎。\n毕竟林塘谁是主，主人来少客来多。",
        "dynasty": "唐",
        "collection_info": null
    },
    {
        "uuid": "ab150fad175bb7a3ba89cc9ee3e91cb9",
        "title": "听水部吴员外新诗因赠绝句",
        "author": "白居易",
        "content": "朱绂仙郎白雪歌，和人虽少爱人多。\n明朝说与诗人道，水部如今不姓何。",
        "dynasty": "唐",
        "collection_info": null
    },
    {
        "uuid": "956508ef845bfb654294fbc095a0419f",
        "title": "雨夜忆元九",
        "author": "白居易",
        "content": "天阴一日便堪愁，何况连宵雨不休。\n一种雨中君最苦，偏梁阁道向通州。",
        "dynasty": "唐",
        "collection_info": null
    },
    {
        "uuid": "2315088841098800432226d6401619d8",
        "title": "雨中携元九诗访元八侍御",
        "author": "白居易",
        "content": "微之诗卷忆同开，假日多应不入台。\n好句无人堪共咏，衝泥蹋水就君来。",
        "dynasty": "唐",
        "collection_info": null
    },
    {
        "uuid": "30a4edce901a6b06dabb6eff18a4e96f",
        "title": "赠杨秘书巨源",
        "author": "白居易",
        "content": "早闻一箭取辽城，相识虽新有故情。\n清句三朝谁是敌，白鬚四海半为兄。\n贫家薙草时时入，瘦马寻花处处行。\n不用更教诗过好，折君官职是声名。",
        "dynasty": "唐",
        "collection_info": null
    },
    {
        "uuid": "a33c0fbdbb138be05804cb80947037d2",
        "title": "和武相公感韦令公旧池孔雀",
        "author": "白居易",
        "content": "索莫少颜色，池边无主禽。\n难收带泥翅，易结着人心。\n顶毳落残碧，尾花销闇金。\n放归飞不得，云海故巢深。",
        "dynasty": "唐",
        "collection_info": null
    },
    {
        "uuid": "a98e6ced8d51d9936400768b67966265",
        "title": "寄生衣与微之因题封上",
        "author": "白居易",
        "content": "浅色縠衫轻似雾，纺花纱袴薄于云。\n莫嫌轻薄但知着，犹恐通州热杀君。",
        "dynasty": "唐",
        "collection_info": null
    },
    {
        "uuid": "02d28fc36a58898ff360fc28c1d68300",
        "title": "白牡丹",
        "author": "白居易",
        "content": "白花冷澹无人爱，亦占芳名道牡丹。\n应似东宫白赞善，被人还唤作朝官。",
        "dynasty": "唐",
        "collection_info": null
    },
    {
        "uuid": "8f3c0565059a714c218eb04cb031afb5",
        "title": "梦旧",
        "author": "白居易",
        "content": "别来老大苦修道，炼得离心成死灰。\n平生忆念消磨尽，昨夜因何入梦来。",
        "dynasty": "唐",
        "collection_info": null
    },
    {
        "uuid": "324dbd33bc839c6ae26339993adef296",
        "title": "戏题卢秘书新移蔷薇",
        "author": "白居易",
        "content": "风动翠条腰袅娜，露垂红萼泪阑干。\n移他到此须为主，不别花人莫使看。",
        "dynasty": "唐",
        "collection_info": null
    },
    {
        "uuid": "b7fd84fd57e15736053a3fc2d995f213",
        "title": "曲江夜归闻元八见访",
        "author": "白居易",
        "content": "自入台来见面稀，班中遥得揖容辉。\n早知相忆来相访，悔待江头明月归。",
        "dynasty": "唐",
        "collection_info": null
    },
    {
        "uuid": "02b47fe4c7c1732b1de278e01034dbfc",
        "title": "苦热题恆寂师禅室",
        "author": "白居易",
        "content": "人人避暑走如狂，独有禅师不出房。\n可是禅房无热到，但能心静即身凉。",
        "dynasty": "唐",
        "collection_info": null
    },
    {
        "uuid": "b753e4fca4e09d8e029f180e096bca53",
        "title": "微之到通州日授馆未安见尘壁间有数行字读之即仆旧诗其落句云渌水红莲一朵开千花百草无颜色然不知题者何人也微之吟叹不足因缀一章兼录仆诗本同寄省其诗乃十五年前初及第时赠长安妓人阿輭绝句缅思往事杳若梦中怀旧感今因酬长句",
        "author": "白居易",
        "content": "十五年前似梦游，曾将诗句结风流。\n偶助笑歌嘲阿輭，可知传诵到通州。\n昔教红袖佳人唱，今遣青衫司马愁。\n惆怅又闻题处所，雨淋江馆破墙头。",
        "dynasty": "唐",
        "collection_info": null
    },
    {
        "uuid": "aef27a347cd0882e9b733f40e12be9a3",
        "title": "得微之到官后书备知通州之事怅然有感因成四章 一",
        "author": "白居易",
        "content": "来书子细说通州，州在山根峡岸头。\n四面千重火云合，中心一道瘴江流。\n虫蛇白昼拦官道，蚊蚋黄昏扑郡楼。\n何罪遣君居此地，天高无处问来由。",
        "dynasty": "唐",
        "collection_info": null
    },
    {
        "uuid": "655bbcb2708d19828fa1993434eb2353",
        "title": "得微之到官后书备知通州之事怅然有感因成四章 二",
        "author": "白居易",
        "content": "匼匝巅山万仞余，人家应似甑中居。\n寅年篱下多逢虎，亥日沙头始卖鱼。\n衣斑梅雨长须熨，米涩畬田不解鉏。\n努力安心过三考，已曾愁杀李尚书。",
        "dynasty": "唐",
        "collection_info": null
    },
    {
        "uuid": "0bc15d89c2372cc0dca1eb767cc43603",
        "title": "得微之到官后书备知通州之事怅然有感因成四章 三",
        "author": "白居易",
        "content": "人稀地僻医巫少，夏旱秋霖瘴疟多。\n老去一身须爱惜，别来四体得如何。\n侏儒饱笑东方朔，薏苡谗忧马伏波。\n莫遣沈愁结成病，时时一唱濯缨歌。",
        "dynasty": "唐",
        "collection_info": null
    },
    {
        "uuid": "e6f3f100c066f886efe18d6411190bd7",
        "title": "得微之到官后书备知通州之事怅然有感因成四章 四",
        "author": "白居易",
        "content": "通州海内恓惶地，司马人间冗长官。\n伤鸟有弦惊不定，卧龙无水动应难。\n劒埋狱底谁深掘，松偃霜中尽冷看。\n举目争能不惆怅，高车大马满长安。",
        "dynasty": "唐",
        "collection_info": null
    },
    {
        "uuid": "1e17dc9d3c01f1e32e4a3be1ab2b22ac",
        "title": "病中荅招饮者",
        "author": "白居易",
        "content": "顾我镜中悲白髮，尽君花下醉青春。\n不缘眼痛兼身病，可是尊前第二人。",
        "dynasty": "唐",
        "collection_info": null
    },
    {
        "uuid": "c69e079b24310babb3f67ed642e0f88e",
        "title": "燕子楼三首 一",
        "author": "白居易",
        "content": "满窗明月满帘霜，被冷灯残拂卧床。\n燕子楼中霜月夜，秋来只为一人长。",
        "dynasty": "唐",
        "collection_info": null
    },
    {
        "uuid": "50e46c0d4e1dc2e3d1cf8d48fb6af3b1",
        "title": "燕子楼三首 二",
        "author": "白居易",
        "content": "钿晕罗衫色似烟，几回欲着即潸然。\n自从不舞霓裳曲，迭在空箱十一年。",
        "dynasty": "唐",
        "collection_info": null
    },
    {
        "uuid": "ce31659f3f888cfbeb98a2986f40ecfc",
        "title": "燕子楼三首 三",
        "author": "白居易",
        "content": "今春有客洛阳回，曾到尚书墓上来。\n见说白杨堪作柱，争教红粉不成灰。",
        "dynasty": "唐",
        "collection_info": null
    },
    {
        "uuid": "29b30ef22c05b0e8a5a3ddfe4fef653c",
        "title": "初贬官过望秦岭",
        "author": "白居易",
        "content": "草草辞家忧后事，迟迟去国问前途。\n望秦岭上回头立，无限秋风吹白鬚。",
        "dynasty": "唐",
        "collection_info": null
    },
    {
        "uuid": "002255513accfb453eb22bcba976c8c6",
        "title": "蓝桥驿见元九诗",
        "author": "白居易",
        "content": "蓝桥春雪君归日，秦岭秋风我去时。\n每到驿亭先下马，循墙绕柱觅君诗。",
        "dynasty": "唐",
        "collection_info": null
    },
    {
        "uuid": "282860bab1e2f4454bafadf6473b2c13",
        "title": "韩公堆寄元九",
        "author": "白居易",
        "content": "韩公堆北涧西头，冷雨凉风拂面秋。\n努力南行少惆怅，江州犹似胜通州。",
        "dynasty": "唐",
        "collection_info": null
    },
    {
        "uuid": "88cc23db6395fa391fae36285552a9f7",
        "title": "发商州",
        "author": "白居易",
        "content": "商州馆裏停三日，待得妻孥相逐行。\n若比李三犹自胜，儿啼妇哭不闻声。",
        "dynasty": "唐",
        "collection_info": null
    },
    {
        "uuid": "cec3df59a7e1edb8c8c915f8e77a8d57",
        "title": "武关南见元九题山石榴见寄",
        "author": "白居易",
        "content": "往来同路不同时，前后相思两不知。\n行过关门三四里，榴花不见见君诗。",
        "dynasty": "唐",
        "collection_info": null
    },
    {
        "uuid": "c88e856a62837fa8325b90828ea750c8",
        "title": "红鹦鹉",
        "author": "白居易",
        "content": "安南远进红鹦鹉，色似桃花语似人。\n文章辩慧皆如此，笼槛何年出得身。",
        "dynasty": "唐",
        "collection_info": null
    },
    {
        "uuid": "1d4e4fc160281c39b01284e5eac9dbd5",
        "title": "题四皓庙",
        "author": "白居易",
        "content": "卧逃秦乱起安刘，舒卷如云得自由。\n若有精灵应笑我，不成一事谪江州。",
        "dynasty": "唐",
        "collection_info": null
    },
    {
        "uuid": "a6ba3b90ceafef068cff54515316d30c",
        "title": "罢药",
        "author": "白居易",
        "content": "自学坐禅休服药，从他时復病沈沈。\n此身不要全彊健，彊健多生人我心。",
        "dynasty": "唐",
        "collection_info": null
    },
    {
        "uuid": "f78ceafe994997ad3892a65fdecc4728",
        "title": "白鹭",
        "author": "白居易",
        "content": "人生四十未全衰，我为愁多白髮垂。\n何故水边双白鹭，无愁头上亦垂丝。",
        "dynasty": "唐",
        "collection_info": null
    },
    {
        "uuid": "835b2206252e313b838b554b45d092c6",
        "title": "襄阳舟夜",
        "author": "白居易",
        "content": "下马襄阳郭，移舟汉阴驿。\n秋风截江起，寒浪连天白。\n本是多愁人，復此风波夕。",
        "dynasty": "唐",
        "collection_info": null
    },
    {
        "uuid": "573e571eb85d650590d38e19073743b3",
        "title": "江夜舟行",
        "author": "白居易",
        "content": "烟澹月蒙蒙，舟行夜色中。\n江铺满槽水，帆展半樯风。\n叫曙嗸嗸鴈，啼秋唧唧虫。\n只应催北客，早作白鬚翁。",
        "dynasty": "唐",
        "collection_info": null
    },
    {
        "uuid": "1d99adbe6d109f6ef8f7501d986299f9",
        "title": "红藤杖",
        "author": "白居易",
        "content": "交亲过浐别，车马到江迴。\n唯有红藤杖，相随万里来。",
        "dynasty": "唐",
        "collection_info": null
    },
    {
        "uuid": "18710cd61bf66d3515ff66862dde60ff",
        "title": "江上吟元八绝句",
        "author": "白居易",
        "content": "大江深处月明时，一夜吟君小律诗。\n应有水仙潜出听，飜将唱作步虚词。",
        "dynasty": "唐",
        "collection_info": null
    },
    {
        "uuid": "86525aaf671c4723787309aa31006c54",
        "title": "途中感秋",
        "author": "白居易",
        "content": "节物行摇落，年颜坐变衰。\n树初黄叶日，人欲白头时。\n乡国程程远，亲朋处处辞。\n唯残病与老，一步不相离。",
        "dynasty": "唐",
        "collection_info": null
    },
    {
        "uuid": "2ad05dbddda0abe024602e07513fb17a",
        "title": "登郢州白雪楼",
        "author": "白居易",
        "content": "白雪楼中一望乡，青山蔟蔟水茫茫。\n朝来渡口逢京使，说道烟尘近洛阳。",
        "dynasty": "唐",
        "collection_info": null
    },
    {
        "uuid": "08eb6c881a359e8d040d876d0a7f444f",
        "title": "舟夜赠内",
        "author": "白居易",
        "content": "三声猨后垂乡泪，一叶舟中载病身。\n莫凭水窗南北望，月明月闇总愁人。",
        "dynasty": "唐",
        "collection_info": null
    },
    {
        "uuid": "75b6e88016da0c30f332510bb10eb98a",
        "title": "逢旧",
        "author": "白居易",
        "content": "我梳白髮添新恨，君埽青蛾减旧容。\n应被傍人怪惆怅，少年离别老相逢。",
        "dynasty": "唐",
        "collection_info": null
    },
    {
        "uuid": "65dade3b2f063169a53e400b8f6063a0",
        "title": "臼口阻风十日",
        "author": "白居易",
        "content": "洪涛白浪塞江津，处处邅迴事事迍。\n世上方为失途客，江头又作阻风人。\n鱼鰕遇雨腥盈鼻，蚊蚋和烟痒满身。\n老大光阴能几日，等闲臼口坐经旬。",
        "dynasty": "唐",
        "collection_info": null
    },
    {
        "uuid": "575e2d306f2f18703640df23986fd184",
        "title": "浦中夜泊",
        "author": "白居易",
        "content": "暗上江堤还独立，水风霜气夜棱棱。\n回看深浦停舟处，芦荻花中一点灯。",
        "dynasty": "唐",
        "collection_info": null
    },
    {
        "uuid": "adb29e2779f17f80078a64b831f7cdd7",
        "title": "卢侍御与崔评事为予于黄鹤楼置宴宴罢同望",
        "author": "白居易",
        "content": "江边黄鹤古时楼，劳置华筵待我游。\n楚思淼茫云水冷，商声清脆管弦秋。\n白花浪溅头陀寺，红叶林笼鹦鹉洲。\n总是平生未行处，醉来堪赏醒堪愁。",
        "dynasty": "唐",
        "collection_info": null
    },
    {
        "uuid": "fd4443323f3eca36c8f16dcfa0ce109d",
        "title": "舟中读元九诗",
        "author": "白居易",
        "content": "把君诗卷灯前读，诗尽灯残天未明。\n眼痛灭灯犹闇坐，逆风吹浪打船声。",
        "dynasty": "唐",
        "collection_info": null
    },
    {
        "uuid": "dcbfe19b004b395c3238bc25acb66931",
        "title": "舟行阻风寄李十一舍人",
        "author": "白居易",
        "content": "扁舟厌泊烟波上，轻策闲寻浦屿间。\n虎蹋青泥稠似印，风吹白浪大于山。\n且愁江郡何时到，敢望京都几岁还。\n今日料君朝退后，迎寒新酎暖开颜。",
        "dynasty": "唐",
        "collection_info": null
    },
    {
        "uuid": "33c4f9f516649b995800915e56d78ed6",
        "title": "雨中题衰柳",
        "author": "白居易",
        "content": "湿屈青条折，寒飘黄叶多。\n不知秋雨意，更遣欲如何。",
        "dynasty": "唐",
        "collection_info": null
    },
    {
        "uuid": "6004ce610334db81e8b0fda9f02ecf3b",
        "title": "题王处士郊居",
        "author": "白居易",
        "content": "半依云渚半依山，爱此令人不欲还。\n负郭田园八九顷，向阳茅屋两三间。\n寒松纵老风标在，野鹤虽饥饮啄闲。\n一卧江村来早晚，着书盈帙鬓毛斑。",
        "dynasty": "唐",
        "collection_info": null
    },
    {
        "uuid": "690abc6e3a0ee5caa78d63ba922e39c0",
        "title": "岁晚旅望",
        "author": "白居易",
        "content": "朝来暮去星霜换，阴惨阳舒气序牵。\n万物秋霜能坏色，四时冬日最凋年。\n烟波半露新沙地，鸟雀羣飞欲雪天。\n向晚苍苍南北望，穷阴旅思两无边。",
        "dynasty": "唐",
        "collection_info": null
    },
    {
        "uuid": "042086143f31a1e5f457561689f531fc",
        "title": "晏坐闲吟",
        "author": "白居易",
        "content": "昔为京洛声华客，今作江湖潦倒翁。\n意气销磨羣动裏，形骸变化百年中。\n霜侵残鬓无多黑，酒伴衰颜只暂红。\n愿学禅门非想定，千愁万念一时空。",
        "dynasty": "唐",
        "collection_info": null
    },
    {
        "uuid": "aa36fc8de453b074b868c882f2ea13be",
        "title": "题李山人",
        "author": "白居易",
        "content": "厨无烟火室无妻，篱落萧条屋舍低。\n每日将何疗饥渴，井华云粉一刀圭。",
        "dynasty": "唐",
        "collection_info": null
    },
    {
        "uuid": "4b5186cee5029411a26500ec62bd683d",
        "title": "读庄子",
        "author": "白居易",
        "content": "去国辞家谪异方，中心自怪少忧伤。\n为寻庄子知归处，认得无何是本乡。",
        "dynasty": "唐",
        "collection_info": null
    },
    {
        "uuid": "811f84e33ccb43befd19ba0966173ce8",
        "title": "江楼偶宴赠同座",
        "author": "白居易",
        "content": "南浦闲行罢，西楼小宴时。\n望湖凭槛久，待月放杯迟。\n江果尝卢橘，山歌听竹枝。\n相逢且同乐，何必旧相知。",
        "dynasty": "唐",
        "collection_info": null
    },
    {
        "uuid": "4a78cc47cfa2ea19a2aac4997c509c58",
        "title": "放言五首 一",
        "author": "白居易",
        "content": "朝真暮僞何人辨，古往今来底事无。\n但爱臧生能诈圣，可知宁子解佯愚。\n草萤有耀终非火，荷露虽团岂是珠。\n不取燔柴兼照乘，可怜光彩亦何殊。",
        "dynasty": "唐",
        "collection_info": null
    },
    {
        "uuid": "f105af6c3df9303879dbaf1eca76cc79",
        "title": "放言五首 二",
        "author": "白居易",
        "content": "世途倚伏都无定，尘网牵缠卒未休。\n祸福回还车转毂，荣枯反覆手藏钩。\n龟灵未免刳肠患，马失应无折足忧。\n不信君看弈棊者，输赢须待局终头。",
        "dynasty": "唐",
        "collection_info": null
    },
    {
        "uuid": "046d8c9493570235e19a13aa06d89437",
        "title": "放言五首 三",
        "author": "白居易",
        "content": "赠君一法决狐疑，不用钻龟与祝蓍。\n试玉要烧三日满，辨材须待七年期。\n周公恐惧流言后，王莽谦恭未篡时。\n向使当初身便死，一生真僞復谁知。",
        "dynasty": "唐",
        "collection_info": null
    },
    {
        "uuid": "dd31210ea2bc025bc22249fe5bd0e5fb",
        "title": "放言五首 四",
        "author": "白居易",
        "content": "谁家第宅成还破，何处亲宾哭復歌。\n昨日屋头堪炙手，今朝门外好张罗。\n北邙未省留闲地，东海何曾有定波。\n莫笑贱贫夸富贵，共成枯骨两如何。",
        "dynasty": "唐",
        "collection_info": null
    },
    {
        "uuid": "08845cdafeac6e2d2c6c34437cb23bd2",
        "title": "放言五首 五",
        "author": "白居易",
        "content": "泰山不要欺毫末，颜子无心羡老彭。\n松树千年终是朽，槿花一日自为荣。\n何须恋世常忧死，亦莫嫌身漫厌生。\n生去死来都是幻，幻人哀乐繫何情。",
        "dynasty": "唐",
        "collection_info": null
    },
    {
        "uuid": "4d78df7fc9c82fe90dfe0da009d612fa",
        "title": "岁暮道情二首 一",
        "author": "白居易",
        "content": "壮日苦曾惊岁月，长年都不惜光阴。\n为学空门平等法，先齐老少死生心。",
        "dynasty": "唐",
        "collection_info": null
    },
    {
        "uuid": "7c91063c3c5a650083ae3a560651dbe4",
        "title": "岁暮道情二首 二",
        "author": "白居易",
        "content": "半故青衫半白头，雪风吹面上江楼。\n禅功自见无人觉，合是愁时亦不愁。",
        "dynasty": "唐",
        "collection_info": null
    },
    {
        "uuid": "4d5e0014218f2d1244ba03772499eebf",
        "title": "读李杜诗集因题卷后",
        "author": "白居易",
        "content": "翰林江左日，员外劒南时。\n不得高官职，仍逢苦乱离。\n暮年逋客恨，浮世谪仙悲。\n吟咏留千古，声名动四夷。\n文场供秀句，乐府待新词。\n天意君须会，人间要好诗。",
        "dynasty": "唐",
        "collection_info": null
    },
    {
        "uuid": "0a5fbbb7d8e57c1b2ed8c7f5f14764a0",
        "title": "强酒",
        "author": "白居易",
        "content": "若不坐禅销妄想，即须行醉放狂歌。\n不然秋月春风夜，争那闲思往事何。",
        "dynasty": "唐",
        "collection_info": null
    },
    {
        "uuid": "4319e38354b1978d57b50eca45e3efea",
        "title": "独树浦雨夜寄李六郎中",
        "author": "白居易",
        "content": "忽忆两家同里巷，何曾一处不追随。\n闲游预算分朝日，静语多同待漏时。\n花下放狂衝黑饮，灯前起坐彻明棊。\n可知风雨孤舟夜，芦苇丛中作此诗。",
        "dynasty": "唐",
        "collection_info": null
    },
    {
        "uuid": "deefd1972da99a6440e720a30ab893b4",
        "title": "听崔七妓人筝",
        "author": "白居易",
        "content": "花脸云鬟坐玉楼，十三弦裏一时愁。\n凭君向道休弹去，白尽江州司马头。",
        "dynasty": "唐",
        "collection_info": null
    },
    {
        "uuid": "33422c4b6ac84b51992e47747c1bf163",
        "title": "望江州",
        "author": "白居易",
        "content": "江迴望见双华表，知是浔阳西郭门。\n犹去孤舟三四里，水烟沙雨欲黄昏。",
        "dynasty": "唐",
        "collection_info": null
    },
    {
        "uuid": "8edb424ec8e502af71cdd29f5e2511bf",
        "title": "初到江州",
        "author": "白居易",
        "content": "浔阳欲到思无穷，庾亮楼南湓口东。\n树木凋疎山雨后，人家低湿水烟中。\n菰蒋餧马行无力，芦荻编房卧有风。\n遥见朱轮来出郭，相迎劳动使君公。",
        "dynasty": "唐",
        "collection_info": null
    },
    {
        "uuid": "4f919c4396338decca3a4b94a70d2d36",
        "title": "醉后题李马二妓",
        "author": "白居易",
        "content": "行摇云髻花钿节，应似霓裳趁管弦。\n艳动舞帬浑是火，愁凝歌黛欲生烟。\n有风纵道能迴雪，无水何由忽吐莲。\n疑是两般心未决，雨中神女月中仙。",
        "dynasty": "唐",
        "collection_info": null
    },
    {
        "uuid": "779238478c35b0a7eab6e4f6543104d4",
        "title": "卢侍御小妓乞诗座上留赠",
        "author": "白居易",
        "content": "郁金香汗裛歌巾，山石榴花染舞帬。\n好似文君还对酒，胜于神女不归云。\n梦中那及觉时见，宋玉荆王应羡君。",
        "dynasty": "唐",
        "collection_info": null
    },
    {
        "uuid": "208fc3a887c7ef78bd348f1137869371",
        "title": "东南行一百韵寄通州元九侍御澧州李十一舍人果州崔二十二使君开州韦大员外庾三十二补阙杜十四拾遗李二十助教员外窦七校书",
        "author": "白居易",
        "content": "南去经三楚，东来过五湖。\n山头看候馆，水面问征途。\n地远穷江界，天低极海隅。\n飘零同落叶，浩荡似乘桴。\n渐觉乡原异，深知土产殊。\n夷音语嘲异常，蛮态笑睢盱。\n水市通阛阓，烟村混舳舻。\n吏征渔户税，人纳火田租。\n亥日饶鰕蟹，寅年足虎貙。\n成人男作丱，事鬼女为巫。\n楼闇攒倡妇，堤长簇贩夫。\n夜船论铺赁，春酒断缾酤。\n见果皆卢橘，闻禽悉鹧鸪。\n山歌猨独叫，野哭鸟相呼。\n岭徼云成栈，江郊水当郛。\n月移翘柱鹤，风泛飐樯乌。\n鳌碍潮无信，蛟惊浪不虞。\n鼍鸣江擂鼓，蜃气海浮图。\n树裂山魈穴，沙含水弩枢。\n喘牛犂紫芋，羸马放青菰。\n绣面谁家婢，鵶头几岁奴。\n泥中采菱芡，烧后拾樵苏。\n鼎腻愁烹鼈，盘腥厌脍鲈。\n钟仪徒恋楚，张翰浪思吴。\n气序凉还热，光阴旦復晡。\n身方逐萍梗，年欲近桑榆。\n渭北田园废，江西岁月徂。\n忆归恆惨澹，怀旧忽踟蹰。\n自念咸秦客，尝为邹鲁儒。\n蕴藏经国术，轻弃度关繻。\n赋力凌鹦鹉，词锋敌辘轳。\n战文重掉鞅，射策一弯弧。\n崔杜鞭齐下，元韦辔并驱。\n名声逼扬马，交分过萧朱。\n世务轻摩揣，周行窃觊觎。\n风云皆会合，雨露各霑濡。\n共遇升平代，偏惭固陋躯。\n承明连夜直，建礼拂晨趋。\n美服颁王府，珍羞降御厨。\n议高通白虎，谏切伏青蒲。\n柏殿行陪宴，花楼走看酺。\n神旗张鸟兽，天籁动笙芋。\n戈劒星芒耀，鱼龙电策驱。\n定场排越伎，促坐进吴歈。\n缥缈疑仙乐，婵娟胜画图。\n歌鬟低翠羽，舞汗堕红珠。\n别选闲游伴，潜招小饮徒。\n一杯愁已破，三醆气弥麤。\n輭美仇家酒，幽闲葛氏姝。\n十千方得斗，二八正当垆。\n论笑杓胡律，谈怜巩嗫嚅。\n李酣犹短窦，庾醉更蔫迂。\n鞍马呼教住，骰盘喝遣输。\n长驱波卷白，连掷采成卢。\n筹幷频逃席，觥严列置盂。\n满巵那可灌，颓玉不胜扶。\n入视中枢草，归乘内廐驹。\n醉曾衝宰相，骄不揖金吾。\n日近恩虽重，云高势却孤。\n飜身落霄汉，失脚倒泥涂。\n博望移门籍，浔阳佐郡符。\n时情变寒暑，世利算锱铢。\n即日辞双阙，明朝别九衢。\n播迁分郡国，次第出京都。\n秦岭驰三驿，商山上二邘。\n岘阳亭寂莫，夏口路崎岖。\n大道全生棘，中丁尽执殳。\n江关未撤警，淮寇尚稽诛。\n林对东西寺，山分大小姑。\n庐峰莲刻削，湓浦带萦纡。\n九派吞青草，孤城覆绿芜。\n黄昏钟寂寂，清晓角呜呜。\n春色辞门柳，秋声到井梧。\n残芳悲鶗鴂，暮节感茱萸。\n蘂坼金英菊，花飘雪片芦。\n波红日斜没，沙白月平铺。\n几见林抽笋，频惊燕引雏。\n岁华何倏忽，年少不须臾。\n眇默思千古，苍茫想八区。\n孔穷缘底事，颜夭有何辜。\n龙智犹经醢，龟灵未免刳。\n穷通应已定，圣哲不能逾。\n况我身谋拙，逢他厄运拘。\n漂流随大海，锤锻任洪鑪。\n险阻尝之矣，栖迟命也夫。\n沈冥消意气，穷饿耗肌肤。\n防瘴和残药，迎寒补旧襦。\n书床鸣蟋蟀，琴匣网蜘蛛。\n贫室如悬盘，端忧剧守株。\n时遭人指点，数被鬼揶揄。\n兀兀都疑梦，昏昏半是愚。\n女惊朝不起，妻怪夜长吁。\n万里抛朋侣，三年隔友于。\n自然悲聚散，不是恨荣枯。\n去夏微之疟，今春席八殂。\n天涯书达否，泉下哭知无。\n谩写诗盈卷，空盛酒满壶。\n只添新怅望，岂復旧欢娱。\n壮志因愁减，衰容与病俱。\n相逢应不识，满颔白髭鬚。",
        "dynasty": "唐",
        "collection_info": null
    },
    {
        "uuid": "8a53c9c6df7bfb9516bdc372367167a1",
        "title": "谪居",
        "author": "白居易",
        "content": "面瘦头斑四十四，远谪江州为郡史。\n逢时弃置从不才，未老衰羸为何事。\n火烧寒涧松为烬，霜降春林花委地。\n遭时荣悴一时间，岂是昭昭上天意。",
        "dynasty": "唐",
        "collection_info": null
    },
    {
        "uuid": "3bf04537a92d16c606b6acb876a79214",
        "title": "初到江州寄翰林张李杜三学士",
        "author": "白居易",
        "content": "早攀霄汉上天衢，晚落风波委世途。\n雨露施恩无厚薄，蓬蒿随分有荣枯。\n伤禽侧翅惊弓箭，老妇低颜事舅姑。\n碧落三仙曾识面，年深记得姓名无。",
        "dynasty": "唐",
        "collection_info": null
    },
    {
        "uuid": "33aee296c9d45818f95fd4767a0a0cd6",
        "title": "庾楼晓望",
        "author": "白居易",
        "content": "独凭朱槛立凌晨，山色初明水色新。\n竹雾晓笼衔岭月，苹风暖送过江春。\n子城阴处犹残雪，衙鼓声前未有尘。\n三百年来庾楼上，曾经多少望乡人。",
        "dynasty": "唐",
        "collection_info": null
    },
    {
        "uuid": "baad1e30b7e3e1c3ac98da8e42104369",
        "title": "宿西林寺",
        "author": "白居易",
        "content": "木落天晴山翠开，爱山骑马入山来。\n心知不及柴桑令，一宿西林便却回。",
        "dynasty": "唐",
        "collection_info": null
    },
    {
        "uuid": "89695a936b802ca0a12fef17c880307a",
        "title": "江楼宴别",
        "author": "白居易",
        "content": "楼中别曲催离酌，灯下红裙间绿袍。\n缥缈楚风罗绮薄，铮鏦越调管弦高。\n寒流带月澄如镜，夕吹和霜利似刀。\n尊酒未空欢未尽，舞腰歌袖莫辞劳。",
        "dynasty": "唐",
        "collection_info": null
    },
    {
        "uuid": "6aba079398f150dca7a9ac6d73a1d51d",
        "title": "题山石榴花",
        "author": "白居易",
        "content": "一丛千朵压阑干，翦碎红绡却作团。\n风袅舞腰香不尽，露销妆脸泪新干。\n蔷薇带刺攀应懒，菡萏生泥玩亦难。\n争及此花檐户下，任人采弄尽人看。",
        "dynasty": "唐",
        "collection_info": null
    },
    {
        "uuid": "a551925cf77fc552dd9e45d23af15049",
        "title": "代春赠",
        "author": "白居易",
        "content": "山吐晴岚水放光，辛夷花白柳梢黄。\n但知莫作江西意，风景何曾异帝乡。",
        "dynasty": "唐",
        "collection_info": null
    },
    {
        "uuid": "10116dabba261e261c80774ea95973a6",
        "title": "荅春",
        "author": "白居易",
        "content": "草烟低重水花明，从道风光似帝京。\n其奈山猨江上叫，故乡无此断肠声。",
        "dynasty": "唐",
        "collection_info": null
    },
    {
        "uuid": "8d136bb5e5a0e5fe5e37948c781103e0",
        "title": "樱桃花下叹白髮",
        "author": "白居易",
        "content": "逐处花皆好，随年貌自衰。\n红樱满眼日，白髮半头时。\n倚树无言久，攀条欲放迟。\n临风两堪叹，如雪復如丝。",
        "dynasty": "唐",
        "collection_info": null
    },
    {
        "uuid": "7e72bf2f23acc73c7a2bf4a1099b4c6a",
        "title": "惜落花赠崔二十四",
        "author": "白居易",
        "content": "漠漠纷纷不奈何，狂风急雨两相和。\n晚来怅望君知否，枝上稀疎地上多。",
        "dynasty": "唐",
        "collection_info": null
    },
    {
        "uuid": "7ce2b678a7bf06fc44d93efd3da7ad85",
        "title": "移山樱桃",
        "author": "白居易",
        "content": "亦知官舍非吾宅，且斸山樱满院栽。\n上佐近来多五考，少应四度见花开。",
        "dynasty": "唐",
        "collection_info": null
    },
    {
        "uuid": "a1036b2243541277031f03d830a2a5d0",
        "title": "官舍闲题",
        "author": "白居易",
        "content": "职散优闲地，身慵老大时。\n送春唯有酒，销日不过棊。\n禄米麞牙稻，园蔬鸭脚葵。\n饱餐仍晏起，余暇弄龟儿。",
        "dynasty": "唐",
        "collection_info": null
    },
    {
        "uuid": "a8c3c2187198a3d3fb42d1fd47994b5d",
        "title": "晚春登大云寺南楼赠常禅师",
        "author": "白居易",
        "content": "花尽头新白，登楼意若何。\n岁时春日少，世界苦人多。\n愁醉非因酒，悲吟不是歌。\n求师治此病，唯劝读楞伽。",
        "dynasty": "唐",
        "collection_info": null
    },
    {
        "uuid": "721b2c6e5104a19d8fbe3c53fef4b474",
        "title": "北楼送客归上都",
        "author": "白居易",
        "content": "凭高眺远一悽悽，却下朱阑即解携。\n京路人归天直北，江楼客散日平西。\n长津欲度迴渡尾，残酒重倾簇马蹄。\n不独别君须强饮，穷愁自要醉如泥。",
        "dynasty": "唐",
        "collection_info": null
    },
    {
        "uuid": "937e2318a4d1840411b8cb66ea87adf0",
        "title": "北亭招客",
        "author": "白居易",
        "content": "疎散郡丞同野客，幽闲官舍抵山家。\n春风北户千茎竹，晚日东园一树花。\n小醆吹醅尝冷酒，深炉敲火炙新茶。\n能来近日观棊否，太守知慵放晚衙。",
        "dynasty": "唐",
        "collection_info": null
    },
    {
        "uuid": "d323df977497897a634356a5d3b2f3b4",
        "title": "宿西林寺早赴东林满上人之会因寄崔二十二员外",
        "author": "白居易",
        "content": "谪辞魏阙鹓鸾隔，老入庐山麋鹿随。\n薄暮萧条投寺宿，凌晨清净与僧期。\n双林我起闻钟后，隻日君趋入阁时。\n鹏鷃高低分皆定，莫劳心力远相思。",
        "dynasty": "唐",
        "collection_info": null
    },
    {
        "uuid": "d987d1e34470941744835b8e72f64036",
        "title": "游宝称寺",
        "author": "白居易",
        "content": "竹寺初晴日，花塘欲晓春。\n野猨疑弄客，山鸟似呼人。\n酒嫩倾金液，茶新碾玉尘。\n可怜幽静地，堪寄老慵身。",
        "dynasty": "唐",
        "collection_info": null
    },
    {
        "uuid": "ca96dc0a8c9d1a3a839b6735e5b6f6f0",
        "title": "早春闻提壶鸟因题邻家",
        "author": "白居易",
        "content": "厌听秋猨催下泪，喜闻春鸟劝提壶。\n谁家红树先花发，何处青楼有酒酤。\n进士麄豪寻静尽，拾遗风采近都无。\n欲期明日东邻醉，变作腾腾一俗夫。",
        "dynasty": "唐",
        "collection_info": null
    },
    {
        "uuid": "f96c5ee32a6dc668ed57a9fc1ced0746",
        "title": "见紫薇花忆微之",
        "author": "白居易",
        "content": "一丛暗澹将何比，浅碧笼帬衬紫巾。\n除却微之见应爱，人间少有别花人。",
        "dynasty": "唐",
        "collection_info": null
    },
    {
        "uuid": "c47fe3542d43884c53bab589db3e790a",
        "title": "蔷薇花一丛独死不知其故因有是篇",
        "author": "白居易",
        "content": "柯条未尝损，根蕟不曾移。\n同类今齐茂，孤芳忽独萎。\n仍怜委地日，正是带花时。\n碎碧初凋叶，燋红尚恋枝。\n干坤无厚薄，草木自荣衰。\n欲问因何事，春风亦不知。",
        "dynasty": "唐",
        "collection_info": null
    },
    {
        "uuid": "88eac62352a19c0ff5ff0f265d50e7f9",
        "title": "湖亭望水",
        "author": "白居易",
        "content": "久雨南湖涨，新晴北客过。\n日沈红有影，风定绿无波。\n岸没闾阎少，滩平船舫多。\n可怜心赏处，其奈独游何。",
        "dynasty": "唐",
        "collection_info": null
    },
    {
        "uuid": "c21a283d7610881fcc53d415cd931daa",
        "title": "闲游",
        "author": "白居易",
        "content": "外事因慵废，中怀与静期。\n寻泉上山远，看笋出林迟。\n白石磨樵斧，青竿理钓丝。\n澄清深浅好，最爱夕阳时。",
        "dynasty": "唐",
        "collection_info": null
    },
    {
        "uuid": "d1320aa33c2eaeac40cdb661edf10d88",
        "title": "忆微之伤仲远",
        "author": "白居易",
        "content": "幽独辞羣久，漂流去国赊。\n只将琴作伴，唯以酒为家。\n感逝因看水，伤离为见花。\n李三埋地底，元九谪天涯。\n举眼青云远，回头白日斜。\n可能胜贾谊，犹自滞长沙。",
        "dynasty": "唐",
        "collection_info": null
    },
    {
        "uuid": "633cdfe9d65c3da2b0e495d4ed3cd693",
        "title": "过郑处士",
        "author": "白居易",
        "content": "闻道移居村坞间，竹林多处独开关。\n故来不是求他事，暂借南亭一望山。",
        "dynasty": "唐",
        "collection_info": null
    },
    {
        "uuid": "daa448e3650e961b65f61cee9807c953",
        "title": "霖雨苦多江湖暴涨块然独望因题北亭",
        "author": "白居易",
        "content": "自作浔阳客，无如苦雨何。\n阴昏晴日少，闲闷睡时多。\n湖阔将天合，云低与水和。\n篱根舟子语，巷口钓人歌。\n雾岛沈黄气，风帆蹙白波。\n门前车马道，一宿变江河。",
        "dynasty": "唐",
        "collection_info": null
    },
    {
        "uuid": "cd95dd30a2df047e66bf6303419bd67a",
        "title": "春末夏初闲游江郭二首 一",
        "author": "白居易",
        "content": "闲出乘轻屐，徐行蹋輭沙。\n观鱼傍湓浦，看竹入杨家。\n林迸穿篱笋，藤飘落水花。\n雨埋钓舟小，风扬酒旗斜。\n嫩剥青菱角，浓煎白茗芽。\n淹留不知夕，城树欲栖鸦。",
        "dynasty": "唐",
        "collection_info": null
    },
    {
        "uuid": "36eb88137c062053e8a7b6328045bb1f",
        "title": "春末夏初闲游江郭二首 二",
        "author": "白居易",
        "content": "柳影繁初合，莺声涩渐稀。\n早梅迎夏结，残絮送春飞。\n西日韶光尽，南风暑气微。\n展张新小簟，熨帖旧生衣。\n绿蚁杯香嫩，红丝脍缕肥。\n故园无此味，何必苦思归。",
        "dynasty": "唐",
        "collection_info": null
    },
    {
        "uuid": "7d4ad71862b404f6c1afd105705cb28c",
        "title": "红藤杖",
        "author": "白居易",
        "content": "南诏红藤杖，西江白首人。\n时时携步月，处处把寻春。\n劲健孤茎直，疎圆六节匀。\n火山生处远，泸水洗来新。\n粗细纔盈手，高低仅过身。\n天边望乡客，何日拄归秦。",
        "dynasty": "唐",
        "collection_info": null
    },
    {
        "uuid": "6f1bfefaeadd4ba5db3998eaff876f75",
        "title": "风雨中寻李十一因题船上",
        "author": "白居易",
        "content": "匹马来郊外，扁舟在水滨。\n可怜衝雨客，来访阻风人。\n小榼酤清醑，行厨煮白鳞。\n停杯看柳色，各忆故园春。",
        "dynasty": "唐",
        "collection_info": null
    },
    {
        "uuid": "8adccf4ad8d396149af53bce73a04e2f",
        "title": "题庐山山下汤泉",
        "author": "白居易",
        "content": "一眼汤泉流向东，浸泥浇草暖无功。\n骊山温水因何事，流入金铺玉甃中。",
        "dynasty": "唐",
        "collection_info": null
    },
    {
        "uuid": "bbbe896e7cf4bb9b02a59a91370f1d30",
        "title": "寄蕲州簟与元九因题六韵",
        "author": "白居易",
        "content": "笛竹出蕲春，霜刀劈翠筠。\n织成双锁簟，寄与独眠人。\n卷作筒中信，舒为席上珍。\n滑如铺薤叶，冷似卧龙鳞。\n清润宜乘露，鲜华不受尘。\n通州炎瘴地，此物最关身。",
        "dynasty": "唐",
        "collection_info": null
    },
    {
        "uuid": "87da12d5f52aed3896c501f71b0e0b79",
        "title": "秋热",
        "author": "白居易",
        "content": "西江风候接南威，暑气常多秋气微。\n犹道江州最凉冷，至今九月着生衣。",
        "dynasty": "唐",
        "collection_info": null
    },
    {
        "uuid": "8bfbca65f538c0ff3cb110b71de15751",
        "title": "题元八溪居",
        "author": "白居易",
        "content": "溪岚漠漠树重重，水槛山窗次第逢。\n晚叶尚开红踯躅，秋芳初结白芙蓉。\n声来枕上千年鹤，影落杯中五老峰。\n更媿殷勤留客意，鱼鲜饭细酒香浓。",
        "dynasty": "唐",
        "collection_info": null
    },
    {
        "uuid": "7fe1a6947a94a17b7ea8b5de682b93fc",
        "title": "晚出西郊",
        "author": "白居易",
        "content": "散吏闲如客，贫州冷似村。\n早凉湖北岸，残照郭西门。\n懒镊从鬚白，休治任眼昏。\n老来何所用，少兴不多言。",
        "dynasty": "唐",
        "collection_info": null
    },
    {
        "uuid": "0bd0e27462c59f81eb31dbd34db87ea3",
        "title": "阶下莲",
        "author": "白居易",
        "content": "叶展影飜当砌月，花开香散入帘风。\n不如种在天池上，犹胜生于野水中。",
        "dynasty": "唐",
        "collection_info": null
    },
    {
        "uuid": "2b04bedde5ddb25b22205060247f4682",
        "title": "端居咏怀",
        "author": "白居易",
        "content": "贾生俟罪心相似，张翰思归事不如。\n斜日早知惊鵩鸟，秋风悔不忆鲈鱼。\n胷襟曾贮匡时策，怀袖犹残谏猎书。\n从此万缘都摆落，欲携妻子买山居。",
        "dynasty": "唐",
        "collection_info": null
    },
    {
        "uuid": "548e559dd42baccca2ecc7d9ee8e334d",
        "title": "夜宿江浦闻元八改官因寄此什",
        "author": "白居易",
        "content": "君游丹陛已三迁，我泛沧浪欲二年。\n劒佩晓趋双凤阙，烟波夜宿一渔船。\n交亲尽在青云上，乡国遥抛白日边。\n若报生涯应笑杀，结茅栽芋种畬田。",
        "dynasty": "唐",
        "collection_info": null
    },
    {
        "uuid": "5c1559b6946c588ad3a3c9f03401ef4d",
        "title": "百花亭",
        "author": "白居易",
        "content": "朱槛在空虚，凉风八月初。\n山形如岘首，江色似桐庐。\n佛寺乘船入，人家枕水居。\n高亭仍有月，今夜宿何如。",
        "dynasty": "唐",
        "collection_info": null
    },
    {
        "uuid": "f9be246423617f913f336f0f21196f18",
        "title": "江楼早秋",
        "author": "白居易",
        "content": "南国虽多热，秋来亦不迟。\n湖光朝霁后，竹气晚凉时。\n楼阁宜佳客，江山入好诗。\n清风水苹叶，白露木兰枝。\n欲作云泉计，须营伏腊资。\n匡庐一步地，官满更何之。",
        "dynasty": "唐",
        "collection_info": null
    },
    {
        "uuid": "ba122667275726d9f0c5bda684e9a9dc",
        "title": "送客之湖南",
        "author": "白居易",
        "content": "年年渐见南方物，事事堪伤北客情。\n山鬼趫跳唯一足，峡猿哀怨过三声。\n帆开青草湖中去，衣湿黄梅雨裏行。\n别后双鱼难定寄，近来潮不到湓城。",
        "dynasty": "唐",
        "collection_info": null
    },
    {
        "uuid": "d23f0bc4129c69dd6b4b0eee9042c890",
        "title": "百花亭晚望夜归",
        "author": "白居易",
        "content": "百花亭上晚裴回，云影阴晴掩復开。\n日色悠扬暎山尽，雨声萧飒渡江来。\n鬓毛遇病双如雪，心绪逢秋一似灰。\n向夜欲归愁未了，满湖明月小船迴。",
        "dynasty": "唐",
        "collection_info": null
    },
    {
        "uuid": "edeb765e609c0a1f8bb309c3236be05c",
        "title": "西楼",
        "author": "白居易",
        "content": "小郡大江边，危楼夕照前。\n青芜卑湿地，白露泬寥天。\n乡国此时阻，家书何处传？仍闻陈蔡戍，转战已三年。",
        "dynasty": "唐",
        "collection_info": null
    },
    {
        "uuid": "4be4779dfb4aae442fb7664907ac9c82",
        "title": "寻李道士山居兼呈元明府",
        "author": "白居易",
        "content": "尽日行还歇，迟迟独上山。\n攀藤老筋力，照水病容颜。\n陶巷招居住，茅家许往还。\n饱谙荣辱事，无意恋人间。",
        "dynasty": "唐",
        "collection_info": null
    },
    {
        "uuid": "511ab9a2e804aba6b9a91df7d01afd00",
        "title": "四十五",
        "author": "白居易",
        "content": "行年四十五，两鬓半苍苍。\n清瘦诗成癖，粗豪酒放狂。\n老来尤委命，安处即为乡。\n或拟庐山下，来春结草堂。",
        "dynasty": "唐",
        "collection_info": null
    },
    {
        "uuid": "bc623dfeb4500f7bbf2b044b817f1464",
        "title": "寄李相公崔侍郎钱舍人",
        "author": "白居易",
        "content": "曾陪鹤驭两三仙，亲侍龙舆四五年。\n天上欢华春有限，世间漂泊海无边。\n荣枯事过都成梦，忧喜心忘便是禅。\n官满更归何处去，香炉峰在宅门前。",
        "dynasty": "唐",
        "collection_info": null
    },
    {
        "uuid": "b8519c4114f5b2f35344d8c83c7a02fa",
        "title": "厅前桂",
        "author": "白居易",
        "content": "天台岭上凌霜树，司马厅前委地丛。\n一种不生明月裏，山中犹校胜尘中。",
        "dynasty": "唐",
        "collection_info": null
    },
    {
        "uuid": "b9975427ba505a6c73fa070f52c9f622",
        "title": "寻王道士药堂因有题赠",
        "author": "白居易",
        "content": "行行觅路缘松峤，步步寻花到杏坛。\n白石先生小有洞，黄芽姹女大还丹。\n常悲东郭千家冢，欲乞西山五色丸。\n但恐长生须有籍，仙台试为检名看。",
        "dynasty": "唐",
        "collection_info": null
    },
    {
        "uuid": "cf0f47e0be8424f0571bf586bcc39807",
        "title": "秋晚",
        "author": "白居易",
        "content": "篱菊花稀砌桐落，树阴离离日色薄。\n单幕疎帘贫寂莫，凉风冷露秋萧索。\n光阴流转忽已晚，颜色凋残不如昨。\n莱妻卧病月明时，不捣寒衣空捣药。",
        "dynasty": "唐",
        "collection_info": null
    },
    {
        "uuid": "9be5c16fbc5f08167b82bf89527775bd",
        "title": "南浦岁暮对酒送王十五归京",
        "author": "白居易",
        "content": "腊后冰生覆湓水，夜来云闇失庐山。\n风飘细雪落如米，索索萧萧芦苇间。\n此地二年留我住，今朝一酌送君还。\n相看渐老无过醉，聚散穷通总是闲。",
        "dynasty": "唐",
        "collection_info": null
    },
    {
        "uuid": "ef1ced3859a7b782c2a152981075d6b2",
        "title": "除夜",
        "author": "白居易",
        "content": "薄晚支颐坐，中宵枕臂眠。\n一从身去国，再见日周天。\n老度江南岁，春抛渭北田。\n浔阳来早晚，明日是三年。",
        "dynasty": "唐",
        "collection_info": null
    },
    {
        "uuid": "843f3c29fbe84e42187d8637ebf1f00b",
        "title": "闻李十一出牧澧州崔二十二出牧果州因寄绝句",
        "author": "白居易",
        "content": "平生相见即眉开，静念无如李与崔。\n各是天涯为刺史，缘何不觅九江来。",
        "dynasty": "唐",
        "collection_info": null
    },
    {
        "uuid": "2ba056c04bdb07de00ac5f73e6dd6bf0",
        "title": "元和十三年淮寇未平诏停岁仗愤然有感率尔成章",
        "author": "白居易",
        "content": "闻停岁仗轸皇情，应为淮西寇未平。\n不分气从歌裏发，无明心向酒中生。\n愚计忽思飞短檄，狂心便欲请长缨。\n从来妄动多如此，自笑何曾得事成。",
        "dynasty": "唐",
        "collection_info": null
    },
    {
        "uuid": "3d8091fa2dff75d00e1a93e4daea15d7",
        "title": "庾楼新岁",
        "author": "白居易",
        "content": "岁时销旅貌，风景触乡愁。\n牢落江湖意，新年上庾楼。",
        "dynasty": "唐",
        "collection_info": null
    },
    {
        "uuid": "8417b840b493ccffd406d73d8a622f32",
        "title": "上香炉峰",
        "author": "白居易",
        "content": "倚石攀箩歇病身，青笻竹仗白纱巾。\n他时画出庐山障，便是香炉峰上人。",
        "dynasty": "唐",
        "collection_info": null
    },
    {
        "uuid": "c3fbc3fe5612cb15d9104cf2f7daf969",
        "title": "忆微之",
        "author": "白居易",
        "content": "与君何日出屯蒙，鱼恋江湖鸟厌笼。\n分手各抛沧海畔，折腰俱老绿衫中。\n三年隔阔音尘断，两地飘零气味同。\n又被新年劝相忆，柳条黄輭欲春风。",
        "dynasty": "唐",
        "collection_info": null
    },
    {
        "uuid": "fac842adc78a255eb3dd5a1888ea3de5",
        "title": "雨夜赠元十八",
        "author": "白居易",
        "content": "卑湿沙头宅，连阴雨夜天。\n共听檐溜滴，心事两悠然。\n把酒循环饮，移床曲尺眠。\n莫言非故旧，相识已三年。",
        "dynasty": "唐",
        "collection_info": null
    },
    {
        "uuid": "edb9b26c6eabf313532fffadef0ed1ea",
        "title": "寒食江畔",
        "author": "白居易",
        "content": "草香沙暖水云晴，风景令人忆帝京。\n还似往年春气味，不宜今日病心情。\n闻莺树下沈吟立，信马江头取次行。\n忽见紫桐花怅望，下邽明日是清明。",
        "dynasty": "唐",
        "collection_info": null
    },
    {
        "uuid": "cb0d05e06df4e5429beb8e1e0a28cbee",
        "title": "三月三日登庾楼寄庾三十二",
        "author": "白居易",
        "content": "三日欢游辞曲水，二年愁卧在长沙。\n每登高处长相忆，何况兹楼属庾家。",
        "dynasty": "唐",
        "collection_info": null
    },
    {
        "uuid": "4994fef0073e117e7f604415432a7126",
        "title": "闻李六景俭自河东令授唐邓行军司马以诗贺之",
        "author": "白居易",
        "content": "谁能淮上静风波，闻道河东应此科。\n不独文词供奏记，定将谈笑解兵戈。\n泥埋劒戟终难久，水借蛟龙可在多。\n四十着绯军司马，男儿官职未蹉跎。",
        "dynasty": "唐",
        "collection_info": null
    },
    {
        "uuid": "18a60ffd1552463d4fe0714cf99ed31f",
        "title": "石榴树",
        "author": "白居易",
        "content": "可怜颜色好阴凉，叶翦红笺花扑霜。\n伞盖低垂金翡翠，熏笼乱搭绣衣裳。\n春芽细炷千灯燄，夏蘂浓焚百[和]香。\n见说上林无此树，只教桃柳占年芳。",
        "dynasty": "唐",
        "collection_info": null
    },
    {
        "uuid": "d620e26bab7e0d45d6c79c2a4c4548d1",
        "title": "大林寺桃花",
        "author": "白居易",
        "content": "人间四月芳菲尽，山寺桃花始盛开。\n长恨春归无觅处，不知转入此中来。",
        "dynasty": "唐",
        "collection_info": null
    },
    {
        "uuid": "52b764596d6d0547580c4561a590ec36",
        "title": "咏怀",
        "author": "白居易",
        "content": "自从委顺任浮沈，渐觉年多功用深。\n面上减除忧喜色，胷中消尽是非心。\n妻儿不问唯耽酒，冠盖皆慵只抱琴。\n长笑灵均不知命，江蓠丛畔苦悲吟。",
        "dynasty": "唐",
        "collection_info": null
    },
    {
        "uuid": "17a21812a1cc35e6ef2c733d78de4cca",
        "title": "早发楚城驿",
        "author": "白居易",
        "content": "雨过尘埃灭，沿江道径平。\n月乘残夜出，人趁早凉行。\n寂历闲吟动，冥蒙暗思生。\n荷塘飜露气，稻垄泻泉声。\n宿犬闻铃起，栖禽见火惊。\n昽昽烟树色，十里始天明。",
        "dynasty": "唐",
        "collection_info": null
    },
    {
        "uuid": "dfe5a4b70efb628482f91eda0710bf9a",
        "title": "箬岘东池",
        "author": "白居易",
        "content": "箬岘亭东有小池，早荷新荇绿参差。\n中宵把火行人发，惊起双栖白鹭鸶。",
        "dynasty": "唐",
        "collection_info": null
    },
    {
        "uuid": "db31e2db600575ef51974174bd6018bb",
        "title": "建昌江",
        "author": "白居易",
        "content": "建昌江水县门前，立马教人唤渡船。\n忽似往年归蔡渡，草风沙雨渭河边。",
        "dynasty": "唐",
        "collection_info": null
    },
    {
        "uuid": "189dd6b2e3468d976f827d9218ef3c1d",
        "title": "哭从弟",
        "author": "白居易",
        "content": "伤心一尉便终身，叔母年高新妇贫。\n一片绿衫消不得，腰金拖紫是何人。",
        "dynasty": "唐",
        "collection_info": null
    },
    {
        "uuid": "e2b6c146c4094e4a3d712a97a517b929",
        "title": "香炉峰下新卜山居草堂初成偶题东壁",
        "author": "白居易",
        "content": "五架三间新草堂，石阶桂柱竹编墙。\n南檐纳日冬天暖，北户迎风夏月凉。\n洒砌飞泉纔有点，拂窗斜竹不成行。\n来春更葺东厢屋，纸阁芦帘着孟光。",
        "dynasty": "唐",
        "collection_info": null
    },
    {
        "uuid": "550a9a5da42fa3741c461b9680482322",
        "title": "重题 一",
        "author": "白居易",
        "content": "喜入山林初息影，厌趋朝市久劳生。\n早年薄有烟霞志，岁晚深谙世俗情。\n已许虎溪云裏卧，不争龙尾道前行。\n从兹耳界应清净，免见啾啾毁誉声。",
        "dynasty": "唐",
        "collection_info": null
    },
    {
        "uuid": "34ad38c6997e93422698370833396e34",
        "title": "重题 二",
        "author": "白居易",
        "content": "长松树下小溪头，班鹿胎巾白布裘。\n药圃茶园为产业，野麋林鹤是交游。\n云生涧户衣裳润，岚隐山厨火烛幽。\n最爱一泉新引得，清泠屈曲绕阶流。",
        "dynasty": "唐",
        "collection_info": null
    },
    {
        "uuid": "525a1b1544f408054d116f941517ba78",
        "title": "重题 三",
        "author": "白居易",
        "content": "日高睡足犹慵起，小阁重衾不怕寒。\n遗爱寺钟欹枕听，香炉峰雪拨帘看。\n匡庐便是逃名地，司马仍为送老官。\n心泰身宁是归处，故乡何独在长安。",
        "dynasty": "唐",
        "collection_info": null
    },
    {
        "uuid": "799276eec65e87e42b1e85e41769115d",
        "title": "重题 四",
        "author": "白居易",
        "content": "宦途自此心长别，世事从今口不言。\n岂止形骸同土木，兼将寿夭任干坤。\n胷中壮气犹须遣，身外浮荣何足论。\n还有一条遗恨事，高家门馆未酬恩。",
        "dynasty": "唐",
        "collection_info": null
    },
    {
        "uuid": "382eb4561acb31806714d89f64ccfc11",
        "title": "山中问月",
        "author": "白居易",
        "content": "为问长安月，谁教不相离。\n昔随飞盖处，今照入山时。\n借助秋怀旷，留连夜卧迟。\n如归旧乡国，似对好亲知。\n松下行为伴，溪头坐有期。\n千岩将万壑，无处不相随。",
        "dynasty": "唐",
        "collection_info": null
    },
    {
        "uuid": "16b33863cf60b4117edc3a9ef642b338",
        "title": "正月十五日夜东林寺学禅偶怀蓝田杨主簿因呈智禅师",
        "author": "白居易",
        "content": "新年三五东林夕，星汉迢迢钟梵迟。\n花县当君行乐夜，松房是我坐禅时。\n忽看月满还相忆，始叹春来自不知。\n不觉定中微念起，明朝更问鴈门师。",
        "dynasty": "唐",
        "collection_info": null
    },
    {
        "uuid": "bad92555fc4e93d5ed0eda32c14252f4",
        "title": "临水坐",
        "author": "白居易",
        "content": "昔为东掖垣中客，今作西方社内人。\n手把杨枝临水坐，闲思往事似前身。",
        "dynasty": "唐",
        "collection_info": null
    },
    {
        "uuid": "0f2de975f92bd724954a242a425bd409",
        "title": "山居",
        "author": "白居易",
        "content": "山斋方独往，尘事莫相仍。\n蓝轝辞鞍马，缁徒换友朋。\n朝餐唯药菜，夜伴只纱灯。\n除却青衫在，其余便是僧。",
        "dynasty": "唐",
        "collection_info": null
    },
    {
        "uuid": "49c16751e2a3c7ca802362310c999937",
        "title": "遗爱寺",
        "author": "白居易",
        "content": "弄日临溪坐，寻花绕寺行。\n时时闻鸟语，处处是泉声。",
        "dynasty": "唐",
        "collection_info": null
    },
    {
        "uuid": "95da6835e844b6582bd03438b64dfd2d",
        "title": "山中与元九书因题书后",
        "author": "白居易",
        "content": "忆昔封书与君夜，金銮殿后欲明天。\n今夜封书在何处，庐山庵裏晚灯前。\n笼鸟槛猿俱未死，人间相见是何年。",
        "dynasty": "唐",
        "collection_info": null
    },
    {
        "uuid": "827dbe0415be4ebc16776f291dec9211",
        "title": "黄石岩下作",
        "author": "白居易",
        "content": "久别鹓鸾侣，深随鸟兽羣。\n教他远亲故，何处觅知闻？昔日青云意，今移向白云。",
        "dynasty": "唐",
        "collection_info": null
    },
    {
        "uuid": "a740db92471d005893075944e946c32e",
        "title": "戏赠李十三判官",
        "author": "白居易",
        "content": "垂鞭相送醉醺醺，遥见庐山指似君。\n想君初觉从军乐，未爱香炉峰上云。",
        "dynasty": "唐",
        "collection_info": null
    },
    {
        "uuid": "92465a081d256e1e2b8694e97a206344",
        "title": "醉中戏赠郑使君",
        "author": "白居易",
        "content": "密座移红毯，酡颜照渌杯。\n双娥留且住，五马任先迴。\n醉耳歌催醒，愁眉笑引开。\n平生少年兴，临老暂重来。",
        "dynasty": "唐",
        "collection_info": null
    },
    {
        "uuid": "016c928281fabb9c87bef9d7e52e563c",
        "title": "江亭夕望",
        "author": "白居易",
        "content": "凭高望远思悠哉，晚上江亭夜未迴。\n日欲没时红浪沸，月初生处白烟开。\n辞枝雪蘂将春去，满镊霜毛送老来。\n争敢三年作归计，心知不及贾生才。",
        "dynasty": "唐",
        "collection_info": null
    },
    {
        "uuid": "ac0203095b42b28396a29f43f17e9ca5",
        "title": "酬元员外三月三十日慈恩寺相忆见寄",
        "author": "白居易",
        "content": "怅望慈恩三月尽，紫桐花落鸟关关。\n诚知曲水春相忆，其奈长沙老未还。\n赤岭猨声催白首，黄茅瘴色换朱颜。\n谁言南国无霜雪，尽在愁人鬓髮间。",
        "dynasty": "唐",
        "collection_info": null
    },
    {
        "uuid": "ff37bf5c5a7204eeb3f1b015511fcc00",
        "title": "偶然二首 一",
        "author": "白居易",
        "content": "楚怀邪乱灵均直，放弃合宜何恻恻。\n汉文明圣贾生贤，谪向长沙堪叹息。\n人事多端何足怪，天文至信犹差忒。\n月离于毕合滂沱，有时不雨何能测。",
        "dynasty": "唐",
        "collection_info": null
    },
    {
        "uuid": "f855e6c777947972d8ca86cc956839ee",
        "title": "偶然二首 二",
        "author": "白居易",
        "content": "火发城头鱼水裏，救火竭池鱼失水。\n乖龙藏在牛[领]中，雷击龙来牛枉死。\n人道蓍神龟骨灵，试卜鱼牛那至此。\n六十四卦七十钻，毕竟不能知所以。",
        "dynasty": "唐",
        "collection_info": null
    },
    {
        "uuid": "a6ec1992d0a2733f51e426019db3e72a",
        "title": "中秋月",
        "author": "白居易",
        "content": "万里清光不可思，添愁益恨绕天涯。\n谁人陇外久征戍，何处庭前新别离？失宠故姬归院夜，没蕃老将上楼时。\n照他几许人肠断，玉兔银蟾远不知。",
        "dynasty": "唐",
        "collection_info": null
    },
    {
        "uuid": "e79a899d68bcbf72cc063f01d6d257cb",
        "title": "谢李六郎中寄新蜀茶",
        "author": "白居易",
        "content": "故情周匝向交亲，新茗分张及病身。\n红纸一封书后信，绿芽十片火前春。\n汤添勺水煎鱼眼，末下刀圭搅曲尘。\n不寄他人先寄我，应缘我是别茶人。",
        "dynasty": "唐",
        "collection_info": null
    },
    {
        "uuid": "ad7b9f7ddadb8ff9d6ed97a0c2735e86",
        "title": "携诸山客同上香炉峰遇雨而还霑濡狼籍互相笑谑题此解嘲",
        "author": "白居易",
        "content": "萧洒登山去，龙钟遇雨迴。\n磴危攀薜荔，石滑践莓苔。\n韤污君相谑，鞵穿我自咍。\n莫欺泥土脚，曾蹋玉阶来。",
        "dynasty": "唐",
        "collection_info": null
    },
    {
        "uuid": "0fb4e0b3337c228cd7e0d7b44e90366c",
        "title": "彭蠡湖晚归",
        "author": "白居易",
        "content": "彭蠡湖天晚，桃花水气春。\n鸟飞千白点，日没半红轮。\n何必为迁客，无劳是病身。\n但来临此望，少有不愁人。",
        "dynasty": "唐",
        "collection_info": null
    },
    {
        "uuid": "f1b4710e0713351c8f11303e88a94f7b",
        "title": "酬赠李炼师见招",
        "author": "白居易",
        "content": "几年司谏直承明，今日求真礼上清。\n曾犯龙鳞容不死，欲骑鹤背觅长生。\n刘纲有妇仙同得，伯道无儿累更轻。\n若许移家相近住，便驱鸡犬上层城。",
        "dynasty": "唐",
        "collection_info": null
    },
    {
        "uuid": "19a75efc96a2d67d209dc3f908a57c7f",
        "title": "西河雨夜送客",
        "author": "白居易",
        "content": "云黑雨翛翛，江昏水闇流。\n有风催解缆，无月伴登楼。\n酒罢无多兴，帆开不少留。\n唯看一点火，遥认是行舟。",
        "dynasty": "唐",
        "collection_info": null
    },
    {
        "uuid": "b8adb9b3fbed1aff43a1836f46b89b16",
        "title": "登西楼忆行简",
        "author": "白居易",
        "content": "每因楼上西南望，始觉人间道路长。\n碍日暮山青蔟蔟，漫天秋水白茫茫。\n风波不见三年面，书信难传万里肠。\n早晚东归来下峡，稳乘船舫过瞿唐。",
        "dynasty": "唐",
        "collection_info": null
    },
    {
        "uuid": "9a0b7dbb21489494fe8d011413b405cb",
        "title": "罗子",
        "author": "白居易",
        "content": "有女名罗子，生来纔两春。\n我今年已长，日夜二毛新。\n顾念娇啼面，思量老病身。\n直应头似雪，始得见成人。",
        "dynasty": "唐",
        "collection_info": null
    },
    {
        "uuid": "86b2a5c5aabbba340757e37d42967c63",
        "title": "读僧灵彻诗",
        "author": "白居易",
        "content": "东林寺裏西廊下，石片镌题数首诗。\n言句怪来还校别，看名知是老汤师。",
        "dynasty": "唐",
        "collection_info": null
    },
    {
        "uuid": "00e6d8259dfeb26a9daa3de0e336d693",
        "title": "听李士良琵琶",
        "author": "白居易",
        "content": "声似胡儿弹舌语，愁如塞月恨边云。\n闲人暂听犹眉敛，可使和蕃公主闻。",
        "dynasty": "唐",
        "collection_info": null
    },
    {
        "uuid": "a881dc2adc1dbccf689118b008cff846",
        "title": "昭君怨",
        "author": "白居易",
        "content": "明妃风貌最娉婷，合在椒房应四星。\n只得当年备宫掖，何曾专夜奉帏屏。\n见疎从道迷图画，知屈那教配虏庭。\n自是君恩薄如纸，不须一向恨丹青。",
        "dynasty": "唐",
        "collection_info": null
    },
    {
        "uuid": "368978105094ba8dafe5be8eb60a757c",
        "title": "闲吟",
        "author": "白居易",
        "content": "自从苦学空门法，销尽平生种种心。\n唯有诗魔降未得，每逢风月一闲吟。",
        "dynasty": "唐",
        "collection_info": null
    },
    {
        "uuid": "5f5e6670b005d9290af1ffc7d8000c74",
        "title": "戏问山石榴",
        "author": "白居易",
        "content": "小树山榴近砌栽，半含红萼带花来。\n争知司马夫人妬，移到庭前便不开。",
        "dynasty": "唐",
        "collection_info": null
    },
    {
        "uuid": "069d0df7928bd33171035518e84e4216",
        "title": "编集拙诗成一十五卷因题卷末戏赠元九李二十",
        "author": "白居易",
        "content": "一篇长恨有风情，十首秦吟近正声。\n每被老元偷格律，苦教短李伏歌行。\n世间富贵应无分，身后文章合有名。\n莫怪气粗言语大，新排十五卷诗成。",
        "dynasty": "唐",
        "collection_info": null
    },
    {
        "uuid": "5a35921683c2a33eb43f6e09f0f6df92",
        "title": "湖上闲望",
        "author": "白居易",
        "content": "藤花浪拂紫茸条，菰叶风飜绿剪刀。\n闲弄水芳生楚思，时时合眼咏离骚。",
        "dynasty": "唐",
        "collection_info": null
    },
    {
        "uuid": "9a9e4d07a98cfc72eac74b3d07ca710a",
        "title": "江南谪居十韵",
        "author": "白居易",
        "content": "自哂沈冥客，曾为献纳臣。\n壮心徒许国，薄命不如人。\n纔展凌云翅，俄成失水鳞。\n葵枯犹向日，蓬断即辞春。\n泽畔长愁地，天边欲老身。\n萧条残活计，冷落旧交亲。\n草合门无径，烟消甑有尘。\n忧方知酒圣，贫始觉钱神。\n虎尾难容足，羊肠易覆轮。\n行藏与通塞，一切任陶钧。",
        "dynasty": "唐",
        "collection_info": null
    },
    {
        "uuid": "643567e04c28505d0427bff9a8a43061",
        "title": "江楼夜吟元九律诗成三十韵",
        "author": "白居易",
        "content": "昨夜江楼上，吟君数十篇。\n词飘朱槛底，韵堕渌江前。\n清楚音谐律，精微思入玄。\n收将白雪丽，夺尽碧云妍。\n寸截金为句，双雕玉作联。\n八风凄间发，五彩烂相宣。\n冰扣声声冷，珠排字字圆。\n文头交比绣，筋骨软于绵。\n澒涌同波浪，铮鏦过管弦。\n醴泉流出地，钧乐下从天。\n神鬼闻如泣，鱼龙听似禅。\n星迴疑聚集，月落为留连。\n雁感无鸣者，猨愁亦悄然。\n交流迁客泪，停住贾人船。\n闇被歌姬乞，潜闻思妇传。\n斜行题粉壁，短卷写红笺。\n肉味经时忘，头风当日痊。\n老张知定伏，短李爱应颠。\n道屈才方振，身闲业始专。\n天教声烜赫，理合命迍邅。\n顾我文章劣，知他气力全。\n工夫虽共到，巧拙尚相悬。\n各有诗千首，俱抛海一边。\n白头吟处变，青眼望中穿。\n酬荅朝妨食，披寻夜废眠。\n老偿文债负，宿结字因缘。\n每叹陈夫子，常嗟李谪仙。\n名高折人爵，思苦减天年。\n不得当时遇，空令后代怜。\n相悲今若此，湓浦与通川。",
        "dynasty": "唐",
        "collection_info": null
    },
    {
        "uuid": "de4d0b292f2d10120aadca14778ee2b1",
        "title": "浔阳岁晚寄元八郎中庾三十二员外",
        "author": "白居易",
        "content": "阅水年将暮，烧金道未成。\n丹砂不肯死，白髮自须生。\n病肺惭杯满，衰颜忌镜明。\n春深旧乡梦，岁晚故交情。\n一别浮云散，双瞻列宿荣。\n螭头阶下立，龙尾道前行。\n封事频闻奏，除书数见名。\n虚怀事僚友，平步取公卿。\n漏尽鸡人报，朝迴幼女迎。\n可怜白司马，老大在湓城。",
        "dynasty": "唐",
        "collection_info": null
    },
    {
        "uuid": "af547cb190674b33902b8a747acb9773",
        "title": "元九以绿丝布白轻褣见寄制成衣服以诗报知",
        "author": "白居易",
        "content": "绿丝文布素轻褣，珍重京华手自封。\n贫友远劳君寄附，病妻亲为我裁缝。\n袴花白似秋云薄，衫色青于春草浓。\n欲着却休知不称，折腰无復旧形容。",
        "dynasty": "唐",
        "collection_info": null
    },
    {
        "uuid": "b51adcba8bc35bd5a899aaff85b9c7c4",
        "title": "清明日送韦侍御贬虔州",
        "author": "白居易",
        "content": "寂寞清明日，萧条司马家。\n留饧和冷粥，出火煮新茶。\n欲别能无酒，相留亦有花。\n南迁更何处，此地已天涯。",
        "dynasty": "唐",
        "collection_info": null
    },
    {
        "uuid": "cc8695f318486a194c1a2441002f335b",
        "title": "九江春望",
        "author": "白居易",
        "content": "淼茫积水非吾土，飘泊浮萍自我身。\n身外信缘为活计，眼前随事觅交亲。\n鑪烟岂异终南色，湓草宁殊渭北春。\n此地何妨便终老，譬如元是九江人。",
        "dynasty": "唐",
        "collection_info": null
    },
    {
        "uuid": "1fe1cedf70225dbf0f289afbe45fd85c",
        "title": "晚题东林寺双池",
        "author": "白居易",
        "content": "向晚双池好，初晴百物新。\n褭枝翻翠羽，溅水跃红鳞。\n萍泛同游子，莲开当丽人。\n临流一惆怅，还忆曲江春。",
        "dynasty": "唐",
        "collection_info": null
    },
    {
        "uuid": "b206f3bd0a04b2395bffee57db16f6fd",
        "title": "赠内子",
        "author": "白居易",
        "content": "白髮长兴叹，青娥亦伴愁。\n寒衣补灯下，小女戏床头。\n闇澹屏帏故，凄凉枕席秋。\n贫中有等级，犹胜嫁黔娄。",
        "dynasty": "唐",
        "collection_info": null
    },
    {
        "uuid": "21cd7afcb3c378e0d43455c3de17ebb4",
        "title": "送客春游岭南二十韵",
        "author": "白居易",
        "content": "已讶游何远，仍嗟别太频。\n离容君蹙促，赠语我殷勤。\n迢遰天南面，苍茫海北漘。\n诃陵国分界，交趾郡为邻。\n蓊郁三光晦，温暾四气匀。\n阴晴变寒暑，昏晓错星辰。\n瘴地难为老，蛮陬不易驯。\n土民稀白首，洞主尽黄巾。\n战舰犹惊浪，戎车未息尘。\n红旗围卉服，紫绶裹文身。\n面苦桄榔裛，浆酸橄榄新。\n牙樯迎海舶，铜鼓赛江神。\n不冻贪泉暖，无霜毒草春。\n云烟蟒蛇气，刀劒鰐鱼鳞。\n路足羁栖客，官多谪逐臣。\n天黄生飓母，雨黑长枫人。\n迴使先传语，征轩早返轮。\n须防杯裏蛊，莫爱橐中珍。\n北与南殊俗，身将货孰亲。\n尝闻君子诫，忧道不忧贫。",
        "dynasty": "唐",
        "collection_info": null
    },
    {
        "uuid": "d3d75407ce71c53e250db9c17f31916d",
        "title": "自题",
        "author": "白居易",
        "content": "功名宿昔人多许，宠辱斯须自不如。\n一旦失恩先左降，三年随例未量移。\n马头觅角生何日，石火敲光住几时。\n前事是身俱若此，空门不去欲何之。",
        "dynasty": "唐",
        "collection_info": null
    },
    {
        "uuid": "1cc7b7d48a2abdbd200e48b5cc27b667",
        "title": "自悲",
        "author": "白居易",
        "content": "火宅煎熬地，霜松摧折身。\n因知羣动内，易死不过人。",
        "dynasty": "唐",
        "collection_info": null
    },
    {
        "uuid": "a41ad920523cfb00edc0e71abb3d2ffc",
        "title": "寻郭道士不遇",
        "author": "白居易",
        "content": "郡中乞假来相访，洞裏朝元去不逢。\n看院祗留双白鹤，入门惟见一青松。\n药炉有火丹应伏，云碓无人水自舂。\n欲问参同契中事，更期何日得从容。",
        "dynasty": "唐",
        "collection_info": null
    },
    {
        "uuid": "147fc16ebe4bf36ab531e1a41d379014",
        "title": "浔阳春三首 春生",
        "author": "白居易",
        "content": "春生何处闇周游，海角天涯徧始休。\n先遣和风报消息，续教啼鸟说来由。\n展张草色长河畔，点缀花房小树头。\n若到故园应觅我，为传沦落在江州。",
        "dynasty": "唐",
        "collection_info": null
    },
    {
        "uuid": "49ea3955a0c56561a4e8812c1f503430",
        "title": "浔阳春三首 春来",
        "author": "白居易",
        "content": "春来触地故乡情，忽见风光忆两京。\n金谷蹋花香骑入，曲江碾草钿车行。\n谁家绿酒欢连夜，何处红楼睡失明。\n独有不眠不醉客，经春冷坐古湓城。",
        "dynasty": "唐",
        "collection_info": null
    },
    {
        "uuid": "4a9e4e422454d8846781acc38bd613d9",
        "title": "浔阳春三首 春去",
        "author": "白居易",
        "content": "一从泽畔为迁客，两度江头送暮春。\n白髮更添今日鬓，青衫不改去年身。\n百川未有迴流水，一老终无却少人。\n四十六时三月尽，送春争得不殷勤。",
        "dynasty": "唐",
        "collection_info": null
    },
    {
        "uuid": "41818d1fd7edcfb248540eccf992866e",
        "title": "梦微之",
        "author": "白居易",
        "content": "晨起临风一惆怅，通川湓水断相闻。\n不知忆我因何事，昨夜三迴梦见君。",
        "dynasty": "唐",
        "collection_info": null
    },
    {
        "uuid": "d91b4b698a0968372e2320b8fc143b24",
        "title": "赠韦炼师",
        "author": "白居易",
        "content": "浔阳迁客为居士，身似浮云心似灰。\n上界女仙无嗜欲，何因相顾两裴回。\n共疑过去人间世，曾作谁家夫妇来。",
        "dynasty": "唐",
        "collection_info": null
    },
    {
        "uuid": "1a91e3b0dd9c1228c614c1fb9c763f15",
        "title": "问刘十九",
        "author": "白居易",
        "content": "绿螘新醅酒，红泥小火垆。\n晚来天欲雪，能饮一杯无。",
        "dynasty": "唐",
        "collection_info": null
    },
    {
        "uuid": "2d5c893faba4bd57ad6cce5fc706c40b",
        "title": "得行简书闻欲下峡先以诗寄",
        "author": "白居易",
        "content": "朝来又得东川信，欲取春初发梓州。\n书报九江闻暂喜，路经三峡想还愁。\n潇湘瘴雾加餐饭，滟滪惊波稳泊舟。\n欲寄两行迎尔泪，长江不肯向西流。",
        "dynasty": "唐",
        "collection_info": null
    },
    {
        "uuid": "e0bd52266db79617ee13b8ccb872ab44",
        "title": "南湖早春",
        "author": "白居易",
        "content": "风迴云断雨初晴，返照湖边暖復明。\n乱点碎红山杏发，平铺新绿水苹生。\n翅低白雁飞仍重，舌涩黄鹂语未成。\n不道江南春不好，年年衰病减心情。",
        "dynasty": "唐",
        "collection_info": null
    },
    {
        "uuid": "abc00666d804afea8271be7770d720c9",
        "title": "元十八从事南海欲出庐山临别旧居有恋泉声之什因以投和兼伸别情",
        "author": "白居易",
        "content": "贤侯辟士礼从容，莫恋泉声问所从。\n雨露初承黄纸诏，烟霞欲别紫霄峰。\n伤弓未息新惊鸟，得水难留久卧龙。\n我正退藏君变化，一杯可易得相逢。",
        "dynasty": "唐",
        "collection_info": null
    },
    {
        "uuid": "8316f85bb050bd8bba2d0ba5fbe19fef",
        "title": "题韦家泉池",
        "author": "白居易",
        "content": "泉落青山出白云，萦村绕郭几家分。\n自从引作池中水，深浅方圆一任君。",
        "dynasty": "唐",
        "collection_info": null
    },
    {
        "uuid": "7d9e71186ffebd83e6cbb3749cc19f36",
        "title": "醉中对红叶",
        "author": "白居易",
        "content": "临风杪秋树，对酒长年人。\n醉貌如霜叶，虽红不是春。",
        "dynasty": "唐",
        "collection_info": null
    },
    {
        "uuid": "66fd744a21f11848c8c06ed6384c05d3",
        "title": "遣怀",
        "author": "白居易",
        "content": "羲和走驭趂年光，不许人间日月长。\n遂使四时都似电，争教两鬓不成霜。\n荣销枯去无非命，壮尽衰来亦是常。\n已共身心要约定，穷通生死不惊忙。",
        "dynasty": "唐",
        "collection_info": null
    },
    {
        "uuid": "8999d5fe40a1d5d9f36bd1e6cf1c2548",
        "title": "点额鱼",
        "author": "白居易",
        "content": "龙门点额意何如，红尾青鬐却返初。\n见说在天行雨苦，为龙未必胜为鱼。",
        "dynasty": "唐",
        "collection_info": null
    },
    {
        "uuid": "592775fdc4f6874a1a042602f4fd6276",
        "title": "闻龟儿咏诗",
        "author": "白居易",
        "content": "怜渠已解咏诗章，摇膝支颐学二郎。\n莫学二郎吟太苦，纔年四十鬓如霜。",
        "dynasty": "唐",
        "collection_info": null
    },
    {
        "uuid": "ac6e4fa106d4abc8ae43eea24df0a6df",
        "title": "对酒",
        "author": "白居易",
        "content": "未济卦中休卜命，参同契裏莫劳心。\n无如饮此销愁物，一饷愁消直万金。",
        "dynasty": "唐",
        "collection_info": null
    },
    {
        "uuid": "308ff96000f9d5060c8e184f6ff7cce5",
        "title": "东墙夜合树去秋为风雨所摧今年花时怅然有感",
        "author": "白居易",
        "content": "碧荑红缕今何在，风雨飘将去不回。\n惆怅去年墙下地，今春唯有荠花开。",
        "dynasty": "唐",
        "collection_info": null
    },
    {
        "uuid": "75e28a096bc3e8fa45f9a77006eb4890",
        "title": "病起",
        "author": "白居易",
        "content": "病不出门无限时，今朝强出与谁期。\n经年不上江楼醉，劳动春风扬酒旗。",
        "dynasty": "唐",
        "collection_info": null
    },
    {
        "uuid": "f1e7efdd4539fc7146a94b3a035bd600",
        "title": "梦亡友刘太白同游彰敬寺",
        "author": "白居易",
        "content": "三千里外卧江州，十五年前哭老刘。\n昨夜梦中彰敬寺，死生魂魄暂同游。",
        "dynasty": "唐",
        "collection_info": null
    },
    {
        "uuid": "632d79153454d0a6fa1d74f8ad3553a2",
        "title": "与果上人殁时题此诀别兼简二林僧社",
        "author": "白居易",
        "content": "本结菩提香火社，为嫌烦恼电泡身。\n不须惆怅从师去，先请西方作主人。",
        "dynasty": "唐",
        "collection_info": null
    },
    {
        "uuid": "aadfc2ca4ed4a68fd6bd2869720380c9",
        "title": "赠写真者",
        "author": "白居易",
        "content": "子骋丹青日，予当丑老时。\n无劳役神思，更画病容仪。\n迢递麒麟阁，图功未有期。\n区区尺素上，焉用写真为。",
        "dynasty": "唐",
        "collection_info": null
    },
    {
        "uuid": "4960a7f3c54f4f7630aa166bf4500c05",
        "title": "刘十九同宿",
        "author": "白居易",
        "content": "红旗破贼非吾事，黄纸除书无我名。\n唯共嵩阳刘处士，围棊赌酒到天明。",
        "dynasty": "唐",
        "collection_info": null
    },
    {
        "uuid": "aaf748c74db114d806efc55145cca002",
        "title": "十二年冬江西温暖喜元八寄金石棱到因题此诗",
        "author": "白居易",
        "content": "今冬腊候不严凝，暖雾温风气上腾。\n山脚崦中纔有雪，江流慢处亦无冰。\n欲将何药防春瘴，只有元家金石棱。",
        "dynasty": "唐",
        "collection_info": null
    },
    {
        "uuid": "fda52fc9e1fcba22ec75163d19e05fc5",
        "title": "闲意",
        "author": "白居易",
        "content": "不争荣耀任沈沦，日与时疎共道亲。\n北省朋僚音信断，东林长老往还频。\n病停夜食闲如社，慵拥朝裘暖似春。\n渐老溅谙闲气味，终身不拟作忙人。",
        "dynasty": "唐",
        "collection_info": null
    },
    {
        "uuid": "8efaf4f09196eacfc8dead914a6add0a",
        "title": "送友人上峡赴东川辟命",
        "author": "白居易",
        "content": "见说瞿塘峡，斜衔滟滪根。\n难于寻鸟路，险过上龙门。\n羊角风头急，桃花水色浑。\n山迴若鳌转，舟入似鲸吞。\n岸合愁天断，波跳恐地翻。\n怜君经此去，为感主人恩。",
        "dynasty": "唐",
        "collection_info": null
    },
    {
        "uuid": "f1fe230ea84a0c3a49c26d4394fea8e3",
        "title": "夜送孟司功",
        "author": "白居易",
        "content": "浔阳白司马，夜送孟功曹。\n江闇管弦急，楼明灯火高。\n湖波翻似箭，霜草杀如刀。\n且莫开征棹，阴风正怒号。",
        "dynasty": "唐",
        "collection_info": null
    },
    {
        "uuid": "7dc8fa4033658822639bcda6f994a224",
        "title": "衰病",
        "author": "白居易",
        "content": "老辞游冶寻花伴，病别荒狂旧酒徒。\n更恐五年三岁后，些些谭笑亦应无。",
        "dynasty": "唐",
        "collection_info": null
    },
    {
        "uuid": "e382d7be40aecebc12a2d1abf46de660",
        "title": "题诗屏风绝句",
        "author": "白居易",
        "content": "相忆采君诗作障，自书自勘不辞劳。\n障成定被人争写，从此南中纸价高。",
        "dynasty": "唐",
        "collection_info": null
    },
    {
        "uuid": "267591cad2543c580acad9e6f8b60ff2",
        "title": "荅微之",
        "author": "白居易",
        "content": "君写我诗盈寺壁，我题君句满屏风。\n与君相遇知何处，两叶浮萍大海中。",
        "dynasty": "唐",
        "collection_info": null
    },
    {
        "uuid": "ae8a48ca247fc542ffb87be0dff5106f",
        "title": "偶宴有怀",
        "author": "白居易",
        "content": "遇兴寻文客，因欢命酒徒。\n春游忆亲故，夜会似京都。\n诗思闲仍在，乡愁醉暂无。\n狂来欲起舞，惭见白髭鬚。",
        "dynasty": "唐",
        "collection_info": null
    },
    {
        "uuid": "2707abd6a30a068eae905049bd75d68a",
        "title": "山中酬江州崔使君见寄",
        "author": "白居易",
        "content": "眷眄情无恨，优容礼有余。\n三年为郡吏，一半许山居。\n酒熟心相待，诗来手自书。\n庾楼春好醉，明月且回车。",
        "dynasty": "唐",
        "collection_info": null
    },
    {
        "uuid": "8d29375fa1ca6c52e8bc530c8fda19ad",
        "title": "山枇杷",
        "author": "白居易",
        "content": "深山老去惜年华，况对东溪野枇杷。\n火树风来翻绛燄，琼枝日出晒红纱。\n回看桃李都无色，映得芙蓉不是花。\n争奈结根深石底，无因移得到人家。",
        "dynasty": "唐",
        "collection_info": null
    },
    {
        "uuid": "654b001fdb7c249a2b2740c8610bcd59",
        "title": "闻李尚书拜相因以长句寄贺微之",
        "author": "白居易",
        "content": "怜君不久在通川，知已新提造化权。\n夔卨定求才济世，张雷应辨气衝天。\n那知沦落天涯日，正是陶钧海内年。\n肯向泥中抛折劒，不收重铸作龙泉。",
        "dynasty": "唐",
        "collection_info": null
    },
    {
        "uuid": "0a78756bb3e921d4cfb4ae71175d96d7",
        "title": "岁暮",
        "author": "白居易",
        "content": "穷阴急景坐相催，壮齿韶颜去不回。\n旧病重因年老发，新愁多是夜长来。\n膏明自爇缘多事，雁默先烹为不才。\n祸福细寻无会处，不如且进手中杯。",
        "dynasty": "唐",
        "collection_info": null
    },
    {
        "uuid": "0789a4c4f333832ef61eabd95a9460f1",
        "title": "雨中赴刘十九二林之期及到寺刘已先去因以四韵寄之",
        "author": "白居易",
        "content": "云中台殿泥中路，既阻同游懒却还。\n将谓独愁犹对雨，不知多兴已寻山。\n纔应行到千峰裏，只校来迟半日间。\n最惜杜鹃花烂熳，春风吹尽不同攀。",
        "dynasty": "唐",
        "collection_info": null
    },
    {
        "uuid": "c80aff9b0e9f92283de0459049e9a3be",
        "title": "蔷薇正开春酒初熟因招刘十九张大夫崔二十四同饮",
        "author": "白居易",
        "content": "瓮头竹叶经春熟，阶底蔷薇入夏开。\n似火浅深红压架，如饧气味绿黏台。\n试将诗句相招去，倘有风情或可来。\n明日早花应更好，心期同醉卯时杯。",
        "dynasty": "唐",
        "collection_info": null
    },
    {
        "uuid": "36bc4bcda4401f82063462fd0f5e7800",
        "title": "李白墓",
        "author": "白居易",
        "content": "采石江边李白坟，遶田无限草连云。\n可怜荒壠穷泉骨，曾有惊天动地文。\n但是诗人多薄命，就中沦落不过君。",
        "dynasty": "唐",
        "collection_info": null
    },
    {
        "uuid": "4801d7530b857af24975e8de9899a81f",
        "title": "对酒",
        "author": "白居易",
        "content": "漫把参同契，难烧伏火砂。\n有时成白首，无处问黄芽。\n幻世如泡影，浮生抵眼花。\n唯将绿醅酒，且替紫河车。",
        "dynasty": "唐",
        "collection_info": null
    },
    {
        "uuid": "272fb830f0e09f75b92c0747c9cbab8d",
        "title": "戏荅诸少年",
        "author": "白居易",
        "content": "顾我长年头似雪，饶君壮岁气如云。\n朱颜今日虽欺我，白髮他时不放君。",
        "dynasty": "唐",
        "collection_info": null
    },
    {
        "uuid": "f0f23ba65ea7fde4aae696840679f338",
        "title": "风雨晚泊",
        "author": "白居易",
        "content": "苦竹林边芦苇丛，停舟一望思无穷。\n青苔扑地连春雨，白浪掀天尽日风。\n忽忽百年行欲半，茫茫万事坐成空。\n此生飘荡何时定，一缕鸿毛天地中。",
        "dynasty": "唐",
        "collection_info": null
    },
    {
        "uuid": "937d6faf91e89a6516012443a427b106",
        "title": "题崔使君新楼",
        "author": "白居易",
        "content": "忧人何处可消忧，碧瓮红栏湓水头。\n从此浔阳风月夜，崔公楼替庾公楼。",
        "dynasty": "唐",
        "collection_info": null
    },
    {
        "uuid": "19c0e127519d4f78aa0aee59aee307ad",
        "title": "山中戏问韦侍御",
        "author": "白居易",
        "content": "我抱栖云志，君怀济世才。\n常吟反招隐，那得入山来。",
        "dynasty": "唐",
        "collection_info": null
    },
    {
        "uuid": "56716d3f106d9d0ebbd9179cf6595c15",
        "title": "赠昙禅师",
        "author": "白居易",
        "content": "五年不入慈恩寺，今日寻师始一来。\n欲知火宅焚烧苦，方寸如今化作灰。",
        "dynasty": "唐",
        "collection_info": null
    },
    {
        "uuid": "e2874f634a4c6e1db8ce5ed27a674142",
        "title": "寄微之",
        "author": "白居易",
        "content": "帝城行乐日纷纷，天畔穷愁我与君。\n秦女笑歌春不见，巴猨啼哭夜常闻。\n何处琵琶弦似语，谁家[呙]堕髻如云。\n人生多少欢娱事，那独千分无一分。",
        "dynasty": "唐",
        "collection_info": null
    },
    {
        "uuid": "625f1db37d58318000bc29d905d8ee21",
        "title": "醉吟二首 一",
        "author": "白居易",
        "content": "空王百法学未得，姹女丹砂烧即飞。\n事事无成身老也，醉乡不去欲何归。",
        "dynasty": "唐",
        "collection_info": null
    },
    {
        "uuid": "cab21bb8de5e7c1a339924a7dfce78c2",
        "title": "醉吟二首 二",
        "author": "白居易",
        "content": "两鬓千茎新似雪，十分一醆欲如泥。\n酒狂又引诗魔发，日午悲吟到日西。",
        "dynasty": "唐",
        "collection_info": null
    },
    {
        "uuid": "31f160e1337c6fb6f32d3706d59302ef",
        "title": "晓寝",
        "author": "白居易",
        "content": "转枕重安寝，回头一欠伸。\n纸窗明觉晓，布被暖知春。\n莫强疎慵性，须安老大身。\n鸡鸣一觉睡，不博早朝人。",
        "dynasty": "唐",
        "collection_info": null
    },
    {
        "uuid": "e33d29da053b9849f2e8b778f5b86db9",
        "title": "荅元八郎中杨十二博士",
        "author": "白居易",
        "content": "身觉浮云无所着，心同止水有何情。\n但知潇洒疎朝市，不要崎岖隐姓名。\n尽日观鱼临涧坐，有时随鹿上山行。\n谁能抛得人间事，来共腾腾过此生。",
        "dynasty": "唐",
        "collection_info": null
    },
    {
        "uuid": "4567485e80b258039a0474147483223b",
        "title": "湖亭与行简宿",
        "author": "白居易",
        "content": "浔阳少有风情客，招宿湖亭尽却回。\n水槛虚凉风月好，夜深谁共阿怜来。",
        "dynasty": "唐",
        "collection_info": null
    },
    {
        "uuid": "4a49cbeb6c9a70874d95d808c60f6862",
        "title": "八月十五日夜湓亭望月",
        "author": "白居易",
        "content": "昔年八月十五夜，曲江池畔杏园边。\n今年八月十五夜，湓浦沙头水馆前。\n西北望乡何处是，东南见月几迴圆。\n临风一叹无人会，今夜清光似往年。",
        "dynasty": "唐",
        "collection_info": null
    },
    {
        "uuid": "c9dc896447d83a9048e4e9ec49a1ddf3",
        "title": "赠江客",
        "author": "白居易",
        "content": "江柳影寒新雨地，塞鸿声急欲霜天。\n愁君独向沙头宿，水遶芦花月满船。",
        "dynasty": "唐",
        "collection_info": null
    },
    {
        "uuid": "180fb233c12d9be7400bb79930ead3c2",
        "title": "残暑招客",
        "author": "白居易",
        "content": "云截山腰断，风驱雨脚迴。\n早阴江上散，残热日中来。\n却取生衣着，重拈竹簟开。\n谁能淘晚热，闲饮两三杯。",
        "dynasty": "唐",
        "collection_info": null
    },
    {
        "uuid": "145aad821fcb176e32cc060cf9326f57",
        "title": "浔阳秋怀赠许明府",
        "author": "白居易",
        "content": "霜红二林叶，风白九江波。\n暝色投烟鸟，秋声带雨荷。\n马闲无处出，门冷少人过。\n卤莽还乡梦，依稀望阙歌。\n共思除醉外，无计奈愁何。\n试问陶家酒，新篘得几多。",
        "dynasty": "唐",
        "collection_info": null
    },
    {
        "uuid": "047d3b54876ba2b0aef7d9d5747b666f",
        "title": "九日醉吟",
        "author": "白居易",
        "content": "有恨头还白，无情菊自黄。\n一为州司马，三见岁重阳。\n劒匣尘埃满，笼禽日月长。\n身从渔父笑，门任雀罗张。\n问疾因留客，听吟偶置觞。\n叹时论倚伏，怀旧数存亡。\n奈老应无计，治愁或有方。\n无过学王绩，唯以醉为乡。",
        "dynasty": "唐",
        "collection_info": null
    },
    {
        "uuid": "9c8546e75893d9c379bd4a64fa2f0181",
        "title": "问韦山人山甫",
        "author": "白居易",
        "content": "身名身事两蹉跎，试就先生问若何。\n从此神仙学得否，白鬚虽有未为多。",
        "dynasty": "唐",
        "collection_info": null
    },
    {
        "uuid": "a9ccd071a16b016b9546c3626bf70a43",
        "title": "送萧炼师步虚词十首卷后以二绝继之 一",
        "author": "白居易",
        "content": "欲上瀛州临别时，赠君十首步虚词。\n天仙若爱应相问，可道江州司马诗。",
        "dynasty": "唐",
        "collection_info": null
    },
    {
        "uuid": "b32b9db56ab21457df029fae2b991f2f",
        "title": "送萧炼师步虚词十首卷后以二绝继之 二",
        "author": "白居易",
        "content": "花纸瑶缄松墨字，把将天上共谁开。\n试呈王母如堪唱，发遣双成更取来。",
        "dynasty": "唐",
        "collection_info": null
    },
    {
        "uuid": "41ced5437beb91832eb970e7e7a7fd24",
        "title": "赠李兵马使",
        "author": "白居易",
        "content": "身得贰师余气概，家藏都尉旧诗章。\n江南别有楼船将，燕颔虬鬚不姓杨。",
        "dynasty": "唐",
        "collection_info": null
    },
    {
        "uuid": "32d8039f6ddd4487715981064c998d5e",
        "title": "题遗爱寺前溪松",
        "author": "白居易",
        "content": "偃亚长松树，侵临小石溪。\n静将流水对，高共远峰齐。\n翠盖烟笼密，花幢雪压低。\n与僧清影坐，借鹤稳枝栖。\n笔写形难似，琴偷韵易迷。\n暑天风槭槭，晴夜露凄凄。\n独契依为舍，闲行遶作蹊。\n栋梁君莫采，留着伴幽栖。",
        "dynasty": "唐",
        "collection_info": null
    },
    {
        "uuid": "d7a286bf8a102f7973058e2b65bd016c",
        "title": "庐山草堂夜雨独宿寄牛二李七庾三十二员外",
        "author": "白居易",
        "content": "丹霄携手三君子，白髮垂头一病翁。\n兰省花时锦帐下，庐山雨夜草庵中。\n终身胶漆心应在，半路云泥迹不同。\n唯有无生三昧观，荣枯一照两成空。",
        "dynasty": "唐",
        "collection_info": null
    },
    {
        "uuid": "c72411f310a869b00c742f0992f0fde0",
        "title": "闻杨十二新拜省郎遥以诗贺",
        "author": "白居易",
        "content": "文昌新入有光辉，紫界宫墙白粉闱。\n晓日鸡人传漏箭，春风侍女护朝衣。\n雪飘歌句高难和，鹤拂烟霄老惯飞。\n官职声名俱入手，近来诗客似君稀。",
        "dynasty": "唐",
        "collection_info": null
    },
    {
        "uuid": "de04bab7cc2692a74d2f1ec988960582",
        "title": "三月三日怀微之",
        "author": "白居易",
        "content": "良时光景长虚掷，壮岁风情已闇销。\n忽忆同为校书日，每年同醉是今朝。",
        "dynasty": "唐",
        "collection_info": null
    },
    {
        "uuid": "3a83d4d9c125619925dfc7fdf1724420",
        "title": "赠韦八",
        "author": "白居易",
        "content": "辞君岁久见君初，白髮惊嗟两有余。\n容鬓别来今至此，心情料取合何如。\n曾同曲水花亭醉，亦共华阳竹院居。\n岂料天南相见夜，哀猨瘴雾宿匡庐。",
        "dynasty": "唐",
        "collection_info": null
    },
    {
        "uuid": "f1867b050a0114aef7be424c76d94708",
        "title": "春江闲步赠张山人",
        "author": "白居易",
        "content": "江景又妍和，牵愁发浩歌。\n晴沙金屑色，春水曲尘波。\n红簇交枝杏，青含卷叶荷。\n藉莎怜輭暖，憩树爱婆娑。\n书信朝贤断，知音野老多。\n相逢不闲语，争奈日长何。",
        "dynasty": "唐",
        "collection_info": null
    },
    {
        "uuid": "0dfc984af96c270bdfe5bc5725d7f750",
        "title": "春听琵琶兼简长孙司户",
        "author": "白居易",
        "content": "四弦不似琵琶声，乱写真珠细撼铃。\n指底商风悲飒飒，舌头胡语苦醒醒。\n如言都尉思京国，似诉明妃厌虏庭。\n迁客共君想劝谏，春肠易断不须听。",
        "dynasty": "唐",
        "collection_info": null
    },
    {
        "uuid": "3cdcd5c0cb5a0a6fc63abba37e8e747e",
        "title": "吴宫辞",
        "author": "白居易",
        "content": "一入吴王殿，无人覩翠娥。\n楼高时见舞，宫静夜闻歌。\n半露胷如雪，斜迴脸似波。\n妍媸各有分，谁敢妬恩多。",
        "dynasty": "唐",
        "collection_info": null
    },
    {
        "uuid": "72634217e588bd3ba13508aabfbb1640",
        "title": "送韦侍御量移金州司马",
        "author": "白居易",
        "content": "春欢雨露同霑泽，冬叹风霜独满衣。\n留滞多时如我少，迁移好处似君稀。\n卧龙云到须先起，蛰燕雷惊尚未飞。\n莫恨东西沟水别，沧溟长短拟同归。",
        "dynasty": "唐",
        "collection_info": null
    },
    {
        "uuid": "6a503436b3b3ba693dd8187283660aae",
        "title": "自到浔阳生三女子因诠真理用遣妄怀",
        "author": "白居易",
        "content": "宦途本自安身拙，世累由来向老多。\n远谪四年徒已矣，晚生三女拟如何。\n预愁嫁娶真成患，细念因缘尽是魔。\n赖学空王治苦法，须抛烦恼入头陀。",
        "dynasty": "唐",
        "collection_info": null
    },
    {
        "uuid": "5b13daf3643a220b6d55e088ba923313",
        "title": "江西裴常侍以优礼见待又蒙赠诗輙叙鄙诚用伸感谢",
        "author": "白居易",
        "content": "一从簪笏事金貂，每借温颜放折腰。\n长觉身轻离泥滓，忽惊手重捧琼瑶。\n马因迴顾虽增价，桐遇知音已半焦。\n他日秉钧如见念，壮心直气未全销。",
        "dynasty": "唐",
        "collection_info": null
    },
    {
        "uuid": "ccf7b9ccd95ec10ffa96d1a21203e207",
        "title": "自江州司马授忠州刺史仰荷圣泽聊书鄙诚",
        "author": "白居易",
        "content": "炎瘴抛身远，泥涂索脚难。\n网初鳞拨剌，笼久翅摧残。\n雷电颁时令，阳和变岁寒。\n遗簪承旧念，剖竹授新官。\n乡觉前程近，心随外事宽。\n生还应有分，西笑问长安。",
        "dynasty": "唐",
        "collection_info": null
    },
    {
        "uuid": "9028c6b98184952a4feb9867873130b1",
        "title": "除忠州寄谢崔相公",
        "author": "白居易",
        "content": "提拔出泥知力竭，吹嘘生翅见情深。\n劒锋缺折难衝斗，桐尾烧焦岂望琴。\n感旧两行年老泪，酬恩一寸岁寒心。\n忠州好恶何须问，鸟得辞笼不择林。",
        "dynasty": "唐",
        "collection_info": null
    },
    {
        "uuid": "f4e56c9d2ea7cd35094259f02c668598",
        "title": "初除官蒙裴常侍赠鹘衔瑞草绯袍鱼袋因谢惠贶兼抒离情",
        "author": "白居易",
        "content": "新授铜符未着绯，因君装束始光辉。\n惠深范叔绨袍赠，荣过苏秦佩印归。\n鱼缀白金随步跃，鹘衔红绶遶身飞。\n明朝恋别朱门泪，不敢多垂恐污衣。",
        "dynasty": "唐",
        "collection_info": null
    },
    {
        "uuid": "6ebf6b2fdcd906c3b526e2f5f2352acf",
        "title": "洪州逢熊孺登",
        "author": "白居易",
        "content": "靖安院裏辛夷下，醉笑狂吟气最麤。\n莫问别来多少苦，低头看取白髭鬚。",
        "dynasty": "唐",
        "collection_info": null
    },
    {
        "uuid": "ac03222112fc2dee6331ecadf94a4f60",
        "title": "初着刺史绯荅友人见赠",
        "author": "白居易",
        "content": "故人安慰善为辞，五十专城道未迟。\n徒使花袍红似火，其如蓬鬓白成丝。\n且贪薄俸君应惜，不称衰容我自知。\n银印可怜将底用，只堪归舍吓妻儿。",
        "dynasty": "唐",
        "collection_info": null
    },
    {
        "uuid": "973564d36914c06ebc13149d17d1081b",
        "title": "又荅贺客",
        "author": "白居易",
        "content": "银章暂假为专城，贺客来多懒起迎。\n似挂绯衫衣架上，朽株枯竹有何荣。",
        "dynasty": "唐",
        "collection_info": null
    },
    {
        "uuid": "0d66d161da0b4e93d93e9d25fb92b529",
        "title": "别草堂三绝句 一",
        "author": "白居易",
        "content": "正听山鸟向阳眠，黄纸除书落枕前。\n为感君恩须暂起，炉峰不拟住多年。",
        "dynasty": "唐",
        "collection_info": null
    },
    {
        "uuid": "9dfe6928647c82af5671f1e350715b64",
        "title": "别草堂三绝句 二",
        "author": "白居易",
        "content": "久眠褐被为居士，忽挂绯袍作使君。\n身出草堂心不出，庐山未要勒移文。",
        "dynasty": "唐",
        "collection_info": null
    },
    {
        "uuid": "0465171230bead4f7767bfa1d5dfb176",
        "title": "别草堂三绝句 三",
        "author": "白居易",
        "content": "三间茅舍向山开，一带山泉遶舍迴。\n山色泉声莫惆怅，三年官满却归来。",
        "dynasty": "唐",
        "collection_info": null
    },
    {
        "uuid": "91d7cdf97ca1926ee37b6e68cfedb0d4",
        "title": "钟陵饯送",
        "author": "白居易",
        "content": "翠幕红筵高在云，歌钟一曲万家闻。\n路人指点滕王阁，看送忠州白使君。",
        "dynasty": "唐",
        "collection_info": null
    },
    {
        "uuid": "1fdcbdf53b1ce0a0a6e6b8b1fb361d5f",
        "title": "浔阳宴别",
        "author": "白居易",
        "content": "鞍马军城外，笙歌祖帐前。\n乘潮发湓口，带雪别庐山。\n暮景牵行色，春寒散醉颜。\n共嗟炎瘴地，尽室得生还。",
        "dynasty": "唐",
        "collection_info": null
    },
    {
        "uuid": "28095deee46c8a0f7ce24ad1a7f73939",
        "title": "戏赠户部李巡官",
        "author": "白居易",
        "content": "好去民曹李判官，少贪公事且谋欢。\n男儿未死争能料，莫作忠州刺史看。",
        "dynasty": "唐",
        "collection_info": null
    },
    {
        "uuid": "3119134b3ccf75bddd78b94cc5d97904",
        "title": "行次夏口先寄李大夫",
        "author": "白居易",
        "content": "连山断处大江流，红斾逶迤镇上游。\n幕下翱翔秦御史，军前奔走汉诸侯。\n曾陪劒履升鸾殿，欲谒旌幢入鹤楼。\n假着绯袍君莫笑，恩深始得向忠州。",
        "dynasty": "唐",
        "collection_info": null
    },
    {
        "uuid": "56c1a5523cc789023b36145d13aff918",
        "title": "重赠李大夫",
        "author": "白居易",
        "content": "早接清班登玉陛，同承别诏直金銮。\n凤巢阁上容身稳，鹤鏁笼中展翅难。\n流落多年应是命，量移远郡未成官。\n惭君独不欺顦顇，犹作银台旧眼看。",
        "dynasty": "唐",
        "collection_info": null
    },
    {
        "uuid": "b4e7cc86ebd5815e5513860a8b7cb5a5",
        "title": "对镜吟",
        "author": "白居易",
        "content": "闲看明镜坐清晨，多病姿容半老身。\n谁论情性乖时事，自想形骸非贵人。\n三殿失恩宜放弃，九宫推命合漂沦。\n如今所得须甘分，腰佩银龟朱两轮。",
        "dynasty": "唐",
        "collection_info": null
    },
    {
        "uuid": "1b74db168f3ffbfeda3764f7dbd9ed09",
        "title": "江州赴忠州至江陵已来舟中示舍弟五十韵",
        "author": "白居易",
        "content": "昔作咸秦客，常思江海行。\n今来仍尽室，此去又专城。\n典午犹为幸，分忧固是荣。\n箳篂州乘送，艛艓驿船迎。\n共载皆妻子，同游即弟兄。\n宁辞浪迹远，且贵赏心幷。\n云展帆高挂，飙驰棹迅征。\n泝流从汉浦，循路转荆衡。\n山逐时移色，江随地改名。\n风光近东早，水木向南清。\n夏口烟孤起，湘川雨半晴。\n日煎红浪沸，月射白砂明。\n北渚寒留雁，南枝暖待莺。\n骈朱桃露萼，点翠柳含萌。\n亥市鱼盐聚，神林鼓笛鸣。\n壶浆椒叶气，歌曲竹枝声。\n繫缆怜沙静，垂纶爱岸平。\n水飡红粒稻，野茹紫花菁。\n瓯泛茶如乳，台黏酒似饧。\n脍长抽锦缕，藕脆削琼英。\n容易来千里，斯须进一程。\n未曾劳气力，渐觉有心情。\n卧稳添春睡，行迟带酒酲。\n忽愁牵世网，便欲濯尘缨。\n早接文场战，曾争翰苑盟。\n掉头称俊造，翘足取公卿。\n且昧随时义，徒输报国诚。\n众排恩易失，偏压势先倾。\n虎尾忧危切，鸿毛性命轻。\n烛蛾谁救活，蚕茧自缠萦。\n敛手辞双阙，回眸望两京。\n长沙抛贾谊，漳浦卧刘桢。\n鶗鴂鸣还歇，蟾蜍破又盈。\n年光同激箭，乡思极摇旌。\n潦倒亲知笑，衰羸旧识惊。\n乌头因感白，鱼尾为劳頳。\n劒学将何用，丹烧竟不成。\n孤舟萍一叶，双鬓雪千茎。\n老见人情尽，闲思物理精。\n如汤探冷热，似博鬬输赢。\n险路应须避，迷途莫共争。\n此心知止足，何物要经营。\n玉向泥中洁，松经雪后贞。\n无妨隐朝市，不必谢寰瀛。\n但在前非悟，期无后患婴。\n多知非景福，少语是元亨。\n晦即全身药，明为伐性兵。\n昏昏随世俗，蠢蠢学黎甿。\n鸟以能言{构木=纟}，龟缘入梦烹。\n知之一何晚，犹足保余生。",
        "dynasty": "唐",
        "collection_info": null
    },
    {
        "uuid": "be9dfe24b61126e7ba270f367887291b",
        "title": "题岳阳楼",
        "author": "白居易",
        "content": "岳阳城下水漫漫，独上危楼倚曲栏。\n春岸绿时连梦泽，夕波红处近长安。\n猨攀树立啼何苦，雁点湖飞渡亦难。\n此地唯堪画图障，华堂张与贵人看。",
        "dynasty": "唐",
        "collection_info": null
    },
    {
        "uuid": "f21513b344d889f4ddbcbbb9ae109724",
        "title": "入峡次巴东",
        "author": "白居易",
        "content": "不知远郡何时到，犹喜全家此去同。\n万里王程三峡外，百年生计一舟中。\n巫山暮足霑花雨，陇水春多逆浪风。\n两片红旌数声鼓，使君艛艓上巴东。",
        "dynasty": "唐",
        "collection_info": null
    },
    {
        "uuid": "68cb6bc17cd544974985dc98ed9481a9",
        "title": "十年三月三十日别微之于[沣]上十四年三月十一日夜遇微之于峡中停舟夷陵三宿而别言不尽者以诗终之因赋七言十七韵以赠且欲记所遇之地与相见之时为他年会话张本也",
        "author": "白居易",
        "content": "[沣]水店头春尽日，送君上马谪通川。\n夷陵峡口明月夜，此处逢君是偶然。\n一别五年方见面，相携三宿未迴船。\n坐从日暮唯长叹，语到天明竟未眠。\n齿髮蹉跎将五十，关河迢递过三千。\n生涯共寄沧江上，乡国俱抛白日边。\n往事渺茫都似梦，旧游流落半归泉。\n醉悲洒泪春杯裏，吟苦支颐晓烛前。\n莫问龙钟恶官职，且听清脆好文篇。\n别来只是成诗癖，老去何曾更酒颠。\n各限王程须去住，重开离宴贵留连。\n黄牛渡北移征棹，白狗崖东卷别筵。\n神女台云闲缭绕，使君滩水急潺湲。\n风凄暝色愁杨柳，月弔宵声哭杜鹃。\n万丈赤幢潭底日，一条白练峡中天。\n君还秦地辞炎徼，我向忠州入瘴烟。\n未死会应相见在，又知何地復何年。",
        "dynasty": "唐",
        "collection_info": null
    },
    {
        "uuid": "e24ff52080dad1cf142b4f69c77bb4bc",
        "title": "题峡中石上",
        "author": "白居易",
        "content": "巫女庙花红似粉，昭君村柳翠于眉。\n诚知老去风情少，见此争无一句诗。",
        "dynasty": "唐",
        "collection_info": null
    },
    {
        "uuid": "266a2d698dd15535e0ae30c6a3c83e62",
        "title": "夜入瞿唐峡",
        "author": "白居易",
        "content": "瞿唐天下险，夜上信难哉。\n岸似双屏合，天如匹帛开。\n逆风惊浪起，拔𥮘暗船来。\n欲识愁多少，高于滟滪堆。",
        "dynasty": "唐",
        "collection_info": null
    },
    {
        "uuid": "deb491d2c3f8cf12d37a3053210ea782",
        "title": "初到忠州赠李六",
        "author": "白居易",
        "content": "好在天涯李使君，江头相见日黄昏。\n吏人生梗都如鹿，市井疎芜只抵村。\n一隻兰船当驿路，百层石磴上州门。\n更无平地堪行处，虚受朱轮五马恩。",
        "dynasty": "唐",
        "collection_info": null
    },
    {
        "uuid": "52fd095aaa6c147fd407941f1f984714",
        "title": "郡斋暇日忆庐山草堂兼寄二林僧社三十韵多叙贬官已来出处之意",
        "author": "白居易",
        "content": "谏诤知无补，迁移分所当。\n不堪匡圣主，只合事空王。\n龙象投新社，鹓鸾失故行。\n沈吟辞北阙，诱引向西方。\n便住双林寺，仍开一草堂。\n平治行道路，安置坐禅床。\n手版支为枕，头巾阁在墙。\n先生乌几舃，居士白衣裳。\n竟岁何曾闷，终身不拟忙。\n灭除残梦想，换尽旧心肠。\n世界多烦恼，形神久损伤。\n正从风鼓浪，转作日销霜。\n吾道寻知止，君恩偶未忘。\n忽蒙颁凤诏，兼谢剖鱼章。\n莲静方依水，葵枯重仰阳。\n三车犹夕会，五马已晨装。\n去似寻前世，来如别故乡。\n眉低出鹫岭，脚重下虵冈。\n渐望庐山远，弥愁峡路长。\n香炉峰隐隐，巴字水茫茫。\n瓢挂留庭树，经收在屋梁。\n春抛红药圃，夏忆白莲塘。\n唯拟捐尘事，将何荅宠光。\n有期追永远，无政继龚黄。\n南国秋犹热，西斋夜暂凉。\n闲吟四句偈，静对一炉香。\n身老同丘井，心空是道场。\n觅僧为去伴，留俸作归粮。\n为报山中侣，凭看竹下房。\n会应归去在，松菊莫教荒。",
        "dynasty": "唐",
        "collection_info": null
    },
    {
        "uuid": "328294fb0e980ce447e7959790a7fd68",
        "title": "赠康叟",
        "author": "白居易",
        "content": "八十秦翁老不归，南宾太守乞寒衣。\n再三怜汝非他意，天宝遗民见渐稀。",
        "dynasty": "唐",
        "collection_info": null
    },
    {
        "uuid": "fd0cd8128af95eb1b69a278a392a77bb",
        "title": "鹦鹉",
        "author": "白居易",
        "content": "竟日语还默，中宵栖復惊。\n身囚缘彩翠，心苦为分明。\n暮起归巢思，春多忆侣声。\n谁能拆笼破，从放快飞鸣。",
        "dynasty": "唐",
        "collection_info": null
    },
    {
        "uuid": "38fbd935636e79b5dc4214f9713cee35",
        "title": "京使回累得南省诸公书因以长句诗寄谢萧五刘二元八吴十一韦大陆郎中崔二十二牛二李七庾三十二李六李十杨三樊大杨十二员外",
        "author": "白居易",
        "content": "雪压泥埋未死身，每劳存问媿交亲。\n浮萍飘泊三千里，列宿参差十五人。\n禁月落时君待漏，畬烟深处我行春。\n瘴乡得老犹为幸，岂敢伤嗟白髮新。",
        "dynasty": "唐",
        "collection_info": null
    },
    {
        "uuid": "462fe630714c7436d606f51cdea1e8eb",
        "title": "东城春意",
        "author": "白居易",
        "content": "风輭云不动，郡城东北隅。\n晚来春澹澹，天气似京都。\n弦管随宜有，杯觞不道无。\n其如亲故远，无可共欢娱。",
        "dynasty": "唐",
        "collection_info": null
    },
    {
        "uuid": "1ed8bebc264d430aa9fabc8a4c9a8ea6",
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 一",
        "author": "白居易",
        "content": "如折芙蓉栽旱地，似抛芍药挂高枝。\n云埋水隔无人识，唯有南宾太守知。",
        "dynasty": "唐",
        "collection_info": null
    },
    {
        "uuid": "74622ccd9ede2f3a5afc75b4108ded87",
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 二",
        "author": "白居易",
        "content": "红似燕支腻如粉，伤心好物不须臾。\n山中风起无时节，明日重来得在无。",
        "dynasty": "唐",
        "collection_info": null
    },
    {
        "uuid": "b964a74e373342cf6cf91c288227ce38",
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 三",
        "author": "白居易",
        "content": "已愁花落荒岩底，復恨根生乱石间。\n几度欲移移不得，天教抛掷在深山。",
        "dynasty": "唐",
        "collection_info": null
    },
    {
        "uuid": "ffd8126ba61e5b0b8105a37744aa51ef",
        "title": "种桃杏",
        "author": "白居易",
        "content": "无论海角与天涯，大抵心安即是家。\n路远谁能念乡曲，年深兼欲忘京华。\n忠州且作三年计，种杏栽桃拟待花。",
        "dynasty": "唐",
        "collection_info": null
    },
    {
        "uuid": "4e7f9b82a87ff2b76424eb05b5b197f9",
        "title": "新秋",
        "author": "白居易",
        "content": "二毛生镜日，一叶落庭时。\n老去争由我，愁来欲泥谁。\n空销闲岁月，不见旧亲知。\n唯弄扶床女，时时强展眉。",
        "dynasty": "唐",
        "collection_info": null
    },
    {
        "uuid": "3c6e8b1df8c0e6a035d545e274fc6783",
        "title": "龙昌寺荷池",
        "author": "白居易",
        "content": "冷碧新秋水，残红半破莲。\n从来寥落意，不似此池边。",
        "dynasty": "唐",
        "collection_info": null
    },
    {
        "uuid": "d67a914f5f6b94debe3fb00810d39855",
        "title": "听竹枝赠李侍御",
        "author": "白居易",
        "content": "巴童巫女竹枝歌，懊恼何人怨咽多。\n暂听遣君犹怅望，长闻教我復如何。",
        "dynasty": "唐",
        "collection_info": null
    },
    {
        "uuid": "39d62c759b2b63301892112f90d84d1e",
        "title": "寄胡饼与杨万州",
        "author": "白居易",
        "content": "胡麻饼样学京都，面脆油香新出炉。\n寄与饥馋杨大使，尝看得似辅兴无。",
        "dynasty": "唐",
        "collection_info": null
    },
    {
        "uuid": "8b59f9521e3de3146db623a3cfa4fb2e",
        "title": "感樱桃花因招饮客",
        "author": "白居易",
        "content": "樱桃昨夜开如雪，鬓髮今年白如霜。\n渐觉花前成老丑，何曾酒后更颠狂。\n谁能闻此来相劝，共泥春风醉一场。",
        "dynasty": "唐",
        "collection_info": null
    },
    {
        "uuid": "3164933500cb160ac33f94354b553cb7",
        "title": "东亭闲望",
        "author": "白居易",
        "content": "东亭尽日坐，谁伴寂寥身。\n绿桂为佳客，红蕉当美人。\n笑言虽不接，情状似相亲。\n不作悠悠想，如何度晚春。",
        "dynasty": "唐",
        "collection_info": null
    },
    {
        "uuid": "9184a0ee80da6c762bc56f6f93d08f59",
        "title": "画木莲花图寄元郎中",
        "author": "白居易",
        "content": "花房腻似红莲朵，艳色鲜如紫牡丹。\n唯有诗人能解爱，丹青写出与君看。",
        "dynasty": "唐",
        "collection_info": null
    },
    {
        "uuid": "36a339e7a77f4df05006b497dfe769ea",
        "title": "和李澧州题韦开州经藏诗",
        "author": "白居易",
        "content": "既悟莲花藏，须遗贝叶书。\n菩提无处所，文字本空虚。\n观指非知月，忘筌是得鱼。\n闻君登彼岸，舍筏復何如。",
        "dynasty": "唐",
        "collection_info": null
    },
    {
        "uuid": "e2748d0129db341808b2437c7033fe90",
        "title": "九日题涂溪",
        "author": "白居易",
        "content": "蕃草席铺枫叶岸，竹枝歌送菊花杯。\n明年尚作南宾守，或可重阳更一来。",
        "dynasty": "唐",
        "collection_info": null
    },
    {
        "uuid": "8cc37fccb6ca58d9f241bc65df8eeb80",
        "title": "即事寄微之",
        "author": "白居易",
        "content": "畬田涩米不耕鉏，旱地荒园少菜蔬。\n想念土风今若此，料看生计合何如。\n衣缝纰颣黄丝绢，饭下腥咸白小鱼。\n饱暖饥寒何足道，此身长短是空虚。",
        "dynasty": "唐",
        "collection_info": null
    },
    {
        "uuid": "bd10d801128b10b760be0971a84c640a",
        "title": "题郡中荔枝诗十八韵兼寄万州杨八使君",
        "author": "白居易",
        "content": "奇果标南土，芳林对北堂。\n素华春漠漠，丹实夏煌煌。\n叶捧低垂户，枝擎重压墙。\n始因风弄色，渐与日争光。\n夕讶条悬火，朝惊树点妆。\n深于红踯躅，大校白槟榔。\n星缀连心朵，珠排耀眼房。\n紫罗裁衬壳，白玉裹填瓤。\n早岁曾闻说，今朝始摘尝。\n嚼疑天上味，嗅异世间香。\n润胜莲生水，鲜逾橘得霜。\n燕支掌中颗，甘露舌头浆。\n物少尤珍重，天高苦渺茫。\n已教生暑月，又使阻遐方。\n粹液灵难驻，妍姿嫩易伤。\n近南光景热，向北道途长。\n不得充王赋，无由寄帝乡。\n唯君堪掷赠，面白似潘郎。",
        "dynasty": "唐",
        "collection_info": null
    },
    {
        "uuid": "216f4fea4b1bb4886ef1672f8c741795",
        "title": "留北客",
        "author": "白居易",
        "content": "峡外相逢远，樽前一会难。\n即须分手别，且强展眉欢。\n楚袖萧条舞，巴弦趣数弹。\n笙歌随分有，莫作帝乡看。",
        "dynasty": "唐",
        "collection_info": null
    },
    {
        "uuid": "9fb0e351dc8f2800014bef0e2ee369e1",
        "title": "重寄荔枝与杨使君时闻杨使君欲种植故有落句之戏",
        "author": "白居易",
        "content": "摘来正带凌晨露，寄去须凭下水船。\n映我绯衫浑不见，对公银印最相鲜。\n香连翠叶真堪画，红透青笼实可怜。\n闻道万州方欲种，愁君得吃是何年。",
        "dynasty": "唐",
        "collection_info": null
    },
    {
        "uuid": "bb801f2f2e7c249ee4129d704f52a920",
        "title": "和万州杨使君四绝句 竞渡",
        "author": "白居易",
        "content": "竞渡相传为汨罗，不能止遏意无他。\n自经放逐来顦顇，能校灵均死几多。",
        "dynasty": "唐",
        "collection_info": null
    },
    {
        "uuid": "8ecf81460e9a50a7df5724b8e83e013f",
        "title": "和万州杨使君四绝句 江边草",
        "author": "白居易",
        "content": "闻君泽畔伤春草，忆在天门街裏时。\n漠漠凄凄愁满眼，就中惆怅是江蓠。",
        "dynasty": "唐",
        "collection_info": null
    },
    {
        "uuid": "1b3a185bc8705be172d7f8ec8d099855",
        "title": "和万州杨使君四绝句 嘉庆李",
        "author": "白居易",
        "content": "东都绿李万州栽，君手封题我手开。\n把得欲尝先怅望，与渠同别故乡来。",
        "dynasty": "唐",
        "collection_info": null
    },
    {
        "uuid": "01f7855dca2f345ae270e62ccd75c572",
        "title": "和万州杨使君四绝句 白槿花",
        "author": "白居易",
        "content": "秋蕣晚英无艳色，何因栽种在人家。\n使君自别罗敷面，争解回头爱白花。",
        "dynasty": "唐",
        "collection_info": null
    },
    {
        "uuid": "60f904f094a21e1b05fe134245b0e79a",
        "title": "和行简望郡南山",
        "author": "白居易",
        "content": "反照前山云树明，从君苦道似华清。\n试听肠断巴猨呌，早晚骊山有此声。",
        "dynasty": "唐",
        "collection_info": null
    },
    {
        "uuid": "348aa0d66cb846a6d570430c46bf4f7f",
        "title": "种荔枝",
        "author": "白居易",
        "content": "红颗珍珠诚可爱，白鬚太守亦何痴。\n十年结子知谁在，自向庭中种荔枝。",
        "dynasty": "唐",
        "collection_info": null
    },
    {
        "uuid": "cb4e082a5ae123a52490927f7f77f60b",
        "title": "阴雨",
        "author": "白居易",
        "content": "岚雾今朝重，江山此地深。\n滩声秋更急，峡气晓多阴。\n望阙云遮眼，思乡雨滴心。\n将何慰幽独，赖此北窗琴。",
        "dynasty": "唐",
        "collection_info": null
    },
    {
        "uuid": "3bd39786874e7b5a9d0a91a168825652",
        "title": "送客归京",
        "author": "白居易",
        "content": "水陆四千里，何时归到秦？舟辞三峡雨，马入九衢尘。\n有酒留行客，无书寄贵人。\n唯凭远传语，好在曲江春。",
        "dynasty": "唐",
        "collection_info": null
    },
    {
        "uuid": "e8cc2dce11ffe506c7cd060fc958cca3",
        "title": "送萧处士游黔南",
        "author": "白居易",
        "content": "能文好饮老萧郎，身似浮云鬓似霜。\n生计抛来诗是业，家园忘却酒为乡。\n江从巴峡初成字，猨过巫阳始断肠。\n不醉黔中争去得，磨围山月正苍苍。",
        "dynasty": "唐",
        "collection_info": null
    },
    {
        "uuid": "9e93729850dca7e3b7e469b6577f54b0",
        "title": "东楼醉",
        "author": "白居易",
        "content": "天涯深峡无人地，岁暮穷阴欲夜天。\n不向东楼时一醉，如何拟过二三年。",
        "dynasty": "唐",
        "collection_info": null
    },
    {
        "uuid": "f327d997bca82095edb643c8a0839e4b",
        "title": "寄微之",
        "author": "白居易",
        "content": "高天默默物茫茫，各有来由致损伤。\n鹦为能言长剪翅，龟缘难死久搘床。\n莫嫌冷落抛闲地，犹胜炎蒸卧瘴乡。\n外物竟关身底事，谩排门戟繫腰章。",
        "dynasty": "唐",
        "collection_info": null
    },
    {
        "uuid": "80f7b887a03548095d0c61cb5bbde76f",
        "title": "东楼招客夜饮",
        "author": "白居易",
        "content": "莫辞数数醉东楼，除醉无因破得愁。\n唯有绿樽红烛下，暂时不似在忠州。",
        "dynasty": "唐",
        "collection_info": null
    },
    {
        "uuid": "a97808a3cbfcad5fa7c8ab77669a91c4",
        "title": "醉后戏题",
        "author": "白居易",
        "content": "自知清冷似冬凌，每被人呼作律僧。\n今夜酒醺罗绮暖，被君融尽玉壶冰。",
        "dynasty": "唐",
        "collection_info": null
    },
    {
        "uuid": "9919816878016c0e0f683dba42bb9253",
        "title": "冬至夜",
        "author": "白居易",
        "content": "老去襟怀常濩落，病来鬚鬓转苍浪。\n心灰不及炉中火，鬓雪多于砌下霜。\n三峡南宾城最远，一年冬至夜偏长。\n今宵始觉房栊冷，坐索寒衣託孟光。",
        "dynasty": "唐",
        "collection_info": null
    },
    {
        "uuid": "117cd6b468f2cb1b0a9a85c2313b6903",
        "title": "竹枝词四首 一",
        "author": "白居易",
        "content": "瞿唐峡口水烟低，白帝城头月向西。\n唱到竹枝声咽处，寒猨闇鸟一时啼。",
        "dynasty": "唐",
        "collection_info": null
    },
    {
        "uuid": "905ce743a2e29840b43ebb50774093bd",
        "title": "竹枝词四首 二",
        "author": "白居易",
        "content": "竹枝苦怨怨何人，夜静山空歇又闻。\n蛮儿巴女齐声唱，愁杀江楼病使君。",
        "dynasty": "唐",
        "collection_info": null
    },
    {
        "uuid": "4d744e2bd06317c64e5e5d4761685785",
        "title": "竹枝词四首 三",
        "author": "白居易",
        "content": "巴东船舫上巴西，波面风生雨脚齐。\n水蓼冷花红簇簇，江蓠湿叶碧凄凄。",
        "dynasty": "唐",
        "collection_info": null
    },
    {
        "uuid": "00f6afd2edd604910840562e941d908d",
        "title": "竹枝词四首 四",
        "author": "白居易",
        "content": "江畔谁人唱竹枝，前声断咽后声迟。\n怪来调苦缘词苦，多是通州司马诗。",
        "dynasty": "唐",
        "collection_info": null
    },
    {
        "uuid": "203b28046dd2febeda6e7efe8e56a731",
        "title": "酬严中丞晚眺黔江见寄",
        "author": "白居易",
        "content": "江水三迴曲，愁人两地情。\n磨围山下色，明月峡中声。\n晚后连天碧，秋来彻底清。\n临流有新恨，照见白鬚生。",
        "dynasty": "唐",
        "collection_info": null
    },
    {
        "uuid": "4346d9693faa72c183002ba6903f5c4a",
        "title": "寄题杨万州四望楼",
        "author": "白居易",
        "content": "江上新楼名四望，东西南北水茫茫。\n无由得与君携手，同凭栏干一望乡。",
        "dynasty": "唐",
        "collection_info": null
    },
    {
        "uuid": "e5f1e7455bb40311e3c7a2a4f8ef868d",
        "title": "荅杨使君登楼见忆",
        "author": "白居易",
        "content": "忠万楼中南北望，南州烟水北州云。\n两州何事偏相忆，各是笼禽作使君。",
        "dynasty": "唐",
        "collection_info": null
    },
    {
        "uuid": "be39dfa2396337640329b84cb649c671",
        "title": "除夜",
        "author": "白居易",
        "content": "岁暮纷多思，天涯渺未归。\n老添新甲子，病减旧容辉。\n乡国仍留念，功名已息机。\n明朝四十九，应转悟前非。",
        "dynasty": "唐",
        "collection_info": null
    },
    {
        "uuid": "d8761f744244b48fa74c6a5cca35ed74",
        "title": "闻雷",
        "author": "白居易",
        "content": "瘴地风霜早，温天气候催。\n穷冬不见雪，正月已闻雷。\n震蛰虫蛇出，惊枯草木开。\n空余客方寸，依旧似寒灰。",
        "dynasty": "唐",
        "collection_info": null
    },
    {
        "uuid": "6968a088901cae0ac90034704f209c6d",
        "title": "春至",
        "author": "白居易",
        "content": "若为南国春还至，争向东楼日又长。\n白片落梅浮涧水，黄梢新柳出城墙。\n闲拈蕉叶题诗咏，闷取藤枝引酒尝。\n乐事渐无身渐老，从今始拟负风光。",
        "dynasty": "唐",
        "collection_info": null
    },
    {
        "uuid": "eb2cc60262c5174756735b2a67d2cd29",
        "title": "感春",
        "author": "白居易",
        "content": "巫峡中心郡，巴城四面春。\n草青临水地，头白见花人。\n忧喜皆心火，荣枯是眼尘。\n除非一杯酒，何物更关身。",
        "dynasty": "唐",
        "collection_info": null
    },
    {
        "uuid": "2e6ddafb6a39888105b1ba456647c648",
        "title": "春江",
        "author": "白居易",
        "content": "炎凉昏晓苦推迁，不觉忠州已二年。\n闭阁只听朝暮鼓，上楼空望往来船。\n莺声诱引来花下，草色句留坐水边。\n唯有春江看未厌，萦砂遶石渌潺湲。",
        "dynasty": "唐",
        "collection_info": null
    },
    {
        "uuid": "43060dc26e5685388dfdcb4382c2c279",
        "title": "题东楼前李使君所种樱桃花",
        "author": "白居易",
        "content": "身入青云无见日，手栽红树又逢春。\n唯留花向楼前着，故故抛愁与后人。",
        "dynasty": "唐",
        "collection_info": null
    },
    {
        "uuid": "ab4260d9c8f4c71a3631856126b86be2",
        "title": "巴水",
        "author": "白居易",
        "content": "城下巴江水，春来似曲尘。\n软沙如渭曲，斜岸忆天津。\n影蘸新黄柳，香浮小白苹。\n临流搔首坐，惆怅为何人。",
        "dynasty": "唐",
        "collection_info": null
    },
    {
        "uuid": "06fee9b62f5b4e472b69db3ae97ca995",
        "title": "野行",
        "author": "白居易",
        "content": "草润衫襟重，沙干屐齿轻。\n仰头听鸟立，信脚望花行。\n暇日无公事，衰年有道情。\n浮生短于梦，梦裏莫营营。",
        "dynasty": "唐",
        "collection_info": null
    },
    {
        "uuid": "bc40a5763d3c6a4663cf817e1851270c",
        "title": "送高侍御使迴因寄杨八",
        "author": "白居易",
        "content": "明月峡边逢制使，黄茅岸上是忠州。\n到城莫说忠州恶，无益虚教杨八愁。",
        "dynasty": "唐",
        "collection_info": null
    },
    {
        "uuid": "e9d43b2ac585897018fedb25d180a192",
        "title": "奉酬李相公见示绝句",
        "author": "白居易",
        "content": "碧油幢下捧新诗，荣贱虽殊共一悲。\n涕泪满襟君莫怪，甘泉侍从最多时。",
        "dynasty": "唐",
        "collection_info": null
    },
    {
        "uuid": "ed5f51762f25454a08522ab91a70f4d3",
        "title": "喜山石榴花开",
        "author": "白居易",
        "content": "忠州州裏今日花，庐山山头去时树。\n已怜根损斩新栽，还喜花开依旧数。\n赤玉何人少琴轸，红缬谁家合罗袴。\n但知烂熳恣情开，莫怕南宾桃李妬。",
        "dynasty": "唐",
        "collection_info": null
    },
    {
        "uuid": "cca133c99a29956b4330351ed529ad45",
        "title": "戏赠萧处士清禅师",
        "author": "白居易",
        "content": "三杯嵬峩忘机客，百衲头陀任运僧。\n又有放慵巴郡守，不营一事共腾腾。",
        "dynasty": "唐",
        "collection_info": null
    },
    {
        "uuid": "2646baa46ab77fed9cb9fb688bc3fc50",
        "title": "钱虢州以三堂绝句见寄因以本韵和之",
        "author": "白居易",
        "content": "同事空王岁月深，相思远寄定中吟。\n遥知清净中和化，祗用金刚三昧心。",
        "dynasty": "唐",
        "collection_info": null
    },
    {
        "uuid": "003a34621871470a06b86f6f99def024",
        "title": "三月三日",
        "author": "白居易",
        "content": "暮春风景初三日，流世光阴半百年。\n欲作闲游无好伴，半江惆怅却回船。",
        "dynasty": "唐",
        "collection_info": null
    },
    {
        "uuid": "c0fa45926461d8fbbb7e5975c202aec3",
        "title": "寒食夜",
        "author": "白居易",
        "content": "四十九年身老日，一百五夜月明天。\n抱膝思量何事在，痴男騃女唤秋韆。",
        "dynasty": "唐",
        "collection_info": null
    },
    {
        "uuid": "cd75fa9cee9edfff71066ab77bbf04d6",
        "title": "代州民问",
        "author": "白居易",
        "content": "龙昌寺底开山路，巴子台前种柳林。\n官职家乡都忘却，谁人会得使君心。",
        "dynasty": "唐",
        "collection_info": null
    },
    {
        "uuid": "41b0b31ee2a973c4d9511ce579df5775",
        "title": "荅州民",
        "author": "白居易",
        "content": "宦情斗擞随尘去，乡思销磨逐日无。\n唯拟腾腾作闲事，遮渠不道使君愚。",
        "dynasty": "唐",
        "collection_info": null
    },
    {
        "uuid": "4fa81f445dcda8f7b87be09fa1d6e8df",
        "title": "荔枝楼对酒",
        "author": "白居易",
        "content": "荔枝新熟鸡冠色，烧酒初开琥珀香。\n欲摘一枝倾一醆，西楼无客共谁尝。",
        "dynasty": "唐",
        "collection_info": null
    },
    {
        "uuid": "3a098ee6bcfea56b67420ed7a0093811",
        "title": "房家夜宴喜雪戏赠主人",
        "author": "白居易",
        "content": "风头向夜利如刀，赖此温炉輭锦袍。\n桑落气熏珠翠暖，柘枝声引管弦高。\n酒钩送醆推莲子，烛泪黏盘垒蒲萄。\n不醉遣侬争散得，门前雪片似鹅毛。",
        "dynasty": "唐",
        "collection_info": null
    },
    {
        "uuid": "699639ae46f5e848bf7c4a7e667ee505",
        "title": "醉后赠人",
        "author": "白居易",
        "content": "香毬趂拍回环匼，花醆抛巡取次飞。\n自入春来未同醉，那能夜去独先归。",
        "dynasty": "唐",
        "collection_info": null
    },
    {
        "uuid": "8c988fcbd5e259e89bbebaa06846e511",
        "title": "初除尚书郎脱刺史绯",
        "author": "白居易",
        "content": "亲宾相贺问何如，服色恩光尽反初。\n头白喜抛黄草峡，眼明惊拆紫泥书。\n便留朱绂还铃阁，却着青袍侍玉除。\n无奈娇痴三岁女，绕腰啼哭觅金鱼。",
        "dynasty": "唐",
        "collection_info": null
    },
    {
        "uuid": "705abb635715416e8a8315c0600888ca",
        "title": "留题开元寺上方",
        "author": "白居易",
        "content": "东寺台阁好，上方风景清。\n数来犹未厌，长别岂无情。\n恋水多临坐，辞花剩绕行。\n最怜新岸柳，手种未全成。",
        "dynasty": "唐",
        "collection_info": null
    },
    {
        "uuid": "e86a478eb64b19a0f1b909a6b986ad5c",
        "title": "别种东坡花树两绝 一",
        "author": "白居易",
        "content": "三年留滞在江城，草树禽鱼尽有情。\n何处殷勤重回首，东坡桃李种新成。",
        "dynasty": "唐",
        "collection_info": null
    },
    {
        "uuid": "13269980cc69d0e89292de904d1f637c",
        "title": "别种东坡花树两绝 二",
        "author": "白居易",
        "content": "花林好住莫顦顇，春至但知依旧春。\n楼上明年新太守，不妨还是爱花人。",
        "dynasty": "唐",
        "collection_info": null
    },
    {
        "uuid": "ec1182c0cb3528d456797b871afdda11",
        "title": "别桥上竹",
        "author": "白居易",
        "content": "穿桥迸竹不依行，恐碍行人被损伤。\n我去自惭遗爱少，不教君得似甘棠。",
        "dynasty": "唐",
        "collection_info": null
    },
    {
        "uuid": "e2ce086804f35c4cc6b8349183a2871a",
        "title": "发白狗峡次黄牛峡登高寺却望忠州",
        "author": "白居易",
        "content": "白狗次黄牛，滩如竹节稠。\n路穿天地险，人续古今愁。\n忽见千花塔，因停一叶舟。\n畏途常迫促，静境暂淹留。\n巴曲春全尽，巫阳雨半收。\n北归虽引领，南望亦回头。\n昔去悲殊俗，今来念旧游。\n别僧山北寺，抛竹水西楼。\n郡树花如雪，军厨酒似油。\n时时大开口，自笑忆忠州。",
        "dynasty": "唐",
        "collection_info": null
    },
    {
        "uuid": "c9a9ff3093f960248f934a3fb259ea7b",
        "title": "棣华驿见杨八题梦兄弟诗",
        "author": "白居易",
        "content": "遥闻旅宿梦兄弟，应为邮亭名棣华。\n名作棣华来早晚，自题诗后属杨家。",
        "dynasty": "唐",
        "collection_info": null
    },
    {
        "uuid": "f0662871fafcc2cc41a5df2bf06c75c8",
        "title": "商山路有感",
        "author": "白居易",
        "content": "万里路长在，六年身始归。\n所经多旧馆，大半主人非。",
        "dynasty": "唐",
        "collection_info": null
    },
    {
        "uuid": "40790609235b455e2bbf292306cc803c",
        "title": "商山路驿桐树昔与微之前后题名处",
        "author": "白居易",
        "content": "与君前后多迁谪，五度经过此路隅。\n笑问中庭老桐树，这回归去免来无。",
        "dynasty": "唐",
        "collection_info": null
    },
    {
        "uuid": "34945d5d8738d5bcf0c8df40def5f734",
        "title": "恻恻吟",
        "author": "白居易",
        "content": "恻恻復恻恻，逐臣返乡国。\n前事难重论，少年不再得。\n泥涂绛老头班白，炎瘴灵均面黎黑。\n六年不死却归来，道着姓名人不识。",
        "dynasty": "唐",
        "collection_info": null
    },
    {
        "uuid": "73d1c481d4f24105827ae5316cb4ec3a",
        "title": "德宗皇帝挽歌词四首 一",
        "author": "白居易",
        "content": "执象宗玄祖，贻谋启孝孙。\n文高柏梁殿，礼薄霸陵原。\n宫仗辞天阙，朝仪出国门。\n生成不可报，二十七年恩。",
        "dynasty": "唐",
        "collection_info": null
    },
    {
        "uuid": "c474652bbab9eccc4449fa516a2938c1",
        "title": "德宗皇帝挽歌词四首 二",
        "author": "白居易",
        "content": "虞帝南巡后，殷宗谅闇中。\n初辞铸鼎地，已闭望仙宫。\n晓落当陵月，秋生满斾风。\n前星承帝座，不使北辰空。",
        "dynasty": "唐",
        "collection_info": null
    },
    {
        "uuid": "1dd474690422dd3e69727932a1327649",
        "title": "德宗皇帝挽歌词四首 三",
        "author": "白居易",
        "content": "业大承宗祖，功成付子孙。\n睿文诗播乐，遗训史标言。\n节表中和德，方垂广利恩。\n悬知千载后，理代数贞元。",
        "dynasty": "唐",
        "collection_info": null
    },
    {
        "uuid": "4ef0979fc6cde7a37c1dc75952c47b35",
        "title": "德宗皇帝挽歌词四首 四",
        "author": "白居易",
        "content": "梦减三龄寿，哀延七月期。\n寝园愁望远，宫仗哭行迟。\n云日添寒惨，笳箫向晚悲。\n因山有遗诏，如葬汉文时。",
        "dynasty": "唐",
        "collection_info": null
    },
    {
        "uuid": "766a8456cdf6fc3255b703046045f09d",
        "title": "昭德皇后挽歌词",
        "author": "白居易",
        "content": "仙去逍遥境，诗留窈窕章。\n春归金屋少，夜入寿宫长。\n凤引曾辞辇，蚕休昔采桑。\n阴灵何处感，沙麓月无光。",
        "dynasty": "唐",
        "collection_info": null
    },
    {
        "uuid": "898cc1c984933c877822b700be416a0e",
        "title": "太平乐词二首 一",
        "author": "白居易",
        "content": "岁丰仍节俭，时泰更销兵。\n圣念长如此，何忧不太平。",
        "dynasty": "唐",
        "collection_info": null
    },
    {
        "uuid": "0347ec52fe2667eefcdcb210348e2755",
        "title": "太平乐词二首 二",
        "author": "白居易",
        "content": "湛露浮尧酒，熏风起舜歌。\n愿同尧舜意，所乐在人和。",
        "dynasty": "唐",
        "collection_info": null
    },
    {
        "uuid": "a6364acb535cc94d749a9e9e9b4923e1",
        "title": "小曲新词二首 一",
        "author": "白居易",
        "content": "霁色鲜宫殿，秋声脆管弦。\n圣明千岁乐，岁岁似今年。",
        "dynasty": "唐",
        "collection_info": null
    },
    {
        "uuid": "9b5d1748300eaa3363979521dd2b40a6",
        "title": "小曲新词二首 二",
        "author": "白居易",
        "content": "红裾明月夜，碧簟早秋时。\n好向昭阳宿，天凉玉漏迟。",
        "dynasty": "唐",
        "collection_info": null
    },
    {
        "uuid": "64d6b4c420a3e024dbdf4b51953a1961",
        "title": "闺怨词三首 一",
        "author": "白居易",
        "content": "朝憎莺百啭，夜妒燕双栖。\n不惯经春别，谁知到晓啼。",
        "dynasty": "唐",
        "collection_info": null
    },
    {
        "uuid": "58fa4faccfe5722e375d1ee4181d686f",
        "title": "闺怨词三首 二",
        "author": "白居易",
        "content": "珠箔笼寒月，纱窗背晓灯。\n夜来巾上泪，一半是春冰。",
        "dynasty": "唐",
        "collection_info": null
    },
    {
        "uuid": "be7a475a2cf651a5a15088ef97d73e66",
        "title": "闺怨词三首 三",
        "author": "白居易",
        "content": "关山征戍远，闺阁别离难。\n苦战应顦顇，寒衣不要宽。",
        "dynasty": "唐",
        "collection_info": null
    },
    {
        "uuid": "3fb9b5a2aba9bd7039cd287cc7884020",
        "title": "残春曲",
        "author": "白居易",
        "content": "禁苑残莺三四声，景迟风慢暮春情。\n日西无事墙阴下，闲蹋宫花独自行。",
        "dynasty": "唐",
        "collection_info": null
    },
    {
        "uuid": "f010aa483a6ad0019fa83c02343ec5ac",
        "title": "长安春",
        "author": "白居易",
        "content": "青门柳枝软无力，东风吹作黄金色。\n街东酒薄醉易醒，满眼春愁销不得。",
        "dynasty": "唐",
        "collection_info": null
    },
    {
        "uuid": "026f6f82481da6845b32ba65ee86d7c0",
        "title": "长乐坡送人赋得愁",
        "author": "白居易",
        "content": "行人南北分征路，流水东西接御沟。\n终日坡前恨离别，谩名长乐是长愁。",
        "dynasty": "唐",
        "collection_info": null
    },
    {
        "uuid": "2a1f4a5c92968f6d785acc577dd33973",
        "title": "独眠吟二首 一",
        "author": "白居易",
        "content": "夜长无睡起阶前，寥落星河欲曙天。\n十五年来明月夜，何曾一夜不孤眠。",
        "dynasty": "唐",
        "collection_info": null
    },
    {
        "uuid": "b5299efcf198a29bf540a6d972831620",
        "title": "独眠吟二首 二",
        "author": "白居易",
        "content": "独眠客，夜夜可怜长寂寂。\n就中今夜最愁人，凉月清风满床席。",
        "dynasty": "唐",
        "collection_info": null
    },
    {
        "uuid": "f49742683364af56d9305757a8537ab2",
        "title": "期不至",
        "author": "白居易",
        "content": "红烛清樽久延伫，出门入门天欲曙。\n星稀月落竟不来，烟柳胧胧鹊飞去。",
        "dynasty": "唐",
        "collection_info": null
    },
    {
        "uuid": "52cdace5e0888b3f4d71bcfa3ca472d3",
        "title": "长洲苑",
        "author": "白居易",
        "content": "春入长洲草又生，鹧鸪飞起少人行。\n年深不辨娃宫处，夜夜苏台空月明。",
        "dynasty": "唐",
        "collection_info": null
    },
    {
        "uuid": "0aa2f086d8cef8596c2d8f0b797976a3",
        "title": "忆江柳",
        "author": "白居易",
        "content": "曾栽杨柳江南岸，一别江南两度春。\n遥忆青青江岸上，不知攀折是何人。",
        "dynasty": "唐",
        "collection_info": null
    },
    {
        "uuid": "b0cd7972802e4d6439c7f7cf45809888",
        "title": "南浦别",
        "author": "白居易",
        "content": "南浦凄凄别，西风袅袅秋。\n一看肠一断，好去莫回头。",
        "dynasty": "唐",
        "collection_info": null
    },
    {
        "uuid": "204feda1c12abbef26860b325668d298",
        "title": "三年别",
        "author": "白居易",
        "content": "悠悠一别已三年，相望相思明月天。\n肠断青天望明月，别来三十六回圆。",
        "dynasty": "唐",
        "collection_info": null
    },
    {
        "uuid": "bd85a001daba0b1e2bfdc17ca992bcd2",
        "title": "伤春词",
        "author": "白居易",
        "content": "深浅檐花千万枝，碧纱窗外啭黄鹂。\n残妆含泪下帘坐，尽日伤春春不知。",
        "dynasty": "唐",
        "collection_info": null
    },
    {
        "uuid": "59e21d0d13dbdf5c4214561528e05c7b",
        "title": "后宫词",
        "author": "白居易",
        "content": "泪湿罗巾梦不成，夜深前殿按歌声。\n红颜未老恩先断，斜倚熏笼坐到明。",
        "dynasty": "唐",
        "collection_info": null
    },
    {
        "uuid": "11c3bcc538e3e7615628a30073955358",
        "title": "吟元郎中白鬚诗兼饮雪水茶因题壁上",
        "author": "白居易",
        "content": "吟咏霜毛句，闲尝雪水茶。\n城中展眉处，只是有元家。",
        "dynasty": "唐",
        "collection_info": null
    },
    {
        "uuid": "a7642a3fe25450b6dbc85255c2da1d38",
        "title": "吴七郎中山人待制班中偶赠绝句",
        "author": "白居易",
        "content": "金马东门隻日开，汉庭待诏重仙才。\n第三松树非华表，那得辽东鹤下来。",
        "dynasty": "唐",
        "collection_info": null
    },
    {
        "uuid": "220f054fc29ee03c068c280ac8b6bbc6",
        "title": "和张十八秘书谢裴相公寄马",
        "author": "白居易",
        "content": "齿齐臕足毛头腻，秘阁张郎叱拨驹。\n洗了颔花翻假锦，走时蹄汗蹋真珠。\n青衫乍见曾惊否，红粟难赊得饱无。\n丞相寄来应有意，遣君骑去上云衢。",
        "dynasty": "唐",
        "collection_info": null
    },
    {
        "uuid": "f01306268067107b651e55fbfa3b519f",
        "title": "荅山侣",
        "author": "白居易",
        "content": "颔下髭鬚半是丝，光阴向后几多时。\n非无解挂簪缨意，未有支持伏腊资。\n冒热衝寒徒自取，随行逐队欲何为。\n更惭山侣频传语，五十归来道未迟。",
        "dynasty": "唐",
        "collection_info": null
    },
    {
        "uuid": "bce4aa592bcbbe0365a6a55f7ea30ea9",
        "title": "早朝思退居",
        "author": "白居易",
        "content": "霜严月苦欲明天，忽忆闲居思浩然。\n自问寒灯夜半起，何如暖被日高眠。\n唯惭老病披朝服，莫虑饥寒计俸钱。\n随有随无且归去，拟求丰足是何年。",
        "dynasty": "唐",
        "collection_info": null
    },
    {
        "uuid": "eb7dd29f7c23c0ab8cea4c5f3d99b368",
        "title": "曲江亭晚望",
        "author": "白居易",
        "content": "曲江岸北凭栏干，水面阴生日脚残。\n尘路行多绿袍故，风亭立久白鬚寒。\n诗成闇着闲心记，山好遥偷病眼看。\n不被马前提省印，何人信道是郎官。",
        "dynasty": "唐",
        "collection_info": null
    },
    {
        "uuid": "a8924ebee5b534bde81260484730db4e",
        "title": "初除主客郎中知制诰与王十一李七元九三舍人中书同宿话旧感怀",
        "author": "白居易",
        "content": "闲宵静话喜还悲，聚散穷通不自知。\n已分云泥行异路，忽惊鸡鹤宿同枝。\n紫垣曹署荣华地，白髮郎官老丑时。\n莫怪不如君气味，此中来校十年迟。",
        "dynasty": "唐",
        "collection_info": null
    },
    {
        "uuid": "da95c6a5d1ee1e0b185c534c3ffa55cc",
        "title": "西省对花忆忠州东坡新花树因寄题东楼",
        "author": "白居易",
        "content": "每看阙下丹青树，不忘天边锦绣林。\n西掖垣中今日眼，南宾楼上去年心。\n花含春意无分别，物感人情有浅深。\n最忆东坡红烂熳，野桃山杏水林檎。",
        "dynasty": "唐",
        "collection_info": null
    },
    {
        "uuid": "f5f4e75eb57ce02c7c9c3c696ca8a8dc",
        "title": "寄题忠州小楼桃花",
        "author": "白居易",
        "content": "再游巫峡知何日，总是秦人说向谁。\n长忆小楼风月夜，红栏干上两三枝。",
        "dynasty": "唐",
        "collection_info": null
    },
    {
        "uuid": "a988a92d2b864d3435feb1e1f8441576",
        "title": "中书连直寒食不归因怀元九",
        "author": "白居易",
        "content": "去岁清明日，南巴古郡楼。\n今年寒食夜，西省凤池头。\n併上新人直，难随旧伴游。\n诚知视草贵，未免对花愁。\n鬓髮茎茎日，光阴寸寸流。\n经春不同宿，何异在忠州。",
        "dynasty": "唐",
        "collection_info": null
    },
    {
        "uuid": "dd1de559da6d6145f0628debf0b89fc9",
        "title": "春忆二林寺旧游因寄朗满晦三上人",
        "author": "白居易",
        "content": "一别东林三度春，每春常似忆情亲。\n头陀会裏为逋客，供俸班中作老臣。\n清净久辞香火伴，尘劳难索幻泡身。\n最惭僧社题桥处，十八人名空一人。",
        "dynasty": "唐",
        "collection_info": null
    },
    {
        "uuid": "9306e28f009af426b0cc72521dcd340b",
        "title": "和元少尹新授官",
        "author": "白居易",
        "content": "官稳身应泰，春风信马行。\n纵忙无苦事，虽病有心情。\n厚禄儿孙饱，前驱道路荣。\n花时八入直，无暇贺元兄。",
        "dynasty": "唐",
        "collection_info": null
    },
    {
        "uuid": "3eae19f8a9c945418c9ce44c0b309b4c",
        "title": "朝回和元少尹绝句",
        "author": "白居易",
        "content": "朝客朝回回望好，尽纡朱紫佩金银。\n此时独与君为伴，马上青袍唯两人。",
        "dynasty": "唐",
        "collection_info": null
    },
    {
        "uuid": "4f2f8925f8f3c32c0417058a32f9475a",
        "title": "重和元少尹",
        "author": "白居易",
        "content": "凤阁舍人京亚尹，白头俱未着绯衫。\n南宫起请无消息，朝散何时得入衔。",
        "dynasty": "唐",
        "collection_info": null
    },
    {
        "uuid": "52ea0934ce04fb4d80e5730e16bbe6e7",
        "title": "中书夜直梦忠州",
        "author": "白居易",
        "content": "阁下灯前梦，巴南城裏游。\n觅花来渡口，寻寺到山头。\n江色分明绿，猨声依旧愁。\n禁钟惊睡觉，唯不上东楼。",
        "dynasty": "唐",
        "collection_info": null
    },
    {
        "uuid": "2a3d2f6608b5137a4379c1cb51f76954",
        "title": "醉后",
        "author": "白居易",
        "content": "酒后高歌且放狂，门前闲事莫思量。\n犹嫌小户长先醒，不得多时住醉乡。",
        "dynasty": "唐",
        "collection_info": null
    },
    {
        "uuid": "d3b2f751cad5d00f2be5bc15720cb48c",
        "title": "待漏入阁书事奉赠元九学士阁老",
        "author": "白居易",
        "content": "衙排宣政仗，门启紫宸关。\n彩笔停书命，花砖趂立班。\n稀星点银砾，残月堕金环。\n暗漏犹传水，明河渐下山。\n从东分地色，向北仰天颜。\n碧缕炉烟直，红垂佩尾闲。\n纶闱惭并入，翰苑忝先攀。\n笑我青袍故，饶君茜绶殷。\n诗仙归洞裏，酒病滞人间。\n好去鸳鸾侣，冲天便不还。",
        "dynasty": "唐",
        "collection_info": null
    },
    {
        "uuid": "a6bac88e8a5ae3515566218f230f7a20",
        "title": "晚春重到集贤院",
        "author": "白居易",
        "content": "官曹清切非人境，风月鲜明是洞天。\n满砌荆花铺紫毯，隔墙榆荚撒青钱。\n前时谪去三千里，此地辞来十四年。\n虚薄至今惭旧职，院名抬举号为贤。",
        "dynasty": "唐",
        "collection_info": null
    },
    {
        "uuid": "f74818aa6f8b4a7d9a23ba1f3a8d540c",
        "title": "紫薇花",
        "author": "白居易",
        "content": "丝纶阁下文书静，钟鼓楼中刻漏长。\n独坐黄昏谁是伴，紫薇花对紫微郎。",
        "dynasty": "唐",
        "collection_info": null
    },
    {
        "uuid": "ce8030653e8ba07da63e89cdc9233cfc",
        "title": "后宫词",
        "author": "白居易",
        "content": "雨露由来一点恩，争能徧布及千门。\n三千宫女胭脂面，几箇春来无泪痕。",
        "dynasty": "唐",
        "collection_info": null
    },
    {
        "uuid": "8611f1fdcaa1b61732a0ed8f3470103f",
        "title": "卜居",
        "author": "白居易",
        "content": "游宦京都二十春，贫中无处可安贫。\n长羡蜗牛犹有舍，不如硕鼠解藏身。\n且求容立锥头地，免似漂流木偶人。\n但道吾庐心便足，敢辞湫隘与嚣尘。",
        "dynasty": "唐",
        "collection_info": null
    },
    {
        "uuid": "f9adf17c3d4ff3779b370c2a091602a7",
        "title": "题新居寄元八",
        "author": "白居易",
        "content": "青龙冈北近西边，移入新居便泰然。\n冷巷闭门无客到，暖檐移榻向阳眠。\n阶庭宽窄纔容足，墙壁高低粗及肩。\n莫羡昇平元八宅，自思买用几多钱。",
        "dynasty": "唐",
        "collection_info": null
    },
    {
        "uuid": "c1ee2dccfae9b64bbd837ac7b10e7a65",
        "title": "登龙尾道南望忆庐山旧隐",
        "author": "白居易",
        "content": "龙尾道边来一望，香炉峰下去无因。\n青山举眼三千里，白髮平头五十人。\n自笑形骸纡组绶，将何言语掌丝纶。\n君恩壮健犹难报，况被年年老逼身。",
        "dynasty": "唐",
        "collection_info": null
    },
    {
        "uuid": "3b8ff82ed46ba399775579588eb42d91",
        "title": "冯阁老处见与严郎中酬和诗因戏赠绝句",
        "author": "白居易",
        "content": "乍来天上宜清净，不用回头望故山。\n纵有旧游君莫忆，尘心起即堕人间。",
        "dynasty": "唐",
        "collection_info": null
    },
    {
        "uuid": "8067a0c550ecd470cc5594148d5e4251",
        "title": "见于给事暇日上直寄南省诸郎官诗因以戏赠",
        "author": "白居易",
        "content": "倚作天仙弄地仙，夸张一日抵千年。\n黄麻勅胜长生箓，白纻词嫌内景篇。\n云彩误居青琐地，风流合在紫微天。\n东曹渐去西垣近，鹤驾无妨更着鞭。",
        "dynasty": "唐",
        "collection_info": null
    },
    {
        "uuid": "9748a727ba5d5096a7f290c657b1dd47",
        "title": "题新昌所居",
        "author": "白居易",
        "content": "宅小人烦闷，泥深马钝顽。\n街东闲处住，日午热时还。\n院窄难栽竹，墙高不见山。\n唯应方寸内，此地觅宽闲。",
        "dynasty": "唐",
        "collection_info": null
    },
    {
        "uuid": "49646f740d4513c7858c6edbf6c78362",
        "title": "西省北院新构小亭种竹开窗东通骑省与李常侍隔窗小饮各题四韵",
        "author": "白居易",
        "content": "结託白鬚伴，因依青竹丛。\n题诗新壁上，过酒小窗中。\n深院晚无白，虚檐凉有风。\n金貂醉好看，回首紫垣东。",
        "dynasty": "唐",
        "collection_info": null
    },
    {
        "uuid": "e7287a1c820a6fd5a6d70689b44df740",
        "title": "酬元郎中同制加朝散大夫书怀见赠",
        "author": "白居易",
        "content": "命服虽同黄纸上，官班不共紫垣前。\n青衫脱早差三日，白髮生迟校九年。\n曩者定交非势利，老来同病是诗篇。\n终身拟作卧云伴，逐月须收烧药钱。\n五品足为婚嫁主，绯袍着了好归田。",
        "dynasty": "唐",
        "collection_info": null
    },
    {
        "uuid": "3229d9d5603c37fd7deae63b63e1b7b9",
        "title": "初着绯戏赠元九",
        "author": "白居易",
        "content": "晚遇缘才拙，先衰被病牵。\n那知垂白日，始是着绯年。\n身外名徒尔，人间事偶然。\n我朱君紫绶，犹未得差肩。",
        "dynasty": "唐",
        "collection_info": null
    },
    {
        "uuid": "79c8d9aecff66c6549098ae855d6cff8",
        "title": "和韩侍郎苦雨",
        "author": "白居易",
        "content": "润气凝柱础，繁声注瓦沟。\n闇留窗不晓，凉引簟先秋。\n叶湿蚕应病，泥稀燕亦愁。\n仍闻放朝夜，误出到街头。",
        "dynasty": "唐",
        "collection_info": null
    },
    {
        "uuid": "ac3bf46d297823d2b2f3c404624c5e46",
        "title": "连雨",
        "author": "白居易",
        "content": "风雨闇萧萧，鸡鸣暮復朝。\n碎声笼苦竹，冷翠落芭蕉。\n水鸟投檐宿，泥蛙入户跳。\n仍闻蕃客见，明日欲追朝。",
        "dynasty": "唐",
        "collection_info": null
    },
    {
        "uuid": "331f3000ca8e47ff718a48f390ddaf9e",
        "title": "初加朝散大夫又转上柱国",
        "author": "白居易",
        "content": "紫微今日烟霄地，赤岭前年泥土身。\n得水鱼还动鳞鬣，乘轩鹤亦长精神。\n且惭身忝官阶贵，未敢家嫌活计贫。\n柱国勋成私自问，有何功德及生人。",
        "dynasty": "唐",
        "collection_info": null
    },
    {
        "uuid": "dbaac35242b77aaa497fc361cd857680",
        "title": "行简初授拾遗同早朝入閤因示十二韵",
        "author": "白居易",
        "content": "夜色尚苍苍，槐阴夹路长。\n听钟出长乐，传鼓到新昌。\n宿雨沙堤润，秋风桦烛香。\n马骄欺地软，人健得天凉。\n待漏排阊阖，停珂拥建章。\n尔随黄閤老，吾次紫微郎。\n并入连称籍，齐趋对折方。\n鬬班花接萼，绰立雁分行。\n近职诚为美，微才岂合当。\n纶言难下笔，谏纸易盈箱。\n老去何侥倖，时来不料量。\n唯求杀身地，相誓荅恩光。",
        "dynasty": "唐",
        "collection_info": null
    },
    {
        "uuid": "ef7a18809b7035915612852fe4a69e0d",
        "title": "立秋日登乐游园",
        "author": "白居易",
        "content": "独行独语曲江头，回马迟迟上乐游。\n萧飒凉风与衰鬓，谁教计会一时秋。",
        "dynasty": "唐",
        "collection_info": null
    },
    {
        "uuid": "b192ba993ca02947c179cc266acf01eb",
        "title": "新秋早起有怀元少尹",
        "author": "白居易",
        "content": "秋来转觉此身衰，晨起临阶盥漱时。\n漆匣镜明头尽白，铜缾水冷齿先知。\n光阴纵惜[留难]住，官职虽荣得已迟。\n老去相逢无别计，强开笑口展愁眉。",
        "dynasty": "唐",
        "collection_info": null
    },
    {
        "uuid": "b362d8796615006342d7269fcc9fd360",
        "title": "夜筝",
        "author": "白居易",
        "content": "紫袖红弦明月中，自弹自感闇低容。\n弦凝指咽声停处，别有深情一万重。",
        "dynasty": "唐",
        "collection_info": null
    },
    {
        "uuid": "28dddf67cdb1c3f1c331358b4d8e0b51",
        "title": "妻初授邑号告身",
        "author": "白居易",
        "content": "弘农旧县授新封，钿轴金泥诰一通。\n我转官阶常自媿，君加邑号有何功。\n花笺印了排窠湿，锦褾装来耀手红。\n倚得身名便慵堕，日高犹睡绿窗中。",
        "dynasty": "唐",
        "collection_info": null
    },
    {
        "uuid": "a418a87c8ae57b4e29d9c4bc2501597a",
        "title": "送客南迁",
        "author": "白居易",
        "content": "我说南中事，君应不愿听。\n曾经身困苦，不觉语叮咛。\n烧处愁云梦，波时忆洞庭。\n春畬烟勃勃，秋瘴露冥冥。\n蚊蚋经冬活，鱼龙欲雨腥。\n水虫能射影，山鬼解藏形。\n穴掉巴蛇尾，林飘鸩鸟翎。\n飓风千里黑，䕭草四时青。\n客似惊弦雁，舟如委浪萍。\n谁人劝言笑，何计慰漂零。\n慎勿琴离膝，长须酒满瓶。\n大都从此去，宜醉不宜醒。",
        "dynasty": "唐",
        "collection_info": null
    },
    {
        "uuid": "d21417efc58f59e46b05a9072a476db7",
        "title": "暮归",
        "author": "白居易",
        "content": "不觉百年半，何曾一日闲。\n朝随烛影出，暮趂鼓声还。\n瓮裏非无酒，墙头亦有山。\n归来长困卧，早晚得开颜。",
        "dynasty": "唐",
        "collection_info": null
    },
    {
        "uuid": "fd2eb624fa3be77c15e2309b7c80b2a4",
        "title": "寄远",
        "author": "白居易",
        "content": "欲忘忘未得，欲去去无由。\n两腋不生翅，二毛空满头。\n坐看新落叶，行上最高楼。\n暝色无边际，茫茫尽眼愁。",
        "dynasty": "唐",
        "collection_info": null
    },
    {
        "uuid": "362157a96f9806e8f3ada5760e76ba38",
        "title": "旧房",
        "author": "白居易",
        "content": "远壁秋声虫络丝，入檐新影月低眉。\n床帷半故帘旌断，仍是初寒欲夜时。",
        "dynasty": "唐",
        "collection_info": null
    },
    {
        "uuid": "d00d57fb8fe7ca935ed09fe4180d411d",
        "title": "钱侍郎使君以题庐山草堂诗见寄因酬之",
        "author": "白居易",
        "content": "殷勤江郡守，怅望掖垣郎。\n惭见新琼什，思归旧草堂。\n事随心未得，名与道相妨。\n若不休官去，人间到老忙。",
        "dynasty": "唐",
        "collection_info": null
    },
    {
        "uuid": "d3f5bd47c3eaa0c51717df50f1e46305",
        "title": "寄山僧",
        "author": "白居易",
        "content": "眼看过半百，早晚扫岩扉。\n白首谁能住，青山自不归。\n百千万劫障，四十九年非。\n会拟抽身去，当风斗擞衣。",
        "dynasty": "唐",
        "collection_info": null
    },
    {
        "uuid": "30db96328d92155fca622b4e4103517b",
        "title": "慈恩寺有感",
        "author": "白居易",
        "content": "自问有何惆怅事，寺门临入却迟迴。\n李家哭泣元家病，柿叶红时独自来。",
        "dynasty": "唐",
        "collection_info": null
    },
    {
        "uuid": "2c3cd00dafda2fdf0f51c9f911f907ae",
        "title": "酬严十八郎中见示",
        "author": "白居易",
        "content": "口厌含香握厌兰，紫微青琐举头看。\n忽惊鬓后苍浪髮，未得心中本分官。\n夜酌满容花色暖，秋吟切骨玉声寒。\n承明长短君应入，莫忆家江七里滩。",
        "dynasty": "唐",
        "collection_info": null
    },
    {
        "uuid": "9d5e04759e0d1b8c56005c16fd42ae28",
        "title": "寄王秘书",
        "author": "白居易",
        "content": "霜菊花萎日，风梧叶碎时。\n怪来秋思苦，缘咏秘书诗。",
        "dynasty": "唐",
        "collection_info": null
    },
    {
        "uuid": "af1fca6ca2c519811c4e46349ea1acf9",
        "title": "中书寓直",
        "author": "白居易",
        "content": "缭绕宫墙围禁林，半开阊阖晓沈沈。\n天晴更觉南山近，月出方知西掖深。\n病对词头惭彩笔，老看镜面媿华簪。\n自嫌野物将何用，土木形骸麋鹿心。",
        "dynasty": "唐",
        "collection_info": null
    },
    {
        "uuid": "83eecb99c7a5ca077df3dc1a8c4624c0",
        "title": "自问",
        "author": "白居易",
        "content": "黑花满眼丝满头，早衰因病病因愁。\n宦途气味已谙尽，五十不休何日休。",
        "dynasty": "唐",
        "collection_info": null
    },
    {
        "uuid": "9049247ecc60f45ebb958672c87bc1af",
        "title": "曲江独行招张十八",
        "author": "白居易",
        "content": "曲江新岁后，冰与水相和。\n南岸犹残雪，东风未有波。\n偶游身独自，相忆意如何。\n莫待春深去，花时鞍马多。",
        "dynasty": "唐",
        "collection_info": null
    },
    {
        "uuid": "9651684dd55d8dd6dbd97adbd9ea09da",
        "title": "新居早春二首 一",
        "author": "白居易",
        "content": "静巷无来客，深居不出门。\n铺沙盖苔面，扫雪拥松根。\n渐暖宜闲步，初晴爱小园。\n觅花都未有，唯觉树枝繁。",
        "dynasty": "唐",
        "collection_info": null
    },
    {
        "uuid": "e95900b9580b87fe1a13a556b3e87d72",
        "title": "新居早春二首 二",
        "author": "白居易",
        "content": "地润东风暖，闲行蹋草芽。\n呼童遣移竹，留客伴尝茶。\n溜滴檐冰尽，尘浮隟日斜。\n新居未曾到，邻里是谁家。",
        "dynasty": "唐",
        "collection_info": null
    },
    {
        "uuid": "c83e27e3bcc2891411e5cd524fb11678",
        "title": "新昌新居书事四十韵因寄元郎中张博士",
        "author": "白居易",
        "content": "冒宠已三迁，归期始二年。\n囊中贮余俸，园外买闲田。\n狐兔同三径，蒿莱共一壥。\n新园聊刬秽，旧屋且扶颠。\n檐漏移倾瓦，梁欹换蠹椽。\n平治遶台路，整顿近阶砖。\n巷狭开容驾，墙低垒过肩。\n门闾堪驻盖，堂室可铺筵。\n丹凤楼当后，青龙寺在前。\n市街尘不到，宫树影相连。\n省史嫌坊远，豪家笑地偏。\n敢劳宾客访，或望子孙传。\n不觅他人爱，唯将自性便。\n等闲栽树木，随分占风烟。\n逸致因心得，幽期遇境牵。\n松声疑涧底，草色胜河边。\n虚润冰销地，晴和日出天。\n苔行滑如簟，莎坐软于绵。\n帘每当山卷，帷多带月褰。\n篱东花掩映，窗北竹婵娟。\n迹慕青门隐，名惭紫禁仙。\n假归思晚沐，朝去恋春眠。\n拙薄才无取，疎慵职不专。\n题墙书命笔，沽酒率分钱。\n柏杵舂灵药，铜瓶漱暖泉。\n炉香穿盖散，笼烛隔纱然。\n陈室何曾扫，陶琴不要弦。\n屏除俗事尽，养活道情全。\n尚有妻孥累，犹为组绶缠。\n终须抛爵禄，渐拟断腥羶。\n大抵宗庄叟，私心事竺干。\n浮荣水划字，真谛火生莲。\n梵部经十二，玄书字五千。\n是非都付梦，语默不妨禅。\n博士官犹冷，郎中病已痊。\n多同僻处住，久结静中缘。\n缓步携筇杖，徐吟展蜀笺。\n老宜闲语话，闷忆好诗篇。\n蛮榼来方泻，蒙茶到始煎。\n无辞数相见，鬓髮各苍然。",
        "dynasty": "唐",
        "collection_info": null
    },
    {
        "uuid": "e162b2afb998ff2d4d911a35f98c1992",
        "title": "喜敏中及第偶示所怀",
        "author": "白居易",
        "content": "自知羣从为儒少，岂料词场中第频。\n桂折一枝先许我，杨穿三叶尽惊人。\n转于文墨须留意，贵向烟霄早致身。\n莫学尔兄年五十，蹉跎始得掌丝纶。",
        "dynasty": "唐",
        "collection_info": null
    },
    {
        "uuid": "241f9ed48cc5b19ca2771f4e25bd52ad",
        "title": "久不见韩侍郎戏题四韵以寄之",
        "author": "白居易",
        "content": "近来韩閤老，疎我我心知。\n户大嫌甜酒，才高笑小诗。\n静吟乖月夜，闲醉旷花时。\n还有愁同处，春风满鬓丝。",
        "dynasty": "唐",
        "collection_info": null
    },
    {
        "uuid": "8f3c3d8cde86b0e3b6f8aff8c6b3753e",
        "title": "寄白头陀",
        "author": "白居易",
        "content": "近见头陀伴，云师老更慵。\n性灵闲似鹤，颜状古于松。\n山裏犹难觅，人间岂易逢。\n仍闻移住处，太白最高峰。",
        "dynasty": "唐",
        "collection_info": null
    },
    {
        "uuid": "ddd59dec1325db9b4d7e822aba1f1301",
        "title": "和韩侍郎题杨舍人林池见寄",
        "author": "白居易",
        "content": "渠水暗流春冻解，风吹日炙不成凝。\n凤池冷暖君谙在，二月因何更有冰。",
        "dynasty": "唐",
        "collection_info": null
    },
    {
        "uuid": "825c5b604cb5841bcf71bd86218ff1de",
        "title": "勤政楼西老柳",
        "author": "白居易",
        "content": "半朽临风树，多情立马人。\n开元一株柳，长庆二年春。",
        "dynasty": "唐",
        "collection_info": null
    },
    {
        "uuid": "fa3b12df176da4e7f3e6776dc959b238",
        "title": "偶题閤下厅",
        "author": "白居易",
        "content": "静爱青苔院，深宜白鬓翁。\n貌将松共瘦，心与竹俱空。\n暖有低檐日，春多扬幕风。\n平生闲境界，尽在五言中。",
        "dynasty": "唐",
        "collection_info": null
    },
    {
        "uuid": "6fe1de24beb7a0ec8982188ebd4e3f46",
        "title": "予与故刑部李侍郎早结道友以药术为事与故京兆元尹晚为诗侣有林泉之期周岁之间二君长逝李住曲江北元居昇平西追感旧游因贻同志",
        "author": "白居易",
        "content": "从哭李来伤道气，自亡元后减诗情。\n金丹同学都无益，水竹邻居竟不成。\n月夜若为游曲水，花时那忍到昇平。\n如年七十身犹在，但恐伤心无处行。",
        "dynasty": "唐",
        "collection_info": null
    },
    {
        "uuid": "586458248b92465be7e5dbc351a8fb77",
        "title": "送冯舍人閤老往襄阳",
        "author": "白居易",
        "content": "紫微閤底送君回，第二厅帘下不开。\n莫恋汉南风景好，岘山花尽早归来。",
        "dynasty": "唐",
        "collection_info": null
    },
    {
        "uuid": "97c53210439555e00137d065fdb67cc1",
        "title": "莫走柳条词送别",
        "author": "白居易",
        "content": "南陌伤心别，东风满把春。\n莫欺杨柳弱，劝酒胜于人。",
        "dynasty": "唐",
        "collection_info": null
    },
    {
        "uuid": "14329e8eeb97eac19a149dcbc2c203ed",
        "title": "酬韩侍郎张博士雨后游曲江见寄",
        "author": "白居易",
        "content": "小园新种红樱树，闲遶花行便当游。\n何必更随鞍马队，衝泥蹋雨曲江头。",
        "dynasty": "唐",
        "collection_info": null
    },
    {
        "uuid": "3eb0eb08d482db5f265cabf5f7f2bac1",
        "title": "元家花",
        "author": "白居易",
        "content": "今日元家宅，樱桃发几枝。\n稀稠与颜色，一似去年时。\n失却东园主，春风可得知。",
        "dynasty": "唐",
        "collection_info": null
    },
    {
        "uuid": "d58dd1c90dcc7cf22f2af800f90066c2",
        "title": "代人赠王员外",
        "author": "白居易",
        "content": "好在王员外，平生记得不。\n共赊黄叟酒，同上莫愁楼。\n静接殷勤语，狂随烂熳游。\n那知今日眼，相见冷于秋。",
        "dynasty": "唐",
        "collection_info": null
    },
    {
        "uuid": "b6eabfdddba9de494085744c90635d55",
        "title": "惜小园花",
        "author": "白居易",
        "content": "晓来红萼凋零尽，但见空枝四五株。\n前日狂风昨夜雨，残芳更合得存无。",
        "dynasty": "唐",
        "collection_info": null
    },
    {
        "uuid": "e1714d54db15f1ff453d13a30d3ddb45",
        "title": "萧相公宅遇自远禅师有感而赠",
        "author": "白居易",
        "content": "宦途堪笑不胜悲，昨日荣华今日衰。\n转似秋蓬无定处，长于春梦几多时。\n半头白髮惭萧相，满面红尘问远师。\n应是世间缘未尽，欲抛官去尚迟疑。",
        "dynasty": "唐",
        "collection_info": null
    },
    {
        "uuid": "1769d86a8dd5c0d4d23c7335f0d3ff0d",
        "title": "草词毕遇芍药初开因咏小谢红药当阶翻诗以为一句未尽其状偶成十六韵",
        "author": "白居易",
        "content": "罢草紫泥诏，起吟红药诗。\n词头封送后，花口拆开时。\n坐对钩帘久，行观步履迟。\n两三丛烂熳，十二叶参差。\n背日房微敛，当阶朵旋欹。\n钗葶抽碧股，粉蘂扑黄丝。\n动荡情无限，低斜力不支。\n周迴看未足，比谕语难为。\n句漏丹砂裏，僬侥火燄旗。\n彤云剩根蒂，绛帻欠缨緌。\n况有晴风度，仍兼宿露垂。\n疑香熏罨画，似泪着胭脂。\n有意留连我，无言怨思谁。\n应愁明日落，如恨隔年期。\n菡萏泥连萼，玫瑰刺绕枝。\n等量无胜者，唯眼与心知。",
        "dynasty": "唐",
        "collection_info": null
    },
    {
        "uuid": "d013fcf29785d873ce9ddcad0e0f60cd",
        "title": "喜张十八博士除水部员外郎",
        "author": "白居易",
        "content": "老何殁后吟声绝，虽有郎官不爱诗。\n无復篇章传道路，空流风月在曹司。\n长嗟博士官犹屈，亦恐骚人道渐衰。\n今日闻君除水部，喜于身得省郎时。",
        "dynasty": "唐",
        "collection_info": null
    },
    {
        "uuid": "25f00a6ae70570d5013c3a8609b831a9",
        "title": "与沈杨二舍人閤老同食勅赐樱桃翫物感恩因成十四韵",
        "author": "白居易",
        "content": "清晓趋丹禁，红缨降紫宸。\n驱禽养得熟，和叶摘来新。\n圆转盘倾玉，鲜明笼透银。\n内园题两字，西掖赐三臣。\n荧惑晶华赤，醍醐气味真。\n如珠未穿孔，似火不烧人。\n杏俗难为对，桃顽讵可伦。\n肉嫌卢橘厚，皮笑荔枝皴。\n琼液酸甜足，金丸大小匀。\n偷须防曼倩，惜莫掷安仁。\n手擘纔离核，匙抄半是津。\n甘为舌上露，暖作腹中春。\n已惧长尸禄，仍惊数食珍。\n最惭恩未报，饱餧不才身。",
        "dynasty": "唐",
        "collection_info": null
    },
    {
        "uuid": "d9126ba5ad63c9e393b5ef15f33d3ea1",
        "title": "送严大夫赴桂州",
        "author": "白居易",
        "content": "地压坤方重，官兼宪府雄。\n桂林无瘴气，柏署有清风。\n山水衙门外，旌旗艛艓中。\n大夫应绝席，诗酒与谁同。",
        "dynasty": "唐",
        "collection_info": null
    },
    {
        "uuid": "1fc855769d0b8552b91160c6336741bf",
        "title": "春夜宿直",
        "author": "白居易",
        "content": "三月十四夜，西垣东北廊。\n碧梧叶重迭，红药树低昂。\n月砌漏幽影，风帘飘闇香。\n禁中无宿客，谁伴紫微郎。",
        "dynasty": "唐",
        "collection_info": null
    },
    {
        "uuid": "6062dbee89097038ce7d2a75f06cafbc",
        "title": "夏夜宿直",
        "author": "白居易",
        "content": "人少庭宇旷，夜凉风露清。\n槐花满院气，松子落阶声。\n寂寞挑灯坐，沈吟蹋月行。\n年衰自无趣，不是厌承明。",
        "dynasty": "唐",
        "collection_info": null
    },
    {
        "uuid": "1001b71095083b1fd20963896b6dae95",
        "title": "七言十二句赠驾部吴郎中七兄",
        "author": "白居易",
        "content": "四月天气和且清，绿槐阴合沙堤平。\n独骑善马衔镫稳，初着单衣肢体轻。\n退朝下直少徒侣，归舍闭门无送迎。\n风生竹夜窗间卧，月照松时台上行。\n春酒冷尝三数醆，晓琴闲弄十余声。\n幽怀静境何人别，唯有南宫老驾兄。",
        "dynasty": "唐",
        "collection_info": null
    },
    {
        "uuid": "740c31eefebf103240ec9711cd3b9fd3",
        "title": "玉真张观主下小女冠阿容",
        "author": "白居易",
        "content": "绰约小天仙，生来十六年。\n姑山半峰雪，瑶水一枝莲。\n晚院花留立，春窗月伴眠。\n迴眸虽欲语，阿母在傍边。",
        "dynasty": "唐",
        "collection_info": null
    },
    {
        "uuid": "01351570c9101d16ebcf61c6fcc299d3",
        "title": "龙花寺主家小尼",
        "author": "白居易",
        "content": "头青眉眼细，十四女沙弥。\n夜静双林怕，春深一食饥。\n步慵行道困，起晚诵经迟。\n应似仙人子，花宫未嫁时。",
        "dynasty": "唐",
        "collection_info": null
    },
    {
        "uuid": "9d871f1151827f65aa8a7fb7ab426bf8",
        "title": "访陈二",
        "author": "白居易",
        "content": "晓垂朱绶带，晚着白纶巾。\n出去为朝客，归来是野人。\n两飱聊过日，一榻足容身。\n此外皆闲事，时时访老陈。",
        "dynasty": "唐",
        "collection_info": null
    },
    {
        "uuid": "504cfca6b3942f65fa638d40a0ff8299",
        "title": "晚亭逐凉",
        "author": "白居易",
        "content": "送客出门后，移床下砌初。\n趂凉行绕竹，引睡卧看书。\n老更为官拙，慵多向事疎。\n松窗倚藤杖，人道似僧居。",
        "dynasty": "唐",
        "collection_info": null
    },
    {
        "uuid": "cd36bb2a9526338714bd5437d6f3fca3",
        "title": "曲江忆李十一",
        "author": "白居易",
        "content": "李君殁后共谁游，柳岸荷亭两度秋。\n独绕曲江行一匝，依前还立水边愁。",
        "dynasty": "唐",
        "collection_info": null
    },
    {
        "uuid": "b09d689c378c2c4b8131084dc34e812e",
        "title": "江亭翫春",
        "author": "白居易",
        "content": "江亭乘晓阅众芳，春妍景丽草树光。\n日消石桂绿岚气，风坠木兰红露浆。\n水蒲渐展书带叶，山榴半含琴轸房。\n何物春风吹不变，愁人依旧鬓苍苍。",
        "dynasty": "唐",
        "collection_info": null
    },
    {
        "uuid": "a393752fa1e06401ed2fbba161e99a61",
        "title": "闻夜砧",
        "author": "白居易",
        "content": "谁家思妇秋捣帛，月苦风凄砧杵悲。\n八月九日正长夜，千声万声无了时。\n应到天明头尽白，一声添得一茎丝。",
        "dynasty": "唐",
        "collection_info": null
    },
    {
        "uuid": "3a7e2d254d2bac250750c929ecc78f5d",
        "title": "板桥路",
        "author": "白居易",
        "content": "梁苑城西二十里，一渠春水柳千条。\n若为此路今重过，十五年前旧板桥。\n曾共玉颜桥上别，不知消息到今朝。",
        "dynasty": "唐",
        "collection_info": null
    },
    {
        "uuid": "38ef5edb438d527ee4552ac461682d59",
        "title": "青门柳",
        "author": "白居易",
        "content": "青青一树伤心色，曾入几人离恨中。\n为近都门多送别，长条折尽减春风。",
        "dynasty": "唐",
        "collection_info": null
    },
    {
        "uuid": "e472db2d71496ce2a6f7548635683ceb",
        "title": "梨园弟子",
        "author": "白居易",
        "content": "白头垂泪话梨园，五十年前雨露恩。\n莫问华清今日事，满山红叶鏁宫门。",
        "dynasty": "唐",
        "collection_info": null
    },
    {
        "uuid": "5b841ac61c849faee027c78cd1435ad5",
        "title": "暮江吟",
        "author": "白居易",
        "content": "一道残阳铺水中，半江瑟瑟半江红。\n可怜九月初三夜，露似真珠月似弓。",
        "dynasty": "唐",
        "collection_info": null
    },
    {
        "uuid": "a7a2fc9f4ce77b2b5a1995dc87dc8450",
        "title": "思妇眉",
        "author": "白居易",
        "content": "春风摇荡自东来，折尽樱桃绽尽梅。\n惟余思妇愁眉结，无限春风吹不开。",
        "dynasty": "唐",
        "collection_info": null
    },
    {
        "uuid": "927ffa3505f7fa299ae5c88bc0520d86",
        "title": "怨词",
        "author": "白居易",
        "content": "夺宠心那惯，寻思倚殿门。\n不知移旧爱，何处作新恩。",
        "dynasty": "唐",
        "collection_info": null
    },
    {
        "uuid": "d4b030bdde9db170d0ad4356c5a2ed0b",
        "title": "空闺怨",
        "author": "白居易",
        "content": "寒月沈沈洞房静，真珠帘外梧桐影。\n秋霜欲下手先知，灯底裁缝剪刀冷。",
        "dynasty": "唐",
        "collection_info": null
    },
    {
        "uuid": "17b169c933c009f4e7372e0db7a9ddd6",
        "title": "秋房夜",
        "author": "白居易",
        "content": "云露青天月漏光，中庭立久却归房。\n水窗席冷未能卧，挑尽残灯秋夜长。",
        "dynasty": "唐",
        "collection_info": null
    },
    {
        "uuid": "0ca52f705af5ac9c15456c7a102594e6",
        "title": "采莲曲",
        "author": "白居易",
        "content": "菱叶萦波荷飐风，荷花深处小船通。\n逢郎欲语低头笑，碧玉搔头落水中。",
        "dynasty": "唐",
        "collection_info": null
    },
    {
        "uuid": "3e819d7804b77b8c6f74df748f4c308a",
        "title": "邻女",
        "author": "白居易",
        "content": "娉婷十五胜天仙，白日姮娥旱地莲。\n何处闲教鹦鹉语，碧纱窗下绣床前。",
        "dynasty": "唐",
        "collection_info": null
    },
    {
        "uuid": "8cd9c237d1c398abc3d7a3c12b0ecf92",
        "title": "闺妇",
        "author": "白居易",
        "content": "斜凭绣床愁不动，红绡带缓绿鬟低。\n辽阳春尽无消息，夜合花前日又西。",
        "dynasty": "唐",
        "collection_info": null
    },
    {
        "uuid": "579a00f314e6b7646ac5d69cf09660be",
        "title": "移牡丹栽",
        "author": "白居易",
        "content": "金钱买得牡丹栽，何处辞丛别主来？红芳堪惜还堪恨，百处移将百处开。",
        "dynasty": "唐",
        "collection_info": null
    },
    {
        "uuid": "e83df630755762473e7d65f40c6f979a",
        "title": "听夜筝有感",
        "author": "白居易",
        "content": "江州去日听筝夜，白髮新生不愿闻。\n如今格是头成雪，弹到天明亦任君。",
        "dynasty": "唐",
        "collection_info": null
    },
    {
        "uuid": "f1a69b28d67690da93ad59e11dbee639",
        "title": "代谢好妓荅崔员外",
        "author": "白居易",
        "content": "青娥小谢娘，白髮老崔郎。\n谩爱胸前雪，其如头上霜。\n别后曹家碑背上，思量好字断君肠。",
        "dynasty": "唐",
        "collection_info": null
    },
    {
        "uuid": "0310dbd2e60be4d64a46232d851a249f",
        "title": "琵琶",
        "author": "白居易",
        "content": "弦清拨剌语铮铮，背却残灯就月明。\n赖是心无惆怅事，不然争奈子弦声。",
        "dynasty": "唐",
        "collection_info": null
    },
    {
        "uuid": "0b24826f4f4575f0fbf051dec4eb33ca",
        "title": "和殷协律琴思",
        "author": "白居易",
        "content": "秋水莲冠春草帬，依稀风调似文君。\n烦君玉指分明语，知是琴心佯不闻。",
        "dynasty": "唐",
        "collection_info": null
    },
    {
        "uuid": "ad308cbf3135065ecb91549470ba20e1",
        "title": "寄李苏州兼示杨琼",
        "author": "白居易",
        "content": "真娘墓头春草碧，心奴鬓上秋霜白。\n为问苏台酒席中，使君歌笑与谁同。\n就中犹有杨琼在，堪上东山伴谢公。",
        "dynasty": "唐",
        "collection_info": null
    },
    {
        "uuid": "3d2e49d56cee3c6c1b01b6cca8955bee",
        "title": "听弹湘妃怨",
        "author": "白居易",
        "content": "玉轸朱弦瑟瑟徽，吴娃征调奏湘妃。\n分明曲裏愁云雨，似道萧萧郎不归。",
        "dynasty": "唐",
        "collection_info": null
    },
    {
        "uuid": "718abf0a9f0d36d165de2e5576aa5fd2",
        "title": "闲坐",
        "author": "白居易",
        "content": "暖拥红炉火，闲搔白髮头。\n百年慵裏过，万事醉中休。\n有室同摩诘，无儿比邓攸。\n莫论身在日，身后亦无忧。",
        "dynasty": "唐",
        "collection_info": null
    },
    {
        "uuid": "234f63947fca7b1bf0bd53d166853963",
        "title": "不睡",
        "author": "白居易",
        "content": "燄短寒缸尽，声长晓漏迟。\n年衰自无睡，不是守三尸。",
        "dynasty": "唐",
        "collection_info": null
    },
    {
        "uuid": "ef95070461f493b11ea8acbe3f97b12d",
        "title": "初罢中书舍人",
        "author": "白居易",
        "content": "自惭拙宦叨清贵，还有痴心怕素餐。\n或望君臣相献替，可图妻子免饥寒。\n性疎岂合承恩久，命薄元知济事难。\n分寸宠光酬未得，不休更拟觅何官。",
        "dynasty": "唐",
        "collection_info": null
    },
    {
        "uuid": "56ae6d5feb92a2ac6a2afdbb5d43459a",
        "title": "宿阳城驿对月",
        "author": "白居易",
        "content": "亲故寻回驾，妻孥未出关。\n凤皇池上月，送我过商山。",
        "dynasty": "唐",
        "collection_info": null
    },
    {
        "uuid": "58bea79e50a4237f24095b93fd5e9abb",
        "title": "商山路有感",
        "author": "白居易",
        "content": "忆昨征还日，三人归路同。\n此生都是梦，前事旋成空。\n杓直泉埋玉，虞平烛过风。\n唯残乐天在，头白向江东。",
        "dynasty": "唐",
        "collection_info": null
    },
    {
        "uuid": "a23c94a817dc5331e99f3e90de656830",
        "title": "重感",
        "author": "白居易",
        "content": "停骖歇路隅，重感一长吁。\n扰扰生还死，纷纷荣又枯。\n困支青竹杖，闲捋白髭鬚。\n莫叹身衰老，交游半已无。",
        "dynasty": "唐",
        "collection_info": null
    },
    {
        "uuid": "bdfea367d659ee741c335b210c4b206f",
        "title": "逢张十八员外籍",
        "author": "白居易",
        "content": "旅思正茫茫，相逢此道傍。\n晓岚林叶暗，秋露草花香。\n白髮江城守，青衫水部郎。\n客亭同宿处，忽似夜归乡。",
        "dynasty": "唐",
        "collection_info": null
    },
    {
        "uuid": "f75f419b56a00c4d49e98d545a741bea",
        "title": "赴杭州重宿棣华驿见杨八旧诗感题一绝",
        "author": "白居易",
        "content": "往恨今愁应不殊，题诗梁下又踟蹰。\n羡君犹梦见兄弟，我到天明睡亦无。",
        "dynasty": "唐",
        "collection_info": null
    },
    {
        "uuid": "c2d0982ec0cf6c40d35c108c9af5936b",
        "title": "寓言题僧",
        "author": "白居易",
        "content": "劫风火起烧荒宅，苦海波生荡破船。\n力小无因救焚溺，清凉山下且安禅。",
        "dynasty": "唐",
        "collection_info": null
    },
    {
        "uuid": "2a7039ea643217d1b7876f7c08189c4b",
        "title": "内乡村路作",
        "author": "白居易",
        "content": "日下风高野路凉，缓驱疲马闇思乡。\n渭村秋物应如此，枣赤梨红稻穗黄。",
        "dynasty": "唐",
        "collection_info": null
    },
    {
        "uuid": "c3e6add28de1d1e3517ead4d4968870b",
        "title": "路上寄银匙与阿龟",
        "author": "白居易",
        "content": "谪宦心都惯，辞乡去不难。\n缘留龟子住，涕泪一阑干。\n小子须娇养，邹婆为好看。\n银匙封寄汝，忆我即加餐。",
        "dynasty": "唐",
        "collection_info": null
    },
    {
        "uuid": "ce1de4160a2d04683fb1bc13ad9d1f5b",
        "title": "山泉煎茶有怀",
        "author": "白居易",
        "content": "坐酌泠泠水，看煎瑟瑟尘。\n无由持一盌，寄与爱茶人。",
        "dynasty": "唐",
        "collection_info": null
    },
    {
        "uuid": "6d2ce65f4852189fa1ba683d5d9a64df",
        "title": "郢州赠别王八使君",
        "author": "白居易",
        "content": "昔是诗狂客，今为酒病夫。\n强饮翻怅望，纵醉不欢娱。\n鬓髮三分白，交亲一半无。\n郢城君莫厌，犹校近京都。",
        "dynasty": "唐",
        "collection_info": null
    },
    {
        "uuid": "1b55fc106fa3c1dc2bb6f8c28aa75dc0",
        "title": "吉祥寺见钱侍郎题名",
        "author": "白居易",
        "content": "云雨三年别，风波万里行。\n愁来正萧索，况见古人名。",
        "dynasty": "唐",
        "collection_info": null
    },
    {
        "uuid": "9c6ededdba19950584fe9ad0f7391ea9",
        "title": "重到江州感旧游题郡楼十一韵",
        "author": "白居易",
        "content": "掌纶知是忝，剖竹信为荣。\n才薄官仍重，恩深责尚轻。\n昔征从典午，今出自承明。\n凤诏休挥翰，渔歌欲濯缨。\n还乘小艛艓，却到古湓城。\n醉客临江待，禅僧出郭迎。\n青山满眼在，白髮半头生。\n又校三年老，何曾一事成。\n重过萧寺宿，再上庾楼行。\n云水新秋思，闾阎旧日情。\n郡民犹认得，司马咏诗声。",
        "dynasty": "唐",
        "collection_info": null
    },
    {
        "uuid": "47673116ca761b95f0b399099564e4df",
        "title": "赠江州李十使君员外十二韵",
        "author": "白居易",
        "content": "我本江湖上，悠悠任运身。\n朝随卖药客，暮伴钓鱼人。\n迹为烧丹隐，家缘嗜酒贫。\n经过剡溪雪，寻觅武陵春。\n岂有疎狂性，堪为侍从臣。\n仰头惊凤阙，下口触龙鳞。\n劒佩辞天上，风波向海滨。\n非贤虚偶圣，无屈感求伸。\n昔去曾同日，今来即后尘。\n中年俱白髮，左宦各朱轮。\n长短才虽异，荣枯事略均。\n殷勤李员外，不合不相亲。",
        "dynasty": "唐",
        "collection_info": null
    },
    {
        "uuid": "cfc720a748b61c02de506d669b150dec",
        "title": "题别遗爱草堂兼呈李十使君",
        "author": "白居易",
        "content": "曾住炉峰下，书堂对药台。\n斩新萝径合，依旧竹窗开。\n砌水亲开决，池荷手自栽。\n五年方暂至，一宿又须回。\n纵未长归得，犹胜不到来。\n君家白鹿洞，闻道亦生苔。",
        "dynasty": "唐",
        "collection_info": null
    },
    {
        "uuid": "eebcb5af37e54aa98659d3be8d0c0598",
        "title": "重题",
        "author": "白居易",
        "content": "泉石尚依依，林疎僧亦稀。\n何年辞水阁，今夜宿云扉。\n谩献长杨赋，虚抛薜荔衣。\n不能成一事，赢得白头归。",
        "dynasty": "唐",
        "collection_info": null
    },
    {
        "uuid": "eddd18ef8da53b83d09147798cff8619",
        "title": "夜泊旅望",
        "author": "白居易",
        "content": "少睡多愁客，中宵起望乡。\n沙明连浦月，帆白满船霜。\n近海江弥阔，迎秋夜更长。\n烟波三十宿，犹未到钱唐。",
        "dynasty": "唐",
        "collection_info": null
    },
    {
        "uuid": "40e556b95493c50b6642e127ef3f960d",
        "title": "九江北岸遇风雨",
        "author": "白居易",
        "content": "黄梅县边黄梅雨，白头浪裏白头翁。\n九江阔处不见岸，五月尽时多恶风。\n人间稳路应无限，何事抛身在此中。",
        "dynasty": "唐",
        "collection_info": null
    },
    {
        "uuid": "a34a7ffe9be369fadc7a47a9253030a3",
        "title": "舟中晚起",
        "author": "白居易",
        "content": "日高犹掩水窗眠，枕簟清凉八月天。\n泊处或依沽酒店，宿时多伴钓鱼船。\n退身江海应无用，忧国朝廷自有贤。\n且向钱唐湖上去，冷吟闲醉二三年。",
        "dynasty": "唐",
        "collection_info": null
    },
    {
        "uuid": "affdc653a392610eb7f055c491e56f96",
        "title": "秋寒",
        "author": "白居易",
        "content": "雪鬓年颜老，霜庭景气秋。\n病看妻检药，寒遣婢梳头。\n身外名何有，人间事且休。\n澹然方寸内，唯拟学虚舟。",
        "dynasty": "唐",
        "collection_info": null
    },
    {
        "uuid": "7595d4c18e12c1359de7f4c0f306f0b8",
        "title": "初到郡斋寄钱湖州李苏州",
        "author": "白居易",
        "content": "俱来沧海郡，半作白头翁。\n谩道风烟接，何曾笑语同。\n吏稀秋税毕，客散晚庭空。\n霁后当楼月，潮来满座风。\n霅溪殊冷僻，茂苑太繁雄。\n唯此钱唐郡，闲忙恰得中。",
        "dynasty": "唐",
        "collection_info": null
    },
    {
        "uuid": "09ffe5798b9362798d0ac0a38f6bc83a",
        "title": "对酒自勉",
        "author": "白居易",
        "content": "五十江城守，停杯一自思。\n头仍未尽白，官亦不全卑。\n荣宠寻过分，欢娱已校迟。\n肺伤虽怕酒，心健尚夸诗。\n夜舞吴娘袖，春歌蛮子词。\n犹堪三五岁，相伴醉花时。",
        "dynasty": "唐",
        "collection_info": null
    },
    {
        "uuid": "da4eea9b1aa96c63ca558d3419ed967c",
        "title": "郡楼夜宴留客",
        "author": "白居易",
        "content": "北客劳相访，东楼为一开。\n褰帘待月出，把火看潮来。\n艳听竹枝曲，香传莲子杯。\n寒天殊未晓，归骑却迟迴。",
        "dynasty": "唐",
        "collection_info": null
    },
    {
        "uuid": "152fdc8313d0b1b355682ea0925e013e",
        "title": "醉题候仙亭",
        "author": "白居易",
        "content": "蹇步垂朱绶，华缨映白鬚。\n何因驻衰老，只有且欢娱。\n酒兴还应在，诗情可便无。\n登山与临水，犹未要人扶。",
        "dynasty": "唐",
        "collection_info": null
    },
    {
        "uuid": "638419cc864bd6a7eff522eff7a3eb3b",
        "title": "东院",
        "author": "白居易",
        "content": "松下轩廊竹下房，暖檐晴日满绳床。\n净名居士经三卷，荣启先生琴一张。\n老去齿衰嫌橘醋，病来肺渴觉茶香。\n有时闲酌无人伴，独自腾腾入醉乡。",
        "dynasty": "唐",
        "collection_info": null
    },
    {
        "uuid": "b2b6a64155c0fdbed6fc9e13cd6d41e2",
        "title": "虚白堂",
        "author": "白居易",
        "content": "虚白堂前衙退后，更无一事到中心。\n移床就日檐间卧，卧咏闲诗侧枕琴。",
        "dynasty": "唐",
        "collection_info": null
    },
    {
        "uuid": "ea6e1ab578a953d402f5e42c868a3411",
        "title": "闲夜咏怀因招周协律刘薛二秀才",
        "author": "白居易",
        "content": "世名检束为朝士，心性疎慵是野夫。\n高置寒灯如客店，深藏夜火似僧炉。\n香浓酒熟能尝否，冷澹诗成肯和无。\n若厌雅吟须俗饮，妓筵勉力为君铺。",
        "dynasty": "唐",
        "collection_info": null
    },
    {
        "uuid": "f61e3b672f8653db6a8fa837def62156",
        "title": "晚兴",
        "author": "白居易",
        "content": "极浦收残雨，高城驻落晖。\n山明虹半出，松闇鹤双归。\n将吏随衙散，文书入务稀。\n闲吟倚新竹，筠粉污朱衣。",
        "dynasty": "唐",
        "collection_info": null
    },
    {
        "uuid": "9aa35f2ecff09e0d0cb6d75a3363e007",
        "title": "衰病",
        "author": "白居易",
        "content": "老与病相仍，华簪髮不胜。\n行多朝散药，睡少夜停灯。\n禄食分供鹤，朝衣减施僧。\n性多移不得，郡政谩如绳。",
        "dynasty": "唐",
        "collection_info": null
    },
    {
        "uuid": "61db3ca3beeeac1c9851bba2d7ea3ae6",
        "title": "病中对病鹤",
        "author": "白居易",
        "content": "同病病夫怜病鹤，精神不损翅翎伤。\n未堪再举摩霄汉，只合相随觅稻粱。\n但作悲吟和嘹唳，难将俗貌对昂藏。\n唯应一事宜为伴，我髮君毛俱似霜。",
        "dynasty": "唐",
        "collection_info": null
    },
    {
        "uuid": "71c7ddb9e97ac6f9850227ed1f6cc8ba",
        "title": "夜归",
        "author": "白居易",
        "content": "半醉闲行湖岸东，马鞭敲镫辔珑璁。\n万株松树青山上，十里沙堤明月中。\n楼角渐移当路影，潮头欲过满江风。\n归来未放笙歌散，画戟门开蜡烛红。",
        "dynasty": "唐",
        "collection_info": null
    },
    {
        "uuid": "47cc0040b56ccf06313f04721c3295b3",
        "title": "腊后岁前遇景咏意",
        "author": "白居易",
        "content": "海梅半日柳微黄，冻水初融日欲长。\n度腊都无苦霜霰，迎春先有好风光。\n郡中起晚听衙鼓，城上行慵倚女墙。\n公事渐闲身且健，使君殊未厌余杭。",
        "dynasty": "唐",
        "collection_info": null
    },
    {
        "uuid": "3e17e6bfcc117002e237dcd0a6cf2b64",
        "title": "白髮",
        "author": "白居易",
        "content": "雪髮随梳落，霜毛绕鬓垂。\n加添老气味，改变旧容仪。\n不肯长如漆，无过总作丝。\n最憎明镜裏，黑白半头时。",
        "dynasty": "唐",
        "collection_info": null
    },
    {
        "uuid": "19278b8de2a0ffb16fc178edb0dfcc5d",
        "title": "钱湖州以箬下酒李苏州以五酘酒相次寄到无因饮聊咏所怀",
        "author": "白居易",
        "content": "劳将箬下忘忧物，寄与江城爱酒翁。\n铛脚三州何处会，瓮头一醆几时同。\n倾如竹叶盈樽绿，饮作桃花上面红。\n莫怪殷勤醉相忆，曾陪西省与南宫。",
        "dynasty": "唐",
        "collection_info": null
    },
    {
        "uuid": "af037853390b7554bd86fd66220a0e36",
        "title": "花楼望雪命宴赋诗",
        "author": "白居易",
        "content": "连天际海白皑皑，好上高楼望一回。\n何处更能分道路，此时兼不认池台。\n万重云树山头翠，百尺花楼江畔开。\n素壁联题分韵句，红炉巡饮暖寒杯。\n冰铺湖水银为面，风卷汀沙玉作堆。\n绊惹舞人春艳曳，句留醉客夜裴回。\n输将虚白堂前鹤，失却樟亭驿后梅。\n别有故情偏忆得，曾经穷苦照书来。",
        "dynasty": "唐",
        "collection_info": null
    },
    {
        "uuid": "654d1bfd3502aa76ac8d3dbf618a871b",
        "title": "晚岁",
        "author": "白居易",
        "content": "壮岁忽已去，浮荣何足论。\n身为百口长，官是一州尊。\n不觉白双鬓，徒言朱两轓。\n病难施郡政，老未荅君恩。\n岁暮别兄弟，年衰无子孙。\n惹愁谙世网，治苦赖空门。\n擥带知腰瘦，看灯觉眼昏。\n不缘衣食繫，寻合返丘园。",
        "dynasty": "唐",
        "collection_info": null
    },
    {
        "uuid": "9bc5cd34b9f05a8ce21cbe0aabd80483",
        "title": "宿竹阁",
        "author": "白居易",
        "content": "晚坐松檐下，宵眠竹阁间。\n清虚当服药，幽独抵归山。\n巧未能胜拙，忙应不及闲。\n无劳别修道，即此是玄关。",
        "dynasty": "唐",
        "collection_info": null
    },
    {
        "uuid": "c2595d440337aeec1b3d99710235bc5c",
        "title": "岁暮枉衢州张使君书并诗因以长句报之",
        "author": "白居易",
        "content": "西州彼此意何如，官职蹉跎岁欲除。\n浮石潭边停五马，望涛楼上得双鱼。\n万言旧手才难敌，五字新题思有余。\n贫薄诗家无好物，反投桃李报琼琚。",
        "dynasty": "唐",
        "collection_info": null
    },
    {
        "uuid": "c873439f6b9d51764cb7c3c58017c93a",
        "title": "和薛秀才寻梅花同饮见赠",
        "author": "白居易",
        "content": "忽惊林下发寒梅，便试花前饮冷杯。\n白马走迎诗客去，红筵铺待舞人来。\n歌声怨处微微落，酒气熏时旋旋开。\n若到岁寒无雨雪，犹应醉得两三回。",
        "dynasty": "唐",
        "collection_info": null
    },
    {
        "uuid": "f489cfa898479680505d7dff9d22e459",
        "title": "与诸客空腹饮",
        "author": "白居易",
        "content": "隔宿书招客，平明饮暖寒。\n曲神寅日合，酒圣卯时欢。\n促膝纔飞白，酡颜已渥丹。\n碧筹攒米盌，红袖拂骰盘。\n醉后歌尤异，狂来舞不难。\n抛杯语同坐，莫作老人看。",
        "dynasty": "唐",
        "collection_info": null
    },
    {
        "uuid": "7e9a0ab5931432e3275b2b977fca2239",
        "title": "小岁日对酒吟钱湖州所寄诗",
        "author": "白居易",
        "content": "独酌无多兴，闲吟有所思。\n一杯新岁酒，两句故人诗。\n杨柳初黄日，髭鬚半白时。\n蹉跎春气味，彼此老心知。",
        "dynasty": "唐",
        "collection_info": null
    },
    {
        "uuid": "c45e40e41df8ead4e734bdb026135cb6",
        "title": "钱唐湖春行",
        "author": "白居易",
        "content": "孤山寺北贾亭西，水面初平云脚低。\n几处早莺争暖树，谁家新燕啄春泥。\n乱花渐欲迷人眼，浅草纔能没马蹄。\n最爱湖东行不足，绿杨阴裏白沙堤。",
        "dynasty": "唐",
        "collection_info": null
    },
    {
        "uuid": "3941385eb94a95568c008ead67636974",
        "title": "题灵隐寺红辛夷花戏酬光上人",
        "author": "白居易",
        "content": "紫粉笔含尖火燄，红胭脂染小莲花。\n芳情乡思知多少，恼得山僧悔出家。",
        "dynasty": "唐",
        "collection_info": null
    },
    {
        "uuid": "e2ac3af4a6f81ab5ccc1f0c5a648c68b",
        "title": "重向火",
        "author": "白居易",
        "content": "火销灰復死，疎弃已经旬。\n岂是人情薄，其如天气春。\n风寒忽再起，手冷重相亲。\n却就红炉坐，心如逢故人。",
        "dynasty": "唐",
        "collection_info": null
    },
    {
        "uuid": "8d7759ccd138d2d9c75d601a7d7263b5",
        "title": "候仙亭同诸客醉作",
        "author": "白居易",
        "content": "谢安山下空携妓，柳恽洲边只赋诗。\n争及湖亭今日会，嘲花咏水赠蛾眉。",
        "dynasty": "唐",
        "collection_info": null
    },
    {
        "uuid": "361570d460d1b7f63f9e92d60638edc4",
        "title": "城上",
        "author": "白居易",
        "content": "城上冬冬鼓，朝衙復晚衙。\n为君慵不出，落尽遶城花。",
        "dynasty": "唐",
        "collection_info": null
    },
    {
        "uuid": "e36a18921e84652d0c213d29d8febbd8",
        "title": "早行林下",
        "author": "白居易",
        "content": "披衣未冠栉，晨起入前林。\n宿露残花气，朝光新叶阴。\n傍松人迹少，隔竹鸟声深。\n闲倚小桥立，倾头时一吟。",
        "dynasty": "唐",
        "collection_info": null
    },
    {
        "uuid": "2e7ff0bb1306062ab9cf881d1200ca7f",
        "title": "送李校书趂寒食归义兴山居",
        "author": "白居易",
        "content": "大见腾腾诗酒客，不忧生计似君稀。\n到舍将何作寒食，满船唯载树阴归。",
        "dynasty": "唐",
        "collection_info": null
    },
    {
        "uuid": "d19ddcf975eb66ae051694929ce9f101",
        "title": "题孤山寺山石榴花示诸僧众",
        "author": "白居易",
        "content": "山榴花似结红巾，容艳新妍占断春。\n色相故关行道地，香尘拟触坐禅人。\n瞿昙弟子君知否，恐是天魔女化身。",
        "dynasty": "唐",
        "collection_info": null
    },
    {
        "uuid": "49632c0f06da1b0229bbd66e8a73eb19",
        "title": "独行",
        "author": "白居易",
        "content": "闇诵黄庭经在口，闲携青竹杖随身。\n晚花新笋堪为伴，独入林行不要人。",
        "dynasty": "唐",
        "collection_info": null
    },
    {
        "uuid": "b4c60bd33f8bd96631ae5d2dbb8ef48d",
        "title": "二月五日花下作",
        "author": "白居易",
        "content": "二月五日花如雪，五十二人头似霜。\n闻有酒时须笑乐，不关身事莫思量。\n羲和趂日沈西海，鬼伯驱人葬北邙。\n只有且来花下醉，从人笑道老颠狂。",
        "dynasty": "唐",
        "collection_info": null
    },
    {
        "uuid": "e0029fa78d1cd3cbd81f5a7e58bbdfd6",
        "title": "戏题木兰花",
        "author": "白居易",
        "content": "紫房日照胭脂拆，素艳风吹腻粉开。\n怪得独饶脂粉态，木兰曾作女郎来。",
        "dynasty": "唐",
        "collection_info": null
    },
    {
        "uuid": "2faba3aed37f8492692431fb6a65291d",
        "title": "清明日观妓舞听客诗",
        "author": "白居易",
        "content": "看舞颜如玉，听诗韵似金。\n绮罗从许笑，弦管不妨吟。\n可惜春风老，无嫌酒醆深。\n辞花送寒食，併在此时心。",
        "dynasty": "唐",
        "collection_info": null
    },
    {
        "uuid": "9b4a7d9f75e0cdbfe1aa42b120f55e81",
        "title": "西湖晚归回望孤山寺赠诸客",
        "author": "白居易",
        "content": "柳湖松岛莲花寺，晚动归桡出道场。\n卢橘子低山雨重，棕榈叶战水风凉。\n烟波澹荡摇空碧，楼殿参差倚夕阳。\n到岸请君回首望，蓬莱宫在海中央。",
        "dynasty": "唐",
        "collection_info": null
    },
    {
        "uuid": "f078fe690ac5455c965f8c75702719c9",
        "title": "湖中自照",
        "author": "白居易",
        "content": "重重照影看容鬓，不见朱颜见白丝。\n失却少年无处觅，泥他湖水欲何为。",
        "dynasty": "唐",
        "collection_info": null
    },
    {
        "uuid": "e278a699ed015cc4ba0ac73a7830840f",
        "title": "赠苏炼师",
        "author": "白居易",
        "content": "两鬓苍然心浩然，松窗深处药炉前。\n携将道士通宵语，忘却花时尽日眠。\n明镜懒开长在匣，素琴欲弄半无弦。\n犹嫌庄子多词句，只读逍遥六七篇。",
        "dynasty": "唐",
        "collection_info": null
    },
    {
        "uuid": "64e02f4b85a778067f1f8a3289888aba",
        "title": "杭州春望",
        "author": "白居易",
        "content": "望海楼明照曙霞，护江堤白蹋晴沙。\n涛声夜入伍员庙，柳色春藏苏小家。\n红袖织绫夸柿蒂，青旗沽酒趂梨花。\n谁开湖寺西南路，草绿帬腰一道斜。",
        "dynasty": "唐",
        "collection_info": null
    },
    {
        "uuid": "2d67b442be0814a2b99dcdd3fa6dc5ea",
        "title": "饮散夜归赠诸客",
        "author": "白居易",
        "content": "鞍马夜纷纷，香街起暗尘。\n回鞭招饮妓，分火送归人。\n风月应堪惜，杯觞莫厌频。\n明朝三月尽，忍不送残春。",
        "dynasty": "唐",
        "collection_info": null
    },
    {
        "uuid": "cb18650a417d7118298f3a5dcdbef00a",
        "title": "湖亭晚归",
        "author": "白居易",
        "content": "尽日湖亭卧，心闲事亦稀。\n起因残醉醒，坐待晚凉归。\n松雨飘藤帽，江风透葛衣。\n柳堤行不厌，沙软絮霏霏。",
        "dynasty": "唐",
        "collection_info": null
    },
    {
        "uuid": "2b120bb4ad42a1b2a3d376487f3344b2",
        "title": "东楼南望八韵",
        "author": "白居易",
        "content": "不厌东南望，江楼对海门。\n风涛生有信，天水合无痕。\n鹢带云帆动，鸥和雪浪翻。\n鱼盐聚为市，烟火起成村。\n日脚金波碎，峰头钿点繁。\n送秋千里雁，报暝一声猿。\n已豁烦襟闷，仍开病眼昏。\n郡中登眺处，无胜此东轩。",
        "dynasty": "唐",
        "collection_info": null
    },
    {
        "uuid": "9079547cbcd89cd100f02214f3241cf3",
        "title": "醉中酬殷协律",
        "author": "白居易",
        "content": "泗水亭边一分散，浙江楼上重游陪。\n挥鞭二十年前别，命驾三千里外来。\n醉袖放狂相向舞，愁眉和笑一时开。\n留君夜住非无分，且尽青娥红烛台。",
        "dynasty": "唐",
        "collection_info": null
    },
    {
        "uuid": "0d52db20b33a8cec77f1627e4f54a9ca",
        "title": "孤山寺遇雨",
        "author": "白居易",
        "content": "拂波云色重，洒叶雨声繁。\n水鹭双飞起，风荷一向翻。\n空蒙连北岸，萧飒入东轩。\n或拟湖中宿，留船在寺门。",
        "dynasty": "唐",
        "collection_info": null
    },
    {
        "uuid": "24b8c56d4e08f5b796292d24a26b467c",
        "title": "樟亭双樱树",
        "author": "白居易",
        "content": "南馆西轩两树樱，春条长足夏阴成。\n素华朱实今虽尽，碧叶风来别有情。",
        "dynasty": "唐",
        "collection_info": null
    },
    {
        "uuid": "55e44a72efd94a97c91e17cdb7af80db",
        "title": "湖上夜饮",
        "author": "白居易",
        "content": "郭外迎人月，湖边醒酒风。\n谁留使君饮，红烛在舟中。",
        "dynasty": "唐",
        "collection_info": null
    },
    {
        "uuid": "c1e4a44e03c536ebd50cb9f7487a7ffd",
        "title": "赠沙鸥",
        "author": "白居易",
        "content": "老逼教垂白，官科遣着绯。\n形骸虽有累，方寸却无机。\n遇酒多先醉，逢山爱晚归。\n沙鸥不知我，犹被隼旟飞。",
        "dynasty": "唐",
        "collection_info": null
    },
    {
        "uuid": "4ad6df6335a806410d2353f5d79afaef",
        "title": "余杭形胜",
        "author": "白居易",
        "content": "余杭形胜四方无，州傍青山县枕湖。\n遶郭荷花三十里，拂城松树一千株。\n梦儿亭古传名谢，教妓楼新道姓苏。\n独有使君年太老，风光不称白髭鬚。",
        "dynasty": "唐",
        "collection_info": null
    },
    {
        "uuid": "d2f59889ef87646aa03a8e811709aa17",
        "title": "江楼夕望招客",
        "author": "白居易",
        "content": "海天东望夕茫茫，山势川形阔復长。\n灯火万家城四畔，星河一道水中央。\n风吹古木晴天雨，月照平沙夏夜霜。\n能就江楼销暑否，比君茅舍较清凉。",
        "dynasty": "唐",
        "collection_info": null
    },
    {
        "uuid": "be562482cebb128a7a74031515dba371",
        "title": "新秋病起",
        "author": "白居易",
        "content": "一叶落梧桐，年光半又空。\n秋多上阶日，凉足入怀风。\n病瘦形如鹤，愁焦鬓似蓬。\n损心诗思裏，伐性酒狂中。\n华盖何曾惜，金丹不致功。\n犹须自惭媿，得作白头翁。",
        "dynasty": "唐",
        "collection_info": null
    },
    {
        "uuid": "6e9042b7621d9c9384499e095e6691ef",
        "title": "木芙蓉花下招客饮",
        "author": "白居易",
        "content": "晚凉思饮两三杯，召得江头酒客来。\n莫怕秋无伴醉物，水莲花尽木莲开。",
        "dynasty": "唐",
        "collection_info": null
    },
    {
        "uuid": "63f43b5f859b4b7be19efaca3b76be56",
        "title": "悲歌",
        "author": "白居易",
        "content": "白头新洗镜新磨，老逼身来不奈何。\n耳裏频闻故人死，眼前唯觉少年多。\n塞鸿遇暖犹回翅，江水因潮亦反波。\n独有衰颜留不得，醉来无计但悲歌。",
        "dynasty": "唐",
        "collection_info": null
    },
    {
        "uuid": "cea1706fd998c29a2a0f8c144758bce2",
        "title": "江楼晚眺景物鲜奇吟翫成篇寄水部张员外",
        "author": "白居易",
        "content": "澹烟疎雨间斜阳，江色鲜明海气凉。\n蜃散云收破楼阁，虹残水照断桥梁。\n风翻白浪花千片，雁点青天字一行。\n好着丹青图画取，题诗寄与水曹郎。",
        "dynasty": "唐",
        "collection_info": null
    },
    {
        "uuid": "49a3dd1c3864013b96d2ecab18a90322",
        "title": "夜招周协律兼荅所赠",
        "author": "白居易",
        "content": "满眼虽多客，开眉復向谁。\n少年非我伴，秋夜与君期。\n落魄俱耽酒，殷勤共爱诗。\n相怜别有意，彼此老无儿。",
        "dynasty": "唐",
        "collection_info": null
    },
    {
        "uuid": "19ff40d132ec5e1f7179b9d1e95b796d",
        "title": "重酬周判官",
        "author": "白居易",
        "content": "秋爱冷吟春爱醉，诗家眷属酒家仙。\n若教早被浮名繫，可得闲游三十年。",
        "dynasty": "唐",
        "collection_info": null
    },
    {
        "uuid": "0d9e4877fcb8d5ca7e1fb63386cf6c6e",
        "title": "饮后夜醒",
        "author": "白居易",
        "content": "黄昏饮散归来卧，夜半人扶强起行。\n枕上酒容和睡醒，楼前海月伴潮生。\n将归梁燕还重宿，欲灭窗灯却復明。\n直至晓来犹妄想，耳中如有管弦声。",
        "dynasty": "唐",
        "collection_info": null
    },
    {
        "uuid": "11db34978e7b1a22c6a947bb76323121",
        "title": "代卖薪女赠诸妓",
        "author": "白居易",
        "content": "乱蓬为鬓布为巾，晓蹋寒山自负薪。\n一种钱唐江畔女，着红骑马是何人。",
        "dynasty": "唐",
        "collection_info": null
    },
    {
        "uuid": "e6485e3d875b3292eecb8485bfc26e86",
        "title": "奉和李大夫题新诗二首各六韵 因严亭",
        "author": "白居易",
        "content": "箕颍人穷独，蓬壶路阻难。\n何如兼吏隐，復得事跻攀。\n岩树罗阶下，江云贮栋间。\n似移天目石，疑入武丘山。\n清景徒堪赏，皇恩肯放闲。\n遥知兴未足，即被诏征还。",
        "dynasty": "唐",
        "collection_info": null
    },
    {
        "uuid": "3ffa2d120fbe96d5d2b6dcc6f0b4ee64",
        "title": "奉和李大夫题新诗二首各六韵 忘筌亭",
        "author": "白居易",
        "content": "翠巘公门对，朱轩野径连。\n只开新户牖，不改旧风烟。\n虚室闲生白，高情澹入玄。\n酒容同座劝，诗借属城传。\n自笑沧江畔，遥思绛帐前。\n亭台随处有，争敢比忘筌。",
        "dynasty": "唐",
        "collection_info": null
    },
    {
        "uuid": "c16f07330d3923f255f3555006ab92da",
        "title": "予以长庆二年冬十月到杭州明年秋九月始与范阳卢贾汝南周元范兰陵萧悦清河崔求东莱刘方舆同游恩德寺之泉洞竹石籍甚久矣及兹目击果惬心期因自嗟云到郡周岁方来入寺半日復去俯视朱绶仰睇白云有媿于心遂留绝句",
        "author": "白居易",
        "content": "云水埋藏恩德洞，簪裾束缚使君身。\n暂来不宿归州去，应被山呼作俗人。",
        "dynasty": "唐",
        "collection_info": null
    },
    {
        "uuid": "b627d7d2a9691bc861e57422343d9a23",
        "title": "早冬",
        "author": "白居易",
        "content": "十月江南天气好，可怜冬景似春华。\n霜经未杀萋萋草，日暖初干漠漠沙。\n老柘叶黄如嫩树，寒樱枝白是狂花。\n此时却羡闲人醉，五马无由入酒家。",
        "dynasty": "唐",
        "collection_info": null
    },
    {
        "uuid": "42550e303753e9b1443876812d26ffc8",
        "title": "岁假内命酒赠周判官萧协律",
        "author": "白居易",
        "content": "共知欲老流年急，且喜新正假日频。\n闻健此时相劝醉，偷闲何处共寻春？脚随周叟行犹疾，头比萧翁白未匀。\n岁酒先拈辞不得，被君推作少年人。",
        "dynasty": "唐",
        "collection_info": null
    },
    {
        "uuid": "1c6785721aacab29f602c24244ae66f9",
        "title": "与诸客携酒寻去年梅花有感",
        "author": "白居易",
        "content": "马上同携今日杯，湖边共觅去春梅。\n年年只是人空老，处处何曾花不开。\n诗思又牵吟咏发，酒酣闲唤管弦来。\n樽前百事皆依旧，点检惟无薛秀才。",
        "dynasty": "唐",
        "collection_info": null
    },
    {
        "uuid": "cd16ce110065f28fb958686b526c0d44",
        "title": "醉送李协律赴湖南辟命因寄沈八中丞",
        "author": "白居易",
        "content": "富阳山底樟亭畔，立马停舟飞酒盂。\n曾共中丞情缱绻，暂留协律语踟蹰。\n紫微星北承恩去，青草湖南称意无。\n不羡君官羡君幕，幕中收得阮元瑜。",
        "dynasty": "唐",
        "collection_info": null
    },
    {
        "uuid": "1333691c72edf0f9462724e5f96ac017",
        "title": "内道场永讙上人就郡见访善说维摩经临别请诗因以此赠",
        "author": "白居易",
        "content": "五夏登坛内殿师，水为心地玉为仪。\n正传金粟如来偈，何用钱唐太守诗。\n苦海出来应有路，灵山别后可无期。\n他生莫忘今朝会，虚白亭中法乐时。",
        "dynasty": "唐",
        "collection_info": null
    },
    {
        "uuid": "4da8cf356d28a3f59f0490b19f213819",
        "title": "见李苏州示男阿武诗自感成咏",
        "author": "白居易",
        "content": "遥羡青云裏，祥鸾正引雏。\n自怜沧海伴，老蚌不生珠。",
        "dynasty": "唐",
        "collection_info": null
    },
    {
        "uuid": "60c38d3eeed5a5c187d1305bc6e3a8fc",
        "title": "正月十五日夜月",
        "author": "白居易",
        "content": "岁熟人心乐，朝游復夜游。\n春风来海上，明月在江头。\n灯火家家市，笙歌处处楼。\n无妨思帝里，不合厌杭州。",
        "dynasty": "唐",
        "collection_info": null
    },
    {
        "uuid": "fe969d3d83148b22d3effccc49b23cb3",
        "title": "题州北路傍老柳树",
        "author": "白居易",
        "content": "皮枯缘受风霜久，条短为应攀折频。\n但见半衰当此路，不知初种是何人。\n雪花零碎逐年减，烟叶稀疎随分新。\n莫道老株芳意少，逢春犹胜不逢春。",
        "dynasty": "唐",
        "collection_info": null
    },
    {
        "uuid": "4a58fdc6b2b6704d75ae0d60a94d4dac",
        "title": "题清头陀",
        "author": "白居易",
        "content": "头陀独宿寺西峰，百尺禅庵半夜钟。\n烟月苍苍风瑟瑟，更无杂树对山松。",
        "dynasty": "唐",
        "collection_info": null
    },
    {
        "uuid": "8b62ca64eeff2f5869029d2c8f9a6db0",
        "title": "自叹二首 一",
        "author": "白居易",
        "content": "形羸自觉朝飡减，睡少偏知夜漏长。\n实事渐消虚事在，银鱼金带遶腰光。",
        "dynasty": "唐",
        "collection_info": null
    },
    {
        "uuid": "fb675329a59adcf638cea3eee3a482f8",
        "title": "自叹二首 二",
        "author": "白居易",
        "content": "二毛晓落梳头懒，两眼春昏点药频。\n唯有闲行犹得在，心情未到不如人。",
        "dynasty": "唐",
        "collection_info": null
    },
    {
        "uuid": "6b91738bd8711cc51df505c5751d3d11",
        "title": "湖上醉中代诸妓寄严郎中",
        "author": "白居易",
        "content": "笙歌杯酒正欢娱，忽忆仙郎望帝都。\n借问连宵直南省，何如尽日醉西湖。\n蛾眉别久心知否，鸡舌含多口厌无。\n还有些些惆怅事，春来山路见蘼芜。",
        "dynasty": "唐",
        "collection_info": null
    },
    {
        "uuid": "1bb336276eee44bf8eb8f5fa805fd998",
        "title": "自咏",
        "author": "白居易",
        "content": "闷发每吟诗引兴，兴来兼酌酒开颜。\n欲逢假日先招客，正对衙时亦望山。\n句检簿书多卤莽，堤防官吏少机关。\n谁能头白劳心力，人道无才也是闲。",
        "dynasty": "唐",
        "collection_info": null
    },
    {
        "uuid": "bcf2666c3d2168818d9bd19b304e9822",
        "title": "晚兴",
        "author": "白居易",
        "content": "草浅马翩翩，新晴薄暮天。\n柳条春拂面，衫袖醉垂鞭。\n立语花堤上，行吟水寺前。\n等闲消一日，不觉过三年。",
        "dynasty": "唐",
        "collection_info": null
    },
    {
        "uuid": "8d86150f0a6196346d1cc3b1b8b064ed",
        "title": "早兴",
        "author": "白居易",
        "content": "晨光出照屋梁明，初打开门鼓一声。\n犬上阶眠知地湿，鸟临窗语报天晴。\n半销宿酒头仍重，新脱冬衣体乍轻。\n睡觉心空思想尽，近来乡梦不多成。",
        "dynasty": "唐",
        "collection_info": null
    },
    {
        "uuid": "19ad23d99988239e1c1e8832060ed1b7",
        "title": "竹楼宿",
        "author": "白居易",
        "content": "小书楼下千竿竹，深火炉前一醆灯。\n此处与谁相伴宿，烧丹道士坐禅僧。",
        "dynasty": "唐",
        "collection_info": null
    }
]