[
    {
        "uuid": "42b5e61e09b054f23443a75710b0ce82",
        "title": "生日病中",
        "author": "方回",
        "content": "偶復逢生旦，何知迫死期。\n老真难亸病，贫实怕迎医。\n自拟修埋志，谁犹□寿诗。\n不应六旬叟，未减一分痴。",
        "dynasty": "宋",
        "collection_info": null
    },
    {
        "uuid": "6cb44d0b03e36e96c4a5ab5af267e301",
        "title": "病稍愈戏书三十韵",
        "author": "方回",
        "content": "药滓弃盛钵，药贴堆满案。\n药价殊不廉，药效一何缓。\n身昔未病时，饮啖百无惮。\n一病半月余，食味等土炭。\n昼睡反多夜，夕呻每彻旦。\n席硬骨加痛，衾垢肤转汗。\n三更渴吻急，强起揭书幔。\n灯晕大如盆，故作红碧烂。\n年今五十九，溘死讵足叹。\n先君抱幽愤，较兹减三算。\n杜梅两诗老，声价百代冠。\n享寿仅及此，官职亦云漫。\n又如同学生，何止夭阏半。\n中道或无成，万事春凌泮。\n老我幸已多，苟脱兵火难。\n剥肤极朘削，餬口就退愞。\n造物屡见赦，得失互惊惋。\n未容遽朽腐，更遣足忧患。\n假如即不起，游魂去常榦。\n殓具无可陈，襄事孰与赞。\n二儿寓邻州，两月消息断。\n何时捐别业，理舟抵归岸。\n人生良艰哉，受此世缘绊。\n抢榆及抟风，各各凭羽翰。\n至灵可不如，外攻乏中捍。\n自非有仙骨，宁免寒暑锻。\n彭殇终同途，颜跖匪殊贯。\n形凝靡不销，气聚会有散。\n达者悟斯理，卢胡一笑粲。\n排闷写心谣，治命实非乱。",
        "dynasty": "宋",
        "collection_info": null
    },
    {
        "uuid": "9e5762bba36d39c0b780d8502de8dc65",
        "title": "次韵赵达夫问疾",
        "author": "方回",
        "content": "烦君遣信问何如，霖雨无人叩陋居。\n孰信着绵当夏半，自惊伏枕已旬余。\n百年未办书传后，一壑犹欣服返初。\n处约得衰更多病，从今誓与酒杯疏。",
        "dynasty": "宋",
        "collection_info": null
    },
    {
        "uuid": "09098df93a7fc60fd4bccbc6369eb87d",
        "title": "次韵赵达夫过访",
        "author": "方回",
        "content": "无限溪山画不如，特寻花竹到贫居。\n相迎具茗凉堂上，独肯衝泥苦雨余。\n伐病政思翻素问，论诗徒觉过黄初。\n脱然百脉俱苏醒，药饵登时已可疏。",
        "dynasty": "宋",
        "collection_info": null
    },
    {
        "uuid": "ebd96fefdac7464e757e62daef5af1aa",
        "title": "次前韵赋隠居二首  其一",
        "author": "方回",
        "content": "昆冈玉火脱焚如，万事灰心此定居。\n今古真成一梦耳，行藏略算十年余。\n曾微实誉歌来暮，岂可虚言赋遂初。\n邂逅乘车还戴笠，未妨多病故人疏。",
        "dynasty": "宋",
        "collection_info": null
    },
    {
        "uuid": "a458e82d74f0059d5785a188ea80cb41",
        "title": "次前韵赋隠居二首  其二",
        "author": "方回",
        "content": "举世纷如自泊如，荒园僻巷闭门居。\n总干和鼎非吾事，啖茹燃萁不愿余。\n林下一声蝉噪处，山间十日雨晴初。\n空阶剩放苔痕长，始信先生屐齿疏。",
        "dynasty": "宋",
        "collection_info": null
    },
    {
        "uuid": "0b164856866c685d03463301bd17f3d7",
        "title": "断酒半月余",
        "author": "方回",
        "content": "毒手遭风伯，危机伏醉乡。\n不成摩诘病，未悔次公狂。\n饮器质钱尽，酤垆添价昂。\n酒徒容改事，瓦碗茗芽香。",
        "dynasty": "宋",
        "collection_info": null
    },
    {
        "uuid": "a81fa44677eb824686b8c6288a1d20d1",
        "title": "送陈正之三首  其一",
        "author": "方回",
        "content": "老笔文无害，升堂指顾间。\n才高心每恕，事遽色常閒。\n棋局消长昼，诗囊括好山。\n去时似来日，添得令名还。",
        "dynasty": "宋",
        "collection_info": null
    },
    {
        "uuid": "983db32432dfeb925cfbf0e436309b6e",
        "title": "送陈正之三首  其二",
        "author": "方回",
        "content": "婉画循中道，廉名集美誉。\n直知能解事，元为饱看书。\n用法何庸尽，颁条本自疏。\n酇侯端许继，不问吐茵车。",
        "dynasty": "宋",
        "collection_info": null
    },
    {
        "uuid": "8475a4cb2afbc2c4878f6a5bf588a1e0",
        "title": "送陈正之三首  其三",
        "author": "方回",
        "content": "昔在东原北，高唐一再行。\n金书儒庙壮，画壁驿亭清。\n仕宦中年达，亲知远道迎。\n江南何处好，细话紫阳城。",
        "dynasty": "宋",
        "collection_info": null
    },
    {
        "uuid": "bc8e6ec76eaed96d64dfdf68f36b8fb8",
        "title": "夜雨",
        "author": "方回",
        "content": "树与山同黑，声喧瓦欲飞。\n雷行无蚓喙，电起更萤辉。\n小市收灯早，荒城击柝稀。\n平生听雨意，终恐壮心违。",
        "dynasty": "宋",
        "collection_info": null
    },
    {
        "uuid": "960f001d3342dd6b808a261676bdfb05",
        "title": "骤雨",
        "author": "方回",
        "content": "道妙无生有，神凝气孕形。\n为谁膏草木，何物起雷霆。\n本质端能受，元功岂独灵。\n老夫已枯槁，衰白肯新青。",
        "dynasty": "宋",
        "collection_info": null
    },
    {
        "uuid": "eb5f62fd0621daa6075a095196ce9a1f",
        "title": "连雨",
        "author": "方回",
        "content": "下潦多成疾，荒墟或告饥。\n夏寒几阅月，昼晦动踰时。\n坠果全无味，新禾间欲萎。\n可能留少许，庚伏洒炎曦。",
        "dynasty": "宋",
        "collection_info": null
    },
    {
        "uuid": "4977938b6bd90800d7aa6029f03b24bd",
        "title": "復雨",
        "author": "方回",
        "content": "鬰蒸终不解，白昼忽昏迷。\n树暗全如暮，禽惊误欲栖。\n银丝斜翠壁，雪练堕青梯。\n壮观何须数，茫茫后土泥。",
        "dynasty": "宋",
        "collection_info": null
    },
    {
        "uuid": "0692ec48d99b9e5d7a1f5fe853d2811b",
        "title": "怒雨",
        "author": "方回",
        "content": "今岁黄梅雨，龙公剩作威。\n雷抨山欲碎，风掣树如飞。\n患湿憎泥屦，闻腥呕垢衣。\n饥猫避谁屋，竟夜不能归。",
        "dynasty": "宋",
        "collection_info": null
    },
    {
        "uuid": "4e3ada111a77aa5a91d84818b7b51401",
        "title": "淫雨",
        "author": "方回",
        "content": "城撼涛声上，山埋雾气中。\n郊原成泽国，舟楫羡鱼翁。\n浙右田应没，巴西雪更融。\n斯民恐鱼鼈，孰为诉苍穹。",
        "dynasty": "宋",
        "collection_info": null
    },
    {
        "uuid": "7b0f7acc1f00fbca1b8749baac34a28a",
        "title": "苦雨",
        "author": "方回",
        "content": "苦雨何其久，山乡化水乡。\n月余沈碓硙，天半起帆樯。\n孰不思神禹，畴能饷子桑。\n溺饥非己责，愁绝望朝阳。",
        "dynasty": "宋",
        "collection_info": null
    },
    {
        "uuid": "f79940ecafaa66f8c5bd8a53fde08e49",
        "title": "久雨",
        "author": "方回",
        "content": "肺病兼脾病，葵花復槿花。\n閒犹常不乐，老欲更何加。\n客讶添新犬，童喧断小蛇。\n穷居非得句，持底谢年华。",
        "dynasty": "宋",
        "collection_info": null
    },
    {
        "uuid": "1f49a7994d4effa837116d1e53ce28a5",
        "title": "始晴至城东别墅二首  其一",
        "author": "方回",
        "content": "踰月黄梅雨，河流屡溢涯。\n蚁宫危智伯，萤烛困栾巴。\n忽喜迎初日，犹嫌见早霞。\n淡晴城外路，缓马过荷花。",
        "dynasty": "宋",
        "collection_info": null
    },
    {
        "uuid": "2c8efa0cbc9caf21213c3cee4f8d49e8",
        "title": "始晴至城东别墅二首  其二",
        "author": "方回",
        "content": "不堪一月雨，才得一朝晴。\n涨水声犹悍，初蝉语未成。\n目专便旷野，身偶出荒城。\n无客仍无酒，林塘觉更清。",
        "dynasty": "宋",
        "collection_info": null
    },
    {
        "uuid": "843bb2f4134e518c43e72cb849b18b8a",
        "title": "题牧牛小卷",
        "author": "方回",
        "content": "一童纵牛眠柳阴，一叟渡牛陂水深。\n此眠定无南柯梦，此渡不忧人鲊瓮。\n蓑风笠雨开荒寒，是谁幻化生毫端。\n嘻其太平古天下，不然人牛两奚暇。",
        "dynasty": "宋",
        "collection_info": null
    },
    {
        "uuid": "37a2eef8046620ece38dc32fef80db41",
        "title": "红云亭即事五首  其一",
        "author": "方回",
        "content": "一行城外路，事事胜城中。\n是处稻争绿，谁家莲忽红。\n深篱幽户闭，小水暗渠通。\n独坐谋诗句，何人识此翁。",
        "dynasty": "宋",
        "collection_info": null
    },
    {
        "uuid": "f513d3d47d142af48d4f30ae697d318c",
        "title": "红云亭即事五首  其二",
        "author": "方回",
        "content": "游观不在大，但取意疏恢。\n积雨欣初霁，閒人偶独来。\n目随新句转，萍殿去鳬开。\n无酒胜于酒，移时再茗杯。",
        "dynasty": "宋",
        "collection_info": null
    },
    {
        "uuid": "aa8b1aa53848b6644339bd68939a871a",
        "title": "红云亭即事五首  其三",
        "author": "方回",
        "content": "三十余年事，千纷復万纭。\n战尘飞白羽，花事梦红云。\n园契更为主，州符阅几君。\n池声送今古，犹似旧时闻。",
        "dynasty": "宋",
        "collection_info": null
    },
    {
        "uuid": "7299952979a1fa59e11df80b5751f14a",
        "title": "红云亭即事五首  其四",
        "author": "方回",
        "content": "江湖垂老死，天地忽风尘。\n岂不多华屋，何曾属主人。\n此亭聊着眼，数口仅容身。\n鸡犬桑麻裏，侯王愧小民。",
        "dynasty": "宋",
        "collection_info": null
    },
    {
        "uuid": "d6c8ee5f4eb3f78ea445095c3f4a6c2a",
        "title": "红云亭即事五首  其五",
        "author": "方回",
        "content": "池塘通磵水，篱落护柴门。\n昔在承平日，谁知化育恩。\n艰危多死徙，侥倖或生存。\n予亦间关久，频来憩此村。",
        "dynasty": "宋",
        "collection_info": null
    },
    {
        "uuid": "574d6fc52c6487430dfa21923a7c61f0",
        "title": "水亭待孙元京遇之归途",
        "author": "方回",
        "content": "独向水亭坐，未闻诗友来。\n入城还偶遇，下马与同迴。\n各已泥双屦，终难致一杯。\n菰蒲偃微雨，忽见野莲开。",
        "dynasty": "宋",
        "collection_info": null
    },
    {
        "uuid": "11e9aca454030f1da9c0b37f690e8f67",
        "title": "屡至红云亭并苦无酒",
        "author": "方回",
        "content": "小阁虚窗手自推，碧池天凈镜奁开。\n深涵树影无风动，骤唼鱼声似雨来。\n六月今年全未热，一诗吾辈易为才。\n欲呼邻友相酬唱，官禁何由致酒杯。",
        "dynasty": "宋",
        "collection_info": null
    },
    {
        "uuid": "ba57ebace125b269328c08b8a45728e1",
        "title": "小楼",
        "author": "方回",
        "content": "干坤今古事，尽在倚栏间。\n初上似登塔，忽高都见山。\n醉眸天共远，吟思暮忘还。\n城市如岩壑，谁能共此閒。",
        "dynasty": "宋",
        "collection_info": null
    },
    {
        "uuid": "70803021722578d801c1f164ba58b9f2",
        "title": "州学遇刘元辉胡子游二首  其一",
        "author": "方回",
        "content": "五十年前幼学儿，读书窗下此从师。\n前修何限惊埋没，往事无踪隔乱离。\n蝉挟晚风穿故阁，蜗凭宿雨蛀残碑。\n谁怜昔日垂髫友，白首相逢共赋诗。",
        "dynasty": "宋",
        "collection_info": null
    },
    {
        "uuid": "308b6ea46c8b097c5b9756fce139354f",
        "title": "州学遇刘元辉胡子游二首  其二",
        "author": "方回",
        "content": "小儿今忽六旬翁，尚忆无人鬼啸风。\n三岁棘闱悬造化，两时饭鼓老英雄。\n致身卿相谈何易，责备春秋论亦公。\n磨灭山林心不愧，岂无穷者胜于通。",
        "dynasty": "宋",
        "collection_info": null
    },
    {
        "uuid": "0897a0972af2396c1a68b21448aef824",
        "title": "次韵感学事二首  其一",
        "author": "方回",
        "content": "风雩谁识旧童儿，法令今惟柱后师。\n刻枣谁书惊荡尽，踏槐遗老嘆崩离。\n堂中授讲亡高座，庑下题名剩续碑。\n奎壁不存斋舍改，端能为泯少年诗。",
        "dynasty": "宋",
        "collection_info": null
    },
    {
        "uuid": "de446368173bc093f7e3c2b6e571e026",
        "title": "次韵感学事二首  其二",
        "author": "方回",
        "content": "战鼙惊倒白头翁，慨想青衿旧日风。\n或厌三场争小技，孰知一目网羣雄。\n虀盐此地涵濡久，藻鑑他时赏拔公。\n松老槐颠异畴昔，定应穷极道还通。",
        "dynasty": "宋",
        "collection_info": null
    },
    {
        "uuid": "dfd14f2dd772d54a62c82e45bebd777e",
        "title": "东山庙",
        "author": "方回",
        "content": "灵迹从来擅胜游，兹山亦復甲吾州。\n杉腰一殿悬金屋，云脚千家耸画楼。\n钟鼓邻僧新院宇，桑麻平世旧田畴。\n干坤大数谁能问，生者聊存死即休。",
        "dynasty": "宋",
        "collection_info": null
    },
    {
        "uuid": "bafc25cdd1d8b24a9c8715d4ce63a9c8",
        "title": "送孙元京还讲舍",
        "author": "方回",
        "content": "袖有铦锋日夜磨，刻雕宇宙奈君何。\n俗谈世念神山隔，人品诗评白眼多。\n大似石宫元子咏，更能铜斗孟生歌。\n暮年我亦词华落，欲卜溪邻买钓蓑。",
        "dynasty": "宋",
        "collection_info": null
    },
    {
        "uuid": "6dc752952bd581c616f02f09a6c58623",
        "title": "题孙元京近诗",
        "author": "方回",
        "content": "后生如猬总能诗，骨弱瞳昏俗不治。\n忽似再生萧德藻，已应突过李之仪。\n扫红紫阵观黄落，悬万千钧繫一丝。\n精刮洁磨犹未已，直须陶谢与同时。",
        "dynasty": "宋",
        "collection_info": null
    },
    {
        "uuid": "db71645034f3d79886e48e2619489bb9",
        "title": "次韵赠道士汪庭芝二首  其一",
        "author": "方回",
        "content": "鸤鸠不遇岂非天，鬬谷于菟亦偶全。\n中野履霜宁怨命，通宵煮石且随缘。\n此身幸是无还有，所学当令后胜前。\n肯復杏坛闻木铎，可能蓬岛问风船。",
        "dynasty": "宋",
        "collection_info": null
    },
    {
        "uuid": "b962deceb4561f8a25752f1d62969519",
        "title": "次韵赠道士汪庭芝二首  其二",
        "author": "方回",
        "content": "七叶衣冠尺五天，赤眉兵起竟谁全。\n备尝庶孽流离□，□会仙真接引缘。\n身世万端艰苦后，家门十载变更前。\n操持正要看帆柂，勿便夸为到岸船。",
        "dynasty": "宋",
        "collection_info": null
    },
    {
        "uuid": "1f9958bedb62f48f23880a3ed4174fa2",
        "title": "次韵汪庭芝投赠",
        "author": "方回",
        "content": "鱼龙仙派古来闻，南渡枢臣七世孙。\n幸不幸间身且隠，玄之玄处道常尊。\n惜閒剩读真书传，入静时思旧户门。\n送往恤孤尚留意，亦防公议恐无恩。",
        "dynasty": "宋",
        "collection_info": null
    },
    {
        "uuid": "bdc2a69dec3083bf1dd18d788cd8881c",
        "title": "秋暑家多病者",
        "author": "方回",
        "content": "酷暑端何物，穷居值此辰。\n交秋六七月，连病两三人。\n虚屈名医至，深怜老子贫。\n婢慵吾亦愧，煮药缺乌薪。",
        "dynasty": "宋",
        "collection_info": null
    },
    {
        "uuid": "2b5d6466021cdbe2cc05d403910ebff6",
        "title": "早起煮药",
        "author": "方回",
        "content": "五更钟已动，起步望中庭。\n东壁忽闻雨，西窗犹见星。\n□□燃小竈，汲水净空瓶。\n儿子归来好，年来乏使令。",
        "dynasty": "宋",
        "collection_info": null
    },
    {
        "uuid": "8e80d5a9af86f3d9eeb412c9306311d3",
        "title": "叹笑",
        "author": "方回",
        "content": "意外无忧恼，予心岂厌贫。\n索钱纷债主，赊药愧医人。\n坐丧高标尽，时惊俗态新。\n残书亦懒读，满架付埃尘。",
        "dynasty": "宋",
        "collection_info": null
    },
    {
        "uuid": "8fc7523260f13679bd6b0881014e0da5",
        "title": "七月十日有感",
        "author": "方回",
        "content": "十年前此日，视篆上严州。\n借服初金佩，峨冠尚黑头。\n干坤谁失驭，江海已横流。\n保土虽无恙，忘家弗自谋。\n寒门惊瓦裂，痴子困萍浮。\n追忆危阽急，都忘屈辱羞。\n众推真胆大，孰察暗眉愁。\n盗贼诛锄定，租佣减阁优。\n民功差稍稍，己事太悠悠。\n绵薄稀储峙，贪婪恣取求。\n冥怀随命运，失意起冤雠。\n屡跋三关马，更乘四渎舟。\n长城青冢月，大汉黑山秋。\n甫息台卿担，空余季子裘。\n解官终欠早，破产復奚尤。\n酹柏悲先壠，畦蔬偃故丘。\n信书无一得，负债有千忧。\n倒箧衣俱典，连床药未瘳。\n不如穷百姓，何谓古诸侯。\n公论谁诗可，莲花博士俦。",
        "dynasty": "宋",
        "collection_info": null
    },
    {
        "uuid": "639da16fcf80d4864ec2fa4d539223f8",
        "title": "送曹鼎臣君铸二首  其一",
        "author": "方回",
        "content": "上下房曹氏，尝从谱系知。\n科名凡几榜，家世例能诗。\n文献风流在，才猷仕宦宜。\n速须旁郡禄，归慰老亲思。",
        "dynasty": "宋",
        "collection_info": null
    },
    {
        "uuid": "823860f6221b3d803499318de92a601c",
        "title": "送曹鼎臣君铸二首  其二",
        "author": "方回",
        "content": "气骨今年改，除纶定不难。\n勿言官职小，足庇户门寒。\n楚雨禾犹绿，燕霜树已丹。\n故人如见问，家尚寄严滩。",
        "dynasty": "宋",
        "collection_info": null
    },
    {
        "uuid": "4726a9ea1bc61c3ec21579a2017a20ec",
        "title": "秋到",
        "author": "方回",
        "content": "秋到山居僻，贫无异味尝。\n擘黄新栗嫩，炊白早籼香。\n渐减家人病，徐添夜气凉。\n凭谁理荒秽，篱落菊苗长。",
        "dynasty": "宋",
        "collection_info": null
    },
    {
        "uuid": "7f374e1347e598432f65d36f060bdebd",
        "title": "凉夜",
        "author": "方回",
        "content": "挂屋星河淡，环窗草树幽。\n灯昏天欲雨，簟冷夜初秋。\n尚觉孤身健，能忘满腹忧。\n去年田事薄，犹復有微收。",
        "dynasty": "宋",
        "collection_info": null
    },
    {
        "uuid": "2d503b9dd75b02c028b101d1198ce937",
        "title": "无物",
        "author": "方回",
        "content": "一屋无他物，荒山此僻居。\n小儿差类我，老马最怜渠。\n久绝樽中酒，空堆架上书。\n顽躯犹不死，晚节竟何如。",
        "dynasty": "宋",
        "collection_info": null
    },
    {
        "uuid": "7e4f0fb6a893cb851dd0723c962a1748",
        "title": "憩老",
        "author": "方回",
        "content": "憩老千山裏，投閒五载余。\n直令艰日籴，何用恋乡居。\n白傅欲卖宅，虞卿空着书。\n秋园菊篱好，荒草欠人锄。",
        "dynasty": "宋",
        "collection_info": null
    },
    {
        "uuid": "56e6bcefb8c4db424bbe19318d7cb270",
        "title": "观食嘆",
        "author": "方回",
        "content": "里巷有穷叟，颓屋仅四壁。\n晨出暮乃归，升合頼筋力。\n何能致大嚼，所具但粝食。\n上以饫老妻，下以毓子息。\n每饭焉得饱，酰醤或弗给。\n懽然咀啖间，相对无戚色。\n谁家粗禄仕，粱肉颇丰殖。\n至亲本不多，辛苦养奴客。\n雕盘割玉脂，香甑淅珠粒。\n精腶及美糗，俊味岂易得。\n大姬挟怨怒，不举至日昃。\n小婢亦仰面，屏置若弃掷。\n政尔万金重，不作一钱直。\n主人敢兴问，翠眉愈烦啧。\n乃知钟鼎门，庖宰刀机赤。\n不如□□底，破铛煮荞稷。",
        "dynasty": "宋",
        "collection_info": null
    },
    {
        "uuid": "ae2081458f8ac082f2e1be06cb7edf1b",
        "title": "老马行",
        "author": "方回",
        "content": "十年何啻骑千马，望风此马甘为下。\n老夫与尔共艰难，定非苟且相逢者。\n忆昔专城鬓欲霜，宇宙茫茫成战场。\n指呼壮士斩羣贼，蹀躞溅血霑靴裳。\n厩中始与驽骀列，夜夜向风嘶晓月。\n咆哮跳踯不受鞍，独我乘之心妥帖。\n韩干曹霸画图同，耳小胸开蹄踣铁。\n吴堤朝望海门潮，蓟门暮踏燕山雪。\n黄云衰草出长城，碧眼虬髯逢者惊。\n百人走驿落喘汗，力追不及犹缓行。\n痛饮烂醉仍宵征，了无倾侧肩舆平。\n髪雕齿钝两衰暮，重到江南如隔生。\n我閒解官甘寂寞，尔病良医频灌烙。\n去年西湖往探梅，雅称是翁俱矍铄。\n陌上谁家年少郎，千金美妾规紫光。\n谨营刍豆尚努力，永伴残年田子方。",
        "dynasty": "宋",
        "collection_info": null
    },
    {
        "uuid": "60be0648f0df5d42484670cc471b7e74",
        "title": "编续集戏书",
        "author": "方回",
        "content": "朝衣已当酒家钱，更卖山中二顷田。\n尽听小姬辞别院，单留老马伴残年。\n假令埋骨终无地，断许知心独有天。\n一事差强今晚辈，桐江续集又千篇。",
        "dynasty": "宋",
        "collection_info": null
    },
    {
        "uuid": "5e3b06129cb6e4ca54619c0a8e2e7fe2",
        "title": "隠者",
        "author": "方回",
        "content": "土木形骸八尺身，碧眸如电气如神。\n笑拈草化烧金药，狂折花簪漉酒巾。\n百万生灵枯冢骨，三千世界战场尘。\n□□生死闲中看，闻说蓬莱浅又新。",
        "dynasty": "宋",
        "collection_info": null
    },
    {
        "uuid": "c612ddef49642fbbdd92b2400f485851",
        "title": "閒居",
        "author": "方回",
        "content": "迭嶂层峦画不如，虽贫未死比閒居。\n旧移一纪桐初大，重种三年竹尚疏。\n定借厄穷延老寿，敢禁桀黠笑痴愚。\n邻家夜夜谁吹笛，每辍灯前数叶书。",
        "dynasty": "宋",
        "collection_info": null
    },
    {
        "uuid": "2f835b0b52961aa981a106e83b8ce3ac",
        "title": "登屋东山作",
        "author": "方回",
        "content": "我生篾拘束，萍梗堕游宦。\n迟暮齿髪落，归来岁已晏。\n□□一纪前，罢官避谗讪。\n故人为买地，诛茅偃岩涧。\n忍饥苦不坚，浪出蹈忧患。\n缪遭千骑拥，动阅万甲擐。\n亦尝排九阊，稍纳小臣谏。\n途穷事已去，运尽泪空潸。\n狼虎恣吞噬，鬼蜮肆亵嫚。\n岂料全性命，復此莳葵苋。\n坏屋如敝衣，随意补破绽。\n北檐着马槽，南墙葺羊栈。\n东山一何高，癖习喜登覸。\n荒蹊乏耘丁，褰裳现{骨夋}骭。\n百谷锁密雾，秋阳一除铲。\n聚落草树分，耕畬冈陂间。\n凄其寒事迫，天意欲过雁。\n藴隆兹可虑，旨蓄焉所办。\n曰予本窭士，枯淡少小惯。\n但恐涸辙鱼，生望绝罩汕。\n赀用傥粗给，终老寄衰慢。\n不然弃去之，七泽钓葭薍。\n蛟龙无定宅，麒麟不受豢。\n瞇目埃堁儿，孰能判真贋。",
        "dynasty": "宋",
        "collection_info": null
    },
    {
        "uuid": "ac63a7724164db8466c1a22c2c8d06bd",
        "title": "读放翁诗作",
        "author": "方回",
        "content": "放翁六十二，起家守严陵。\n三稔即祗召，礼闱直青绫。\n虚翁四十九，外补当兵兴。\n七稔始受代，万死脱怨憎。\n放翁□□豪，决起天池鹏。\n短章异大篇，往往蛟龙腾。\n虚翁亦嗜诗，瘦骨枯峻嶒。\n欲和郡中作，百冗嗟弗能。\n曩读剑南集，几夜挑孤灯。\n今兹一再读，愤气填我膺。\n公昔承平日，从容泥轼凭。\n啸咏遍泉石，醉乐多宾朋。\n而我值变故，祸患来相仍。\n捻鬚意少暇，晓夕惟战兢。\n拙稿千取百，秋暮号蝉蝇。\n仰望子陆子，绝意天阶升。\n忽梦一老仙，电眸齿如冰。\n手执玉如意，坐控琴高鲮。\n指麾若讲授，揖我谓我譍。\n大道有坛陛，所□□级登。\n汝年故未耄，亢健侔霜鹰。\n乞汝九万笺，但勤攻剡藤。\n异日大罗天，后车许汝乘。\n西风萧萧凉，桐江碧澄澄。\n秘诀隠丹崖，古刻刓苍棱。\n万重云雾间，往问南山僧。",
        "dynasty": "宋",
        "collection_info": null
    },
    {
        "uuid": "f80a8f00859b609f65eff60173d3ba17",
        "title": "得老",
        "author": "方回",
        "content": "方腴前臑与同甘，茄瓠朝朝满菜篮。\n万马昔从行漠北，一蓑今得老江南。\n将军夜度弹筝峡，处士秋栖挂篰岩。\n予夺喜嗔两堪笑，暮三何必胜朝三。",
        "dynasty": "宋",
        "collection_info": null
    },
    {
        "uuid": "2f113043eab356e4f55b662f3aed37ad",
        "title": "次韵张慵庵观予奕棋",
        "author": "方回",
        "content": "与牧猪奴可不同，嗟予老矣尚心童。\n戏拈玉子鸣飞雹，良喜青裾驻织葱。\n浪设机关何所益，仅存边角未为雄。\n小鬟有着能相恕，冷被傍人笑此翁。",
        "dynasty": "宋",
        "collection_info": null
    },
    {
        "uuid": "8f1b96104ccfd3c59423c91ba802fe10",
        "title": "秋风",
        "author": "方回",
        "content": "剩喜秋风起，空庭老树间。\n夜凉瞻北斗，晨爽对南山。\n□□黄花近，今年白羽閒。\n未妨缺耕敛，尚觉老躯顽。",
        "dynasty": "宋",
        "collection_info": null
    },
    {
        "uuid": "97799546c3173e6e6975431f4189263f",
        "title": "寄康庆之钱塘二首  其一",
        "author": "方回",
        "content": "奕品深参古烂柯，笔踪傍出旧临河。\n诗成不觉千篇易，书读曾踰万卷多。\n壮士玉关汗血马，美人南国采莲歌。\n俊游奇观平生事，将相其如此老何。",
        "dynasty": "宋",
        "collection_info": null
    },
    {
        "uuid": "86206c47bc5923d4845e8cb4a84858ba",
        "title": "寄康庆之钱塘二首  其二",
        "author": "方回",
        "content": "暮年生计乏从容，六秩临头万事慵。\n官酒河豚如有毒，故姬秋燕已无踪。\n往来迎送犹多事，俯仰炎凉竟少悰。\n独□已知心欲去，西湖同赏木芙蓉。",
        "dynasty": "宋",
        "collection_info": null
    },
    {
        "uuid": "da5a9aa131e92f18e7bba43f10355bb2",
        "title": "估客乐",
        "author": "方回",
        "content": "为吏受赇婴木索，汉相忽遭东市斮。\n不如估客取邪赢，居货罔人人不觉。\n布素寒儒守乡学，夜夜孤灯同寂寞。\n不如估客醉名倡，百万呼卢投六博。\n估客乐哉真復乐，大舶飞山走城郭。\n珊瑚未数绿珠楼，家僮多似临邛卓。\n十牛之车三百车，雪象红牙水犀角。\n养犬喂肉睡毡毯，马厩馿槽亦丹癯。\n生不羡凤凰池，死不爱麒麟阁，估客乐哉真復乐。\n迩来六月钱塘潮，一估传呼千估愕。\n大风来自度朔山，吹倒岷峨舞衡岳。\n一江一日殒千艘，四海五湖可隃度。\n诸宝下输龙王宫，鰕蟹龟鼋恣吞嚼。\n人言估客乐，估客有时也不乐。\n百年计较千年心，不禁一日风涛恶。",
        "dynasty": "宋",
        "collection_info": null
    },
    {
        "uuid": "8a0e81ab55903f5ebcfe2bed5ec2b5e9",
        "title": "六十吟五首  其一",
        "author": "方回",
        "content": "六十衰年万事尝，西风迴首战争场。\n科名官职俱虚幻，学问文章总废忘。\n死见几人饶酷毒，生怜此老尚昂藏。\n故应许似篱边菊，百种花残独傲霜。",
        "dynasty": "宋",
        "collection_info": null
    },
    {
        "uuid": "e4f3f3c47f279262f504e7d034a91ec3",
        "title": "六十吟五首  其二",
        "author": "方回",
        "content": "六十曰耆七十稀，西山能有几□□。\n宾鸿蛰燕秋如故，朗月清风事总非。\n美酒难求周九鼎，丽人多僣管三归。\n衰荣颠倒知何意，草上谁家露不晞。",
        "dynasty": "宋",
        "collection_info": null
    },
    {
        "uuid": "6af54dae08a8f650ce7e64e894820897",
        "title": "六十吟五首  其三",
        "author": "方回",
        "content": "开岁当为耳顺翁，知非又过十秋风。\n尚多儿女婚姻□，□使田园伏腊空。\n迎菊作诗先自喜，设茶当酒未为穷。\n顽躯定不缘愁死，纵死还如不死同。",
        "dynasty": "宋",
        "collection_info": null
    },
    {
        "uuid": "1d5ea2e91d514fc8d59a78c1aca8c0ff",
        "title": "六十吟五首  其四",
        "author": "方回",
        "content": "三十年将一世论，缪悠两世见儿孙。\n纷纭往事皆如梦，漫浪虚名独许存。\n蚤遣候虫忧敝絮，悬知寿客笑空樽。\n径芜阶叶无人扫，卧听秋风昼掩门。",
        "dynasty": "宋",
        "collection_info": null
    },
    {
        "uuid": "11e8f4688a4ce50bfe5ccc397ce68866",
        "title": "六十吟五首  其五",
        "author": "方回",
        "content": "昼暑微遒暮已凉，中秋近□更重阳。\n少时痛饮不胜乐，老病积忧无此狂。\n岁六十翁扶药饵，家三百指望裘裳。\n空庭月侧荒山悄，起望星河夜慨慷。",
        "dynasty": "宋",
        "collection_info": null
    },
    {
        "uuid": "6ed79e2b327353c6a3661229a4593280",
        "title": "览古五首  其一",
        "author": "方回",
        "content": "人有好与恶，造化无颇偏。\n种谷匪种稗，稗实在谷先。\n谓天不佑恶，细察似不然。\n麟凤世罕识，蛇虎动百千。\n泗水两师生，万古大圣贤。\n瓢饮短命死，绝粮陈蔡间。\n雍彻柄鲁政，脍肝延天年。\n气运苟如此，周衰何足言。",
        "dynasty": "宋",
        "collection_info": null
    },
    {
        "uuid": "c53dde1a44efd80f233a25367741bdc4",
        "title": "览古五首  其二",
        "author": "方回",
        "content": "读书以修身，末惟利之渔。\n夏侯诧拾芥，桓荣陈其车。\n初学瞇训诂，利心已炎如。\n为吏未识字，嗜贿不顾躯。\n青青陵陂麦，歌声何舒舒。\n金椎勿造次，恐伤口中珠。\n岂不事诗礼，所为乃凶渠。\n用世率此辈，生灵夫何辜。",
        "dynasty": "宋",
        "collection_info": null
    },
    {
        "uuid": "923d65a05373c5a42081f01b6f146008",
        "title": "览古五首  其三",
        "author": "方回",
        "content": "父子具曰圣，相谓为仲尼。\n独于春秋学，盲心无能稽。\n僻说竺老滓，苛政斯鞅靡。\n神天有弗察，大柄斯人尸。\n典午起九死，众鬼宗魔师。\n紫宫坐张楚，赤县生刘齐。\n镠帅岂办□，□阜实召之。\n至今二百年，遗祸殃蒸黎。",
        "dynasty": "宋",
        "collection_info": null
    },
    {
        "uuid": "ea995744c084ae7f5b22bc872306ac34",
        "title": "览古五首  其四",
        "author": "方回",
        "content": "贤者傥畏死，世论终不公。\n古若不置死，何藉诛妖凶。\n荆舒底姦鬼，庙食丘轲同。\n举世知其非，嗫嚅不敢攻。\n着书斥日录，独一陈了翁。\n祸至裂宇宙，板荡中原空。\n笔削讨厥罪，乃在干淳中。\n我读四朝史，方知天听聪。",
        "dynasty": "宋",
        "collection_info": null
    },
    {
        "uuid": "781b0470c5387f97db4c9c2d3f281ddc",
        "title": "览古五首  其五",
        "author": "方回",
        "content": "六经乐故亡，三礼復不完。\n名数颇舛剌，或亦疑同官。\n易诗书春秋，论孟庸学篇。\n弥缝救破断，谁实心斯传。\n始以营道翁，终之紫阳仙。\n堂堂七君子，如日常在天。\n有暮必有旦，岂无来者贤。\n大匠一朝作，绳墨其拾旃。",
        "dynasty": "宋",
        "collection_info": null
    },
    {
        "uuid": "f762e4f22f5419d869e7bc5167fc065f",
        "title": "北珠怨",
        "author": "方回",
        "content": "北方有奇蚌，产珠红晶荧。\n天鹅腹中物，万仞翔冥冥。\n此贪孰能致，俊鹰海东青。\n鈎戟为爪喙，利刀以为翎。\n采之肃慎氏，扶桑隔沧溟。\n无厌耶律家，苛取不暂停。\n中夏得此珠，艷饰生芳馨。\n辽人贸此珠，易宝衔□軿。\n东夷此为恨，耻罍嗟罄瓶。\n渡兵鸭绿水，犁扫黄龙庭。\n夹山一以灭，河朔无锁扃。\n幽燕及淮江，赤地战血腥。\n徒以一珠故，百亿殃生灵。\n两国失宗社，万乘栖囚囹。\n旅獒戒异物，圣人存为经。\n徒以一珠故，天地生虫螟。\n此事有本原，貛郎柄熙宁。\n力行商君法，诡勒燕然铭。\n延致众姦鬼，坏败先朝廷。\n焉得致渠魁，轘裂具五刑。\n钟山有遗瘗，漾之江中泠。\n我作北珠怨，哀歌谁忍听。",
        "dynasty": "宋",
        "collection_info": null
    },
    {
        "uuid": "d57dfd0734496a9237a6bd657d5e4aca",
        "title": "戏咏老农观稻以秋字为韵  其一",
        "author": "方回",
        "content": "扶杖行阡陌，秔籼极望秋。\n儿孙邀按视，父宿听分抽。\n村佃同黄馘，山妻对白头。\n负禾难努力，拾穗尚明眸。\n粪薄嫌苗瘠，耘迟讶草留。\n后生无乃懒，今岁更奚尤。\n籴价先朝贱，租期旧尹优。\n迩来非昔比，谁復为侬忧。\n路远筋骸倦，风凉咳唾稠。\n采壶炊破甑，啖茹荐新篘。\n一饭都能几，三杯即告休。\n堆场喧鸟雀，隘巷集羊牛。\n幼稚茅茨候，驩呼果栗求。\n虽无玉鸠赐，端胜富民侯。",
        "dynasty": "宋",
        "collection_info": null
    },
    {
        "uuid": "aaac259ea2dd75ba285c36c59c101267",
        "title": "戏咏老农观稻以秋字为韵  其二",
        "author": "方回",
        "content": "久无筋力荷鉏耰，坐阅千畦䆉稏秋。\n又喜黄云今满眼，不知白雪已盈头。\n丁宁幼稚频驱雀，约敕比邻远放牛。\n及早儿孙了租税，颓龄一饱更何忧。",
        "dynasty": "宋",
        "collection_info": null
    },
    {
        "uuid": "6d87a629e7145e6b776251f1a3c088df",
        "title": "夜起有感",
        "author": "方回",
        "content": "古人所愿为，莫若言事官。\n前后五百辈，风节何索然。\n士所甚荣者，草诏登金銮。\n缪妄或预选，文章何足传。\n又如相人国，操秉中书权。\n姦邪杂庸懦，覆餗鼎实颠。\n代天分百工，设此三要职。\n我虽幸登名，三不践其一。\n尝叨台谏命，大臣阴见柅。\n击搏非所能，甘受一麾斥。\n于时已溃乱，竟不保宗祏。\n论罪诛枯𩨨，孰可付史笔。\n星河夜西流，看天徒嘆息。",
        "dynasty": "宋",
        "collection_info": null
    },
    {
        "uuid": "843ea64f47b98964173af34ed92f2255",
        "title": "闻笛叹",
        "author": "方回",
        "content": "读书夜倦灯影暗，屋外笛声何处来。\n邻翁吹笛意本乐，闻笛如我心何哀。\n如说生离苦，天涯海角无由迴。\n又如诉死别，委骨黄壤埋蒿莱。\n失身羁妇过昭君冢，偾军老将上李陵台，东坡澹庵惠州新州更海外。\n经义字说蛊场屋，格天之阁高崔嵬。\n元佑太母地下负废立之谤，昭慈再废入道冷屋扃荒苔。\n济阳一去饮霅水，不得其死二十七年，老姦擅位污公台。\n分明历历道此事，使我颜色黯然如死灰。\n岂止山阳向秀感，徒为嵇吕二子空徘徊。\n平生不识音与律，但喜乐工奏曲作技倾金罍。\n不谓今夕此何夕，江淹别恨二赋尽到眼，玉川子涕泗虾蟆食月万古不可开。\n铁肠石肺百杂碎，惊魇不顾闺中孩。\n壁下偶有酒，顾谓斟一杯。\n一杯薄酒何足御此大愤怨，不如愚无知者酣卧鼻息长如雷。\n须臾笛声寂无有，出视空庭但星斗。",
        "dynasty": "宋",
        "collection_info": null
    },
    {
        "uuid": "46a16dbefd61a189fa5ea489f5092194",
        "title": "令狐信芳招饮天庆呈张文焕",
        "author": "方回",
        "content": "仲秋久不雨，残暑气犹鬰。\n昼梦化飞鸿，青冥脱罗罻。\n果有叩门者，嘉招为湔祓。\n林下见高人，杯中得佳物。\n世故万不平，如利剑一刜。\n何况诗家流，谈锋出奇倔。\n味同本道合，心敬匪貌屈。\n维兹古琳宫，岿然金碧屹。\n生云石巑岏，荫日树蓊蔚。\n更有竹万竿，风梢互披拂。\n黄冠作何行，享此傲簪绂。\n吾侪许借景，仙意亦彷佛。\n其徒传异书，昇空白日歘。\n腐儒早知命，灵丹未甘乞。\n座间亦有赋，肠枯语言吃。\n崖根茗泉深，尚留一再掘。",
        "dynasty": "宋",
        "collection_info": null
    },
    {
        "uuid": "0bd4cf22c04c5cc470b3ca1e1881daa4",
        "title": "同张文焕过吴式贤二十六韵",
        "author": "方回",
        "content": "退居乏晤语，蒿莱翳荆扉。\n闉阇一以出，秋色饶清辉。\n东鲁有名士，勋庸厌常旗。\n欢言拨簿领，宿约寻郊圻。\n小舆信自逸，宁知劳者唏。\n遐眺豁蒙蔽，未若联鞍鞿。\n沦漪涉浅濑，杳窕穿晴霏。\n西成禾稼熟，南宾鸿雁飞。\n岁晏苦不乐，来日□已希。\n怀人况有愿，渴心奉容徽。\n丘园隠君子，结佩纫芳菲。\n恬养足道气，悟悦通禅机。\n渠石转流水，筑埭临弯崎。\n柽榉荫书艇，芰荷环钓矶。\n復有芦苇丛，江湖思依依。\n起予一襟风，万有浮埃微。\n设礼古俎豆，执事儒冠衣。\n儿侄亦敬客，走趋色无违。\n缅怀十年前，杰阁何巍巍。\n幻境值革故，高踪甘遯肥。\n利达被鼎贵，朝露终易晞。\n孰能保令名，百世无评讥。\n庄叟适游濠，曾生傲浴沂。\n俯仰宇宙间，此会应復稀。\n邃剎玩奇刻，乔林媚余晖。\n冥冥尘外心，澹然暮忘归。",
        "dynasty": "宋",
        "collection_info": null
    },
    {
        "uuid": "ec8790a341adcbeb759144e975564ec7",
        "title": "访吴式贤归赋诗復以未用韵成篇如前数",
        "author": "方回",
        "content": "秋仲已数晨，残暑饕余威。\n两旬赫斯旱，岁事将告饥。\n五谷既不熟，百卉亦具腓。\n白露辍救田，巫祝绝祷祈。\n泱漭原野间，行行策征騑。\n所至问父老，最苦螟与蜚。\n官府发令宽，疲甿犹庶几。\n奈何迫赋役，有弦终无韦。\n初筮或金紫，不復先绿绯。\n牛羊为求刍，今乃如猎围。\n戚吁良易察，厥病不在厞。\n适我故友家，美奂思如翚。\n谓言绿林辈，秉畀灰炎辉。\n别墅今尚佳，细故未足欷。\n明窗可教子，辛苦出萤帏。\n地出禁酒界，煮鱼刲豪豨。\n饤果灿□枣，芼羹芬藿薇。\n老衰感嘉意，满斟余十挥。\n缪忝五年长，一命先登畿。\n三益夙好在，万事危途非。\n此来听所谈，字字侔珠玑。\n终当簉凤沼，否亦齿虎闱。\n民瘼熟览采，一一笺斧扆。\n何乃怀其宝，不受良工睎。\n昔□更四稔，泮水撷藻芹。\n晚节岂倦游，故託左臂痱。",
        "dynasty": "宋",
        "collection_info": null
    },
    {
        "uuid": "1468863d1d29db9e52b2cda1bd33b1b9",
        "title": "再简吴式贤",
        "author": "方回",
        "content": "郊居纵復远康庄，如许诗名许遁藏。\n有客远来期识面，不吾遐弃例登堂。\n眼高心远干坤窄，树密泉深上下凉。\n谁与图成后三笑，陶巾底用间缁黄。",
        "dynasty": "宋",
        "collection_info": null
    },
    {
        "uuid": "7b9bd5748048b709c6e5b1a081b417c7",
        "title": "遇李尊师",
        "author": "方回",
        "content": "东城焉所适，有此松下风。\n更有竹万计，连山翠如葱。\n长廊无人白日静，古坛高殿秋阴中。\n云房锁扃帘幔捲，久乃忽遇星冠翁。\n一笑呼茗茗立具，坐对井边骧首龙。\n五十余年阅此画，偶许后死频过从。\n畴昔共饮徒，十不见八九。\n昇天岂其然，冢骨今定朽。\n老夫起立意欲去，尊师顾谓已温酒。\n人生一刻快意难，何幸有酒浇此口。\n屡劝不容遽上马，上马出门却回首。",
        "dynasty": "宋",
        "collection_info": null
    },
    {
        "uuid": "c915f61d828060b390780e0bb09ff32b",
        "title": "秋日",
        "author": "方回",
        "content": "尽日秋园掩竹扉，小堂临砌坐斜晖。\n有心觅句无心得，畦叟浇花蚱蜢飞。",
        "dynasty": "宋",
        "collection_info": null
    },
    {
        "uuid": "5664d0d86e4dc934d2eddaf24192434f",
        "title": "探菊二首  其一",
        "author": "方回",
        "content": "秋旱今年冷意乖，将无断送老生涯。\n山田百谷俱焦槁，一雨何妨为菊花。",
        "dynasty": "宋",
        "collection_info": null
    },
    {
        "uuid": "04f81f0c19ac872b442d607a0fb5037f",
        "title": "探菊二首  其二",
        "author": "方回",
        "content": "心最怜渠旱菊苗，蕊青如粟间如椒。\n小劳汲井何妨事，有酒吾当着酒浇。",
        "dynasty": "宋",
        "collection_info": null
    },
    {
        "uuid": "124783b510f4f3138b96ab0d892c5a61",
        "title": "中秋前夕三首  其一",
        "author": "方回",
        "content": "中秋无酒定醒然，清赏今宵月已圆。\n喜我小儿才五岁，犹能倚户望高天。",
        "dynasty": "宋",
        "collection_info": null
    },
    {
        "uuid": "b91fd30465d15db090eea7a5ab3b9186",
        "title": "中秋前夕三首  其二",
        "author": "方回",
        "content": "稍穿疏树残光碎，徐碾晴空素艷流。\n交过子时是明日，搀先半夜赏中秋。",
        "dynasty": "宋",
        "collection_info": null
    },
    {
        "uuid": "326a69a026027585ee59659ef35af209",
        "title": "中秋前夕三首  其三",
        "author": "方回",
        "content": "山头月到天心小，林下秋生夜半寒。\n不待明朝已三五，四更仍续五更看。",
        "dynasty": "宋",
        "collection_info": null
    },
    {
        "uuid": "0d30a61c1aee176ce8b57f0e440638a9",
        "title": "中秋夜有客携酒",
        "author": "方回",
        "content": "中秋谓无酒，忽有携酒者。\n联翩二三客，柴门繫嘶马。\n膨脝两大瓮，待月列堂下。\n空庭碧天阔，秋色极潇洒。\n皓魄初未出，稍觉云暗野。\n须臾冰团挂，细字可读写。\n琵琶拨旁行，此曲岂和寡。\n村伎杂南北，焉有容色冶。\n老夫但满饮，不復记杯斝。\n嘲诙颇恶剧，罚筹不吾拾。\n自从历丧乱，万事付苟且。\n应接日纷糅，口耳似聋哑。\n久旱百谷死，心望时雨泻。\n虽逢芳醑溢，更着纤指把。\n丈夫忽有念，外物皆土苴。\n客去欲夜半，一笑真醉也。",
        "dynasty": "宋",
        "collection_info": null
    },
    {
        "uuid": "b3c90578c53370f5ce040594c066d8bf",
        "title": "社前一日用中秋夜未尽韵",
        "author": "方回",
        "content": "清晨视园树，槁叶脱梧槚。\n邻家馈彘肉，里巷作秋社。\n报赛有故常，民俗其敢罢。\n勾龙得无羞，土毛旱欲赭。\n贫家节□常，素不徼福嘏。\n又况禁酒严，罄室覆老瓦。\n两男隔邻郡，久未泛归槎。\n小儿及二女，嬉戏粗娅姹。\n叫啼索梨栗，短裳或露骻。\n乃翁老钝极，久困谗口哆。\n下体毒痔漏，中脘痼癥瘕。\n舂秫裹青箬，杵臼亦旋假。\n意以娱幼稚，鲜欢类炙輠。\n东墙掘小池，南荣续前厦。\n明旦宜鸠匠，窘局笑穷𥦛。\n排闷赋此作，鄙俚愧不雅。",
        "dynasty": "宋",
        "collection_info": null
    },
    {
        "uuid": "2579d94a5ea346c6f80ac713299778f4",
        "title": "八月十八社不雨得酒",
        "author": "方回",
        "content": "近社当有雨，至是终无之。\n家贫久无酒，忽有社酒持。\n万事不可料，人生难前知。\n穷山旱已甚，园草日就萎。\n重九倏復近，睠焉顾东篱。\n稼穑不我与，灌此青蕊枝。\n幽赏心所寄，曾不忧朝饥。\n果茹愧云鲜，聊兹抚幼儿。\n扁舟欲有适，矫首空遐思。",
        "dynasty": "宋",
        "collection_info": null
    },
    {
        "uuid": "ade255f1ba3e3b77193c5db4e2178e82",
        "title": "社后己未始雨酒边书",
        "author": "方回",
        "content": "今年五月梅，昼夜雨不止。\n及兹七八月，一旱乃如此。\n古言了无验，社公饮旧水。\n岂其世俗移，难復论常理。\n里门分内竟，谁记戊与己。\n诘朝始霢霂，渐作霈然喜。\n破靴行荒园，沙泥濡足指。\n蕉扇戴头归，声类钓蓬底。\n有田谷不登，无田吾何耻。\n荷锄莳蔬者，告谓土润咫。\n芙蓉一二开，红蓼乱纷委。\n木落楼阁出，风物甚清美。\n偶兹樽酒具，小醉亦可尔。\n土木愚顽姿，颓然隠吟几。\n天地万古悠，微躯一稊蚁。\n区区曷足云，后当知此士。",
        "dynasty": "宋",
        "collection_info": null
    },
    {
        "uuid": "b3f8b00263c42e56cc112c08ac0f0df2",
        "title": "社后復晴",
        "author": "方回",
        "content": "无租犹欲望丰年，岂不差于酤籴便。\n浪说岁星守南斗，略微社雨润秋田。\n异哉古语俱难信，老矣余生益自怜。\n已近重阳更晴旱，潘郎佳句亦虚传。",
        "dynasty": "宋",
        "collection_info": null
    },
    {
        "uuid": "aecbad8966e3e7be476d4d81ca4beec5",
        "title": "小园",
        "author": "方回",
        "content": "累土为台就浚池，小园聊尔寄娱嬉。\n栽花谁觉似贫户，煮菜自量无厌时。\n月下秋声长不寐，水中树影最宜诗。\n客来客去频欢喜，祇为能饶一着棋。",
        "dynasty": "宋",
        "collection_info": null
    },
    {
        "uuid": "aa9257b29454ad57656d499ffb324836",
        "title": "拟咏贫士七首  其一",
        "author": "方回",
        "content": "陶渔起畎亩，在野贤无遗。\n世岂有贫士，贫民且无之。\n鳏寡不敢侮，俊乂斯可知。\n末季尚贪慾，高位多穷奇。\n有如元恺者，岂不寒与饥。\n寒饥士之常，苍生良足悲。",
        "dynasty": "宋",
        "collection_info": null
    },
    {
        "uuid": "5bc5c4f3ea9c355e263a9bf7324d7097",
        "title": "拟咏贫士七首  其二",
        "author": "方回",
        "content": "生不逢尧舜，夜歌齐国门。\n短布适至骭，顾此何足言。\n得无慕反坫，颇欲致饱温。\n区区霸者佐，治躬乏本原。\n易地可禹稷，独许陋巷颜。\n管卑况彼宁，人品当尔论。",
        "dynasty": "宋",
        "collection_info": null
    },
    {
        "uuid": "61e7da2b96dadfe3282a501cfad71d51",
        "title": "拟咏贫士七首  其三",
        "author": "方回",
        "content": "周公昔下士，一饭不遑餐。\n四海颂声作，白屋无復寒。\n三家柄鲁国，阳虎盗屿璠。\n曾原二三子，忍饥依杏坛。\n士当察时命，固穷心所安。\n何至挟长铗，特为无鱼弹。",
        "dynasty": "宋",
        "collection_info": null
    },
    {
        "uuid": "f69173557ddc38355af56a0d9b4f3626",
        "title": "拟咏贫士七首  其四",
        "author": "方回",
        "content": "昔在冯敬通，晚节极穷困。\n岂不尝专城，肥遯故无闷。\n如何彼江生，赋此以为恨。\n政坐不能隠，揣谓意有怨。\n与世一不合，心迹当两远。\n岂容近市朝，尚与俗物溷。",
        "dynasty": "宋",
        "collection_info": null
    },
    {
        "uuid": "e71f64bbc7b51d6027c00cf9a26870d8",
        "title": "拟咏贫士七首  其五",
        "author": "方回",
        "content": "堂堂孔北海，不忧樽酒空。\n一旦坐口语，老瞒不见容。\n危行言未逊，难保明哲躬。\n虞翻落日南，管宁老辽东。\n事至于此极，岂愿飘孤蓬。\n所以焦先者，愧处蜗庐中。",
        "dynasty": "宋",
        "collection_info": null
    },
    {
        "uuid": "31d9075ab7f9d56c4ea5dd06f396ed4c",
        "title": "拟咏贫士七首  其六",
        "author": "方回",
        "content": "少陵走西蜀，坡仙谪罗浮。\n暗与渊明合，九日无新篘。\n儿曹处此境，四顾定復愁。\n惟此三老翁，浩然无所忧。\n作诗配日月，万古长空流。\n寄谢酩酊子，讵识黄花秋。",
        "dynasty": "宋",
        "collection_info": null
    },
    {
        "uuid": "b0e3f6403db95159d9628560bb6169a3",
        "title": "拟咏贫士七首  其七",
        "author": "方回",
        "content": "龚夬坐何罪，持扇行觅钱。\n唐意介之孙，忍饿死空山。\n我尝读史册，怅望南渡前。\n似兹良亦多，晚辈未可姗。\n此责有所归，冠裳天地颠。\n祸至崩杞国，彼悔其奚言。",
        "dynasty": "宋",
        "collection_info": null
    },
    {
        "uuid": "73b9648367ccb4c5ec8002cd6984e053",
        "title": "九日无酒",
        "author": "方回",
        "content": "陶杜休官窘可知，更怜坡老惠州时。\n三人九日俱无酒，一笑千年各有诗。\n我辈固穷生事拙，今秋悭雨菊花迟。\n典衣不办杯中物，空嗅青英有所思。",
        "dynasty": "宋",
        "collection_info": null
    },
    {
        "uuid": "67e23e8a4a15b697b538722449c98ceb",
        "title": "九日烹二鸡终不得酒",
        "author": "方回",
        "content": "长女近归宁，念母省所患。\n临别无可烹，仅余一老雁。\n兹辰遂重九，空庖绝刍豢。\n伏雌劣足膳，时醪靡由办。\n平生万卷肠，半世饫藜苋。\n中尝长军府，岂不讌集惯。\n晚年畏祸机，弃官老林涧。\n卖书辍架籤，典衣解袍襻。\n佳节无一钱，终不羡朽贯。\n瓶罄何耻为，更用奴隶讪。\n但甘颜乐瓢，宜免周誓轘。\n粲粲东篱英，聊与岁同晏。",
        "dynasty": "宋",
        "collection_info": null
    },
    {
        "uuid": "0615ed36ca246e5f2406b1ec7660fedb",
        "title": "九日用渊明韵二首  其一",
        "author": "方回",
        "content": "穷山岂有节，疲氓不聊生。\n比户迫冻馁，九日存空名。\n旦视觜参中，斗极南北明。\n知我乏机杼，促织亦销声。\n昔健酒易得，痛饮倚妙龄。\n焉知齿髪暮，壶尽无可倾。\n寒英粲荒圃，槁叶铿前荣。\n坚忍验学力，乖离怅时情。\n死也谅不磨，可惜百无成。",
        "dynasty": "宋",
        "collection_info": null
    },
    {
        "uuid": "f97e44a4dd4df875f9519f0cbf9d0e51",
        "title": "九日用渊明韵二首  其二",
        "author": "方回",
        "content": "渊明谢督邮，犹有金石交。\n故人笃古谊，未随霜叶雕。\n把菊东篱下，气与南山高。\n颜生忽至止，双凤鸣青霄。\n我誓死岩穴，瓮灌讵云劳。\n奈何今年秋，一旱川原焦。\n酒钱蔑由致，拟坡聊和陶。\n索寞世所贱，由来非一朝。",
        "dynasty": "宋",
        "collection_info": null
    },
    {
        "uuid": "a2d80b29b2099d14064cb6ea8c88b6a3",
        "title": "復记乙酉重九",
        "author": "方回",
        "content": "无酒无钱不可赊，穷居犹胜走天涯。\n晴轩小圃篱门掩，时有人来觅菊花。",
        "dynasty": "宋",
        "collection_info": null
    },
    {
        "uuid": "9cbae9847bbf2cd25c7661cf2da4e24c",
        "title": "送汪以南教授  其一",
        "author": "方回",
        "content": "郡文学掾未宜卑，四七元勋所愿为。\n归兴忽如忆鲈鲙，閒心肯復恋皋比。\n郑虔粱肉非无分，薛令桑榆竟自奇。\n想见田园有余乐，时能寄我和陶诗。",
        "dynasty": "宋",
        "collection_info": null
    },
    {
        "uuid": "392c743da5965349f59380d3aa351286",
        "title": "送汪以南教授  其二",
        "author": "方回",
        "content": "未至无毡坐客寒，兴阑自欲早休官。\n新下泽车款段马，旧逢掖衣章甫冠。\n冷看群飞终可愕，真能勇退岂为难。\n人生底是閒居好，心稳神清梦亦安。",
        "dynasty": "宋",
        "collection_info": null
    },
    {
        "uuid": "2f69048619e38af7dee8ac2a9bfd484f",
        "title": "送汪以南教授  其三",
        "author": "方回",
        "content": "独冷儒官亦独清，前贤补处讵云轻。\n后山三任入东观，修水七年留北京。\n底用过多求美宦，自应垂后保香名。\n赠言我竟无堪说，笑指篱边秋菊英。",
        "dynasty": "宋",
        "collection_info": null
    },
    {
        "uuid": "04187c004331360fa7f44827729b3352",
        "title": "次韵汪以南归途见寄",
        "author": "方回",
        "content": "身轻更觉马蹄轻，倦听昕堂讲鼓声。\n示病早能效摩诘，赋归真復继渊明。\n食租近郭膏腴足，卜筑依山爽垲成。\n疾寄新诗似怜我，弃田捐宅不聊生。",
        "dynasty": "宋",
        "collection_info": null
    },
    {
        "uuid": "1a2615a48f441498ec1574b46fb6da56",
        "title": "村路有呼予老朝奉者",
        "author": "方回",
        "content": "真公真相自难诬，非相非公亦好谀。\n谁忽谓予老朝奉，心知不是贋称呼。",
        "dynasty": "宋",
        "collection_info": null
    },
    {
        "uuid": "e28168c27ef46b92d19b8f4ea841ec62",
        "title": "王干三岭",
        "author": "方回",
        "content": "澄练平皋水屈盘，青苍松栎拥峰峦。\n霜晴村落全如画，一见都忘上岭难。",
        "dynasty": "宋",
        "collection_info": null
    },
    {
        "uuid": "a494e4df0c1d71f7ddde4dc5f44875a7",
        "title": "戏咏昌化县土风二首  其一",
        "author": "方回",
        "content": "阔衣男子荷薪樵，瘿颈妇人昂髻髫。\n巨石塞途饶荦确，荒村扃户故萧条。\n水风骚屑雨非雨，溪涧复重桥復桥。\n授粲割鲜何敢望，尚无漓酒与侬浇。",
        "dynasty": "宋",
        "collection_info": null
    },
    {
        "uuid": "f439c7e9fcc46aebca1a32d762f45232",
        "title": "戏咏昌化县土风二首  其二",
        "author": "方回",
        "content": "富有大山无广川，积多冢树少炊烟。\n绝奇车盘岭上石，稍阔走马平东田。\n竹筐晒谷争晴日，瓦瓮淹虀及冻天。\n未信苏湖万顷室，数家荞穄树头悬。",
        "dynasty": "宋",
        "collection_info": null
    },
    {
        "uuid": "cac0a881efdf44a4dc6c970f155bfe1c",
        "title": "三贪嘆",
        "author": "方回",
        "content": "十月蛇当蛰，锦文遨道边。\n碎首毙农梃，人蛇胡不然。\n鼠窃不以夜，腐尸供鸱鸢。\n白昼自掇祸，人鼠宜戒旃。\n猛豹落槛穽，割皮充席毡。\n人中亦有豹，勿恃多金钱。\n蛇鼠喻官吏，豹以喻将焉。\n三贪逭天诛，听此三嘆篇。",
        "dynasty": "宋",
        "collection_info": null
    },
    {
        "uuid": "ef5038b0b217b0579a7e5fbb648c177c",
        "title": "村女",
        "author": "方回",
        "content": "青荷叶伞茜裙红，随母归宁省外翁。\n莫笑梳装未京样，兵余犹见太平风。",
        "dynasty": "宋",
        "collection_info": null
    },
    {
        "uuid": "4068c402e380517d22b4a7998198bd17",
        "title": "下营晓行二首  其一",
        "author": "方回",
        "content": "霜锲驼裘耳欲冰，谁家先我已宵兴。\n道傍篱落遮丛篠，隔火荧荧见一灯。",
        "dynasty": "宋",
        "collection_info": null
    },
    {
        "uuid": "543dc81195951d5a4c743fc04b5a81c1",
        "title": "下营晓行二首  其二",
        "author": "方回",
        "content": "月淡云浓弄晓晴，草中白处路微明。\n垂鞭缓辔十余里，始听鸣鸡第一声。",
        "dynasty": "宋",
        "collection_info": null
    },
    {
        "uuid": "89e5191c03d1d89b4853323e10f7010e",
        "title": "行于潜县南田中",
        "author": "方回",
        "content": "曾蹑危桥入县行，萧然无处觅诗情。\n不如涉浅田南过，天目山长一抹横。",
        "dynasty": "宋",
        "collection_info": null
    },
    {
        "uuid": "eab0a75c816febcb79f08d7460f9af01",
        "title": "燥溪晓行",
        "author": "方回",
        "content": "旅宿殊难稳，宵征敢告劳。\n三声鸡未动，五丈月犹高。\n险路纡羸马，寒飈穴敝袍。\n枯林影中过，恐或有梅梢。",
        "dynasty": "宋",
        "collection_info": null
    },
    {
        "uuid": "3b05920b7c3db029ee53b3da92ffbaac",
        "title": "过画龙天始明",
        "author": "方回",
        "content": "落月犹余彩，荒村已几过。\n店明灯透壁，石响马升坡。\n起早寒多嗽，忘劳暗自歌。\n老夫亦小憩，霜重手频呵。",
        "dynasty": "宋",
        "collection_info": null
    },
    {
        "uuid": "00d8786316c8f5a4e8ef4f5a05bcdd44",
        "title": "丁桥晓行",
        "author": "方回",
        "content": "苕水无声镜面光，渔家孤艇泊中央。\n十幅生绡谁画得，一轮斜月一篷霜。",
        "dynasty": "宋",
        "collection_info": null
    },
    {
        "uuid": "5b457069641366c14b95efb289e817c9",
        "title": "赠地里周国祥",
        "author": "方回",
        "content": "存卫府勋有是事，下婢子品斯何心。\n多少幽明不平处，烦君端试指南针。",
        "dynasty": "宋",
        "collection_info": null
    },
    {
        "uuid": "906b0669555cf655a28feed6694260e0",
        "title": "再赠周国祥言相",
        "author": "方回",
        "content": "纷纷世上少全人，鹤睫分光照始真。\n李相头颅君莫笑，神仙犹现羽禽身。",
        "dynasty": "宋",
        "collection_info": null
    },
    {
        "uuid": "ddf358a346a4bd2d539b89f845014153",
        "title": "赠五星梅獬孙",
        "author": "方回",
        "content": "运极螟蛉绍雀儿，太平早有窦郎知。\n市门屠贩规温饱，何足烦君子细推。",
        "dynasty": "宋",
        "collection_info": null
    },
    {
        "uuid": "8444f6e97d326a79e2bf424aae856f61",
        "title": "晚登涌金门城望湖",
        "author": "方回",
        "content": "烟昏日落更谁知，四十流年一饷时。\n水次梅花应独笑，城头老子尚能诗。\n画船绿幕今如梦，雪鬓苍颜只自悲。\n淡抹浓粧有余态，西施终是老西施。",
        "dynasty": "宋",
        "collection_info": null
    },
    {
        "uuid": "c6081d98a51bdd2c4ccd0d17f2b7f574",
        "title": "次韵酬郝润甫二首  其一",
        "author": "方回",
        "content": "与君山泽两臞仙，浪走尘埃汩市廛。\n老貌相逢今又别，余生更觉不如前。\n孰追赤制春秋笔，稍悟黄庭内外篇。\n俯仰此心了无愧，冷看举世售栀鞭。",
        "dynasty": "宋",
        "collection_info": null
    },
    {
        "uuid": "204de7d0318b1b81e2079eed9b06fc0b",
        "title": "次韵酬郝润甫二首  其二",
        "author": "方回",
        "content": "幸君三復甫田诗，髀肉空消万里驰。\n直与羣飞争勇往，可能小退入深思。\n古人未必成功易，智士宁无见事迟。\n海阔天长一翘想，抟鹏岂料竟低垂。",
        "dynasty": "宋",
        "collection_info": null
    },
    {
        "uuid": "429076c62d149e91e1fc58ecd1a7800c",
        "title": "喜赵宾旸至次韵舟行二首  其一",
        "author": "方回",
        "content": "别后生涯两更微，裹粮东路是耶非。\n我才疋马荒山出，公亦轻帆下水飞。\n市酤未成投辖饮，閒枰聊解烂柯围。\n会须一骋吴山目，同上严家九陇矶。",
        "dynasty": "宋",
        "collection_info": null
    },
    {
        "uuid": "cc34c3bab9ab7b6854870cbebd5ad72f",
        "title": "喜赵宾旸至次韵舟行二首  其二",
        "author": "方回",
        "content": "忆泛桐江水，真成照胆清。\n熟知渔父乐，恨乏钓船轻。\n身老不重少，潮平还復生。\n谁能似沙鸟，兴废了无情。",
        "dynasty": "宋",
        "collection_info": null
    },
    {
        "uuid": "6e09310682c62a9e11c9d471d3103208",
        "title": "题陆君雁鹭图",
        "author": "方回",
        "content": "菰米飘香白小肥，汀鸿沙鹭狎晴晖。\n太湖天接吴松阔，莫近能言鸭畔飞。",
        "dynasty": "宋",
        "collection_info": null
    },
    {
        "uuid": "86aaa044cb98a50bcd3cf8fb8ba97cc9",
        "title": "次韵宾旸令郎见示二首  其一",
        "author": "方回",
        "content": "盛名从昔起寒微，逆旅萧条未必非。\n政可夜楼观月落，不应晓枕叹霜飞。\n妙年振鬣思千里，他日干霄会百围。\n通介随时有中道，稍容衰老擅渔矶。",
        "dynasty": "宋",
        "collection_info": null
    },
    {
        "uuid": "19d0b6161a6f6bd2034e98cc5566a423",
        "title": "次韵宾旸令郎见示二首  其二",
        "author": "方回",
        "content": "老我泥涂久，郎君玉雪清。\n百年双鬓谢，一醉万缘轻。\n孰肯延枚叟，端难少贾生。\n修程未可料，聊此慰诗情。",
        "dynasty": "宋",
        "collection_info": null
    },
    {
        "uuid": "36f3c24b899e43bc1c1685ff8aa9b25b",
        "title": "涌金门城望五首  其一",
        "author": "方回",
        "content": "萧条垂柳映枯荷，金碧楼空水鸟过。\n略剩繁华犹好在，细看冷淡奈愁何。\n遥知堤上游人少，渐觉城中空地多。\n迴首太平三百载，钱王纳土免干戈。",
        "dynasty": "宋",
        "collection_info": null
    },
    {
        "uuid": "25af0c89c7d4cfd3651261605247cc2e",
        "title": "涌金门城望五首  其二",
        "author": "方回",
        "content": "左看城阙右看湖，辗翠蹄红路欲芜。\n君子颇闻梁上有，丽人何至水边无。\n他时公论谁良史，往日虚名几腐儒。\n地下西施应冷笑，不缘红粉解亡吴。",
        "dynasty": "宋",
        "collection_info": null
    },
    {
        "uuid": "09965993c3abf83a1eb99fc0926afec6",
        "title": "涌金门城望五首  其三",
        "author": "方回",
        "content": "天迴地转事云轮，湖葑山榛色渐陈。\n坠珥遗钿如隔世，欹楼倾榭最愁人。\n一钱物变千钱直，十户民惊九户贫。\n犹有沙河塘上路，卖花声作旧时春。",
        "dynasty": "宋",
        "collection_info": null
    },
    {
        "uuid": "d559f41f1e910bbeddd660aa40ebd5e5",
        "title": "涌金门城望五首  其四",
        "author": "方回",
        "content": "曾向西湖醉写诗，衰年六十嘆飈驰。\n一毫无补承平世，万事俱非老死时。\n三竺禅窗猿已化，八梅吟冢鹤应悲。\n花秾月艷今如梦，卧听长桥笛夜吹。",
        "dynasty": "宋",
        "collection_info": null
    },
    {
        "uuid": "45e8ca09c16bf0cdb0c0f5b37f7a6257",
        "title": "涌金门城望五首  其五",
        "author": "方回",
        "content": "风入松词万口传，翻成余恨寄湖烟。\n难寻旧梦花阴地，剩放新愁雪意天。\n战罢閒堤眠老马，宴稀荒港泊空船。\n此心拟欲为僧去，政恐袈裟未惯穿。",
        "dynasty": "宋",
        "collection_info": null
    },
    {
        "uuid": "a2dbd3f2305c65c9fa661c04f7113494",
        "title": "赵宾旸唐师善见和涌金城望次韵五首  其一",
        "author": "方回",
        "content": "犹存径菊已无荷，城上霜风疋马过。\n厮养前行疑叵可，徼巡侧睨暗谁何。\n感时诗客推敲苦，逃俗编氓剃落多。\n祇为湖山豢佳丽，水犀十万竞投戈。",
        "dynasty": "宋",
        "collection_info": null
    },
    {
        "uuid": "1938074c1f1fa822a9458846cf3ccac2",
        "title": "赵宾旸唐师善见和涌金城望次韵五首  其二",
        "author": "方回",
        "content": "颓城砖甓堕平湖，禁籞雕残故苑芜。\n戚畹换班言肯用，边庭入相事应无。\n福威玉食欺孤主，诗礼金椎党盗儒。\n丧乱谁怜杜陵老，娇儿短褐倒天吴。",
        "dynasty": "宋",
        "collection_info": null
    },
    {
        "uuid": "3656ad0a0a0a914b7226bd54b80858c3",
        "title": "赵宾旸唐师善见和涌金城望次韵五首  其三",
        "author": "方回",
        "content": "玉斧难修旧月轮，凄凉沙鸟犯鈎陈。\n总因燕颔多庸将，却误蛾眉事别人。\n一纪于今兵粗定，四民莫若士犹贫。\n酒垆高李能同醉，老眼昏花暂觉春。",
        "dynasty": "宋",
        "collection_info": null
    },
    {
        "uuid": "ecb4f3d435996bec3167137838a729ee",
        "title": "赵宾旸唐师善见和涌金城望次韵五首  其四",
        "author": "方回",
        "content": "主人携妓我题诗，三十年如一瞬驰。\n尚想泊船行马处，不殊衝雪探梅时。\n相君已抱牺牛悔，京兆空余鵩鸟悲。\n谁会此怀同向秀，夜邻横玉起孤吹。",
        "dynasty": "宋",
        "collection_info": null
    },
    {
        "uuid": "f8e8acc15d9d05efd8cb6c32c34e2115",
        "title": "赵宾旸唐师善见和涌金城望次韵五首  其五",
        "author": "方回",
        "content": "胪唱曾叨殿上传，末班遥望御炉烟。\n貂蝉公不施霖雨，虮虱臣能补漏天。\n羞见稗官成野史，懒携草具问湖船。\n旧街灯火元宵近，无復遨头夜市穿。",
        "dynasty": "宋",
        "collection_info": null
    },
    {
        "uuid": "a8137b8277920c7b69c33836e1113295",
        "title": "次韵谢曹之才见赠",
        "author": "方回",
        "content": "崦嵫苒苒迫斜晖，梦断铭功十二旗。\n邻曲过从穿不借，故乡书问寄当归。\n固穷敢向中途悔，小隠无令始愿违。\n万境皆空心已死，霑泥落絮肯重飞。",
        "dynasty": "宋",
        "collection_info": null
    },
    {
        "uuid": "3a7b52ee55144319cb4ec6dcdf17352d",
        "title": "寓楼小饮",
        "author": "方回",
        "content": "六贤一道士，邂逅及吾门。\n藉甚西湖客，惭无北海樽。\n雪堂副团练，石鼎老轩辕。\n歌杜诗奇绝，谁能效许浑。",
        "dynasty": "宋",
        "collection_info": null
    },
    {
        "uuid": "c97bacde9d7b4cb34de6203469fe4ca9",
        "title": "次韵仇仁近谢诗跋",
        "author": "方回",
        "content": "羁角朋从饰帨觿，成人可更戏桐圭。\n万钧致力终能举，一字争工未易题。\n鲁颂向来睎考父，雩风元自异公西。\n长江破浪输君手，肯学村船逆上溪。",
        "dynasty": "宋",
        "collection_info": null
    },
    {
        "uuid": "35944fd0fdaa1f7338bec2ca8e001b9a",
        "title": "次韵权季玉枕上偶成",
        "author": "方回",
        "content": "迩日屡闻亲药鼎，客怀沈鬰与谁论。\n细参素问心无病，勤剔青灯眼未昏。\n九折政思为孝子，七襄未用乞天孙。\n察君诗味如枯淡，中有无穷古意存。",
        "dynasty": "宋",
        "collection_info": null
    },
    {
        "uuid": "cd663a618717bbbc3cb057bf1e8287bc",
        "title": "次韵胡正卿",
        "author": "方回",
        "content": "长途疾足讵容休，政是嘶风抹电秋。\n小復低迴从吏隠，未应拘窘嘆官囚。\n声名甫逐涛江起，魂梦空随沁水流。\n一顾即看逢伯乐，直须昼绣问刀头。",
        "dynasty": "宋",
        "collection_info": null
    },
    {
        "uuid": "1ddcf4bad2a54e429260d4ae5df01d53",
        "title": "次韵仇仁近至日",
        "author": "方回",
        "content": "浪说春迴地底阳，驼裘正怯北风凉。\n未来事甚云难测，已老身无日再长。\n紫逻招魂千里雪，彤庭待漏五更霜。\n閒人幸脱拘挛外，客枕何庸早起忙。",
        "dynasty": "宋",
        "collection_info": null
    },
    {
        "uuid": "13496dfcfa5ec6dc94235800cc3cc8e7",
        "title": "次韵仇仁近晴窗二首  其一",
        "author": "方回",
        "content": "涧毛足可继晨羞，窗暗窗明日去留。\n古道海深盘石坠，时情风缓暖丝游。\n天渊有间终何恨，人我相违各不求。\n四顾茫然欲焉往，一寒端为效忠谋。",
        "dynasty": "宋",
        "collection_info": null
    },
    {
        "uuid": "c3a807d0a0d61711c08e0b9cfddaab77",
        "title": "次韵仇仁近晴窗二首  其二",
        "author": "方回",
        "content": "往时淟涊玷蕃宣，处士名闻积有年。\n甚欲同倾彭泽酒，未能略送始兴钱。\n细看好句无疵处，时出名言亦自然。\n苦海爱河争没溺，禅窗一榻篆茶烟。",
        "dynasty": "宋",
        "collection_info": null
    },
    {
        "uuid": "4cc1dc46c0e61a3640491c3b05a05167",
        "title": "次韵仇仁近见赠",
        "author": "方回",
        "content": "霜削风朘缊絮轻，忍能弔古上颓城。\n穷途我辈俱相似，老态今年转可惊。\n差喜有儿胜伯道，故知无婢效康成。\n紫阳溪上余茅屋，终与沙鸥不负盟。",
        "dynasty": "宋",
        "collection_info": null
    },
    {
        "uuid": "d3f8c14280e7cb13a4a994948a5142d4",
        "title": "次韵张仲实见赠",
        "author": "方回",
        "content": "久縻官务费爬梳，一旦投閒得自如。\n紫绶金章已高阁，青鞋布袜是安车。\n漫郎心事诗能说，散圣禅流髪未除。\n物我重轻中了了，可能秤象待苍舒。",
        "dynasty": "宋",
        "collection_info": null
    },
    {
        "uuid": "02db7bea8ce02c3cbf4d80eb3ee09eaa",
        "title": "至日后吴山城隍庙",
        "author": "方回",
        "content": "磴石梯飈俯去鸿，湖江左右海西东。\n冥冥烟雾已难辨，杳杳楼台犹未穷。\n摇翠步莲来陌上，褰红指笋出舆中。\n谁知夜静狐狸吼，粉黛还如旧六宫。",
        "dynasty": "宋",
        "collection_info": null
    },
    {
        "uuid": "bec1bd1a959f85baf88c20ffedbd2f94",
        "title": "会张仲实宅得天字",
        "author": "方回",
        "content": "兵甲更多难，桑榆迫暮年。\n孰能容此老，犹得并诸贤。\n空阔瞻乔木，推移嘆逝川。\n醉乡春有路，暂觉异寒天。",
        "dynasty": "宋",
        "collection_info": null
    },
    {
        "uuid": "0ede03ced074aac048fdcaf66a57f8fd",
        "title": "喜鹤田李元晖至",
        "author": "方回",
        "content": "江海踰千里，春秋近七旬。\n盗兼兵塞路，贫与病随身。\n行李奔穷岁，生刍奠故人。\n论文岂知许，但喜酒杯亲。",
        "dynasty": "宋",
        "collection_info": null
    },
    {
        "uuid": "4dd0a52db17de54a8e3028fb5fe6218d",
        "title": "次韵仇仁近用韵见示五首  其一",
        "author": "方回",
        "content": "时惊驿走听庭宣，老朽于予孰使年。\n鸣玉久忘綪结佩，穿花空忆锦连钱。\n愧非今代王摩诘，许识能诗孟浩然。\n野服幅巾亦堪画，丹青何必上凌烟。",
        "dynasty": "宋",
        "collection_info": null
    },
    {
        "uuid": "d7e6af713bd10a9f37a33ce4b1676620",
        "title": "次韵仇仁近用韵见示五首  其二",
        "author": "方回",
        "content": "眼过登伽皱面羞，湖山信美为谁留。\n开通不办多王老，下泽唯思侣少游。\n行役自量非得已，食贫能忍復焉求。\n余生至此当知命，壮事虚抛更老谋。",
        "dynasty": "宋",
        "collection_info": null
    },
    {
        "uuid": "9a483952452c52783b82b1c202a09af5",
        "title": "次韵仇仁近用韵见示五首  其三",
        "author": "方回",
        "content": "久已休官卧紫阳，故园稍復葺荒凉。\n虽无厦屋千间广，尚有书檠二尺长。\n清赏五更花过雨，珍烹十月菜经霜。\n客游漫惹兴亡恨，早觉归心晓夜忙。",
        "dynasty": "宋",
        "collection_info": null
    },
    {
        "uuid": "17195d0795c315977b44dd863aa95c0d",
        "title": "次韵仇仁近用韵见示五首  其四",
        "author": "方回",
        "content": "治任犹近旦中觿，旅次今移日至圭。\n恶况味逢佳节序，懒情怀怯好诗题。\n向来守黑元知白，几辈平东復镇西。\n定是仇仙知此意，卜邻端欲共花溪。",
        "dynasty": "宋",
        "collection_info": null
    },
    {
        "uuid": "bbf9824b906e26ed492b9d6943145b1f",
        "title": "次韵仇仁近用韵见示五首  其五",
        "author": "方回",
        "content": "褒衣全觉近人轻，击柝鸣鼙满万城。\n士气欲如枯草死，文声未见蛰雷惊。\n绛侯岂识长沙傅，秦宓能非棘子成。\n当復夜窗抱吟膝，百年长与一灯盟。",
        "dynasty": "宋",
        "collection_info": null
    },
    {
        "uuid": "8ac1e24cdac72daa0ec13d1aaf5ff924",
        "title": "别后寄赵宾旸併杨华父二首  其一",
        "author": "方回",
        "content": "虚翁眼暗鲁翁聋，聚散匆匆老病踪。\n近已有人传我死，何期此地与君逢。\n两穷未必时流识，一笑犹为造物容。\n自觉平生豪故在，能挥万字饮千钟。",
        "dynasty": "宋",
        "collection_info": null
    },
    {
        "uuid": "954c0fcc43b793ae01e76b159702f1cf",
        "title": "别后寄赵宾旸併杨华父二首  其二",
        "author": "方回",
        "content": "貌颠神定杨明府，听聩思聪赵广文。\n此老足成三钓叟，相望各占一溪云。\n宾旸客邸偶胥会，华父家园谁共醺。\n为报包山旧乔木，欲来繫马说新闻。",
        "dynasty": "宋",
        "collection_info": null
    },
    {
        "uuid": "a42bcbf45ec262e16eb4056a2955fdc3",
        "title": "次韵张仲实岁晚",
        "author": "方回",
        "content": "老穷胜殀达，敢惜岁时迁。\n食玉多忧死，披簑且醉眠。\n西湖非昔者，南雪尚春前。\n稍足陶瓶粟，诸公不用怜。",
        "dynasty": "宋",
        "collection_info": null
    },
    {
        "uuid": "93d33fcbf5fc89eaca2f097f132b088c",
        "title": "送高险崖一直翁二上人还扬州",
        "author": "方回",
        "content": "岁晚江湖尚此行，从今一钵老淮城。\n闻闻见见元无法，去去来来岂有情。\n肯復餐针效罗什，独能沽酒致渊明。\n风吹云散各南北，我亦归寻钓石盟。",
        "dynasty": "宋",
        "collection_info": null
    },
    {
        "uuid": "11159114545fafe6451778c964c6839c",
        "title": "次韵酬刘彦直",
        "author": "方回",
        "content": "稷下先生旧老成，十年江表耸雄名。\n观星南极孤槎远，赏月西湖独榻横。\n笔底篇章追梦得，樽前风味胜公荣。\n酒楼一诵惊人句，四座如闻霹雳声。",
        "dynasty": "宋",
        "collection_info": null
    },
    {
        "uuid": "2f5a1de23acf7ad995b928cda5e59412",
        "title": "十二月十三日三桥小雪",
        "author": "方回",
        "content": "晓楼衾薄梦迴频，闢户寒光绝点尘。\n各各一篷船未动，差差万瓦屋如新。\n高门定有丰醪饩，下里畴能馈粲薪。\n邻叟踏泥共煎茗，早云多有望晴人。",
        "dynasty": "宋",
        "collection_info": null
    },
    {
        "uuid": "355355e6845bb49af92d03cea719f66b",
        "title": "次韵张仲实读予近稿",
        "author": "方回",
        "content": "平生穷到骨，不受世人怜。\n肠倒三江洗，诗凭万口镌。\n旗常无可纪，衣钵尚堪传。\n今日如斯者，输君独妙年。",
        "dynasty": "宋",
        "collection_info": null
    },
    {
        "uuid": "6e5f3a14e5a085127d625b57bbeb1186",
        "title": "十二月十五日去年以此日归",
        "author": "方回",
        "content": "日月相望夕，西归昔问途。\n焉知穷岁迫，重寓客楼孤。\n压雪弥河舫，胶冰噤树乌。\n遥怜万山裏，儿女乏寒襦。",
        "dynasty": "宋",
        "collection_info": null
    },
    {
        "uuid": "6c5ec378eeef03c1eb2e62a72ddef13c",
        "title": "十六日",
        "author": "方回",
        "content": "来往江復浙，扰扰一年间。\n有子犹相隔，无官亦未閒。\n病嫌真药少，债准旧书还。\n霁雪楼前立，依依忆故山。",
        "dynasty": "宋",
        "collection_info": null
    },
    {
        "uuid": "2c3a94d5bc19adccf7a5d91ceb21fb50",
        "title": "遇仇仁近出斋小饮次前韵五首  其一",
        "author": "方回",
        "content": "贫何所恶贱何羞，寓物无心任去留。\n尚有可人同臭味，足相閒处与交游。\n衔杯痛饮真吾事，插架多书不外求。\n颇欲买邻今已晚，石田茅屋仗谁谋。",
        "dynasty": "宋",
        "collection_info": null
    },
    {
        "uuid": "11ad0d32a29ebde2e196dbf540b32df9",
        "title": "遇仇仁近出斋小饮次前韵五首  其二",
        "author": "方回",
        "content": "万端□□□难宣，此腹便便六十年。\n宁作鸱夷长贮酒，可能□□□名钱。\n一瓢陋巷应常事，驷马高车特偶然。\n潦倒□□□□□，犹胜苔骨卧荒烟。",
        "dynasty": "宋",
        "collection_info": null
    },
    {
        "uuid": "445c2e0181633c333eca60df0607b095",
        "title": "遇仇仁近出斋小饮次前韵五首  其三",
        "author": "方回",
        "content": "知君胸次蔼春阳，与世多炎岂有凉。\n书室相迎黄卷积，羽人同坐白鬚长。\n此翁久客贫兼病，今岁奇寒雪更霜。\n一饷清谈百忧绝，故知退静胜奔忙。",
        "dynasty": "宋",
        "collection_info": null
    },
    {
        "uuid": "2336e3987ffedba7e82cea3e3364e611",
        "title": "遇仇仁近出斋小饮次前韵五首  其四",
        "author": "方回",
        "content": "百斛明珠价尚轻，新诗倍蓰几连城。\n即今自愧才将尽，如我初无语可惊。\n涉世磨治良玉出，刀圭点化大丹成。\n岂徒丽习资朋友，定霸须君主夏盟。",
        "dynasty": "宋",
        "collection_info": null
    },
    {
        "uuid": "ea9ac774333fcb36848319147f8cd1ab",
        "title": "遇仇仁近出斋小饮次前韵五首  其五",
        "author": "方回",
        "content": "我诗市匠制锥觿，君集王朝粲璧圭。\n奇语时常欹枕咏，佳联直欲遍窗题。\n猥思驽驾能追骥，终愧东颦敢效西。\n赤甲白盐三峡路，无人肯泝浣花溪。",
        "dynasty": "宋",
        "collection_info": null
    },
    {
        "uuid": "ace9eb6207653e33832c16c8e58bb520",
        "title": "岁除日陈正之刘彦质来奕",
        "author": "方回",
        "content": "明朝六十遂平头，岂料耆年尚百忧。\n远忆儿孙兼婢仆，欠赍裹饵与衣裘。\n倩人赊酒聊堪醉，看客枰棋卒未休。\n旅□乡心记今夕，北风吹雪满寒楼。",
        "dynasty": "宋",
        "collection_info": null
    },
    {
        "uuid": "0781d26f23bc71769aee29c95abbea08",
        "title": "大雪出三桥寓楼",
        "author": "方回",
        "content": "冻雀愁鸢噤不譁，漫天浩瀚逐风斜。\n映楼横过三千丈，接屋平铺十万家。\n静夜有窗皆贮月，寒空无树不开花。\n诗成欲捻冰鬚断，聊举深杯答岁华。",
        "dynasty": "宋",
        "collection_info": null
    },
    {
        "uuid": "c4852c1abc6c41e95c02ce2516bd8832",
        "title": "丙戌元日二首  其一",
        "author": "方回",
        "content": "犹忆儿时襁褓中，天南跋涉到江东。\n间关岭海三千里，倏忽星霜六十翁。\n追远无涯心事苦，苟生何益暮途穷。\n雪消日薄寒尤力，独倚危楼数过鸿。",
        "dynasty": "宋",
        "collection_info": null
    },
    {
        "uuid": "7671e4dea5e8ebb85db0c1bae44cd168",
        "title": "丙戌元日二首  其二",
        "author": "方回",
        "content": "歙山严濑寄荆扉，想见同时雪正飞。\n柳动梅残惊岁换，儿寒女瘦望予归。\n百年偏许诗名在，双鬓能知世事非。\n社友踏泥肯相顾，酒钱更欲典春衣。",
        "dynasty": "宋",
        "collection_info": null
    },
    {
        "uuid": "3e392babf81317c5db76be5fcf78be45",
        "title": "正月三日立春",
        "author": "方回",
        "content": "曾戴金幡胜，如今有几人。\n尚能容白髪，屡得见青春。\n定力忘寒燠，冥怀任屈伸。\n遥知残雪地，即復化为尘。",
        "dynasty": "宋",
        "collection_info": null
    },
    {
        "uuid": "1525b4ed6559d2359e33eeb34732fcae",
        "title": "感旧",
        "author": "方回",
        "content": "春暖鶑簧绝，宵寒鬼燐微。\n美人应骨朽，华屋已灰飞。\n巷陌名空在，毗邻事总非。\n昔贤歌麦秀，不必泪霑衣。",
        "dynasty": "宋",
        "collection_info": null
    },
    {
        "uuid": "28650dad23a7962db46623277d52cda2",
        "title": "杭正月十三夜",
        "author": "方回",
        "content": "歌鼓犹闻治世音，逃喧爱寂自沈吟。\n九衢翠钿春□□，一室青灯夜独深。\n岂不冻云开霁月，其如老眼异童心。\n□□变幻凉州梦，便觉繁华胜似今。",
        "dynasty": "宋",
        "collection_info": null
    },
    {
        "uuid": "8e16ff8c833773f593e359ee016407a1",
        "title": "杭正月十五夜用韵",
        "author": "方回",
        "content": "随缘徇俗岂知音，戏队遨朋舞间吟。\n但信金鞍忘路远，不知玉漏早更深。\n春光月色相为赐，公子佳人别有心。\n旧观依稀百分一，十年兵甲到如今。",
        "dynasty": "宋",
        "collection_info": null
    },
    {
        "uuid": "f36136fb4ce65e7540778e35e2ac053b",
        "title": "杭正月十七夜用韵",
        "author": "方回",
        "content": "歌词南北混乡音，犹忆仙台万烛吟。\n俗侈观优无不笑，令严罚饮必须深。\n未阑晓阙落梅曲，已动春郊芳草心。\n四十年前政如许，白头悽怆忽斯今。",
        "dynasty": "宋",
        "collection_info": null
    },
    {
        "uuid": "1e0e3e9fbf58a2eaf5e5035211c23f3b",
        "title": "访西湖郑高士",
        "author": "方回",
        "content": "不为寻仙子，吾能远出湖。\n水滨维舴艋，屋角认椶榈。\n漉瓮分红酒，挥毫写白鬚。\n思诗看素壁，待与再来书。",
        "dynasty": "宋",
        "collection_info": null
    },
    {
        "uuid": "22dc8d608452a6f480c764df406f1ddd",
        "title": "喜宾旸再来三桥次旧韵二首  其一",
        "author": "方回",
        "content": "拟撩社瓮共治聋，难向春泥觅雁踪。\n每嘆寄书多不达，孰知行役巧相逢。\n道衣染褐惊新制，醉鼻添皻失老容。\n尽日携儿往何处，归途灯暗夜鸣钟。",
        "dynasty": "宋",
        "collection_info": null
    },
    {
        "uuid": "61efd5467a170babcb2f83b82e7c2acd",
        "title": "喜宾旸再来三桥次旧韵二首  其二",
        "author": "方回",
        "content": "城头霜树迴春色，楼下冰河动水纹。\n联步即堪同拾翠，分携犹记欲书云。\n祝摩肤髪终须尽，质粥书衣尚可醺。\n彼我相㰞两难判，未知百世果谁闻。",
        "dynasty": "宋",
        "collection_info": null
    },
    {
        "uuid": "c143a768e3046ffb07e8cff236bd6fa6",
        "title": "喜寓轩张梦符侍郎下访",
        "author": "方回",
        "content": "事业更篇章，从来例姓张。\n茂先同晋轨，子寿振唐纲。\n已树旗常绩，仍专翰墨场。\n云仍今接踵，月旦早名扬。\n神剑干将出，高冠獬豸昂。\n褰帷初鄂渚，杖斧復钱塘。\n士类星杓仰，文声电泽滂。\n四愁肩慷慨，七命敌铿锵。\n暖酹梅边冢，春遨柳下航。\n留题存感慨，属和笑奔忙。\n羸劣惭形秽，含弘頼疾藏。\n一离湖曲路，五换岁干阳。\n诵句思诗伯，除官说侍郎。\n班联参冢宰，铨部佐文昌。\n北壤蠙蛛割，南邦翠荡翔。\n雪寻浮玉渡，月认涌金墙。\n不鄙侨栖陋，来同雅话长。\n有书兼笔砚，无酒但茶汤。\n衰谢时维迈，羁穷气尚刚。\n斯人一青顾，怀古视穹苍。",
        "dynasty": "宋",
        "collection_info": null
    },
    {
        "uuid": "7be9e452c774e739c8806adc8fdb5a6a",
        "title": "清湖小酌得生字",
        "author": "方回",
        "content": "泯默抑幽抱，低迴挫高情。\n肥遯夙果决，羁旅犹牵萦。\n华摭有旧习，冷嗜无新营。\n醲鲜世所竞，褒博日以轻。\n小人徇流俗，君子怀友生。\n浮𡏖岂不浊，澄渊元自清。\n丹枫昔雁落，绿柳今鶑鸣。\n蛰潜脱寒语，孳乳陶舒明。\n推排故已顺，会合讵易并。\n燠景敞重屋，芳物绵修城。\n愧乏丝竹奏，劣奉殽蔌擎。\n张子霏玉屑，赵老宣金声。\n予辩亦稍纵，遑恤听瞩惊。\n邂逅一兹醉，逝之南山耕。\n瞇目眩迅辙，刚心谢尘缨。\n彼我跬步间，奚翅重溟瀛。",
        "dynasty": "宋",
        "collection_info": null
    },
    {
        "uuid": "ac130bd2263dd33bcddd845a16b0e716",
        "title": "次韵宾旸池字",
        "author": "方回",
        "content": "鸿雁逐稻粱，飞飞无定时。\n槁草火不烬，层冰风已漪。\n观化悟兹理，久甘玄鬓丝。\n良愿息我影，不復天之涯。\n云何事行役，黾勉营所私。\n仰睇斗牛分，俯观朝夕池。\n玉气忽澌尽，侲子犹欢嬉。\n酸感谅徒尔，得酒竟大奇。\n是日春雾霁，西楼昼阴迟。\n云落茧楮墨，雹响纹秋棋。\n幸喜暂合聚，宁忘倏乖离。\n舟楫集津岸，焉得长絷维。\n前谢后花发，东起西星移。\n烂醉未失策，螺螟彼何知。\n冥冥失马福，昧昧亡羊岐。\n终当蜕阛阓，秉耒依农师。",
        "dynasty": "宋",
        "collection_info": null
    },
    {
        "uuid": "a14c8caeca55f8bfc3cc64419ecf6fc1",
        "title": "次韵宾旸子瑱草字",
        "author": "方回",
        "content": "平生挟壮心，长剑倚晴昊。\n岂意日昃歌，高台化为沼。\n沈蛟九渊底，翔凤千仞表。\n永言遯遐迹，未觉鬰孤抱。\n良辰值佳友，忽若咏鳬藻。\n大胜新亭集，洪流吟浩浩。\n初筵客或讶，酒资焉所讨。\n曰予贷诸邻，趁此风日好。\n君看万金室，一朝不自保。\n何如酣中隠，忘忧且娱老。\n赵翁玉雪郎，弄翰颉颃早。\n誉儿未妨癖，长松缘小草。",
        "dynasty": "宋",
        "collection_info": null
    },
    {
        "uuid": "d9a8063fe9955c1f38557300b76cf1fe",
        "title": "次韵刘君鼎见赠二首  其一",
        "author": "方回",
        "content": "厌闻世态已如聋，旧雨人来久绝踪。\n自笑云萍无定止，不图针芥有奇逢。\n侯门列鼎三牲奉，田舍巾车一鹿容。\n试问吟怀欲何向，定应羞傍马医钟。",
        "dynasty": "宋",
        "collection_info": null
    },
    {
        "uuid": "819005bc41a620c84805e004d9e614e8",
        "title": "次韵刘君鼎见赠二首  其二",
        "author": "方回",
        "content": "真復多多穷传记，端能亹亹着诗文。\n名场早捷千军阵，胪陛应符五色云。\n乱后湖山今稍稍，閒中宾主几醺醺。\n衰迟亦欲陪赓唱，未必当筵逮所闻。",
        "dynasty": "宋",
        "collection_info": null
    },
    {
        "uuid": "2ba74269170bc5456695a9a39e5de492",
        "title": "次韵连伯正见赠",
        "author": "方回",
        "content": "古调于今底所寻，麟胶忽嗣绝弦音。\n骤观布置如平易，徐认萦迴极杳深。\n露下九皋秋鹤唳，月寒三峡夜猿吟。\n宁为清绝更凄楚，肯弄文君户外琴。",
        "dynasty": "宋",
        "collection_info": null
    },
    {
        "uuid": "680463b4cb9c5cd902e3a9c6eececc68",
        "title": "断河酒楼得花字落字二首  其一",
        "author": "方回",
        "content": "忽此四十载，弱冠来京华。\n缪乘朝士马，偶驾刺史车。\n谤墨满褚笥，战血腥干铘。\n良喜返初服，草屩牧羜豭。\n曷乃浪復出，头雪眼已花。\n市人幸不识，徒步趋酒家。\n惊倒道上客，高楼何讙譁。\n醉卧忘解衣，巷瓯朝鸣茶。",
        "dynasty": "宋",
        "collection_info": null
    },
    {
        "uuid": "ef897b1bb6a9b76cdfb7ac85367cdeb7",
        "title": "断河酒楼得花字落字二首  其二",
        "author": "方回",
        "content": "六客三老翁，范张雅善谑。\n逆耳两能受，傍观殊错愕。\n当其未醉时，容言极温恪。\n美俗夸英多，玄理探敷落。\n罚𨠵弗少恕，谈锋遂相斫。\n傥非德将之，岂不咎狂药。\n红尘玄都观，玉树临春阁。\n此感独慨予，默然引深酌。",
        "dynasty": "宋",
        "collection_info": null
    },
    {
        "uuid": "960599b21ae8e91cc15e3d37d772d170",
        "title": "次韵宾旸啼字犹字二首  其一",
        "author": "方回",
        "content": "醉眼看东误作西，衣缁巾醭屦拖泥。\n身无却少心徒壮，花自重开草更萋。\n信马旧痕今已灭，干虹老气似宜低。\n楼中是日喧呼甚，闻说邻儿亦止啼。",
        "dynasty": "宋",
        "collection_info": null
    },
    {
        "uuid": "0ac8fd4919b78d6dc23f0401bf130475",
        "title": "次韵宾旸啼字犹字二首  其二",
        "author": "方回",
        "content": "往年灯火醉樊楼，月落吹箫未肯休。\n不惜黄金追胜事，肯迴青眼顾时流。\n燕来鸿去春光在，死易生难病脉浮。\n更问西池赏花约，心虽欲往豫兮犹。",
        "dynasty": "宋",
        "collection_info": null
    },
    {
        "uuid": "a34ef8b54a48ffaba404433233126365",
        "title": "次韵范景文鶑字早字二首  其一",
        "author": "方回",
        "content": "醉眼无国色，醉耳无霆声。\n醉卧亦无梦，一醉泯七情。\n宿醉魂死矣，谁欤奠孔楹。\n酒醒魂忽还，里巷无不惊。\n决定一锸埋，绝胜五鼎烹。\n诗人张公子，中年捐燕鶑。\n独肯从我辈，共醉争筹觥。\n果能再一醉，勿爽游金明。",
        "dynasty": "宋",
        "collection_info": null
    },
    {
        "uuid": "fbf3e746b1ae6d9192397787dde47eb9",
        "title": "次韵范景文鶑字早字二首  其二",
        "author": "方回",
        "content": "深衣讲儒业，羽衣学仙道。\n变性欲变衣，又谓田衣好。\n三叉路口人，左右惑忧抱。\n不如从我游，一醉玉山倒。\n美岂无苏小，富亦有王老。\n谁能一斗间，百篇挺华藻。\n范侯诗酒流，观国声誉早。\n睥睨蛉蜾豪，百万可一扫。",
        "dynasty": "宋",
        "collection_info": null
    },
    {
        "uuid": "e0cb0bdb8c51d4e1a66e7a9a81488694",
        "title": "二月十六日夜独酌思归四首  其一",
        "author": "方回",
        "content": "閒忆山中一片云，归欤莫待草风熏。\n老身岂可为形役，俗语何堪着耳闻。\n乍醉乍醒终鬰鬰，孰非孰是几纷纷。\n颠寒踣饿男儿事，已办渊明自祭文。",
        "dynasty": "宋",
        "collection_info": null
    },
    {
        "uuid": "2430c608bd56fa1875b7bd5a726cd6e8",
        "title": "二月十六日夜独酌思归四首  其二",
        "author": "方回",
        "content": "聊復埋身麵糵昏，倘来倘去肯销魂。\n瓦犹幸有三间屋，绢可全无二丈裈。\n壮士笑谈跻将相，寒儒衰老误儿孙。\n社公雨作春灯暗，独尽花前酒一樽。",
        "dynasty": "宋",
        "collection_info": null
    },
    {
        "uuid": "fbe8e7b89598d3192254226651b8506e",
        "title": "二月十六日夜独酌思归四首  其三",
        "author": "方回",
        "content": "不谢车尘觅饷偎，前行后指亦危哉。\n一贫牵绊似绳缚，百怪攻攒如箭来。\n自倚此中惟拙直，未知何故每惊猜。\n是尧非桀俱尘土，且可深杯更浅杯。",
        "dynasty": "宋",
        "collection_info": null
    },
    {
        "uuid": "a3e3a408249b3818e78521372829b3e2",
        "title": "二月十六日夜独酌思归四首  其四",
        "author": "方回",
        "content": "楼前春水欲生蛙，楼上无眠夜忆家。\n官道靴鸣知有雨，故溪船去好移花。\n耆年极荷神祇借，直性难禁世俗譁。\n便可真归不须梦，烂烹新笋煮新茶。",
        "dynasty": "宋",
        "collection_info": null
    },
    {
        "uuid": "4d60e43c2db65b788dcc8e1526ba70eb",
        "title": "二月十七日偕宾旸市饮二首  其一",
        "author": "方回",
        "content": "误着儒冠玷甲科，休官重到旧沙河。\n未妨缓步微行好，犹恐傍观窃议多。\n我辈相逢唯酒可，桃花如许奈春何。\n雪儿人物今难得，一曲离骚醉自歌。",
        "dynasty": "宋",
        "collection_info": null
    },
    {
        "uuid": "7fc1d9672c4d6cc08d71756a31a4aeba",
        "title": "二月十七日偕宾旸市饮二首  其二",
        "author": "方回",
        "content": "无官岂畏犯金科，饮量真能海纳河。\n人老自于春色淡，花开最恨雨声多。\n向来伴侣今都尽，乃后光阴復几何。\n更挈残樽趋曲巷，小姬摘阮和燕歌。",
        "dynasty": "宋",
        "collection_info": null
    },
    {
        "uuid": "cac2305f27bb2c64077f181c13644971",
        "title": "雨中饮宾旸次前韵二首  其一",
        "author": "方回",
        "content": "早欲升堂学四科，晚年万事已谈河。\n花时气色晴明少，海内交游老死多。\n径醉不须商可否，急归犹欲避谁何。\n春衣难典黄金尽，寻紫阳溪理棹歌。",
        "dynasty": "宋",
        "collection_info": null
    },
    {
        "uuid": "5adf2d9ceff4c8bba1727f69783ace3f",
        "title": "雨中饮宾旸次前韵二首  其二",
        "author": "方回",
        "content": "胸中了了讵同科，混合光尘济贯河。\n割据市楼才斗大，悬知官酒太灰多。\n足相娱乐唯君耳，不少盘旋谓我何。\n勿笑诗成欠流丽，予官采取可弦歌。",
        "dynasty": "宋",
        "collection_info": null
    },
    {
        "uuid": "cc26ba8ca4f76ad592b403b803fb338f",
        "title": "朱桥早行",
        "author": "方回",
        "content": "田间夜打稻，茅茨耿明灯。\n客行过篱外，吠犬似可憎。\n放马囓露草，小憩寒塘塍。\n坐念今民间，贪吏无与绳。\n幸此岁稍稔，庶足供科征。\n不然岂不窘，况乃军旅兴。\n往者孰柄国，未谓杞遽崩。\n僞心感咎证，水旱常频仍。\n兹独有年屡，天仁良可凭。\n缓辔忽得句，数星陂水澄。",
        "dynasty": "宋",
        "collection_info": null
    },
    {
        "uuid": "fbbf2888fd4c702d35085c52132e1c7c",
        "title": "杨村秋晓",
        "author": "方回",
        "content": "今日定復热，月落色亦红。\n东方垂欲明，忽被林雾浓。\n已有牧牛儿，出没黯淡中。\n暗行三十里，兀兀视马鬃。\n天宇悉已白，始见真秋容。\n宿鹭起空际，鸣雀出林丛。\n何所最可喜，稻熟岁粗丰。\n人世强食弱，生生终不穷。\n干戈汹海宇，幸存兹老农。\n古来几魏征，死为田舍翁。",
        "dynasty": "宋",
        "collection_info": null
    },
    {
        "uuid": "ef939f39f0c0aed85c3616c52fe0eb3e",
        "title": "富阳田家",
        "author": "方回",
        "content": "自从丧乱来，懒復治生事。\n行行过田家，因之动幽意。\n早稻青已黄，晚稻亦垂穗。\n霅霅割稻声，自与割草异。\n是时秋欲半，蒲柳风日脆。\n儿卧牛自行，客熟犬不吠。\n螃蟹出篱间，茅茨临水际。\n使吾劣有此，亦足活老稚。\n宦学四十年，进退两不遂。\n扶犁手尚可，奈无可犁地。",
        "dynasty": "宋",
        "collection_info": null
    },
    {
        "uuid": "47cc266dc6fd9c4f7cb99a19a9e73de9",
        "title": "早发新城港",
        "author": "方回",
        "content": "月晕竟无风，亦復无社雨。\n俗谚犹不验，况乃古书语。\n客子上桐江，清晓发鸣橹。\n如何秋令半，犹此苦剧暑。\n爬肤垢满爪，汗流如炊煮。\n今年夏苦寒，悬知当有许。\n二僧昨同舟，斗酒取无所。\n竟夕卧復起，饥渴相尔汝。\n向背迷星辰，回环莽洲渚。\n谁家火独明，浩叹感今古。",
        "dynasty": "宋",
        "collection_info": null
    },
    {
        "uuid": "cfaceb55d68d8b1816d6cd84df598404",
        "title": "过杨华父宅与二僧同舟不及访",
        "author": "方回",
        "content": "每喜佯狂叟，穷途说共财。\n忽辞酒仙市，径上客星台。\n鼓枻携支遁，过门忆老莱。\n恐劳鸡黍具，或可致新醅。",
        "dynasty": "宋",
        "collection_info": null
    },
    {
        "uuid": "e8361e63e3b650d12bc809976c72d927",
        "title": "秋大热上七里滩",
        "author": "方回",
        "content": "吾生所未见，自古恐亦无。\n秋半不肯凉，赫日炎洪炉。\n沸湍七里滩，触热乘畏途。\n坐船汗如浆，况彼牵挽夫。\n一樯合众力，至数十辈俱。\n踏竿气欲绝，沙立僵且枯。\n西瓜足解渴，割裂青瑶肤。\n焉得大冰盘，霑丐及此徒。\n侥倖据势位，极意求所娱。\n愿迴君子心，略念小人躯。",
        "dynasty": "宋",
        "collection_info": null
    },
    {
        "uuid": "5c5c006dd65f5c2a0bfa96d33969dbd9",
        "title": "大浪滩步至东馆",
        "author": "方回",
        "content": "瞬息阅一纪，作郡初此来。\n小城虽寂寞，尚復具舆台。\n患难偶未死，覂乏良可咍。\n夜泊大浪滩，沽酒登崔嵬。\n随我别无物，但有双破鞋。\n破鞋足徒步，何必车中栖。\n质明日尚凉，行行高峰西。\n秋暑草不露，脚胫黏灰埃。\n破屋一小憩，老妪若见哀。\n万事岂可测，熙怡付齐谐。",
        "dynasty": "宋",
        "collection_info": null
    },
    {
        "uuid": "fe7a0ce0158812c9e25a3e540cf7d25a",
        "title": "八月十五日二十日两至南山饮潇洒亭",
        "author": "方回",
        "content": "悠悠桐江水，寓庐十二年。\n重来六日内，两日登南山。\n南山有何好，高阁西北偏。\n隔江三千家，一抹烟霭间。\n阁槛一巨松，挺出众木前。\n野性所酷爱，老藤相纠缠。\n亦如我与僧，相对谈幽禅。\n稍遂物外性，屡写酣中篇。\n故侯復齐民，鬒髪成华颠。\n念当拾此去，焉得长周旋。",
        "dynasty": "宋",
        "collection_info": null
    },
    {
        "uuid": "b52c6c356facfb29f827f87131f228dc",
        "title": "西斋不寐三首  其一",
        "author": "方回",
        "content": "夜卧户不闭，夫岂无窥觎。\n偷儿定知我，空室一物无。\n向来穷太守，解官五载余。\n小儿近挈累，故乡已宁居。\n弃屋竢买□，竣事将届途。\n囊中米几斗，案上数帙书。\n弊衣及破褐，载之不盈车。\n饥寒久安命，不寐何所谟。\n欹枕背暗灯，自笑如鳏鱼。\n早知事乃尔，曷不倾我壶。",
        "dynasty": "宋",
        "collection_info": null
    },
    {
        "uuid": "9a0f01eaa32d85ee6224855d1015fdc1",
        "title": "西斋不寐三首  其二",
        "author": "方回",
        "content": "午醉稍就寝，甜梦何翩翩。\n晚醒潄茗饮，终夕斯无眠。\n初数一二鼓，乃至三四迁。\n草根沸蟋蟀，鸱鸮号树颠。\n众静汝独否，谁实使之然。\n聚萤车生愤，饭牛宁子叹。\n吾衰百念灰，曷为不遑安。\n天宇未肯白，秋气令人酸。\n孰是无忧者，恬然衾帷间。\n鬼神知此心，起盥书短篇。",
        "dynasty": "宋",
        "collection_info": null
    },
    {
        "uuid": "ee7bcc5e8bf27542cfbd3463b936fe42",
        "title": "西斋不寐三首  其三",
        "author": "方回",
        "content": "寒近衣犹单，暑退扇已掷。\n生世成何事，卧念夜叹息。\n四壁候虫鸣，不啻千且百。\n其鸣果何谓，霜□还復蛰。\n大块□□民，生死互促迫。\n嗷嗷食土毛，灭去竟无迹。\n髧髦昔何□，□今曶六十。\n于道粗有闻，屡空未为厄。\n意长岁年短，虑阔世俗窄。\n欲为熟睡谋，可无伯伦德。",
        "dynasty": "宋",
        "collection_info": null
    },
    {
        "uuid": "3ed96d0ae1f997a1c5397505c56e2ca5",
        "title": "与起来芳三上人游北山寺",
        "author": "方回",
        "content": "癖性爱古寺，鬰鬰乌龙山。\n癖性爱古树，万松拥禅关。\n偶与二三僧，共此一日閒。\n索茗古寺裏，繫马古树间。\n树古生凉飈，寺古殊尘寰。\n古貌各清怪，古心俱恬憪。\n忽有古笛声，牧儿度前湾。\n古人谓不足，古风斯已还。",
        "dynasty": "宋",
        "collection_info": null
    },
    {
        "uuid": "3d0b78dd7543ed9d6e98627cc4329318",
        "title": "戏简杨华父",
        "author": "方回",
        "content": "落笔知学力，开口见心事。\n吾尝持此说，以阅天下士。\n杨侯老病躯，斗胆傲一世。\n王公敢唾駡，圣贤自位置。\n贫至典深衣，犹抱禹稷志。\n立论无今人，作诗有古意。\n半夜起醉歌，达旦不肯寐。\n佯狂未为非，贾祸亦可畏。\n筑屋五百间，誓言恢讲肄。\n何如觅皂角，浣濯暑服腻。",
        "dynasty": "宋",
        "collection_info": null
    },
    {
        "uuid": "c92e85ef7fd3696cb9ec8b250bb9ec5b",
        "title": "南山寺潇洒阁呈川无竭二首  其一",
        "author": "方回",
        "content": "独骑瘦马破枯苔，要与高僧共茗杯。\n山阁云晴天上□，□帆潮紧日边来。\n藤阴树影东西缺，野色秋光左右□。\n□□中间无障碍，豁然宇宙一灵台。",
        "dynasty": "宋",
        "collection_info": null
    },
    {
        "uuid": "ac58e2316ec53feb688c664ad37ad9b7",
        "title": "南山寺潇洒阁呈川无竭二首  其二",
        "author": "方回",
        "content": "每从水际上山巅，历磴攀梯欲到天。\n北岱南嵩前后阁，东吴西楚去来船。\n诗牌字没先朝藓，梵磬声飘下界烟。\n□□登临定分首，不知重会是何年。",
        "dynasty": "宋",
        "collection_info": null
    },
    {
        "uuid": "56612abd2a662e076d9e95b7635ee410",
        "title": "同川无竭观旃檀林东窗见婺州港定此为句",
        "author": "方回",
        "content": "心欺劲竹傲长松，铁面霜严舌有锋。\n遥指水光来婺□，□听乡语半吴侬。\n贴诗满壁夸佳句，答话当机破□□。\n□□归来大风雨，定知一钵已降龙。",
        "dynasty": "宋",
        "collection_info": null
    },
    {
        "uuid": "e4df83c13dd39647c4bb7dcae3415cb5",
        "title": "题魏公辅诗卷",
        "author": "方回",
        "content": "年少学诗歌，悲欢忌太过。\n未能全劲瘦，已觉近平和。\n嫩蘗随时摘，微瑕极力磨。\n成名待三十，存藁不须多。",
        "dynasty": "宋",
        "collection_info": null
    },
    {
        "uuid": "228f9675a85da599cd49b097fffc0be9",
        "title": "题徐子愚道悦堂二首  其一",
        "author": "方回",
        "content": "往年辞膝下，侯頖领儒冠。\n远忆门闾望，遄归涧谷盘。\n即今惟教子，不肯更求官。\n何限公台贵，亲颜未必欢。",
        "dynasty": "宋",
        "collection_info": null
    },
    {
        "uuid": "d18c4210305e993f06b1916dfedcef11",
        "title": "题徐子愚道悦堂二首  其二",
        "author": "方回",
        "content": "高门可旌表，潇洒郡城西。\n沼有王祥鲤，埘无郭泰鸡。\n寒衣催妇织，奇字课儿题。\n堂上慈颜近，家人语亦低。",
        "dynasty": "宋",
        "collection_info": null
    },
    {
        "uuid": "cf280050ffddd1ad677885cf5d3f00b6",
        "title": "重至秀山售屋将归十首  其一",
        "author": "方回",
        "content": "无復黄金带，空余白雪鬚。\n满城惊再至，一马与同癯。\n意广轻余子，时难老腐儒。\n故园犹可灌，终不叹穷途。",
        "dynasty": "宋",
        "collection_info": null
    },
    {
        "uuid": "ccac48a574a5633478444686a28512a6",
        "title": "重至秀山售屋将归十首  其二",
        "author": "方回",
        "content": "秀山山下榻，欹枕肯重来。\n醉任门无掩，贫知盗□□。\n□□终夜听，老树几年培。\n归橐残书少，舟轻亦快哉。",
        "dynasty": "宋",
        "collection_info": null
    },
    {
        "uuid": "2661c9a05269ade1cf79076103956bb7",
        "title": "重至秀山售屋将归十首  其三",
        "author": "方回",
        "content": "高下花千树，东西屋百间。\n一毫非易得，双手竟空还。\n勇锐伤轻脱，愚冥昧险艰。\n全城保生齿，终觉愧衰颜。",
        "dynasty": "宋",
        "collection_info": null
    },
    {
        "uuid": "deaec85ebe0758e7da8355c5a18da6f6",
        "title": "重至秀山售屋将归十首  其四",
        "author": "方回",
        "content": "全家先去尽，父老莫依依。\n故是犹相爱，其如自合归。\n乱山回醉眼，急雨迫寒衣。\n不用空惆怅，初来计已非。",
        "dynasty": "宋",
        "collection_info": null
    },
    {
        "uuid": "3789f58a22f625f0cc24cfeb43990842",
        "title": "重至秀山售屋将归十首  其五",
        "author": "方回",
        "content": "赁舟归亦易，犹欠赁舟钱。\n残阙书难售，空宽宅尽捐。\n俊□吾所惯，幼稚自堪怜。\n生世都能几，严州十二年。",
        "dynasty": "宋",
        "collection_info": null
    },
    {
        "uuid": "ca1160befaccdd5ef9bc34183b4d24d5",
        "title": "重至秀山售屋将归十首  其六",
        "author": "方回",
        "content": "本谓驰亨轫，焉知蹈骇机。\n七年当郡寄，一物不家归。\n池□鱼犹聚，庭看竹未稀。\n后人低价得，应免苦相讥。",
        "dynasty": "宋",
        "collection_info": null
    },
    {
        "uuid": "4331d12fe5bb5fd6f16fdc8c04a680e2",
        "title": "重至秀山售屋将归十首  其七",
        "author": "方回",
        "content": "百战黄尘裏，偷閒我亦能。\n隔墙呼酒友，过渡访诗僧。\n谩说铜分虎，宁防玉点蝇。\n千金牍背事，空復愤填膺。",
        "dynasty": "宋",
        "collection_info": null
    },
    {
        "uuid": "1d1c4c6e34d1088a8dca4df1491d18a5",
        "title": "重至秀山售屋将归十首  其八",
        "author": "方回",
        "content": "虽曾为太守，过似布衣贫。\n未足肩前辈，犹应胜近人。\n苦吟常不寐，得句忽如神。\n玉食轘东市，何如保幅巾。",
        "dynasty": "宋",
        "collection_info": null
    },
    {
        "uuid": "c2eb8bce7c39678ebea96748690179c4",
        "title": "重至秀山售屋将归十首  其九",
        "author": "方回",
        "content": "离乱斯人致，艰危我辈当。\n浑沦俄破碎，桀黠尽飞扬。\n吐舌何能已，扪心肯自量。\n忍穷非左计，天象看弧狼。",
        "dynasty": "宋",
        "collection_info": null
    },
    {
        "uuid": "33944102d506993e82abe347f799356e",
        "title": "重至秀山售屋将归十首  其一○",
        "author": "方回",
        "content": "田园亡失后，儿女长成时。\n救急终无策，纾忧漫有诗。\n数年为去计，今日是归期。\n把酒东篱处，黄花剩几枝。",
        "dynasty": "宋",
        "collection_info": null
    },
    {
        "uuid": "a19431c545ee91baf07f075577171247",
        "title": "秋夜听雨",
        "author": "方回",
        "content": "骚骚从何来，高树暗淅沥。\n飒飒未云已，虚檐微点滴。\n□□忽遽作，稍疏仍骤密。\n寒飈寻侑之，浩汹阵马隻。\n□□□□翻，溅泻类朴击。\n决渠落深沼，鞺鞳激水石。\n衾薄四体□，□灭百虑寂。\n闭目观我身，未觉白胜黑。\n已而悄然静，鸣声惟蟋蟀。\n质明靸破鞋，满砌落叶湿。",
        "dynasty": "宋",
        "collection_info": null
    },
    {
        "uuid": "9db6f0082abfde5c27993ba6c1d802f0",
        "title": "八月晦甲子雨至九月二日怀同来二僧及两子",
        "author": "方回",
        "content": "今年夏潦甚，秋暑亦云剧。\n豳霜届授衣，垢汗着单浴。\n园渴困力灌，井竭疲远汲。\n甲子似宜晴，一雨竟三日。\n□□□□僧，溪涨渡欲隔。\n颇復念幼子，餠蔬谁与摘。\n此地非我家，暂到犹是客。\n归舟可上滩，深湍没巨石。\n赀费殊未办，褐粟阙补籴。\n空庭无来人，爬痒看檐滴。",
        "dynasty": "宋",
        "collection_info": null
    },
    {
        "uuid": "82ffbc81d0702d3ec4a04b52f64a4db4",
        "title": "九月三日晚登秀亭分韵得七字",
        "author": "方回",
        "content": "登高佳辰近，暗数屈指七。\n古郡拥乱山，危亭低落日。\n未堪摘嘉菊，亦且醉新秫。\n矢诗记同游，是岁实丙戌。",
        "dynasty": "宋",
        "collection_info": null
    },
    {
        "uuid": "511d682fd7a9d042d96e2c8144522da1",
        "title": "分韵实得閒字再赋",
        "author": "方回",
        "content": "一城最高处，晚色引跻攀。\n莽莽斗牛野，重重吴越山。\n秋将佳句画，人共老僧閒。\n聚首非容易，何妨酩酊还。",
        "dynasty": "宋",
        "collection_info": null
    },
    {
        "uuid": "fe21eb2792f6384f56ea6a96569a29cd",
        "title": "九月五日所乘小骢不起",
        "author": "方回",
        "content": "瘦骨如山老病骢，圉邕治药竟无功。\n岂徒倜傥权奇惜，曾与艰难险阻同。\n万里风沙来往外，十年宾旅送迎中。\n□□一失真难得，宁少人间女颊红。",
        "dynasty": "宋",
        "collection_info": null
    },
    {
        "uuid": "df9814b58505015ca1d9171bb5092d93",
        "title": "再赋惜小骢二首  其一",
        "author": "方回",
        "content": "骏驶元奇崛，驯良蔑等伦。\n穷途曾尽力，徒步始伤神。\n未易营阿堵，何由肖乞银。\n佛书端可信，当復转人身。",
        "dynasty": "宋",
        "collection_info": null
    },
    {
        "uuid": "3673171cc4abd9c189e875dc63c1e80f",
        "title": "再赋惜小骢二首  其二",
        "author": "方回",
        "content": "骏骨直千金，难求起死针。\n虽云为马□，却似有人心。\n毡帐长城远，旗亭委巷深。\n老身全頼此，完璧到如今。",
        "dynasty": "宋",
        "collection_info": null
    },
    {
        "uuid": "50bdb129810ce15defe4b0564aa633da",
        "title": "九日南山寺",
        "author": "方回",
        "content": "佳节携壶意，全如杜牧之。\n百年谁不死，九日可□□。\n□□差能饮，平生政坐痴。\n胸中不酩酊，未许野人知。",
        "dynasty": "宋",
        "collection_info": null
    },
    {
        "uuid": "57d1d2d3c9e4e0d0c482cc035ba60e68",
        "title": "九日归自南山",
        "author": "方回",
        "content": "山寒小雨晴，落叶献秋声。\n酒可诸僧共，诗须此老评。\n鈎帘修竹净，闢户远江横。\n相送依依意，丹青画不成。",
        "dynasty": "宋",
        "collection_info": null
    },
    {
        "uuid": "fade23f2109fdd68c799da74b29307c7",
        "title": "寒士吟",
        "author": "方回",
        "content": "小贪咂蚊蝇，大贪噬豺狼。\n此类殊不少，毒虐纷披猖。\n独彼寒士者，自身无衣裳。\n唧唧如蟋蟀，与人忧雪霜。\n平生谨绳墨，丝铢较词章。\n寒士苟无命，低垂困名场。\n风尘一以起，盗贼腰金章。\n寒士但忍饿，颜色无晶光。\n豹胎紫驼峰，不到寒士肠。\n斧碪斫将相，寒士亦不忙。",
        "dynasty": "宋",
        "collection_info": null
    },
    {
        "uuid": "461eb452633e573cc4c0fbb01c724472",
        "title": "十一夜无寐怀九日南山之游",
        "author": "方回",
        "content": "代步仅一马，奄忽乏敝帷。\n扶舆陟南山，幸有渊明儿。\n树阴玩苔藓，稍读古板碑。\n江湖岂无人，不如僧能诗。\n□□□□杪，窃虑高必危。\n稳坐勿竞险，羲农端在兹。\n欢伯偶就招，引满奚容辞。\n未饮觉秋寒，既饮忘百为。\n何以得渡江，醉中初不知。\n至今酒醒夜，绝叹斯游奇。",
        "dynasty": "宋",
        "collection_info": null
    },
    {
        "uuid": "f128ba688ed19d436690259db2b00659",
        "title": "西斋秋感二十首  其一",
        "author": "方回",
        "content": "少年妄有意，与世扶危颠。\n神游渺八极，讵尝□□□。\n□□覆天地，鼎沸同熬煎。\n勺水空自扬，偶兹微命完。\n贪夫遂□欲，得所恬以安。\n君子抱古见，十事十不然。\n观人眼难开，不如返自观。\n此心既已了，口亦何必言。",
        "dynasty": "宋",
        "collection_info": null
    },
    {
        "uuid": "48aba7fe581e08ac92d44efad60a06f7",
        "title": "西斋秋感二十首  其二",
        "author": "方回",
        "content": "尼父叹逝川，匪惜岁月流。\n斯道未尝绝，是身当自修。\n苍姬尚可为，遽已云继周。\n代谢理必尔，天命夫何尤。\n骚人痛楚亡，哀怨悲凛秋。\n汝能护青阳，终不黄落不。\n至人尽其心，分外非吾忧。\n所以牛山泪，徒为晏子羞。",
        "dynasty": "宋",
        "collection_info": null
    },
    {
        "uuid": "5750c31a0bfe9d971af8e49337876dd1",
        "title": "西斋秋感二十首  其三",
        "author": "方回",
        "content": "寂静无所为，宴坐观我天。\n此心俨不动，岂即非圣贤。\n孰谓轲也死，斯文遂无传。\n凤麟有嘴角，煎胶寄遗编。\n敛之入方寸，可续千古弦。\n世人不识察，自眩良独难。\n仲舒聊下帷，子云姑草玄。\n与世留医方，良医其舍旃。",
        "dynasty": "宋",
        "collection_info": null
    },
    {
        "uuid": "3f508633c44d0bd0368b40422d9e5f5c",
        "title": "西斋秋感二十首  其四",
        "author": "方回",
        "content": "血气少未定，所见恨浅局。\n百炼至老成，精力已不足。\n所□着法言，纪事纂实录。\n向来窃有志，迟迴未欲速。\n□□□□尽，断简浩难续。\n意长岁月短，雪髪忽已秃。\n德功两莫攀，其次当自勖。\n山中假余年，不远尚可復。",
        "dynasty": "宋",
        "collection_info": null
    },
    {
        "uuid": "ccc0cbb47586dacc2db54e76bd828d2a",
        "title": "西斋秋感二十首  其五",
        "author": "方回",
        "content": "蛇鼠必夜出，鸱鸮以暗鸣。\n有时亦不然，白昼或纵横。\n风俗昔忠厚，文物当承平。\n一夫负微慝，不逃清议评。\n古道□□丧，时危惊乱兵。\n姦黠逞所为，气骄货宝盈。\n一有指与讥，祸患可立生。\n儒士菜色面，仰天但吞声。",
        "dynasty": "宋",
        "collection_info": null
    },
    {
        "uuid": "58bdbd519e48b2a176e99275406f0267",
        "title": "西斋秋感二十首  其六",
        "author": "方回",
        "content": "老态夜乃见，终无甜梦期。\n西斋卧空壁，适值残□□。\n□□寒雨来，此声世谁知。\n四更远鸡鸣，披衣起题诗。\n舌根涎唾尽，汲泉潄空颐。\n聊写鬰结心，稍寄幽婉辞。\n量近何所苦，骛远将焉思。\n一夕漏鼓五，不寐常四之。",
        "dynasty": "宋",
        "collection_info": null
    },
    {
        "uuid": "4356efa2322f7680862d2f3bce80a9b6",
        "title": "西斋秋感二十首  其七",
        "author": "方回",
        "content": "孤灯阅近史，伤哉宣靖中。\n起兵破中原，不在鸭绿东。\n乃在江之南，临川一老翁。\n文高学本僻，行急名骤穹。\n性命了未谙，物务藐弗通。\n聚敛改法度，开边兴兵戎。\n佑符不坐党，粘斡焉来攻。\n朽骨谅已尽，遗祸犹无穷。",
        "dynasty": "宋",
        "collection_info": null
    },
    {
        "uuid": "6373767841af534ae817ae0eed7f8134",
        "title": "西斋秋感二十首  其八",
        "author": "方回",
        "content": "明年七袠开，头白焉用悲。\n佚乐或早死，老穷君勿嗤。\n幼小入学堂，忆我十岁时。\n堂宇化为灰，无復同学儿。\n二十上京华，生齿何熙熙。\n千万骨已朽，世换朝市移。\n夜枕念此事，百感心自知。\n飒飒落叶堕，浩浩寒风吹。",
        "dynasty": "宋",
        "collection_info": null
    },
    {
        "uuid": "820cb5544c20e8f753749b516c2d9ff1",
        "title": "西斋秋感二十首  其九",
        "author": "方回",
        "content": "我家清溪上，门临紫阳山。\n有一不死人，垂云遨其间。\n□□所着书，隻字不可删。\n上言造化枢，下述性命关。\n一读□□病，再读开心颜。\n读之三十年，骑鹄超尘寰。\n苍生苦无福，朽竹秋苔斑。\n浪求西王母，八骏空迴环。",
        "dynasty": "宋",
        "collection_info": null
    },
    {
        "uuid": "53e0cd23eebd5676c45f8416a5007a1d",
        "title": "西斋秋感二十首  其一○",
        "author": "方回",
        "content": "听雨胜观雨，观雨须高楼。\n细雨或终日，高楼令人愁。\n不如空斋夜，听雨诗思幽。\n雨作树声汹，万叶鸣飕飗。\n雨止檐声绝，忽续一滴秋。\n此时佳句来，自得不待求。\n暮年识此味，□庐真宜休。\n何如大醉眠，红日生床头。",
        "dynasty": "宋",
        "collection_info": null
    },
    {
        "uuid": "2e2db2a85c2743d10621758cc9743d2c",
        "title": "西斋秋感二十首  其一一",
        "author": "方回",
        "content": "钟动市声绝，夜禁严鞭笞。\n独许浮屠氏，铙呗恣□□。\n□□有病死，信巫不信医。\n既死又信佛，佛事殊不赀。\n儿女数欢戏，顿失哭泣悲。\n一家不若是，里巷讪笑之。\n高堂十七篇，岂不存丧仪。\n世事无一古，儒业偏独衰。",
        "dynasty": "宋",
        "collection_info": null
    },
    {
        "uuid": "f74cb34c92b67b74ad0df3b10915bf43",
        "title": "西斋秋感二十首  其一二",
        "author": "方回",
        "content": "灵运永嘉日，玄晖宣城时。\n池草既清唱，窗岫亦妍辞。\n郡胜山水媚，心赏良足怡。\n庙廊有颜沈，味合深己知。\n桐濑较二□，川岭信復奇。\n拙陋方二谢，岂不粗能诗。\n兵革值迁变，衣冠逢乱离。\n已矣莫我识，怅焉归棹迟。",
        "dynasty": "宋",
        "collection_info": null
    },
    {
        "uuid": "69fab8ef50bb9800bed82facc1641ffa",
        "title": "西斋秋感二十首  其一三",
        "author": "方回",
        "content": "木落雨淅沥，灯昏鼠窥觎。\n早卧定不寐，鲁经略卷舒。\n共姬一妇人，葬与嫁之初。\n四十三年间，九见褒笔书。\n傅母夜阙一，甘就焚如枯。\n表此以愧彼，有躯不如无。\n西子沼人国，改事遨五湖。\n嗟嗟东昏侯，犹不失玉奴。",
        "dynasty": "宋",
        "collection_info": null
    },
    {
        "uuid": "567645e188c64aca65c31bb323d11d9e",
        "title": "西斋秋感二十首  其一四",
        "author": "方回",
        "content": "如仁故宜褒，小器自当贬。\n圣言存至公，功罪岂相□。\n□□微此人，孰御匪茹玁。\n归坫备大夫，亦已越绳检。\n末季饶梼餮，妄自作崖厂。\n聘室至无算，食玉不云忝。\n丝毫靡建立，日夜煽虐焰。\n攫啖知饱足，曾不如猿嗛。",
        "dynasty": "宋",
        "collection_info": null
    },
    {
        "uuid": "30966a9cc1d81590a13ba4e03becb1bc",
        "title": "西斋秋感二十首  其一五",
        "author": "方回",
        "content": "里选出井田，贤能贡王都。\n亦有起农畔，在官为胥徒。\n河汾着中说，明明析二途。\n鞭算尚察此，废吏宁用儒。\n顾义不顾利，可与论唐虞。\n识字不识理，止合供走趋。\n一日抱公牍，千金肥尔躯。\n槁项泥六籍，岁晏寒无襦。",
        "dynasty": "宋",
        "collection_info": null
    },
    {
        "uuid": "2e7388fc2021a1ea5fee77cc9b969c26",
        "title": "西斋秋感二十首  其一六",
        "author": "方回",
        "content": "欲雨雨不堕，谓晴晴无期。\n秋阴白日暗，黯淡寒云垂。\n华盛不长保，百卉忽已衰。\n萧飒枯草中，嘉菊遗妍姿。\n渊明但熟醉，不作骚人悲。\n悲更盛于骚，俗士焉得知。\n感极每欲死，唯酒能宽之。\n幸有杯中物，勿惜时一持。",
        "dynasty": "宋",
        "collection_info": null
    },
    {
        "uuid": "153f5c9370eed96f39cf99b9235ba349",
        "title": "西斋秋感二十首  其一七",
        "author": "方回",
        "content": "齐梁陈隋诗，真可以不作。\n至如晋宋间，渊明可无学。\n盲统集文选，似以刖报璞。\n后生今寒蝉，焉识独唳鹤。\n缅怀东篱间，用意极玄邈。\n笔势所到处，足与二雅角。\n心期重华并，襟度大庭朴。\n瓶空无酒斟，肯受寄奴託。",
        "dynasty": "宋",
        "collection_info": null
    },
    {
        "uuid": "e032a2c3f8d5f02962290401a1b76f2f",
        "title": "西斋秋感二十首  其一八",
        "author": "方回",
        "content": "寒士足奇士，贵人多俗人。\n俗人尚自可，盗贼乘风尘。\n子美客长安，悲歌惊鬼神。\n柄国者谁子，曲江近前嗔。\n逆臣自此起，强藩由是振。\n乃至饿隶辈，貂冕垂长绅。\n狼狈老拾遗，拾橡逃陇岷。\n我每读其诗，吞泪声酸辛。",
        "dynasty": "宋",
        "collection_info": null
    },
    {
        "uuid": "a860ce56a175be539e92e0277dfcbae1",
        "title": "西斋秋感二十首  其一九",
        "author": "方回",
        "content": "吾所学诗伯，近世惟二陈。\n稍换后山骨，復写简□□。\n□□足活法，亦復窥天珍。\n妙年张文潜，晚节吕居仁。\n书名始画屋，但疏勿与亲。\n雍容曳绅裾，彼为何等人。\n去去白云外，保此诗酒身。\n我死或不死，汝死为埃尘。",
        "dynasty": "宋",
        "collection_info": null
    },
    {
        "uuid": "aef9b96f4a588dd565f419daceb8223c",
        "title": "西斋秋感二十首  其二○",
        "author": "方回",
        "content": "江上枫已丹，林中橘犹绿。\n天寒百骸痛，抱膝玩幽独。\n生世六十年，鲜荣足忧辱。\n赋归弃空庐，惜此数竿竹。\n儿孙共十辈，何计给饘粥。\n万事不如人，唯诗尚可读。\n秋感二十篇，夜断朝復续。\n开樽寘前庭，一杯歌一曲。",
        "dynasty": "宋",
        "collection_info": null
    },
    {
        "uuid": "7a8956e7f2b903732727d2e71948d753",
        "title": "喜宾旸归",
        "author": "方回",
        "content": "鲁翁秀山归，虚翁钱塘留。\n虚翁秀山来，鲁翁钱塘游。\n中秋前三日，西东各登舟。\n及至中秋夕，两翁空相求。\n是夕亦无月，欲饮无朋俦。\n重九谓胥会，独醉南山秋。\n风雨更旬余，掩关空室幽。\n忽闻落叶响，野屦穿林陬。\n惊视乃鲁翁，虚翁失百忧。\n急呼一斗酒，果茹与儿谋。\n俗态定难诘，时事勿浪筹。\n默酌无一语，世人知此不。",
        "dynasty": "宋",
        "collection_info": null
    },
    {
        "uuid": "b8eecc3b8d12904041f4c9b9ee79f05f",
        "title": "送起上人",
        "author": "方回",
        "content": "五台秋雪外，一钵几年归。\n名剎今无数，真僧似此稀。\n万山供破屩，九月耐单絺。\n定忆穿南麓，同听落叶飞。",
        "dynasty": "宋",
        "collection_info": null
    },
    {
        "uuid": "68619c9f8d764a80696748d5b05ac593",
        "title": "送来上人",
        "author": "方回",
        "content": "同公游两月，语少道怀深。\n自了为僧事，终无住院心。\n□□攀老树，藓石上危岑。\n萧阁题诗处，何时肯重寻。",
        "dynasty": "宋",
        "collection_info": null
    },
    {
        "uuid": "1ae6a125c6c870977e7a35ca1654f4af",
        "title": "次韵宾旸斋中独坐五首  其一",
        "author": "方回",
        "content": "舞燕歌鶑子所无，不无灯照短檠书。\n酒来形影相酬酢，诗就烟霞共卷舒。\n八极渺茫供傲睨，一襟空洞极恢疏。\n世间底是英雄物，未许曹瞒笑本初。",
        "dynasty": "宋",
        "collection_info": null
    },
    {
        "uuid": "05caecde6e51538e5deec9c40c7996df",
        "title": "次韵宾旸斋中独坐五首  其二",
        "author": "方回",
        "content": "诗来似诉屈原醒，阿堵于公颇不庭。\n白水真人从断绝，丹元童子尚神灵。\n秋眠簟未捐桃竹，晚食齑应胜韭萍。\n肯美张苍肥若瓠，从来吟影只伶俜。",
        "dynasty": "宋",
        "collection_info": null
    },
    {
        "uuid": "238ea84a939d0dcbb480a29f9e46b06c",
        "title": "次韵宾旸斋中独坐五首  其三",
        "author": "方回",
        "content": "蚁溃金堤薄俗颓，圣门谁与嗣云来。\n良难託讽追风雅，只可微辞纪定哀。\n有志向能穿虎石，无疑今始悟蛇杯。\n掀天气燄吾尝见，转首空成一聚埃。",
        "dynasty": "宋",
        "collection_info": null
    },
    {
        "uuid": "60c1c1cd83780117c682de31d524236c",
        "title": "次韵宾旸斋中独坐五首  其四",
        "author": "方回",
        "content": "谁欤载笔掌丝纶，雾雨何伤隠豹文。\n绝望都俞参稷契，劣能损益记周殷。\n蠹残书册犹堪觑，草没阶除尽不耘。\n郑老襟期少陵解，从渠衮衮更纷纷。",
        "dynasty": "宋",
        "collection_info": null
    },
    {
        "uuid": "32aa0da8ee1b642d53ec3b67880e7b12",
        "title": "次韵宾旸斋中独坐五首  其五",
        "author": "方回",
        "content": "惯忍饥穷即圣贤，松心玉质未贞坚。\n苦无知己庸何憾，断不逢人便乞怜。\n龟鹤算高终老死，星辰位定有推迁。\n味公独坐诗中意，可惜侵寻绛县年。",
        "dynasty": "宋",
        "collection_info": null
    },
    {
        "uuid": "c6d644ee952b6e08720061a6cba58ff9",
        "title": "十月三日秀亭二首  其一",
        "author": "方回",
        "content": "天怜迟莫与清閒，閒上高山看远山。\n世味已如玄酒淡，名场肯復左轮殷。\n千争万竞尘埃裏，古恨今愁莽苍间。\n□□谁来问诗叟，应输老树识苍颜。",
        "dynasty": "宋",
        "collection_info": null
    },
    {
        "uuid": "4f44f5fb14d5e8c6bfc9e16e19ba6e3e",
        "title": "十月三日秀亭二首  其二",
        "author": "方回",
        "content": "乱峰古垒一荒台，自笑衰翁去復来。\n石怪更宜添薜荔，树枯犹许寄莓苔。\n四天无壁供诗眼，万古皆空付酒杯。\n惆怅远惭羊叔子，秋阴欲暮角声哀。",
        "dynasty": "宋",
        "collection_info": null
    },
    {
        "uuid": "590270ec445dad923bd14da2f33d0085",
        "title": "不寐",
        "author": "方回",
        "content": "眇忽微茫一入思，穿天匝地遍垓维。\n残秋夜静山深处，孤客灯昏酒醒时。\n自宝此身方有寿，不穷我辈更无诗。\n少陵同谷七歌在，每一歌之泪欲垂。",
        "dynasty": "宋",
        "collection_info": null
    },
    {
        "uuid": "8f92be2006a4096b92898754cab66a8c",
        "title": "十月六日小酌以自宝此身方有寿分韵得身字",
        "author": "方回",
        "content": "一从鼙鼓沸烟尘，十士相逢八九贫。\n梦境谁能为达者，醉乡犹幸属閒人。\n剩留佳句传来世，谨护风寒养病身。\n归去吾家有何物，岂无江水濯缁巾。",
        "dynasty": "宋",
        "collection_info": null
    },
    {
        "uuid": "d40a285b6ed45581c6875094c82f713b",
        "title": "次韵谢河内张明府来访",
        "author": "方回",
        "content": "此老良高谊，能来问故侯。\n人清严濑水，家住沁园州。\n兀坐元无事，閒谈幸少留。\n重逢定何日，归梦在瓜畴。",
        "dynasty": "宋",
        "collection_info": null
    },
    {
        "uuid": "43b3b8f75292be162249b0f12ca4b4a2",
        "title": "别秀亭五首  其一",
        "author": "方回",
        "content": "秀亭亭上果何似，两水万山图画开。\n霜入川原疏草木，烟销城市出楼台。\n半空鹭点客愁破，何许笛吹诗句来。\n异日梦魂应历历，醉僧同此藉莓苔。",
        "dynasty": "宋",
        "collection_info": null
    },
    {
        "uuid": "c06188ab368db06550276e83aac52394",
        "title": "别秀亭五首  其二",
        "author": "方回",
        "content": "七载专城閒五载，頼逢此地足娱宾。\n高凭远眺最佳处，□饮能吟凡几人。\n晚辈渐催前辈老，来时岂料去时贫。\n是身朽腐心无愧，他日谁能踵后尘。",
        "dynasty": "宋",
        "collection_info": null
    },
    {
        "uuid": "76ca7de6e9eb18a244633f6d535ca3e3",
        "title": "别秀亭五首  其三",
        "author": "方回",
        "content": "醉翁亭记四时乐，我乐谓何宁不惭。\n满地落花供妓席，隔江残雪认僧庵。\n邦人解学推敲势，野叟时同尔汝谈。\n盗贼猖狂兵革沸，谁怜此老苦中甘。",
        "dynasty": "宋",
        "collection_info": null
    },
    {
        "uuid": "f198dc5bf57ebc8f766087752e6fb654",
        "title": "别秀亭五首  其四",
        "author": "方回",
        "content": "市人指点应怪讶，拄杖倚空何所为。\n戍角征鼙曾汹汹，樵歌牧笛尚熙熙。\n风流剩有登临兴，摇落宁无代谢悲。\n□□翁诗吾解赋，昇平不似放翁时。",
        "dynasty": "宋",
        "collection_info": null
    },
    {
        "uuid": "5a4cfeda84f338993cd87674184e56ab",
        "title": "别秀亭五首  其五",
        "author": "方回",
        "content": "作郡说贫人肯信，屋今售矣亦无田。\n囊中诗稿三千首，案上书灯十二年。\n马死尚难求别马，船归不过驾空船。\n秀亭手种花如锦，迴首春风一惘然。",
        "dynasty": "宋",
        "collection_info": null
    },
    {
        "uuid": "75ca67154451d60e4675c697a57d1206",
        "title": "乳虎行",
        "author": "方回",
        "content": "伏鸡护窠能搏貍，人物一理谁无儿。\n南山斑寅产三稚，野人采樵遥见之。\n萧萧落日黄茅坞，睥睨田家窥水牯。\n衔归穴中哺尔雏，岂不此心慈父母。\n射石没羽李将军，两老于菟如有闻。\n伥鬼夜报旦出猎，遁逃远入千重云。\n纵火鸣鼙括原隰，生擒二彪逸其一。\n食肉寝皮勿遗患，壮士挥戈血鲜滴。\n滴血满地遗腥臊，顽嚚昏暮来咆哮。\n舐沙啮土擦树木，如哭如泣空哀号。\n君不见楚灵投车痛子死，尔杀人子亦多矣。\n又不见禄山反噬逆天理，逆雏先斮长安市。\n渠魁未缚妪与翁，凶酋肆虐焉可容。\n安得冯攘卞刺扫此辈，假威之狐羣亦空。",
        "dynasty": "宋",
        "collection_info": null
    },
    {
        "uuid": "4c2ba3a2ad09810ececf530b0b2e08b0",
        "title": "夜思",
        "author": "方回",
        "content": "读书不见理，作诗欲求名。\n定非百世士，苟且诳此生。\n蹇予脱万死，老气空峥嵘。\n莫年识见进，深夜精神清。\n一灯何可暗，鼠辈将肆行。\n不惜三披衣，续膏挑復明。",
        "dynasty": "宋",
        "collection_info": null
    },
    {
        "uuid": "67e5f367d2154d28cf28e14a2678cb57",
        "title": "邻饮",
        "author": "方回",
        "content": "邻壁偶过从，举杯相尔汝。\n初筵供园蔬，咸韭最为美。\n稍□始进果，干栗颇便齿。\n数十至无算，醒已五鼓矣。\n问言案酒何，唯独螃蟹尔。\n万事不称意，此乃差可喜。",
        "dynasty": "宋",
        "collection_info": null
    },
    {
        "uuid": "1e214cec3c5e03b489eefb4b39113739",
        "title": "余生",
        "author": "方回",
        "content": "余生如涸鱼，斗水足可活。\n父子自相濡，不望江湖阔。\n使吾道当亨，时平己身达。\n运往年岁莫，滋厌耳根聒。\n与其强磬折，孰若谨囊括。\n心怜童穉饥，此事亦已末。",
        "dynasty": "宋",
        "collection_info": null
    },
    {
        "uuid": "d0b1144291418f826c799f1038d53611",
        "title": "少戆",
        "author": "方回",
        "content": "少戆不识事，误以仕为生。\n三已至四五，赀用都不营。\n儿累仅十辈，捐田无可耕。\n傍观不胜忧，馁死谅亦轻。\n肉食或色墨，梦寐心胆惊。\n瓜田良寂寞，当无走狗烹。",
        "dynasty": "宋",
        "collection_info": null
    },
    {
        "uuid": "e20d970339ad49242effe209d9078322",
        "title": "夫容",
        "author": "方回",
        "content": "粲粲夫容花，昨日犹鲜妍。\n顦顇忽乃尔，霜实使之然。\n南山有松柏，初未见贞坚。\n弱草一已萎，独立众木前。\n世不逮王霸，天犹生圣贤。\n君谅达兹理，何用常忧煎。",
        "dynasty": "宋",
        "collection_info": null
    },
    {
        "uuid": "8ccd5c4a7f19d88860e3ca9f44dd1c0f",
        "title": "稚虎",
        "author": "方回",
        "content": "槛车二稚虎，舁者过墙外。\n犬何自知之，怖栗窜墙内。\n万物各有气，遥感不待对。\n玉宝潜地底，九霄露光怪。\n一夫全其神，山灵百妖退。\n矧乃重华时，济济夔龙会。",
        "dynasty": "宋",
        "collection_info": null
    },
    {
        "uuid": "da79f7b69ac4bffba4c9f75e6c52eda2",
        "title": "寒燠",
        "author": "方回",
        "content": "仲秋帆清湍，单衣滴垢汗。\n曾不两朔望，拥绵炽炉炭。\n万古正如此，寒燠顷刻换。\n愁人苦夜长，志士惜日晏。\n何似酩酊翁，懵不辨昏旦。\n百年会有尽，一朝非所患。",
        "dynasty": "宋",
        "collection_info": null
    },
    {
        "uuid": "b6793bf078737a809c32476967b0e349",
        "title": "十月十九日小酌分韵得里字",
        "author": "方回",
        "content": "奠国荷隆栋，扶世纳夷轨。\n勋庸书盟府，名氏垂信史。\n画餠既无成，坠甑亦云已。\n幽哦陶倦情，閒读探玄理。\n嗜古植雅正，愤俗馘淫靡。\n尚堪辈前哲，未屑睨余子。\n寒门车马绝，良月风日美。\n旁近东西邻，邂逅二三士。\n无钱焉能神，有酒犹粗旨。\n炙脔割肥羊，鲙材斫长鲤。\n随分匪强致，乘兴肯中止。\n鈎深出该洽，砭疾伐鄙俚。\n缩颈罚令苛，抚掌戏语绮。\n豪歌眇羣儿，大笑惊数里。\n一翁醉而踣，两生掖不起。\n心广穷亦乐，气衰老且死。\n生生天壤间，知命者罕尔。\n予将归万山，后日当忆此。",
        "dynasty": "宋",
        "collection_info": null
    },
    {
        "uuid": "a945477fc4e6f653db7b55937d0a6d43",
        "title": "读宣枢南山朱公遗集二首  其一",
        "author": "方回",
        "content": "疽根蟠阃内，命也可由人。\n蜀雪犹坚壁，江风已震邻。\n功名拘气数，文字见精神。\n仰药临危日，何曾爱此身。",
        "dynasty": "宋",
        "collection_info": null
    },
    {
        "uuid": "9c1b0d7941ce8387878182bea7e93524",
        "title": "读宣枢南山朱公遗集二首  其二",
        "author": "方回",
        "content": "廿年前一见，池口卸帆亭。\n老子髯初雪，门生鬓未星。\n汉衰诸葛死，楚恨屈原醒。\n恻怆观遗集，犹欣有宁馨。",
        "dynasty": "宋",
        "collection_info": null
    },
    {
        "uuid": "720f1353b5b2f2a65a11a851c2ffa298",
        "title": "同年常簿吴次翁子万之万之子直卿将为分水学官喜而赋之",
        "author": "方回",
        "content": "一点书灯传不绝，王侯卿相復何加。\n追惟大父同科第，喜见闻孙绍世家。\n奥赜蚤能探理窟，芳妍孰敢竞词华。\n勿言小邑青衿少，要使人人读五车。",
        "dynasty": "宋",
        "collection_info": null
    },
    {
        "uuid": "397d777f9ada8c68a4be80ca678e2cd0",
        "title": "夏自然惠五言古体久之以律体和谢",
        "author": "方回",
        "content": "古五言诗今罕见，把看愈久愈精神。\n何能笔下有斯作，似觉眼中无此人。\n政用整严藏细润，元从冷淡出清新。\n着鞭更与追陶谢，莫向齐梁踵后尘。",
        "dynasty": "宋",
        "collection_info": null
    },
    {
        "uuid": "dd5bfeae825027fb4c36b511b9688360",
        "title": "赠徐可大近旌表门闾",
        "author": "方回",
        "content": "畬粟锄山稻田少，岁常平价发仓储。\n鼎来官职诸公有，特表门闾近世无。\n甚至不乘果下马，自应早获掌中珠。\n端能赈施终如始，定见阶除曳紫朱。",
        "dynasty": "宋",
        "collection_info": null
    },
    {
        "uuid": "3f67f29dbbe8c341ff919d1024cdae42",
        "title": "十一月旦泊大浪滩下甚雨醉卧次日乃知",
        "author": "方回",
        "content": "夜雨彻五更，江水长三尺。\n醉卧了不知，开篷洒余沥。\n萧瑟復未已，北风阻行色。\n篙师请祭神，索我留半日。\n牲酒岂敢靳，望山头屡侧。\n俯船势欲压，樯顶立峭壁。\n何物野人家，奄有此奇石。\n长安车马尘，儿生初未识。\n鸡犬巉岩间，亦各适其适。\n休官穷太守，久混渔樵席。\n顾影叹鬚鬓，向来无此白。\n一瞬十二年，梦过竟无迹。",
        "dynasty": "宋",
        "collection_info": null
    },
    {
        "uuid": "dc7d4013b65314b4dd78deae0e88e202",
        "title": "初二日甲子雨阻风自次韵",
        "author": "方回",
        "content": "居民汲江水，上下几千尺。\n曲糵化为酒，不肯赊一滴。\n高林堕黄叶，草树黯无色。\n讵意阻风人，于此费永日。\n篷低首难抬，薪重舟颇侧。\n醉乡失乐土，愁城遇坚壁。\n呻吟得新句，欲往题藓石。\n岸滑不可登，纵写復谁识。\n故庐百滩西，何事乃东适。\n兀坐但默然，顺走阅健席。\n豪举与时会，汹涌浪头白。\n及夫气势尽，泡灭岂有迹。",
        "dynasty": "宋",
        "collection_info": null
    },
    {
        "uuid": "9a0d29b7e78430c7407ec13f61075b8c",
        "title": "初三日水长二丈早行",
        "author": "方回",
        "content": "夜闻舟人呼，江水溢二丈。\n岸薪随波流，救者何扰攘。\n亥子十月交，地气不当上。\n十日柱础汗，蝇蚊鬨帷幌。\n此时肯为雪，岂不兆丰穰。\n积热化滂沱，倾空泻盆盎。\n前夕适醉卧，不省船背响。\n涛声撼醒枕，于兹发孤想。\n炎方节候乖，病叟体肤痒。\n遑遑欲何之，曷日中园仰。\n星斗犹粲然，晓征发双桨。\n起视所泊处，余灯煜莽苍。",
        "dynasty": "宋",
        "collection_info": null
    },
    {
        "uuid": "90dcdf59c4a011df75361a9ddcf0f341",
        "title": "新晴过张村旧巡检寨",
        "author": "方回",
        "content": "干戈踰一纪，几度此江边。\n近觉全无盗，仍欣粗有年。\n炊烟生古屋，晴日照新船。\n犹忆纷纭际，偷生尽可怜。",
        "dynasty": "宋",
        "collection_info": null
    },
    {
        "uuid": "6c17c94fc07c2c7e2f091ee1b8ff3e1a",
        "title": "过钓台",
        "author": "方回",
        "content": "真人飞白水，屏迹独蒿莱。\n汉祀无宗庙，严家有钓台。\n高风真可仰，逝水自堪哀。\n扰扰俱澌尽，千帆日往来。",
        "dynasty": "宋",
        "collection_info": null
    },
    {
        "uuid": "d43a059299ad6ad8b61663e18cfe2b87",
        "title": "夜发长山豅",
        "author": "方回",
        "content": "水面浮暗山，沙头耿微火。\n好奇引吭窥，畏寒缩颈坐。\n首取帛为袱，体用衾自裹。\n篙师喜风定，半夜起劲柁。\n平生江海耳，最与橹声可。\n诗从是中来，孰谓此计左。\n起视何茫茫，未觉万有伙。\n浩然天地间，身世寄一舸。\n恭惟百炼心，用世亦云颇。\n早乖晚弥误，迟暮困旅琐。\n饕婪忌洁清，软媚恶刚□。\n残生信已矣，古来岂独我。",
        "dynasty": "宋",
        "collection_info": null
    },
    {
        "uuid": "29d4cf8a312d753b06625364a7f8f344",
        "title": "夜下富阳不寐二首  其一",
        "author": "方回",
        "content": "夜寒吟至晓，独立思冥冥。\n浪聒风兼水，光摇火似星。\n微劳何足叹，大患累曾经。\n更念行船者，筋骸不暂停。",
        "dynasty": "宋",
        "collection_info": null
    },
    {
        "uuid": "8ffa29e69f418d82c3de54cb74ad84bc",
        "title": "夜下富阳不寐二首  其二",
        "author": "方回",
        "content": "橹声戛鹅鹳，风紧已为霜。\n少假愁人寐，焉知旅夜长。\n天寒星烨煜，江阔树微茫。\n底用胥涛急，吴亡越不亡。",
        "dynasty": "宋",
        "collection_info": null
    },
    {
        "uuid": "be32868227b9e97922e2170776390f89",
        "title": "丙戌十一月二十八日南至寓杭",
        "author": "方回",
        "content": "卧厌邻人聒，晨兴亦喜晴。\n心知云气好，眼眩日华明。\n吾事元无节，南方暂偃兵。\n新粧小儿女，谁识旧承平。",
        "dynasty": "宋",
        "collection_info": null
    },
    {
        "uuid": "ed26a051faf7427ae5bdd8a4cf66c597",
        "title": "至后",
        "author": "方回",
        "content": "三历推周正，今当七袠开。\n不应嫌老迫，更用着愁催。\n酒竭倾浑滓，炉残恋暖灰。\n故园归去好，移树及春栽。",
        "dynasty": "宋",
        "collection_info": null
    },
    {
        "uuid": "3dea0c4b9e1d4b16b9a0ceb85a86901a",
        "title": "寓杭久无诗长至后偶赋怀归五首呈仁近仲实  其一",
        "author": "方回",
        "content": "严滩合问紫阳津，误簉西湖寂寞滨。\n老子通身唯是骨，梅梢作意为谁春。\n饱更世故全如梦，惯忍霜寒最益人。\n莫笑龙钟开七袠，含珠何限已成尘。",
        "dynasty": "宋",
        "collection_info": null
    },
    {
        "uuid": "a3ab0be1cbb1cc9d8e0d896521abc955",
        "title": "寓杭久无诗长至后偶赋怀归五首呈仁近仲实  其二",
        "author": "方回",
        "content": "天应知我厌驱驰，故遣虺隤掩敝帷。\n一纪穷愁严濑梦，三年长至武林诗。\n山深无事尚堪隠，岁暮不归何所为。\n此世与身总非昔，可能杯酒答深悲。",
        "dynasty": "宋",
        "collection_info": null
    },
    {
        "uuid": "dce6157f34e0112a0e645c1edd8231e2",
        "title": "寓杭久无诗长至后偶赋怀归五首呈仁近仲实  其三",
        "author": "方回",
        "content": "同云欲雪暮天阴，浊酒楼头手自斟。\n漫仕偶尝叨五马，倦游何止丧千金。\n尽捐寓宅偿逋负，仅保残书伴啸吟。\n从此日长夜应短，未妨微耐晓寒侵。",
        "dynasty": "宋",
        "collection_info": null
    },
    {
        "uuid": "54f930cdb2cf6f8d5c7684aed1a83b0f",
        "title": "寓杭久无诗长至后偶赋怀归五首呈仁近仲实  其四",
        "author": "方回",
        "content": "荒城夜悄不闻更，小阁藏灯暗復明。\n酒已半消诗未就，雪应欲下雨微鸣。\n漫欣短晷迴长至，转觉前修愧后生。\n归与儿曹煮春荠，故应有味胜鼋羹。",
        "dynasty": "宋",
        "collection_info": null
    },
    {
        "uuid": "3deed4781dfddb97bf31e172c35e6ebd",
        "title": "寓杭久无诗长至后偶赋怀归五首呈仁近仲实  其五",
        "author": "方回",
        "content": "酒朋诗友遍人寰，大半雕零丧乱间。\n野曝尚分黄道日，春耕欲老紫阳山。\n少年多病岂知寿，晚节忍穷才得閒。\n身隠乱云万重外，谁能书札问柴关。",
        "dynasty": "宋",
        "collection_info": null
    },
    {
        "uuid": "26081bfdb45c786fe2b5a7e67fe646c1",
        "title": "饮归",
        "author": "方回",
        "content": "潋滟红深百盏浇，醉归不觉路迢迢。\n临分情味殷勤甚，暗遣人扶过画桥。",
        "dynasty": "宋",
        "collection_info": null
    },
    {
        "uuid": "ead2dfad8ba84b5aa65be7db38cd4424",
        "title": "雪后楼望",
        "author": "方回",
        "content": "健走看肥马，饥号念冻乌。\n聊须闢窗户，何敢犯泥涂。\n枯木痴如死，遥山淡欲无。\n寒天古城外，谁共醉澄湖。",
        "dynasty": "宋",
        "collection_info": null
    },
    {
        "uuid": "4efec68ad710fe3515e383d7f581911a",
        "title": "送师好古归青社",
        "author": "方回",
        "content": "姓字喧吟社，吟鬚亦未生。\n更能十年读，讵止一时名。\n政尔推英俊，终然要老成。\n闻韶问遗俗，肯学饭牛声。",
        "dynasty": "宋",
        "collection_info": null
    },
    {
        "uuid": "43febaccf4d0ad760d3cbcab4350622d",
        "title": "雪霁冒寒",
        "author": "方回",
        "content": "苦寒犹强忍，空阔倚楼前。\n春欲回江国，人皆喜雪天。\n病须攻此老，穷已极今年。\n乘兴吾何往，西归问钓船。",
        "dynasty": "宋",
        "collection_info": null
    },
    {
        "uuid": "360b6740231e5d976ba43ec62453fae3",
        "title": "武林书事九首  其一",
        "author": "方回",
        "content": "明年老子六十一，最忆隻身三十时。\n岂料衰迟脱离乱，三孙三女四男儿。",
        "dynasty": "宋",
        "collection_info": null
    },
    {
        "uuid": "b8c5a81eeb5a285ba8ec6951295a49cb",
        "title": "武林书事九首  其二",
        "author": "方回",
        "content": "竹林七贤六有子，何独无闻刘伯伦。\n梦想先师授书处，城东风雨卧荒坟。",
        "dynasty": "宋",
        "collection_info": null
    },
    {
        "uuid": "01ce04f4b2e1f299de03161472acad43",
        "title": "武林书事九首  其三",
        "author": "方回",
        "content": "金石典古吕伯可，风霜清耸方巨山。\n尚见八音合韶乐，早能九鼎象神姦。",
        "dynasty": "宋",
        "collection_info": null
    },
    {
        "uuid": "a6eca48fff5a41fc6a1b3dc772418c54",
        "title": "武林书事九首  其四",
        "author": "方回",
        "content": "公田坐谪魏京兆，一往不招江上魂。\n天道无知善人哑，全家死盗五孙存。",
        "dynasty": "宋",
        "collection_info": null
    },
    {
        "uuid": "a276a1a14d352191c6934887582ae8c1",
        "title": "武林书事九首  其五",
        "author": "方回",
        "content": "狐狸夜号歌舞地，荆棘非復向朱门。\n有人政自不可测，一斛槟榔五百裈。",
        "dynasty": "宋",
        "collection_info": null
    },
    {
        "uuid": "4b6d3f4b2d32177d36cd3a2dae65edc4",
        "title": "武林书事九首  其六",
        "author": "方回",
        "content": "岁在戊午正月五，代宰臣供万寿诗。\n凤凰山下芙蓉阁，龙础无踪世不知。",
        "dynasty": "宋",
        "collection_info": null
    },
    {
        "uuid": "2946272d90e4667e4a093c84c0b8d8ff",
        "title": "武林书事九首  其七",
        "author": "方回",
        "content": "论斤买虀遗俗在，街头商贾问童儿。\n不知此菜从何采，指似深宫故殿基。",
        "dynasty": "宋",
        "collection_info": null
    },
    {
        "uuid": "3c062d0494da01a8a15f1e12a0532e52",
        "title": "武林书事九首  其八",
        "author": "方回",
        "content": "兰阇兰阇一弹指，高鼻人人俱喜欢。\n北客近知郎罢语，南人许拜乞银官。",
        "dynasty": "宋",
        "collection_info": null
    },
    {
        "uuid": "529f2bfd9ba1c269b4a6ea2009059165",
        "title": "武林书事九首  其九",
        "author": "方回",
        "content": "我有敝庐在何许，南紫阳山北黄山。\n烟耕雨钓付儿辈，一榻高枕松声间。",
        "dynasty": "宋",
        "collection_info": null
    },
    {
        "uuid": "fd593b2358605623f7e8ce2dafecb8f8",
        "title": "次韵仁近见和怀归五首  其一",
        "author": "方回",
        "content": "诸公合沓据天津，往事微茫问汉滨。\n老病腐儒无可意，雪霜死草有重春。\n散花不復来天女，中酒焉能致圣人。\n谁且生尘赋罗袜，吾家已恐甑生尘。",
        "dynasty": "宋",
        "collection_info": null
    },
    {
        "uuid": "17174503e4b6fd4e89f1855a297e7a79",
        "title": "次韵仁近见和怀归五首  其二",
        "author": "方回",
        "content": "轮蹄追想禁街驰，尚有君平卖卜帷。\n遁世久忘三接卦，怀人空赋八哀诗。\n敛华就实嗟何及，悟往知来尚可为。\n归去井梧应好在，白头江令自堪悲。",
        "dynasty": "宋",
        "collection_info": null
    },
    {
        "uuid": "8c37ac36c6bf0727b6fdae583d5dfe1b",
        "title": "次韵仁近见和怀归五首  其三",
        "author": "方回",
        "content": "日短晴窗顷刻阴，干坤万虑入孤斟。\n故交剩见车逢笠，初学谁羞屋画金。\n菱镜岂堪朝幌觑，茗炉聊伴夜瓶吟。\n生平不倚心如铁，似觉难禁世故侵。",
        "dynasty": "宋",
        "collection_info": null
    },
    {
        "uuid": "375e554bffc7a13e379cca4561287944",
        "title": "次韵仁近见和怀归五首  其四",
        "author": "方回",
        "content": "万险千艰历历更，是非他日仗谁明。\n着书何用心徒苦，欹枕无眠耳自鸣。\n劫火不虞逃厄运，浮沤亦復任残生。\n说与稗官应末减，堂厨初未识鱼羹。",
        "dynasty": "宋",
        "collection_info": null
    },
    {
        "uuid": "1e1f8d966a7d10aa9dd0a2c511d08542",
        "title": "次韵仁近见和怀归五首  其五",
        "author": "方回",
        "content": "端能何地脱尘寰，万壑松风梦寐间。\n无限三槐仍九棘，孰知东国与西山。\n声名赫奕终非福，滋味悠长莫若閒。\n马足车轮不到处，陶门惟有昼常关。",
        "dynasty": "宋",
        "collection_info": null
    },
    {
        "uuid": "6cecb1d52e9c1cee78033a35fed99b04",
        "title": "送程侍御二首  其一",
        "author": "方回",
        "content": "乘传来江表，观风遍斗南。\n年丰仍物贵，民瘠为官贪。\n浩浩良难测，元元恐弗堪。\n二星奏天陛，勿谓此常谈。",
        "dynasty": "宋",
        "collection_info": null
    },
    {
        "uuid": "f83423ed999f3917a4d6a194803d15fc",
        "title": "送程侍御二首  其二",
        "author": "方回",
        "content": "大门贤叔父，共载曲江春。\n谈笑今如梦，东南有此人。\n竹林犹小阮，莲社已遗民。\n老死看公等，烟霄要路津。",
        "dynasty": "宋",
        "collection_info": null
    },
    {
        "uuid": "d5ceead7279a8d9a986779923363aeba",
        "title": "赠鲜于伯几",
        "author": "方回",
        "content": "闻名今子骏，所至见公诗。\n数步元非远，相看岂可迟。\n吟鞍霜跌后，谈麈日閒时。\n此客差同味，萧斋许一窥。",
        "dynasty": "宋",
        "collection_info": null
    },
    {
        "uuid": "9d7610d3699c3d705e865265453e9e68",
        "title": "送赵子昂",
        "author": "方回",
        "content": "文赋早知名，君今陆士衡。\n真能辨龙鲊，未可忘莼羹。\n剩喜修途闢，深防俗目惊。\n时闻黄耳信，缓步取公卿。",
        "dynasty": "宋",
        "collection_info": null
    },
    {
        "uuid": "52cc63c47e75149189adfc626e2453d0",
        "title": "送刘元鼎",
        "author": "方回",
        "content": "高密非逢世，才堪学掾为。\n稍容请禄米，聊復隠书帷。\n要路终多险，清官未觉卑。\n莼丝春正美，早寄鑑湖诗。",
        "dynasty": "宋",
        "collection_info": null
    },
    {
        "uuid": "304f2838c772abc8c350a20e4d0708e2",
        "title": "次韵仁近讶约予不至",
        "author": "方回",
        "content": "风尘矫虔称寡孤，疲甿暴骨纷痕瘏。\n骤得如愿宫亭湖，鬼妾色悲充尔娱。\n老夫旅庖悭薪蔬，爨仆揶揄朝连晡。\n畴昔过君观异书，谇语谓为饥所驱。\n前二千石出无馿，徒步亦无傍人扶。\n忽往倏还元不拘，休官解缚身自如。\n有酒可再折简呼，索诗即恐技如鼯。\n归与归与巾柴车，不用祖席歌骊驹。\n青山白云落吾手，春天梦断章台柳。",
        "dynasty": "宋",
        "collection_info": null
    },
    {
        "uuid": "cdd06f74a71c5c25c438aae2d49f1e84",
        "title": "丙戌除夕次韵仁近二首  其一",
        "author": "方回",
        "content": "岁穷犹此客，不早见几微。\n岂易赊邻醖，何惭典故衣。\n余寒当有几，小忍未为非。\n野烧迴青润，春山饱蕨薇。",
        "dynasty": "宋",
        "collection_info": null
    },
    {
        "uuid": "a7751e4bbce4cd66d2c38c8669325048",
        "title": "丙戌除夕次韵仁近二首  其二",
        "author": "方回",
        "content": "盆梅开欲尽，翠干已苔深。\n物极容春蛰，人穷自陆沈。\n钟知浮世事，灯识老儒心。\n冶陌饶芳草，衰迟肯重寻。",
        "dynasty": "宋",
        "collection_info": null
    },
    {
        "uuid": "f4200da06e3fa7513340d6f004e440e7",
        "title": "除夕再用韵答仁近二首  其一",
        "author": "方回",
        "content": "多公二十岁，筋力早衰微。\n弃物犹残历，童心更美衣。\n春光终古在，人事逐时非。\n但愿干戈息，无庸咏戍薇。",
        "dynasty": "宋",
        "collection_info": null
    },
    {
        "uuid": "23cdfa9e2f554180e3b106aff118d562",
        "title": "除夕再用韵答仁近二首  其二",
        "author": "方回",
        "content": "多公二十岁，此夕感尤深。\n颇觉北风转，不堪西日沈。\n醉喧邻巷语，愁动故乡心。\n七袠从今始，菟裘可缓寻。",
        "dynasty": "宋",
        "collection_info": null
    },
    {
        "uuid": "9848d32bbe6d93d9c9a7f4fc4789b380",
        "title": "丁亥元日二首  其一",
        "author": "方回",
        "content": "元日如常日，閒人更老人。\n后杯真寿酒，便服胜朝绅。\n何物称三品，今朝过六旬。\n候门怜稚子，莫放杏梢春。",
        "dynasty": "宋",
        "collection_info": null
    },
    {
        "uuid": "8fe1a62364e53e74d553d19044a3844c",
        "title": "丁亥元日二首  其二",
        "author": "方回",
        "content": "孰不闻钟起，吾犹拥褐眠。\n家人分两地，客邸跨三年。\n果蓏思携幼，粢盛忆祀先。\n故山归去好，当及挂灯前。",
        "dynasty": "宋",
        "collection_info": null
    },
    {
        "uuid": "f4894b78c31b76395dee2fb5c0f9fe2a",
        "title": "初三日甲子雨次日雪上元方立春",
        "author": "方回",
        "content": "我比绛老今何如，甲子三百六十余。\n雨多晴少几水旱，往往咎证符占书。\n新正三日甲子雨，残腊未春何所主。\n通理三白妄自宽，明旦寒檐雪寸许。\n耳顺已过从心前，平生目击真可怜。\n兵戈屠斫骨骸拄，疾疫葬埋墟墓连。\n偶容脱遗鬼录内，贫无人知窘无对。\n至此岂可逢歉岁，夜枕梦惊心欲碎。\n虽然慎勿尤天公，迩年米价元不穹。\n汝自不肯学贪吏，攒眉耸肩甘诗穷。",
        "dynasty": "宋",
        "collection_info": null
    },
    {
        "uuid": "e01825afd58060a4c859a5d16e5061be",
        "title": "哭周子弌二首  其一",
        "author": "方回",
        "content": "欲极云霄阔，焉辞道路长。\n早知当饭含，宁肯尚赍装。\n瘦马嘶荒厩，残书阁故房。\n绝怜闻讣日，妻子哭空堂。",
        "dynasty": "宋",
        "collection_info": null
    },
    {
        "uuid": "230491fa263c7f86a9983aa996df361b",
        "title": "哭周子弌二首  其二",
        "author": "方回",
        "content": "渡淮才几日，道死近徐州。\n药有何人进，棺于底所求。\n本期纡紫绶，岂料殡黄楼。\n穷者穷如此，纷纷燕颔侯。",
        "dynasty": "宋",
        "collection_info": null
    },
    {
        "uuid": "0f5c4701669a24890d467e99d92b283b",
        "title": "或献髭药却之",
        "author": "方回",
        "content": "行路干坤半，流年六十强。\n不营埋骨穴，更用染髭方。\n政使飞昇可，犹难服食良。\n养生或攻外，曾否鉴嵇康。",
        "dynasty": "宋",
        "collection_info": null
    },
    {
        "uuid": "3f442e9ca1aab89cae92f97c986cc01c",
        "title": "正月初四后十余日病嗽不能出杂书十首  其一",
        "author": "方回",
        "content": "僦居背古城，楼西耸乔木。\n两年见黄落，雪尽欲再绿。\n往时春鹊雏，理巢乳哺续。\n不归视吾儿，于此捧饥腹。\n穷山况味等，差胜客影独。",
        "dynasty": "宋",
        "collection_info": null
    },
    {
        "uuid": "2f7dfe7d56f66b3d48d26d93f0045767",
        "title": "正月初四后十余日病嗽不能出杂书十首  其二",
        "author": "方回",
        "content": "献岁亦未春，骤暖似炮烙。\n衣汗欲索扇，一变雪霰作。\n头岑万钧重，喉棘痰屡殻。\n旬日不能出，如虎坐受缚。\n脱或死客中，何异纥干雀。",
        "dynasty": "宋",
        "collection_info": null
    },
    {
        "uuid": "8e4c37e7fc981e56ac6db1242cd881ab",
        "title": "正月初四后十余日病嗽不能出杂书十首  其三",
        "author": "方回",
        "content": "西邻几老革，六博喝雉卢。\n倚楼俯长道，饮豪语言粗。\n东邻乃贩子，遇夜召朋徒。\n大鼓恣考击，吹弹更歌呼。\n书室一灯暗，笑此寒老儒。",
        "dynasty": "宋",
        "collection_info": null
    },
    {
        "uuid": "b6b6cd6a66a790b491102a3bb496f35b",
        "title": "正月初四后十余日病嗽不能出杂书十首  其四",
        "author": "方回",
        "content": "客久已无味，更苦赀用乏。\n年迈欲不竞，仍着疾病压。\n相望五百年，老杜卧夔硖。\n疲瘵困茧丝，遐荒敝戈甲。\n谁方拥倾城，乐死有玉柙。",
        "dynasty": "宋",
        "collection_info": null
    },
    {
        "uuid": "94a3fd923884943712a9db98dc110f66",
        "title": "正月初四后十余日病嗽不能出杂书十首  其五",
        "author": "方回",
        "content": "夏日客此楼，买冰敌炎暵。\n冱寒不买冰，辍费用买炭。\n冰炭役浮生，倏忽凉燠换。\n故山饶甘泉，落叶足炊爨。\n曷不归去来，作此琐屑嘆。",
        "dynasty": "宋",
        "collection_info": null
    },
    {
        "uuid": "879d44de5d94470f3c1a2a5bcffb81a0",
        "title": "正月初四后十余日病嗽不能出杂书十首  其六",
        "author": "方回",
        "content": "有马可代步，无马徒步行。\n有酒醉亦佳，无酒神思清。\n客楼卧病中，日夜唯雨声。\n此病尚可起，当如雨復晴。\n气尽死期至，岂容强求生。",
        "dynasty": "宋",
        "collection_info": null
    },
    {
        "uuid": "74953b9dcc166eadd2271afcef00ccfc",
        "title": "正月初四后十余日病嗽不能出杂书十首  其七",
        "author": "方回",
        "content": "炯炯君子心，至死能忍贫。\n炎炎小人胆，为利宁杀身。\n我年三纪后，登朝忤权臣。\n逮逾四五纪，破家蒙战尘。\n纵不当君子，终当非小人。",
        "dynasty": "宋",
        "collection_info": null
    },
    {
        "uuid": "161d165f730935949e55e18267a1f4a4",
        "title": "正月初四后十余日病嗽不能出杂书十首  其八",
        "author": "方回",
        "content": "近代一人耳，吾乡老朱先。\n甲子如我今，犹活十许年。\n漳州復潭州，说经入从班。\n无何党祸作，委顺不怨天。\n余生几明日，小子其勉旃。",
        "dynasty": "宋",
        "collection_info": null
    },
    {
        "uuid": "c0a9997db347fde9a218acc25727fd0f",
        "title": "正月初四后十余日病嗽不能出杂书十首  其九",
        "author": "方回",
        "content": "无一日不醉，未尝见有疾。\n三日偶无酒，咄咄怪病出。\n肺壅鼻垂涕，不饮踰十日。\n醉死政自佳，性命安足惜。\n奈何官价贵，典衣买灰汁。",
        "dynasty": "宋",
        "collection_info": null
    },
    {
        "uuid": "52359df00fcf03ef92dcb6680290ded2",
        "title": "正月初四后十余日病嗽不能出杂书十首  其一○",
        "author": "方回",
        "content": "江皋残雪霁，想见东风还。\n可览不可拾，春容有无间。\n城市鬨灯火，强作元夕天。\n乱离痛甫定，物华非自然。\n栖栖坐羁旅，嘿嘿悲徂年。",
        "dynasty": "宋",
        "collection_info": null
    },
    {
        "uuid": "d0d1a135c5ef47be8bfa3a66d1ff78aa",
        "title": "夜寒",
        "author": "方回",
        "content": "夜寒眠不着，吾道竟何如。\n世事良多故，身谋似太疏。\n醉从添酒债，病始爱医书。\n雪霁寻僧去，谁家借蹇馿。",
        "dynasty": "宋",
        "collection_info": null
    },
    {
        "uuid": "f8d9bc87d96f231a1ed388c385aca59c",
        "title": "上元立春",
        "author": "方回",
        "content": "华灯綵胜两逢迎，美景良辰未易并。\n花信风初迴肃杀，柳梢月岂异承平。\n神鳌观阙山何在，旅雁汀洲水復生。\n可待紫姑问休咎，买牛西崦课儿耕。",
        "dynasty": "宋",
        "collection_info": null
    },
    {
        "uuid": "36afed381d61749a8a072c0ab7e5192a",
        "title": "题郭熙雪晴松石平远图为张季野作是日同读杜诗",
        "author": "方回",
        "content": "书贵瘦硬少陵语，岂止评书端为诗。\n五百年间会此意，画师汾阳老阿熙。\n嵬诗琐画世一轨，肉腴骨弱精神痴。\n明窗共读杜集竟，两幅雪霁叉横披。\n前幅长松何所似，铁干皴涩撑霜皮。\n其下怪石卧狻兕，突兀崷崒凝冰嘶。\n后幅澌远渐迤逦，一往不知其几里。\n目力已尽势未尽，平者是沙流者水。\n人物如指或如蚁，戴笠骑馿者谁子。\n顾此定是觅句翁，羸仆缩首襥冻耳。\n欲渡未渡溪坂间，啐野寒乌忽惊起。\n自非布置夺鬼神，焉能挥扫到骨髓。\n郭生此画出自古心胸，亦如工部百世诗中龙。\n清癯劲峭谢妩媚，略无一点霑春风。\n市门丹青纷俗工，为人涂抹杏花红。\n老夫神交此石与此松，留眼雪天送飞鸿。",
        "dynasty": "宋",
        "collection_info": null
    },
    {
        "uuid": "87dc643a12c92bb447dbf2af8f1cd036",
        "title": "次韵仁近客兴二首  其一",
        "author": "方回",
        "content": "阅世纷如起灭沤，可须金羽较沈浮。\n自知人老宜坚坐，更为春寒倦薄游。\n羌蹇尚能哦楚些，仪邻不復梦唐楼。\n载书归老黄山下，待唤溪翁赁半舟。",
        "dynasty": "宋",
        "collection_info": null
    },
    {
        "uuid": "48e5c4f601418f476bc13bec8e0d2353",
        "title": "次韵仁近客兴二首  其二",
        "author": "方回",
        "content": "华年君欲隠山村，如我弥当杜筚门。\n落落筋骸余老病，奄奄气息仅生存。\n黄精满谷春苗嫩，丹卝藏山石溜温。\n足可无求度残岁，自编诗集教儿孙。",
        "dynasty": "宋",
        "collection_info": null
    },
    {
        "uuid": "0a2eed208ccaa26531cdfa749fcca1ed",
        "title": "寄伯宣尚书士常吏侍二首  其一",
        "author": "方回",
        "content": "林下休官已七年，新闻偶到白云边。\n一时人物归司命，二老儒臣筦吏铨。\n严子钓台跧旧隠，山公启事玷羣贤。\n驱驰力尽心徒在，聊信归鸿寄短篇。",
        "dynasty": "宋",
        "collection_info": null
    },
    {
        "uuid": "a127dbe25b389765a5481a5ca8548d36",
        "title": "寄伯宣尚书士常吏侍二首  其二",
        "author": "方回",
        "content": "贫与身仇病作魔，春来为况復如何。\n梅花未了桃花动，诗债犹稀酒债多。\n剩喜故人跻要路，稍令閒客藉余波。\n吏廉岁稔兵氛寝，是处江湖可一蓑。",
        "dynasty": "宋",
        "collection_info": null
    },
    {
        "uuid": "244a61a62ba55f13c53f8f3b96c5b62c",
        "title": "灵隠寺行呈伏虎岩",
        "author": "方回",
        "content": "蓬莱水浅尘几扬，历劫不动此道场。\n黄金何年佛氏土，白云自古仙人乡。\n吾故不能知鸿荒，尝闻许由避陶唐。\n南巡会稽忆夏后，西渡浙水传秦皇。\n欲镌文字示万世，想曾摩挲崖藓苍。\n君臣岂不亦一到，父老失记书传亡。\n思莼人归乱聪勒，衣锦军起诛宏昌。\n教士四万虏吴友，子弟八千从项梁。\n锋攒镝飞沸如汤，冷泉之冷常冰霜。\n风涛汹地保恬静，火云爇天饶清凉。\n寺门奇石万鬼凿，霹雳穿洞龙腾骧。\n偃如未射李广虎，突如乍叱初平羊。\n漫山鉅竹不知数，百围屹立松杉樟。\n野猿攫果就人手，山客贸薪充日粮。\n艷浮凡俗花卉绝，毒螫狞恶虫豸藏。\n竺峰飞来夜着翅，桂子堕落秋飘香。\n覩史陀宫足彷佛，摩罗耶山非渺茫。\n色究竟界扫蜃气，给孤独园堪雁行。\n游屐屡破壁疥落，优波度筹千万强。\n老树一株卧磵上，向来未有如许长。\n有能直上北高塔，一览弱水穷扶桑。\n织女机边拂衫袖，老人星外来帆樯。\n金碧殿阁钟鱼廊，饱饘燠衲丛蜂房。\n毗卢遮那明正徧，散脂修摩森护防。\n长明灯笼照十方，胸中亦復作是光。\n纤蝇么蚋不到处，三千大千禅那床。\n游戏伽陀祇夜章，岂无一人骆宾王。\n摩诃师子今僧王，一奋迅失千狐狼。",
        "dynasty": "宋",
        "collection_info": null
    },
    {
        "uuid": "5685791e19b31aa44ecca65bfa9f6792",
        "title": "仇仁近母邢夫人挽诗",
        "author": "方回",
        "content": "慈颜才一识，近获拜书楼。\n忽化金棺火，应添石室筹。\n乡邻传阃范，弔祭尽儒流。\n令子今和靖，诗名甲此州。",
        "dynasty": "宋",
        "collection_info": null
    },
    {
        "uuid": "87e141b66d3ecfa8daa254d1a5e4a4ec",
        "title": "闰二月十六日清明",
        "author": "方回",
        "content": "日日楼头柳色浓，年年为客负春风。\n鶑花时节兵还动，诗酒生涯老更穷。\n逆料未来犹有几，悬知所过即成空。\n故乡寒食浇松处，亦想儿曹念乃翁。",
        "dynasty": "宋",
        "collection_info": null
    },
    {
        "uuid": "385cb3eec8fb17cff23f63041a979583",
        "title": "春思",
        "author": "方回",
        "content": "枯树重看发刺桐，似闻陌上已残红。\n多端世故干戈后，大好春光老病中。\n万户独难侯李广，两生宁肯圣孙通。\n画楼着燕朱帘捲，别有冥冥物外鸿。",
        "dynasty": "宋",
        "collection_info": null
    },
    {
        "uuid": "c908b7dfd26f5a867736d5dfdbe7b866",
        "title": "戏书",
        "author": "方回",
        "content": "春天晴更好，无奈恶情怀。\n马死鞍空在，花开酒欠佳。\n邻医赊药饵，侍婢典簪钗。\n倚杖吟还喜，新分孔墓楷。",
        "dynasty": "宋",
        "collection_info": null
    },
    {
        "uuid": "29d33b4b1b4b0303e4ddb8063b76a253",
        "title": "送□景文长兴丞",
        "author": "方回",
        "content": "太湖之岸环□县，君所佐县为最雄。\n其民无不挟利刃，往往杀人白昼中。\n荻浦盐丁更狞恶，轻舠出没洪涛风。\n迩来清霜冻天地，一扫蚊虻销昏雺。\n承平难治乱后易，况今官制权任同。\n监尹丞簿设四职，圜坐决事皆宰公。\n三可一否或二否，掀案掷砚纷相攻。\n北人欺南恃气力，但亦颇畏明与聪。\n君才如此彼定服，岂敢专辄关节通。\n弊根安在在俸薄，所至贪吏如蝗螽。\n上征下取至民极，何异大虫食小虫。\n百姓把盏长官受，饩牲器币厩宇充。\n自古书传未之见，具人眉目心貙熊。\n甚至唯恐盗不作，诬谓叛逆兴兵戎。\n村落雠杀小鬬阋，一室作过千室空。\n君昔茌平鸢肩翁，斗酒濯足游新丰。\n略与常何草封事，便应入侍丹墀枫。\n昌黎调笑崔蓝田，哦二松间何匆匆。\n敕君就此岂不屈，径欲一往苏疲癃。\n僚友二三户七万，照以胸次百炼铜。\n升堂熙怡一署字，鼓舞父老歌儿童。\n书画船过水晶宫，杨柳正绿花正红，且为老夫寄诗筒。",
        "dynasty": "宋",
        "collection_info": null
    },
    {
        "uuid": "619579da0928875c10729c771d0269da",
        "title": "全州吕农簿挽诗三首  其一",
        "author": "方回",
        "content": "谁实柄咸淳，无君欲不臣。\n举朝皆谄子，此老独全人。\n去国獒频嗾，居村虎自驯。\n伤心诸狎客，容易竟亡陈。",
        "dynasty": "宋",
        "collection_info": null
    },
    {
        "uuid": "e6b00a5c4de2e4ee30365d0fa78c26eb",
        "title": "全州吕农簿挽诗三首  其二",
        "author": "方回",
        "content": "公田怨已盈，关币出尤轻。\n稍欲输忠款，初非卖直声。\n二千垂郡禄，五百存台评。\n旧日朝天路，端门野草生。",
        "dynasty": "宋",
        "collection_info": null
    },
    {
        "uuid": "a383fbfa3946624dfeb6dd14d45e9ba7",
        "title": "全州吕农簿挽诗三首  其三",
        "author": "方回",
        "content": "先公与进时，早诵小坡诗。\n晚节遭多难，耆年对耄期。\n家贫从俗笑，国破任身危。\n后死元非福，前途未可知。",
        "dynasty": "宋",
        "collection_info": null
    },
    {
        "uuid": "776353b6962860504496e87c27333ba4",
        "title": "故太学徐君哀辞",
        "author": "方回",
        "content": "蹈海沈江合比踪，子阳蛙坎可能容。\n自闻门外韩擒虎，岂乏云间陆士龙。\n信矣百年谁不死，哀哉三子亦相从。\n烂为井底泥无恨，肯顾区区马鬣封。",
        "dynasty": "宋",
        "collection_info": null
    },
    {
        "uuid": "4c2a6f8a7523b4003310696392e21447",
        "title": "家书",
        "author": "方回",
        "content": "倚楼閒看雨，已下又重登。\n困入春深剧，愁逢日暮增。\n家书闻子病，时事说兵兴。\n流汗才挥扇，风寒忽似冰。",
        "dynasty": "宋",
        "collection_info": null
    },
    {
        "uuid": "7c4a148ad64015c3e030545c84675763",
        "title": "晚春",
        "author": "方回",
        "content": "典尽寒衣未觉贫，独留破砚伴顽身。\n不堪苦雨思晴日，肯为残花怨晚春。\n驱逐忧愁如有道，脱逃老死可无人。\n悬知兴坏皆常理，且喜朱樱又食新。",
        "dynasty": "宋",
        "collection_info": null
    },
    {
        "uuid": "34f966682f03e02059eeb38d720726b0",
        "title": "次韵邓善之论诗",
        "author": "方回",
        "content": "未极皮毛落，端难颊舌传。\n夔音谐柷敔，岐脉按钩弦。\n举目常如见，关心或不眠。\n江湖无正色，龋齿亦嫣然。",
        "dynasty": "宋",
        "collection_info": null
    },
    {
        "uuid": "f97d9efe3cd220b263c80766193e1119",
        "title": "春尽",
        "author": "方回",
        "content": "时时屈指春余几，日日攒眉雨不晴。\n邂逅三年为此客，蹉跎一事竟何成。\n牡丹花过劳乡梦，石首鱼来听市声。\n自古忍穷尽豪杰，囊无挑药未须惊。",
        "dynasty": "宋",
        "collection_info": null
    },
    {
        "uuid": "d299fbe3b1ca3107455e54312785ae42",
        "title": "读素问十六首  其一",
        "author": "方回",
        "content": "昼夜雨不止，旬余復旬余。\n垢衣裹弊絮，念已朱夏初。\n逆旅何可处，出门但泥涂。\n属时乏美酒，积闷无由除。\n翻阅故箧中，偶得黄帝书。\n维昔世未季，曰土牧田驹。\n五运今未测，飘骤将焉如。\n大谷十二俞，孰砭斯民愈。",
        "dynasty": "宋",
        "collection_info": null
    },
    {
        "uuid": "b34ad8ea9c5f1bcb182975bd689cc4b7",
        "title": "读素问十六首  其二",
        "author": "方回",
        "content": "真人古不死，变形能登天。\n圣人乃其亚，在宥亦长年。\n尧舜寿踰百，犹若腒腊然。\n后世妄庸子，多慾求神仙。",
        "dynasty": "宋",
        "collection_info": null
    },
    {
        "uuid": "ca43ab013686df4e470209b3f5e16d22",
        "title": "读素问十六首  其三",
        "author": "方回",
        "content": "上古僦贷季，色脉通神明。\n人处禽兽间，于物澹无情。\n针石有不用，祝由足移精。\n世降尚毒药，一误百祸生。",
        "dynasty": "宋",
        "collection_info": null
    },
    {
        "uuid": "126a068c82002387e48e8ffa385fd59d",
        "title": "读素问十六首  其四",
        "author": "方回",
        "content": "煌煌金兰室，历历玉版文。\n伏羲之所为，传逮轩辕君。\n妙测天人际，岂徒针药云。\n予实有左癖，此岂非三坟。",
        "dynasty": "宋",
        "collection_info": null
    },
    {
        "uuid": "0a5cb526073689fa6b3020040e0958bf",
        "title": "读素问十六首  其五",
        "author": "方回",
        "content": "素问虽医书，读之患不精。\n大可用人国，小亦可用兵。\n行所胜不胜，逆从决死生。\n勿待阴阳间，关格不相营。",
        "dynasty": "宋",
        "collection_info": null
    },
    {
        "uuid": "01ba1363d9d07ca7079a491748f46aa8",
        "title": "读素问十六首  其六",
        "author": "方回",
        "content": "反治非反治，缪刺岂缪刺。\n不同将无同，不异所以异。\n寒热故殊途，左右肯易位。\n圣贤善用权，初不失经意。",
        "dynasty": "宋",
        "collection_info": null
    },
    {
        "uuid": "d485e6ce172848932c9a0b33798d654c",
        "title": "读素问十六首  其七",
        "author": "方回",
        "content": "窭人冒杀气，感寒多两伤。\n贵者不其然，所患由高粱。\n美石能发瘨，芳草能发狂。\n喜怒不中节，邂逅身亦亡。",
        "dynasty": "宋",
        "collection_info": null
    },
    {
        "uuid": "26b457bb719138baf99007d9f232b6bb",
        "title": "读素问十六首  其八",
        "author": "方回",
        "content": "方隅各有四，明堂朝八风。\n圣人以治世，不受外邪攻。\n方士祠太一，贵神分九宫。\n祸福初不验，徒用欺盲聋。",
        "dynasty": "宋",
        "collection_info": null
    },
    {
        "uuid": "ad8d709919efa0e805fbf21fc6fc323d",
        "title": "读素问十六首  其九",
        "author": "方回",
        "content": "病人有谷气，面黄无不瘳。\n黄不欲太明，如缟裹栝楼。\n相工摭绪余，喜色占眉头。\n得非许负术，亦从岐伯求。",
        "dynasty": "宋",
        "collection_info": null
    },
    {
        "uuid": "c3de57e515fda9ed91370c87722e34ba",
        "title": "读素问十六首  其一○",
        "author": "方回",
        "content": "尝富后乃贫，其病名失精。\n尝贵后忽贱，病又名脱营。\n区区得丧间，性命繫死生。\n不有穷愁者，着书如虞卿。",
        "dynasty": "宋",
        "collection_info": null
    },
    {
        "uuid": "5cf772aa2c93e8abf898c36a9db3ca3c",
        "title": "读素问十六首  其一一",
        "author": "方回",
        "content": "故贵或脱势，封君有败伤。\n良医所不治，其人神已亡。\n秦汉以至今，此事纷披猖。\n失侯可种瓜，奈何失国王。",
        "dynasty": "宋",
        "collection_info": null
    },
    {
        "uuid": "e6d2cc580d297ed95562e1e80ca0136d",
        "title": "读素问十六首  其一二",
        "author": "方回",
        "content": "凡火以水沃，无不立销灭。\n龙火行雨中，沃水乃愈烈。\n甚者则从之，不以寒治热。\n后主先所因，神圣有秘诀。",
        "dynasty": "宋",
        "collection_info": null
    },
    {
        "uuid": "b1087124dd838f460efa2aeddab50081",
        "title": "读素问十六首  其一三",
        "author": "方回",
        "content": "三阴与三阳，应天之六气。\n五行加相火，于地分六位。\n羲画箕子畴，恐亦出此意。\n汉儒灾异学，可择但勿泥。",
        "dynasty": "宋",
        "collection_info": null
    },
    {
        "uuid": "d2e0a1b39970cb6eb74d2bfec953098b",
        "title": "读素问十六首  其一四",
        "author": "方回",
        "content": "用针取工巧，用药称圣神。\n伯高不尽言，极艺未易臻。\n针法今鲜传，甚于药杀人。\n与落庸医手，寡欲全其身。",
        "dynasty": "宋",
        "collection_info": null
    },
    {
        "uuid": "9763bfb32bdb683492935a2e76de13f5",
        "title": "读素问十六首  其一五",
        "author": "方回",
        "content": "鬼臾区所陈，太始天元册。\n后世言阴阳，胥于此焉出。\n九星首天蓬，遁甲云古术。\n要是秦汉间，良医所祖述。",
        "dynasty": "宋",
        "collection_info": null
    },
    {
        "uuid": "aaf0583887a8172dc461117ddef84182",
        "title": "读素问十六首  其一六",
        "author": "方回",
        "content": "三品别贵贱，四制定奇偶。\n主病则用之，上药或弗取。\n得士寒畯可，量才世胄否。\n豕苓鸡壅言，吾亦闻庄叟。",
        "dynasty": "宋",
        "collection_info": null
    },
    {
        "uuid": "c4a6c131d59af09b8f43359c47585339",
        "title": "辨渊明诗",
        "author": "方回",
        "content": "微禽移木石，欲以塞东洋。\n赋寿何能远，衔冤未始忘。\n起脾讹越婢，澎浪转彭郎。\n轻改刑天字，于文恐未详。",
        "dynasty": "宋",
        "collection_info": null
    },
    {
        "uuid": "a1fdae7e21c184af9677274430159799",
        "title": "苦雨",
        "author": "方回",
        "content": "拟勒移文问雨龙，麦秋忍不念吾农。\n黄云万顷成泥烂，偏与閒檐活瓦松。",
        "dynasty": "宋",
        "collection_info": null
    },
    {
        "uuid": "91cb2b0e9229230d4f369d06ed887974",
        "title": "蟏蛸",
        "author": "方回",
        "content": "窗眼蟏蛸粟许微，早能结网伺虫飞。\n都来口腹容多少，狼虎操心伏杀机。",
        "dynasty": "宋",
        "collection_info": null
    },
    {
        "uuid": "5fc11975723c96f35449f45f6507dd30",
        "title": "谢张师道广文见过二首  其一",
        "author": "方回",
        "content": "曩读登科记，高标我已惊。\n名如程子字，字是后山名。\n可但于诗妙，终当以道鸣。\n将无嫌落殖，亦许定交盟。",
        "dynasty": "宋",
        "collection_info": null
    },
    {
        "uuid": "f94758cc53055e15e9bf8345de1ef3e4",
        "title": "谢张师道广文见过二首  其二",
        "author": "方回",
        "content": "爽气横空阔，清谈绝辈流。\n嘶骢能枉顾，漫刺肯轻投。\n敢谓官无冷，其如学更优。\n荣途未须捷，恐隔旧交游。",
        "dynasty": "宋",
        "collection_info": null
    },
    {
        "uuid": "a3b5cb9b66060c26777c984abc0022fb",
        "title": "题朱仲华百牛图",
        "author": "方回",
        "content": "以栋梁成厦屋，万牛不足。\n以耒耜命巾车，一牛有余。\n画师幻此沮洳泽，若牯㹀犊辈且百。\n太平村落丰年秋，只欠耳边闻晚笛。\n老身元是牧牛儿，凭谁写作刘凝之。",
        "dynasty": "宋",
        "collection_info": null
    },
    {
        "uuid": "7944f8a9859e85463d095eeeec5cf5db",
        "title": "约端午到家復不果赋吴体",
        "author": "方回",
        "content": "略无一点南来风，日日褰裳泥雨中。\n端午到家復失约，良辰阙酒非真穷。\n世情故宜俗眼白，时事不改戎葵红。\n三年为客可归矣，亦念儿曹思乃翁。",
        "dynasty": "宋",
        "collection_info": null
    },
    {
        "uuid": "db3fe9cd87a145471d3cf881c0f1178c",
        "title": "丁亥生日纪事五首  其一",
        "author": "方回",
        "content": "千世谋生百念捐，穷空肯復受人怜。\n九还未悟长生诀，七袠初开本命年。\n寡慾自来甘淡薄，忘机时或放狂颠。\n归舟已办赍粮绝，犹欲经营买鹤钱。",
        "dynasty": "宋",
        "collection_info": null
    },
    {
        "uuid": "aa5f70f1013147d5c5f732f04d023e5a",
        "title": "丁亥生日纪事五首  其二",
        "author": "方回",
        "content": "山路访僧规已定，晓楼闻雨事还非。\n今年生日无人识，几度儿曹望我归。\n清茗半瓯浮雪乳，古香一剂炷烟霏。\n割牲酾酒贫难办，只待天晴浣虱衣。",
        "dynasty": "宋",
        "collection_info": null
    },
    {
        "uuid": "f564195c1fe2569ff656f40987e4abd5",
        "title": "丁亥生日纪事五首  其三",
        "author": "方回",
        "content": "我生之日忆我父，痛甚少游眠古藤。\n忍见金汤今堕甑，劣容诗礼尚传灯。\n策名作郡了无益，罔利肥家终不能。\n决定归欤守先墓，种瓜聊得似东陵。",
        "dynasty": "宋",
        "collection_info": null
    },
    {
        "uuid": "42c7a29b804f0233305c619fb03cad07",
        "title": "丁亥生日纪事五首  其四",
        "author": "方回",
        "content": "先君俊誉早飈驰，晚落蛮陬祸事奇。\n六十年前生子日，三千里外忆亲时。\n霍光擅汉人皆恐，侯景归梁国欲危。\n埋骨瘴烟抱冤愤，蓬莱水浅定前知。",
        "dynasty": "宋",
        "collection_info": null
    },
    {
        "uuid": "0b176e9ce7eedb003dd3a01224f5b58b",
        "title": "丁亥生日纪事五首  其五",
        "author": "方回",
        "content": "杯酒谁欤可共挥，残年心事转多违。\n颇闻铜柱征蛮急，孰念葵丘遏籴非。\n典质衣裳今已尽，留连舟楫可无归。\n故园堪共吾儿灌，政恐淫霖岁亦饥。",
        "dynasty": "宋",
        "collection_info": null
    },
    {
        "uuid": "7a0c62f5ffc2506a601ed2afaee0e1fe",
        "title": "次韵谢洞霄俞仲囦",
        "author": "方回",
        "content": "卷舒来卷彻初终，物象惟君指呼中。\n夜鹤一声醒閴寂，晚霞千变绘虚空。\n市朝往事惊阳燄，林壑幽居胜阆风。\n如许高流吾未识，半生湖海浪萍蓬。",
        "dynasty": "宋",
        "collection_info": null
    },
    {
        "uuid": "8faee772f8ecfe73b1a8efd7145968e0",
        "title": "次韵仇仁近梅雨",
        "author": "方回",
        "content": "客心何日渡桑干，琐琐良难雨更难。\n途潦家家踰户限，檐声夜夜过更阑。\n归舟屡阻千滩涨，暑簟频惊五月寒。\n会许灯花报晴信，书帷新照玉虫丹。",
        "dynasty": "宋",
        "collection_info": null
    },
    {
        "uuid": "461f562ed99ce17f595a6b2f3f652d29",
        "title": "苦雨行",
        "author": "方回",
        "content": "泥污后土踰月余，四月雨至五月初。\n七日七夜復不止，钱王旧城市无米。\n城中之民不饥死，亦恐城外盗贼起。\n东邻高楼吹玉笙，前呵大马方横行。\n委巷比门绝朝饭，酒垆日征七百万。",
        "dynasty": "宋",
        "collection_info": null
    },
    {
        "uuid": "5e7a9f116186d94973a8cece070d1b8c",
        "title": "雨不已",
        "author": "方回",
        "content": "空阶日夜梅霖滴，滴碎人心未肯休。\n山郡城沉遥可骇，水乡田没更胜忧。\n民饥盗起关时事，米尽薪殚滞客楼。\n燕玉谁家政微醉，倚栏撩鬓插红榴。",
        "dynasty": "宋",
        "collection_info": null
    },
    {
        "uuid": "b8bbddf39c8330a5c758d8558a4de8d7",
        "title": "后苦雨行",
        "author": "方回",
        "content": "七昼夜雨可已否，五更屋角万马走。\n击碎屋瓦如拳然，三桥街中人乘船。\n五斗陈米已万钱，籴且无之矧借旃。\n一檐十蛛不成网，亿万万喙饥可想。\n乘夜飞虫蚊愈多，苏湖秀州秧奈何。",
        "dynasty": "宋",
        "collection_info": null
    },
    {
        "uuid": "a62c297b4d7d5c11069d6ffd8dc61c09",
        "title": "续苦雨行二首  其一",
        "author": "方回",
        "content": "龙至六爻为亢龙，三三为九其数穷。\n三日为霖今九日，便晴田事亦无及。\n全吴富庶推第一，谁信杭州无米籴。\n邻翁耳语某所有，夜持布囊分一斗。\n老夫但笑不敢嗔，尧九年水无饥民。",
        "dynasty": "宋",
        "collection_info": null
    },
    {
        "uuid": "7e4637b7141ae1bbc7aee630b8520ed1",
        "title": "续苦雨行二首  其二",
        "author": "方回",
        "content": "忆昔壬午杭火时，焚户四万七千奇。\n焮死暍死横道路，所幸米平民不饥。\n火灾而止犹自可，大雨水灾甚于火。\n海化桑田田復海，龙妬倮虫规作醢。\n定嗔网罟欲取偿，稍借人充鱼鳖馁。",
        "dynasty": "宋",
        "collection_info": null
    },
    {
        "uuid": "96051ee0ca2d129ce9758f7973f04155",
        "title": "再用雨不已韵答仁近",
        "author": "方回",
        "content": "良苗所至已沈没，寄语云师盍少休。\n暮境岂堪逢岁恶，腐儒可但为身忧。\n败墙蛇出频穿户，湿柱蜗升欲上楼。\n拟问邻酤破岑寂，督邮闻说酢如榴。",
        "dynasty": "宋",
        "collection_info": null
    },
    {
        "uuid": "12b406df0c6196bb6b8e1d1a33ef0fe0",
        "title": "唐閤门挽诗三首  其一",
        "author": "方回",
        "content": "除布何飘骤，偾亡足败伤。\n宁歌紫芝曲，自老白云乡。\n兵息潢池弄，书全屋壁藏。\n铭碑端不愧，今代蔡中郎。",
        "dynasty": "宋",
        "collection_info": null
    },
    {
        "uuid": "3f9aa40fe20300eba0317d99e0fff66c",
        "title": "唐閤门挽诗三首  其二",
        "author": "方回",
        "content": "儿子与门生，东篱忆送迎。\n吾虽愧光禄，独幸识渊明。\n爱酒终成疾，工诗早得名。\n晁家鸡肋集，已足继新城。",
        "dynasty": "宋",
        "collection_info": null
    },
    {
        "uuid": "25c6c540d99c2a65988c6ae1cef4b3d4",
        "title": "唐閤门挽诗三首  其三",
        "author": "方回",
        "content": "异日烟霄梦，终身水竹居。\n早交天下士，尽读世间书。\n汉祚金刀末，江流玉树余。\n兴亡较功罪，元不涉樵渔。",
        "dynasty": "宋",
        "collection_info": null
    },
    {
        "uuid": "47c3213850ca338592828ecfbc3493f0",
        "title": "次韵仇仁近暑中二首  其一",
        "author": "方回",
        "content": "初减官河几许深，向来惟恐百城沈。\n晴阶近喜收檐滴，暑屋殊嫌乏树阴。\n妾妇齿牙工鬬阋，比邻疟疠厌呻吟。\n悬知壮士无颜色，頼有同心可断金。",
        "dynasty": "宋",
        "collection_info": null
    },
    {
        "uuid": "9d2710c26eb9b98ef0dc262cb07bbc3b",
        "title": "次韵仇仁近暑中二首  其二",
        "author": "方回",
        "content": "瞬息凉炎代谢频，沉冥自养静中身。\n读书快意如抓痒，得句言怀当写真。\n幸不与闻当世事，可须常作半途人。\n忽思秦汉干戈际，商岭犹堪避战尘。",
        "dynasty": "宋",
        "collection_info": null
    },
    {
        "uuid": "ea846adbb379e9e58b2f4122232be1a0",
        "title": "鲜于伯几举近诗有一官屡厄黄杨闰之句忘其全联因赋呈之",
        "author": "方回",
        "content": "与世相违已背驰，樽前各举近吟诗。\n一官屡厄黄杨闰，万卷难充画餠饥。\n浪说炎蒸今可畏，悬知摇落即堪悲。\n山潜涧蛰吾当去，自有髯侯奋迅时。",
        "dynasty": "宋",
        "collection_info": null
    },
    {
        "uuid": "cbb200553fca4ca8ef1e3ac6cae433b9",
        "title": "种稗叹",
        "author": "方回",
        "content": "农田插秧秧绿时，稻中有稗农未知。\n稻苗欲秀稗先出，拔稗饲牛唯恐迟。\n今年浙西田没水，却向浙东籴稗子。\n一斗稗子价几何，已直去年三斗米。\n天灾使然贋胜真，焉得世间无稗人。",
        "dynasty": "宋",
        "collection_info": null
    },
    {
        "uuid": "323599609c602a8a8887afc161b0e658",
        "title": "湖上晚归",
        "author": "方回",
        "content": "此身閒一日，足使百忧忘。\n城外天能大，山中地许凉。\n喧呼经妓舫，寂静忆僧房。\n薄暮归穷巷，谁家正绝粮。",
        "dynasty": "宋",
        "collection_info": null
    },
    {
        "uuid": "ae525c33a8c9148bf9cc2d323d6e30e9",
        "title": "立秋",
        "author": "方回",
        "content": "斗杓忽又指西楼，我独何为此滞留。\n多事心情人转老，荒城风雨夜争秋。\n一蓑屡费渔樵梦，杯酒难湔宇宙愁。\n好趁微凉便归去，豆花篱落荻花洲。",
        "dynasty": "宋",
        "collection_info": null
    },
    {
        "uuid": "85f9e6eaaedff8662e9f3b826c7638a5",
        "title": "立秋病中再赋",
        "author": "方回",
        "content": "乱蛬号蝉孰赏音，汝吟岂似我能吟。\n风声雨气凉秋夜，世故时情病客心。\n烂醉无求甘老死，菊花有约合山林。\n一庵异日归何处，万迭寒云未觉深。",
        "dynasty": "宋",
        "collection_info": null
    },
    {
        "uuid": "7c2ee8d5d91e07799ff9d11689efbf7f",
        "title": "旅闷十首  其一",
        "author": "方回",
        "content": "病恐医难谢，贫惊籴愈昂。\n未甘频饵药，只欲暂休粮。\n暑殆无凉处，饥容有熟乡。\n归欤谋藿食，不敢畏秋阳。",
        "dynasty": "宋",
        "collection_info": null
    },
    {
        "uuid": "3c5f55c80b71f117f98536a90ab1059f",
        "title": "旅闷十首  其二",
        "author": "方回",
        "content": "久閒仍久客，焉敢罪奴僮。\n竈下横蛇蜕，门前积马通。\n分衣犹恶敝，彻馔即闻空。\n儿子扶行好，秋溪望乃翁。",
        "dynasty": "宋",
        "collection_info": null
    },
    {
        "uuid": "f82713840f9e509bb34a193634d5fdf5",
        "title": "旅闷十首  其三",
        "author": "方回",
        "content": "旧观繁华绝，余风巧僞滋。\n人穷何不至，俗薄故堪嗤。\n敝帚犹艰借，劳薪自暗炊。\n扶摇九万里，遥谢庶风雌。",
        "dynasty": "宋",
        "collection_info": null
    },
    {
        "uuid": "a313927e92663aa25823e7dc4aa24a05",
        "title": "旅闷十首  其四",
        "author": "方回",
        "content": "彼姝復此粲，人面外堪看。\n鹦鹉虽能语，芙蓉岂耐寒。\n舌甜元可畏，背毁更多端。\n昵昵徒为耳，云龙许控抟。",
        "dynasty": "宋",
        "collection_info": null
    },
    {
        "uuid": "e56cb5ace166059f301427b95ee97204",
        "title": "旅闷十首  其五",
        "author": "方回",
        "content": "吟窗委巷间，四顾尽尘阛。\n屋角纔孤树，楼西仅远山。\n羣饥乌谩噪，高举鹄容攀。\n夜静看星斗，秋风喜渐还。",
        "dynasty": "宋",
        "collection_info": null
    },
    {
        "uuid": "a9ce122bea5728d42dd61d15e82794f6",
        "title": "旅闷十首  其六",
        "author": "方回",
        "content": "年饥身復病，食尽药无良。\n此老何其窘，于诗自不妨。\n暑窗从纸破，晴井放绳长。\n稍觉愁眉展，初秋夜欲凉。",
        "dynasty": "宋",
        "collection_info": null
    },
    {
        "uuid": "4561dfd7fd4a3716aa8a20d7e93ef191",
        "title": "旅闷十首  其七",
        "author": "方回",
        "content": "运启奎占瑞，途殚彗告危。\n晚生违盛际，后死值衰期。\n何啻三归备，宁虞九鼎移。\n焉知专夜妾，竟孕别人儿。",
        "dynasty": "宋",
        "collection_info": null
    },
    {
        "uuid": "038e12bd236da652bf98d039bc359cd9",
        "title": "旅闷十首  其八",
        "author": "方回",
        "content": "西湖西畔路，死魅復游魂。\n早作千年调，能容一尺浑。\n国刑修己怨，王爵报私恩。\n纵许留遗孽，终无令子孙。",
        "dynasty": "宋",
        "collection_info": null
    },
    {
        "uuid": "243f1c53ad5496a741bec40896489cd0",
        "title": "旅闷十首  其九",
        "author": "方回",
        "content": "升沉元有命，不在巧谋身。\n政使魁廷彦，兼能位谏臣。\n一时侪恶党，百世号憸人。\n所得都能几，风花瞬息春。",
        "dynasty": "宋",
        "collection_info": null
    },
    {
        "uuid": "65ea907191fc087d453f9accde2b8958",
        "title": "旅闷十首  其一○",
        "author": "方回",
        "content": "浩浩观今古，憧憧角利名。\n学如未闻道，死似不曾生。\n琐碎禽虫语，芳鲜草树荣。\n过时随变灭，历代几公卿。",
        "dynasty": "宋",
        "collection_info": null
    },
    {
        "uuid": "ae87895d2c2ef848651067a4247b3a5b",
        "title": "望湖",
        "author": "方回",
        "content": "涌金楼下路，小艇尚堪呼。\n衰疾吾如此，湖山了不殊。\n兴亡忽今昔，红绿自莲蒲。\n近说迁渔户，穷鳞气稍苏。",
        "dynasty": "宋",
        "collection_info": null
    },
    {
        "uuid": "33ebf4b7ef2b88b1a8719f323cfc2013",
        "title": "读旅闷诗再赋",
        "author": "方回",
        "content": "身心喜自如，贲趾出无车。\n官职休停后，田园废荡余。\n宁从若敖馁，不奉子公书。\n折槛今烟草，朱云气未舒。",
        "dynasty": "宋",
        "collection_info": null
    },
    {
        "uuid": "0417763312a4219c50edc3dd841448aa",
        "title": "题吴仲远游淮送行诗卷",
        "author": "方回",
        "content": "昔有大丈夫，万里事远游。\n远游何所极，飘若孤云浮。\n欧冶淬利剑，造父翼华辀。\n东睇薄瀛岛，西顾羞昆丘。\n长啸首阳巅，悲歌湘水流。\n九疑叫虞帝，三川哀宗周。\n世人不之识，问之将焉求。\n曰有吊古意，聊以消幽忧。\n之子方盛年，菽水亦易谋。\n朅从浙河滨，言迈淮壖州。\n儿女竞执掺，亲朋相谣讴。\n鸿鹄眇四海，顾此焉足愁。\n已矣勿復道，勖哉企前修。",
        "dynasty": "宋",
        "collection_info": null
    },
    {
        "uuid": "b02448c3738fcdcd5d9c5f54029e2af8",
        "title": "赠胡直内併寄夏自然",
        "author": "方回",
        "content": "直内苦吟今贾孟，自然近作欲韦陶。\n曩时场屋犹无恙，前辈科名许独高。\n诗句孰能传海内，官衔仅足诧儿曹。\n雁门太守何为者，为道深衣胜紫袍。",
        "dynasty": "宋",
        "collection_info": null
    },
    {
        "uuid": "edc1662ae94bf597331dce3f81030076",
        "title": "山中之乐三章送徐明叟胡直内苏德翁归严濑併寄夏自然  其一",
        "author": "方回",
        "content": "山中之乐兮乐可忘饥，饮有菊水兮茹有芝。\n辟谷孔易兮何涝何旱，漱嚥沆瀣兮曷其耘菑。\n野粟稔兮酿酒，醉而歌兮樵者和之。\n分半桃食未既兮，烂彼斧柯于局棋。\n悯鬨市之遏籴兮，形或鹄而肠龟。\n谁独有此山中兮，我将焉追。\n送子于归兮，聊声我诗。",
        "dynasty": "宋",
        "collection_info": null
    },
    {
        "uuid": "f89b59e875f74fdfe23abc00fe38fb17",
        "title": "山中之乐三章送徐明叟胡直内苏德翁归严濑併寄夏自然  其二",
        "author": "方回",
        "content": "山中之乐兮乐可忘忧，草木春青兮黄为秋。\n云出云还兮人世晴雨，寒拾槲叶兮以襦以裘。\n顾独影兮无愧意，行小倦兮荫樾以休。\n天四壁以为家兮，户无可闭其奚偷。\n何两角之有国兮，战尘红而血流。\n谁独有此山中兮，我将焉求。\n送子于行兮，聊赓我讴。",
        "dynasty": "宋",
        "collection_info": null
    },
    {
        "uuid": "a48c917eef18db375b1940310830416f",
        "title": "山中之乐三章送徐明叟胡直内苏德翁归严濑併寄夏自然  其三",
        "author": "方回",
        "content": "山中之乐兮乐可忘老，匪盐匪酪兮养梨枣。\n曾高云仍兮动阅数世，手树成栋兮鬓犹未槁。\n一屈肘兮代谢，一寤寐兮谏夷歌皓。\n耿客星犹在天兮，鄗坛洛庙余烟草。\n将相岂不鼎贵兮，曾腰领其未保。\n子独有此山中兮，作室已考。\n去不我顾兮，我将焉讨。",
        "dynasty": "宋",
        "collection_info": null
    },
    {
        "uuid": "54563d9a314bf726339f061a967a01fd",
        "title": "暑退",
        "author": "方回",
        "content": "逆旅朝难夕，更生暑忽凉。\n自能捐嗜欲，足可看奔忙。\n即恐来鸿雁，翻成畏雪霜。\n去年几人健，同与嗅秋香。",
        "dynasty": "宋",
        "collection_info": null
    },
    {
        "uuid": "d704f5d425705db47af67ebfd85d4651",
        "title": "市行",
        "author": "方回",
        "content": "徒步无车马，颓然一秃翁。\n早班朝士底，还杂市人中。\n所向都非旧，焉能独不穷。\n否臧元自在，芳秽未俱空。",
        "dynasty": "宋",
        "collection_info": null
    },
    {
        "uuid": "248c3ada62a97c01a265869fd77d5a12",
        "title": "喜刘伯宣尚书至五首  其一",
        "author": "方回",
        "content": "闻说尚书至，欢声沸道傍。\n饥民应復饱，暑气顿成凉。\n此老今能几，吾徒尚有望。\n略容对谈麈，小缓理归航。",
        "dynasty": "宋",
        "collection_info": null
    },
    {
        "uuid": "b90cbcdcddfa713372f5b2573bdfc897",
        "title": "喜刘伯宣尚书至五首  其二",
        "author": "方回",
        "content": "湖滨文字饮，一别五年余。\n未死须重见，将诗屡当书。\n事元无可说，意自不能疏。\n近日知来信，顽躯百病除。",
        "dynasty": "宋",
        "collection_info": null
    },
    {
        "uuid": "56769472943d58ec0b457f3c2d87efea",
        "title": "喜刘伯宣尚书至五首  其三",
        "author": "方回",
        "content": "所至无嚬蹙，当今亦鲜哉。\n名誉非易致，悦服有从来。\n汉令更泉币，吴侬告水灾。\n忽闻自天下，何策可春回。",
        "dynasty": "宋",
        "collection_info": null
    },
    {
        "uuid": "398abd1097bd6b7f638e51c4f04053c1",
        "title": "喜刘伯宣尚书至五首  其四",
        "author": "方回",
        "content": "湖海襟期落，山林骨相寒。\n自惭知道晚，未觉忍穷难。\n缺米临炊籴，逢花就担看。\n尚能中酒圣，肯讳作诗酸。",
        "dynasty": "宋",
        "collection_info": null
    },
    {
        "uuid": "0aabb6e9594a47109fc6ad5c80bd27bb",
        "title": "喜刘伯宣尚书至五首  其五",
        "author": "方回",
        "content": "于世已无求，公来特少留。\n相期一会面，动隔几年秋。\n鼎贵曾何乐，常饥亦不忧。\n端能专凤沼，未必胜渔舟。",
        "dynasty": "宋",
        "collection_info": null
    },
    {
        "uuid": "790bec27effb5561d75c376dedee25bc",
        "title": "七月二十三日闻城南火午至夜半怀归",
        "author": "方回",
        "content": "月近参旗欲下弦，倚楼半夜独看天。\n故园入梦将千日，朝服离身已七年。\n汹汹火惊何不去，嗸嗸籴贵更堪怜。\n汉庭使者求民瘼，汲黯应须识后先。",
        "dynasty": "宋",
        "collection_info": null
    },
    {
        "uuid": "c3d4caa79494fce763ad65c202d05458",
        "title": "倚楼二首  其一",
        "author": "方回",
        "content": "西风迎面晚凉新，略展青铜正幅巾。\n独倚阑干偶无事，閒看楼下奕棋人。",
        "dynasty": "宋",
        "collection_info": null
    },
    {
        "uuid": "9cd8e1481b022673998896709fded6a5",
        "title": "倚楼二首  其二",
        "author": "方回",
        "content": "楼头独立到昏鸦，尽日丝空小雨斜。\n何补干坤浪生死，青青无数瓦松花。",
        "dynasty": "宋",
        "collection_info": null
    },
    {
        "uuid": "17ee2b470e330d966f984d2519eb0ee8",
        "title": "自勉",
        "author": "方回",
        "content": "有路今平坦，无心復怪奇。\n尽尝艰苦后，始到老成时。\n细读惊前误，精思决旧疑。\n端能吾事了，可用此曹知。",
        "dynasty": "宋",
        "collection_info": null
    },
    {
        "uuid": "4733eb7f603c3d97f9614131cbec417c",
        "title": "八月初一日",
        "author": "方回",
        "content": "吾生遽如此，六十一衰翁。\n功过差相掩，时几大不同。\n冥冥终日雨，忽忽半秋风。\n食尽囊无物，今年始是穷。",
        "dynasty": "宋",
        "collection_info": null
    },
    {
        "uuid": "cd72dd4f5f362c9d3899db8aa8fe3499",
        "title": "夜读",
        "author": "方回",
        "content": "楼西落照炫新晴，檐雨犹余点滴声。\n信手取书开数叶，秋凉初喜夜灯明。",
        "dynasty": "宋",
        "collection_info": null
    },
    {
        "uuid": "497fed89021168bf3420ba98a0ab312b",
        "title": "夜思",
        "author": "方回",
        "content": "买菱沽酒意欣然，中辍留为斗籴钱。\n委巷屐声骈雨后，破窗灯影飐风前。\n在家儿女应饥瘦，久客衣裳尽穴穿。\n忽忆厄陈如孔圣，感麟犹过从心年。",
        "dynasty": "宋",
        "collection_info": null
    },
    {
        "uuid": "3560cd45f3af6f155ad7b056cbb8800e",
        "title": "雨夜怀仁近二首  其一",
        "author": "方回",
        "content": "平生湖海气，岁晚可谁邻。\n朋友非难得，情怀未必真。\n孤灯昏夜目，破衲冷秋身。\n明日天晴否，过从仅此人。",
        "dynasty": "宋",
        "collection_info": null
    },
    {
        "uuid": "016ee7e3c32b568873751b861800b5f0",
        "title": "雨夜怀仁近二首  其二",
        "author": "方回",
        "content": "料我今谁识，交君日渐深。\n相看如骨肉，有志各山林。\n佐酒无珍具，成诗每痛箴。\n昼逢常夜别，雨阻定晴寻。",
        "dynasty": "宋",
        "collection_info": null
    },
    {
        "uuid": "ba4fb2eabbeb9cd4317e429c5493b1c7",
        "title": "所覩",
        "author": "方回",
        "content": "形泰神劳极，心非貌敬多。\n甘从道左避，肯羡马前呵。\n雪屋听儿读，花房顾妾歌。\n同声不同调，末后看如何。",
        "dynasty": "宋",
        "collection_info": null
    },
    {
        "uuid": "b38a2478fe8cbdd2240f33bd913e52ef",
        "title": "题唐师善洪崖图",
        "author": "方回",
        "content": "太白尚不识，洪崖焉肯来。\n一蹇五獠奴，姦人之所为。\n得非成方遂，独无隽不疑。\n至今好仙者，犹为图画欺。",
        "dynasty": "宋",
        "collection_info": null
    },
    {
        "uuid": "fc0ae8f12918f88f1ee4b326fbaab159",
        "title": "冷泉亭",
        "author": "方回",
        "content": "寺门不须入，林磵莹清襟。\n老树几前代，冷泉如我心。\n缒萝猿接果，龛石佛添金。\n别有真天趣，月寒秋夜深。",
        "dynasty": "宋",
        "collection_info": null
    },
    {
        "uuid": "c6f5e3c27f768cd58d458f4dd9df1b35",
        "title": "木绵怨",
        "author": "方回",
        "content": "湖山一笑干坤破，欺孤弱寡成迁播。\n不念六宫将北行，太师双拥婵娟卧。\n甬东香艷到漳南，争看并蒂芙蓉过。\n天兵及颈幸全尸，想见骈肩泪珠堕。\n木绵花下痛犹新，已向谁家踏舞茵。\n长头未及死肉冷，折齿遽专妆面春。\n赤城战场夜避火，万里又随燕塞尘。\n肉食酪浆更苟活，不惭金谷坠楼人。\n万户郎君遄卒死，却自金台还故里。\n嗟尔薄命两佳人，三为人妾亦可已。\n巧画蛾眉拙针线，空自纤纤长十指。\n后堂执乐换小名，更事少年贵公子。\n忆昔军中入相时，潜搜密逻渔妖姬。\n民间妻女凛不保，何啻如花三五枝。\n曲江近前少陵恐，今日总孕他人儿。\n贱获淫婢何所知，但为权臣深惜之。",
        "dynasty": "宋",
        "collection_info": null
    },
    {
        "uuid": "28d8e43748f858b786e5af00957b27a7",
        "title": "闻盗",
        "author": "方回",
        "content": "全吴称富庶，一水忽萧条。\n稍辱君公察，焉容盗贼骄。\n浦荒櫜物谢，田落介虫饶。\n见说塘西路，人家总被烧。",
        "dynasty": "宋",
        "collection_info": null
    },
    {
        "uuid": "3f4b7fd55288c8a51b7c9167756ac77e",
        "title": "八月朔后雨昼夜不止",
        "author": "方回",
        "content": "□蔑丝毫暑，何庸一再霖。\n秋阴酸病骨，夜滴碎归心。\n剧盗应旁睨，余田或尽沉。\n无灯黑如漆，臆度近更深。",
        "dynasty": "宋",
        "collection_info": null
    },
    {
        "uuid": "b25c1c868e53f56f8a7651765de81e42",
        "title": "小饮张季野宅分韵得张字",
        "author": "方回",
        "content": "涂潦访远客，未免褰我裳。\n同行二三子，先后相扶将。\n达官肯忘势，鳞次升高堂。\n具言大雨水，民饥籴估昂。\n西成已无望，颜色俱恻怆。\n斗升弃孩穉，此事真可伤。\n今年劣足支，所虑明年荒。\n肉食念沟瘠，岂无筹策良。\n有司执所见，猾吏尤不臧。\n老夫颇涉历，意欲输毫芒。\n窃虞水投石，徒用热中肠。\n不如归去来，涤闷寻杯觞。\n平生济物心，已施不復张。\n尚于朋友间，未减诗酒狂。\n华屋旧公孙，燕室书画香。\n娱琴适情性，悟棋知兴亡。\n万事不挂口，逍遥参蒙庄。\n缪忝相如右，终惭思旷傍。\n淫霖苦未已，积阴翳秋阳。\n时艰近至此，盗贼将披猖。\n一醉岂易得，悲歌成短章。\n邂逅即分首，相思云树长。",
        "dynasty": "宋",
        "collection_info": null
    },
    {
        "uuid": "3737503ac36c744712ca848a560c253f",
        "title": "丁戊行",
        "author": "方回",
        "content": "丁日释奠集儒士，戊日赛社驩农民。\n四海干戈万事革，独此彷佛殷周因。\n古礼仅存吏治落，农极憔悴儒尤贫。\n章甫行市笑駡众，夫须服田科敛频。\n今年五月大霖雨，旧谷已□新□□。\n精凿有之敢靳价，万钱不得五斗陈。\n青衿生徒□困馁，白首父老空嚬呻。\n仲秋甲子雨益甚，山怀河溢阴踰旬。\n庭酹坛献想草草，瘠牲酸酒羞明神。\n一旦警急盗贼起，生聚未保明年春。\n钱塘儿女长市井，书灯耕耒两不亲。\n但知佚乐逐浮末，岂料离乱遭风尘。\n丁戊二祭实素昧，竞诧潮过天凉新。\n肯念道傍横死人，芙蓉金菊迎佳辰。",
        "dynasty": "宋",
        "collection_info": null
    },
    {
        "uuid": "043ed39a6f75f4eadaa26db56c62733f",
        "title": "今秋行",
        "author": "方回",
        "content": "八月十五夜赏月，楼台丝管沸金穴。\n百万珠帘捲嫩凉，茉莉花阑木犀发。\n八月十八日观潮，幕帟粉黛迎兰桡。\n雪山沃天雷动地，出没红旗争锦标。\n此是钱塘旧风俗，骄贵小儿生华屋。\n四时有春无秋风，常知歌笑不识哭。\n一年不似一年秋，渐衰渐老成白头。\n去年之秋尚云乐，今年之秋何其愁。\n中户田租三万石，水潦不容收一粒。\n况从兵乱窘避地，白璧黄金俱丧失。\n前朝后市旧富人，半作道傍蓝缕身。\n委巷小民或绝食，粥卖伉俪捐僮侲。\n一切时节不復讲，履长贺岁犹卤莽。\n淫雨连旬未必晴，潮何人观月谁赏。\n月缺月圆宵復宵，潮落潮生朝又朝。\n事与承平不异处，唯有南来秋雁飘。",
        "dynasty": "宋",
        "collection_info": null
    },
    {
        "uuid": "cbbe72bde336cc2deedc5fbaa4f2b2ef",
        "title": "中秋",
        "author": "方回",
        "content": "去年有酒苦无月，今年有月却无酒。\n睦斋杭邸两中秋，依□怀人夜搔首。\n有酒无月犹自可，有月无酒愁杀我。\n余生归老紫阳山，无酒无月俱等閒。",
        "dynasty": "宋",
        "collection_info": null
    },
    {
        "uuid": "722ed5580ff8a56711b36413212d3ef5",
        "title": "寒早",
        "author": "方回",
        "content": "春闰秋寒早，人穷物议多。\n孰非愁裏老，聊且醉时歌。\n轻捷矜乘跨，张皇侈殿呵。\n老夫自高卧，风雨梦渔蓑。",
        "dynasty": "宋",
        "collection_info": null
    },
    {
        "uuid": "4faab3f9cfbce0a66cf4ce0e4477a31c",
        "title": "醉吟五首  其一",
        "author": "方回",
        "content": "积金至充栋，量珠动论斗。\n甚者爱玩具，日夕不离手。\n匪德身不保，徒为他人守。\n吾尝蓄万书，田亦殖数亩。\n一旦忽破散，此事悟已久。\n醉卧一衾外，余皆非我有。\n无钱不必忧，有钱即沽酒。",
        "dynasty": "宋",
        "collection_info": null
    },
    {
        "uuid": "1f511f7cd029cf86792061bfc48880ce",
        "title": "醉吟五首  其二",
        "author": "方回",
        "content": "去年所见人，今年忽无之。\n何况六十年，追忆童儿时。\n三皇及五帝，安在尧与羲。\n谓古有不死，学仙真愚痴。\n崇高易深拱，丧乱难前知。\n气力傥可恃，不歌阴陵骓。\n吾手幸未废，杯来何不持。",
        "dynasty": "宋",
        "collection_info": null
    },
    {
        "uuid": "72dab179804991fd317034a5263c5d18",
        "title": "醉吟五首  其三",
        "author": "方回",
        "content": "有兴云不亡，谓昼无夜时。\n达人悟兹理，何用浪自悲。\n姬周过八百，再传嬴秦萎。\n彭殇共一尽，修短何议为。\n屋角鸭脚树，开户閒观之。\n昨者见生叶，丹实今离离。\n老夫欲不饮，奈何霜鬓催。",
        "dynasty": "宋",
        "collection_info": null
    },
    {
        "uuid": "75dbb3b7b6545977afcccb054ee1b26f",
        "title": "醉吟五首  其四",
        "author": "方回",
        "content": "窃评先民诗，尚復有长短。\n后进与兹事，我意终不满。\n语言岂不工，良欠旨意远。\n音节混淫哇，气习泥季晚。\n顾于五柳公，独左为刘袒。\n异哉晋宋间，有此昭华管。\n日以酒酹之，一□或百返。",
        "dynasty": "宋",
        "collection_info": null
    },
    {
        "uuid": "c09c49ef9df0fa1717ddde93baea87c1",
        "title": "醉吟五首  其五",
        "author": "方回",
        "content": "渊明年十九，谢公破苻坚。\n此时尚可为，未及出仕年。\n太傅一丘志，永言负东山。\n道子国宝辈，日趣晋祚迁。\n参军与百里，黾勉一纪间。\n典午竟已矣，于兹遂归田。\n至今会心人，仰高醉中言。",
        "dynasty": "宋",
        "collection_info": null
    },
    {
        "uuid": "c793c94a7e9294e8ea042eb15f9d1d94",
        "title": "次韵鲜于伯几秋怀长句",
        "author": "方回",
        "content": "踰燕涉漠将十霜，西风满眼榆林黄。\n时逢北客话围场，鞍马意气犹扬扬。\n骆驼红乳蒲萄酒，袒割一醉千百觞。\n君今病痁卧南方，掉头不顾尚书郎。\n紫阳山人饿欲死，江湖一壑秋田伤。\n哀歌相和意惨怆，夜视宇宙何茫茫。",
        "dynasty": "宋",
        "collection_info": null
    },
    {
        "uuid": "43c11980580ee749c751c5f2c3728510",
        "title": "次韵鲜于伯几秋怀古体",
        "author": "方回",
        "content": "斯人晚始识，浪走天下半。\n既将戟为髯，更用田作面。\n大材异拱把，劲翮谢笼绊。\n去年主糟丘，稍厌盆盎乱。\n忸怩较毫釐，踊跃凌汗漫。\n今年竈产蛙，田里足咨怨。\n民穷如受围，合遣老将援。\n医王殊不灵，疟鬼未即窜。\n卧念为鱼者，厄运孰与逭。\n羸马仅刍秣，稚子且葵苋。\n大似周南留，宁有东平恋。\n或报御史除，摇首亦弗愿。\n点勘篆籀古，掇拾简编断。\n秋雨吟斋灯，夜月邻砧练。\n一醉洗抑鬰，岂无爱酒伴。\n蠖屈未可欺，鹏抟讵能算。",
        "dynasty": "宋",
        "collection_info": null
    },
    {
        "uuid": "9329c0d7dbc8feed7eea36dab142806f",
        "title": "旅穷中报生孙名曰守",
        "author": "方回",
        "content": "瘦面皴肌暗自扪，薪殚粲尽復空樽。\n浪言官至同三品，且喜家生第四孙。\n孰谓将军骓不逝，其如处士菊犹存。\n忍穷守道吾心定，胙土专城莫更论。",
        "dynasty": "宋",
        "collection_info": null
    },
    {
        "uuid": "37e9165636c4c6754cb681ef52a2ffb7",
        "title": "俗嘆",
        "author": "方回",
        "content": "六十余年老病身，少曾识破世间人。\n俗棋幸胜元无着，市药多夸总不真。\n傅粉涂脂何可近，藏机伏穽未须嗔。\n莲华岳顶看秋月，莫向长安踏市尘。",
        "dynasty": "宋",
        "collection_info": null
    },
    {
        "uuid": "c34e44e02ce2578f0d79e4b5b59e2e58",
        "title": "归兴",
        "author": "方回",
        "content": "投老深知万事难，骨骸熬暑又煎寒。\n暗量已觉穷无敌，退省犹须强自宽。\n稚子能吟青玉案，异人初付紫金丹。\n先生归去山中好，剩有閒云许细看。",
        "dynasty": "宋",
        "collection_info": null
    },
    {
        "uuid": "74c885a4e9cfc90438e3a7c1748d82c5",
        "title": "八月三十日晓晴",
        "author": "方回",
        "content": "高树号风始欲丹，秋晴诗老试凭栏。\n食贫破砚惊犹在，身瘦寒衣觉渐宽。\n家裏儿孙音问好，客中僮仆使令难。\n雪前霜后归吾圃，瘦菊疏梅尽耐看。",
        "dynasty": "宋",
        "collection_info": null
    },
    {
        "uuid": "c378e16f862091f29dabbc33ab9d5ce7",
        "title": "独酌有感",
        "author": "方回",
        "content": "破窗枯叶共秋声，寒近贫人共喜晴。\n守道故知终有命，感时焉得便无情。\n今年浙右全伤水，何日天涯尽寝兵。\n闻道街头卖黄雀，且须沽酒作南烹。",
        "dynasty": "宋",
        "collection_info": null
    },
    {
        "uuid": "36d471f651268e3a761e7857be63fff7",
        "title": "始寒",
        "author": "方回",
        "content": "与客观棋日又晡，佯狂落魄老江湖。\n未妨行事诸儿笑，敢谓知心举世无。\n币竭併将空橐售，衾寒兼着破毡铺。\n还家烂醉东篱菊，犹有儿能为我酤。",
        "dynasty": "宋",
        "collection_info": null
    },
    {
        "uuid": "e12d73086f558e7ac7e6d0aadba1d2f9",
        "title": "自释休官之意",
        "author": "方回",
        "content": "七载休官学老农，间关垂死脱兵锋。\n折腰早觉身难屈，饶舌悬知世不容。\n已幸栎阳归旧质，可能稷嗣冀新封。\n时清犹作茹芝老，杜叟斯言我愿从。",
        "dynasty": "宋",
        "collection_info": null
    },
    {
        "uuid": "113b18755cf441ee9341dc8ac00bf4b6",
        "title": "寄题赵高士委顺山房",
        "author": "方回",
        "content": "红尘回首即蓬莱，辛苦龙门枉曝鳃。\n道与时行谁不愿，心为形役自堪哀。\n閒观刘项临棋局，笑挹羲农入酒杯。\n欲乞长年仗青鸟，三危天远肯重来。",
        "dynasty": "宋",
        "collection_info": null
    },
    {
        "uuid": "7a506c3dadcd914ac551e1c3afad4fa8",
        "title": "简郑高士二首  其一",
        "author": "方回",
        "content": "忆昔西湖北，闲寻隠士庐。\n水滨维舴艋，屋角认棕榈。\n红出仙人酒，黄披老氏书。\n写真元有约，隔岁定何如。",
        "dynasty": "宋",
        "collection_info": null
    },
    {
        "uuid": "4ee32e6145e1b85df1228aa49dbcfd71",
        "title": "简郑高士二首  其二",
        "author": "方回",
        "content": "再见湖东岸，迁居傍废城。\n鹭群窥钓石，荷气馥棋枰。\n歉岁难羁旅，泥途厌步行。\n幽怀徯清话，岂不向君倾。",
        "dynasty": "宋",
        "collection_info": null
    },
    {
        "uuid": "e360665b6e23a01f5274d185110fd6fb",
        "title": "为陆元德题撝谦斋",
        "author": "方回",
        "content": "四体非槁木，焉得常无为。\n下士蔑轨则，德人慎容仪。\n屈伸一时间，良復关安危。\n举手一不当，尚难令童儿。\n横目愚而神，岂可易指撝。\n造次肆亵慢，合沓来轻欺。\n臂且有所使，衔袖未出时。\n恂恂君子心，于此先有思。\n脱若役吾仆，未容盛气施。\n刚桀世讵乏，受侮宁无辞。\n画一发狗纵，厥规曹也随。\n年老益畏谨，请苑犹召疑。\n捉麈授生徒，秉钺行军师。\n一如执玉恭，庶几无悔追。",
        "dynasty": "宋",
        "collection_info": null
    },
    {
        "uuid": "d0074adc077e775c63eddac10185f9a7",
        "title": "赠沈雷阳",
        "author": "方回",
        "content": "乃翁辛苦註周易，曾梦神人谈太极。\n清泉煮蔬啖粝饭，酰盐醤姜俱不食。\n迎霜猎猎缊袍青，映日萧萧颔鬚白。\n自云今代王辅嗣，憔悴形容人不识。\n有子有子狂非狂，其名復亨字雷阳。\n十五早学张道陵，二十已成费长房。\n篆符呪水逐鬼物，朝游燕齐暮衡湘。\n信奇喜异世不少，指空说无饶衣粮。\n读古人书识道理，定復在陈饥欲死。\n不如沈家跨竈郎，恍兮惚兮行怪诡。\n村惊郭骇争赠诗，我亦徇俗书此纸。\n万事宜假不宜真，往往神仙亦如此。",
        "dynasty": "宋",
        "collection_info": null
    },
    {
        "uuid": "a67ac49eefbc95f9409d61f03347c868",
        "title": "送周君之余姚讲授",
        "author": "方回",
        "content": "绛帐飘然适海涯，月明任意拣南枝。\n腹中书不烦行李，床上琴堪当侍儿。\n马队定无元亮句，草堂宁有稚珪移。\n他年会作安刘事，且向深山茹紫芝。",
        "dynasty": "宋",
        "collection_info": null
    },
    {
        "uuid": "1d6641543271096fc9d473198ea5201d",
        "title": "次韵仁近九日予病不出",
        "author": "方回",
        "content": "炎凉飘忽嘆如流，久客仍逢岁不秋。\n高处未应堪着眼，闷中惟可独搔头。\n市酤太恶难霑醉，晴色良佳竟倦游。\n戏马龙山总灰灭，儿曹焉悟此身浮。",
        "dynasty": "宋",
        "collection_info": null
    },
    {
        "uuid": "00264f9bf151f41014a2276e4497ae85",
        "title": "舟出东新桥",
        "author": "方回",
        "content": "市声巷语哭还歌，客舍喧啾奈汝何。\n才出城闉愁眼豁，适逢秋霁病身和。\n力行古道于时背，心感皇天所相多。\n鸿雁稻粱焉用足，政须寥廓谢虞罗。",
        "dynasty": "宋",
        "collection_info": null
    },
    {
        "uuid": "80ffb00cb015a480d657565b5aafa6bc",
        "title": "泊皋亭山下",
        "author": "方回",
        "content": "草草供行役，奇奇就苦吟。\n饭迟缘共竈，舟窄仅容衾。\n稍冷天须霁，将明夜已深。\n江湖四十载，空负一生心。",
        "dynasty": "宋",
        "collection_info": null
    },
    {
        "uuid": "605be316597522cdd3d749049dd36537",
        "title": "过临平镇",
        "author": "方回",
        "content": "楼船载甲晓闻钲，知是何营将校行。\n百五十年兴废事，韩家军马战临平。",
        "dynasty": "宋",
        "collection_info": null
    },
    {
        "uuid": "748b5878d081b0605d615299d64de6e6",
        "title": "过长安市",
        "author": "方回",
        "content": "算橘租菱小市譁，堰头桥尾约千家。\n人家已尽无人处，时见芙蓉一岸花。",
        "dynasty": "宋",
        "collection_info": null
    },
    {
        "uuid": "dad0722c5611fa46baa720632c1efa87",
        "title": "过崇德县",
        "author": "方回",
        "content": "枯柳无风影不摇，败墙颓屋意萧萧。\n忽然唤醒承平梦，犹有红栏夹画桥。",
        "dynasty": "宋",
        "collection_info": null
    },
    {
        "uuid": "14773d44e87e456ecaeecb5ca2d6d1fa",
        "title": "过石门",
        "author": "方回",
        "content": "麦田下种稻田干，秋尽江南亦未寒。\n水凈风微船牵慢，莼花蕰草尽堪看。",
        "dynasty": "宋",
        "collection_info": null
    },
    {
        "uuid": "6809cc7c1a85998c0ec50b43e3744694",
        "title": "泊皂林",
        "author": "方回",
        "content": "破鼓如敲板，荒营野市边。\n地平天四覆，月望日双圆。\n徂谢悲人物，灾伤惜岁年。\n吾行为何事，洛咏不成眠。",
        "dynasty": "宋",
        "collection_info": null
    },
    {
        "uuid": "1d5f7dabde3ef680b3f3aa8c782cde18",
        "title": "听航船歌十首  其一",
        "author": "方回",
        "content": "北来南去雁还飞，四十年间万事非。\n惟有航船歌不改，夜深老泪欲霑衣。",
        "dynasty": "宋",
        "collection_info": null
    },
    {
        "uuid": "12c83eda0858f57f3a5e54d9220799d4",
        "title": "听航船歌十首  其二",
        "author": "方回",
        "content": "莫笑船家生事微，新红米饭绿蓑衣。\n一声欸和一声乃，谁识人间有是非。",
        "dynasty": "宋",
        "collection_info": null
    },
    {
        "uuid": "2f75f98ea2ded4a1d5343fe7e1fd7c02",
        "title": "听航船歌十首  其三",
        "author": "方回",
        "content": "家住斜塘大户边，时荒米贵欠他钱。\n从此驾船归不得，无钱且驾小航船。",
        "dynasty": "宋",
        "collection_info": null
    },
    {
        "uuid": "c767e8fbf694bfcbb863bc18c2632017",
        "title": "听航船歌十首  其四",
        "author": "方回",
        "content": "四千五百魏塘船，结拆船牙解半千。\n一千修柁贯三米，三日盘缠无一钱。",
        "dynasty": "宋",
        "collection_info": null
    },
    {
        "uuid": "12262465fda4b42333c41cc12762ce8c",
        "title": "听航船歌十首  其五",
        "author": "方回",
        "content": "十千债要廿千偿，债主仍须数倍强。\n定是还家被官缚，且将贯百寄妻孃。",
        "dynasty": "宋",
        "collection_info": null
    },
    {
        "uuid": "46cbdfbb5249a0db0cd409c9b874a7ed",
        "title": "听航船歌十首  其六",
        "author": "方回",
        "content": "南到杭州北楚州，三江八堰水通流。\n牵板船篙为饭碗，不能辛苦把锄头。",
        "dynasty": "宋",
        "collection_info": null
    },
    {
        "uuid": "6ebc3483c0895ac3dd5faf783933235c",
        "title": "听航船歌十首  其七",
        "author": "方回",
        "content": "雇载钱轻载不轻，阿郎拽牵阿奴撑。\n五千斤蜡三千漆，宁馨时年欲夜行。",
        "dynasty": "宋",
        "collection_info": null
    },
    {
        "uuid": "50421dfd0e8bcdbf09d68b8c389bb06a",
        "title": "听航船歌十首  其八",
        "author": "方回",
        "content": "南姚村打北姚村，鬼哭谁怜枉死魂。\n争似梢工留口吃，秀州城外鸭馄饨。",
        "dynasty": "宋",
        "collection_info": null
    },
    {
        "uuid": "771a6be136c3123807d188ca5423feeb",
        "title": "听航船歌十首  其九",
        "author": "方回",
        "content": "赌钱输了阿侬哥，黄草单衫破孔多。\n相趁缩砂红豆客，霜风九月上淮河。",
        "dynasty": "宋",
        "collection_info": null
    },
    {
        "uuid": "322cb327a33e5618072c275f4265eb88",
        "title": "听航船歌十首  其一○",
        "author": "方回",
        "content": "船头船尾唱歌声，苏秀湖杭总弟兄。\n喝拢喝开不相照，阿牛贼狗便无情。",
        "dynasty": "宋",
        "collection_info": null
    },
    {
        "uuid": "6d44a82532b64f055058d6f94a03612c",
        "title": "栅堰二叹",
        "author": "方回",
        "content": "船行三五日，不得不思家。\n索米开桥栅，征钱运堰车。\n于官何所补，为客自堪嗟。\n况復饥荒后，群偷沸似麻。",
        "dynasty": "宋",
        "collection_info": null
    },
    {
        "uuid": "dbdeec4d45c20c020aeae36785b0b32b",
        "title": "过秀州城东",
        "author": "方回",
        "content": "海邑疏囚昔此过，鸣榔未了又渔歌。\n重来野色秋如许，似觉人家旧更多。\n晴日茅檐横晒布，水田竹架倒扦禾。\n吴侬苟且度饥岁，焉得官廉吏不苛。",
        "dynasty": "宋",
        "collection_info": null
    },
    {
        "uuid": "1879c737babca029bf22178699734276",
        "title": "将至魏塘镇",
        "author": "方回",
        "content": "客路晴为最，舟行稳似车。\n天形环泽国，秋色画田家。\n未用怜霜草，犹时见水花。\n雁过知已近，鹊语故微譁。",
        "dynasty": "宋",
        "collection_info": null
    },
    {
        "uuid": "a3d35b9062a950688c88827a78d7f5f8",
        "title": "为魏塘王居士留三日二首  其一",
        "author": "方回",
        "content": "水乡熟处未全饥，舟楫安行盗亦稀。\n乘兴聊为三日客，魏塘酒贱蟹螯肥。",
        "dynasty": "宋",
        "collection_info": null
    },
    {
        "uuid": "62b751233627a6e0689d6cf28d874c3d",
        "title": "为魏塘王居士留三日二首  其二",
        "author": "方回",
        "content": "魏塘酒贱蟹螯肥，久要人情忍重违。\n呼妓访僧俱不必，醉三昼夜可言归。",
        "dynasty": "宋",
        "collection_info": null
    },
    {
        "uuid": "b0eedb995fbc9ddd0d53b5f3fbb54771",
        "title": "晓发秀州城南",
        "author": "方回",
        "content": "较似苏湖郡，无山四渺然。\n近城先见塔，出户即乘船。\n晓泽升红日，秋光际碧天。\n稻粱无不足，最忆旧丰年。",
        "dynasty": "宋",
        "collection_info": null
    },
    {
        "uuid": "f9d0aefad20735a7d1660d8024417f0f",
        "title": "渔家",
        "author": "方回",
        "content": "全家居小艇，面色总成黧。\n何事偏多子，平生仅一妻。\n螺羹兼蚬肉，稗粥和秔粞。\n细省庄周语，逍遥理未齐。",
        "dynasty": "宋",
        "collection_info": null
    },
    {
        "uuid": "f0c44f8be49dc79f497bcefb8b067667",
        "title": "復过临平",
        "author": "方回",
        "content": "岸上频呼喝，船中剧荡摇。\n倒桅将过市，落牵为逢桥。\n蟹断非羲卦，渔榔即舜韶。\n客愁元历历，诗思亦飘飘。",
        "dynasty": "宋",
        "collection_info": null
    },
    {
        "uuid": "093ee5228b0f9df26e46c2c075b6ca43",
        "title": "过许村",
        "author": "方回",
        "content": "长安才上堰，风物似微饶。\n野老能相认，轻船不待招。\n炊菱开甑热，秤鲫满篮跳。\n偶有樽中物，何为靳一浇。",
        "dynasty": "宋",
        "collection_info": null
    },
    {
        "uuid": "6ce2ffd1c6f71ba21952d6490f9a7e51",
        "title": "会鹤臞郑高士庵为予写神走笔赋杂言",
        "author": "方回",
        "content": "我不羡渠乘大马食肥肉，我不羡渠寝细毡居华屋。\n富贵两字输与渠，奈渠未免一字俗。\n我有诗肠如月朗三秋，我有酒肠如海吞百渎。\n西湖之水足供酒一杯，西湖之山可作诗千幅。\n羽客写我醉吟意，雪为长髯电为目。\n岂知天上三台星，焉用人间九州督。\n仕宦不达坐多言，衰老未死缘寡欲。\n眉毛及鬚尚如漆，此为寿相万事足。\n莫言不智又无福，宁当忍穷勿受辱。\n气豪未减天外鸿，神清差似霜前菊。\n有人指点问为谁，云是紫阳方虚谷。\n欲求我者，南山之南，北山之北。",
        "dynasty": "宋",
        "collection_info": null
    },
    {
        "uuid": "208c22d276f31e6d32042242936b0e7c",
        "title": "郑无贰和予杂言有缘督之句用韵谢之",
        "author": "方回",
        "content": "可食不必驼峰肉，可居不必鸱尾屋。\n竹篱菜羹人得知，此中有士定不俗。\n东里先生癯似鹤，閒门不受童蒙渎。\n七絃琴外棋一枰，七星冠上巾一幅。\n忽然一日紫阳虚叟来，暂肯朦胧开睡目。\n朝闻客子代穰侯，暮见河阳诛汧督。\n居然鹏鷃自不齐，孰谓熊鱼俱所欲。\n平生此老世人嫉若雠，至此方知夔一足。\n无心敢徼失马福，勿用小荣包大辱。\n富儿贵公百花尽，吾曹冷落如残菊。\n君不见老氏故书教我云，守雌守黑为溪谷。\n会当访公更谋一大醉，幕天席地鼾卧无南北。",
        "dynasty": "宋",
        "collection_info": null
    },
    {
        "uuid": "8838bab34efbb832ab8adb64f9ce5daf",
        "title": "次韵赠仇仁近",
        "author": "方回",
        "content": "如池之酒如林肉，不与寒士作厦屋。\n马畜弥山金满堂，此但可以骇愚俗。\n得时引类上云霄，失势举族填沟渎。\n曾不若仇翁方叟两穷交，相与坦荡忘边幅。\n知我无钱借书令我典，至今市井小儿相指目。\n嗟今之人我未识，可鲁阳虎宋华督。\n屈心抑志谅未能，及物济人非不欲。\n古人胸次一相知，刘文叔忘其腹，严子陵忘其足。\n后之君子莫若自求福，考槃遯肥远匪辱。\n檀道济号为万里之长城，何似陶元亮醉卧一篱菊。\n危途所至太行坂，深坑莫测沃焦谷。\n我将归老紫阳山，尚恐乌大夫之马币聘温生洛之南，聘石生洛之北。",
        "dynasty": "宋",
        "collection_info": null
    },
    {
        "uuid": "03ccbb7b9cfc7e48fa6a804c9219e2d2",
        "title": "次前韵述将归",
        "author": "方回",
        "content": "我虽无丝无竹亦无肉，犹有杜子美万卷书，犹有陆士衡三间屋。\n作诗宁作郊岛之寒瘦，终不屑元轻而白俗。\n文章杂在众人中，大似浊河横济渎。\n平生浪费几吟笺，何啻右军九万幅。\n既尝注漆园之十九言，又颇拟栗里之四八目。\n道眼一照百皆妄，未若奴耕婢织躬课督。\n江湖落魄但欠一归耳，休官已幸天从欲。\n子男女七孙四人，有菜共羹吾亦足。\n过此更徼非妄福，政恐招忧復招辱。\n宅门夏荫双高桐，园径秋香万丛菊。\n于是自歌招隠歌，歌曰鹤怨猿惊兮在空谷。\n四十余年萍蓬将七十，又何必越之南燕之北。",
        "dynasty": "宋",
        "collection_info": null
    },
    {
        "uuid": "63883f21c53a4d6a584f6737d7a81239",
        "title": "十月初六日同仇仁近至王子由庵遂饮白云李居士宅书事",
        "author": "方回",
        "content": "初上吴山北，遂过吴山南。\n茂树悉剪薙，余石空巉岩。\n向来华屋处，十不存二三。\n忽如入壶天，偶得羽人庵。\n阅画有远意，评诗无俗谈。\n背湖万松岭，面江三茅观。\n人烟向如织，今者篁竹半。\n猎士捕乳虎，伏弩行者断。\n野兽出城市，白昼无忌惮。\n昨仅获其一，此事可三嘆。\n谁家有幽居，下瞰烟云洲。\n西极夕阳外，东穷沧海头。\n一览不欲尽，翠树蓄其楼。\n主人雅好事，置酒更献酬。\n禹穴渺何许，指视令人愁。\n酒中泛酥椒，酒味弥芳烈。\n菓蔬无不佳，霜螯风味绝。\n卜夜意未阑，醉归步微月。\n人生了一日，世故剧琐屑。\n穷达不足云，兴亡讵须说。",
        "dynasty": "宋",
        "collection_info": null
    },
    {
        "uuid": "8bd529fef109660c8073841ea9e8ac2c",
        "title": "见李提学所和诗次韵",
        "author": "方回",
        "content": "南来藉藉已声先，遥挹清扬意谓然。\n果见新诗金掷地，始知余子管窥天。\n三书光范门前拜，一斗长安市上眠。\n旧日猖狂俱已矣，输君衡鑑政高悬。",
        "dynasty": "宋",
        "collection_info": null
    },
    {
        "uuid": "ba48a907b5e902aa0b8ead6294bf25b5",
        "title": "题仇仁近白驹诗图赵子昂画及书",
        "author": "方回",
        "content": "至洁不见取，此责自有人。\n絷维幸不及，遯野醉自珍。\n上下不相求，于中歌者频。\n歌者诚爱贤，贤者亦爱身。",
        "dynasty": "宋",
        "collection_info": null
    },
    {
        "uuid": "09e37ec9c244f746f3b7126cab0d0283",
        "title": "次韵李景安提学同过伯几  其一",
        "author": "方回",
        "content": "万卷芸香拥燕居，客来谈论汹淮湖。\n精言琴律根前辈，朗诵诗篇压老夫。\n胥谓买邻迁爽垲，祇应负郭欠膏腴。\n真能隠处非难事，恐有天边尺一呼。",
        "dynasty": "宋",
        "collection_info": null
    },
    {
        "uuid": "c4f46c924581758fc950af63867beef9",
        "title": "次韵李景安提学同过伯几  其二",
        "author": "方回",
        "content": "宦学因之当卜居，定能骑舫遍林湖。\n遗编早已探千古，绪论何难夺万夫。\n近日人才愁閴寂，此君风味极芳腴。\n香山老子閒无事，张丈殷兄或许呼。",
        "dynasty": "宋",
        "collection_info": null
    },
    {
        "uuid": "b86dbdf722082c3b940cf7fc22b08e66",
        "title": "同伯几过张子范子周兄弟园池  其一",
        "author": "方回",
        "content": "堂上琴书间鼎彝，檐前金鲫映冰池。\n园林花木初容见，家世衣冠便可知。\n熟识二难俱好事，偶来两客各能诗。\n一时触目多佳思，烂醉如泥竟未奇。",
        "dynasty": "宋",
        "collection_info": null
    },
    {
        "uuid": "2957fccd77d9e5f029cb3ba59e38153e",
        "title": "同伯几过张子范子周兄弟园池  其二",
        "author": "方回",
        "content": "何处消除半日閒，看朱成碧夜扶还。\n定知此意风尘表，能致吾曹水竹间。\n孝友门阑佳子弟，承平人物旧湖山。\n饮多过量成诗缓，酒醒思之亦厚颜。",
        "dynasty": "宋",
        "collection_info": null
    },
    {
        "uuid": "b45df03ed9b8662ad871bed7177ff75b",
        "title": "留题槃隠高士王子由书斋",
        "author": "方回",
        "content": "万宇横陈碧瓦齐，浓岚淡霭总诗题。\n隔江烟树窗中细，过海风樯槛外低。\n琴仅可絃星半缺，壁应欲画雪新泥。\n南华卧读两三卷，犹喜晴檐日未西。",
        "dynasty": "宋",
        "collection_info": null
    },
    {
        "uuid": "a81af163e648ca743a5437fe69e38677",
        "title": "次韵仇仁近题王子由隠居",
        "author": "方回",
        "content": "凉窗暑却扇，燠閤寒谢裘。\n主人一不凡，永无俗客游。\n地高山使然，十倍百尺楼。\n人品似更高，不识王公侯。\n是中即洞天，何所復昆丘。\n灵府能自超，玄关元不幽。\n染腴匪道味，涉累非仙流。\n寂静保此室，毫髪不外求。\n有书亦时读，一日踰千秋。",
        "dynasty": "宋",
        "collection_info": null
    },
    {
        "uuid": "cd98cdc41f72aa4de783d4d92e25f450",
        "title": "频至子由书斋追记游事",
        "author": "方回",
        "content": "行山稍已倦，径作坦腹卧。\n茗至即仰啜，即復起端坐。\n拓窗眼豁然，如见天宇大。\n金碧何太丽，玉雪不受涴。\n向来宴豢人，魂兮復谁些。\n积沙东西移，怒潮日夜簸。\n烟表越树细，云端海鹊过。\n人生仅如尺，倏忽分寸挫。\n万古一悲歌，悲歌孰予和。",
        "dynasty": "宋",
        "collection_info": null
    },
    {
        "uuid": "a8d354ebecb3d9cda20eee3961384fd6",
        "title": "仇仁近之姑苏别后奉寄",
        "author": "方回",
        "content": "诗眼到姑苏，今愁古恨俱。\n台惊吴后鹿，江问汉时鲈。\n矫夺风应息，怀襄气未苏。\n梅边早迴首，飞鹤望林逋。",
        "dynasty": "宋",
        "collection_info": null
    },
    {
        "uuid": "788d3ab2d64dde944bfec4a07f4bbb95",
        "title": "白云李处士于大樗下筑小庵用题王子由书斋韵赋之",
        "author": "方回",
        "content": "天地元知一指齐，樗庵小小架榱题。\n故应懒散身常健，孰谓昂藏意未低。\n神气自调丹鼎火，仙班不藉紫芝泥。\n落成此老来酣饮，酬爵端容据席西。",
        "dynasty": "宋",
        "collection_info": null
    },
    {
        "uuid": "510f84443908f8c3d874a311b2edaa39",
        "title": "白云山房次韵马道士虚中三首  其一",
        "author": "方回",
        "content": "閒愁不断连天远，浊醪快似并州剪。\n兴亡得丧横胸中，冰消雪释春风转。\n我本不学抱朴翁，何修致此丹砂容。\n服食呼吸能还童，不如但饮瑠璃钟。\n宝莲山南屡簪聚，醉乡不省归来处。\n东邻西舍姓名谁，但记门前大樗树。",
        "dynasty": "宋",
        "collection_info": null
    },
    {
        "uuid": "44c0c1a05343ceda49caadc5857681b2",
        "title": "白云山房次韵马道士虚中三首  其二",
        "author": "方回",
        "content": "意所欲往路无远，暖韭早梅政堪剪。\n相逢不少酒一杯，大胜能成丹九转。\n争席者谁斯薪翁，何至帖奉鱼军容。\n我一山仆君一童，亦无蛾眉间歌钟。\n忽如云散倏萍聚，无何有乡是归处。\n寄声为谢黄面仙，焉用七重围宝树。",
        "dynasty": "宋",
        "collection_info": null
    },
    {
        "uuid": "c90b7d9b9bacebe22eefecdc0fb40ec9",
        "title": "白云山房次韵马道士虚中三首  其三",
        "author": "方回",
        "content": "霜凈天空心共远，一缕游丝无可剪。\n欲识人间真道人，眼近红尘念头转。\n历历落落一秃翁，取数过多邴曼容。\n从今教子为牧童，岂復敢望铭鼎钟。\n閒朋冷友时相聚，方寸不无暗合处。\n谷神玄牝要深知，钓竿须拂珊瑚树。",
        "dynasty": "宋",
        "collection_info": null
    },
    {
        "uuid": "ccee9446ade081c155e7cb2c0ce37e27",
        "title": "次前韵将归隠黄山",
        "author": "方回",
        "content": "我家黄山百里远，两峰插天翠如剪。\n归心久落故溪云，柁转不由船不转。\n采茶斸药呼邻翁，藉草地宽何不容。\n挟兔园册教儿童，菜饱无异禄万钟。\n底须太史占星聚，世人寻觅无知处。\n海内故人脱相思，江东渭北空云树。",
        "dynasty": "宋",
        "collection_info": null
    },
    {
        "uuid": "e3e1df2434627c7b0ca8117b6d8c086c",
        "title": "追次仇仁近韵谩成三首  其一",
        "author": "方回",
        "content": "儒冠谁使着，何至动言贫。\n此事须吾党，相期到古人。\n衰颜犹可镜，短髪仅堪巾。\n举世无知者，孤灯夜独亲。",
        "dynasty": "宋",
        "collection_info": null
    },
    {
        "uuid": "571e54cab15b728337d26edb5b64e321",
        "title": "追次仇仁近韵谩成三首  其二",
        "author": "方回",
        "content": "卧思身世事，无夜不更深。\n脱难泅登岸，逃名影就阴。\n樽中醉鲁酒，弦外自陶琴。\n诗就谁能赏，徒劳太古吟。",
        "dynasty": "宋",
        "collection_info": null
    },
    {
        "uuid": "0dadbb36ac750ff4e04e68c661bd98a0",
        "title": "追次仇仁近韵谩成三首  其三",
        "author": "方回",
        "content": "风云乘变化，微贱忽公孤。\n内足穷过达，多求智返愚。\n谈锋椎衍奭，笔阵扫孙吴。\n时彦当如此，吾归钓雪鲈。",
        "dynasty": "宋",
        "collection_info": null
    },
    {
        "uuid": "b046a5da20acc5ea28ef91b0bd3ace3f",
        "title": "送杜景齐归平阳二首  其一",
        "author": "方回",
        "content": "每忆东瓯郡，柑花入梦香。\n市人无素服，田妇亦红粧。\n鲎蟹丰渔户，犀珠聚䌖商。\n年登犹足乐，何必殢钱塘。",
        "dynasty": "宋",
        "collection_info": null
    },
    {
        "uuid": "12dc927f19159e1cece050fc2aaab979",
        "title": "送杜景齐归平阳二首  其二",
        "author": "方回",
        "content": "君住平阳县，无家不读书。\n计偕今已废，师授未应疏。\n兵革崩腾后，衣冠丧荡余。\n别怀似难写，吾道竟何如。",
        "dynasty": "宋",
        "collection_info": null
    },
    {
        "uuid": "43f6c53b9f4a1055623e76d89b0e9b4d",
        "title": "赠徐瓢翁二首  其一",
        "author": "方回",
        "content": "碧眸冰齿寿眉厖，谁识前朝老雪江。\n指下七弦今第一，豪端行法更难双。\n向来屡获观诗卷，恨不相从倒酒缸。\n深愧后期似圯下，云间几度拓吟窗。",
        "dynasty": "宋",
        "collection_info": null
    },
    {
        "uuid": "4b4026de0f2e03fefdf07fd64bc76135",
        "title": "赠徐瓢翁二首  其二",
        "author": "方回",
        "content": "六十年前欲冠时，江湖声价已飈驰。\n四灵在昔三曾识，八袠于今百可期。\n多难渐惊前辈尽，老怀那许后人知。\n何当琴酒灯窗夜，莫说兴亡但说诗。",
        "dynasty": "宋",
        "collection_info": null
    },
    {
        "uuid": "7a76729d25f0b315b9a6847d0c433e92",
        "title": "丁亥十一月初八日南至二首  其一",
        "author": "方回",
        "content": "閒客何庸早起忙，高眠懒復问云祥。\n宦情不作葭灰动，吟笔宁争绣线长。\n逆旅四年逢此节，徒行六日可吾乡。\n衝风踏雪须归去，荠菜肥甜白酒香。",
        "dynasty": "宋",
        "collection_info": null
    },
    {
        "uuid": "cb85bfc819c3ddcdbe5142ba3dcecc82",
        "title": "丁亥十一月初八日南至二首  其二",
        "author": "方回",
        "content": "涉险骑危一纪强，四惊阳復寓钱塘。\n山深黟歙生涯薄，水溢苏湖岁事荒。\n暂遣归宁怜小婢，尚迟绝少抚诸郎。\n官壶岂似无灰酒，有客携来亦尽觞。",
        "dynasty": "宋",
        "collection_info": null
    },
    {
        "uuid": "a9f102c68cd0317deede4aa7d7497b3e",
        "title": "至后有感",
        "author": "方回",
        "content": "秋来意欲过江东，建子侵寻月已中。\n晴日久之今雪作，老夫于此岂途穷。\n未嫌江泌衣生虱，尚许嵇康目送鸿。\n可怪平生非一事，无劳咄咄漫书空。",
        "dynasty": "宋",
        "collection_info": null
    },
    {
        "uuid": "9c2993f08ba1166557d2ec2866d241ec",
        "title": "喜雪",
        "author": "方回",
        "content": "寒空雨止暂霏微，积渐随风散乱飞。\n夜气直能欺毯纩，晨光不待启窗扉。\n儿童踊跃欢声起，鸟雀摧藏过翼稀。\n想见竹梢亚梅处，家人扫径望予归。",
        "dynasty": "宋",
        "collection_info": null
    },
    {
        "uuid": "ee49ccb82c89cbfb05feee3581b127aa",
        "title": "雪中忆昔五首  其一",
        "author": "方回",
        "content": "忆昔浮蛆醉玉醅，天寒一日饮千杯。\n危楼拥妓临晴雪，联马呼僧认野梅。\n岂料暮年纫败絮，尚容永夜画残灰。\n间关幸脱干戈死，落魄佯狂自可哀。",
        "dynasty": "宋",
        "collection_info": null
    },
    {
        "uuid": "847f69db8ed21f32e407bdf99819f642",
        "title": "雪中忆昔五首  其二",
        "author": "方回",
        "content": "忆昔繁华侣俊游，宁知后死挂閒愁。\n无人復唱鱼儿曲，何处重寻燕子楼。\n张敞空思前汉尹，邵平谁识故秦侯。\n定应冥漠犹遗恨，蔗节瓜犀启夜丘。",
        "dynasty": "宋",
        "collection_info": null
    },
    {
        "uuid": "dcdd068b974d78dab3b8665fca0bfd2d",
        "title": "雪中忆昔五首  其三",
        "author": "方回",
        "content": "忆昔华年气似云，雪湖终日醉醺醺。\n室家未有儿和女，宾主相忘我与君。\n岂信乱离生白髪，犹思歌笑调红裙。\n扁舟一问桃源路，治乱当时自此分。",
        "dynasty": "宋",
        "collection_info": null
    },
    {
        "uuid": "a7d03543ec376ebe14284d68f8b7b8f7",
        "title": "雪中忆昔五首  其四",
        "author": "方回",
        "content": "忆昔凌晨泛雪湖，明天净地一尘无。\n略闻倩盼歌金缕，尽耸清扬倒玉壶。\n屡造庙朝终摈逐，偶登名第自囚拘。\n即今忍索梅花笑，死徙流离足嘆吁。",
        "dynasty": "宋",
        "collection_info": null
    },
    {
        "uuid": "ee95e5db4fcf7778d8f5d7d19d9b89d5",
        "title": "雪中忆昔五首  其五",
        "author": "方回",
        "content": "忆昔湖天雪最奇，画船朝出暮归迟。\n忍寒赏竹怜高节，踏湿寻梅致好枝。\n熟醉何尝知病酒，狂吟所至动成诗。\n褵褷冻雀今相似，心欲高飞翅已垂。",
        "dynasty": "宋",
        "collection_info": null
    },
    {
        "uuid": "c001882c1e113b9a7e43beed02b54ba6",
        "title": "寒夜",
        "author": "方回",
        "content": "薪粲常相迫，衾裘本自单。\n至分惊屡改，去住觉俱难。\n愁与思妨寐，霜兼雪倍寒。\n百年谁不尽，一夕独堪叹。",
        "dynasty": "宋",
        "collection_info": null
    },
    {
        "uuid": "5831358bbed5a50a6a439e3a0f8cfd35",
        "title": "寒朝",
        "author": "方回",
        "content": "甚欲常晴日，何堪復暗云。\n树寒禽缩项，雨冻瓦成纹。\n归路非嫌泞，行庖岂厌荤。\n独能知此意，朝镜白纷纷。",
        "dynasty": "宋",
        "collection_info": null
    },
    {
        "uuid": "efebbd83c4ce765bc8b25db83ccf3620",
        "title": "十一月十四夜听雨为霰听霰为雪久之雪后为骤雨自昏达旦无寐",
        "author": "方回",
        "content": "雨声更霰雪，昏听达清晨。\n自笑能吟客，常为不寐人。\n絮寒勤拭涕，箦响惧翻身。\n苦语知谁会，应堪泣鬼神。",
        "dynasty": "宋",
        "collection_info": null
    },
    {
        "uuid": "5dd02abefcde659f56db5d8502c90ce0",
        "title": "过李景安论诗为作长句",
        "author": "方回",
        "content": "三百年来工五七，追雅媲骚谁第一。\n独闻彭城陈正字，向来得法金华伯。\n终古不朽语言在，以诗教人人不识。\n善学少陵而不为，殆如孟子不言易。\n世人往往谈神仙，便欲插翅登青天。\n邀寻道士学服饵，朝呼暮吸夜炼煎。\n换骨一语曾未悟，未办黄庭修内丹。\n俗流无骨但有肉，虾蟆敢竞骊龙先。\n姚合许浑精俪偶，青必对红花对柳。\n儿童效之易不难，形则肖矣神何有。\n求之雕刻绘画间，鹄乃类鹜虎胜狗。\n由陈入黄据杜坛，当知掬水月在手。\n后生可畏尝闻之，君友何人师者谁。\n双井白门浣花脉，实字用正虚用奇。\n鬰轮袍曲异筝笛，藐姑射姿无粉脂。\n梯危磴绝不可近，尚有简斋横一枝。",
        "dynasty": "宋",
        "collection_info": null
    },
    {
        "uuid": "4d7917c081a4912b4599dd7c54d5421a",
        "title": "十一月十五日",
        "author": "方回",
        "content": "倏忽何庸诘，参差未易齐。\n树枯元不死，雪尽竟为泥。\n岂谓身纔老，从来意欲西。\n一穷宁骨立，九殒未头底。",
        "dynasty": "宋",
        "collection_info": null
    },
    {
        "uuid": "90f2debced00970c51c41e0a23e45e60",
        "title": "十一月十五夜",
        "author": "方回",
        "content": "竟与鳏鱼似，无由浊蚁持。\n百为元有命，一往復何疑。\n残梦终难续，深忧暗自知。\n邻雏夜啼急，吾亦忆吾儿。",
        "dynasty": "宋",
        "collection_info": null
    },
    {
        "uuid": "a8fadb1dadafdfbfa719aada4732a806",
        "title": "得存心书诉贫",
        "author": "方回",
        "content": "务得终多惧，图全敢嘆穷。\n懒能争口腹，差觉负儿童。\n客久丛咨怨，年衰绝变通。\n云台少冯衍，未必尽人雄。",
        "dynasty": "宋",
        "collection_info": null
    },
    {
        "uuid": "65b4358ba3c4ff810edae6a794613acb",
        "title": "再读存心书",
        "author": "方回",
        "content": "每报家书至，心如喜惧何。\n欲开疑有故，已读幸无他。\n典粥赀财罄，寒饥幼稚多。\n衰门真可叹，两世误儒科。",
        "dynasty": "宋",
        "collection_info": null
    },
    {
        "uuid": "8f5426bbc120d1b2b72f915276e5347b",
        "title": "次韵景安提学谩成三首  其一",
        "author": "方回",
        "content": "敢着寻常白眼看，壑冰峰雪照人寒。\n言诗已是登坛将，劝学聊为祭酒官。\n士类相推无异论，亲颜遥觉有余欢。\n即今人物皆公等，岂不忧时意稍宽。",
        "dynasty": "宋",
        "collection_info": null
    },
    {
        "uuid": "b25706a46a3bc745de2b5bd3ee1d4e48",
        "title": "次韵景安提学谩成三首  其二",
        "author": "方回",
        "content": "豪釐俗事不留情，诗律峥嵘骨骼清。\n初仅传闻心已服，每当展玩眼尤明。\n笑谈足使千军扫，移斡真能九鼎轻。\n焉得夜檠对吟影，同听急雪打窗声。",
        "dynasty": "宋",
        "collection_info": null
    },
    {
        "uuid": "84632fcff806470b4a9b0c298cbe441e",
        "title": "次韵景安提学谩成三首  其三",
        "author": "方回",
        "content": "岁晚江空野泬寥，衝寒访我不辞遥。\n褰裳却马从泥溅，掬水烹茶待雪消。\n百战奚为蜗左角，一炊未办米长腰。\n寻梅端许忘车笠，握手城西遍六桥。",
        "dynasty": "宋",
        "collection_info": null
    },
    {
        "uuid": "06efcd5b3c3e019c33ae738ed62ee540",
        "title": "景安录示旧雪诗拟简斋走笔赋所感奉谢",
        "author": "方回",
        "content": "名都十万户，拥貂者为谁。\n一二达官外，絮纩或无之。\n南雪压瘴疠，此事不可迟。\n寠人既云众，速霁斯为宜。\n天公作恶剧，十日韬晴曦。\n平地尺未已，塞门湮途岐。\n少年未更事，骇谓如此奇。\n危登或深泛，一酣倾百巵。\n今年老更穷，客炉拥尪羸。\n稍稍穴窗隙，缩首略一窥。\n未卜麰麦王，但悯乌鸟饥。\n大儿寄书来，土冻菜本萎。\n归家煮荒荠，一饱亦肉糜。\n宁当卧袁安，何用访戴逵。\n答云有故人，贻我幼妇词。\n未妨三十韵，一酬带间诗。",
        "dynasty": "宋",
        "collection_info": null
    },
    {
        "uuid": "9e75b84219812441d25f4bbaad403df8",
        "title": "次韵景安吴山观雪",
        "author": "方回",
        "content": "尽洗眼底尘，顿宽胸中忧。\n此雪端为谁，奇哉君之游。\n平步飞鸟背，长啸孤峰头。\n恍惚阆风苑，嫖姚结邻楼。\n了不异天上，培塿视九州。\n北方当此时，如猬缩马牛。\n南方幸不然，但觉瑞彩浮。\n晴日一以出，壮观挽不留。\n作急着妙句，小费灵府谋。\n老夫傥可从，亦足祛穷愁。\n凡骨绝仙分，胜览输高流。\n乃后有佳集，次第或见收。\n冰解烧痕青，问梅孤山幽。",
        "dynasty": "宋",
        "collection_info": null
    },
    {
        "uuid": "f3b4c6584b54452c550b017dc1be71a7",
        "title": "雪中俞仲渊寄诗见怀次韵",
        "author": "方回",
        "content": "客囊单乏去途悠，欲诣高人未有由。\n如许江山明霁雪，与谁诗酒共危楼。\n忽惊天外来双鲤，自笑人间寄一鸥。\n舟滞楫胶肯予相，官河冰解即乘流。",
        "dynasty": "宋",
        "collection_info": null
    },
    {
        "uuid": "f37132320234379f1188e3ab271c09cb",
        "title": "留杭近三年得去赋不可不出城",
        "author": "方回",
        "content": "不可不出城，顽躯百无病。\n不可不出城，老眼亦何凈。\n第一脱俗尘，最便于野性。\n第二井不咸，所至水可饮。\n第三鱼价贱，第四酒味胜。\n第五无火惊，第六无灯禁。\n第七航船歌，欸乃亦可听。\n尔曹居城中，小屋如败甑。\n臭秽之所蒸，面面环厕圊。\n五更闻丧鼓，骨肉付烟烬。\n巧僞以为生，语无一可信。\n妇女狐媚繁，商贾狙诈竞。\n天下不皆然，杭城为特甚。\n我今才出城，七美一朝併。\n眺望心神清，眠卧魂魄定。\n空阔水云间，孰谓雪风劲。\n寄语城中人，何时免闂穽。\n不可不出城，所以发兹咏。",
        "dynasty": "宋",
        "collection_info": null
    },
    {
        "uuid": "32ff86fe815f3659f3da48752f3d4f25",
        "title": "泊赤岸微晓",
        "author": "方回",
        "content": "今年夏雨水，浙右岁事失。\n五月客杭城，市民几不粒。\n逮乎书云前，稍稍喜晴色。\n转手又不然，一雪二十日。\n岂止闾巷穷，大半缺衣食。\n我穷尤自笑，亦尝二千石。\n今如故将军，俗眼不见识。\n下舟北关埭，泥水何狼籍。\n离披一破伞，𣕕杌两败屐。\n俗谚雨夹雪，未易得休息。\n大雪復大雨，造物讵容诘。\n柁师所见赁，修广仅数尺。\n而我凡五人，卧处殊太窄。\n初过皋亭山，垂近临平驿。\n有酒二三壶，聊以慰仆厮。\n吁嗟岁云暮，何苦事行役。\n马援壮志已，阮籍穷途迫。\n永夜不復眠，孤篷滴復滴。\n天地岂不大，一叶寄兹夕。",
        "dynasty": "宋",
        "collection_info": null
    },
    {
        "uuid": "bd3ef714fe110c4998bc5159b54f2be5",
        "title": "下长安堰",
        "author": "方回",
        "content": "已雪又復雨，天寒行路难。\n船中寒尚可，未若堰头寒。\n已雨又欲雪，泥深行路迷。\n岸边泥尚可，未若堰头泥。\n官船买船逾十丈，终日牵攀仅能上。\n小船不阔五尺者，大船塞之不容下。\n堰夫惯见甘途污，轴胶缆断相号呼。\n得钱赡家计未愚，不惜身如牛与猪。\n人生劣可足衣食，何必来此堰头立。",
        "dynasty": "宋",
        "collection_info": null
    },
    {
        "uuid": "8e50d4250281794e4920693a8ab2c3d5",
        "title": "泊崇德县晓作",
        "author": "方回",
        "content": "岸上马蹄响，县中更鼓清。\n篷背雨亦止，意当明旦晴。\n梦记所泊处，乔木枯峥嵘。\n天色果开否，浩浩惟风声。\n篙师夜先起，船尾灯火明。\n苦寒未可发，妇为治餐烹。\n咀嚼似有味，宿昔余蔬羹。\n人世如此耳，役役一饭营。\n负贩规货利，干禄求荣名。\n斯人以家浮，止尔了一生。\n大者据疆土，以国相攻争。\n至微若蝼蚁，行阵有战征。\n我卧思此事，究竟终何成。\n顽仆懵无知，鼻息如雷鸣。",
        "dynasty": "宋",
        "collection_info": null
    },
    {
        "uuid": "26d068b00f21e826e904b99d234eb6ba",
        "title": "过嘉兴道中接待寺丁丑十二月赴逮扬州遇雪留宿怆然有感",
        "author": "方回",
        "content": "畴昔留此寺，亦兹腊雪天。\n天寒了不异，俯仰十一年。\n是时尚守郡，赴逮趋淮壖。\n不知坐何事，自省无尤愆。\n家有屋几间，亦有数顷田。\n书生未甚穷，不忧无酒钱。\n事白夏至秋，然后得南旋。\n即今身自由，幸已不属官。\n客贫一物无，驾此如叶船。\n四仆色常饥，况望酣与羶。\n家人九霄外，何由致橐饘。\n岂不亦念我，逢曲流馋涎。\n我非不欲仕，危途畏隮颠。\n势虽已窘迫，心终无忧煎。\n新岁六十二，白髪被两肩。\n尚堪屈此膝，跪起贵要前。\n访旧非得已，谁当佐腰缠。\n克日可以归，小俟春牛鞭。",
        "dynasty": "宋",
        "collection_info": null
    },
    {
        "uuid": "a6b44d573d51100573443c99b3c8af34",
        "title": "永乐沽酒",
        "author": "方回",
        "content": "大寒岂可无杯酒，欲致多多恨未能。\n楮币破悭捐一券，瓦壶绝少约三升。\n村沽太薄全如水，冻面微温尚带冰。\n爨仆篙工莫相讶，向来曾有肉如陵。",
        "dynasty": "宋",
        "collection_info": null
    },
    {
        "uuid": "2841d57bef7f18a08b6f0d5074348a25",
        "title": "泊嘉兴城北门外",
        "author": "方回",
        "content": "老病今如许，江湖岂所宜。\n未妨宁过计，不是故多疑。\n歉岁真难度，姦人或见窥。\n移舟入城泊，何敢强违时。",
        "dynasty": "宋",
        "collection_info": null
    },
    {
        "uuid": "f6303a37c26583e346782c07e2ed20c8",
        "title": "闻舟人既畏寒復畏盗",
        "author": "方回",
        "content": "缥缈凌空一叶船，闭篷端类管窥天。\n千林尽赭当寒月，万室俱枵更俭年。\n未必风饕真堕指，其如草窃正垂涎。\n瓶梅斗汲山斋夜，曷不归欤枕石眠。",
        "dynasty": "宋",
        "collection_info": null
    },
    {
        "uuid": "37d461da296e680c689a019772776c03",
        "title": "观岸树",
        "author": "方回",
        "content": "行舟观岸树，意若有不足。\n岂惟柽柳杨，亦颇间篁竹。\n猥琐匪大材，谁谓真不曲。\n北风稍向南，南风稍向北。\n弱质不自由，随风作反覆。\n我家有乔松，似是千秋木。\n下无藤萝缠，上无禽鸟宿。\n清阴荫百亩，毅然立于独。\n八风吹不动，矧肯变寒燠。\n是可託吾庐，隠居于此卜。\n焉能江湖间，浪与此辈逐。",
        "dynasty": "宋",
        "collection_info": null
    },
    {
        "uuid": "abb76fbdb3e8ef3b5bc55a6181c20e51",
        "title": "驿马嘆",
        "author": "方回",
        "content": "铁阵突万人，覂驾行九轨。\n圣门称其德，成功亦云伟。\n嗟尔驿骑者，售身堕泥滓。\n朝才南一程，夕又北百里。\n鞭走不暂停，脊背作疮痏。\n尔生既无知，尔死然后已。\n盐车未为甚，敝帷无復拟。\n惟人役万物，致用斯为美。\n用之失其所，益此即损彼。\n服牛利播种，钻龟卜休征。\n牛龟何不幸，为人谋何矣。\n释氏欲无生，厥意殆见此。\n奈何说轮迴，眩俗滋谲诡。\n人畜互相为，万万无此理。\n皮毛受困苦，王侯享华侈。\n谓皆前世事，夙业之所使。\n我独谓天性，岂各私一己。\n生囿形骸间，死散虚空裏。\n性同质不同，窜易乌有是。\n爱人而爱物，人当近仁耳。\n使其一不爱，何惜一马死。\n我赋驿马篇，哀歌有深旨。",
        "dynasty": "宋",
        "collection_info": null
    },
    {
        "uuid": "70487be35e48d8a0b662e37eaf87a1c9",
        "title": "大风寒微晴",
        "author": "方回",
        "content": "穷旅宽愁思，严寒作淡晴。\n终须开日色，何可欠风声。\n地白犹含冻，天青渐放明。\n吴门稍和暖，应有故人迎。",
        "dynasty": "宋",
        "collection_info": null
    },
    {
        "uuid": "cea361814185fc3b377877a8779dad46",
        "title": "大雪泊平望买酒戏书",
        "author": "方回",
        "content": "天若不产绵，世多冻死民。\n世若不酿酒，亦復愁杀人。\n冻面无人色，泊舟下塘侧。\n绵衣既云薄，酒亦何可得。\n妙绝少陵句，舟重欲无闻。\n袖手復缩脚，意终思一醺。\n试一问篙工，酒自此间有。\n奈何泥滑滑，寸步未易取。\n不恨衣绵少，但愁无酒钱。\n能将钱致酒，即似衣添绵。\n忍冻至于此，犹喜肆嘲弄。\n此雪遂大作，不冻復谁冻。",
        "dynasty": "宋",
        "collection_info": null
    },
    {
        "uuid": "87f40e4967172e2f175a0703e4b84f80",
        "title": "书所见",
        "author": "方回",
        "content": "春风元在眼，雪定不难消。\n冻杞垂红子，晴麰动绿苗。\n行人相叫唤，旅雁忽惊飘。\n古柱镌年号，承平旧石桥。",
        "dynasty": "宋",
        "collection_info": null
    },
    {
        "uuid": "b7c15fb869b28b810819c6b14e2e145f",
        "title": "小长桥书事",
        "author": "方回",
        "content": "似觉晴光稍不同，天成奇句与衰翁。\n雪滋死草芽先绿，冰浴新鹅掌倍红。\n荏苒客途惊岁暮，凄凉家事忆江东。\n小长桥畔谁知许，一棹孤舟万籁风。",
        "dynasty": "宋",
        "collection_info": null
    },
    {
        "uuid": "85957d38a7541e8c5f1199658f8df342",
        "title": "太湖观雪",
        "author": "方回",
        "content": "平生不信有昇天，今日临风似欲仙。\n海内百年诗客眼，雪中一叶太湖船。\n绵绵草树渔汀远，续续茅茨野屋偏。\n定是丹青不能画，一浇殊欠酒如泉。",
        "dynasty": "宋",
        "collection_info": null
    },
    {
        "uuid": "96932f21728cb8feccbd8e6f456a0f80",
        "title": "步雪过长桥",
        "author": "方回",
        "content": "太湖三万八千顷，物色分明为我饶。\n风急落帆临古塔，雪深着屐渡长桥。\n一蓑灭没渔家乐，数字欹斜雁路遥。\n小立忍寒不能去，百年壮观尽今朝。",
        "dynasty": "宋",
        "collection_info": null
    },
    {
        "uuid": "d8b49c32159e4f4844ca16c9ff260777",
        "title": "晴过常州",
        "author": "方回",
        "content": "雪霜何太甚，寒意极今年。\n红早迎初日，青还见旧天。\n晴光明草屋，暖力破冰田。\n堰路应无碍，频频问过船。",
        "dynasty": "宋",
        "collection_info": null
    },
    {
        "uuid": "d6567dde66a0b669e72cc253cd6a1f23",
        "title": "洛社晓行",
        "author": "方回",
        "content": "船摇不能卧，起问夜如何。\n煜煜明邻火，遥遥起暗歌。\n暖知残雪尽，晴见大星多。\n良喜前程稳，无风水不波。",
        "dynasty": "宋",
        "collection_info": null
    },
    {
        "uuid": "976dfce49bff99cf193e7107d39057b4",
        "title": "丹阳道中大雪",
        "author": "方回",
        "content": "轻船摇兀涕垂颐，我见人船更谓奇。\n琐细穿篷仍急舞，迷漫渡水故斜吹。\n孤村茅屋炊烟绝，匹马毡衫冻仆随。\n此是老夫有声画，丹阳道上雪天诗。",
        "dynasty": "宋",
        "collection_info": null
    },
    {
        "uuid": "6dc6a608bd8b9529889b2da504823384",
        "title": "奔牛吕城过堰甚难",
        "author": "方回",
        "content": "君不见奔牛吕城古堰头，南人北人千百舟。\n争车夺缆塞堰道，但未杀人舂戈矛。\n南人军行欺百姓，北人官行气尤盛。\n龙庭贵种西域贾，更敢与渠争性命。\n叱咤喑呜凭气力，大梃长鞭肆鏖击。\n水泥滑滑雪漫天，欧人见血推人溺。\n吴人愚痴极可怜，买航赁客逃饥年。\n航小伏岸不得进，堰吏叫怒需堰钱。\n人间官府全若无，弱者殆为强者屠。\n强愈得志弱惟死，无州无县不如此。",
        "dynasty": "宋",
        "collection_info": null
    },
    {
        "uuid": "c53f72c5bdace76618e889507d33933b",
        "title": "阻雪留丹阳苦寒",
        "author": "方回",
        "content": "雪没无行路，风吹欲倒人。\n岂堪犹作客，忍负不赀身。\n似水惊衣被，如金议炭薪。\n从来无许冷，此际岂宜贫。",
        "dynasty": "宋",
        "collection_info": null
    },
    {
        "uuid": "ac5914ea19a36077b6c1834633e00515",
        "title": "丹阳苦寒再赋",
        "author": "方回",
        "content": "冻雪犹凝滞，阴风欲怒号。\n树梢栖鸟堕，船底积冰胶。\n孰匪焦先室，谁能范叔袍。\n竟无霑醉策，足与苦寒鏖。",
        "dynasty": "宋",
        "collection_info": null
    },
    {
        "uuid": "9d9cd381c3088f9fc2a773676e8a8c9f",
        "title": "留丹阳三日苦寒戏为短歌",
        "author": "方回",
        "content": "自从书云入嘉平，一月间无三日晴。\n大雪二十五六日，漫天塞地冰峥嵘。\n吴江渡桥意颇快，吕城争堰心还惊。\n丹阳古县暮落牵，冻人欲死无人行。\n夜投孤店风更紧，燃草不烟灯灭影。\n北人下马惊相问，自古江南无此冷。\n求薪不可炭更难，仆御告馁衾裯单。\n我生南土六十二，自古江南无此寒。\n卧不脱衣袍带断，湿靴破袜泥袴绽。\n焉得闺人呵手缝，可向谁家借针线。\n船路不通驿路泥，田家闭户如鸡栖。\n推车荷担唤不去，宁煨藁秸烹糠粞。\n可以我而返不如，干坤浩荡岁云暮。\n岂无拥炉画灰处，焉用遑遑问征路。",
        "dynasty": "宋",
        "collection_info": null
    },
    {
        "uuid": "6353faca0fead56ed0e581205ec187cd",
        "title": "喜晴行",
        "author": "方回",
        "content": "漂零踪迹客囊空，迅驶光阴岁律穷。\n野次忽惊三夜雪，林端初住五更风。\n斗杓南指天犹黑，海气东昇日已红。\n稍借晴光动杨柳，归心肯復后春鸿。",
        "dynasty": "宋",
        "collection_info": null
    },
    {
        "uuid": "c7c052750f82459cdcd24d90c3e6622f",
        "title": "白土道中",
        "author": "方回",
        "content": "雪后江南路，新晴野日浓。\n车舆通旅客，篱落聚村僮。\n澌解波□□，泥干土未松。\n吾家有春酒，归斸故园菘。",
        "dynasty": "宋",
        "collection_info": null
    },
    {
        "uuid": "a40d780573a4a5d2b33b0bacad526cb6",
        "title": "夜宿白土市",
        "author": "方回",
        "content": "雪路冈泥滑，无过亦缓行。\n丹阳朝冒冻，白土暮逢晴。\n俗织纱为业，村帘酒有名。\n贩商非我事，一醉客心惊。",
        "dynasty": "宋",
        "collection_info": null
    },
    {
        "uuid": "1bb52243ee3cbf028758b20a4d623ff7",
        "title": "过句容县",
        "author": "方回",
        "content": "王气金陵宅，仙家句曲山。\n兴衰频返掌，寒燠互循环。\n雪没陂塘裏，春生花树间。\n颇闻糁羊美，无酒破愁颜。",
        "dynasty": "宋",
        "collection_info": null
    },
    {
        "uuid": "b73be284aa30ba222604d1e874e1dfee",
        "title": "建康道中",
        "author": "方回",
        "content": "土入江东厚，民方浙右醇。\n疏松冈路雪，晴麦野田春。\n往事更离乱，衰年厌苦辛。\n兴亡不须叹，请看石麒麟。",
        "dynasty": "宋",
        "collection_info": null
    },
    {
        "uuid": "3f5515fdab988dce6469da9427ef9905",
        "title": "次韵许大初见赠二首  其一",
        "author": "方回",
        "content": "相逢未觉道途难，把酒论诗数夕间。\n磊落胸襟开古谊，从容色笑借和颜。\n长年役役鱼千里，末俗悠悠虎九关。\n頼是同乡復同味，一寒如此遽春还。",
        "dynasty": "宋",
        "collection_info": null
    },
    {
        "uuid": "4e896c26c8f35a967fce68259e57a58b",
        "title": "次韵许大初见赠二首  其二",
        "author": "方回",
        "content": "风灯雪屋话艰难，各喜诗成咳唾间。\n早幸渊骞同阙里，终当园季隠商山。\n草玄执戟空投阁，枕麵参军善闭关。\n祇恐傍人足嘲讶，如泥烂醉不知还。",
        "dynasty": "宋",
        "collection_info": null
    },
    {
        "uuid": "fc2cf57bc2651db7ac9b2c3feb331400",
        "title": "赠江东李提学",
        "author": "方回",
        "content": "小难和气如三春，大难色莹清无尘。\n小难作诗到圣处，大难更自髯绝伦。\n天怜今年穷已极，稍慰蒹葭霜露身。\n恶风剧雪走千里，一识顿有两玉人。\n西冈李氏自五代，彩棒作尉金沙津。\n神尧之子太宗弟，郑王枝叶元至亲。\n衣冠不绝七百岁，至今宝藏唐告纶。\n吾家秋崖与题跋，乐石刻玉高嶙峋。\n龙准子孙鸿雁行，彷佛犹见青莲真。\n江东浙右乔木国，小却管领儒簪绅。\n雅衰风息离骚降，迩来此道尤荆榛。\n少陵一老擅古今，学所从入须黄陈。\n后世口耳逐世好，九苞一角谁凤麟。\n君家兄弟名骤起，传者惊嘆笔有神。\n门第既已推第一，人品学问俱不羣。\n呜呼宇宙之大我辈未尝少，高歌一曲吾气其庶伸。",
        "dynasty": "宋",
        "collection_info": null
    },
    {
        "uuid": "a4003a2641e1deeddfdf097e4810cefd",
        "title": "寄许太初",
        "author": "方回",
        "content": "忆昨与君同榻时，奇温迭重狨豹皮。\n醉卧呕吐污茵帐，君不诮责予不知。\n一从建康出城去，七里八冈泥涉路。\n一步一滑不可度，始復思君寝处处。\n幸有笋舆犹得乘，其实不胜其战兢。\n句容破店无卧榻，一夜打坐如禅僧。\n老顽穷健耐辛苦，地角天涯迷处所。\n客中知我何如人，店妪无頼肆讥侮。\n蹉跎六十二年身，明日又见新年春。\n祇应独坐思乡客，犹胜孤征失路人。",
        "dynasty": "宋",
        "collection_info": null
    },
    {
        "uuid": "aeb00bfdc044dfcd0cc52e0a2fa5ee3f",
        "title": "句容道中",
        "author": "方回",
        "content": "陂满风初漾，林明雪未残。\n路泥尤觉远，野阁不胜寒。\n军过开门少，村稀觅店难。\n忽逢新日色，久别喜相看。",
        "dynasty": "宋",
        "collection_info": null
    },
    {
        "uuid": "06519e1fa7fe0580d6beafb2ca0c257d",
        "title": "过白土市",
        "author": "方回",
        "content": "椒颂无闻不见傩，客途如此寂寥何。\n丙寅小运流年换，丁亥当生本命过。\n白土市荒沽野酿，紫阳山远梦吟窝。\n还家要及春犹早，花满千山笋满坡。",
        "dynasty": "宋",
        "collection_info": null
    },
    {
        "uuid": "41c73b51d69b4cd5966a0445a5635858",
        "title": "岁除夜过白土市不宿夜几失道田家地卧四十韵",
        "author": "方回",
        "content": "腊月廿九日，丁亥之岁除。\n朝发句容县，寒空晴色初。\n初晴信可喜，泥深犹尺余。\n午憩白土市，暮指丹阳湖。\n未至四十里，落彩沉金乌。\n泥昼尚可涉，泥夜何可踰。\n况乃冈坂间，十步千盘纡。\n积雪五十日，冻块始半苏。\n雪中间以雨，野溜成沟渠。\n埂塍或断缺，下有不测淤。\n江南旧行役，两夫肩竹舆。\n与其一跌三，不若拾而徒。\n芒鞋既已着，岂復惜衣裾。\n黑者为水潦，白者为路途。\n暗中相摸索，前行后号呼。\n右手拄我杖，左手一仆扶。\n远村坎坎鼓，守岁以自娱。\n荆棘莽苍中，焉从造其庐。\n前导忽还迓，道远店亦无。\n求宿一农家，地卧用草铺。\n于此得偃息，岂敢过有图。\n暖汤濯倦足，浊酒斟浮蛆。\n意色默相贺，天其念无辜。\n幸无坑穽堕，险不狼虎屠。\n灯下见异物，非马非骡馿。\n藏牛于屋内，云以避穿窬。\n终夕噍草声，去枕才咫且。\n从者各僵仆，不异犬与猪。\n平生几今夕，亦尝分郡符。\n军府炽庭燎，丽谯侈门符。\n宾客候兵卫，儿童奉屠苏。\n焉知穷且老，狼狈逃村墟。\n疮痏腰膂破，痒痛皮肤枯。\n大风鼓天地，啸鬼号鼪狐。\n使其伏榛莽，岂不戕厥躯。\n遥遥乌聊山，有竹有琴书。\n我故念我家，儿女亦念予。\n目睫竟不交，炯然如鳏鱼。\n晓行付一笑，终夕空嗟吁。\n作诗纪此事，异时示吾雏。",
        "dynasty": "宋",
        "collection_info": null
    },
    {
        "uuid": "f10afd912e3df06658a3dcfd212ec9e5",
        "title": "戊子元日丹阳道中二首  其一",
        "author": "方回",
        "content": "夜卧田家牯犊傍，晨兴籼饭煮葱汤。\n阨穷未觉英豪耻，清苦应容寿命长。\n客路天晴聊可喜，家园春动自难忘。\n已欣旧岁交新岁，却向丹阳忆紫阳。",
        "dynasty": "宋",
        "collection_info": null
    },
    {
        "uuid": "8a62f26813a6474b2b8465632d4c6c11",
        "title": "戊子元日丹阳道中二首  其二",
        "author": "方回",
        "content": "轧轧箯舆猎晓霜，孤征无復共椒觞。\n浮生物物身为累，垂老年年节是常。\n稍听村田喧鼓笛，遥怜儿女欠衣裳。\n于潜西上王干路，苦忆茅柴白酒香。",
        "dynasty": "宋",
        "collection_info": null
    },
    {
        "uuid": "2df35f25c78ae875e149a29ac61bde95",
        "title": "戏书旅况",
        "author": "方回",
        "content": "垢痒频搔虱欠烘，泥行草宿嘆匆匆。\n欲纫衣苦无针线，每煮羹难得菜葱。\n险恶固宜防贼盗，愚顽莫可恕奴僮。\n閒人况是身为客，是事难将昔日同。",
        "dynasty": "宋",
        "collection_info": null
    },
    {
        "uuid": "0ad5abfb31dc5f312306aaded3991bd8",
        "title": "正月初二日晴过常州",
        "author": "方回",
        "content": "客裏三年问岁除，毗陵归路又正初。\n自怜囊涩难沽酒，犹喜船宽可读书。\n草比旧痕青已倍，雪成陈迹白无余。\n脱寒就暖真奇事，差觉穷途意气舒。",
        "dynasty": "宋",
        "collection_info": null
    },
    {
        "uuid": "bd3c09ec96c681c11e47717d26991063",
        "title": "早风未顺喜晴",
        "author": "方回",
        "content": "数星犹自耿寒空，海气弥天晓日红。\n没胫已无当路雪，打头不过暂时风。\n乡情客思鸿飞外，春色晴光鹊语中。\n临酒对花犹健在，谁云矍铄一衰翁。",
        "dynasty": "宋",
        "collection_info": null
    },
    {
        "uuid": "aa9b45c638a919956ea8d29c6267b34a",
        "title": "二月十一日晓发龙山风顺",
        "author": "方回",
        "content": "繁华销歇市朝空，此地何堪着固穷。\n久似坎蛙居井底，忽如野鹤出笼中。\n宿酲夜解催花雨，归棹春乘上水风。\n及得清明到家否，新芽茶绿牡丹红。",
        "dynasty": "宋",
        "collection_info": null
    },
    {
        "uuid": "cc32aab32192aa7fbc12fca70481760d",
        "title": "泛浙江二首  其一",
        "author": "方回",
        "content": "不为潮从海上生，元来水浅浪波平。\n屈曲盘旋船百转，始知从古浙江名。",
        "dynasty": "宋",
        "collection_info": null
    },
    {
        "uuid": "f369e773b778851e8880d3d452077cbc",
        "title": "泛浙江二首  其二",
        "author": "方回",
        "content": "海门山到富春山，碍石衝沙水几湾。\n不是此江故盘屈，雪涛何得诧吴蛮。",
        "dynasty": "宋",
        "collection_info": null
    },
    {
        "uuid": "7b3096c0491c8f5e27afa4931fad8074",
        "title": "晓发富阳县",
        "author": "方回",
        "content": "长山礲石片帆斜，小雨初晴日眩沙。\n回首遥看富阳县，青烟低罩一丛花。",
        "dynasty": "宋",
        "collection_info": null
    },
    {
        "uuid": "5a18b08933258882fcfd9c42d3308bd5",
        "title": "清江濯手",
        "author": "方回",
        "content": "属镂愤气已销平，江入新安水至清。\n净洗长安遮日手，更容尘土到冠缨。",
        "dynasty": "宋",
        "collection_info": null
    },
    {
        "uuid": "dbd63d4cb372ff55370c97c701867d00",
        "title": "简赵宾旸",
        "author": "方回",
        "content": "书生豪侠味终酸，诗客颠狂骨本寒。\n趋就坦夷非不欲，屈蟠老硬亦良难。\n故将军已编民伍，冷广文犹齿学官。\n何处浊醪谋一斗，能来相送上严滩。",
        "dynasty": "宋",
        "collection_info": null
    },
    {
        "uuid": "9703fa5e8ff81007a881ea97d1afea19",
        "title": "简张中白",
        "author": "方回",
        "content": "畴昔兵兴岂料今，朱幡犹忆对青衿。\n棠郊自愧无遗爱，芹泮遥知有好音。\n练水招予归旧隠，锦峰输子擅清吟。\n岂无樽酒能娱客，黄浦门头一再斟。",
        "dynasty": "宋",
        "collection_info": null
    },
    {
        "uuid": "8a676f7036266c0a6a67809479064181",
        "title": "黄浦门解缆有怀川无竭",
        "author": "方回",
        "content": "旧守烦人送酒钱，江边五夜泊归船。\n就中最忆南山好，一老癯僧伴醉颠。",
        "dynasty": "宋",
        "collection_info": null
    },
    {
        "uuid": "8174772f0ee7e881e89546981139028a",
        "title": "始暖",
        "author": "方回",
        "content": "垢汗熏蒸虮虱肥，花前未洗雪泥衣。\n到家儿女应相讶，四载漂零仅一归。",
        "dynasty": "宋",
        "collection_info": null
    },
    {
        "uuid": "b970685e0143615081269b3bcda2cedc",
        "title": "别后",
        "author": "方回",
        "content": "朋簪连日醉如泥，别后临流意自迷。\n语燕驻空相尔汝，飞花吹岸各东西。",
        "dynasty": "宋",
        "collection_info": null
    },
    {
        "uuid": "41515cfeeb054656562f31f8fbd26dc4",
        "title": "江行大雨水涨四首  其一",
        "author": "方回",
        "content": "客路由来但喜晴，山深何况更舟行。\n孤篷酒醒三更雨，滴碎愁肠是此声。",
        "dynasty": "宋",
        "collection_info": null
    },
    {
        "uuid": "c9c7f771a389336d0b9712d02408c070",
        "title": "江行大雨水涨四首  其二",
        "author": "方回",
        "content": "一夜水高丈五六，移舟稳傍渔家宿。\n矶头浪急上滩难，舟子索钱赛神福。",
        "dynasty": "宋",
        "collection_info": null
    },
    {
        "uuid": "5f5a83bddf126afc5176c72415a96dfe",
        "title": "江行大雨水涨四首  其三",
        "author": "方回",
        "content": "踏竿倒挂似飞猱，水长船行拂树梢。\n忽讶平途成峻濑，更怜危石没深涛。",
        "dynasty": "宋",
        "collection_info": null
    },
    {
        "uuid": "585c6efd0da923e734eb5ecb7d64b5e1",
        "title": "江行大雨水涨四首  其四",
        "author": "方回",
        "content": "何处岸颓漂大树，明朝水落阁平滩。\n村民争剪为薪去，万事从前预料难。",
        "dynasty": "宋",
        "collection_info": null
    },
    {
        "uuid": "aaec4c3c89c0f3fd62584fff4138c12e",
        "title": "舟行青溪道中入歙十二首  其一",
        "author": "方回",
        "content": "覆野春阴不肯晴，舟中无酒亦无饧。\n故教客子知寒食，时有梨花一树明。",
        "dynasty": "宋",
        "collection_info": null
    },
    {
        "uuid": "b982af234fb400fe2a313c1e0b3d56e1",
        "title": "舟行青溪道中入歙十二首  其二",
        "author": "方回",
        "content": "立岸儿童看客过，人烟近处放牛多。\n万株漫自栽桑柘，一缕何曾织绮罗。",
        "dynasty": "宋",
        "collection_info": null
    },
    {
        "uuid": "fb7ef08fd68e1b84e5218c39f4974923",
        "title": "舟行青溪道中入歙十二首  其三",
        "author": "方回",
        "content": "乘时盗贼起风尘，战血苔痕几度春。\n古庙仅能存大树，荒山犹自少行人。",
        "dynasty": "宋",
        "collection_info": null
    },
    {
        "uuid": "030a80a5420321d35a98d29f886a5a75",
        "title": "舟行青溪道中入歙十二首  其四",
        "author": "方回",
        "content": "水杨梢上欲绵飞，犹觉春寒未解围。\n为怕江风吹客梦，船篷缺处塞蓑衣。",
        "dynasty": "宋",
        "collection_info": null
    },
    {
        "uuid": "f98b89e443a7e0532db9355c54f8c067",
        "title": "舟行青溪道中入歙十二首  其五",
        "author": "方回",
        "content": "晚风微劲喜新晴，夜半船窗漏月明。\n卧看孤篷摇水影，悠然枕上一诗成。",
        "dynasty": "宋",
        "collection_info": null
    },
    {
        "uuid": "7a119732a98464c350d6a6313d4d37db",
        "title": "舟行青溪道中入歙十二首  其六",
        "author": "方回",
        "content": "夜寒如觉有猿吟，积翠重苍万壑深。\n下水轻舟弦脱箭，盘山细路线穿针。",
        "dynasty": "宋",
        "collection_info": null
    },
    {
        "uuid": "17bfd8b726d266569c5c1b4aa3921465",
        "title": "舟行青溪道中入歙十二首  其七",
        "author": "方回",
        "content": "刺桐花发草如蓝，欲卸绵袍剪纻衫。\n一夜春霜忽如雪，江南天气不宜蚕。",
        "dynasty": "宋",
        "collection_info": null
    },
    {
        "uuid": "69e4dc48c06a10b95b9e5c0fba5b33ea",
        "title": "舟行青溪道中入歙十二首  其八",
        "author": "方回",
        "content": "野桃篱落鹊双鸣，春晓微寒放嫩晴。\n汛扫松楸家已近，犹余七日是清明。",
        "dynasty": "宋",
        "collection_info": null
    },
    {
        "uuid": "86386fa167c336c70862a8c8a9e8ca93",
        "title": "舟行青溪道中入歙十二首  其九",
        "author": "方回",
        "content": "花间预想到家时，笋蕨堆盘荐酒巵。\n点检儿童参小学，招呼朋友说新诗。",
        "dynasty": "宋",
        "collection_info": null
    },
    {
        "uuid": "d0eb0f31d407bbb26ea89d873f131723",
        "title": "舟行青溪道中入歙十二首  其一○",
        "author": "方回",
        "content": "青溪元是歙东乡，吾祖于时肯宝黄。\n避地江南结庐处，同时邻舍有严光。",
        "dynasty": "宋",
        "collection_info": null
    },
    {
        "uuid": "f223dd8a0c7d96899164efed386f987f",
        "title": "舟行青溪道中入歙十二首  其一一",
        "author": "方回",
        "content": "蕨拳欲动茗抽芽，节近清明路近家。\n五日缓行三百里，夹溪随处有桃花。",
        "dynasty": "宋",
        "collection_info": null
    },
    {
        "uuid": "b2d0242237b5d7c72b99744c6444994d",
        "title": "舟行青溪道中入歙十二首  其一二",
        "author": "方回",
        "content": "歙州民与睦州民，比似吴儿大较贫。\n为问山中有何好，山中剩有读书人。",
        "dynasty": "宋",
        "collection_info": null
    },
    {
        "uuid": "a811748b4d2646c6ea25e1a28a2049b9",
        "title": "次韵刘元辉喜予还家携酒见访三首  其一",
        "author": "方回",
        "content": "白纻乌纱巾，久不见此客。\n眉长耳有毫，眸子秋水碧。\n惠然顾柴门，坐对山气夕。\n荒芜渊明径，寂寞子云宅。\n携酒意殊厚，细酌话宿昔。\n袖中出新作，关键有阖闢。\n五十始学诗，定復笑高适。\n繄予骨相屯，年年困行役。\n里社何幸还，尾君杖屦迹。\n苦辛厌奔驰，忧患饱阅历。\n胸中万不平，一笑春冰释。\n双鸡古侯膳，拜赐书之策。\n顾无明月珠，何以报私觌。",
        "dynasty": "宋",
        "collection_info": null
    },
    {
        "uuid": "830ee666f9a42bc3cab17a4a23495c8e",
        "title": "次韵刘元辉喜予还家携酒见访三首  其二",
        "author": "方回",
        "content": "我其方玄英，君可刘宾客。\n年皆七旬近，相对诗眼碧。\n向来每过从，剧谈动至夕。\n久别坐何事，蓬蒿翳荒宅。\n归舟落孤帆，曾未踰信昔。\n空庭迟汛除，野径缺锄闢。\n便能致果馔，共此片时适。\n萍氏宽征讥，章甫復力役。\n尚可卜孟邻，未至削孔迹。\n飘芳渐纷纷，晴巘正历历。\n此酒不快饮，忧抱何由释。\n但愿长穷健，纵无马可策。\n徒步顷刻间，亦足奉良觌。",
        "dynasty": "宋",
        "collection_info": null
    },
    {
        "uuid": "607fd198279030186cf4a138a8ec8e9c",
        "title": "次韵刘元辉喜予还家携酒见访三首  其三",
        "author": "方回",
        "content": "死者已无知，生者暂为客。\n三年归故庐，松竹元自碧。\n屡惊山中人，永卧泉下夕。\n一二老朋友，何处卜兆宅。\n独君有寿相，气貌不异昔。\n冷官故稍卑，良畴焉从闢。\n幽抱能自宽，胜味各有适。\n中守神既全，外物至莫役。\n未悟如梦寐，忽觉无痕迹。\n眼明远堪眺，脚健险可历。\n万重烟霞间，不乏仙与释。\n吾侪数老翁，撰日散游策。\n当有佳诗篇，付与来者觌。",
        "dynasty": "宋",
        "collection_info": null
    },
    {
        "uuid": "2349e9a5adaa2127b5b19d94074524f6",
        "title": "三月初五日同诸友自城南游水西书事",
        "author": "方回",
        "content": "步出城南门，衣袂飘和风。\n风中有花香，不问紫与红。\n万山似无罅，一水能自通。\n插云石色古，喷雪滩声雄。\n夙闻长庚伯，来访宣平翁。\n想见巉岩间，悠然支孤筇。\n吾侪復此游，啸歌渡船中。\n未渡东望西，既渡西眺东。\n东西互眺望，所至随不同。\n乃知佳山水，变态焉可穷。\n荦确陟层巘，茂密穿深丛。\n仓卒未暇往，虚皇紫阳宫。\n僧窗亦可人，修竹攒青空。\n足用展极目，遥天送归鸿。\n更有真趣泉，一泓磨精铜。\n隶扁故自佳，韵语亦大工。\n至宝识者少，烟雨埋昏雺。\n英气决不泯，定復月贯虹。\n万世永无极，百年俱有终。\n为问羊叔子，何如王无功。\n晚生未闻道，邂逅华颠童。\n酒酣诗不成，归途竟匆匆。\n但苦嘲诙剧，谈锋森战攻。\n达人当两忘，一付亡是公。",
        "dynasty": "宋",
        "collection_info": null
    },
    {
        "uuid": "ebcbc39e9c9c8078bfaf8019d8803a0a",
        "title": "三月十一日问政山次刘元辉韵",
        "author": "方回",
        "content": "禊节去未远，是日天更朗。\n微寒护余芳，春野绿渺莽。\n爰从峻岭登，岂殊茂林赏。\n支策拄云汉，举袖拂星象。\n遐瞩两眸豁，徐步一足往。\n年迈忽臻兹，时平犹忆曩。\n誉竹谈亹亹，弔松色怏怏。\n青空鹳鹤唳，碧甃蜗牛上。\n龛金窥扁颜，簪玉观塑像。\n孰谓幽谷僻，有此殊庭敞。\n豪饮杯杯满，清吟字字响。\n佳儿奉亲老，高第事师长。\n考击谢钟鼓，倾写竭瓮盎。\n自可作画图，未易绝梦想。\n吾家酴醿花，高架政堪仰。\n能来一中之，勿待南飈爽。",
        "dynasty": "宋",
        "collection_info": null
    },
    {
        "uuid": "4c4c130652a695dca80453620b204c06",
        "title": "次韵赠赵岂卿吟啸公之孙乃父亦能诗",
        "author": "方回",
        "content": "大门祖父昔闻声，交臂差池恨晚生。\n欲与万山修郡志，谁能三世擅诗名。\n故知龙颔无鱼目，更觉松心异舜英。\n字稳句圆经几炼，定应九转已丹成。",
        "dynasty": "宋",
        "collection_info": null
    },
    {
        "uuid": "8130a9a133e61264c62836ee84f8908d",
        "title": "和陶咏二疏为郝梦卿画图卢处道题跋作",
        "author": "方回",
        "content": "彭泽五斗米，竟为督邮去。\n动干寄奴诛，孰识日涉趣。\n汉元潜震宫，广受忽高举。\n心已料恭显，定至杀萧傅。\n事君义当死，肯復问生路。\n威福弗惟辟，明哲有回顾。\n渊明咏二疏，寄意匪自誉。\n丧元辱先体，贪位综世务。\n未若见几微，政尔养高素。\n展画读瑰染，公等各超悟。\n风霜敛劲气，泉石入幽虑。\n足可休余年，何用簉朝着。",
        "dynasty": "宋",
        "collection_info": null
    },
    {
        "uuid": "4ef017503aacf6470bba90935885d83f",
        "title": "题孝猿图",
        "author": "方回",
        "content": "攫果实饥嗛，三声泪霑裳。\n尼居曾子侍，宁甘读此章。\n不食痛所生，乃能善居丧。\n林端有返哺，未敌乌衣郎。\n面故可颜彪，臂岂徒李广。\n泣血同高柴，託音异原壤。\n谓当葬其母，山林纵之往。\n勿復绊诸笼，充此儿女赏。",
        "dynasty": "宋",
        "collection_info": null
    },
    {
        "uuid": "4e146f365fae8da6f1d6cde3bc6c15dc",
        "title": "次韵赠上饶郑圣予",
        "author": "方回",
        "content": "郑里茶山乃诗祖，继之章涧两泉吟。\n端能捷疾追芳躅，当復幽冥入苦心。\n力到光前还绝后，事殊思古定伤今。\n儿啼可止有新样，黄叶元来不是金。",
        "dynasty": "宋",
        "collection_info": null
    },
    {
        "uuid": "a49e752337fb72554f58cfc081a8c8ce",
        "title": "宿西畴曹教授宅",
        "author": "方回",
        "content": "宿羽同夜林，天明各分飞。\n人生尘土内，别易会合稀。\n我自钱塘来，君从宣城归。\n初喜望颜色，昔癯今似肥。\n细视久乃觉，翛然不胜衣。\n老至故当尔，閒心厌尘鞿。\n户门岂可忽，仕宦未为非。\n迩来三径荒，园花减芳菲。\n政坐行作吏，耕稼始愿违。\n子婿环我前，设席灯烛辉。\n邃庑考画鼓，崇盘荐琼蕤。\n友道比衰丧，闻客扃重扉。\n独此意不然，壶倒觞屡挥。\n酒醒日已出，行行穿山围。\n回首重回首，晴川渺烟霏。",
        "dynasty": "宋",
        "collection_info": null
    },
    {
        "uuid": "76bd482d411bc5120964f6f0108ecaa0",
        "title": "行休宁县南山中",
        "author": "方回",
        "content": "我非尘中人，素心在尘外。\n深谷行人稀，幽赏与心会。\n原畴苎苗肥，岭坞杉木大。\n女绩男斧斤，生理于此頼。\n稻畦无凶年，山泉百道溉。\n水满时自舂，奇哉涧边碓。\n惜我乏寸土，把茅不容盖。\n老矣徒空谈，惘惘发深慨。",
        "dynasty": "宋",
        "collection_info": null
    },
    {
        "uuid": "a5646fdad4494eb5db071a31e4744436",
        "title": "泝行回溪三十里入婺源县界",
        "author": "方回",
        "content": "军马所不到，大山夹长谷。\n千载几离乱，不知有杀戮。\n鸡犬何晏然，未羡鄠杜曲。\n连林望不极，春晚蓊以绿。\n其大至如椽，谓之猫头竹。\n苦竹尤清严，翠葆森矗矗。\n厥土最宜杉，弥岭亘冈麓。\n种杉二十年，儿女婚嫁足。\n杉杪以樊圃，杉皮以覆屋。\n猪圈及牛栅，无不用杉木。\n联筏下浙河，善价不轻鬻。\n山高高至天，爇灰艺畬粟。\n又有茗荈利，商贩给南北。\n忧旱不忧潦，脱如岁不熟。\n蕨萁与葛粉，槌捣代糜粥。\n岂若水乡人，动至售骨肉。\n丑陋羞冶容，健寿由寡欲。\n定非私此邑，大言夸美俗。\n行脚遍海内，久久寓辇毂。\n万端堕姦欺，往事杯水覆。\n曷不归乎来，于此擅幽独。\n崎岖荦确间，数步一匍匐。\n犹胜见贵公，膝行受耻辱。\n寒泉洗尘心，怪石醒醉目。\n野叟茅庐边，买邻愿兹卜。",
        "dynasty": "宋",
        "collection_info": null
    },
    {
        "uuid": "7221a5539686b20052c8b0fe06a21aeb",
        "title": "上回岭",
        "author": "方回",
        "content": "儿时度大庾，未识险与艰。\n剑阁天下壮，老矣无由攀。\n兹岭同我名，穷源路如环。\n一重復一掩，千弯仍万弯。\n怒石跃奇鬼，淙流出其间。\n高处望来处，井底忽升天。\n为言上復上，何如居庸关。",
        "dynasty": "宋",
        "collection_info": null
    },
    {
        "uuid": "616a93afc04b44c86089fb44c891dabe",
        "title": "下回岭",
        "author": "方回",
        "content": "上岭何所苦，一步一气喘。\n下岭何所苦，一步一脚软。\n直视三千丈，石梯落层巘。\n终须到平处，尚作屈曲转。\n彼犹可通车，太行羊肠坂。\n此乃不容步，险甚蜀道栈。\n回首望木杪，千里百里远。",
        "dynasty": "宋",
        "collection_info": null
    },
    {
        "uuid": "e25062a5851bb4cfe0c0444bcbb6f3d2",
        "title": "留回岭汪明府宅",
        "author": "方回",
        "content": "仇池非仙境，商岭在人世。\n讵必深且僻，而后兵可避。\n大物有转移，戈甲满天地。\n城郭非云远，马迹竟不至。\n蓊蔚树木密，复重涧谷閟。\n中有长者家，累叶重名谊。\n积德服里社，故非一朝致。\n园池既显敞，栋宇亦弘邃。\n文甃洛花红，雕笼陇禽翠。\n恍然壶中天，逈与尘界异。\n崇觞延老夫，子侄尽擎跽。\n岂惟授之粲，抑且侑以币。\n客来无不速，各各满其意。\n居多章甫冠，宪宪洁衿佩。\n如闻筑精舍，徽国严祀事。\n纪载傥予属，庶用报嘉惠。",
        "dynasty": "宋",
        "collection_info": null
    },
    {
        "uuid": "55aad7407a33ecc2043eb71ef2888122",
        "title": "婺源道中",
        "author": "方回",
        "content": "盘山莫讶去程赊，风俗真淳尚可嘉。\n行客门前方下马，主人店裏已烹茶。\n百泉怒喷常疑雨，万木阴森不见花。\n倚杖苍崖忆何事，白云深处晦翁家。",
        "dynasty": "宋",
        "collection_info": null
    },
    {
        "uuid": "bce248cf7744ee847c1883fc45a9c233",
        "title": "次韵谢遯翁吴山长孔昭三首  其一",
        "author": "方回",
        "content": "笔追古作未云赊，正始遗音到永嘉。\n谏列合骑沙苑马，从臣宜赐壑源茶。\n吟边彭泽先生柳，梦裏长安进士花。\n不朽故知非爵位，文章海内旧名家。",
        "dynasty": "宋",
        "collection_info": null
    },
    {
        "uuid": "1afaca4e824180e0a3d3735999361d02",
        "title": "次韵谢遯翁吴山长孔昭三首  其二",
        "author": "方回",
        "content": "干淳一老去非赊，里社游谈亦孔嘉。\n仙驭不还缑氏鹤，禅机空说赵州茶。\n神农为我先尝药，迦叶谁今又笑花。\n欲向君侯问端的，流风应谢鲁东家。",
        "dynasty": "宋",
        "collection_info": null
    },
    {
        "uuid": "013d13afa82ac0dbb201c4d917fcf9bf",
        "title": "次韵谢遯翁吴山长孔昭三首  其三",
        "author": "方回",
        "content": "降原陟巘敢嫌赊，风物元从僻处嘉。\n晴日缓行果下马，春山初试雨前茶。\n野桥潇洒泉如雪，石壁巉岩藓自花。\n剩欲移居此中住，便依诗老作邻家。",
        "dynasty": "宋",
        "collection_info": null
    },
    {
        "uuid": "ce671f1274a4d2fde1e7e900f5003409",
        "title": "次韵谢徐赞府",
        "author": "方回",
        "content": "越燠燕寒万里赊，相逢重接话言嘉。\n乘车君不轻予笠，缺酒吾惟啜子茶。\n斯立官衔清似水，叔原乐府丽于花。\n内交傥许如元白，各赋春深二十家。",
        "dynasty": "宋",
        "collection_info": null
    },
    {
        "uuid": "1de2d5561e6f6bf990f02f38d8601469",
        "title": "次韵谢吴太初",
        "author": "方回",
        "content": "落笔谁云古意赊，四灵何得擅东嘉。\n跨鸾未斫吴刚桂，对鹤频烹魏野茶。\n商略春词犀堕雪，留连夜酌烛生花。\n如君三世工文墨，江左于今有几家。",
        "dynasty": "宋",
        "collection_info": null
    },
    {
        "uuid": "dbcf3fb36d57a2f8bcae07232ebeb1ad",
        "title": "再次韵谢吴遯翁",
        "author": "方回",
        "content": "一自为农去国赊，九天无路献忠嘉。\n不争老杜广文饭，且共仰山鹙子茶。\n字画故家元佑脚，篇章时样鄂州花。\n它山待刻钟楼作，震撼烟霞十万家。",
        "dynasty": "宋",
        "collection_info": null
    },
    {
        "uuid": "65ed2660679fe5bf979e092973eb4f90",
        "title": "復次韵吴遯翁",
        "author": "方回",
        "content": "干坤磔裂岁年赊，忽復中原庆获嘉。\n雷焕竟能出神剑，张华才许识真茶。\n一身北去南来雁，万事朝开暮落花。\n诗句辱公过相奬，已甘终老作田家。",
        "dynasty": "宋",
        "collection_info": null
    },
    {
        "uuid": "116aa119f0ceb5a97362181e68302b9a",
        "title": "次韵王君偕子同来访",
        "author": "方回",
        "content": "愧子初来坞路赊，曾微酒旨与殽嘉。\n答诗辄便拈枯笔，接话才能供淡茶。\n膝上佳儿如玉雪，山中春事几风花。\n良畴世世勤菑播，终待明时遇宅家。",
        "dynasty": "宋",
        "collection_info": null
    },
    {
        "uuid": "4ea71fe06c9579a5417de5cd39b7dcd0",
        "title": "次韵前广德赵教授",
        "author": "方回",
        "content": "修程万里未为赊，年少曾逢世运嘉。\n早擢高科题雁塔，合班迩列餍龙茶。\n宦情划似云归岫，时事惊如雨送花。\n书林宝藏饶词藻，肯羡青霄富贵家。",
        "dynasty": "宋",
        "collection_info": null
    },
    {
        "uuid": "a1a641d4a76f20a94de07a388c072933",
        "title": "次韵滕君宾日",
        "author": "方回",
        "content": "数步朱塘路匪赊，晦翁亭创自端嘉。\n遥闻古屋环修竹，拟汲寒泉荐苦茶。\n万镒黄金何足宝，四枝丹桂有余花。\n诸孙风骨今犹别，师友渊源自一家。",
        "dynasty": "宋",
        "collection_info": null
    },
    {
        "uuid": "504ddfde746bd8719c8d41d2ad6a5d82",
        "title": "遯翁赐诗不已復次韵二首  其一",
        "author": "方回",
        "content": "登畿稍借隙阴赊，告后谋猷岂不嘉。\n未断周妻及何肉，已忘党酒与陶茶。\n病躯度日惟凭药，秃鬓经春不识花。\n頼有公诗满归橐，定成多宝骇贫家。",
        "dynasty": "宋",
        "collection_info": null
    },
    {
        "uuid": "48750a0f2f045387813cad8c7654422a",
        "title": "遯翁赐诗不已復次韵二首  其二",
        "author": "方回",
        "content": "极知旅琐酒难赊，亦欠鱼如丙穴嘉。\n稍向市工求旧砚，更从山户觅新茶。\n芙蓉欲度崔嵬岭，芍药犹余烂漫花。\n但恐归途别怀恶，时须迴首故人家。",
        "dynasty": "宋",
        "collection_info": null
    },
    {
        "uuid": "c1a8ea0340a6a25167e1e10d7d2a47f3",
        "title": "题金明府平易堂",
        "author": "方回",
        "content": "桑畴麦陇颂声欢，竞说琴书政事宽。\n方寸惟知存岂弟，丝毫不肯作艰难。\n爱民何啻如儿子，行路休教避长官。\n来往星源凡几岭，从今都作坦途看。",
        "dynasty": "宋",
        "collection_info": null
    },
    {
        "uuid": "b370c3052bb5c8f03dee17f37115d4f1",
        "title": "题徐赞府不负堂  其一",
        "author": "方回",
        "content": "哦松人与职俱清，时见春郊雨又晴。\n所学政应如陆九，只消一语了平生。",
        "dynasty": "宋",
        "collection_info": null
    },
    {
        "uuid": "05b67688fdd23cb5741e695f2e15a4c9",
        "title": "题徐赞府不负堂  其二",
        "author": "方回",
        "content": "官无大小各分忧，可但专为七尺谋。\n说着此身便非是，寄声多谢薛嘉州。",
        "dynasty": "宋",
        "collection_info": null
    },
    {
        "uuid": "f984e4091e22d8e9a3a97520000cbc2b",
        "title": "为吴太初题初邻斋二首  其一",
        "author": "方回",
        "content": "此宅元无一物遮，问君隔壁是谁家。\n伏羲未画前头事，篱落傍边靠得些。",
        "dynasty": "宋",
        "collection_info": null
    },
    {
        "uuid": "30efd9f25efd14ea0009ddb1790bd4e2",
        "title": "为吴太初题初邻斋二首  其二",
        "author": "方回",
        "content": "三两茅庐一径深，略知住处未知心。\n元来有物先天地，难向君家屋畔寻。",
        "dynasty": "宋",
        "collection_info": null
    },
    {
        "uuid": "0c70c74a81c34a25075f46638cdc9e48",
        "title": "跋张明府独乐园图二首  其一",
        "author": "方回",
        "content": "熙宁相住半山寺，元佑人宗独乐园。\n早起庵中钓鱼手，未应宣靖失中原。",
        "dynasty": "宋",
        "collection_info": null
    },
    {
        "uuid": "f8b96257387c5ab8fc62bf175e0faeec",
        "title": "跋张明府独乐园图二首  其二",
        "author": "方回",
        "content": "独乐人闻新法新，定应翻作独愁人。\n墓碑一仆党碑立，已觉园花埋战尘。",
        "dynasty": "宋",
        "collection_info": null
    },
    {
        "uuid": "91f1bc60d659af1427d3c8f99a563fd1",
        "title": "题张明府清风堂三首  其一",
        "author": "方回",
        "content": "麦陇初秋晓吹寒，新篁摇动碧琅玕。\n涤烦解愠谁相似，父老人人说长官。",
        "dynasty": "宋",
        "collection_info": null
    },
    {
        "uuid": "74adc8c1910c8f77c5e9a4bf830dcb88",
        "title": "题张明府清风堂三首  其二",
        "author": "方回",
        "content": "素纨摇月坐高堂，病暍应无困道傍。\n好倩丰隆吹火伞，人间各受一襟凉。",
        "dynasty": "宋",
        "collection_info": null
    },
    {
        "uuid": "7ed517b030d104c925e16b5959fb3289",
        "title": "题张明府清风堂三首  其三",
        "author": "方回",
        "content": "万迭春山积雨晴，新茶处处煮车声。\n不应独送月团片，偏与卢仝两腋生。",
        "dynasty": "宋",
        "collection_info": null
    },
    {
        "uuid": "7d6059c9bd3d0c1442e2a53ddc912804",
        "title": "题江君天泽古修堂三首  其一",
        "author": "方回",
        "content": "大虚空重片光悬，何异初开混沌天。\n能办辛勤磨玉斧，不愁缺月不团圆。",
        "dynasty": "宋",
        "collection_info": null
    },
    {
        "uuid": "97a63909d63d5c9f6455053e8ed99210",
        "title": "题江君天泽古修堂三首  其二",
        "author": "方回",
        "content": "尧付诸冯药一丸，养心谁续执中丹。\n三千年后人能服，圣处工夫似不难。",
        "dynasty": "宋",
        "collection_info": null
    },
    {
        "uuid": "003d119b25cae1acd58d3982c4cfc27b",
        "title": "题江君天泽古修堂三首  其三",
        "author": "方回",
        "content": "文言当日演韦编，夕惕爻观变兑干。\n进德立诚说方法，定曾参到杏坛前。",
        "dynasty": "宋",
        "collection_info": null
    },
    {
        "uuid": "d86ea3d247b5d2a5a81d759093ab85d1",
        "title": "跋吴初邻山谷临风笛真蹟",
        "author": "方回",
        "content": "临风玉笛调孙郎，百字尘昏纸尚香。\n细认黄家元佑脚，似人殊喜见他乡。",
        "dynasty": "宋",
        "collection_info": null
    },
    {
        "uuid": "715b9f4e63d22dd52f9f0c855f50de49",
        "title": "跋徐蜚英四世祖神童事",
        "author": "方回",
        "content": "无诗文。",
        "dynasty": "宋",
        "collection_info": null
    },
    {
        "uuid": "591fa46f0a7e6c417d0b8fe563d5ae30",
        "title": "□□□  其一",
        "author": "方回",
        "content": "□□□□□□□，□□□□□□□。\n□□□□□□□，□军不復过前村。",
        "dynasty": "宋",
        "collection_info": null
    },
    {
        "uuid": "bf6d9951ec5bd5a5845bedd34f155a8e",
        "title": "□□□  其二",
        "author": "方回",
        "content": "句圆字稳削陈言，诗律吾曹合细论。\n五藁端能压南岳，后村死后有前村。",
        "dynasty": "宋",
        "collection_info": null
    },
    {
        "uuid": "9c5ed4f05c11ec2c1e544d9778a5bb53",
        "title": "赠刊工程礼",
        "author": "方回",
        "content": "镂金镌石切瑶琨，深入诗家不二门。\n刻画工夫初亦苦，终然芒角了无痕。",
        "dynasty": "宋",
        "collection_info": null
    },
    {
        "uuid": "dbf867c77daaf763e87ad5e2727a3d4b",
        "title": "赠砚工杨全",
        "author": "方回",
        "content": "人间渐少老书生，真贋谁能别旧坑。\n磨墨挥毫自奇怪，可须一砚苦求精。",
        "dynasty": "宋",
        "collection_info": null
    },
    {
        "uuid": "61ebb6f785927064f4c16c9e7a0625c1",
        "title": "再赠砚工杨全长句",
        "author": "方回",
        "content": "谁凿山中龙尾石，遍与人间供翰墨。\n蛟螭妬嫉互盘踞，鬼神守护勤呵叱。\n苟非其人不轻出，似觉天公深爱惜。\n磨砚轻写俗文章，岂不青蝇污白璧。\n砚工具眼如玉工，千岩夜见月贯虹。\n悬崖深渊致巨璞，毡包席裹箱奁中。\n深藏不敢亵天赐，胁取岂无王与公。\n脱使捐金动至百，卒未肯售宁固穷。\n客行何来身突兀，作字不媚诗有骨。\n此翁谓是谪仙人，开匣再拜献此物。\n乃知杨翁亦奇崛，气高肯为势力屈。\n剑与烈士得所归，天下之宝不可忽。",
        "dynasty": "宋",
        "collection_info": null
    },
    {
        "uuid": "a8bdbd6da0686a56604a417b1ea6c573",
        "title": "题黄君以发拟文公书院梁文及赋",
        "author": "方回",
        "content": "滔天笔势百川东，小待清霜万壑空。\n能草子虚上林赋，更须收敛入檀弓。",
        "dynasty": "宋",
        "collection_info": null
    },
    {
        "uuid": "e72f95c3c0073207ca674b8108324a9b",
        "title": "追和艮轩俞同年题程一甫诗卷",
        "author": "方回",
        "content": "人物真高绝，何徒上下床。\n转头异今古，翻手变炎凉。\n应候禽虫语，知时草树香。\n吾曹能不朽，宇宙与俱长。",
        "dynasty": "宋",
        "collection_info": null
    },
    {
        "uuid": "9a9d21fbfe44e0e5f4db4217e0c1864d",
        "title": "文公故居有怀",
        "author": "方回",
        "content": "慷慨怀人独倚楼，定应故国此神游。\n共知道派传洙泗，犹觉文星贯斗牛。\n八佾舞移谁有鲁，两楹梦断已无周。\n先生不遇关何事，更作离骚一段愁。",
        "dynasty": "宋",
        "collection_info": null
    },
    {
        "uuid": "2f474521260bce114bb0f583b75cbda5",
        "title": "文公书院新创",
        "author": "方回",
        "content": "新堂育士焕榱椽，突起文公故宅边。\n孟子向来推亚圣，邹人谁不企先贤。\n遗书会萃垂千古，缺典因循近百年。\n为问杏坛旧邻里，颜曾以后岂无传。",
        "dynasty": "宋",
        "collection_info": null
    },
    {
        "uuid": "5122c12823d7bd3cf6fcc78a02aa4e31",
        "title": "婺源邑中",
        "author": "方回",
        "content": "天地初开孰结融，一溪千折万山重。\n县城似绕流觞水，郡路多由对镜峰。\n祠庙骏奔干竺会，乡邦鸿硕兖邹封。\n版图三万东南有，二事无能可比踪。",
        "dynasty": "宋",
        "collection_info": null
    },
    {
        "uuid": "e0abf35b7ce5fb8069050813143a9b03",
        "title": "离婺源过古荐注口张村三渡遂登五岭",
        "author": "方回",
        "content": "卧闻邻客晓先发，亦束寝衣辞旅榻。\n急雨顿止风稍动，空山微凉路不滑。\n溪流向西吾适东，舟渡者三更横纵。\n人心最险天自易，左路欲穷须右通。\n蚕放三眠大麦熟，含桃烂红豌豆绿。\n野次思之不可致，七日菜食市无肉。\n南山之北归去来，摘菊剪韭手所栽。\n说诗命酒花当开，焉用拾是登崔嵬。",
        "dynasty": "宋",
        "collection_info": null
    },
    {
        "uuid": "df7874500fa2cc79d88b0d6080f37c80",
        "title": "过芙蓉岭对镜岭羊鬬岭新岭塔岭赋短歌五首  其一",
        "author": "方回",
        "content": "平生所闻芙蓉岭，上如攀天下入井。\n老乃来游殊不然，褰裳顷刻升绝顶。\n南踰大庾鹧鸪啼，北度居庸朔风紧。\n客行到彼例凄酸，我已恍惚梦中景。\n视险如夷兮要深省。\n君不见芙蓉一岭今已过，我但慢行君奈何。",
        "dynasty": "宋",
        "collection_info": null
    },
    {
        "uuid": "4d4631027005043b7199ea79fe119690",
        "title": "过芙蓉岭对镜岭羊鬬岭新岭塔岭赋短歌五首  其二",
        "author": "方回",
        "content": "千钧巨石百十万，乱堆横峙塞山涧。\n故今流水作呜咽，行人厌闻犹喜阚。\n芙蓉非花镜非镜，无可充君耳目玩。\n第一岭望二三岭，蜿蜒似作长蛇缓。\n努力向前兮不须嘆。\n君不见老夫足垠半天下，临危岂是趦趄者。",
        "dynasty": "宋",
        "collection_info": null
    },
    {
        "uuid": "e6919bc7511321258cba849d6bf856b3",
        "title": "过芙蓉岭对镜岭羊鬬岭新岭塔岭赋短歌五首  其三",
        "author": "方回",
        "content": "客谓老夫今老矣，胡为尚落空山裏。\n千艰百难万不平，上岭下岭不肯已。\n此岭第三未为险，人面兽心险于此。\n干坤一纪战旗红，偶脱乱离身不死。\n流可无行兮坎即止。\n君不见羊化为石鬬即休，两角蜗争何所求。",
        "dynasty": "宋",
        "collection_info": null
    },
    {
        "uuid": "643ab809d7e342fec6640686d7a53bdc",
        "title": "过芙蓉岭对镜岭羊鬬岭新岭塔岭赋短歌五首  其四",
        "author": "方回",
        "content": "第四岭头分两邑，相背无情水流急。\n浙河东下彭蠡西，到海终须合为一。\n海东闻有沃焦石，万国之水不供吸。\n世故人心千百岐，有生必死终无迹。\n焉用皇皇兮仍汲汲。\n君不见塔岭之塔焉在哉，不如有酒斟一杯。",
        "dynasty": "宋",
        "collection_info": null
    },
    {
        "uuid": "efad056517569f25713c8d3cb31c2c04",
        "title": "过芙蓉岭对镜岭羊鬬岭新岭塔岭赋短歌五首  其五",
        "author": "方回",
        "content": "混沌何年分宇宙，天地日月常如旧。\n如旧之中却常新，何曾一点受尘垢。\n谁凿此山为捷径，争利奔名足驰骤。\n新岭终无可旧时，燠不加肥寒不瘦。\n行人自无兮百年寿。\n君不见岭头日日吹征尘，剩有新人无旧人。",
        "dynasty": "宋",
        "collection_info": null
    },
    {
        "uuid": "5bd05165c0b29018f7743bdbe4b34479",
        "title": "留吴田霜崖吴居士宅予仲女许其孙姻",
        "author": "方回",
        "content": "众山环如规，中有一川水。\n山腴翠树圆，水洁玉石峙。\n居人近百家，耕余习文史。\n此翁独能诗，早充宾贡士。\n平生宦情薄，一试仓庾氏。\n中年厌兵革，肥遯白云裏。\n时时吟一篇，自教孙与子。\n满屋读书声，万事不到耳。\n问途访幽居，曲折十余里。\n麦天小雨霁，初夏风日美。\n远迓携饮壶，剧谈并宴几。\n门帖句句佳，字画亦劲伟。\n尽出名画挂，频共高阁倚。\n烹煎茗笋良，饤饾蔬果旨。\n鼓吹聒深夜，酒酣未容起。\n寒薄攀华盛，两姓合嘉礼。\n东床向志学，骨相良可喜。\n积德贻后人，方兴未云已。\n发禀济青黄，垂绅曳朱紫。\n天人幽显间，施报有兹理。\n略窥宅边园，培芳茂花卉。\n黄鶑殆无数，白鸥不知几。\n山茶及岩桂，叶叶莹如洗。\n间气钟人物，吾故卜诸此。\n老夫託姻好，悠远自此始。\n定当继朱陈，何但夸孔李。",
        "dynasty": "宋",
        "collection_info": null
    },
    {
        "uuid": "f3de393e37b92d219cc0db50b9e31ba3",
        "title": "乍归呈许君公度",
        "author": "方回",
        "content": "东南天地早闻名，三载吾邦沸颂声。\n山好更饶诗句好，江清未抵使君清。\n涓涓流水秧田足，细细吹风麦陇晴。\n客子归来问耕穫，故园似可养残生。",
        "dynasty": "宋",
        "collection_info": null
    },
    {
        "uuid": "eaac3880f5fa57a64899b71100c61ce7",
        "title": "同金汉臣徐蜚英小饮傍溪寺二首  其一",
        "author": "方回",
        "content": "万峰奇峭一川平，四月清和十日晴。\n蚕麦丰登宜把酒，山城只欠艷歌声。",
        "dynasty": "宋",
        "collection_info": null
    },
    {
        "uuid": "2205871d3e95b339bfe9069fa189dba3",
        "title": "同金汉臣徐蜚英小饮傍溪寺二首  其二",
        "author": "方回",
        "content": "高凭远眺酒频斟，谁识风前快饮心。\n州县长官胜邻境，秧畴水满树林阴。",
        "dynasty": "宋",
        "collection_info": null
    },
    {
        "uuid": "5bb4374226ae3eaa06633706703dee30",
        "title": "送胡子游学正",
        "author": "方回",
        "content": "俗徒纷云云，章甫殊不竞。\n不竞何以故，无奈二氏横。\n予曰实不然，请各言其行。\n开闢古至今，儒道独也正。\n柱史玄牝门，专气保清凈。\n末流诡长生，妄欲夺天命。\n灵山见作用，误认气为性。\n轮迴岂有之，怪缪莫究竟。\n两俱可鄙者，巫觋事禳禜。\n愚氓惑幻说，往往堕坑穽。\n既曰身出家，粉黛侈婚娉。\n岂不交鬼神，酒肉厌羶蒏。\n此曹浪夸毗，内衰外徒盛。\n吾侪读何书，尧舜至孔孟。\n抢攘干戈后，学校幸未屏。\n穷者伏闾阎，甘忍饥寒併。\n仕或为冷官，官冷亦何病。\n宁戚半夜歌，曾点暮春咏。\n求己胜求人，自重岂容轻。\n东家子朱子，述作贯百圣。\n遗言一一在，足可雪几映。\n省察中为和，存养义由敬。\n上泝周程张，例不颛宰柄。\n乃有功斯文，如揭日月镜。\n韶音一以还，二氏噪卫郑。\n榛蔓彼自迷，我此松柏劲。\n历观史传间，不学行国政。\n丧亡窃威福，依附涉巧令。\n异端伺罅隙，磨牙骋讥评。\n前哲贵内修，韫椟宁待聘。\n信有饭不足，未羡庖欲清。\n勉哉子此行，始终抱渊靓。\n万一际奇逢，定作苍生庆。\n不然归去来，预戒菊径迎。",
        "dynasty": "宋",
        "collection_info": null
    },
    {
        "uuid": "e1f1a26f022b1b8b24d85e18e91185e0",
        "title": "次韵徐赞府蜚英八首  其一",
        "author": "方回",
        "content": "长官行县课农书，耕叟治田贾趁虚。\n上到岭头望应喜，人烟今密旧时疏。",
        "dynasty": "宋",
        "collection_info": null
    },
    {
        "uuid": "257671a98515d7b02bbb57cdb98f58f0",
        "title": "次韵徐赞府蜚英八首  其二",
        "author": "方回",
        "content": "高低田水入溪流，溪岸閒横野渡舟。\n麦饭家家甑中有，永无犊佩起山头。",
        "dynasty": "宋",
        "collection_info": null
    },
    {
        "uuid": "af4abd5d957089af40556f39860ec4b0",
        "title": "次韵徐赞府蜚英八首  其三",
        "author": "方回",
        "content": "树形万怪石千奇，我亦曾行亦有诗。\n焉得一官如长吏，出郊长是看山时。",
        "dynasty": "宋",
        "collection_info": null
    },
    {
        "uuid": "b4914ed948186793a68e5e9e3e75b153",
        "title": "次韵徐赞府蜚英八首  其四",
        "author": "方回",
        "content": "悬崖复岭间冈坡，如此天边远碧何。\n谁道此中曾得句，道傍老树阅人多。",
        "dynasty": "宋",
        "collection_info": null
    },
    {
        "uuid": "4ee4b0d652dd14e17311cd1e5756c3ec",
        "title": "次韵徐赞府蜚英八首  其五",
        "author": "方回",
        "content": "骑入州城出县城，不须人送不须迎。\n连峰峻岭崎岖极，政自胸中掌样平。",
        "dynasty": "宋",
        "collection_info": null
    },
    {
        "uuid": "de8369ea8bcf611d5e17161ae785856f",
        "title": "次韵徐赞府蜚英八首  其六",
        "author": "方回",
        "content": "摩拊惸嫠达下情，领州作县总书生。\n清诗要自清心出，比自新安水更清。",
        "dynasty": "宋",
        "collection_info": null
    },
    {
        "uuid": "aeff6934c139175d0ac0a4b222085a2f",
        "title": "次韵徐赞府蜚英八首  其七",
        "author": "方回",
        "content": "屏除呵殿少人知，随马囊诗更有谁。\n五百不来村落静，自然生齿似螽斯。",
        "dynasty": "宋",
        "collection_info": null
    },
    {
        "uuid": "d3f2a397e0ba28602922f42ea151bfca",
        "title": "次韵徐赞府蜚英八首  其八",
        "author": "方回",
        "content": "老农持底报君公，十日甘霖五日风。\n夜静山中看天象，福星偏许照江东。",
        "dynasty": "宋",
        "collection_info": null
    },
    {
        "uuid": "dc2c62dccb99d2a1db497c0c54fc0d53",
        "title": "次韵金汉臣喜雨",
        "author": "方回",
        "content": "山高田易旱，已过一旬晴。\n岂止商饥饱，真成决死生。\n甘霖三尺透，病体十分轻。\n想见琴堂老，催诗意倍清。",
        "dynasty": "宋",
        "collection_info": null
    },
    {
        "uuid": "4ca48c4a4b446236f2bf400af61ba0cf",
        "title": "夏日小园",
        "author": "方回",
        "content": "山中岂不乐，奈无田可耕。\n傍宅莳荒圃，长夏日閒行。\n行倦即独坐，时闻幽鸟鸣。\n剪花汰葵冗，护笋观竹成。\n诗就意偶到，事罕心无营。\n忽復佳客至，取酒相与倾。\n熟醉径高卧，颓然忘送迎。\n余龄能几何，聊用遨此生。",
        "dynasty": "宋",
        "collection_info": null
    },
    {
        "uuid": "1e8c4a8de7cb4e2bc019c243087f1199",
        "title": "戊子生日",
        "author": "方回",
        "content": "去年苦雨客西湖，汤餠经营至午无。\n穷老復能逢顺境，归林聊得保残躯。\n亲情饮食烦相问，朋友歌诗似稍腴。\n永感情怀更衰病，可怜儿辈事庖厨。",
        "dynasty": "宋",
        "collection_info": null
    },
    {
        "uuid": "b69bd99b8095a9b091b3c655695cb303",
        "title": "生日病腹疾书事",
        "author": "方回",
        "content": "今年六十二，弃官八年矣。\n生世业已休，来日凛无几。\n孰谓尝作郡，旦暮窘薪米。\n少时颇豪宕，晚乃穷如此。\n此事非所忧，所忧学业圮。\n孤卧仅一榻，疾读动千纸。\n积迷如望洋，顿悟不违咫。\n深井朱夏寒，自汲洗手水。\n心更洁于手，时以理趣洗。\n平生大缪误，岂不习经史。\n搜览浪该博，着述堕浮靡。\n诗虽稍得名，往往语多绮。\n夙愆奚庸追，旧嗜差可止。\n迴车遵大路，千圣同一轨。\n兹晨记吾降，益復感髪齿。\n忽虚苦下泄，乍实结中痞。\n道在果何惧，朝闻夕可死。\n朋友挟壶酒，卒爵强告旨。\n敦笃谢亲姻，辑睦頼邻里。\n人情不容拒，羔雁间豆篚。\n酢宾有故常，勿药姑少俟。\n清庖作汤餠，霑丐儿女子。\n菲馔彻馂余，稍亦及仆使。\n老夫且伏枕，万事莫挂耳。\n处约犹处乐，可不省诸己。\n俗竞徒朵颐，退修宁贲趾。\n幼者日以长，衰迈斯可揣。\n要令百禩后，知有老居士。",
        "dynasty": "宋",
        "collection_info": null
    },
    {
        "uuid": "e4af0280e1d3144457f3af89b2169d25",
        "title": "五月十四日梅雨始通走笔二十韵",
        "author": "方回",
        "content": "迩日岂无雨，东有西或无。\n有亦仅鸣瓦，不肯鸣庭除。\n檐声尚难滴，况望浮沟渠。\n滂沱靡后继，霹雳空先驱。\n山田半未莳，莳早青苗枯。\n切虑旱势迫，莫办暑气苏。\n去岁当此际，浙乡渺为湖。\n穷冬六十日，所至雪塞途。\n无乃天力竭，有如酒家垆。\n瓮盎夙倾倒，遂绝来者沽。\n或谓帝有赫，岂忍氓毕屠。\n久蓄必大泄，勿遽宜少须。\n邻寺钟鼓晦，顿与常时殊。\n果即骤倾注，屋漏衣巾濡。\n平明视荒园，破鞋涉泥途。\n讵惜葵卉仆，但喜豆叶腴。\n西溪报桥断，渡舫若小纡。\n遥想农出野，蓑笠争奔趋。\n吾虽乏良畴，窘饥意已纾。\n天下免沟瘠，敢嘆瓶无储。",
        "dynasty": "宋",
        "collection_info": null
    },
    {
        "uuid": "9c15362862ed77ad69286aefcce03352",
        "title": "五月二十八日塘头小集呈同游刘元辉杨復之",
        "author": "方回",
        "content": "山中五日寒，霖雨久不止。\n稍稍云意开，骎骎日色美。\n驾言出东城，道傍玩流水。\n胸次积滞闷，一见似可洗。\n问讯元方兄，太息雍端子。\n养性在知命，制事当达理。\n病乃老人常，贫非志士耻。\n时运纵衰谢，见趣肯卑鄙。\n荒野叩槿楥，幽轩俯莲沚。\n吾友跫然来，君子有酒旨。\n青甘剖嘉瓜，碧脆摘新李。\n加笾何必多，真率故佳尔。\n学道气臭合，成文笑谈绮。\n鸣禽窥林间，跳鱼出波底。\n惊见我辈人，未有客如此。\n良晤匪易得，浅醉弥可喜。\n会当时盍簪，斯乐未云已。",
        "dynasty": "宋",
        "collection_info": null
    },
    {
        "uuid": "7fee41416b858548b4bc8f579475e001",
        "title": "六月初一日次韵酬元辉",
        "author": "方回",
        "content": "吾不及渊明，爱酒未能止。\n不仕亦有禄，頼此天之美。\n年年搅饥肠，忧旱復忧水。\n迩来甘雨调，恶况已一洗。\n□□佳人参，古绵真附子。\n服药焉用多，寡欲即将理。\n固穷岂无说，屡空讵足耻。\n彼以盗贼富，乃兹所深鄙。\n怀人渴仪刑，秉芳在中沚。\n心赏于焉臻，酌水味亦旨。\n况有杯中物，侑以来禽李。\n清谈有余韵，草木亦侧耳。\n云霄自旦奭，丘壑且园绮。\n向来荣进念，腐泥沉井底。\n相与赓醉吟，所乐不过此。\n寄语亨衢人，可弔不可喜。\n猗嗟楚子文，庸肯愠三已。",
        "dynasty": "宋",
        "collection_info": null
    },
    {
        "uuid": "21aa42cfcc537b781ed22a62f887fecd",
        "title": "送严陵汪学正巽元併寄赵宾旸",
        "author": "方回",
        "content": "子去桐江路，诸生迓水滨。\n为言前郡守，独忆老诗人。\n揖拜衣冠古，歌游栋宇新。\n故吾谁见念，辛苦战场尘。",
        "dynasty": "宋",
        "collection_info": null
    },
    {
        "uuid": "519b8503ab67ca754ba3f9e27073d05f",
        "title": "次韵元辉昨游",
        "author": "方回",
        "content": "藕花茭叶忽明眼，此地聊乘解愠风。\n无酒尚堪翻作有，苍颜终不变为红。\n虚声浪漫盈天下，急景奔腾过日中。\n万事可容着心力，迩来诗句亦怱怱。",
        "dynasty": "宋",
        "collection_info": null
    },
    {
        "uuid": "2bfe4a27ffed5a0d59c20335f27927fb",
        "title": "赠程山人",
        "author": "方回",
        "content": "青囊遗论究几深，屋宅为阳墓宅阴。\n元出易中后天卦，更凭心上指南针。\n故知形胜从来有，难必荣华此处寻。\n周洛秦函倏兴废，岂虞山水唤之今。",
        "dynasty": "宋",
        "collection_info": null
    },
    {
        "uuid": "b6a61390835bd19fccc484a50f55aa83",
        "title": "五月六月雨寒二十余日",
        "author": "方回",
        "content": "五月今年更索裘，穷山积雨冷于秋。\n斯须变化真难料，宿昔沉绵幸少瘳。\n老强读书犹有益，贫因知道故无忧。\n葵花零落浑閒事，且望田家早稻收。",
        "dynasty": "宋",
        "collection_info": null
    },
    {
        "uuid": "0f4da30911a88e2d8440570c020b69d7",
        "title": "慵起",
        "author": "方回",
        "content": "慵起披衣出户迟，今年最喜免招医。\n粗容破竈炊云子，可用芳筵佐雪儿。\n醉后作诗多不记，梦中读易了无疑。\n雨晴风爽园林密，独立清阴过午时。",
        "dynasty": "宋",
        "collection_info": null
    },
    {
        "uuid": "d089607974150e5d3948a08ef334e398",
        "title": "次韵金汉臣雨后病起见寄",
        "author": "方回",
        "content": "一自蒲杯弔楚湘，倏成炎溽乍阴凉。\n恨无枥上如飞马，往问斋中独宿床。\n病起精神如雨止，怀归愁思与天长。\n何时共□□诗说，直上高峰看夕阳。",
        "dynasty": "宋",
        "collection_info": null
    },
    {
        "uuid": "ed1a6962936d972b78b8126ad482f560",
        "title": "暑天",
        "author": "方回",
        "content": "暑天无暑荷天公，似觉吾家亦未穷。\n荫傍汉朝名将树，凉分楚泽大王风。\n洛遗书订三焦误，河负图观一点中。\n忽藉流萤足诗句，黄昏烨熠起林丛。",
        "dynasty": "宋",
        "collection_info": null
    },
    {
        "uuid": "fb0f3b08f16c8623d7581243b300e3f7",
        "title": "次韵金汉臣喜晴",
        "author": "方回",
        "content": "雨足秧畴始放晴，乡邻所至有欢声。\n宰公明察无冤狱，太守辛勤自劝耕。\n我昔黄童成白首，谁今赤子视苍生。\n定知米价秋来减，遍买村醪处处行。",
        "dynasty": "宋",
        "collection_info": null
    },
    {
        "uuid": "fe2686399f6828b2fc33798cce3e66d0",
        "title": "夜望",
        "author": "方回",
        "content": "夕阳已下月初生，小暑纔交雨渐晴。\n南北斗杓双向直，干坤卦位八方明。\n古人已往言犹在，末俗何为路未平。\n似觉草虫亦多事，为予凄楚和吟声。",
        "dynasty": "宋",
        "collection_info": null
    },
    {
        "uuid": "68b6af39fbd8f4ad26d7bf3221310b1a",
        "title": "早起",
        "author": "方回",
        "content": "万事峥嵘入夜思，稍欣无病且无饥。\n山田望稔秋收近，暑月乘凉早起宜。\n暗捻鬚髯惊露湿，倦爬疥癣喜风吹。\n买薪汲水营蔬茹，草草盘餐了一炊。",
        "dynasty": "宋",
        "collection_info": null
    },
    {
        "uuid": "54958cee3a8c90f9a722d239cb594a89",
        "title": "次韵送胡教谕炳文如金陵二首  其一",
        "author": "方回",
        "content": "子有山中田，何不力自耕。\n曰予抱奇志，犯軷为此行。\n于兹匏瓜繫，曷若凤凰鸣。\n徒步未可料，一日秉国成。\n老夫察时义，不待易四营。\n大物苦难运，高位防易倾。\n苟且忝一命，奔走疲送迎。\n乡里政自佳，归来训诸生。",
        "dynasty": "宋",
        "collection_info": null
    },
    {
        "uuid": "77904cc9ccff3b77035c3a584b503d5f",
        "title": "次韵送胡教谕炳文如金陵二首  其二",
        "author": "方回",
        "content": "治郡愧坐啸，归田服躬耕。\n始觉少年误，浪作万里行。\n书传极古汲，词艺争先鸣。\n岂知老欲死，一事终无成。\n之子初游远，物务思经营。\n北望中原阔，东视长江倾。\n金陵冠盖地，岂无倒屣迎。\n心赏少不至，谨无负平生。",
        "dynasty": "宋",
        "collection_info": null
    },
    {
        "uuid": "7f3645485ce95b7a49f61b7d0156f157",
        "title": "送金汉臣明府徐蜚英赞府还婺源",
        "author": "方回",
        "content": "星源长贰两贤者，丰采精神玉不如。\n诗外更工长短句，腹中何限古今书。\n平生事可心无愧，我辈人常气有余。\n记取孚舟亭上语，定应时復寄鱼书。",
        "dynasty": "宋",
        "collection_info": null
    },
    {
        "uuid": "78127434bd239f0e736b7cc211139426",
        "title": "哭从兄良遇",
        "author": "方回",
        "content": "先祖五男子，其下八男孙。\n白首涉患难，仅余二老存。\n兄昔健如虎，行步疾飞奔。\n长眉具寿相，修髯当风掀。\n千丈耸巨栋，一朝成枯根。\n强者尚若此，弱又其奚论。\n惟兄负刚劲，临事简不烦。\n可否率正色，臧否多直言。\n谈笑无城府，其实春和温。\n憸壬有弗察，平地生雠冤。\n惟扬赴逮对，乃用怨报恩。\n十年归来乎，下帷董生园。\n此死幸无愧，彼生非游魂。\n春官一再上，科名合高骞。\n世事既鼎革，何如偃丘樊。\n百里许起家，性终不耐喧。\n军马尘未已，朝夕常闭门。\n劣弟解雕郡，生理古井眢。\n时復造兄室，酾酒崇盘餐。\n二月近生日，烂漫倾芳樽。\n岂谓三四月，医药昧病源。\n平生无妾侍，寡欲培真元。\n焉用艾与附，内外加炮燔。\n五月二十八，了了语不昏。\n为后取犹子，愚哉真犬豚。\n此事未称意，似难它选抡。\n委曲进宽譬，且望进粥飦。\n乃后密探问，不敢踰闼阍。\n诸幼日传报，精神稍昂轩。\n奄忽季夏半，长往游厚坤。\n走赴气已绝，号恸书灵幡。\n忆兄旧论议，亹亹双袖揎。\n口齿未即闭，饭含莫嚥吞。\n盖棺一何速，迫此炎暑袢。\n衰薾抱怛痛，哀声嘶霜猿。\n人生孰不尔，屈伸手覆翻。\n考终亦一福，拱璧无瑕痕。\n丘嫂抚孤穉，匪伊将冠婚。\n或者气质变，培壅成兰荪。\n寒宗弱一箇，缪居昭穆尊。\n上当相宅兆，安厝居高原。\n下当教贻厥，敬恭奉苹蘩。\n秋风几黄落，我亦超昆崙。\n焉得天地间，长挂扶桑暾。",
        "dynasty": "宋",
        "collection_info": null
    },
    {
        "uuid": "a80e64c3b9882e6818190a2465336928",
        "title": "坐看南山云二首  其一",
        "author": "方回",
        "content": "晨起无一事，坐看南山云。\n为雨殆可必，盎然心自欣。\n耕畴已久捐，稔岁犹愿闻。\n匪惟救阨馁，兼足苏惔焚。\n升降地天泰，兑艮通氤氲。\n高能以虚受，能下斯为君。\n宇宙傥非尔，函灵焉不偾。\n吾生与草木，幸兹同芳芬。",
        "dynasty": "宋",
        "collection_info": null
    },
    {
        "uuid": "5213e12ee09bc86ba5e8252bc1a0f606",
        "title": "坐看南山云二首  其二",
        "author": "方回",
        "content": "幽林响欲滴，夜色始欲分。\n扶桑定已红，星象收其文。\n尚復有飞鼠，扑击空中蚊。\n须臾两灭迹，寂然藏纷纭。\n邻烟气稍上，谷禽声渐闻。\n七月入伏末，未减炎暑熏。\n皇后漏雨意，似闵黎庶勤。\n此心谁予知，坐看南山云。",
        "dynasty": "宋",
        "collection_info": null
    },
    {
        "uuid": "081ede7f063dcc66ed68c7392692e889",
        "title": "早起",
        "author": "方回",
        "content": "调和风雨顺星辰，幸是人间自有人。\n老頼独眠无疾病，閒能早起更精神。\n胸中羲后先天易，物外无怀太古民。\n颇怪吾庐旧山色，不随时世与俱新。",
        "dynasty": "宋",
        "collection_info": null
    },
    {
        "uuid": "e8c82ad66683d86cd6ed0aa2fc2bd606",
        "title": "野趣居士杨公远令其子依竹似孙为予写真赠以长句",
        "author": "方回",
        "content": "尔来画工工画花，俗眼所识惟纷华。\n牡丹百卉鬨蜂蝶，芙蓉鸳鸯相交加。\n大为屏帐小卷轴，堆红积绿供□奢。\n高人瞥见付一笑，妇女小儿争惊夸。\n我爱杨君画山水，要自胸中有妙理。\n巴东巫峡猿夜鸣，洞庭潇湘雁秋起。\n皓月明河万里天，淡墨扫成顷刻耳。\n旧与结交三十年，今老而归识其子。\n是父是子皆诗人，每一相逢佳句新。\n西风萧寺父谓子，写此前朝朝士真。\n自言画是作诗法，状貌之外观精神。\n忽似老夫对明镜，翛然雪鬓乌纱巾。\n野态愁容本难画，问言何得此奇怪。\n得诸苦心熟在手，郢人斤斧由基射。\n腰围不用黄金带，象笏紫袍贫已卖。\n只消结束作樵翁，看山独立长松下。\n大杨居士醉曰然，小杨居士呼来前。\n眉间更着□毫一，缥缈诗仙仍酒仙。\n汝不逢我作郡年，此直当酬百万钱。\n今既无此无可言，聊復赠之歌一篇。",
        "dynasty": "宋",
        "collection_info": null
    },
    {
        "uuid": "9a9b99da798336573fb9dc3ba910e178",
        "title": "守孙满岁",
        "author": "方回",
        "content": "升沉荣瘁可须论，古镜当空了不昏。\n莫笑今踰六旬叟，颇欣已有两男孙。\n特牲与子羞家庙，联骑何人叩圃门。\n急扫秋亭具殽果，凉边烂漫倒清樽。",
        "dynasty": "宋",
        "collection_info": null
    },
    {
        "uuid": "2070cc322240b0ee6a842c1810edbf59",
        "title": "赠刊印朱才俊",
        "author": "方回",
        "content": "科斗何年变篆字，至秦程邈翻为隶。\n今人但习真草行，谁会六书三耦意。\n篆所最难柱与圈，学打一圈费三年。\n岂容臆决蔑师授，汩没形象迷傍偏。\n九江法帖钟鼎刻，兵火以来犹可得。\n人间亦有说文本，臣翱反切臣锴释。\n朱生赠我古印章，奎躔壁度森开张。\n自言少小嗜此艺，意欲径上阳冰堂。\n细观刀笔最佳处，颇识传笺通训故。\n苟焉餬口栖此身，元来亦是知书人。",
        "dynasty": "宋",
        "collection_info": null
    },
    {
        "uuid": "554fb2d2d8d8a0486e336b8b90895170",
        "title": "不寐",
        "author": "方回",
        "content": "孤灯独榻夜难晨，秋气初寒展转频。\n每怪未尝成梦寐，自怜何苦费精神。\n非关世事兼身事，欲学贤人与圣人。\n更着冰霜当七十，向来虚费几青春。",
        "dynasty": "宋",
        "collection_info": null
    },
    {
        "uuid": "13e325c5bf012a011f03e9191a27bcb3",
        "title": "中秋前一日雨送罂粟戎葵子与刘元辉",
        "author": "方回",
        "content": "小雨翻锄土带沙，戎葵罂粟送诗家。\n敢争天上中秋月，且种人间隔岁花。\n小稔米今犹未贱，固穷酒可不须赊。\n乘閒傥肯来相过，有水吾能自煮茶。",
        "dynasty": "宋",
        "collection_info": null
    },
    {
        "uuid": "90e1b2b507e1cbb9f3ab9636195fc66f",
        "title": "次韵元辉中秋雨",
        "author": "方回",
        "content": "良辰合与一樽酬，有酒无朋也自愁。\n万事只堪花老眼，一年又过雨中秋。\n鸣砧处处凄邻巷，击柝相望起戍楼。\n更着乱蛩环独榻，平生天地付神游。",
        "dynasty": "宋",
        "collection_info": null
    },
    {
        "uuid": "361807dd51fb1bc188922bbffa3e4b83",
        "title": "题汪氏孝节堂",
        "author": "方回",
        "content": "三从分定付之天，捧案曾无月再圆。\n莱子方同綵衣舞，墉风忽赋柏舟篇。\n频年兵革经多难，奕世门闾喜独全。\n孝节从来足阴相，儿孙衮衮寿眉前。",
        "dynasty": "宋",
        "collection_info": null
    },
    {
        "uuid": "3ad62e0a869d753ff1bf596cee00035a",
        "title": "喜冯伯田至",
        "author": "方回",
        "content": "扁舟相送浙河滨，又向苕溪住几春。\n雨路远来应跋涉，雪眉闻说尚精神。\n山城风物非他日，诗社交朋不数人。\n略遣后生识前辈，挥犀为洗庾郎尘。",
        "dynasty": "宋",
        "collection_info": null
    },
    {
        "uuid": "e400756112faeaf7eecf1f2f5860d2c7",
        "title": "夜思",
        "author": "方回",
        "content": "夜气侵寒薄寝衣，迴头六十二年非。\n直能欹枕思时透，始觉挑灯得处微。\n百蛬渐侵床畔语，一萤忽入帐前飞。\n研朱点墨皆陈迹，见道元来自有机。",
        "dynasty": "宋",
        "collection_info": null
    },
    {
        "uuid": "2954eb9ad512d5e38ab070576483d92b",
        "title": "次韵伯田见酬四首  其一",
        "author": "方回",
        "content": "久缺笺筒到霅滨，相逢依旧气如春。\n深藏尺璧元无价，时击圆蓍尚有神。\n桑梓兵戈三峡路，衣冠文物五朝人。\n片时略得陪清话，一扫胸中万斛尘。",
        "dynasty": "宋",
        "collection_info": null
    },
    {
        "uuid": "1592392e2103e28eb19dd9fb8c389bd2",
        "title": "次韵伯田见酬四首  其二",
        "author": "方回",
        "content": "世故吾其问水滨，向来不合典班春。\n一从去作沧浪客，几度重题鬰垒神。\n垂死岂堪思往事，忍穷方欲作閒人。\n喜公强健犹如故，未有清樽可祓尘。",
        "dynasty": "宋",
        "collection_info": null
    },
    {
        "uuid": "bd34604f929ce64ef7a14afddfcea2c6",
        "title": "次韵伯田见酬四首  其三",
        "author": "方回",
        "content": "半年洄泝越江滨，每愧羊裘老富春。\n归隠尚能联比长，出游復肯祭行神。\n枯肠近饱三爻梦，宿齿宜肩四豆人。\n能顾寒斋共芳茗，蠹编时为拂蛛尘。",
        "dynasty": "宋",
        "collection_info": null
    },
    {
        "uuid": "de257dbd5fda2be69402b0f1ce5d3c77",
        "title": "次韵伯田见酬四首  其四",
        "author": "方回",
        "content": "六桥久客旧湖滨，春日花开不似春。\n游学顿无福建子，科名更说梓潼神。\n暗惊渊实丘夷事，枉作书痴传癖人。\n辛苦湘纍辨兰艾，庄生齐物等埃尘。",
        "dynasty": "宋",
        "collection_info": null
    },
    {
        "uuid": "9cc2774220d49665aec91fa5632cf525",
        "title": "次韵仇仁近有怀见寄十首  其一",
        "author": "方回",
        "content": "我能纳禄君辞聘，大觉蓑衣胜衮衣。\n有径弗行缘畏险，无形可见要研几。\n就令枵腹常亡頼，尽胜枯骸永不归。\n何限戟门委荒草，高堂犹记旧巍巍。",
        "dynasty": "宋",
        "collection_info": null
    },
    {
        "uuid": "af4c754fd9178afd25c87b63b02a30f4",
        "title": "次韵仇仁近有怀见寄十首  其二",
        "author": "方回",
        "content": "谁识虚翁此一虚，归来不叹食无鱼。\n早闻曾撰异三子，近喜陶诗赋二疏。\n但苦老身多疾痛，时呼医士问方书。\n君知湖海元龙否，豪气年来已尽除。",
        "dynasty": "宋",
        "collection_info": null
    },
    {
        "uuid": "b8a3d278990d481071ca1212855952bc",
        "title": "次韵仇仁近有怀见寄十首  其三",
        "author": "方回",
        "content": "老玩韦编尚可为，復能吃口对期期。\n离明偶剔书灯见，坎止因斟砚水知。\n岂厌微尘裨泰岳，只愁残照近咸池。\n儿曹未悟侯王梦，不了邯郸黍一炊。",
        "dynasty": "宋",
        "collection_info": null
    },
    {
        "uuid": "408ed1e5b8780d19c234b0247ba5bcb9",
        "title": "次韵仇仁近有怀见寄十首  其四",
        "author": "方回",
        "content": "身历干戈百战尘，休官仍似布衣贫。\n每看事有难行处，未见心无不愧人。\n秋稔粥饘犹可继，夜凉灯火已堪亲。\n闭门读易吾谋决，莫用蓍龟问鬼神。",
        "dynasty": "宋",
        "collection_info": null
    },
    {
        "uuid": "9d738f3087af56b9b4a498a8bf29303e",
        "title": "次韵仇仁近有怀见寄十首  其五",
        "author": "方回",
        "content": "寄来诗卷了无尘，想见家贫道不贫。\n真復远追前辈味，颇惊顿异去来人。\n驱车荡荡行须至，破的遥遥见已亲。\n换骨得仙内丹熟，可须浮海望三神。",
        "dynasty": "宋",
        "collection_info": null
    },
    {
        "uuid": "17f1415a442fea3636dcae0d29492ee4",
        "title": "次韵仇仁近有怀见寄十首  其六",
        "author": "方回",
        "content": "少年忽作白头人，慷慨悲歌岂为身。\n屈子独醒天可问，重华久去士常贫。\n瓶无储粟陶元亮，马似乘船贺季真。\n此味孰能相识察，陨霜硕果有余春。",
        "dynasty": "宋",
        "collection_info": null
    },
    {
        "uuid": "278c63cbc48e2be375f9d6de3b5cfa8c",
        "title": "次韵仇仁近有怀见寄十首  其七",
        "author": "方回",
        "content": "汉廷簪绂簉金张，初服逡巡返士乡。\n勇退能为疏傅去，过刚似胜次公狂。\n庭梧陨叶元非死，秋燕辞巢不待凉。\n玩物察时远灾咎，不须空热九迴肠。",
        "dynasty": "宋",
        "collection_info": null
    },
    {
        "uuid": "18fde0ee5781a8487e71c22d1eb83ae2",
        "title": "次韵仇仁近有怀见寄十首  其八",
        "author": "方回",
        "content": "守雌甘似不鸣将，静看无庸手脚忙。\n沮溺故难同孔子，绮园何独避高皇。\n星移斗转光阴疾，林密山深气味长。\n万事灰心如嚼蜡，唯余杯酒未相忘。",
        "dynasty": "宋",
        "collection_info": null
    },
    {
        "uuid": "ca3a5fc661920242f485cfeec58a4b24",
        "title": "次韵仇仁近有怀见寄十首  其九",
        "author": "方回",
        "content": "犹喜看书懒作诗，暮年自合省云为。\n预知阴雨骨骸痛，怯上好山筋力罢。\n不寐有时忘数息，无疑焉用扣归奇。\n寄声为报仇香道，近日交朋独尔思。",
        "dynasty": "宋",
        "collection_info": null
    },
    {
        "uuid": "8d4b20f2f0f6db581970c78179ed34ea",
        "title": "次韵仇仁近有怀见寄十首  其一○",
        "author": "方回",
        "content": "相从汩没走泥涂，忽又还家半载余。\n把盏何由尝我酒，典钱犹忆借君书。\n儿孙十辈娱诗老，梅竹千株护野庐。\n东望怀人屡搔首，能来相访定何如。",
        "dynasty": "宋",
        "collection_info": null
    },
    {
        "uuid": "ca3adf6f1613378942a17b4ed1140e09",
        "title": "访临川杨仲权于天庆",
        "author": "方回",
        "content": "隠居何所为，性懒绝造请。\n驾言东城东，恍兮异人境。\n修廊寂无声，未忍践竹影。\n独立味玄澹，徐步入深冷。\n秋光照虚庭，拱揖冠服整。\n中有专气翁，学道早脱颖。\n诚极语谢饰，几动意潜领。\n煮茶杂椒榝，案酒粲梨梬。\n悦神良会稀，遗物閒晷永。\n休官陶元亮，遯世陆修静。\n异代復同调，霞外兹可骋。\n研幽挹高致，探妙发遐省。\n何言壶中天，心远尘自辟。",
        "dynasty": "宋",
        "collection_info": null
    },
    {
        "uuid": "01467cf3c893b959b1daff3873f4d310",
        "title": "九日约冯伯田王俊甫刘元辉",
        "author": "方回",
        "content": "山雨初开一望之，似无筋力可登危。\n每重九日例凄苦，垂七十年更乱离。\n今岁江南犹有酒，吾曹天下谓能诗。\n肯来弔古酣歌否，恰放黄花一两枝。",
        "dynasty": "宋",
        "collection_info": null
    },
    {
        "uuid": "f1e1525a003fa8820d6e832b646b3aab",
        "title": "次韵王俊甫山长九日登乌聊二首  其一",
        "author": "方回",
        "content": "山色初明小雨开，可容无地拓襟怀。\n荒寒试与登临去，奇崛能随感慨来。\n何限诗愁关世故，终凭烂醉了生涯。\n风流二谢犹堪恨，俯首刘郎戏马台。",
        "dynasty": "宋",
        "collection_info": null
    },
    {
        "uuid": "4d993ed1e71a1cbd7d2bb0f5311a2a0c",
        "title": "次韵王俊甫山长九日登乌聊二首  其二",
        "author": "方回",
        "content": "江边危阜俯江皋，去马来牛细若毛。\n古道向来元寂寂，俗流何处不滔滔。\n漫拈老笔雕空阔，径命芳樽洗鬰陶。\n天地年年有摇落，悲秋端谢楚人骚。",
        "dynasty": "宋",
        "collection_info": null
    },
    {
        "uuid": "b34a92306cba9c9e22e781f790c2ed75",
        "title": "次韵孙元京见过言诗  其一",
        "author": "方回",
        "content": "骚坛争长各称兵，未卜谁欤霸业成。\n欲疗左盲治谷废，合除白俗扫元轻。\n屡更落落心犹壮，常恐空空气骤盈。\n据险作难终未是，頼公指示轨图平。",
        "dynasty": "宋",
        "collection_info": null
    },
    {
        "uuid": "5fa04fee47187f96fe70061a9396f7fa",
        "title": "次韵孙元京见过言诗  其二",
        "author": "方回",
        "content": "眼底惊嗟见此流，祇嫌接对未云稠。\n苏门逸响追长啸，湘浦余情续远游。\n新息今须乘果下，襄阳谁漫钓槎头。\n吾衰久矣公犹健，好控飞车跨九州。",
        "dynasty": "宋",
        "collection_info": null
    },
    {
        "uuid": "82d634b34644e323c7083986252e14f0",
        "title": "九日诗冯伯田王俊甫刘元辉杨泰之见和復次韵二首  其一",
        "author": "方回",
        "content": "空经虚纬费来之，弦急常由瑟柱危。\n壮似阴山歌敕勒，悲于易水和渐离。\n崎岖万古无穷事，酩酊重阳几句诗。\n剩喜故人会吾意，东篱何日酹残枝。",
        "dynasty": "宋",
        "collection_info": null
    },
    {
        "uuid": "779a8bb2d802ce8d826b35af66922589",
        "title": "九日诗冯伯田王俊甫刘元辉杨泰之见和復次韵二首  其二",
        "author": "方回",
        "content": "归来誓墓学羲之，政坐机张触处危。\n久已光芒韬巨阙，更能文采眩长离。\n奏书方朔三千牍，饮酒渊明二十诗。\n索米长安饥欲死，何如终保傲霜枝。",
        "dynasty": "宋",
        "collection_info": null
    },
    {
        "uuid": "b0af4c8c48ddc87925e3897372a0cb92",
        "title": "寄还程道益道大昆季诗卷",
        "author": "方回",
        "content": "山水吾州称绝奇，间生杰出当如之。\n不行天上五岭路，焉识人间二程诗。\n无逸幼槃金华似，才翁子美欧阳知。\n怒流汹涌各分派，万折到海夫奚疑。",
        "dynasty": "宋",
        "collection_info": null
    },
    {
        "uuid": "719e2e2eb251eee21f324bc05104078f",
        "title": "为黄仲宣赋山中四章章四句  其一",
        "author": "方回",
        "content": "山中之朝，有溪可瓢。\n饮我之水，亦逍以遥。",
        "dynasty": "宋",
        "collection_info": null
    },
    {
        "uuid": "632db34768de9ed856a12007e8d467fe",
        "title": "为黄仲宣赋山中四章章四句  其二",
        "author": "方回",
        "content": "山中之暮，岂不风雨。\n心与一灯，耿耿千古。",
        "dynasty": "宋",
        "collection_info": null
    },
    {
        "uuid": "78f16ba2efc6093728d64a23624c5be2",
        "title": "为黄仲宣赋山中四章章四句  其三",
        "author": "方回",
        "content": "山中之人，耘夫耕民。\n鲭厥五侯，其如子真。",
        "dynasty": "宋",
        "collection_info": null
    },
    {
        "uuid": "483bdf6c730773b70249298203f1022a",
        "title": "为黄仲宣赋山中四章章四句  其四",
        "author": "方回",
        "content": "于疏于蹻，朋来其学。\n彼恶知兹，山中之乐。",
        "dynasty": "宋",
        "collection_info": null
    },
    {
        "uuid": "87595ad972e5e8dde31bd60afac3f970",
        "title": "承金汉臣寄诗将及一月次韵奉酬併呈徐蜚英",
        "author": "方回",
        "content": "千里秋光一倚栏，危楼四望碧云宽。\n遥知对垒分诗将，未觉同舟怯县滩。\n九日与谁同把酒，八年如我倦弹冠。\n会难别易驹阴迅，时展来篇细细看。",
        "dynasty": "宋",
        "collection_info": null
    },
    {
        "uuid": "85622f1deb24015fc0161ca8dd763d7b",
        "title": "张滁州挽词二首  其一",
        "author": "方回",
        "content": "世变古来有，人才时岂无。\n已移甄井玺，犹握酿泉符。\n寿及周三老，名成汉八厨。\n彼哉武断者，盗起欲全躯。",
        "dynasty": "宋",
        "collection_info": null
    },
    {
        "uuid": "3504cc4be5dc016512d8a63c1b995dbe",
        "title": "张滁州挽词二首  其二",
        "author": "方回",
        "content": "上庠同补处，祖父昔通家。\n书在灯俱续，舟移剑共差。\n故都箕子麦，晚忆邵平瓜。\n五福公无恨，吾生自可嗟。",
        "dynasty": "宋",
        "collection_info": null
    },
    {
        "uuid": "01dc162645da7dc7600c2bc7301342f9",
        "title": "汉臣明府与公度使君话吾州山水之胜有诗次韵二首  其一",
        "author": "方回",
        "content": "绣作羣峰玉作川，笔端秋思浩无边。\n赐金增秩从民借，会费将军九万笺。",
        "dynasty": "宋",
        "collection_info": null
    },
    {
        "uuid": "6199bc41c63e5424ba41c4ae696b8bd9",
        "title": "汉臣明府与公度使君话吾州山水之胜有诗次韵二首  其二",
        "author": "方回",
        "content": "秋容洗雨雁浮空，牛斗之南江以东。\n是处皆为群玉府，谁家不似水晶宫。\n君侯总是文章伯，文物差宜锦绣胸。\n缓马倚楼随所适，高情长在醉吟中。",
        "dynasty": "宋",
        "collection_info": null
    },
    {
        "uuid": "04e4a80c0607d37d3433d91a8e6cc8a4",
        "title": "次韵金汉臣五城道中",
        "author": "方回",
        "content": "郊行胸次爽于秋，岁稔天宽百姓忧。\n但有樵人歌陇上，永无廷尉望山头。\n最宜旷野开诗思，未觉他乡动客愁。\n想见霜林疏更好，绿阴时节忆曾游。",
        "dynasty": "宋",
        "collection_info": null
    },
    {
        "uuid": "d28f2af9e0e88f4fca98d19f6e32602f",
        "title": "次韵汉臣闵口渡",
        "author": "方回",
        "content": "岁月匆匆雁往迴，马头西去又东来。\n不知自有干坤后，几度芦花谢復开。",
        "dynasty": "宋",
        "collection_info": null
    },
    {
        "uuid": "f6500d344f82cf7ca109df1bebf3cd94",
        "title": "九月三十日汉臣置酒次日有诗次韵",
        "author": "方回",
        "content": "槁梧策策晚风秋，始觉天边雨意休。\n扫尽阴霾供一醉，豁开空阔慰双眸。\n青铜未至无王老，红袖何嫌有莫愁。\n我亦放颠插残菊，不羞衰老雪盈头。",
        "dynasty": "宋",
        "collection_info": null
    },
    {
        "uuid": "8a33b53feb9031b52deedbb3202d26ce",
        "title": "赠寿昌墨客叶实甫",
        "author": "方回",
        "content": "古人削竹以为笔，木板为方竹为策。\n其字科斗或鸟迹，或篆或籀煤傅漆。\n未有今人所谓墨，晋发汲冢尚可识。\n地中间获钟鼎刻，文为之具未为极。\n何其妙哉善摹画，束缚毫管备肸饰。\n鹤眼凤咮凿湍石，黟楮剡藤捣成足。\n松烟鱼胞和坚密，夸精鬬巧不遗力。\n隶真行草最后出，万乃不能及古一。\n有良弓矢无良射，器利工拙缪绳尺。\n风颓俗降嘆近日，四宝往往俱难得，尤艰得者墨一物。\n燃爇膏脂磔桐实，非胶太燥则太溢。\n高价玄圭诡苍璧，其实不直瓦与砾。\n羲献不起欧褚毕，亦无李杜大诗伯。\n颠倒吏牍冒儒籍，乳臭小儿仅甲乙。\n苟且研磨暗窜易，奚李纵生惧称屈。\n寿昌叶老独奇崛，陟阪涉涧负囊笈。\n直笏圆丸动盈百，病风手试铜蟾滴。\n潋滟龙光浮五色，便觉砚中轰霹雳。\n金钱亦不过求索，但欲流名寄篇什。\n噫嘻此一怪墨客，作书转送三叹息。\n物有当黑不肯黑，事有当白不肯白。",
        "dynasty": "宋",
        "collection_info": null
    },
    {
        "uuid": "29be37cd1ce624d222a3a1fc1c1a83b0",
        "title": "题吴山长文英野舟五首  其一",
        "author": "方回",
        "content": "春潮滞雨横舟晚，成就苏州一段奇。\n向使有人争此渡，韦郎眼底定无诗。",
        "dynasty": "宋",
        "collection_info": null
    },
    {
        "uuid": "69d1d989a0f347c6d1cc2e0856fb13de",
        "title": "题吴山长文英野舟五首  其二",
        "author": "方回",
        "content": "下邽老子扶黄屋，直上澶州城北楼。\n辽阳铁骑惊相问，旧日巴东野水舟。",
        "dynasty": "宋",
        "collection_info": null
    },
    {
        "uuid": "f32ea443f2d697ef5c4d05be94d7b4f4",
        "title": "题吴山长文英野舟五首  其三",
        "author": "方回",
        "content": "我有孤舟自天地，沙头问渡苦无人。\n谁家贾舶浮溟渤，脱命蛟龙亦损神。",
        "dynasty": "宋",
        "collection_info": null
    },
    {
        "uuid": "c931d3978003d8af1c39d9cc70feae8b",
        "title": "题吴山长文英野舟五首  其四",
        "author": "方回",
        "content": "大才定復不求售，至宝政须能自珍。\n一篙用着方知贵，只恐悠悠懒问津。",
        "dynasty": "宋",
        "collection_info": null
    },
    {
        "uuid": "6c875970b6e2220db3b7cc2e8c278e2d",
        "title": "题吴山长文英野舟五首  其五",
        "author": "方回",
        "content": "世多汉水昭王事，谁辨乌江亭长心。\n君知此处真堪託，天下无波可得深。",
        "dynasty": "宋",
        "collection_info": null
    },
    {
        "uuid": "55ab728895226e6036f5b659fa6bc0c4",
        "title": "喜程道大至约诸友二首  其一",
        "author": "方回",
        "content": "东篱残菊未成尘，所见悠然意尚真。\n玉瓒常闻歌旱麓，白颠何得赋车邻。\n欲遵饭颗山头路，合问深明閤裏人。\n頼是吾徒不全弱，能来尔汝话酸辛。",
        "dynasty": "宋",
        "collection_info": null
    },
    {
        "uuid": "6e6cfcf42a6aeac30ae875d81c86c021",
        "title": "喜程道大至约诸友二首  其二",
        "author": "方回",
        "content": "攒眉抱膝一衰翁，岂为区区口腹穷。\n早向前朝阅诸老，曾微晚辈绍遗风。\n草堂诗到夔州后，竹马年思大历中。\n略共清谈商此事，未妨倾倒一樽同。",
        "dynasty": "宋",
        "collection_info": null
    },
    {
        "uuid": "6df4f0be8245e865a962b0b050206d88",
        "title": "次韵金汉臣见雪闻雁二首  其一",
        "author": "方回",
        "content": "山城酒薄客愁浓，卧厌秋霖万事慵。\n九月十月忽飞雪，北人南人俱笑容。",
        "dynasty": "宋",
        "collection_info": null
    },
    {
        "uuid": "f6c1cbf43c079329085f4d5a71a1aa27",
        "title": "次韵金汉臣见雪闻雁二首  其二",
        "author": "方回",
        "content": "月暗云迷度杳冥，飞鸣未肯落寒汀。\n得无田里声相似，独此长官能细听。",
        "dynasty": "宋",
        "collection_info": null
    },
    {
        "uuid": "4352884279ab638bee95d3261d36eb93",
        "title": "寄题汪君秀山高处",
        "author": "方回",
        "content": "秀山高处我未到，想见斯人独啸歌。\n静赏奇云临翠巘，醉吞朗月上银河。\n异香染笔花间写，清影摇衣竹裏过。\n愧无健句凌空阔，奈此天边绝景何。",
        "dynasty": "宋",
        "collection_info": null
    },
    {
        "uuid": "456281f20a99208e0fffc334f4959350",
        "title": "十月中澣酒熟客至分韵得菊字",
        "author": "方回",
        "content": "乱离脱此生，真復类残菊。\n严霜百草死，愧我一影独。\n乡邻豪夺儿，岂不金满屋。\n或乃盗贼起，全家被屠戮。\n贾祸由稔恶，寡悔胜干禄。\n聊保两鬓白，时倒一樽绿。\n客有可人至，酒适今朝熟。\n隔墙马蹄响，呵殿盛驺仆。\n天边本无物，眼若送鸿鹄。",
        "dynasty": "宋",
        "collection_info": null
    },
    {
        "uuid": "adaa0eb64f273163877214907a587b10",
        "title": "以采菊东篱下悠然见南山为韵赋十首  其一",
        "author": "方回",
        "content": "九日已过一，嘉菊无人采。\n晴轩醉余芳，頼有我辈在。\n胸着酒斗许，意阔浩如海。\n谁能起九原，共与推千载。\n儿女较唇舌，我岂尔能凂。",
        "dynasty": "宋",
        "collection_info": null
    },
    {
        "uuid": "850f6f0de7c03a8afea589c15afa4275",
        "title": "以采菊东篱下悠然见南山为韵赋十首  其二",
        "author": "方回",
        "content": "生者不聊生，死者已鬼录。\n死视生或优，冥默谢耻辱。\n侧闻田野间，十人九饥腹。\n奈何值狼贪，尚欲肆荼毒。\n客去醉眼冷，独坐数残菊。",
        "dynasty": "宋",
        "collection_info": null
    },
    {
        "uuid": "5f553b3a32432aa8e219f6df04302272",
        "title": "以采菊东篱下悠然见南山为韵赋十首  其三",
        "author": "方回",
        "content": "我诗无所师，意略与古同。\n豪士见之笑，寒苦啼秋虫。\n采菊忽见山，不辨南与东。\n奇句忽天来，目断孤征鸿。\n岂有学圣贤，而不忍饥穷。",
        "dynasty": "宋",
        "collection_info": null
    },
    {
        "uuid": "e7390f8354bbd044cba97e85490253fd",
        "title": "以采菊东篱下悠然见南山为韵赋十首  其四",
        "author": "方回",
        "content": "移石甃缺路，折竹樊疏篱。\n檐间见一蛛，悬身堕长丝。\n随风有所罥，罗络纵横施。\n胸中密经纬，似不过一饥。\n用意尔许恶，何待网成时。",
        "dynasty": "宋",
        "collection_info": null
    },
    {
        "uuid": "5a7114ed1b12b2c7a8be03ac081b3dba",
        "title": "以采菊东篱下悠然见南山为韵赋十首  其五",
        "author": "方回",
        "content": "平生天外心，异乎诸子者。\n着鞭无前途，焉用取竹马。\n乍争祖逖先，肯出桓温下。\n黄钟晚遭毁，轰雷釜鸣瓦。\n细玩郊沙爻，可不举需疋。",
        "dynasty": "宋",
        "collection_info": null
    },
    {
        "uuid": "66af5cac12c896d53f5c3f10cc797529",
        "title": "以采菊东篱下悠然见南山为韵赋十首  其六",
        "author": "方回",
        "content": "不谓予坦率，即谓予缪悠。\n冷官尚难为，热官何可求。\n寂寂雀罗门，无復车前驺。\n但恐严光足，终胜张禹头。\n客来且一觞，十觞未遽休。",
        "dynasty": "宋",
        "collection_info": null
    },
    {
        "uuid": "7d29fe9d01e382404fb5741133d20f35",
        "title": "以采菊东篱下悠然见南山为韵赋十首  其七",
        "author": "方回",
        "content": "士衡怒鬼子，仲氏不谓然。\n云间对日下，此语亦浅旃。\n丈夫贵有立，声名动万年。\n青蝇能肆污，白璧讵改妍。\n君但满酌我，一笑吞青天。",
        "dynasty": "宋",
        "collection_info": null
    },
    {
        "uuid": "9efc3b9ecad36994072e8fe8e0e151aa",
        "title": "以采菊东篱下悠然见南山为韵赋十首  其八",
        "author": "方回",
        "content": "不见渊明面，渊明心可见。\n问何以见之，老菊耐霜霰。\n尚欲招祖谢，岂不鄙湛羡。\n市朝纷屠剥，禄位甘苟贱。\n高举能免此，学陶亦云善。",
        "dynasty": "宋",
        "collection_info": null
    },
    {
        "uuid": "626b400600f2acb088b402a2f5f75c9c",
        "title": "以采菊东篱下悠然见南山为韵赋十首  其九",
        "author": "方回",
        "content": "正始有遗音，衣冠落东南。\n典午頼群贤，历年百有三。\n吾闻运甓人，功与王谢参。\n晦俭佐宋齐，卖国尔乃甘。\n陶氏独有孙，饥死终无惭。",
        "dynasty": "宋",
        "collection_info": null
    },
    {
        "uuid": "8268af9bd6061c41c102108d5f396238",
        "title": "以采菊东篱下悠然见南山为韵赋十首  其一○",
        "author": "方回",
        "content": "今日见此山，明日见此山。\n有时或不见，乃在云雾间。\n世事亦如此，反覆多阻艰。\n阴晦待其晴，山色终当还。\n俗诮勿与竞，誓死保此间。",
        "dynasty": "宋",
        "collection_info": null
    },
    {
        "uuid": "825ebb323991b33838d0a79baf1122a5",
        "title": "赠相士李山屋",
        "author": "方回",
        "content": "四十五万坑长平，五十六万败彭城。\n头小而锐重瞳子，可谓善战能用兵。\n杀人何得惨如此，不知天亦还杀尔。\n世间产一虎头相，几阵生灵为渠死。\n韩擒彭醢不足悲，无辜性命供娱嬉。\n汉家宗社计未定，商山老人歌紫芝。\n相人相穷不相达，天道好生不好杀。\n岂无袖手閒书生，一着满盘死棋活。",
        "dynasty": "宋",
        "collection_info": null
    },
    {
        "uuid": "75c082bb75ce54d6ab1e990b6580b954",
        "title": "赠朱师裕",
        "author": "方回",
        "content": "相府违离二十年，弁兮突见外孙贤。\n故因高韵如袁粲，岂但雄文似史迁。\n兵甲喧豗征马地，音书断阻去鸿天。\n因君略得平安信，诸老无多重怆然。",
        "dynasty": "宋",
        "collection_info": null
    },
    {
        "uuid": "0369b277f4da9dde4fe761d81434d3d8",
        "title": "十一月二十日南至二首  其一",
        "author": "方回",
        "content": "风吹六十二年春，又见阳和一夜新。\n兴废亲更三国事，死生暗易万城人。\n种花纵好谁同赏，置酒良难自惯贫。\n今独身为本宗长，思兄临节倍悲辛。",
        "dynasty": "宋",
        "collection_info": null
    },
    {
        "uuid": "a71cca8b8fed2860619ec52b30bb74f9",
        "title": "十一月二十日南至二首  其二",
        "author": "方回",
        "content": "至节今年始得归，祀先牲酒亦无几。\n儿孙长大衣装少，婢仆顽慵廪饩微。\n交阯虞翻犹不死，荆州王粲竟何依。\n玉筩已想黄钟动，只有心灰自懒飞。",
        "dynasty": "宋",
        "collection_info": null
    },
    {
        "uuid": "8ed27cc180135062dba695c979d2fce6",
        "title": "马军自杭至雨少止",
        "author": "方回",
        "content": "春尽雨还雨，山寒云更云。\n昼常无日色，夜不见星文。\n蜂起此狂贼，马来皆劲军。\n克期可平尽，玉石恐难分。",
        "dynasty": "宋",
        "collection_info": null
    },
    {
        "uuid": "c328960c8df7224d64bbe16cefac5a44",
        "title": "予尝治郡屡平贼嘆今所见不然",
        "author": "方回",
        "content": "昔在专城日，吾尝破贼时。\n土豪勤问探，民户感恩私。\n公论必旁采，下情须尽知。\n骑军远迎击，孰识一先棋。",
        "dynasty": "宋",
        "collection_info": null
    },
    {
        "uuid": "9d7520cc14da4545d53c15f307274b30",
        "title": "十九日斩贼十二人始明正典刑",
        "author": "方回",
        "content": "兵兴欲两旬，三载气初伸。\n汝既甘从贼，官非乐杀人。\n早知膏白刃，何忍效黄巾。\n拙速无奇策，登城悉市民。",
        "dynasty": "宋",
        "collection_info": null
    },
    {
        "uuid": "f8d694c760db0ef0b56eca22ed24c92c",
        "title": "早大雾午大风寇销兵解之象",
        "author": "方回",
        "content": "骤合公超雾，俄飞御寇风。\n大声千里动，阴翳一时空。\n远睇烽楼外，愁吟战鼓中。\n所思何日见，还得一樽同。",
        "dynasty": "宋",
        "collection_info": null
    },
    {
        "uuid": "c5f46cbdb8b216938beee012334ad442",
        "title": "二十一甲子晴",
        "author": "方回",
        "content": "昨日大风声，今朝甲子晴。\n整襟衣顿爽，开匣镜偏明。\n早就鲸鲵筑，终全燕雀成。\n清和旧时节，新麵入山城。",
        "dynasty": "宋",
        "collection_info": null
    },
    {
        "uuid": "c790e9afedad5e30684f66fe10641b92",
        "title": "二十三日天气绝佳西军还二十四日东如绩溪",
        "author": "方回",
        "content": "独坐绿阴下，追思秋日春。\n眠蚕方放大，早麦欲尝新。\n岂意贼生贼，忍闻人食人。\n何时兵遂解，纵遣上城民。",
        "dynasty": "宋",
        "collection_info": null
    },
    {
        "uuid": "c82f149459d3c18d9897819c55c4378c",
        "title": "四月初二日出兵恰满一月百姓未得下城",
        "author": "方回",
        "content": "久谓兵当解，何知战未休。\n属方甜笋蕨，遽已艷葵榴。\n骨痛金疮作，心烦火色浮。\n满城俱闭户，不但一人愁。",
        "dynasty": "宋",
        "collection_info": null
    },
    {
        "uuid": "49fcb9c90e397efe2281757cf055a0fb",
        "title": "四月初四日闻绩溪凡十五都贼焚欲尽傍出焚歙县之南乡遂焚至昌化",
        "author": "方回",
        "content": "昔日初闻寇，诸人早出师。\n焚烧宁太广，收剿已无遗。\n斧钺何曾钝，雷霆岂肯迟。\n迁延非决策，那得更狐疑。",
        "dynasty": "宋",
        "collection_info": null
    },
    {
        "uuid": "182cc7cdc5ab0ba678b669ead653c8d6",
        "title": "四月初九日清和绝佳闻贼焚歙南路蔓延五十余里",
        "author": "方回",
        "content": "小园无客至，独坐一绳床。\n霁日千林净，熏风四月凉。\n禽鱼完孕育，草木竞芬香。\n姓命人难得，何为有战场。",
        "dynasty": "宋",
        "collection_info": null
    },
    {
        "uuid": "29c35263eec3fc2824af6e182ade389c",
        "title": "四月初十日得蜂虿茧丝之句",
        "author": "方回",
        "content": "深言惧忤时，聊復一评之。\n靡暇防蜂虿，惟工竭茧丝。\n因循终不恤，平定岂无期。\n麦赭秧田废，人家半忍饥。",
        "dynasty": "宋",
        "collection_info": null
    },
    {
        "uuid": "fbfe06f3c748490d0bd0bfe38358ad3f",
        "title": "闻移东兵剿南贼",
        "author": "方回",
        "content": "破贼须先易，行军要出奇。\n霆轰当不测，乌合本无知。\n夏税催科日，秧田插莳时。\n扫除如少缓，两不便公私。",
        "dynasty": "宋",
        "collection_info": null
    },
    {
        "uuid": "6ce7de35d6a18346f0f939386b3ab685",
        "title": "客谓榴花早而多竹笋少岁旱",
        "author": "方回",
        "content": "客忧今岁旱，事已见几微。\n早早榴花密，迟迟竹笋稀。\n即今防黠贼，已若堕重围。\n更使逢荒歉，呜呼万事非。",
        "dynasty": "宋",
        "collection_info": null
    },
    {
        "uuid": "b23ebf6d8409d71e10f50957c2d682fc",
        "title": "四月二十日客言兵所不至麦有黑虫食之",
        "author": "方回",
        "content": "望望遥峰外，行行茂树中。\n愁添诗鬓白，旱觉战尘红。\n已嘆桑无茧，何期麦有虫。\n南熏元不改，千古舜絃风。",
        "dynasty": "宋",
        "collection_info": null
    },
    {
        "uuid": "d76f8ab60031a362ca63dfc54887d406",
        "title": "观蚁迁知雨",
        "author": "方回",
        "content": "行行密密復疏疏，衔子沿阶粟粒如。\n几夜夏寒疑未雨，槐安国有五行书。",
        "dynasty": "宋",
        "collection_info": null
    },
    {
        "uuid": "a3606871049e9ab08e681feeef322c7c",
        "title": "四月二十六日雨后添严军南击贼寨",
        "author": "方回",
        "content": "端许忧差减，宁容病寖侵。\n添兵薅草寇，垂早降梅霖。\n寨破山无险，田高水亦深。\n着书垂不朽，或可遂初心。",
        "dynasty": "宋",
        "collection_info": null
    },
    {
        "uuid": "1a2da97daae6fd355320ae0d9b9cf2b4",
        "title": "四月二十七日梅雨甚骤",
        "author": "方回",
        "content": "黄梅三日雨，漏屋使人愁。\n无饭不遑恤，有书犹欲修。\n绵延蜂虿贼，震动犬牙州。\n兵甲从今洗，民穷尚可忧。",
        "dynasty": "宋",
        "collection_info": null
    },
    {
        "uuid": "626503dc4586bcb996d88d50af9db887",
        "title": "四月二十九日早起行园",
        "author": "方回",
        "content": "白髪萧萧一秃翁，披襟扶杖早凉中。\n偶因不饮全无寐，自笑能诗例得穷。\n梅雨园林江橘绿，竹风庭院海榴红。\n若非守御孤城闭，谁有幽居似此公。",
        "dynasty": "宋",
        "collection_info": null
    },
    {
        "uuid": "7b2353bba19b2479c11cf1a2b0a06cde",
        "title": "五月初二日闻祁门县四月二十七日大水没鼓楼蛟龙鬬争溺死者多休宁县江潭等处亦多漂溺",
        "author": "方回",
        "content": "今岁知何处，天刑亦惨哉。\n潢池犹未静，洚水復为灾。\n民叛非无说，官贪有自来。\n祁门郑龙鬬，此祸又谁胎。",
        "dynasty": "宋",
        "collection_info": null
    },
    {
        "uuid": "329ad4c1da91d5879a04c2ccd09bf5c2",
        "title": "五月初三日雨寒痰嗽",
        "author": "方回",
        "content": "门外葵花一丈高，讵期端午更绵袍。\n佩符岂有玉刚卯，挑药久无金错刀。\n人老形骸宜瘦劣，时危心肺倍焦劳。\n柴门昼掩身多病，听雨寒窗首屡搔。",
        "dynasty": "宋",
        "collection_info": null
    },
    {
        "uuid": "efc11405d7c33905db0957b60fb9b855",
        "title": "五月十一日生朝三首  其一",
        "author": "方回",
        "content": "浊醪儿辈尚能谋，且勿惊忧且勿愁。\n不肯前朝峨豸角，可于当世较蝇头。\n永无紫绶金章梦，甘与青鞋布袜休。\n旦夕贼平岁中熟，茅柴杯外更何求。",
        "dynasty": "宋",
        "collection_info": null
    },
    {
        "uuid": "bd05ef7473045ffe59fabf833d1912fa",
        "title": "五月十一日生朝三首  其二",
        "author": "方回",
        "content": "本非高蹈挂朝冠，自是危途举足难。\n世上十年人不识，山中五月夜犹寒。\n感风垂死骨骸痛，止酒近旬杯杓干。\n牵率亲朋致嘉惠，时危敢作等閒看。",
        "dynasty": "宋",
        "collection_info": null
    },
    {
        "uuid": "774ed4e64b2296544c465a69f56a5a90",
        "title": "五月十一日生朝三首  其三",
        "author": "方回",
        "content": "强展愁眉进一杯，年年红熟见杨梅。\n至亲阻寇全无信，时贵嫌贫近不来。\n京兆旧游张敞马，督亢遥望剧辛台。\n华荣寂寞手翻覆，好在徉狂老万回。",
        "dynasty": "宋",
        "collection_info": null
    },
    {
        "uuid": "3c1f13ada77e09b841d24b04904b8fba",
        "title": "五月二十一夜雨未止六昼夜水涨寇阻无人入城",
        "author": "方回",
        "content": "昼夜雨滂沱，平畴变海河。\n地如随水去，天岂厌人多。\n讨叛犹输粟，攻坚未掩戈。\n积阴凝杀气，玄造意如何。",
        "dynasty": "宋",
        "collection_info": null
    },
    {
        "uuid": "86449158d569616ca426a44349f3bed1",
        "title": "五月二十三日甲子交六月节稍晴三四五復大雨贼寨未下",
        "author": "方回",
        "content": "每日看天色，今年厌雨声。\n重新六甲换，喜得一朝晴。\n疲卒淹穷谷，饥民守坏城。\n竹深荷净处，犹忆旧承平。",
        "dynasty": "宋",
        "collection_info": null
    },
    {
        "uuid": "3f805fd36452ceb51f3496c04042c3d3",
        "title": "初二日许公度使君来自西坑贼寨见访",
        "author": "方回",
        "content": "曰予视贼垒，雨且二十日。\n山行屡颠仆，泥行马没膝。\n火攻未可施，诸军睨空碧。\n小丑胆气粗，亦有炮与石。\n持榜以招之，贷命续粮食。\n彼谓一下山，求活岂可得。\n使君廉且慈，眉攒咽为塞。\n未必皆凶徒，胁从十有七。\n暴露数月矣，武将正愤悒。\n合围焉肯退，但欲事鏖击。\n天意不肯晴，讵不念冤抑。\n渠魁谋遁逃，所幸已就执。\n焉得遂两解，曲赦与抆拭。",
        "dynasty": "宋",
        "collection_info": null
    },
    {
        "uuid": "9ea8816d6aca84b3620257aa9ea39fd3",
        "title": "六月初七日雨始止初八日始晴",
        "author": "方回",
        "content": "昨夕星初见，兹晨雾亦披。\n徯闻平贼报，先赋喜晴诗。\n□□犹如旧，新蝉未觉迟。\n皇天已悔祸，小丑復奚为。",
        "dynasty": "宋",
        "collection_info": null
    },
    {
        "uuid": "4f2512f55fbadbbc3704648d41f46c04",
        "title": "六月十七日十八日大雨闻贼欲降",
        "author": "方回",
        "content": "谁遣青天变漏天，人閒无復有平田。\n女娲炼石端何物，子产禜龙未必然。\n死徙衔冤终不雪，生存忍饿更堪怜。\n腐儒自笑穷今极，旬月曾无一醉眠。",
        "dynasty": "宋",
        "collection_info": null
    },
    {
        "uuid": "5408f621bf9a03ea280d004e82a06a4a",
        "title": "六月二十二日守陴百姓始下城",
        "author": "方回",
        "content": "本不食官粟，亦令登敌楼。\n鸣桴木杪急，传箭夜深愁。\n暗蹑蛇缠膝，尘搔虱满头。\n传闻贼寨破，今日得归休。",
        "dynasty": "宋",
        "collection_info": null
    },
    {
        "uuid": "e70b554f99db8d2bd36bbff21fb8a775",
        "title": "六月二十三日立秋喜闻贼平镇将凯回归府官俱还",
        "author": "方回",
        "content": "乱起杏花落，贼平梧叶飞。\n顿忘三伏暑，竟解万山围。\n大将伤流矢，诸军曳血衣。\n先登不如此，焉得凯歌归。",
        "dynasty": "宋",
        "collection_info": null
    },
    {
        "uuid": "f7cfcfd824342e2b3961613d86888bab",
        "title": "寄题婺源程氏得寓亭",
        "author": "方回",
        "content": "今醉翁遨古醉乡，斯亭有路到羲皇。\n九流人品杯中物，万卷家书膝上郎。\n山意相迎随步好，花阴独立满身香。\n临风诗思谁能画，想见津津喜色黄。",
        "dynasty": "宋",
        "collection_info": null
    },
    {
        "uuid": "553ce90cce86cd22aedaa8b7d14f7646",
        "title": "送歙尉牛宝臣",
        "author": "方回",
        "content": "身骑瘦马着练衣，能俭谁云俸入微。\n延礼老儒令子拜，束钤蛮卒到村稀。\n向来髯漆今成雪，此去袍青合换绯。\n为报乡邻索南物，锦囊惟有好诗归。",
        "dynasty": "宋",
        "collection_info": null
    },
    {
        "uuid": "da8a2cf89b4d3d1529c75e53367747af",
        "title": "孚舟亭独坐",
        "author": "方回",
        "content": "荦确莳籼米，浅清钓鯈鱼。\n兹事不在多，克俭即有余。\n俯仰六十载，山城八迁居。\n忆昔罢阃幕，始有此屋庐。\n鞠躬畚瓦砾，流汗薅茅苴。\n前后列花果，左右环图书。\n谁令厕朝士，又驾太守车。\n大兵革宇宙，乘时沸猱狙。\n斸掘坏畦径，抉偷夷庭除。\n厨荒败炊爨，室空移贮储。\n归来问邻旧，死徙徒欷歔。\n募工淘秽井，课仆通污渠。\n旋理短檠灯，復荷长柄锄。\n倏忽九寒暑，出入无馿舆。\n忍贫不肯仕，人谓回也愚。\n今岁事大谬，羣贼屠郊墟。\n古树伐作薪，野茹挑为蔬。\n淡食已数月，穷乃至此欤。\n筋力既衰劣，鬓毛苦凋疏。\n以今较畴昔，百事皆弗如。\n弗如又何嗟，不繫天命且。\n柴荆永日闭，池亭秋霁初。\n朝看白云起，暮对丹霞舒。\n独坐心自赏，是身如空虚。",
        "dynasty": "宋",
        "collection_info": null
    },
    {
        "uuid": "aa22cfa226995a05fc0006f1eaf4a69b",
        "title": "送郭伯川",
        "author": "方回",
        "content": "皓首厖眉话昔游，隙阴俯仰叹如流。\n万山中遇驱骃辔，十载前同上鹤楼。\n洚水余氓犹粥饭，潢池小丑更戈矛。\n纷纷贪吏甚狼虎，盍与驱除绝后忧。",
        "dynasty": "宋",
        "collection_info": null
    },
    {
        "uuid": "787bf494de46f4f778bc9e0e8950380e",
        "title": "初凉",
        "author": "方回",
        "content": "余民脱死初平寇，歉岁逢秋亦喜凉。\n止水池边临树影，逆风林下遡花香。\n尚欣邻壁肯赊酒，不管空庖无宿粮。\n已往可惊来未测，延缘聊得抚流光。",
        "dynasty": "宋",
        "collection_info": null
    },
    {
        "uuid": "fe9fe4fcb71a9d36ac12f9262bef47ca",
        "title": "怀惭",
        "author": "方回",
        "content": "逃生何处可茅庵，城市山林总不堪。\n人莫我知姑用六，今非昔比更缄三。\n擘麟行酒海深浅，繫雁传书天北南。\n数月儿曹尽饥瘦，无能衰叟但怀惭。",
        "dynasty": "宋",
        "collection_info": null
    },
    {
        "uuid": "731af1f2284e22aac8a6942580b032b2",
        "title": "望南山别峰见树间烟出知有隠者",
        "author": "方回",
        "content": "南山有别峰，石树相因依。\n兹晨偶流目，遥见青烟微。\n未知此林下，谁家掩荆扉。\n我亦欲一往，结茅纫槲衣。\n秋饭所种粟，春羹自生薇。\n今年四阅月，孤城闭贼围。\n当其薪粲绝，无翅何由飞。\n客谓郊关外，似觉事转非。\n岁俭剽夺急，村荒游徼稀。\n豺狼方磨牙，择人以自肥。\n市隠世态恶，岩栖心事违。\n四海岂不广，惆怅将焉归。",
        "dynasty": "宋",
        "collection_info": null
    },
    {
        "uuid": "8f638f8dc3c7db5d4e85cc42ccacf5cb",
        "title": "去萍草",
        "author": "方回",
        "content": "童子携竹器，摝去池中萍。\n见鱼故已佳，水底林峦青。\n復呼荷锄者，薙草汛我庭。\n蛇蚓无留藏，行径免露零。\n刬秽致洁凈，拨翳生皛荧。\n朗月明其抟，古镜还精灵。\n语寂理已会，虑澹神自冥。\n白髪一老翁，兀然坐孤亭。",
        "dynasty": "宋",
        "collection_info": null
    },
    {
        "uuid": "414a65e546136c0c010b50c3cfb6d2e5",
        "title": "送黟县学官江归上饶石湖精舍",
        "author": "方回",
        "content": "小桃源住饭不足，夜鹤传声趣驾还。\n细嚼紫阳山色饱，馋涎犹睨应天山。",
        "dynasty": "宋",
        "collection_info": null
    },
    {
        "uuid": "7e5aeff2c427017ee38349e673c70b48",
        "title": "有感三首  其一",
        "author": "方回",
        "content": "仓皇得郡免朝辞，十六年间老转痴。\n一角未堪峨獬豸，二螯敢笑食蟛蜞。\n刊摩干宝搜神记，啸咏陶潜责子诗。\n格是世人无识者，可能更索树神知。",
        "dynasty": "宋",
        "collection_info": null
    },
    {
        "uuid": "c2926bf799e880ad9cbe7ca411c753c1",
        "title": "有感三首  其二",
        "author": "方回",
        "content": "十年归把钓鱼竿，万变惟凭冷眼看。\n白髪相寻点鬼簿，紫金焉得返魂丹。\n渐惊老旧遗民尽，欲问承平往事难。\n秋日未须畏残暑，浙江潮退即天寒。",
        "dynasty": "宋",
        "collection_info": null
    },
    {
        "uuid": "7e959569b420789a1055f162fdcdbd91",
        "title": "有感三首  其三",
        "author": "方回",
        "content": "今沿古泝醉眉攒，堪转舆旋老眼寒。\n昼静倚楹常独立，夜深抚几忽长嘆。\n关张运去金刀绝，王谢声沉玉树残。\n欲淬笔锋刳鬼胆，生冤死恨海漫漫。",
        "dynasty": "宋",
        "collection_info": null
    },
    {
        "uuid": "12eb0bfd0a8820b2046fa49eada3c1b9",
        "title": "闻汪翔甫八月十日卒去曹元会五月三日之报仅三月余两翁皆年八十四",
        "author": "方回",
        "content": "甫作诗为两翁寿，岂虞相继骇予闻。\n八旬已过太公望，一旦俱为冥漠君。\n场屋少时尝张王，兵戈晚岁忽纷纭。\n全天所赋无遗憾，端復真修地下文。",
        "dynasty": "宋",
        "collection_info": null
    },
    {
        "uuid": "1a512537144ddd446da4c159af26d5a1",
        "title": "悲歌五首  其一",
        "author": "方回",
        "content": "三十年前乐事饶，閒身无事暑初销。\n携琴岳寺延秋月，吹笛江楼过夜潮。\n自倚豪狂诗句疾，岂虞离乱鬓毛凋。\n故人死尽身犹在，交道生涯两寂寥。",
        "dynasty": "宋",
        "collection_info": null
    },
    {
        "uuid": "e16d7f0029cdb8ba6f84066998970a3e",
        "title": "悲歌五首  其二",
        "author": "方回",
        "content": "更问公裳与幞头，披襟散髪十年秋。\n郭郎鲍老元相□，张丈殷兄且自由。\n善乐神仙惟有醉，算知天地本无愁。\n奈何尚欲诛姦鬼，亹亹寒窗笔不休。",
        "dynasty": "宋",
        "collection_info": null
    },
    {
        "uuid": "0fa4e26ca99de805ffa3aff8afd9980e",
        "title": "悲歌五首  其三",
        "author": "方回",
        "content": "独立萧萧落叶风，閒居已忍十年穷。\n幸犹张籍不终瞎，未必杜微真是聋。\n琐事可容知较尽，尘编敢谓读皆通。\n骨骸欲朽心神在，未害藏山待至公。",
        "dynasty": "宋",
        "collection_info": null
    },
    {
        "uuid": "cad02ab555afa6f6e12433bd268e7a21",
        "title": "悲歌五首  其四",
        "author": "方回",
        "content": "忧惊喜愕梦纷纷，了了谁能白黑分。\n昼夜星辰常转换，春秋草木互芳芬。\n姬昌秦政今谁讳，吕洞钟权近不闻。\n气尽势穷终变灭，世间万事总浮云。",
        "dynasty": "宋",
        "collection_info": null
    },
    {
        "uuid": "5b57085ca3adcc7a62d42e681d144c9c",
        "title": "悲歌五首  其五",
        "author": "方回",
        "content": "穷凶极诈肆淫贪，宾主湖山昼夜酣。\n世事可欺沙武口，天诛难免木绵庵。\n赀财已籍宫宜赭，腰领犹全首欠函。\n地下丽华应有语，不因玉树失江南。",
        "dynasty": "宋",
        "collection_info": null
    },
    {
        "uuid": "d31f208a13cd5a7708b1b7c3e2198c0a",
        "title": "赠黟县星学舒碧云",
        "author": "方回",
        "content": "原夫官赋省题诗，何乃甘心改业为。\n场屋久忘涂注乙，星辰閒测斗牛箕。\n细看肖貌殊清彻，徐玩挥毫亦怪奇。\n闻道天文修晋志，淳风会有立朝时。",
        "dynasty": "宋",
        "collection_info": null
    },
    {
        "uuid": "612e123df8dfa33fd65cea87f57cbdbb",
        "title": "九月初五日",
        "author": "方回",
        "content": "暮雨萧萧鼓角风，草枯木落雁横空。\n每逢九日不胜感，垂近七旬无奈穷。\n螃蟹今年犹未有，茅柴我辈亦堪中。\n篱边瘦菊青如粟，已胜芙蓉万朵红。",
        "dynasty": "宋",
        "collection_info": null
    },
    {
        "uuid": "0903b640cb032ccbcd0b2a768a3410a4",
        "title": "庚寅",
        "author": "方回",
        "content": "江湖秋水事茫茫，近县犹闻有战场。\n多病多忧欺此老，半醒半醉了重阳。\n见山篱下无人至，戏马台头几客忙。\n万事不同时节似，感今怀古倍悲凉。",
        "dynasty": "宋",
        "collection_info": null
    },
    {
        "uuid": "186eebb2475512da3f2dde10ae2f1205",
        "title": "美许孝子",
        "author": "方回",
        "content": "圣善已云远，义方犹此亲。\n须尝许止药，未老窦郎椿。\n竹院深床稳，烟庖垢面尘。\n曾参养曾皙，剩阅舞雩春。",
        "dynasty": "宋",
        "collection_info": null
    },
    {
        "uuid": "3788c9b3d5edfe6a011756b9a16b25c7",
        "title": "孔府判野耘尝宦云南今以余瘴多病意欲休官因读唐书南诏传为此二诗问其风俗  其一",
        "author": "方回",
        "content": "万里蚕丛国，西南出漏天。\n吐蕃唐徼接，越巂汉疆连。\n参井星躔外，岷峨雪界边。\n䍧船元下粤，剑栈忽朝燕。\n骠信狂图歇，苴咩险要镌。\n称元更号谓，督爽革官联。\n慰谕开行府，咨诹肃使权。\n贝仍通一觅，土尚锡双田。\n饰齿金兼漆，充衣卉与毡。\n瓜匏冬更实，桃杏腊尤妍。\n混壹良堪喜，诛求或未悛。\n霜威才莅止，舆诵总驩然。\n归橐无蛮货，征袍有瘴烟。\n□曾甘鞅掌，由此困沉绵。\n柔远华风浃，同文译史传。\n愿闻谈土俗，王会纂周篇。",
        "dynasty": "宋",
        "collection_info": null
    },
    {
        "uuid": "d98bf0bb0a212462f249ce89b868b3de",
        "title": "孔府判野耘尝宦云南今以余瘴多病意欲休官因读唐书南诏传为此二诗问其风俗  其二",
        "author": "方回",
        "content": "汉代哀牢种，泸南大渡河。\n其都居善阐，有水号牂牁。\n丞相祠诸葛，将军畏伏波。\n石扶碑故在，铜作柱难磨。\n古但羁縻耳，今如震慑何。\n一戎平六诏，万旅削三峨。\n跣足遑机弩，毡头敢荷戈。\n鬼王牵骏驵，冺国效文螺。\n梵供花优钵，经传叶贝多。\n异香燃笃耨，硕果噉波罗。\n碧钿悬珠珥，银鈎摘象驮。\n深秋如夏热，穷腊亦春和。\n雾毒飞鸢堕，风腥巨蟒过。\n已还生定远，犹类病维摩。\n宦思轻髦梗，閒心愿涧阿。\n此乡非瘴土，何幸小婆娑。",
        "dynasty": "宋",
        "collection_info": null
    },
    {
        "uuid": "0919b88b20914fe5a7c5a52c5d385dfb",
        "title": "丞相大观文马公先生挽词三首  其一",
        "author": "方回",
        "content": "四载咸淳相，艰哉去国情。\n极知几事密，或遂好谋成。\n董卓征荀爽，陈桓免晏婴。\n为公翻左汉，尚觉寸丹明。",
        "dynasty": "宋",
        "collection_info": null
    },
    {
        "uuid": "034f2482ef9c95360e570ca7e67857e4",
        "title": "丞相大观文马公先生挽词三首  其二",
        "author": "方回",
        "content": "病笃辞台席，明年遂失襄。\n少容公展布，岂遽国危亡。\n此老为微子，吾君类偃王。\n欺孤木绵鬼，寸斩亦何伤。",
        "dynasty": "宋",
        "collection_info": null
    },
    {
        "uuid": "3f18df6b169699981a488ac37cc5e824",
        "title": "丞相大观文马公先生挽词三首  其三",
        "author": "方回",
        "content": "天地干戈阻，门生合会丧。\n谓传和相钵，有腼陆公庄。\n衰钝辜陶冶，危疑去庙廊。\n空怀精卫意，无奈海茫茫。",
        "dynasty": "宋",
        "collection_info": null
    },
    {
        "uuid": "728e8ce23f65f3e81ebf8fbf80bf32bc",
        "title": "上南行十二首  其一",
        "author": "方回",
        "content": "初过城南门，即过城下渡。\n岂无小笋舆，未若且徒步。\n霜重船板滑，水涸岸石露。\n我老人不识，小让樵者路。",
        "dynasty": "宋",
        "collection_info": null
    },
    {
        "uuid": "c4377f063bfd32fda83fbcbf86297094",
        "title": "上南行十二首  其二",
        "author": "方回",
        "content": "历险极可畏，升高宜少休。\n岭水东西分，终亦归同流。\n臧获相尔汝，借竈燃枯槱。\n五里一酌酒，聊以娱兹游。",
        "dynasty": "宋",
        "collection_info": null
    },
    {
        "uuid": "4e37f917f8f3bc276402272ba57fa37c",
        "title": "上南行十二首  其三",
        "author": "方回",
        "content": "我不上南山，垂近四十载。\n山中花瓢翁，尚与山俱在。\n据高瞰人世，昔田今为海。\n道傍魏公亭，柱化础亦败。",
        "dynasty": "宋",
        "collection_info": null
    },
    {
        "uuid": "bd3ca356b52e4765fdd8e7b688791762",
        "title": "上南行十二首  其四",
        "author": "方回",
        "content": "七里南山边，更作三里程。\n十里旧榷界，双桥酒有声。\n身老友朋尽，事殊时代更。\n茅店迷处所，饮徒眠九京。",
        "dynasty": "宋",
        "collection_info": null
    },
    {
        "uuid": "899f2eac66aa3c43e5c12fa43b5a37eb",
        "title": "上南行十二首  其五",
        "author": "方回",
        "content": "金焦大小孤，号为天下奇。\n繄此水中岑，突兀颇似之。\n千古几洚水，蛟龙不能移。\n寄言瓮牖士，守道当如兹。",
        "dynasty": "宋",
        "collection_info": null
    },
    {
        "uuid": "2d7882084b08a734c31516f9bb8170d9",
        "title": "上南行十二首  其六",
        "author": "方回",
        "content": "溪北曰富登，溪南曰富代。\n其西曰泽富，富固人所爱。\n民贫今已极，名实殊不对。\n此村名杏村，杏花果安在。",
        "dynasty": "宋",
        "collection_info": null
    },
    {
        "uuid": "5a854ee5217f58e94d7a21e2bd2b5b49",
        "title": "上南行十二首  其七",
        "author": "方回",
        "content": "昔闻马粪巷，今涉牛矢岭。\n无牛亦无矢，步步入佳境。\n望我端人居，时焉一引领。\n亦如马粪边，王谢芳更永。",
        "dynasty": "宋",
        "collection_info": null
    },
    {
        "uuid": "50acd38b854441df4fb4b57c73cbc685",
        "title": "上南行十二首  其八",
        "author": "方回",
        "content": "叶有义谓何，根有即叶有。\n登岭问地名，强辨果是否。\n我观松柏竹，青青黄落后。\n叶有有此叶，可以观此守。",
        "dynasty": "宋",
        "collection_info": null
    },
    {
        "uuid": "750a1a0f49444ecdd81cc4fc5dd4ad9b",
        "title": "上南行十二首  其九",
        "author": "方回",
        "content": "斯人近云亡，华算八十四。\n登堂拜画像，衣冠昂古制。\n有子身不死，科名今九世。\n焉知三家村，乃见万乘器。",
        "dynasty": "宋",
        "collection_info": null
    },
    {
        "uuid": "f861e479d7b09cbcd3dcad45cea91928",
        "title": "上南行十二首  其一○",
        "author": "方回",
        "content": "弃官逃世名，居此深谷中。\n谷深夜更深，剧谈滋无穷。\n照壁书灯青，煨炉茶火红。\n门外晓鷄鸣，天地号霜风。",
        "dynasty": "宋",
        "collection_info": null
    },
    {
        "uuid": "a4cd28db244ca55e02645939d4f9fb97",
        "title": "上南行十二首  其一一",
        "author": "方回",
        "content": "君子贵淡交，不在杯炙间。\n主人苦留客，因辞乃得还。\n中道逢故旧，酒肉又如山。\n半醉可以去，岂不知时艰。",
        "dynasty": "宋",
        "collection_info": null
    },
    {
        "uuid": "23ad89755c7d12428ca3298888dacfde",
        "title": "上南行十二首  其一二",
        "author": "方回",
        "content": "谈笑復谈笑，竟忘早与晚。\n翩翻凌深波，恍惚度层巘。\n醉身但觉轻，归路不知远。\n人生常如兹，百年亦易遣。",
        "dynasty": "宋",
        "collection_info": null
    },
    {
        "uuid": "16dce13a8facb7532e66b1e4a3e4f22d",
        "title": "岁尽即事三首  其一",
        "author": "方回",
        "content": "閒门空宇日萧萧，天地无情鬓转凋。\n政使面颜成菜色，未应官职爱冰条。\n藏山竹简光阴短，寄陇梅枝信息遥。\n不寐夜窗听风雪，枯肠殊欠一樽浇。",
        "dynasty": "宋",
        "collection_info": null
    },
    {
        "uuid": "e98b4fbdbb6086aaa8f52ae127c34d21",
        "title": "岁尽即事三首  其二",
        "author": "方回",
        "content": "七里滩西更上滩，十年生事一渔竿。\n故人共骇霜毛短，俗子犹嫌铁面寒。\n雪屋五更天地独，梅诗一句古今难。\n虚名浪得真何用，空使先生刻肺肝。",
        "dynasty": "宋",
        "collection_info": null
    },
    {
        "uuid": "ff767eef6192f192d3ff82f7bba446d3",
        "title": "岁尽即事三首  其三",
        "author": "方回",
        "content": "干戈汹涌一年间，酒债何时可尽还。\n盗起屡煽邻县火，军兴全赭近城山。\n天阴体倦金疮痛，岁俭家寒藿食艰。\n最苦梅开厌求索，柴扉草舍不容关。",
        "dynasty": "宋",
        "collection_info": null
    },
    {
        "uuid": "c25813f2d9756e4cb62c7730a50fa5c3",
        "title": "倚梅观雪",
        "author": "方回",
        "content": "空山浩浩朔风吹，萧飒如蓬两鬓垂。\n独倚寒梅看远雪，合呼美酒赋新诗。\n剡舟地逈何由往，陇驿天遥亦谩思。\n忽忆立年湖上事，金樽银笔永无期。",
        "dynasty": "宋",
        "collection_info": null
    },
    {
        "uuid": "778a7f52eaba84f67a7f76d4dbb1a31c",
        "title": "再赋倚梅观雪以前诗太哀故",
        "author": "方回",
        "content": "清莫清哉亦壮哉，茅庐何自致琼瑰。\n江南胜赏无如雪，天下难题最是梅。\n剪水玉蛾能送瑞，司花青帝想怜才。\n老臣诗就天颜喜，叩齿当空酹一杯。",
        "dynasty": "宋",
        "collection_info": null
    },
    {
        "uuid": "114b3144bf24e7bbff3c86380d8606ea",
        "title": "梅",
        "author": "方回",
        "content": "玉楼仙去老逋坡，天下诗人奈尔何。\n茅舍一枝元不少，水村千树未为多。\n力排杀气回元造，善保阳神养内和。\n暗处寻香疏认影，可容冶思羡凌波。",
        "dynasty": "宋",
        "collection_info": null
    },
    {
        "uuid": "208a3f5355e6bd0bf851b6de4a4380fe",
        "title": "雪",
        "author": "方回",
        "content": "老面临高不畏风，尘寰一变蕊珠宫。\n骤难金碧茅茨别，预喜蝗螟瘴疠空。\n至洁独凝羣物表，太和元在极寒中。\n绝怜诗骨能禁许，惟有梅梢肖此翁。",
        "dynasty": "宋",
        "collection_info": null
    },
    {
        "uuid": "a584b30632e4e2fa5433e1e9d574ee6e",
        "title": "十二月二十八日立春次韵王山长俊甫",
        "author": "方回",
        "content": "余生橄榄蠖求伸，久作屠酥最后人。\n万事不关閒处眼，三朝聊喜岁前春。\n草芽地已回生意，雪霁天应念小民。\n船活东游君决计，何当同载自由身。",
        "dynasty": "宋",
        "collection_info": null
    },
    {
        "uuid": "b0568052ea26f13a3d22b059eee45577",
        "title": "辛卯元日三首  其一",
        "author": "方回",
        "content": "六十年前五岁儿，梦魂历历万艰危。\n数声春雨微中酒，绝好梅花大欠诗。\n老病自应无世味，退修焉用要人知。\n十兄弟行唯身在，未可全狂且半痴。",
        "dynasty": "宋",
        "collection_info": null
    },
    {
        "uuid": "7208c0363d9fd759e8aca2e19a83524a",
        "title": "辛卯元日三首  其二",
        "author": "方回",
        "content": "回首同庚五岁孙，老夫老矣尚何言。\n一生酒债兼诗债，数亩花园半菜园。\n雨泞谓难来贺客，马嘶谁忽顾閒门。\n倏无骤有真天相，径为茅柴覆瓦樽。",
        "dynasty": "宋",
        "collection_info": null
    },
    {
        "uuid": "4b261b0f45780007f31c195b1ef985d0",
        "title": "辛卯元日三首  其三",
        "author": "方回",
        "content": "十年争席听渔樵，办着心情耐寂寥。\n老觉岁华殊易迈，愁嫌日晷似难消。\n纵无诗句题桃板，也有春光到柳条。\n何限贵人近俱殀，镇长穷健不逍遥。",
        "dynasty": "宋",
        "collection_info": null
    },
    {
        "uuid": "d0b24411929585179bf6d79af4679494",
        "title": "寄题九华苏君明甫梦牛亭",
        "author": "方回",
        "content": "融融洩洩非烟雾，金门玉堂严陛枑。\n上帝高居朝百灵，神人真官俨无数。\n九华种德萱堂仙，许傍红云听韶頀。\n琼林宴罢偃霓旌，诏赐麒麟引归路。\n似牛非牛斯何祥，梦觉生此玉树郎。\n渥洼汗马实非马，洛洞髯珠谁谓羊。\n天上真龙世莫测，例晦头角韬晶光。\n梦中之牛颇类此，岂果噉刍甘服箱。\n忠臣事君比蝼蚁，慈父爱子号豚犬。\n鸠雎夫妇雁兄弟，託物取象意微婉。\n冉耕伯牛司马牛，大贤名字何赫烜。\n得非此母奇此儿，他年负重能致远。\n绣舆羽卫归蓬莱，奇征异兆犹昭回。\n作亭大刻梦牛记，银黄上冢兼荣哀。\n函关道士驾西迈，万岁树精焉在哉。\n邂逅便当知止足，拽转鼻头归去来。",
        "dynasty": "宋",
        "collection_info": null
    },
    {
        "uuid": "0b873e3bbc9b3dd1c1c13ea89ce971b1",
        "title": "寄仇仁近白廷玉张仲实京口当涂江阴三学正兼述新岁阴雨春寒有怀",
        "author": "方回",
        "content": "同时纠正诸侯学，铛脚相邻总鉅邦。\n足可养廉三斛米，未妨温故一灯窗。\n有人北面求宗旨，无事东流送大江。\n向道紫阳山色好，何为不肯泝溪泷。",
        "dynasty": "宋",
        "collection_info": null
    },
    {
        "uuid": "7d3e715387cac096e96ece3cfb8d0575",
        "title": "六十五春寒吟七首  其一",
        "author": "方回",
        "content": "日日春寒昼掩扉，惊嗟六十五年非。\n未为白傅同州起，犹胜坡翁海外归。\n斗分军兴羣盗作，浙乡水患细民饥。\n忍穷苟活犹閒管，痛惜残梅万点飞。",
        "dynasty": "宋",
        "collection_info": null
    },
    {
        "uuid": "24d82aaa9548c43839bb9887298702a5",
        "title": "六十五春寒吟七首  其二",
        "author": "方回",
        "content": "当是平生取数多，穷途无力战羣魔。\n二千石滥知州事，三十年羞进士科。\n人老决难重少壮，春寒毕竟渐晴和。\n筹来算往终无益，且傍残梅作醉歌。",
        "dynasty": "宋",
        "collection_info": null
    },
    {
        "uuid": "795723dca39550fa4b32782e1c66a920",
        "title": "六十五春寒吟七首  其三",
        "author": "方回",
        "content": "老眼閒中子细看，天公作剧故多端。\n雪占岁稔何曾稔，雨作春寒断是寒。\n酒尽闷多欢笑少，花开折易长成难。\n暮年不喜金仙说，到此心才悟六观。",
        "dynasty": "宋",
        "collection_info": null
    },
    {
        "uuid": "65424e05098a73eb25d08abb8f8f1747",
        "title": "六十五春寒吟七首  其四",
        "author": "方回",
        "content": "病骨春寒欠酒浇，关山满眼雁程遥。\n有人恨过江淹赋，何处魂堪宋玉招。\n六十五翁来日短，百千万事迅风飘。\n平生知己惊俱尽，一影穷山伴寂寥。",
        "dynasty": "宋",
        "collection_info": null
    },
    {
        "uuid": "be946769952b5591841387f34fd79b3d",
        "title": "六十五春寒吟七首  其五",
        "author": "方回",
        "content": "清晓林禽百种鸣，春寒渐暖变新声。\n向阳死草青先茁，解冻枯池绿再生。\n太子四门何足怪，麻姑三海自堪惊。\n回头最念儿童辈，不识灯宵旧太平。",
        "dynasty": "宋",
        "collection_info": null
    },
    {
        "uuid": "bc40e1f4d2e12b97f2fa7b8c1660e734",
        "title": "六十五春寒吟七首  其六",
        "author": "方回",
        "content": "性癖耽吟本不工，平生竟復坐诗穷。\n状头浪说三千字，举手行为七十翁。\n夜永自怜灯是伴，春寒最苦酒难中。\n王侯蝼蚁终同尽，便出阳神也落空。",
        "dynasty": "宋",
        "collection_info": null
    },
    {
        "uuid": "30de141d4db017818e2a04c3eb9e98d2",
        "title": "六十五春寒吟七首  其七",
        "author": "方回",
        "content": "知旧惊嗟踵丧亡，劣容此老据藜床。\n六旬有五犹穷健，百拙无双但醉狂。\n莳菜连畦终岁饱，种梅匝屋满家香。\n不须苦怨春寒恶，榾柮炉边味最长。",
        "dynasty": "宋",
        "collection_info": null
    },
    {
        "uuid": "b506a8d15dae6b3e1ba28c706f6a8df4",
        "title": "上元再题",
        "author": "方回",
        "content": "梅残万点路傍雪，桃露一班梢上红。\n惆怅六鳌山已去，了无情绪答春风。",
        "dynasty": "宋",
        "collection_info": null
    },
    {
        "uuid": "6091bd4dafd93ca6a6bf1d2d02287d57",
        "title": "送紫阳王山长俊甫如武林五首  其一",
        "author": "方回",
        "content": "干淳以后学无师，嘉绍厌厌士气衰。\n何等淫辞南岳稿，不祥妖谶晚唐诗。\n三风盍遣郑声放，一日忽惊周鼎移。\n欧九登庸柳七弃，昭陵曾筑太平基。",
        "dynasty": "宋",
        "collection_info": null
    },
    {
        "uuid": "ead0b09a99d7e6ea34f43f4eff5167f4",
        "title": "送紫阳王山长俊甫如武林五首  其二",
        "author": "方回",
        "content": "纷纷肉食笑儒冠，頼有吾徒耐岁寒。\n心远要期来哲共，眼高不受俗书瞒。\n樽前笑语窥胸次，灯下工夫见笔端。\n好向故都求益友，归时敢作去时看。",
        "dynasty": "宋",
        "collection_info": null
    },
    {
        "uuid": "b38c246c74260085c015cfb8d95e7416",
        "title": "送紫阳王山长俊甫如武林五首  其三",
        "author": "方回",
        "content": "战鼙征骑汹人寰，此道烟昏雾晦间。\n万世难磨朱氏学，一官来管紫阳山。\n穷冬硕果何曾食，沧海明珠不再还。\n能作春霆启幽蛰，终身我亦巷瓢颜。",
        "dynasty": "宋",
        "collection_info": null
    },
    {
        "uuid": "2f08950580b262a88a4c6a42afe5c91c",
        "title": "送紫阳王山长俊甫如武林五首  其四",
        "author": "方回",
        "content": "儒风扫地久堪哀，谁与前朝养祸胎。\n真魏无年乔郑寿，杜游不作董丁来。\n游魂葛岭人方醉，转盼陈桥业遽灰。\n頼是紫阳书尚在，不随迁鼎委蒿莱。",
        "dynasty": "宋",
        "collection_info": null
    },
    {
        "uuid": "1ab3f3d11b0232d988f04c65e8c6385c",
        "title": "送紫阳王山长俊甫如武林五首  其五",
        "author": "方回",
        "content": "钱塘湖上试经过，便似秦淮玉树歌。\n突兀楼台新佛剎，依稀灯火旧沙河。\n士皆戎服骈鞍马，女尚宫粧拂黛蛾。\n我欲同君理轻棹，苏堤呼酒酹东坡。",
        "dynasty": "宋",
        "collection_info": null
    },
    {
        "uuid": "0fe5a779687cf44dcfd4fe696fcd95fb",
        "title": "寄赵宾旸二首  其一",
        "author": "方回",
        "content": "秀亭山下旧吾庐，十二年邻长者居。\n近别復经三换历，相疏不寄一行书。\n诸郎已了婚姻未，所至堪怜盗贼余。\n老我种瓜生事拙，想君更苦食无鱼。",
        "dynasty": "宋",
        "collection_info": null
    },
    {
        "uuid": "2048e33ebc3e77ad0e64f19565046f97",
        "title": "寄赵宾旸二首  其二",
        "author": "方回",
        "content": "才疏意广道难行，深入穷山隠姓名。\n自分一瓢终陋巷，谁知五马昔专城。\n去年是处兴兵甲，此老无人问死生。\n忽忆杜微今七十，寄声聊见不忘情。",
        "dynasty": "宋",
        "collection_info": null
    },
    {
        "uuid": "ed8c0916a730c840eb44f1d33f1ce8e9",
        "title": "不寐十首  其一",
        "author": "方回",
        "content": "清寒雪夜天，欹枕暗灯前。\n总为多思虑，常令少睡眠。\n着书传后世，讲学绍先贤。\n老死将无日，空閒十二年。",
        "dynasty": "宋",
        "collection_info": null
    },
    {
        "uuid": "591b25ebcedd0065729f303990f4fe88",
        "title": "不寐十首  其二",
        "author": "方回",
        "content": "孤灯深夜半，何乃抚床为。\n道左时难料，心方世岂知。\n孰刊前代史，肯作近人诗。\n黠鬼应相笑，干坤一老痴。",
        "dynasty": "宋",
        "collection_info": null
    },
    {
        "uuid": "4913cd6a3a97602d098536853186c650",
        "title": "不寐十首  其三",
        "author": "方回",
        "content": "暮年无寐意，灯与影应知。\n谁復名三叛，空劳赋五噫。\n今人难与语，来世尚堪期。\n准易扬雄业，真成覆瓿为。",
        "dynasty": "宋",
        "collection_info": null
    },
    {
        "uuid": "aea0bc95d404406db70676eb76c5ba3a",
        "title": "不寐十首  其四",
        "author": "方回",
        "content": "无寐復无寐，自知仍自知。\n少狂今始悔，宿疾尚堪医。\n雪水消残酒，灯花送好诗。\n元龙湖海气，老矣復何施。",
        "dynasty": "宋",
        "collection_info": null
    },
    {
        "uuid": "b8fe8005712f8e97ab53a62984a4f10e",
        "title": "不寐十首  其五",
        "author": "方回",
        "content": "世间无限事，总不属閒人。\n必欲伸公论，宁如爱老身。\n武成难尽信，泰誓尚非真。\n卫府公闾语，何哉彼鬼神。",
        "dynasty": "宋",
        "collection_info": null
    },
    {
        "uuid": "46fb891f382d708b795b65760c2d5d85",
        "title": "不寐十首  其六",
        "author": "方回",
        "content": "夜眠纔合眼，即见此诸公。\n骸骨已应朽，精神犹自通。\n老怀常忽忽，暮景极怱怱。\n知己恩难报，皇天识寸衷。",
        "dynasty": "宋",
        "collection_info": null
    },
    {
        "uuid": "d99a33f029586bfd6c543e9988829b61",
        "title": "不寐十首  其七",
        "author": "方回",
        "content": "雪声兼雨声，静听到残更。\n为底常无寐，宁当有不平。\n食多嫌气浊，衾薄觉神清。\n万古书灯眼，心常与共明。",
        "dynasty": "宋",
        "collection_info": null
    },
    {
        "uuid": "48ec1027479db476c72f49683b29b92f",
        "title": "不寐十首  其八",
        "author": "方回",
        "content": "涉世形容悴，违时嗜好偏。\n偶犹身未死，岂为己无眠。\n道丧文趋刻，谈高学类禅。\n申生真毙犬，望帝竟啼鹃。",
        "dynasty": "宋",
        "collection_info": null
    },
    {
        "uuid": "800f1a57f896443483a93dc871b7f6ce",
        "title": "不寐十首  其九",
        "author": "方回",
        "content": "竺国轮迴说，诬民断勿疑。\n还知已死后，即是未生时。\n六道何凭考，三身故强推。\n反终更原始，不寐试深思。",
        "dynasty": "宋",
        "collection_info": null
    },
    {
        "uuid": "018120e8c1b83d67140d3869062a6f46",
        "title": "不寐十首  其一○",
        "author": "方回",
        "content": "细字昏难读，孤灯冷独挑。\n黄虀余口味，白豆验心苗。\n玉枕方春梦，金门正早朝。\n先生唯默坐，窗外雨萧萧。",
        "dynasty": "宋",
        "collection_info": null
    },
    {
        "uuid": "e688875a958e1345611d03f1178a0602",
        "title": "寄题桐君祠",
        "author": "方回",
        "content": "问姓云何但指桐，桐孙终古与无穷。\n遥知学出神农氏，独欠书传太史公。\n可用有名留世上，定应不死在山中。\n休官老守惭高致，政恐犹难立下风。",
        "dynasty": "宋",
        "collection_info": null
    },
    {
        "uuid": "b0efcc8810ba776771565fc9e68460c3",
        "title": "徐制准挽辞",
        "author": "方回",
        "content": "纷纭钟鼎误公卿，孰与山林保令名。\n不共鹄袍争举业，早令熊辔绍诗声。\n人间倏忽惊兴废，物外从容了死生。\n何限貂蝉无葬地，一丘风月自佳城。",
        "dynasty": "宋",
        "collection_info": null
    },
    {
        "uuid": "5b37f538d6531be94d675cf8edf7dd7d",
        "title": "十二月二十日立春系癸巳岁予年已六十七白刘唱和有云共把十千沽一斗相看七十欠三年因此遣兴",
        "author": "方回",
        "content": "客途穷极亦陶然，自觉平生愧乐天。\n能办十千沽一斗，何知七十欠三年。\n日晴雪路初行处，春到椒盘未颂前。\n好念故园小儿女，团栾闻早醉花边。",
        "dynasty": "宋",
        "collection_info": null
    },
    {
        "uuid": "e4d3eaa1d542f9a1915205686e4a138a",
        "title": "癸巳元日年六十七",
        "author": "方回",
        "content": "生平矻矻短檠窗，晚节灰心殢酒缸。\n百岁三分新过二，十行一目旧无双。\n又惊客枕听春雨，即合归舟上浙江。\n未必樊迟劣颜子，故应学稼胜为邦。",
        "dynasty": "宋",
        "collection_info": null
    },
    {
        "uuid": "7a4dbbb874b09713995893d0c0c740b4",
        "title": "元日小雨",
        "author": "方回",
        "content": "红垂灯穗倍常明，缓缓晴须作好晴。\n着柳春风微有色，催花夜雨细无声。\n炉香早起蹒跚拜，杯酒朋来潋滟倾。\n一日一诗旧年例，新年一日两诗成。",
        "dynasty": "宋",
        "collection_info": null
    },
    {
        "uuid": "26255f31e1f70bd93544ae822bb6ee63",
        "title": "初六日过湖",
        "author": "方回",
        "content": "长于花担看梅花，不访山巅问水涯。\n世换湖光无减少，时来春色与增加。\n荒榛德佑权臣宅，老树咸平处士家。\n一醉第三桥畔酒，佳蔬菜更美鱼虾。",
        "dynasty": "宋",
        "collection_info": null
    },
    {
        "uuid": "7796b29fd52902a44f1434795396fe52",
        "title": "放夜",
        "author": "方回",
        "content": "深夜楼前笑语譁，禁街钟鼓暂停挝。\n冶游谑浪非吾事，富足欢娱有几家。\n春酒可能融鬓雪，书灯独自照梅花。\n黄柑犹见昇平物，四十年前客永嘉。",
        "dynasty": "宋",
        "collection_info": null
    },
    {
        "uuid": "0edc2f1e16b84bd84b45f41f662b5ac9",
        "title": "观灯小酌十四夜半大风而雨",
        "author": "方回",
        "content": "皓月微红映落霞，试呼樽酒答年华。\n柑为天下无双果，梅是春前第一花。\n自古良辰难得友，暂时老子不思家。\n夜深忽作大风雨，乐事元来亦未奢。",
        "dynasty": "宋",
        "collection_info": null
    },
    {
        "uuid": "028ce4b1b1d8070976f7122a17e1cb9c",
        "title": "追怀甲戌清明宇文信仲知郡大卿同尤张二倅过予小园赏花",
        "author": "方回",
        "content": "甲戌清明鬓未翁，邦君过我小园中。\n牡丹初喜开千朵，劫火何知付一空。\n展转干戈春梦断，凄凉风雨客途穷。\n九原可作应垂涕，今日前时事不同。",
        "dynasty": "宋",
        "collection_info": null
    },
    {
        "uuid": "8cd3aa1a511b0be518ecc11938647395",
        "title": "数日项颊颧咽肿痛髪中有疮",
        "author": "方回",
        "content": "有生必死理之常，酒到何为不举觞。\n未问刘伶坟上土，何妨张咏鬓边疮。\n叔和解诀行尸脉，仲景工言越婢汤。\n知命吾当谢医药，服膺参也战兢章。",
        "dynasty": "宋",
        "collection_info": null
    },
    {
        "uuid": "4d3438004cc05508cbc450dbf80d3a14",
        "title": "春寒久病",
        "author": "方回",
        "content": "似觉今年太坎轲，春寒无策与降魔。\n断支酒费贫如故，细读医书病更多。\n客梦乡关心破碎，好花时节雨消磨。\n时人岂识衣冠会，清朗兰亭晋永和。",
        "dynasty": "宋",
        "collection_info": null
    },
    {
        "uuid": "ddb1f27f9bc55c6f7dbcb1af3f53d7c1",
        "title": "送徐如心如婺源三十韵",
        "author": "方回",
        "content": "之子成春服，欢言驾出游。\n残红三月路，迭翠万山州。\n夏后乘輴泽，轩皇炼药丘。\n旷平初渺莽，屈曲渐深幽。\n比县干戈偃，诸村盗贼收。\n室庐还旧贯，邸店竞新修。\n蚕月门多鐍，秧田草尽耰。\n画龙沽肆古，槛虎驿程修。\n天目蟠根远，王干设险遒。\n径纡横巨石，涧洁见游鯈。\n岳势攀衡霍，星文摘斗牛。\n桑麻敦本业，笋蕨胜珍羞。\n谷冷长杉密，冈温早茗抽。\n宣平何处在，太白此中求。\n仙墅丹池火，僧庐野竹秋。\n农谈通稗史，骚咏入樵讴。\n楚雨三江外，吴云五岭头。\n夕阳彭蠡浦，潮水浙河流。\n西望番君国，东思越相州。\n孰云民俗俭，政尔士风优。\n舆隶知周孔，章缝盛鲁邹。\n圣贤一道续，天地四书留。\n阙里瞻庠序，师臣拜冕旒。\n永怀枌梓故，能奠藻芹不。\n灵顺王封庙，华光佛氏楼。\n端能无鬼责，焉所匪神庥。\n矧是儒家彦，初非贾客俦。\n诗材工捃摭，意匠极雕锼。\n佳句垂千古，浮荣等一沤。\n吾家紫阳下，肯作寄书邮。",
        "dynasty": "宋",
        "collection_info": null
    },
    {
        "uuid": "3b0dae2951f26ced6ffd06aa05728b72",
        "title": "三月三日西湖第三桥四首  其一",
        "author": "方回",
        "content": "北曲南歌日日新，红粧不逐落红春。\n网鱼野老何曾觑，岂是心肠木石人。",
        "dynasty": "宋",
        "collection_info": null
    },
    {
        "uuid": "bc8c7d16e7f13b9b3e5cc082f1767f8b",
        "title": "三月三日西湖第三桥四首  其二",
        "author": "方回",
        "content": "正月桥西卖酒家，柳初青眼草初芽。\n重来红紫随风雨，犹有野田黄菜花。",
        "dynasty": "宋",
        "collection_info": null
    },
    {
        "uuid": "1d4150aca98339289399e1128539113c",
        "title": "三月三日西湖第三桥四首  其三",
        "author": "方回",
        "content": "尽道西湖久寂寥，红栏干落但空桥。\n细思未有苏堤日，且把閒愁着酒浇。",
        "dynasty": "宋",
        "collection_info": null
    },
    {
        "uuid": "482c94e9b26937c347308f7efb68588d",
        "title": "三月三日西湖第三桥四首  其四",
        "author": "方回",
        "content": "野蔌随宜酒半醺，富儿盘馔拥红裙。\n兰亭会上无丝竹，芥蔕区区笑右军。",
        "dynasty": "宋",
        "collection_info": null
    },
    {
        "uuid": "d9bab5086b685cf2393fe9f72d005326",
        "title": "寒热不调病一月余",
        "author": "方回",
        "content": "不肯中和按故常，膈痰鼻涕更头疡。\n尘飞泥涴三春尽，热熯寒僵一月强。\n乍把酒杯嫌药气，屡翻诗卷写医方。\n年年忆得古人语，端午绵衣未可藏。",
        "dynasty": "宋",
        "collection_info": null
    },
    {
        "uuid": "0b0744dd3d529f45ddf28a3c9d28df54",
        "title": "病后夏初杂书近况十首  其一",
        "author": "方回",
        "content": "含桃豌豆喜尝新，罂粟花边已送春。\n岂谓单衣挥扇手，仍为败絮拥炉身。\n唾壶甫换痰仍满，药贴多夸料不真。\n火热冰寒但绝欲，世间疫疠本无神。",
        "dynasty": "宋",
        "collection_info": null
    },
    {
        "uuid": "9d7a730f508a2a9d9c0c49b95b480dc8",
        "title": "病后夏初杂书近况十首  其二",
        "author": "方回",
        "content": "怯寒重着旧绵裘，已见盆栽坼绛榴。\n自厌一春常服药，忽惊半月不梳头。\n画评懒与痴儿辨，诗序难禁晚进求。\n带砺有盟犹未保，当时谁识种瓜侯。",
        "dynasty": "宋",
        "collection_info": null
    },
    {
        "uuid": "3db6d32816a3192bec29885dd4e880bf",
        "title": "病后夏初杂书近况十首  其三",
        "author": "方回",
        "content": "骎骎七十保余龄，鱼眼无眠夜夜醒。\n魂梦不迷神女雨，形容欲似老人星。\n参同契注房中术，归去来辞座右铭。\n却笑空王太肤浅，张皇浪说八师经。",
        "dynasty": "宋",
        "collection_info": null
    },
    {
        "uuid": "17ea37c4bad53214520bc3faa569142b",
        "title": "病后夏初杂书近况十首  其四",
        "author": "方回",
        "content": "客楼卧病过花时，老态如狂復似痴。\n甚欲不餐烟火食，颇能时赋草茅诗。\n余生自晓寸关尺，他日谁传髓骨皮。\n少许青梅倾斗酒，心醒貌醉尔焉知。",
        "dynasty": "宋",
        "collection_info": null
    },
    {
        "uuid": "025c22019ee7d31eafd05f1a97c2b3a8",
        "title": "病后夏初杂书近况十首  其五",
        "author": "方回",
        "content": "初扫蚕今欲茧时，无朝无暮雨垂垂。\n渔家长价蓑衣贵，种户流涎麦饭迟。\n跬步过从难跋涉，等閒脱着繫安危。\n肉芝石髓身中有，可向山灵遽朵颐。",
        "dynasty": "宋",
        "collection_info": null
    },
    {
        "uuid": "9229f11b76866cfa8a009567da2e08e6",
        "title": "病后夏初杂书近况十首  其六",
        "author": "方回",
        "content": "六年三潦困余黎，谁识他年旧浙西。\n靡有孑遗何可忽，不知归去果安之。\n属方理屋又闻漏，垂欲出门仍畏泥。\n家在穷山乱云外，自惭无策救儿饥。",
        "dynasty": "宋",
        "collection_info": null
    },
    {
        "uuid": "e9bc8e7a7a6bd1dc2e06715b6c01d051",
        "title": "病后夏初杂书近况十首  其七",
        "author": "方回",
        "content": "今年春夏极穷忙，日检医书校药方。\n甫得木瓜治膝肿，又须荆芥沐头疡。\n一生辛苦身多病，四至平和脉尚强。\n寿及龟堂老睦守，不难万首富诗囊。",
        "dynasty": "宋",
        "collection_info": null
    },
    {
        "uuid": "2710677bef81a66c654f4a60c12cd292",
        "title": "病后夏初杂书近况十首  其八",
        "author": "方回",
        "content": "富儿肥马跃雕鞍，同伴何由识木兰。\n拄杖扶携元未老，交床随逐本无官。\n三叉路口人心异，百尺楼头客眼寒。\n黠鬼老狐足妖怪，架中閒摘旧书看。",
        "dynasty": "宋",
        "collection_info": null
    },
    {
        "uuid": "c9b6a6a1ce2359073a1c21362a56030a",
        "title": "病后夏初杂书近况十首  其九",
        "author": "方回",
        "content": "妙年刚谓世无愁，汗漫猖狂万里游。\n梦裏讲经天竺国，醉中横笛岳阳楼。\n散花女已无踪矣，老树精今尚在不。\n咋舌噬脐更摇手，颜瓢曾瑟外何求。",
        "dynasty": "宋",
        "collection_info": null
    },
    {
        "uuid": "afc5ab704306c876cf99e9659b27861c",
        "title": "病后夏初杂书近况十首  其一○",
        "author": "方回",
        "content": "一切牵缠断孟劳，何金为带紫为袍。\n老从杨柳樱桃去，醉肯螟蛉蜾蠃豪。\n共庆龙从干五会，谁工雉食鼎三膏。\n折腰彭泽不归去，未必东坡肯和陶。",
        "dynasty": "宋",
        "collection_info": null
    },
    {
        "uuid": "4591af83b7b0d85e0f4963c4eb02bd72",
        "title": "有感",
        "author": "方回",
        "content": "玩透羲爻未画前，今时天即古时天。\n回空其庶亦其庶，轲死不传焉不传。\n积愤淫伤诗未削，暗筹微婉史谁编。\n继周百世民彝在，岂为兴亡有变迁。",
        "dynasty": "宋",
        "collection_info": null
    },
    {
        "uuid": "751cc7f6f26249a3ad39d419e68910da",
        "title": "呈阎子静廉访翰学二首  其一",
        "author": "方回",
        "content": "先生谁解与传神，写向吾诗似亦亲。\n文字老坡真学士，丰姿太白谪仙人。\n明庭瑞彩陈圭璧，治世奇祥出凤麟。\n一道澄清非所凂，湖山暂此岸纶巾。",
        "dynasty": "宋",
        "collection_info": null
    },
    {
        "uuid": "4563f0eb29a94b1d15715a1801efa469",
        "title": "呈阎子静廉访翰学二首  其二",
        "author": "方回",
        "content": "文星炯炯照勾吴，草诏金銮旧老儒。\n今□□公高北斗，后身白傅到西湖。\n要途未若閒官乐，心服□□貌敬殊。\n臭味果能有投合，及门岂在急抠趋。",
        "dynasty": "宋",
        "collection_info": null
    },
    {
        "uuid": "17771ebd27c52efcb4e64ae41a0b9f38",
        "title": "送医工郭耕道",
        "author": "方回",
        "content": "上古三皇轩农羲，天始有柱地有基。\n腹虚与实疗民饥，心塞与开植民彝。\n保民性命专厥司，握生杀权名曰医。\n万事万物有偶奇，一阴一阳之所为。\n五运六气相参差，流行百骸敷四肢。\n河堤蚁窍如针锥，荣卫微爽颠不治。\n沉裏浮表数及迟，指下难明审毫釐。\n能肉其骨扶其危，神圣工巧古所推。\n汴梁凯旋并门师，代州之郭天下知。\n半留中原半南移，大方脉科三百朞。\n黄金台边驿骑驰，大树古巷传言丝。\n趣装北上扬喜眉，药囊香细温风吹。\n肘后之秘神护持，本草我亦一二窥。\n素问难经手曾披，但于一事似有疑。\n左右心肝肾肺脾，女人反此背看之。\n叔和脉经无此辞，託名为诀翻支离。\n尺盛尺弱分两岐，句拙语俗意有疵。\n举世附和莫钳锤，惟晁公武能辨兹。\n欲攀易牙别渑淄，郭侯去矣不可羁。\n丹砂赤箭参朮芝，豕苓鸡壅败鼓皮。\n百发百中谨所施，楼护侯鲭勿涎垂。\n弘景当有还山期，赠行聊效黄庭诗。",
        "dynasty": "宋",
        "collection_info": null
    },
    {
        "uuid": "5341853046af56c87330395eebb93b04",
        "title": "四月十二日饮陆君用见山堂",
        "author": "方回",
        "content": "砚几书床茂树间，花深竹密地宽閒。\n绿阴正是浓时节，遮尽人家只见山。",
        "dynasty": "宋",
        "collection_info": null
    },
    {
        "uuid": "875f1756ef4f3c8c58e81769c56a3369",
        "title": "何仁甫作室日生男",
        "author": "方回",
        "content": "筑室肇闻开吉卜，弄璋恰喜共良辰。\n千间广厦连云起，一颗明珠入掌新。\n撰上梁文焉用我，作汤餠客可无人。\n门闾如此须高大，他日能容驷马轮。",
        "dynasty": "宋",
        "collection_info": null
    },
    {
        "uuid": "478e921cc36279ceebd951fc96dfa561",
        "title": "送徐似之归新城",
        "author": "方回",
        "content": "趁潮小缓转船头，不枉湖山十日留。\n喜得阎徐二学士，为传佳句过中州。",
        "dynasty": "宋",
        "collection_info": null
    },
    {
        "uuid": "79073148e27c539a5770246b908573e0",
        "title": "午节",
        "author": "方回",
        "content": "年年节与物相符，笋已成竿燕欲雏。\n客裏不知端午近，卖花担上见菖蒲。",
        "dynasty": "宋",
        "collection_info": null
    },
    {
        "uuid": "465367677626a6fb23077dff7a3f9c83",
        "title": "送和仲宽寿阳尉",
        "author": "方回",
        "content": "青衫淝水去，亦足慰高年。\n县以州名寿，官于尉号仙。\n战场潜鬼火，耕野起人烟。\n綵棒无劳设，蒲轮下九天。",
        "dynasty": "宋",
        "collection_info": null
    },
    {
        "uuid": "b057b6cb16c202aaf0f922ef15bdb605",
        "title": "五月初十日病体少苏",
        "author": "方回",
        "content": "仙棋一局烂樵柯，尘世纷纷梦幻多。\n病起镜中非復我，愁来酒外更无它。\n逍遥悟解参庄叟，矍铄形容谢伏波。\n忽省明朝又生日，暮年归计欲如何。",
        "dynasty": "宋",
        "collection_info": null
    },
    {
        "uuid": "a4d8e9dab744b3743a01605d46ade33c",
        "title": "是日大雨水涨",
        "author": "方回",
        "content": "三桥北畔清湖水，双塔西边晓日楼。\n展转愈知吾事拙，因循復作半年留。\n海风石首随潮上，梅雨航船入市浮。\n时节不殊荣悴异，腐儒杯酒暂忘忧。",
        "dynasty": "宋",
        "collection_info": null
    },
    {
        "uuid": "17e6df9c23ab98967b96faef9cc1f28a",
        "title": "癸巳生日二首  其一",
        "author": "方回",
        "content": "夜来终日雨如倾，晓起楼头喜渐晴。\n血气衰微吾道胜，慾心死绝此身生。\n一区宅愧先人业，万首诗垂后世名。\n蚊喙收声蛙不吠，忽闻邻柳送啼鶑。",
        "dynasty": "宋",
        "collection_info": null
    },
    {
        "uuid": "1e2852469963fb4d806ad0be5fac9472",
        "title": "癸巳生日二首  其二",
        "author": "方回",
        "content": "倚楼历历算行藏，囏阻颠危暗自伤。\n垂近七旬天所借，孰怜三岁父云亡。\n岭南蛊毒千山雾，燕北毡寒六月霜。\n殿榜郡符皆画餠，空余骨痛似金疮。",
        "dynasty": "宋",
        "collection_info": null
    },
    {
        "uuid": "8cd461325bbc969c6441ca065fcacadd",
        "title": "生日再书",
        "author": "方回",
        "content": "汤餠随缘和醤酰，六年三潦念民饥。\n重逢白髪人生日，愿见黄梅雨止时。\n诗好远过千岁寿，家贫深负五男儿。\n许身稷契杜陵老，岂谓残生乃至斯。",
        "dynasty": "宋",
        "collection_info": null
    },
    {
        "uuid": "5faa32953d8895406a6051674f47dc78",
        "title": "用五男儿再赋",
        "author": "方回",
        "content": "每于生日赋新诗，似觉今年老更痴。\n窃谓齐公千驷马，岂如陶氏五男儿。\n能拚久客常沉醉，不念全家惯忍饥。\n七十尚争三屈指，挂冠一纪此差奇。",
        "dynasty": "宋",
        "collection_info": null
    },
    {
        "uuid": "460b20cecaedb17134b70342af0227de",
        "title": "赠医士清溪居士丘通甫",
        "author": "方回",
        "content": "乃翁挟艺专淮乡，使死者生危不亡。\n远如扁鹊师长桑，又如近世庞安常。\n所交者谁龙虎骧，真李临淮郭汾阳。\n军门出入一药囊，精兵十万无金疮。\n参苓硝石雄附姜，补泻虚实调炎凉。\n晚择所从遨真扬，郄家太尉王东床。\n有子有子跨竈郎，半夜衣传肘后方。\n清溪居士清名香，心欲识面形参商。\n迩来解后古余杭，其言亹亹慨以慷。\n七表八裏谁能详，三部九候吾独臧。\n八十一难声琅琅，素问灵枢腹为箱。\n望形察色起仆僵，馘俘二竖完膏肓。\n伤寒足脉根膀胱，过经七日妖灾禳。\n度彼没溺君为航，浅学不识空望洋。\n若有人兮云锦裳，饮君一剂寿而康。\n赠君诗篇金玉相，贯月夜虹光燄长。\n干坤六合何茫茫，生民性命孰翕张。\n惟将惟相惟医良，良将无人战卒戕。\n良相无人贤士藏，良医无人彭作殇。\n焉得万笔千缣缃，屈君着书肩岐黄。",
        "dynasty": "宋",
        "collection_info": null
    },
    {
        "uuid": "089ecee81574522d17792e9dfedf5664",
        "title": "次韵徐容斋赠丘通甫",
        "author": "方回",
        "content": "绝如山谷赠初君，奇绝新诗妙绝文。\n斥逐三彭精异术，破除二竖奏元勋。\n千茎白雪难重少，一匕玄霜幸见分。\n可惜向来缺参请，按摩搬运漫辛勤。",
        "dynasty": "宋",
        "collection_info": null
    },
    {
        "uuid": "637ce2a15c8dbb97e3c06c398225384a",
        "title": "梅雨大水",
        "author": "方回",
        "content": "积年梅雨动兼旬，咎证源源殆有因。\n狐假虎威饶此辈，鼠穿牛角念吾民。\n涎流白饭难侥倖，汗滴青秧浪苦辛。\n曲许乖龙啖梁燕，何如饥溺拯穷人。",
        "dynasty": "宋",
        "collection_info": null
    },
    {
        "uuid": "87a320e0f3fb24535cfd9615de0a063a",
        "title": "五月九日甲子至月望庚午大雨水不已十首  其一",
        "author": "方回",
        "content": "夜半观天象，无星定肯晴。\n河流兼市没，船势与楼平。\n未杀漂摇意，仍添飒洒声。\n人膏饫鱼鼈，真宰忍忘情。",
        "dynasty": "宋",
        "collection_info": null
    },
    {
        "uuid": "21c775b4adfbcf748d7d7572198d016d",
        "title": "五月九日甲子至月望庚午大雨水不已十首  其二",
        "author": "方回",
        "content": "波浪冒原田，羣鱼不自全。\n返常真足怪，行险绝堪怜。\n骤作乘时快，遄成失势颠。\n儿童拾鳗鳝，争着柳枝穿。",
        "dynasty": "宋",
        "collection_info": null
    },
    {
        "uuid": "1ab860774a83ba529a11cfba0fbffa12",
        "title": "五月九日甲子至月望庚午大雨水不已十首  其三",
        "author": "方回",
        "content": "陆走无非水，楼居併是泥。\n褰裳难跋涉，执盖困扶携。\n国虑白圭壑，城危智伯堤。\n旸乌果安在，转觉漏天低。",
        "dynasty": "宋",
        "collection_info": null
    },
    {
        "uuid": "6932bd165f09d7ebb88202a2f2db4560",
        "title": "五月九日甲子至月望庚午大雨水不已十首  其四",
        "author": "方回",
        "content": "江南梅子雨，骚客古今愁。\n岂意连年夏，频妨庶事秋。\n为鱼民自痛，食肉尔何忧。\n衰老那禁得，看天独倚楼。",
        "dynasty": "宋",
        "collection_info": null
    },
    {
        "uuid": "08e288818a1c8ee2a17a2e9a76d4d4a0",
        "title": "五月九日甲子至月望庚午大雨水不已十首  其五",
        "author": "方回",
        "content": "能免尧捐瘠，端由稷播艰。\n民生频不竞，世故政相关。\n穴蚁移楼杪，田蛙产竈间。\n丰凶卜檐溜，半月响潺湲。",
        "dynasty": "宋",
        "collection_info": null
    },
    {
        "uuid": "9ff418ef88e06c83ad62797121c66fee",
        "title": "五月九日甲子至月望庚午大雨水不已十首  其六",
        "author": "方回",
        "content": "眼待稻花看，青苗浸急湍。\n万家应恸哭，五月更恒寒。\n政尔千仓足，犹云一饭难。\n凶灾忽如此，容易便平安。",
        "dynasty": "宋",
        "collection_info": null
    },
    {
        "uuid": "e76ebce3c96566505213abcff56375ba",
        "title": "五月九日甲子至月望庚午大雨水不已十首  其七",
        "author": "方回",
        "content": "蒸渍衣巾醭，拘挛臂膝顽。\n老身何足恤，时事自多艰。\n井满瓢堪汲，船高树可攀。\n苍生百万亿，性命雨旸间。",
        "dynasty": "宋",
        "collection_info": null
    },
    {
        "uuid": "adc2f65d27054488e571cc970748b9f2",
        "title": "五月九日甲子至月望庚午大雨水不已十首  其八",
        "author": "方回",
        "content": "平地惊胥怒，滔天类鲧湮。\n稍低三板水，不活百城人。\n已拚过从绝，徒工徙倚频。\n鹄形无白粲，蜂起有黄巾。",
        "dynasty": "宋",
        "collection_info": null
    },
    {
        "uuid": "4d9e30b044f2902d8accb991863c3430",
        "title": "五月九日甲子至月望庚午大雨水不已十首  其九",
        "author": "方回",
        "content": "今日云霄客，何人禹稷思。\n树高堪避溺，稻尽底充饥。\n苦口非吾事，衰躯异昔时。\n东溟容有限，细读后山诗。",
        "dynasty": "宋",
        "collection_info": null
    },
    {
        "uuid": "022eece6639ed37b31b760ed88aff8bd",
        "title": "五月九日甲子至月望庚午大雨水不已十首  其一○",
        "author": "方回",
        "content": "西湖湖外水，汹涌入城流。\n比户升高阁，通衢塞大舟。\n学泅儿辈喜，绝爨老夫忧。\n会见蹄涔涸，鱼虾悔浪游。",
        "dynasty": "宋",
        "collection_info": null
    },
    {
        "uuid": "c88d7d93156e1c1e2f22c7a52486513f",
        "title": "十六日水退雨不已次受益韵二首  其一",
        "author": "方回",
        "content": "暑雨民咨怨，由来直匪今。\n湿能蒸病骨，滴欲碎归心。\n积水连村郭，前途昧浅深。\n雄风楚台上，谁且独披襟。",
        "dynasty": "宋",
        "collection_info": null
    },
    {
        "uuid": "a5f963a5a04033a4a8b4c9a26cee9443",
        "title": "十六日水退雨不已次受益韵二首  其二",
        "author": "方回",
        "content": "七年逢四潦，苟活到于今。\n每值月离毕，难逢木守心。\n江兼湖共满，忧与恨俱深。\n万顷青秧没，田家泪湿襟。",
        "dynasty": "宋",
        "collection_info": null
    },
    {
        "uuid": "61995b73141763b2ce618395ac623a25",
        "title": "再用前韵",
        "author": "方回",
        "content": "此事谁知我，他年岂料今。\n棋残才有眼，灯暗欲无心。\n衰老常为客，山林故自深。\n忘形侣猿鹤，可待整冠襟。",
        "dynasty": "宋",
        "collection_info": null
    },
    {
        "uuid": "2346d7b2e733e9c04bc797adfdaec12b",
        "title": "十七十八日犹雨",
        "author": "方回",
        "content": "浮云几万里，白日闷晴晖。\n稍觉波涛缩，犹闻点滴微。\n两旬捐破扇，五月着寒衣。\n老病忧时事，高门马自肥。",
        "dynasty": "宋",
        "collection_info": null
    },
    {
        "uuid": "8eede7a9af2cdbc389b627a135f72830",
        "title": "十九日始晴",
        "author": "方回",
        "content": "今日檐仍滴，何人胆不寒。\n晒帆船尚湿，扫市路才干。\n造化玄机转，生灵死命完。\n传闻睦东馆，楼阁付惊湍。",
        "dynasty": "宋",
        "collection_info": null
    },
    {
        "uuid": "9e7a8b8b394fde903be3f24d1892c83c",
        "title": "次韵受益苦雨二首  其一",
        "author": "方回",
        "content": "乃者黄梅近，朝朝以雨书。\n将无作人鲊，孰不困河鱼。\n近郡淹城郭，连村浸室庐。\n何当与奇术，辟谷驾飞车。",
        "dynasty": "宋",
        "collection_info": null
    },
    {
        "uuid": "24b6f5ace35c73f14bd651e4381f6997",
        "title": "次韵受益苦雨二首  其二",
        "author": "方回",
        "content": "甘泽关民命，随时不在多。\n滴穿檐下石，烂倒水中荷。\n天有凶荒岁，人无政事科。\n诚心能抚字，乖气转为和。",
        "dynasty": "宋",
        "collection_info": null
    },
    {
        "uuid": "71665c60bb86b67a66c7e4b6e8a12ec8",
        "title": "湖上喜晴",
        "author": "方回",
        "content": "人閒尘不到，别是一清凉。\n雨足千峰净，风熏百草香。\n阴森穿茂密，汩㶁泝深长。\n想见吴中路，连天尽绿秧。",
        "dynasty": "宋",
        "collection_info": null
    },
    {
        "uuid": "56533f5a553bf58808945b4b46f26d7a",
        "title": "次韵受益喜晴二首  其一",
        "author": "方回",
        "content": "谁扶一轮日，与扫万重云。\n水已落数尺，田犹收几分。\n大钧回叶气，疏网削深文。\n尔饭堪餬口，忍为梁上君。",
        "dynasty": "宋",
        "collection_info": null
    },
    {
        "uuid": "6699712764ab3431927844a3361850c4",
        "title": "次韵受益喜晴二首  其二",
        "author": "方回",
        "content": "高楼晓气清，钟鼓报新晴。\n乍覩阳乌色，频闻喜鹊声。\n纵难期上熟，差足慰深耕。\n忍见民穷极，唯宜岁事成。",
        "dynasty": "宋",
        "collection_info": null
    },
    {
        "uuid": "8bec95a891a8e9d48d37d24811690c9f",
        "title": "次韵阎学士靖轩赠受益山居二首  其一",
        "author": "方回",
        "content": "十里方诸影绿鬟，空蒙潋滟一窗间。\n天河不洗读书眼，未可同君上此山。",
        "dynasty": "宋",
        "collection_info": null
    },
    {
        "uuid": "b1674ba2dd14e8cabc632e5bd3c2f50e",
        "title": "次韵阎学士靖轩赠受益山居二首  其二",
        "author": "方回",
        "content": "八月涛江五月湖，画图一见粟生肤。\n君家奄有两奇观，更觉天真胜画图。",
        "dynasty": "宋",
        "collection_info": null
    },
    {
        "uuid": "feb7c8ba242dd775854fab93cfd02b95",
        "title": "十九日甲戌晴己卯晚又雨二首  其一",
        "author": "方回",
        "content": "稍復桥痕旧，俄惊础汗非。\n岂宜真汹涌，止可略霏霺。\n河伯毋流毒，云师幸霁威。\n劣能驱暑气，即愿吐晴晖。",
        "dynasty": "宋",
        "collection_info": null
    },
    {
        "uuid": "65343045377946887291dd99b71811e4",
        "title": "十九日甲戌晴己卯晚又雨二首  其二",
        "author": "方回",
        "content": "吴郡传犹庶，严滩报可惊。\n田中车水出，城上驾船行。\n旅屋仍簁漏，穷檐用盎盛。\n幸而有雷电，此雨不难晴。",
        "dynasty": "宋",
        "collection_info": null
    },
    {
        "uuid": "6aa5f5ded119213ba02f093683dcabcb",
        "title": "二十五日庚辰连作暴雨即霁",
        "author": "方回",
        "content": "昨日占天色，心知有异同。\n甫能湖水绿，不合晓霞红。\n龙挟滂沱过，蝇惊霹雳空。\n斯须即开霁，共快楚台风。",
        "dynasty": "宋",
        "collection_info": null
    },
    {
        "uuid": "3f7b14f548bfade7a6fb8babc1f67953",
        "title": "赠淳邑风水山人何君",
        "author": "方回",
        "content": "谁保南阳百世阡，控颐别颊每堪怜。\n发丘郎将焉容御，裸葬王孙幸获全。\n何所不如围即墨，厥今安在像祁连。\n小诗更举樊崇事，好与慈孙孝子传。",
        "dynasty": "宋",
        "collection_info": null
    },
    {
        "uuid": "2c2b6c233609f26b7f595442ba6a44fd",
        "title": "题陈正之兰亭",
        "author": "方回",
        "content": "十六迴更癸丑春，兰亭临本尚如新。\n学书良易人难学，聊喜他乡见似人。",
        "dynasty": "宋",
        "collection_info": null
    },
    {
        "uuid": "0238cb40e0d76d7243628481173e35cf",
        "title": "病中夜思",
        "author": "方回",
        "content": "垂及七旬叟，行将三伏时。\n归期秋未定，病势夜尤危。\n眼困终难寐，心明尚可医。\n阴寒伺阳燠，间隙不容丝。",
        "dynasty": "宋",
        "collection_info": null
    },
    {
        "uuid": "ed2e6c86ea2cf01009ed4da6251b4b84",
        "title": "次韵金直卿夏夜",
        "author": "方回",
        "content": "楼高夜独吟，鑑古復筹今。\n不竞当知命，无瑕在养心。\n人声钟后绝，天影水中深。\n风槛微凉处，时时一正襟。",
        "dynasty": "宋",
        "collection_info": null
    },
    {
        "uuid": "65ac39a777b1d4967f6f06f2b3fc2c75",
        "title": "题李提举心远轩",
        "author": "方回",
        "content": "心远渊明拟问之，悠然身世见山时。\n强名真意元无物，缘底忘言更有诗。\n宇宙襟怀千斛酒，王侯勋业一枰棋。\n古来大隠在朝市，可待休官办菊篱。",
        "dynasty": "宋",
        "collection_info": null
    },
    {
        "uuid": "a55ad9e4994f177a03112d60676df1c2",
        "title": "题张长卿竹梅用苏黄各二句",
        "author": "方回",
        "content": "西湖处士骨应槁，不復龙蛇看挥扫。\n是谁招此断肠魂，竹外一枝斜更好。",
        "dynasty": "宋",
        "collection_info": null
    },
    {
        "uuid": "2a84485f162cd281ba7b53b2c2e92d74",
        "title": "六月二十九夜",
        "author": "方回",
        "content": "小阁微凉上，閒人半醉中。\n双明萤度水，一向柳拖风。\n委曲聊随俗，艰难敢讳穷。\n香山吾不逮，犹胜杜陵翁。",
        "dynasty": "宋",
        "collection_info": null
    },
    {
        "uuid": "b1cd1f660748a7e4d9efdafa39975621",
        "title": "七月初一日早起",
        "author": "方回",
        "content": "太白星初上，参旗井钺连。\n新秋知几日，酷暑极今年。\n足不能离地，心常欲契天。\n水乡差得稔，亢旱念山田。",
        "dynasty": "宋",
        "collection_info": null
    },
    {
        "uuid": "b748dd5c22f60b7e3a371f8e33dcb859",
        "title": "楼夜",
        "author": "方回",
        "content": "危栏空阔上，牛斗转天心。\n为底常无寐，频来故独临。\n船声终夜静，楼影半河阴。\n诗就忘工拙，随宜莫苦吟。",
        "dynasty": "宋",
        "collection_info": null
    },
    {
        "uuid": "df534814460c04625935d0ad81654ed1",
        "title": "呈赵左丞",
        "author": "方回",
        "content": "迩年士夫乏廉称，或以廉称不称能。\n兼廉且能毅且弘，嗟我有眼见未曾。\n君侯妙年翔鲲鹏，横击海宇无与朋。\n孝事其亲行有恒，移忠于君德日昇。\n胸中朗彻水月澄，笔端变化云雾蒸。\n惠者怀之威者惩，内作心膂外股肱。\n浙右艰食何频仍，六年三潦岁不登。\n劝分之意极哀矜，坐使粒价不敢腾。\n馁腹再果僵復兴，今秋大稔稻没塍。\n长吏于民无弋矰，如寒与裘暑与冰。\n老夫昔也霜后鹰，即今仅似痴冻蝇。\n一纪不仕閒如僧，少陵日困籴五升。\n犹此客窗吟孤灯，往哉一见贤左丞。",
        "dynasty": "宋",
        "collection_info": null
    },
    {
        "uuid": "ee65caa40776eb97cf916562792f6a0b",
        "title": "观丧事",
        "author": "方回",
        "content": "悠悠谁到百年身，百万杭民一聚薪。\n棺内棺前争几许，挽郎自是白鬚人。",
        "dynasty": "宋",
        "collection_info": null
    },
    {
        "uuid": "cc43f7d0c31562b0d85f5e21060d8653",
        "title": "中秋雨",
        "author": "方回",
        "content": "瘴疠干戈脱此生，一隅略见旧承平。\n上元灯火中秋月，但苦人心不肯晴。",
        "dynasty": "宋",
        "collection_info": null
    },
    {
        "uuid": "c603b690497b6cebede791780a27e1c8",
        "title": "代次韵闻砧",
        "author": "方回",
        "content": "谁家秋夜捣衣声，遥忆良人在戍营。\n野宿貔貅天一角，树移乌鹊月三更。\n怨怀想像闺中切，逸韵悠扬枕上清。\n砧杵催成岁迟暮，抚时亦觉壮心惊。",
        "dynasty": "宋",
        "collection_info": null
    },
    {
        "uuid": "91974eae48bbf10a6bbc433f9d4865f3",
        "title": "送临安洪行之次鲜于伯几韵",
        "author": "方回",
        "content": "丈夫志四方，出户无万里。\n焉能缩如蜗，鬰鬰久居此。\n于思今子骏，落笔甫友美。\n衮褒一字难，何独赏之子。\n勿谓貌甚尫，力可拔象齿。\n隘哉招海柳，讵识子路喜。\n橄榄政復苦，异彼道傍李。\n岂其谏涂开，可口不见纪。\n峨峨黄金台，梯飈凌太紫。\n大川楫方舟，明堂栋文梓。\n新丰马周足，斗酒可以洗。",
        "dynasty": "宋",
        "collection_info": null
    },
    {
        "uuid": "6bdf9fcb70e9f69526690c3e7e033f3e",
        "title": "八月二十九日雨霁玩古兰",
        "author": "方回",
        "content": "积雨不可出，五日无盐酰。\n纵復有雨具，出门将告谁。\n兹辰復何辰，明窗漏晴曦。\n我有古猗兰，瓦斛以莳之。\n举世无识者，惟有秋蝶知。\n紫穗密匼匝，雪茸纷葳蕤。\n国香袭衣袖，坚坐神自怡。\n微咏韩子操，长歌湘纍词。\n空庖不遑省，聊足忘调饥。",
        "dynasty": "宋",
        "collection_info": null
    },
    {
        "uuid": "ab4018ecdeba09dc8441f9566ffb1743",
        "title": "九月初四日大风雨近重阳无酒夜成二首  其一",
        "author": "方回",
        "content": "怕见秋深秋又深，青灯白髪厌愁霖。\n百年剩几重阳日，万事都无一称心。\n自揣老怀饶感慨，可须佳节强登临。\n在陈自郐哦韩句，敢望空罍有浊斟。",
        "dynasty": "宋",
        "collection_info": null
    },
    {
        "uuid": "e45ac40808dc491d95f5c59c53384e03",
        "title": "九月初四日大风雨近重阳无酒夜成二首  其二",
        "author": "方回",
        "content": "秋霖欲洗庾公尘，不管楼头客恨新。\n塞雁又为江左客，菊花曾识晋时人。\n百年虚谷先生老，一纪严州太守贫。\n几向客中度重九，苦无佳句答良辰。",
        "dynasty": "宋",
        "collection_info": null
    },
    {
        "uuid": "fe111334255e37022673f266305d47b0",
        "title": "猗兰秋思三首  其一",
        "author": "方回",
        "content": "猗兰奕叶晓疏晴，栩栩秋光小蝶轻。\n皂翅绣花三五点，庾郎无句画难成。",
        "dynasty": "宋",
        "collection_info": null
    },
    {
        "uuid": "0b5c9caad05d1552d3f96724d28d0920",
        "title": "猗兰秋思三首  其二",
        "author": "方回",
        "content": "绿叶枝头紫粟丛，素花抽雪细茸茸。\n国香政要枯如腊，旋买离骚置册中。",
        "dynasty": "宋",
        "collection_info": null
    },
    {
        "uuid": "0c95e3a4b74af841a4c4014845fdcb58",
        "title": "猗兰秋思三首  其三",
        "author": "方回",
        "content": "老子今年忽不贫，价方玉佩有兰纫。\n一枝半朵悬衣带，肯羡腰间大羽人。",
        "dynasty": "宋",
        "collection_info": null
    },
    {
        "uuid": "4dc9d29b8d13d3bf5bf70bbd8d15c2bd",
        "title": "晚晴",
        "author": "方回",
        "content": "油泥方滑道，返照隔楼明。\n年已如秋老，心犹爱晚晴。\n鼓刀宁异遇，带索定徒行。\n倚遍阑干夜，寒砧处处声。",
        "dynasty": "宋",
        "collection_info": null
    },
    {
        "uuid": "8c88b52458b63d5a87aeb690d3575d51",
        "title": "九日汪元卿送酒亦有相拉者以病嗽不出",
        "author": "方回",
        "content": "紫兰黄菊园丁送，亦有邻翁送酒来。\n何忽于斯须煮药，不然夫岂怯衔杯。\n登高朋友空相觅，抱病情怀未易开。\n过了重阳更堪醉，霜天螃蟹小春梅。",
        "dynasty": "宋",
        "collection_info": null
    },
    {
        "uuid": "c9b655f530188f83d7ee1f1ecff32748",
        "title": "九月十二日得蟹小酌",
        "author": "方回",
        "content": "莫欺虚谷太凄凉，短髪频搔意自长。\n万古江山宜晚景，一番宇宙更秋光。\n东篱把菊非尘世，左手持螯可醉乡。\n二物于吾犹莫逆，达人何日不重阳。",
        "dynasty": "宋",
        "collection_info": null
    },
    {
        "uuid": "fa17bd155377cefd723407107a42a228",
        "title": "赠相士王秀溪",
        "author": "方回",
        "content": "不惜佳人国为倾，髑髅头盖野狐精。\n丈夫更有何郎粉，老眼须君业镜明。",
        "dynasty": "宋",
        "collection_info": null
    },
    {
        "uuid": "380a4a397b829529e9a5e086d26de5ba",
        "title": "松江使君张周卿致泖口蟹四十辈",
        "author": "方回",
        "content": "松江太守今贤侯，喜有螃蟹无监州。\n左手持螯右杯酒，文章政事第一流。\n吴田今年十分秋，各执稻穗朝厥酋。\n初生琐细类蟛𧑅，既长魁巨肩蝤蛑。\n渔父横江竹为断，照夜纷纭灯火乱。\n取之一蟹胜一蟹，尖美于团十月半。\n怒目横行敢抗虎，宜尔就擒堕烹爨。\n黄堂不忍专俊味，遣饷不减锦绣段。\n老夫菜肠久雷鸣，忽四十辈来峥嵘。\n得公宰相三斗鼻吸之醋，剉我坡仙一年好景之橙。\n金脐雪脆手自擘，何必牛炙兼羊羹。\n馋拏涎攫快一醉，焉待将糖而弥躁，带糟而微生。\n一诗往谢张夫子，莫怪无厌犹未已。\n内黄侯承津致矣，但欠青州从事耳。",
        "dynasty": "宋",
        "collection_info": null
    }
]