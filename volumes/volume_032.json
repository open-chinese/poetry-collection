[
    {
        "uuid": "20dc7032794cadc660b6732e33af808d",
        "title": "献王大夫二首 一",
        "author": "方干",
        "content": "都缘声价振皇州，高卧中条不自由。\n早副急征来凤沼，常陪内宴醉龙楼。\n锵金五字能援笔，钓玉三年信直钩。\n必恐借留终不遂，越人相顾已先愁。",
        "dynasty": "唐",
        "collection_info": null
    },
    {
        "uuid": "75603fb82c5630c1b30e947d24e54529",
        "title": "献王大夫二首 二",
        "author": "方干",
        "content": "功成犹自更行春，塞路旌旗十里尘。\n只用篇章为教化，不知夷夏望陶钧。\n金章照耀浮光动，玉面生狞细步匀。\n历任圣朝清峻地，至今依是少年身。",
        "dynasty": "唐",
        "collection_info": null
    },
    {
        "uuid": "e9698449b699dabdc73cdb2d947ba0b2",
        "title": "赠五牙山人洗修白",
        "author": "方干",
        "content": "变通唯在片时间，此事全由一粒丹。\n若取寿长延至易，如嫌地远缩何难。\n先生阔别能轻举，弟子纔来学不飡。\n箧裏生尘是闲药，外沾犹可救衰残。",
        "dynasty": "唐",
        "collection_info": null
    },
    {
        "uuid": "d6bf7d69eef39d3ab4d1237fd5c81803",
        "title": "处州献卢员外",
        "author": "方干",
        "content": "纔下轺车即岁丰，方知盛德与天通。\n清声渐出寰瀛外，喜气全归教化中。\n落地遗金终日在，经年滞狱当时空。\n直缘后学无功业，不虑文翁不至公。",
        "dynasty": "唐",
        "collection_info": null
    },
    {
        "uuid": "dfc58a44b03d99b3c541cba5460cca4f",
        "title": "石门瀑布",
        "author": "方干",
        "content": "奔倾漱石亦喷苔，此是便随元化来。\n长片挂岩轻似练，远声离洞咽于雷。\n气含松桂千枝润，势画云霞一道开。\n直是银河分派落，兼闻碎滴溅天台。",
        "dynasty": "唐",
        "collection_info": null
    },
    {
        "uuid": "98ff539dc48b40afca5d0fb588ebe4e3",
        "title": "题仙岩瀑布呈陈明府",
        "author": "方干",
        "content": "方知激蹙与喷飞，直恐古今同一时。\n远壑流来多石脉，寒空扑碎作凌澌。\n谢公岩上衝云去，织女星边落地迟。\n聚向山前更谁测，深沈见底是澄漪。",
        "dynasty": "唐",
        "collection_info": null
    },
    {
        "uuid": "9a6425d84dc33ad772dae6271c1b2395",
        "title": "赠山阴崔明府",
        "author": "方干",
        "content": "用心何况两衙间，退食孜孜亦不闲。\n压酒晒书犹检点，修琴取药似交关。\n笙歌入夜舟中月，花木知春县裏山。\n平叔正堪汤饼试，风流不合问年颜。",
        "dynasty": "唐",
        "collection_info": null
    },
    {
        "uuid": "b008c9e4547b23616795f8d0a3137241",
        "title": "山井",
        "author": "方干",
        "content": "滟滟湿光凌竹树，寥寥清气袭衣襟。\n不知测穴通潮信，却讶轻涟动镜心。\n夜久即疑星影过，早来犹见石痕深。\n辘轳用智终何益，抱瓮遗名亦至今。",
        "dynasty": "唐",
        "collection_info": null
    },
    {
        "uuid": "dc8f4828f42a5f871338f94de23b4545",
        "title": "偶作",
        "author": "方干",
        "content": "直为篇章非动众，遂令轩盖不经过。\n未妨溪上泛渔艇，又为门前张雀罗。\n夜学事须凭雪照，朝厨争奈绝烟何。\n若于岩洞求伦类，今古疎愚似我多。",
        "dynasty": "唐",
        "collection_info": null
    },
    {
        "uuid": "f3969d384d2a7ec382fbe6381b1a4004",
        "title": "贼退后赠刘将军",
        "author": "方干",
        "content": "非唯吴起与穰苴，今古推排尽不如。\n白马知无髀上肉，黄巾泣向箭头书。\n二年战地成桑茗，千里荒榛作比闾。\n功业更多身转贵，伫看幢节引戎车。",
        "dynasty": "唐",
        "collection_info": null
    },
    {
        "uuid": "57d5f296457d427692be2c54d7e98606",
        "title": "感时三首 一",
        "author": "方干",
        "content": "不觉年华似箭流，朝看春色暮逢秋。\n正嗟新冢垂青草，便见故交梳白头。\n虽道了然皆是梦，应还达者即无愁。\n破除生死须齐物，谁向穹苍问事由。",
        "dynasty": "唐",
        "collection_info": null
    },
    {
        "uuid": "79027e81ae7e8747477dba04a30bac3e",
        "title": "感时三首 二",
        "author": "方干",
        "content": "日乌往返无休息，朝出扶桑暮却迴。\n夜雨旋驱残热去，江风吹送早寒来。\n纔怜饮处飞花片，又见书边聚雪堆。\n莫恃少年欺白首，须臾还被老相催。",
        "dynasty": "唐",
        "collection_info": null
    },
    {
        "uuid": "4cf500a8f2861519a31b698ce2cab3da",
        "title": "感时三首 三",
        "author": "方干",
        "content": "世途扰扰復憧憧，真恐华夷事亦同。\n岁月自消寒暑内，荣枯尽在是非中。\n今朝犹作青襟子，明日还成白首翁。\n堪笑愚夫足纷竞，不知流水去无穷。",
        "dynasty": "唐",
        "collection_info": null
    },
    {
        "uuid": "902418f2ada8348446833997f9295c7c",
        "title": "牡丹",
        "author": "方干",
        "content": "不逢盛暑不衝寒，种子成丛用法难。\n醉眼若为抛去得，狂心更拟折来看。\n凌霜烈火吹无艳，裛露阴霞晒不干。\n莫道娇红怕风雨，经时犹自未凋残。",
        "dynasty": "唐",
        "collection_info": null
    },
    {
        "uuid": "6b5871836d42cd039d83e056cc385dd4",
        "title": "赠进士章碣",
        "author": "方干",
        "content": "织锦虽云用旧机，抽梭起样更新奇。\n何如且破望中叶，未可便攀低处枝。\n藉地落花春半后，打窗斜雪夜深时。\n此时才子吟应苦，吟苦鬼神知不知。",
        "dynasty": "唐",
        "collection_info": null
    },
    {
        "uuid": "13b5a44580e63b2b9e1a5af61ba066fe",
        "title": "与桐庐郑明府",
        "author": "方干",
        "content": "字人心苦达神明，何止重门夜不扃。\n莫道耕田全种秫，兼闻退食亦逢星。\n暎林顾兔停琴望，隔水寒猨驻笔听。\n却恐南山尽无石，南山有石合为铭。",
        "dynasty": "唐",
        "collection_info": null
    },
    {
        "uuid": "48c2aabcdf15de291da796ac5830e8eb",
        "title": "谢王大夫奏表",
        "author": "方干",
        "content": "非唯言下变荣衰，大海可倾山可移。\n如剖夜光归暗室，似驱春气入寒枝。\n死灰到底翻腾焰，朽骨随头却长肥。\n便杀微躬復何益，生成恩重报无期。",
        "dynasty": "唐",
        "collection_info": null
    },
    {
        "uuid": "3353af0344f497af38f45f3603e461b0",
        "title": "送道人归旧岩",
        "author": "方干",
        "content": "旧岩终副却归期，岩下有人应识师。\n目覩婴孩成老叟，手栽松柏有枯枝。\n前山低校无多地，东海浅于初去时。\n若把古今相比类，姓丁仙鹤亦如斯。",
        "dynasty": "唐",
        "collection_info": null
    },
    {
        "uuid": "a973280e38b3cd8c9e999c828f78bf94",
        "title": "送钱特卿赴职天台",
        "author": "方干",
        "content": "路入仙溪气象清，垂鞭树石罅中行。\n雾昏不见西陵岸，风急先闻瀑布声。\n山下县寮张乐送，海边津吏棹舟迎。\n诗家弟子无多少，唯只于余别有情。",
        "dynasty": "唐",
        "collection_info": null
    },
    {
        "uuid": "40bf96101772d8e89c55a478a783ddfc",
        "title": "题新竹",
        "author": "方干",
        "content": "青苔斸破植贞坚，细碧竿排郁眼鲜。\n小凤凰声吹嫩叶，短蛟龙尾褭轻烟。\n节环腻色端匀粉，根拔秋光暗长鞭。\n怪得入门肌骨冷，缀风黏月满庭前。",
        "dynasty": "唐",
        "collection_info": null
    },
    {
        "uuid": "2e7cc55e83af709d14b5ab1b717b3d06",
        "title": "哭王大夫",
        "author": "方干",
        "content": "俗人皆嫉谢临川，果中常情□□□。\n为政旧规方利国，降生直性已归天。\n岘亭惋咽知无极，渭曲馨香莫计年。\n从此心丧应毕世，忍看坟草读残篇。",
        "dynasty": "唐",
        "collection_info": null
    },
    {
        "uuid": "7dabab5b28ccb292184bf93be8e5b786",
        "title": "赠干素上人",
        "author": "方干",
        "content": "苦用贞心传弟子，即应低眼看公卿。\n水中明月无踪迹，风裏浮云可计程。\n庭际孤松随鹤立，窗间清磬学蝉鸣。\n料师多刦长如此，岂筭前生与后生。",
        "dynasty": "唐",
        "collection_info": null
    },
    {
        "uuid": "b3c9596ff1f4979ed7fe9030d2c178bd",
        "title": "题应天寺上方兼呈谦上人",
        "author": "方干",
        "content": "中天坐卧见人寰，峭石垂藤不易攀。\n晴卷风雷归故壑，夜和猿鸟锁寒山。\n势横绿野苍茫外，影落平湖潋滟间。\n师在西岩最高处，路寻之字见禅关。",
        "dynasty": "唐",
        "collection_info": null
    },
    {
        "uuid": "8331be3e506779297eecc8adb206ab8f",
        "title": "题法华寺绝顶禅家壁",
        "author": "方干",
        "content": "苍翠岧嶤逼窅冥，下方雷雨上方晴。\n飞流便向砌边挂，片月影从窗外行。\n驯鹿不知谁结侣，野禽都是自呼名。\n只应禅者无来去，坐看千山白髮生。",
        "dynasty": "唐",
        "collection_info": null
    },
    {
        "uuid": "f8e90747fad35570861e03799326e539",
        "title": "春日",
        "author": "方干",
        "content": "春去春来似有期，日高添睡是归时。\n虽将细雨催芦笋，却用东风染柳丝。\n重雾已应吞海色，轻霜犹自剉花枝。\n此时野客因花醉，醉卧花间应不知。",
        "dynasty": "唐",
        "collection_info": null
    },
    {
        "uuid": "ffd3593a8ba1c827d078e47754b38088",
        "title": "上越州杨严中丞",
        "author": "方干",
        "content": "连枝棣萼世无双，未秉鸿钧拥大邦。\n折桂早闻推独步，分忧暂辍过重江。\n晴寻凤沼云中树，思遶稽山枕上窗。\n试把十年辛苦志，问津求拜碧油幢。",
        "dynasty": "唐",
        "collection_info": null
    },
    {
        "uuid": "7bf284b087347f08986d7f9029393479",
        "title": "月",
        "author": "方干",
        "content": "桂轮秋半出东方，巢鹊惊飞夜未央。\n海上风云摇皓影，空中露气湿流光。\n斜临户牖通宵烛，迴照阶墀到晓霜。\n庾亮恃才高更逸，方闻墨翰已成章。",
        "dynasty": "唐",
        "collection_info": null
    },
    {
        "uuid": "01f80f487005d67aab9b62d4bf44a25a",
        "title": "早春",
        "author": "方干",
        "content": "运行元化不参差，四极中华共一时。\n正气纔随灰律变，残寒便被柳条欺。\n冰融大泽朝阳觉，草绿陈根夜雨知。\n不信风光疾于箭，年来年去变霜髭。",
        "dynasty": "唐",
        "collection_info": null
    },
    {
        "uuid": "561335d3a97529b652b2029fe8bbd948",
        "title": "对花",
        "author": "方干",
        "content": "清晓入花如步障，恋花行步步迟迟。\n含风欲绽中心朵，似火应烧外面枝。\n野客须𢬵终日醉，流莺自有隔年期。\n使君坐处笙歌合，便是列仙身不知。",
        "dynasty": "唐",
        "collection_info": null
    },
    {
        "uuid": "322edd02048186538656c10e07fd9af6",
        "title": "除夜",
        "author": "方干",
        "content": "玉漏斯须即达晨，四时吹转任风轮。\n寒灯短烬方烧腊，画角残声已报春。\n明日便为经岁客，昨朝犹是少年人。\n新正定数随年减，浮世惟应百遍新。",
        "dynasty": "唐",
        "collection_info": null
    },
    {
        "uuid": "d2ce1b93f163908c540ba692ab859c68",
        "title": "题松江驿",
        "author": "方干",
        "content": "便向中流出太阳，兼疑大岸逼浮桑。\n门前白道通丹阙，浪裏青山占几乡。\n帆势落斜依浦溆，钟声断续在沧茫。\n古今悉不知天意，偏把云霞媚一方。",
        "dynasty": "唐",
        "collection_info": null
    },
    {
        "uuid": "69ede81215e765eaba70f63f6473fc69",
        "title": "思桐庐旧居便送鉴上人",
        "author": "方干",
        "content": "莫道东南路不赊，思归一步是天涯。\n林中夜半双台月，洲上春深九里花。\n绿树遶村含细雨，寒潮背郭卷平沙。\n闻师却到乡中去，为我殷勤谢酒家。",
        "dynasty": "唐",
        "collection_info": null
    },
    {
        "uuid": "cc8df4c79616396c807931faed5c7c01",
        "title": "送僧归日本",
        "author": "方干",
        "content": "四极虽云共二仪，晦明前后即难知。\n西方尚在星辰下，东域已过寅卯时。\n大海浪中分国界，扶桑树底是天涯。\n满帆若有归风便，到岸犹须隔岁期。",
        "dynasty": "唐",
        "collection_info": null
    },
    {
        "uuid": "a524848c9f9310da3fd9d12f3902edee",
        "title": "宁国寺",
        "author": "方干",
        "content": "深僻孤高无四邻，白云明月自相亲。\n海中日出山先晓，世上寒轻谷未春。\n窗逼野溪闻唳鹤，林通村径见樵人。\n此时惟有雷居士，不厌[篮]舆去住频。",
        "dynasty": "唐",
        "collection_info": null
    },
    {
        "uuid": "2963ad25616bbdb06297d8ea7ac1ff2f",
        "title": "山中寄吴磻十韵",
        "author": "方干",
        "content": "莫问终休否，林中事已成。\n盘餐怜火种，岁计付刀耕。\n掬水皆花气，听松似雨声。\n书空翘足卧，避险侧身行。\n果傍闲轩落，蒲连湿岸生。\n禅生知见理，妻子笑无名。\n更拟教诗苦，何曾待酒清。\n石溪鱼不大，月树鹊多惊。\n砌下通樵路，窗间见县城。\n云山任重迭，难隔故交情。",
        "dynasty": "唐",
        "collection_info": null
    },
    {
        "uuid": "889387975114cabbd6f7ffeff270aa9e",
        "title": "嘉兴县内池阁",
        "author": "方干",
        "content": "指画应心成，周迴气象清。\n床前沙鸟语，案下锦鳞惊。\n细柳风吹旋，新荷露压倾。\n微芳缘岸落，迸笋入波生。\n舴艋舟中醉，莓苔径上行。\n高人莫归去，此处胜蓬瀛。",
        "dynasty": "唐",
        "collection_info": null
    },
    {
        "uuid": "2bae62894ef37cc3180c2998dabf01b5",
        "title": "镜湖西岛言事寄陶校书",
        "author": "方干",
        "content": "樵猎两三户，凋疎是近邻。\n风雷前壑雨，花木后嵒春。\n文字不得力，桑麻难救贫。\n山禽欺稚子，夜犬吠渔人。\n未必圣明代，长将云水亲。\n知音不延荐，何路出泥尘。",
        "dynasty": "唐",
        "collection_info": null
    },
    {
        "uuid": "a6b9b64f2cffa808a6288c567b09c5ad",
        "title": "赠赵崇侍御",
        "author": "方干",
        "content": "贵达合逢明圣日，风流又及少年时。\n才因出众人皆嫉，势欲摩霄自不知。\n正直早年闻苦节，从容此日见清规。\n却教鹦鹉呼桃叶，便遣婵娟唱竹枝。\n闲话篇章停烛久，醉迷歌舞出花迟。\n云鸿别有回翔便，应笑啁啾燕雀卑。",
        "dynasty": "唐",
        "collection_info": null
    },
    {
        "uuid": "1d51f78319a85f6f1949400b3ae390ed",
        "title": "叙龙瑞观胜异寄于尊师",
        "author": "方干",
        "content": "混元融结致功难，山下平湖湖上山。\n万倾涵虚寒潋滟，千寻耸翠秀孱颜。\n芰荷香入琴棊处，雷雨声离栋牖间。\n但有五云依鹤岭，曾无陆路向人寰。\n夜溪漱玉常堪听，仙树垂珠可要攀。\n若弃荣名便居此，自然浮浊不相关。",
        "dynasty": "唐",
        "collection_info": null
    },
    {
        "uuid": "a463aa19cc92e72f9de779648cfb2171",
        "title": "侯郎中新置西湖",
        "author": "方干",
        "content": "远近利民因智力，周迴润物像心源。\n菰蒲纵感生成惠，鳣鲔那占广大恩。\n潋滟清辉吞半郭，萦纡别派入遥村。\n砂泉遶石通山脉，岸木黏萍是浪痕。\n已见澄来连镜底，兼知极处浸云根。\n波涛不起时方泰，舟檝徐行日易昏。\n烟雾未应藏岛屿，凫鹥亦解避旌旛。\n虽云桃叶歌还醉，却被荷花笑不言。\n孤鹤必应思凤诏，凡鱼岂合在龙门。\n能将盛事添元化，一夕机谟万古存。",
        "dynasty": "唐",
        "collection_info": null
    },
    {
        "uuid": "a53ae5911f782acbb8c9ea995998428d",
        "title": "许员外新阳别业",
        "author": "方干",
        "content": "兰汀橘岛映亭台，不是经心即手栽。\n满阁白云随雨去，一池寒月逐潮来。\n小松出屋和巢长，新径通村避笋开。\n柳絮风前欹枕卧，荷花香裏棹舟迴。\n园中认叶封林草，檐下攀枝落野梅。\n莫恣高情求逸思，须防急诏用长材。\n若因萤火终残卷，便把渔歌送几杯。\n多谢郢中贤太守，常时谈笑许追陪。",
        "dynasty": "唐",
        "collection_info": null
    },
    {
        "uuid": "7b21cd4e4d70837a529e98f0d32c214e",
        "title": "李侍御上虞别业",
        "author": "方干",
        "content": "满目亭台嘉木繁，燕蝉吟语不为喧。\n昼潮势急吞诸岛，暑雨声迴露半村。\n真为援毫方掩卷，常因按曲便开尊。\n若将明月为俦侣，应把清风遗子孙。\n绣羽惊弓离果上，红鳞见饵出蒲根。\n寻君未要先敲竹，且棹渔舟入大门。",
        "dynasty": "唐",
        "collection_info": null
    },
    {
        "uuid": "9918719e06cea155a67d00dadb1ba4bb",
        "title": "题悬溜岩隐者居",
        "author": "方干",
        "content": "世人如要问生涯，满架堆床是五车。\n谷鸟暮蝉声四散，修篁灌木势交加。\n蒲葵细织团圆扇，薤叶平铺合沓花。\n却用水荷苞绿李，兼将寒井浸甘瓜。\n惯缘崄峭收松粉，常趂芳鲜掇茗芽。\n池上树阴随浪动，窗前月影被巢遮。\n坐云独酌杯盘湿，穿竹微吟路径斜。\n见说公卿访遗逸，逢迎亦是戴乌纱。",
        "dynasty": "唐",
        "collection_info": null
    },
    {
        "uuid": "e9057ccd743d05ee867c603affa14104",
        "title": "山中言事八韵寄李支使",
        "author": "方干",
        "content": "岂知经史深相悞，两鬓垂丝百事休。\n受业几多为弟子，成名一半作公侯。\n前时射鹄徒抛箭，此日求鱼未上钩。\n竹裏断云来枕上，岩边片月在床头。\n过庭急雨和花落，遶舍澄泉带叶流。\n缅想远书聆鹊喜，窥寻嘉果觉猿偷。\n旧诗改处空留韵，新酝尝来不满篘。\n阮瑀如能问寒馁，风光当日入沧洲。",
        "dynasty": "唐",
        "collection_info": null
    },
    {
        "uuid": "3020e66eef7bb71b390f4fbb40e19b66",
        "title": "山中言事寄赠苏判官",
        "author": "方干",
        "content": "寸心似火频求荐，两鬓如霜始息机。\n隔岸鸡鸣春耨去，邻家犬吠夜渔归。\n倚松长啸成疎拙，拂石欹眠绝是非。\n执爨纵曾炊橡实，纫针曾解补荷衣。\n常凭早月来张烛，亦假清风为掩扉。\n多是元瑜怜野贱，时迴车马发光辉。",
        "dynasty": "唐",
        "collection_info": null
    },
    {
        "uuid": "618dad9191aa498d81525a32bdc7bf6e",
        "title": "献王大夫",
        "author": "方干",
        "content": "高情不与俗人知，耻学诸生取桂枝。\n荀宋五言行世早，巢由三诏出溪迟。\n操心已在精微域，落笔皆成典诰词。\n一鹗难成燕雀伍，非熊本是帝王师。\n贤臣虽蕴经邦术，明主终无谏猎时。\n莫道百僚忧礼绝，兼闻七郡怕天移。\n直缘材力头头赡，专被文星步步随。\n不信重言通造化，须臾便可变荣衰。",
        "dynasty": "唐",
        "collection_info": null
    },
    {
        "uuid": "823e4675bd39d8c05e747a94d449dd25",
        "title": "浅井",
        "author": "方干",
        "content": "夜入明河星似少，曙摇澄碧扇风翻。\n细泉细脉难来到，应觉添瓶耗旧痕。",
        "dynasty": "唐",
        "collection_info": null
    },
    {
        "uuid": "e7376fc193917f6210b88c56a8437aa0",
        "title": "与徐温话别",
        "author": "方干",
        "content": "去去何时却见君，悠悠烟水似天津。\n明年今夜有明月，不是今年看月人。",
        "dynasty": "唐",
        "collection_info": null
    },
    {
        "uuid": "42dce73a48ae8f14aa662e58e9d8a664",
        "title": "出东阳道中作",
        "author": "方干",
        "content": "马首寒山黛色浓，一重重尽一重重。\n醉醒已在他人界，犹忆东阳昨夜钟。",
        "dynasty": "唐",
        "collection_info": null
    },
    {
        "uuid": "9ab180c2f186f2b874073691c7c59647",
        "title": "酬孙发",
        "author": "方干",
        "content": "锦价转高花更巧，能将旧手弄新梭。\n从来一字为褒贬，二十八言犹太多。",
        "dynasty": "唐",
        "collection_info": null
    },
    {
        "uuid": "227f6665d3cc4fdbc9b7b6777f896c41",
        "title": "送乡中故人",
        "author": "方干",
        "content": "少小与君情不疎，听君细话胜家书。\n如今若到乡中去，道我垂钩不钓鱼。",
        "dynasty": "唐",
        "collection_info": null
    },
    {
        "uuid": "76a9fd5e5b164dbf592ded4f682e25e1",
        "title": "思江南",
        "author": "方干",
        "content": "昨日草枯今日青，羇人又动望乡情。\n夜来有梦登归路，不到桐庐已及明。",
        "dynasty": "唐",
        "collection_info": null
    },
    {
        "uuid": "13be6c0d474c6d5930171122922e1d87",
        "title": "题宝林寺禅者壁",
        "author": "方干",
        "content": "邃岩乔木夏藏寒，床下云溪枕上看。\n台殿渐多山更重，却令飞去即应难。",
        "dynasty": "唐",
        "collection_info": null
    },
    {
        "uuid": "69798a9c854abdce8df15cd834de816c",
        "title": "过李羣玉故居",
        "author": "方干",
        "content": "讦直上书难遇主，衔冤下世未成翁。\n琴尊剑鹤谁将去，惟锁山斋一树风。",
        "dynasty": "唐",
        "collection_info": null
    },
    {
        "uuid": "244ac413388159f90ee0c919a453862c",
        "title": "题玉笥山强处士",
        "author": "方干",
        "content": "酒裏藏身嵒裏居，删繁自是一家书。\n世人呼尔为渔叟，尔学钓璜非钓鱼。",
        "dynasty": "唐",
        "collection_info": null
    },
    {
        "uuid": "504bdb99499dd469381cc2d1a177eac0",
        "title": "君不来",
        "author": "方干",
        "content": "远路东西欲问谁，寒来无处寄寒衣。\n去时初种庭前树，树已胜巢人未归。",
        "dynasty": "唐",
        "collection_info": null
    },
    {
        "uuid": "c11f0a27536b01a4494e0a58fdf46e89",
        "title": "经旷禅师旧院",
        "author": "方干",
        "content": "谷鸟散啼如有恨，庭花含笑似无情。\n更名变皃难休息，去去来来第几生。",
        "dynasty": "唐",
        "collection_info": null
    },
    {
        "uuid": "9a25a1efeb78937bf56808c162e488b9",
        "title": "江南闻新曲",
        "author": "方干",
        "content": "席上新声花下杯，一声声被拍声摧。\n乐工不识长安道，尽是书中寄曲来。",
        "dynasty": "唐",
        "collection_info": null
    },
    {
        "uuid": "92909b929b8ddb7b80477a316641586b",
        "title": "经故侯郎中旧居",
        "author": "方干",
        "content": "一朝寂寂与冥冥，垄树未长坟草青。\n高节雄才向何处，夜阑空锁满池星。",
        "dynasty": "唐",
        "collection_info": null
    },
    {
        "uuid": "2817bca1019a7815c793e75dad644738",
        "title": "越中逢孙百篇",
        "author": "方干",
        "content": "上才乘酒到山阴，日日成篇字字金。\n镜水周迴千万顷，波澜倒泻入君心。",
        "dynasty": "唐",
        "collection_info": null
    },
    {
        "uuid": "95ca8e0548f080671ee8efffcc5400d2",
        "title": "寄谢麟",
        "author": "方干",
        "content": "越国云溪秀发时，蒋京词赋谢麟诗。\n后来若要知优劣，学圃无过老圃知。",
        "dynasty": "唐",
        "collection_info": null
    },
    {
        "uuid": "3f13ac62edce1c8f3d4ecc0ef088f484",
        "title": "与长洲陈子美长官",
        "author": "方干",
        "content": "枕上愁多百绪牵，常时睡觉在溪前。\n人前尽是交亲力，莫道升沈总信天。",
        "dynasty": "唐",
        "collection_info": null
    },
    {
        "uuid": "2c6a9e7133c04fd81e8d553060a3a49d",
        "title": "新安殷明府家乐方响",
        "author": "方干",
        "content": "葛溪铁片梨园调，耳底丁东十六声。\n彭泽主人怜妙乐，玉杯春暖许同倾。",
        "dynasty": "唐",
        "collection_info": null
    },
    {
        "uuid": "a85d0a1a49b2ffe8285dc4cdd8b9f9db",
        "title": "别殷明府",
        "author": "方干",
        "content": "许教门馆久踟躇，仲叔怀恩对玉壶。\n唯有离心欲销客，空垂双泪不成珠。",
        "dynasty": "唐",
        "collection_info": null
    },
    {
        "uuid": "bdd7141556bb726761b9ac1fa324a33e",
        "title": "送水墨项处士归天台",
        "author": "方干",
        "content": "仙峤倍分元化功，揉蓝翠色一重重。\n还家莫更寻山水，自有云山在笔峰。",
        "dynasty": "唐",
        "collection_info": null
    },
    {
        "uuid": "0e2df60be23d7d00bb79fbde9c8afd02",
        "title": "赠会稽杨长官",
        "author": "方干",
        "content": "直钩终日竟无鱼，钟鼓声中与世疎。\n若向湖边访幽拙，萧条四壁是闲居。",
        "dynasty": "唐",
        "collection_info": null
    },
    {
        "uuid": "96c0faa4ab85d08a83bfb45d50b591ea",
        "title": "赠申长官",
        "author": "方干",
        "content": "言下随机见物情，看看狱路草还生。\n旅人莫怪无鱼食，直为寒江水至清。",
        "dynasty": "唐",
        "collection_info": null
    },
    {
        "uuid": "d2c531a70ec990b3e7f3c764f0201e40",
        "title": "将归湖上留别陈宰",
        "author": "方干",
        "content": "归去春山逗晚晴，萦迴树石罅中行。\n明时不是无知己，自忆湖边钓与耕。",
        "dynasty": "唐",
        "collection_info": null
    },
    {
        "uuid": "f6a6dccb16e50e3838cc6c5b595cef56",
        "title": "贻亮上人",
        "author": "方干",
        "content": "秋水一泓常见底，涧松千尺不生枝。\n人间学佛知多少，净尽心花只有师。",
        "dynasty": "唐",
        "collection_info": null
    },
    {
        "uuid": "a89127c7e7cae1a7c8e7c1e460d77fce",
        "title": "贻曦上人",
        "author": "方干",
        "content": "四十年来多少人，一分零落九成尘。\n与师犹得重相见，亦是枯株勉强春。",
        "dynasty": "唐",
        "collection_info": null
    },
    {
        "uuid": "70803879367cb1ebd3d27f20ba62ffcb",
        "title": "书原上鲍处士屋壁",
        "author": "方干",
        "content": "水阔坐看千万里，青芜盖地接天津。\n祢衡莫爱山中静，遶舍山多却碍人。",
        "dynasty": "唐",
        "collection_info": null
    },
    {
        "uuid": "2249adef7dd1699c51fb11ab67270043",
        "title": "别孙蜀",
        "author": "方干",
        "content": "吴越思君意易伤，别君添我鬓边霜。\n由来淛水偏堪恨，截断千山作两乡。",
        "dynasty": "唐",
        "collection_info": null
    },
    {
        "uuid": "fc69d970d1bfadf5a022087b5c992612",
        "title": "赠江上老人",
        "author": "方干",
        "content": "潭底锦鳞多识钓，未投香饵即先知。\n欲教鱼目无分别，须学揉蓝染钓丝。",
        "dynasty": "唐",
        "collection_info": null
    },
    {
        "uuid": "3be7de6ce7fce99adc4daaca15544a47",
        "title": "赠东溪贫道",
        "author": "方干",
        "content": "非唯剑鹤独难留，触事皆闻被债收。\n赖是豪家念寒馁，却还渔岛与渔舟。",
        "dynasty": "唐",
        "collection_info": null
    },
    {
        "uuid": "6edbfe13ce43356844254d6559ed1e9c",
        "title": "咏花",
        "author": "方干",
        "content": "狂心醉眼共裴回，一半先开笑未开。\n此日不能偷折去，胡蜂直恐趂人来。",
        "dynasty": "唐",
        "collection_info": null
    },
    {
        "uuid": "30145e1274595b663cba5924243a80ed",
        "title": "路入金州江中作",
        "author": "方干",
        "content": "棹寻椒岸萦迴去，数里时逢一两家。\n知是从来贡金处，江边牧竖亦披沙。",
        "dynasty": "唐",
        "collection_info": null
    },
    {
        "uuid": "66f4ec03ac00a5c11c946135d7316a55",
        "title": "夜会郑氏昆季林亭",
        "author": "方干",
        "content": "卷帘圆月照方塘，坐久尊空竹有霜。\n白犬吠风惊雁起，犹能一一旋成行。",
        "dynasty": "唐",
        "collection_info": null
    },
    {
        "uuid": "a53541eb395475cc914da08100b74eee",
        "title": "题黄山人庭前孤桂",
        "author": "方干",
        "content": "映窗孤桂非手植，子落月中闻落时。\n仙客此时头不白，看来看去有枯枝。",
        "dynasty": "唐",
        "collection_info": null
    },
    {
        "uuid": "b979540080689b9dcbf04ee2e542154d",
        "title": "送僧南游",
        "author": "方干",
        "content": "三秋万里五溪行，风裏孤云不计程。\n若念猩猩解言语，放生先合放猩猩。",
        "dynasty": "唐",
        "collection_info": null
    },
    {
        "uuid": "682332cb6348b58bf991daaf40b127c1",
        "title": "惜花",
        "author": "方干",
        "content": "可怜妍艳正当时，刚被狂风一夜吹。\n今日流莺来旧处，百般言语殢空枝。",
        "dynasty": "唐",
        "collection_info": null
    },
    {
        "uuid": "2d57edade4936f3f5239ab57bb6914e3",
        "title": "题天柱观鱼尊师旧院",
        "author": "方干",
        "content": "早识吾师频到此，芝童药犬亦相迎。\n今师一去无来日，花洞石坛空月明。",
        "dynasty": "唐",
        "collection_info": null
    },
    {
        "uuid": "e4af804daf57cd73782aa0ef8db0949c",
        "title": "东阳道中作",
        "author": "方干",
        "content": "百花香气傍行人，花底垂鞭日易醺。\n野父不知寒食节，穿林转壑自烧云。",
        "dynasty": "唐",
        "collection_info": null
    },
    {
        "uuid": "9189524b80c308946c05c21e3d0198f8",
        "title": "题画建溪图",
        "author": "方干",
        "content": "六幅轻绡画建溪，刺桐花下路高低。\n分明记得曾行处，祗欠猿声与鸟啼。",
        "dynasty": "唐",
        "collection_info": null
    },
    {
        "uuid": "0a3c386a62591e7070b5844a2b21e44b",
        "title": "蜀中",
        "author": "方干",
        "content": "游子去游多不归，春风酒味胜余时。\n闲来却伴巴儿醉，荳蔲花边唱竹枝。",
        "dynasty": "唐",
        "collection_info": null
    },
    {
        "uuid": "fb6d72fdb2b3ebaa24e76928ac6a0359",
        "title": "衢州别李秀才",
        "author": "方干",
        "content": "千山红树万山云，把酒相看日又曛。\n一曲离歌两行泪，更知何地再逢君。",
        "dynasty": "唐",
        "collection_info": null
    },
    {
        "uuid": "62fd56f6068a0f31c6a9f7da301f0993",
        "title": "题君山",
        "author": "方干",
        "content": "曾于方外见麻姑，闻说君山自古无。\n元是昆崙山顶石，海风吹落洞庭湖。",
        "dynasty": "唐",
        "collection_info": null
    },
    {
        "uuid": "23fdffae1a61bcd9c907bd6f2650ffd8",
        "title": "题严子陵祠二首 一",
        "author": "方干",
        "content": "物色旁求至汉庭，一宵同寝见交情。\n先生不入云台像，赢得桐江万古名。",
        "dynasty": "唐",
        "collection_info": null
    },
    {
        "uuid": "98525c078f9b90a9d1fb139fcfa86b69",
        "title": "题严子陵祠二首 二",
        "author": "方干",
        "content": "苍翠云峰开俗眼，泓澄烟水浸尘心。\n惟将道业为芳饵，钓得高名直到今。",
        "dynasty": "唐",
        "collection_info": null
    },
    {
        "uuid": "d4bf26276a321282cd5f0307555111e2",
        "title": "失题",
        "author": "方干",
        "content": "十六声中运手轻，一声声似自然声。\n不缘精妙过流辈，争得江南别有名。",
        "dynasty": "唐",
        "collection_info": null
    },
    {
        "uuid": "33c799265d3d7968672eabcdd53ebc40",
        "title": "句",
        "author": "方干",
        "content": "弟子已攀桂，先生犹卧云。\n把得新诗草裏论。\n枯井夜闻邻果落，废巢寒见别禽来。",
        "dynasty": "唐",
        "collection_info": null
    },
    {
        "uuid": "d94b5cefbd46779ed4e34f94ef3a5ba0",
        "title": "岁仗",
        "author": "罗邺",
        "content": "玉帛朝元万国来，鸡人晓唱五门开。\n春排北极迎仙驭，日捧南山入寿杯。\n歌舜熏风铿劒佩，祝尧嘉气霭楼台。\n可怜四海车书共，重见萧曹佐汉材。",
        "dynasty": "唐",
        "collection_info": null
    },
    {
        "uuid": "90dbf22c135a37e97b74939ff8f3362f",
        "title": "牡丹",
        "author": "罗邺",
        "content": "落尽春红始着花，花时比屋事豪奢。\n买栽池馆恐无地，看到子孙能几家。\n门倚长衢攒绣毂，幄笼轻日护香霞。\n歌钟满座争欢赏，肯信流年鬓有华。",
        "dynasty": "唐",
        "collection_info": null
    },
    {
        "uuid": "04a8f9fec915dec9e1d586a27f0da989",
        "title": "长城",
        "author": "罗邺",
        "content": "当时无德御干坤，广筑徒劳万古存。\n谩役生民防极塞，不知血刃起中原。\n珠玑旋见陪陵寝，社稷何曾保子孙。\n降虏至今犹自说，冤声夜夜傍城根。",
        "dynasty": "唐",
        "collection_info": null
    },
    {
        "uuid": "3208ffa012ddb43e48c1c5d210e3fb94",
        "title": "秋夕寄友人",
        "author": "罗邺",
        "content": "秋夕苍茫一雁过，西风白露满宫莎。\n昨来京洛逢归客，犹说轩车未渡河。\n莫把少年空倚赖，须知孤立易蹉跎。\n想君怀抱哀吟夜，铜雀台前皓月多。",
        "dynasty": "唐",
        "collection_info": null
    },
    {
        "uuid": "059c5db01e7fec968b339bcac98ec83b",
        "title": "冬夕江上言事五首 一",
        "author": "罗邺",
        "content": "叶落纔悲草又生，看看少壮是衰形。\n关中秋雨书难到，江上春寒酒易醒。\n多少繫心身未达，寻思举目泪堪零。\n几时抛得归山去，松下看云读道经。",
        "dynasty": "唐",
        "collection_info": null
    },
    {
        "uuid": "8207bc7c5cf753e6d58f00625dcde09c",
        "title": "冬夕江上言事五首 二",
        "author": "罗邺",
        "content": "喔喔晨鸡满树霜，喧喧晓渡簇舟航。\n数星昨夜寒炉火，一阵谁家腊瓮香。\n久别羇孤成潦倒，迴看书劒更苍黄。\n逢人举止皆言命，至竟谋闲可胜忙。",
        "dynasty": "唐",
        "collection_info": null
    },
    {
        "uuid": "07a57fa93b7bbdfd4b1fc395bbd56f70",
        "title": "冬夕江上言事五首 三",
        "author": "罗邺",
        "content": "野堂吟罢独行行，点水微微冻不鸣。\n十里溪山新雪后，千家襟袖晓寒生。\n只宜醉梦依华寝，可称羸蹄赴宿程。\n日苦几多心下见，那堪岁晏又无成。",
        "dynasty": "唐",
        "collection_info": null
    },
    {
        "uuid": "85af282a4d0758dcaefba868f61358a9",
        "title": "冬夕江上言事五首 四",
        "author": "罗邺",
        "content": "僻居多与懒相宜，吟拥寒炉过腊时。\n风柳欲生阳面叶，冻梅先绽岭头枝。\n山川自小抛耕钓，骨肉无因免别离。\n赖有陶情一尊酒，愁中相向展愁眉。",
        "dynasty": "唐",
        "collection_info": null
    },
    {
        "uuid": "4679f7bfc5f505537d87a4816adadc48",
        "title": "冬夕江上言事五首 五",
        "author": "罗邺",
        "content": "一带长溪渌浸门，数声幽鸟啄云根。\n松亭尽日唯空坐，难得儒翁共讨论。",
        "dynasty": "唐",
        "collection_info": null
    },
    {
        "uuid": "e9d5019bd8344704e8fe274ea473e6e3",
        "title": "春日宿崇贤里",
        "author": "罗邺",
        "content": "柳暗榆飞春日深，水边门巷独来寻。\n旧山共是经年别，新句相逢竟夕吟。\n枕近禁街闻晓鼓，月当高竹见栖禽。\n劳歌莫问秋风计，恐起江河垂钓心。",
        "dynasty": "唐",
        "collection_info": null
    },
    {
        "uuid": "cbab7f3b02e422f053b5c324bcc23ac9",
        "title": "征人",
        "author": "罗邺",
        "content": "青楼一别戍金微，力尽秋来破虏围。\n锦字莫辞连夜织，塞鸿常是到春归。\n正怜汉月当空照，不奈胡沙满眼飞。\n唯有梦魂南去日，故乡山水路依稀。",
        "dynasty": "唐",
        "collection_info": null
    },
    {
        "uuid": "106978e5a9464961a37907127f1af604",
        "title": "莺",
        "author": "罗邺",
        "content": "暖辞云谷背残阳，飞下东风翅渐长。\n却笑金笼是羁绊，岂知瑶草正芬芳。\n晓逢溪雨投红树，晚啭宫楼泣旧妆。\n何事离人不堪听，灞桥斜日褭垂杨。",
        "dynasty": "唐",
        "collection_info": null
    },
    {
        "uuid": "577fd75ad7f3e4c6db84db13ed4b7270",
        "title": "槐花",
        "author": "罗邺",
        "content": "行宫门外陌铜驼，两畔分栽此最多。\n欲到清秋近时节，争开金蘂向关河。\n层楼寄恨飘珠箔，骏马怜香撼玉珂。\n愁杀江湖随计者，年年为尔剩奔波。",
        "dynasty": "唐",
        "collection_info": null
    },
    {
        "uuid": "59ce2092abc164c07ddc5992cff529d1",
        "title": "自蜀入关",
        "author": "罗邺",
        "content": "文战连输未息机，束书携劒定前非。\n近来从听事难得，休去且无山可归。\n匹马出门还怅望，孤云何处是因依？斜阳驿路西风紧，遥指人烟宿翠微。",
        "dynasty": "唐",
        "collection_info": null
    },
    {
        "uuid": "1628c10e672f1f5ffa5dc385cc579321",
        "title": "上阳宫",
        "author": "罗邺",
        "content": "春半上阳花满楼，太平天子昔巡游。\n千门虽对嵩山在，一笑还随洛水流。\n深锁笙歌巢燕听，遥瞻金碧路人愁。\n翠华却自登仙去，肠断宫娥望不休。",
        "dynasty": "唐",
        "collection_info": null
    },
    {
        "uuid": "6a623ddc500590ff330a0dcf42ebeefc",
        "title": "旧侯家",
        "author": "罗邺",
        "content": "台阁层层倚半空，遶轩澄碧御沟通。\n金钿座上歌春酒，画蜡尊前滴晓风。\n岁月不知成隙地，子孙谁更繫殊功。\n人间若算无荣辱，却是扁舟一钓翁。",
        "dynasty": "唐",
        "collection_info": null
    },
    {
        "uuid": "da7fbc4395518466cbaff86a414824e4",
        "title": "宿武安山有怀",
        "author": "罗邺",
        "content": "野店暮来山畔逢，寒芜漠漠露华浓。\n窗间灯在犬惊吠，溪上月沈人罢舂。\n远别只愁添雪鬓，此生何计隐云峯。\n离心却羡南飞翼，独过吴江更数重。",
        "dynasty": "唐",
        "collection_info": null
    },
    {
        "uuid": "5c67a63bf4b59876ea39f257948786dd",
        "title": "谒寗祠",
        "author": "罗邺",
        "content": "春生溪岭雪初开，下马云亭酹一杯。\n好是精灵偏有感，能于乡里不为灾。\n九江贾客应遥祝，五夜神兵数此来。\n尽室唯求多降福，新年归去便风催。",
        "dynasty": "唐",
        "collection_info": null
    },
    {
        "uuid": "0b23d28efa945040c9e9d12521c4f602",
        "title": "经故洛城",
        "author": "罗邺",
        "content": "一片危墙势恐人，墙边日日走蹄轮。\n筑时驱尽千夫力，崩处空为数里尘。\n长恨往来经此地，每嗟兴废欲霑巾。\n那堪又向荒城过，锦雉惊飞麦陇春。",
        "dynasty": "唐",
        "collection_info": null
    },
    {
        "uuid": "eda1665a80d258d7b328b9e0c5943600",
        "title": "老将",
        "author": "罗邺",
        "content": "百战辛勤归帝乡，南班班裏最南行。\n弓欺猨臂秋无力，劒泣虬髯晓有霜。\n千古耻非书玉帛，一心犹自向河湟。\n年年宿卫天颜近，曾把功勋奏建章。",
        "dynasty": "唐",
        "collection_info": null
    },
    {
        "uuid": "968650c249fa2a457b2f22668794651c",
        "title": "曲江春望",
        "author": "罗邺",
        "content": "故国东归泽国遥，曲江晴望忆渔樵。\n都缘北阙春先到，不是南山雪易消。\n瑞影玉楼开组绣，欢声丹禁奏云韶。\n虽然未得陪鸳鹭，亦酹金觞祝帝尧。",
        "dynasty": "唐",
        "collection_info": null
    },
    {
        "uuid": "359eee395dd3d183acdcd853169e580c",
        "title": "帝里",
        "author": "罗邺",
        "content": "喧喧蹄毂走红尘，南北东西暮与晨。\n谩道青云难得路，何曾紫陌有闲人。\n杯倾竹叶侯门月，马落桃花御水春。\n只合咏歌来大国，况逢文景化惟新。",
        "dynasty": "唐",
        "collection_info": null
    },
    {
        "uuid": "e501f67f883d11858eaaef62f000dc4a",
        "title": "新安城",
        "author": "罗邺",
        "content": "若筭防边久远名，新安岂更胜长城。\n谩兴他役悲荒垒，何似从今实取兵。\n圣德便应同险固，人心自不向忠贞。\n但将死节酬尧禹，版筑无劳寇已平。",
        "dynasty": "唐",
        "collection_info": null
    },
    {
        "uuid": "4cd75b99b54f393a567a1aabb916b99c",
        "title": "自遣",
        "author": "罗邺",
        "content": "四十年来诗酒徒，一生缘兴滞江湖。\n不愁世上无人识，唯怕村中没酒沽。\n春巷摘桑喧姹女，江船吹笛舞蛮奴。\n焚鱼酌醴醉尧代，吟向席门聊自娱。",
        "dynasty": "唐",
        "collection_info": null
    },
    {
        "uuid": "5d195c56c8c963efa17b19d26ba3628e",
        "title": "流水",
        "author": "罗邺",
        "content": "漾漾悠悠几派分，中浮短艇与鸥羣。\n天街带雨淹芳草，玉洞飘花下白云。\n静称一竿持处见，急宜孤馆觉来闻。\n隋家柳畔偏堪恨，东入长淮日又曛。",
        "dynasty": "唐",
        "collection_info": null
    },
    {
        "uuid": "61ffeaac88718c899821ceaf226a0ab6",
        "title": "送张逸人",
        "author": "罗邺",
        "content": "自说归山人事赊，素琴丹竈是生涯。\n床头残药鼠偷尽，溪上破门风摆斜。\n石井晴垂青葛叶，竹篱荒映白茅花。\n遥知此去应稀出，独卧晴窗梦晓霞。",
        "dynasty": "唐",
        "collection_info": null
    },
    {
        "uuid": "85c2485b6440658c4565c2f8406c2fc3",
        "title": "春晚渡河有怀",
        "author": "罗邺",
        "content": "烟收绿野远连空，戍垒依稀入望中。\n万里山河星拱北，百年人事水归东。\n扁舟晚济桃花浪，走马晴嘶柳絮风。\n乡思正多羁思苦，不须迴首问渔翁。",
        "dynasty": "唐",
        "collection_info": null
    },
    {
        "uuid": "0d2151161be4025d3e4a3f3da1ae2fa7",
        "title": "春望梁石头城",
        "author": "罗邺",
        "content": "柳碧桑黄破国春，残阳微雨望归人。\n江山不改兴亡地，冠盖自为前后尘。\n帆势挂风轻若翅，浪声吹岸迭如鳞。\n六朝无限悲愁事，欲下荒城迴首频。",
        "dynasty": "唐",
        "collection_info": null
    },
    {
        "uuid": "f1f821a360041550a7c679f989bca898",
        "title": "早发宜陵即事",
        "author": "罗邺",
        "content": "霜白山村月落时，一声鸡后又登岐。\n居人犹自掩关在，行客已愁驱马迟。\n身事不堪空感激，鬓毛看着欲凋衰。\n青萍委匣休哮吼，未有恩讐拟报谁。",
        "dynasty": "唐",
        "collection_info": null
    },
    {
        "uuid": "ee4dd14379c88b09a0e2f923c09ea81d",
        "title": "鸳鸯",
        "author": "罗邺",
        "content": "红闲碧霁瑞烟开，锦翅双飞去又迴。\n一种鸟怜名字好，尽缘人恨别离来。\n暖依牛渚汀莎媚，夕宿龙池禁漏催。\n相对若教春女见，便须携向凤凰台。",
        "dynasty": "唐",
        "collection_info": null
    },
    {
        "uuid": "6a97b4fb2aed5a2be5836f02883b3d1a",
        "title": "春闺",
        "author": "罗邺",
        "content": "愁坐兰闺日过迟，卷帘巢燕羡双飞。\n管弦楼上春应在，杨柳桥边人未归。\n玉笛岂能留舞态，金河犹自浣戎衣。\n梨花满院东风急，惆怅无言倚锦机。",
        "dynasty": "唐",
        "collection_info": null
    },
    {
        "uuid": "b7b0ac541c8c23e53a60c6c26270adbd",
        "title": "赠东川梓桐县韦德孙长官",
        "author": "罗邺",
        "content": "前代高门今宰邑，怀才重义古来无。\n笙歌厌听吟清句，京洛思归展画图。\n蜀酝天寒留容醉，陇禽山晓隔帘呼。\n何年期拜朱幡贵，马上论诗在九衢。",
        "dynasty": "唐",
        "collection_info": null
    },
    {
        "uuid": "054f2b1adab340c3784f9dedc78e95bc",
        "title": "题水帘洞",
        "author": "罗邺",
        "content": "乱泉飞下翠屏中，名共真珠巧缀同。\n一片长垂今与古，半山遥听水兼风。\n虽无舒卷随人意，自有潺湲济物功。\n每向暑天来往见，疑将仙子隔房栊。",
        "dynasty": "唐",
        "collection_info": null
    },
    {
        "uuid": "009e8d0924cb78c13f86b4dfe7874b1f",
        "title": "野花",
        "author": "罗邺",
        "content": "拂露丛开血色殷，枉无名字对空山。\n时逢舞蝶寻香至，少有行人辍棹攀。\n若在侯门看不足，为生江岸见如闲。\n结根毕竟输桃李，长近都城紫陌间。",
        "dynasty": "唐",
        "collection_info": null
    },
    {
        "uuid": "e59a36b28c7a5478ae0cc24f63a2b567",
        "title": "芦花",
        "author": "罗邺",
        "content": "如练如霜干復轻，西风处处拂江城。\n长垂钓叟看不足，暂泊王孙愁亦生。\n好傍翠楼装月色，枉随红叶舞秋声。\n最宜羣鹭斜阳裏，闲捕纤鳞傍尔行。",
        "dynasty": "唐",
        "collection_info": null
    },
    {
        "uuid": "207ef32a407595027198b644e43103c9",
        "title": "山阳贻友人",
        "author": "罗邺",
        "content": "性僻多将云水便，山阳酒病动经年。\n行迟暖陌花拦马，睡重春江雨打船。\n闲弄玉琴双鹤舞，静窥庭树一猱悬。\n结茅更莫期深隐，声价如今满日边。",
        "dynasty": "唐",
        "collection_info": null
    },
    {
        "uuid": "f23ae59240db085070cc5c09fb20a62b",
        "title": "长安惜春",
        "author": "罗邺",
        "content": "千门共惜放春迴，半锁楼台半復开。\n公子不能留落日，南山遮莫倚高台。\n残红似怨皇州雨，细绿犹藏画蜡灰。\n毕竟思量何足叹，明年时节又还来。",
        "dynasty": "唐",
        "collection_info": null
    },
    {
        "uuid": "4e68f726c71548660bb19d96c3f60fa5",
        "title": "谢友人遗华阳巾",
        "author": "罗邺",
        "content": "剪露[裁]烟胜角冠，来从玉洞五云端。\n醉宜薤叶欹斜影，稳称菱花子细看。\n野客爱留笼鹤髪，溪翁争乞配渔竿。\n真仙首饰劳相寄，尘土飜惭戴去难。",
        "dynasty": "唐",
        "collection_info": null
    },
    {
        "uuid": "3088f97e0be0fdb3c518bfe799b58056",
        "title": "早梅",
        "author": "罗邺",
        "content": "缀雪枝条似有情，凌寒澹注笑妆成。\n冻香飘处宜春早，素艳开时混月明。\n迁客岭头悲褭褭，美人帘下妬盈盈。\n满园桃李虽堪赏，要且东风晚始生。",
        "dynasty": "唐",
        "collection_info": null
    },
    {
        "uuid": "697609e8327fc56eacb36d872a2da399",
        "title": "留题张逸人草堂",
        "author": "罗邺",
        "content": "长悬青紫与芳枝，尘路无因免别离。\n马上多于在家日，尊前堪惜少年时。\n关河客梦还乡后，雨雪山程出店迟。\n却羡高人此中老，轩车过尽不知谁。",
        "dynasty": "唐",
        "collection_info": null
    },
    {
        "uuid": "2a6fa96dd5d8cf43e544a668dd848fff",
        "title": "钟陵崔大夫罢镇攀随再经匡庐寺宿",
        "author": "罗邺",
        "content": "一抛文战学从公，两逐旌旗宿梵宫。\n酒醒月移窗影畔，夜凉身在水声中。\n侯门聚散真如梦，花界登临转悟空。\n明发不堪山下路，几程愁雨又愁风。",
        "dynasty": "唐",
        "collection_info": null
    },
    {
        "uuid": "ac0b368d75f4bd056ae6d9edf7630adf",
        "title": "留献彭门郭常侍",
        "author": "罗邺",
        "content": "受得彭门拥信旗，一家将谓免羁离。\n到来门馆空归去，羞向交亲说受知。\n层构尚无容足地，尺波宁有跃鳞时。\n到头忍耻求名是，须向青云觅路岐。",
        "dynasty": "唐",
        "collection_info": null
    },
    {
        "uuid": "ff801616e6f2ac152e985081c1166e6a",
        "title": "洛水",
        "author": "罗邺",
        "content": "一道潺湲溅暖莎，年年惆怅是春过。\n莫言行路听如此，流[入]深宫怅更多。\n桥畔月来清见底，柳边风紧绿生波。\n纵然满眼添归思，未把渔竿奈尔何。",
        "dynasty": "唐",
        "collection_info": null
    },
    {
        "uuid": "2d30248e0f01172f6ad2a3f52b57d253",
        "title": "闻杜鹃",
        "author": "罗邺",
        "content": "花时一宿碧山前，明月东风呌杜鹃。\n孤馆觉来听夜半，羸僮相对亦无眠。\n汝身哀怨犹如此，我泪纵横岂偶然。\n争得苍苍知有恨，汝身成鹤我成仙。",
        "dynasty": "唐",
        "collection_info": null
    },
    {
        "uuid": "e77dad98d1a08cffa7e00d495079568d",
        "title": "趂职单于留别阙下知己",
        "author": "罗邺",
        "content": "职忝翩翩逐建牙，笈随征骑入胡沙。\n定将千里书凭雁，应看三春雪当花。\n年长有心终报国，时清到处便营家。\n逢秋不拟同张翰，为忆鲈鱼却叹嗟。",
        "dynasty": "唐",
        "collection_info": null
    },
    {
        "uuid": "2dcf0800583a8950c5df925480c795d6",
        "title": "落第书怀寄友人",
        "author": "罗邺",
        "content": "清世谁能便陆沈，相逢休作忆山吟。\n若教仙桂在平地，更有何人肯苦心。\n去国汉妃还似玉，亡家石氏岂无金。\n且安怀抱莫惆怅，瑶瑟调高尊酒深。",
        "dynasty": "唐",
        "collection_info": null
    },
    {
        "uuid": "4907b060ca109a1e454fd4c0e39565dc",
        "title": "鹦鹉咏",
        "author": "罗邺",
        "content": "玉槛瑶轩任所依，东风休忆岭头归。\n金[笼]共惜好毛羽，红觜莫教多是非。\n便向郄堂夸饮啄，还应祢笔发光辉。\n乘时得路何须贵，燕雀鸾凤各有机。",
        "dynasty": "唐",
        "collection_info": null
    },
    {
        "uuid": "043d764009fa0643a17aff3c91123652",
        "title": "题沧浪峡",
        "author": "罗邺",
        "content": "门向红尘日日开，入门襟袖远尘埃。\n暗香惹步涧花发，晚景逼檐溪鸟迴。\n不为市朝行路近，有谁车马看山来。\n可怜严子持竿处，云水终年锁绿苔。",
        "dynasty": "唐",
        "collection_info": null
    },
    {
        "uuid": "11d9bfe974461dc8087f6eeaa00b23cf",
        "title": "白角簟",
        "author": "罗邺",
        "content": "迭玉骈珪巧思长，露华烟魄让清光。\n休摇雉尾当三伏，似展龙鳞在一床。\n高价不唯标越绝，冷纹疑似卧潇湘。\n杜陵他日重归去，偏称醉眠松桂堂。",
        "dynasty": "唐",
        "collection_info": null
    },
    {
        "uuid": "04536da029fe9373c1d498feb97ead58",
        "title": "秋日怀江上友人",
        "author": "罗邺",
        "content": "行子岂知烟水劳，西风独自泛征艘。\n酒醒孤馆秋帘卷，月满寒江夜笛高。\n黄叶梦余归朔塞，青山家在极波涛。\n去年今日逢君处，雁下芦花猨正号。",
        "dynasty": "唐",
        "collection_info": null
    },
    {
        "uuid": "a88ada8e9e593a9720b96c2e7641cb5d",
        "title": "题笙",
        "author": "罗邺",
        "content": "筠管参差排凤翅，月堂凄切胜龙吟。\n最宜轻动纤纤玉，醉送当观滟滟金。\n缑岭独能征妙曲，嬴台相共吹清音。\n好将宫征陪歌扇，莫遣新声郑卫侵。",
        "dynasty": "唐",
        "collection_info": null
    },
    {
        "uuid": "306f86d9e0e0fdbd02bc29bab0cf46c9",
        "title": "下第",
        "author": "罗邺",
        "content": "谩把青春酒一杯，愁襟未信酒能开。\n江边依旧空归去，帝里还如不到来。\n门掩残阳鸣鸟雀，花飞何处好池台。\n此时惆怅便堪老，何用人间岁月催。",
        "dynasty": "唐",
        "collection_info": null
    },
    {
        "uuid": "ef33ffb461c1e22c645717fa4ee100af",
        "title": "秋晚",
        "author": "罗邺",
        "content": "残星残月一声钟，谷际岩隈爽气浓。\n不向碧台惊醉梦，但来青镜促愁容。\n繁金露洁黄笼菊，独翠烟凝远涧松。\n闲步幽林与苔径，渐移栖鸟及鸣蛩。",
        "dynasty": "唐",
        "collection_info": null
    },
    {
        "uuid": "a2db95f9ecd9dc7aa06d53f72a8da3f1",
        "title": "长安春夕旅怀",
        "author": "罗邺",
        "content": "几年栖旅寄西秦，不识花枝醉过春。\n短艇闲思五湖浪，羸蹄愁伴九衢尘。\n关河风雨迷归梦，钟鼓朝昏老此身。\n忽向太平时节过，一竿持去老遗民。",
        "dynasty": "唐",
        "collection_info": null
    },
    {
        "uuid": "6cb9b710befce90a42d94bf47de521d6",
        "title": "洛阳春望",
        "author": "罗邺",
        "content": "洛阳春霁绝尘埃，嵩少烟岚画障开。\n草色花光惹襟袖，箫声歌响隔楼台。\n人心便觉闲多少，马足方知倦往来。\n愁上中桥桥上望，碧波东去夕阳催。",
        "dynasty": "唐",
        "collection_info": null
    },
    {
        "uuid": "67be5872af6130e10a45b2065030d161",
        "title": "惜春",
        "author": "罗邺",
        "content": "燕归巢后即离羣，吟倚东风恨日曛。\n一别一年方见我，游来游去不禁君。\n莺花御苑看将尽，丝竹侯家亦少闻。\n独坐南楼正惆怅，柳塘花絮更纷纷。",
        "dynasty": "唐",
        "collection_info": null
    },
    {
        "uuid": "d7bee95faee7c3edd20530b08034cb6d",
        "title": "冬日旅怀",
        "author": "罗邺",
        "content": "[乌]焰纔沈桂魄生，霜阶拥褐暂吟行。\n闲思江市白醪满，静忆僧窗绿绮横。\n尘土自怜长失计，云帆尤觉有归情。\n几多怅望无穷事，空画炉灰坐到明。",
        "dynasty": "唐",
        "collection_info": null
    },
    {
        "uuid": "e9a17ab6ddca7d133726f1afa48aa715",
        "title": "春夕寄友人时有与歌者南北",
        "author": "罗邺",
        "content": "芳径春归花半开，碧山波暖雁初迴。\n满楼月色还依旧，昨夜歌声自不来。\n愁眼向谁零玉筯，征蹄何处驻红埃？中宵吟罢正惆怅，从此兰堂锁绿苔。",
        "dynasty": "唐",
        "collection_info": null
    },
    {
        "uuid": "b1c420f577597c5e8e8ce6495d1fa463",
        "title": "春夜赤水驿旅怀",
        "author": "罗邺",
        "content": "一星残烛照离堂，失计游心归渺茫。\n不自寻思无道路，为谁辛苦竞时光。\n九衢春色休回首，半夜溪声正梦乡。\n却羡去年买山侣，月斜渔艇倚潇湘。",
        "dynasty": "唐",
        "collection_info": null
    },
    {
        "uuid": "14292cc9df7b1a20768dc945a750be0f",
        "title": "春山山馆旅怀",
        "author": "罗邺",
        "content": "山馆吟余山月斜，东风摇曳拂窗花。\n岂知驱马无闲日，长在他人后到家。\n孤劒向谁开壮节，流年催我自堪嗟。\n灯前结束又前去，晓出石林啼乱鸦。",
        "dynasty": "唐",
        "collection_info": null
    },
    {
        "uuid": "3e037398c8126d207bf128dd98617bfb",
        "title": "秋夕旅怀",
        "author": "罗邺",
        "content": "阶前月色与蛩声，阶上愁人坐復行。\n秦谷入霜空有梦，越山无计可归耕。\n穷途若遣长堪恸，华髪无因肯晚生。\n不似扁舟钓鱼者，免将心事筭浮荣。",
        "dynasty": "唐",
        "collection_info": null
    },
    {
        "uuid": "d1b1e24db8f669e67b170e0ef170ddec",
        "title": "春过白遥岭",
        "author": "罗邺",
        "content": "鸟道穿云望峡遥，羸蹄经宿在岧嶤。\n到来山下春将半，上得林端雪未消。\n返驾王尊何足叹，哭途阮籍谩无聊。\n未知遇此恓惶者，泣向东风鬓欲凋。",
        "dynasty": "唐",
        "collection_info": null
    },
    {
        "uuid": "815dcf51bc1d7a4cef6624854b471983",
        "title": "别夜",
        "author": "罗邺",
        "content": "秋入江天河汉清，迢迢钟漏出孤城。\n金波千里别来夜，玉筯两行流到明。\n若在人间须有恨，除非禅伴始无情。\n人间谁有□□□，聚散自然惆怅生。",
        "dynasty": "唐",
        "collection_info": null
    },
    {
        "uuid": "8c51550eedf25a1a775add9e498c2a5e",
        "title": "费拾遗书堂",
        "author": "罗邺",
        "content": "满袖归来天桂香，紫泥重降旧书堂。\n自怜苇带同巢许，不驾蒲轮佐禹汤。\n怪石尽含千古秀，奇花多吐四时芳。\n何人更肯追高躅，唯有樵童戏藓床。",
        "dynasty": "唐",
        "collection_info": null
    },
    {
        "uuid": "cc930fa623fff51cb67a7c6fb1c06d2b",
        "title": "溪上春望",
        "author": "罗邺",
        "content": "无端溪上看兰桡，又是东风断柳条。\n双鬓多于愁裏镊，四时须向醉中销。\n行人骏马嘶香陌，独我残阳倚野桥。\n吟水咏山心未已，可能终不胜渔樵。",
        "dynasty": "唐",
        "collection_info": null
    },
    {
        "uuid": "77c1a098bc6acc32f1fc5b903ac4b17b",
        "title": "献池州庾员外",
        "author": "罗邺",
        "content": "曾降瑶缄荐姓名，攀云几合到蓬瀛。\n须存彭寿千年在，终见茅公九转成。\n鲲海已知劳鹤使，萤窗不那梦霓旌。\n琪花玉蔓应相笑，未得歌吟从酒行。",
        "dynasty": "唐",
        "collection_info": null
    },
    {
        "uuid": "91cc6e4c43e61c9a73aef8d92952d571",
        "title": "春风",
        "author": "罗邺",
        "content": "每岁东来助发生，舞空悠扬徧寰瀛。\n暗添芳草池塘色，远遰高楼箫管声。\n帘透骊宫偏带恨，花催上苑剩多情。\n如何一瑞车书日，吹取青云道路平。",
        "dynasty": "唐",
        "collection_info": null
    },
    {
        "uuid": "3b00d7898e4458afd8195d465f726344",
        "title": "冬日寄献庾员外",
        "author": "罗邺",
        "content": "曾谒仙宫最上仙，西风许醉桂花前。\n争欢酒蚁浮金爵，从听歌尘扑翠蝉。\n秋霁捲帘凝锦席，夜阑吹笛称江天。\n却思紫陌觥筹地，兔缺乌沈欲半年。",
        "dynasty": "唐",
        "collection_info": null
    },
    {
        "uuid": "246abfb59481439e0cd77a023d8417b8",
        "title": "钓翁",
        "author": "罗邺",
        "content": "来往烟波非定居，生涯簑褐外无余。\n闲垂两鬓任如鹤，只繫一竿时得鱼。\n月浦扣船歌皎洁，雨蓬隈岸卧萧疎。\n行人误话金张贵，笑指北邙丘与墟。",
        "dynasty": "唐",
        "collection_info": null
    },
    {
        "uuid": "00e7beaef051cc14211e8bbd966f1ffd",
        "title": "闻友人入越幕因以诗赠",
        "author": "罗邺",
        "content": "稽岭春生酒冻销，烟鬟红袖恃娇饶。\n岸边丛雪晴香老，波上长虹晚影遥。\n正哭阮途归未得，更闻江笔赴嘉招。\n人间荣瘁真堪恨，坐想征轩鬓欲凋。",
        "dynasty": "唐",
        "collection_info": null
    },
    {
        "uuid": "076858cc988e871011c537566a94fb51",
        "title": "东归",
        "author": "罗邺",
        "content": "日日唯忧行役迟，东归可是有家归。\n都缘桂玉无门住，不算山川去路危。\n秦树梦愁黄鸟啭，吴江钓忆锦鳞肥。\n桃夭李艳清明近，惆怅当年意尽违。",
        "dynasty": "唐",
        "collection_info": null
    },
    {
        "uuid": "f63bf9e3306d8ea6d8a05b1df51f39d9",
        "title": "入关",
        "author": "罗邺",
        "content": "古道槐花满树开，入关时节一蝉催。\n出门唯恐不先到，当路有谁长待来。\n似箭年光还可惜，如蓬生计更堪哀。\n故园若有渔舟在，应挂云帆早箇迴。",
        "dynasty": "唐",
        "collection_info": null
    },
    {
        "uuid": "669a37369dba9202e35545fce2947e08",
        "title": "览陈丕卷",
        "author": "罗邺",
        "content": "雪宫词客燕宫游，一轴烟花象外搜。\n谩把蜀纹当昼展，徒夸湘碧带春流。\n吟时致我寒侵骨，得处疑君白尽头。\n从北南归明月夜，岭猨滩鸟更悠悠。",
        "dynasty": "唐",
        "collection_info": null
    },
    {
        "uuid": "b6d7237e7edd69e0b90acacc4bcff344",
        "title": "巴南旅舍言怀",
        "author": "罗邺",
        "content": "万浪千岩首未回，无憀相倚上高台。\n家山如画不归去，客舍似讐谁遣来。\n红泪罢窥连晓烛，碧波休引向春杯。\n后时若有青云望，何事偏教羽冀摧。",
        "dynasty": "唐",
        "collection_info": null
    },
    {
        "uuid": "8b6bbe4e0e6dc9a60e7638e51f3db975",
        "title": "登凌歊台",
        "author": "罗邺",
        "content": "高台今日竟长闲，因想兴亡自惨颜。\n四海已归新雨露，六朝空认旧江山。\n槎翘独鸟沙汀畔，风遰连樯雪浪间。\n好是轮蹄来往便，谁人不向此跻攀。",
        "dynasty": "唐",
        "collection_info": null
    },
    {
        "uuid": "3c16304fb17342cd9235bac9068f9456",
        "title": "仆射陂晚望",
        "author": "罗邺",
        "content": "离人到此倍堪伤，陂水芦花似故乡。\n身事未知何日了，马蹄唯觉到秋忙。\n田园牢落东归晚，道路辛勤北去长。\n却羡无愁是沙鸟，双双相趂下斜阳。",
        "dynasty": "唐",
        "collection_info": null
    },
    {
        "uuid": "8ae512888038671a84a6420f9d058dca",
        "title": "芳草",
        "author": "罗邺",
        "content": "废苑墙南残雨中，似袍颜色在蒙茸。\n微香暗惹游人步，远绿纔分鬬雉踪。\n三楚渡头长恨见，五侯门外却难逢。\n年年纵有春风便，马迹车轮一万重。",
        "dynasty": "唐",
        "collection_info": null
    },
    {
        "uuid": "602925df23c6475819b7c7379192e21a",
        "title": "秋日留题蒋亭",
        "author": "罗邺",
        "content": "西风纔起一蝉鸣，便筭关河马上程。\n碧浪鹢舟从此别，丹霄鹄箭忍无成。\n二年芳思随云雨，几日离歌恋斾旌。\n回首横塘更东望，露荷烟菊倍伤情。",
        "dynasty": "唐",
        "collection_info": null
    },
    {
        "uuid": "939b973f2e419cb5dd16dbb11c4a0453",
        "title": "早发",
        "author": "罗邺",
        "content": "一点灯残鲁酒醒，已携孤劒事离程。\n愁看飞雪闻鸡唱，独向长空背雁行。\n白草近关微有路，浊河连底冻无声。\n此中来往本迢递，况是驱羸客塞城。",
        "dynasty": "唐",
        "collection_info": null
    },
    {
        "uuid": "33ebb93a5f7850bcca23c4b4c97c88cb",
        "title": "雁二首 一",
        "author": "罗邺",
        "content": "暮天新鴈起汀洲，红蓼花开水国愁。\n想得故园今夜月，几人相忆在江楼。",
        "dynasty": "唐",
        "collection_info": null
    },
    {
        "uuid": "257530fbb86a23c904d868d19c8bc78e",
        "title": "雁二首 二",
        "author": "罗邺",
        "content": "早背胡霜过戍楼，又随寒日下汀洲。\n江南江北多离别，忍报年年两地愁。",
        "dynasty": "唐",
        "collection_info": null
    },
    {
        "uuid": "8a5faf205c5fd98263e95a76713d944f",
        "title": "萤二首 一",
        "author": "罗邺",
        "content": "水殿清风玉户开，飞光千点去还来。\n无风无月长门夜，偏到阶前点绿苔。",
        "dynasty": "唐",
        "collection_info": null
    },
    {
        "uuid": "be3c498ef5e47d28466f2d65654f230d",
        "title": "萤二首 二",
        "author": "罗邺",
        "content": "裴回无烛冷无烟，秋径莎庭入夜天。\n休向书窗来照字，近来红蜡满歌筵。",
        "dynasty": "唐",
        "collection_info": null
    },
    {
        "uuid": "b8d70df8f96d5d657df4984d20ec4a31",
        "title": "看花",
        "author": "罗邺",
        "content": "花开只恐看来迟，及到愁如未看时。\n家在楚乡身在蜀，一年春色负归期。",
        "dynasty": "唐",
        "collection_info": null
    },
    {
        "uuid": "ed212448c40b6ca0596df0209ab7c25d",
        "title": "柳絮",
        "author": "罗邺",
        "content": "处处东风扑晚阳，轻轻醉粉落无香。\n就中堪恨隋堤上，曾惹龙舟舞凤凰。",
        "dynasty": "唐",
        "collection_info": null
    },
    {
        "uuid": "11f95fa5b706ed5513b16b776e6b739a",
        "title": "云",
        "author": "罗邺",
        "content": "纷纷霭霭遍江湖，得路为霖岂合无。\n莫使悠扬只如此，帝乡还更暖苍梧。",
        "dynasty": "唐",
        "collection_info": null
    },
    {
        "uuid": "cce5861f40b42c19094978dcdf5d9407",
        "title": "芳草",
        "author": "罗邺",
        "content": "曲江岸上天街裏，两地纵生车马多。\n不似萋萋南浦见，晚来烟雨半相和。",
        "dynasty": "唐",
        "collection_info": null
    },
    {
        "uuid": "d20778ddb723117845bf2e88c399b172",
        "title": "出都门",
        "author": "罗邺",
        "content": "青门春色一花开，长到花时把酒杯。\n自觉无家似潮水，不知归处去还来。",
        "dynasty": "唐",
        "collection_info": null
    },
    {
        "uuid": "99e5eb9ac4e5caab35c3f15a50ec80c2",
        "title": "宫中二首 一",
        "author": "罗邺",
        "content": "芳草长含玉辇尘，君王游幸此中频。\n今朝别有承恩处，鹦鹉飞来说似人。",
        "dynasty": "唐",
        "collection_info": null
    },
    {
        "uuid": "2fd58d4e309a0ae695123f392b039494",
        "title": "宫中二首 二",
        "author": "罗邺",
        "content": "虽然自小属梨园，不识先皇玉殿门。",
        "dynasty": "唐",
        "collection_info": null
    },
    {
        "uuid": "a8c2e22c3a047546bea8eda913409979",
        "title": "河湟",
        "author": "罗邺",
        "content": "河湟何计绝烽烟，免使征人更戍边。\n尽放农桑无一事，遣教知有太平年。",
        "dynasty": "唐",
        "collection_info": null
    },
    {
        "uuid": "bec5752e9d1c2d74b868ab66080c2da3",
        "title": "闻子规",
        "author": "罗邺",
        "content": "蜀魄千年尚怨谁，声声啼血向花枝。\n满山明月东风夜，正是愁人不寐时。",
        "dynasty": "唐",
        "collection_info": null
    },
    {
        "uuid": "36a5944fb5e9b29cffef5b97635bec7a",
        "title": "望仙",
        "author": "罗邺",
        "content": "千山垒土望三山，云鹤无踪羽卫还。\n若说神仙求便得，茂陵何事在人间。",
        "dynasty": "唐",
        "collection_info": null
    },
    {
        "uuid": "c8b870db9aafcc1248ba58ea5186be8f",
        "title": "放鹧鸪",
        "author": "罗邺",
        "content": "好傍青山与碧溪，刺桐毛竹待双栖。\n花时迁客伤离别，莫向相思树上啼。",
        "dynasty": "唐",
        "collection_info": null
    },
    {
        "uuid": "03cc2cb71b476530d8b3e72dc2e699c5",
        "title": "骊山",
        "author": "罗邺",
        "content": "风摇岩桂露闻香，白鹿惊时出绕墙。\n不向骊山锁宫殿，可知仙去是明皇。",
        "dynasty": "唐",
        "collection_info": null
    },
    {
        "uuid": "59dc642de02ba7e82966e83ae4044a06",
        "title": "梅花",
        "author": "罗邺",
        "content": "繁如瑞雪压枝开，越岭吴溪免用栽。\n却是五侯家未识，春风不放过江来。",
        "dynasty": "唐",
        "collection_info": null
    },
    {
        "uuid": "38810b240634ec25f1e38f4e802182fc",
        "title": "鸡冠花",
        "author": "罗邺",
        "content": "一枝秾艳对秋光，露滴风摇倚砌傍。\n晓景乍看何处似，谢家新染紫罗裳。",
        "dynasty": "唐",
        "collection_info": null
    },
    {
        "uuid": "490ec42ff0e846f9684a4aa4f1b9a125",
        "title": "汴河",
        "author": "罗邺",
        "content": "炀帝开河鬼亦悲，生民不独力空疲。\n至今呜咽东流水，似向清平怨昔时。",
        "dynasty": "唐",
        "collection_info": null
    },
    {
        "uuid": "7e8fdf16dd4489d9fea1044813407dfd",
        "title": "渡江有感",
        "author": "罗邺",
        "content": "岸落残红锦雉飞，渡江船上夕阳微。\n一枝犹负平生意，归去何曾胜不归。",
        "dynasty": "唐",
        "collection_info": null
    },
    {
        "uuid": "5b81ef4d35feaf1998521693dadd24e5",
        "title": "题终南山僧堂",
        "author": "罗邺",
        "content": "九衢终日见南山，名利何人肯掩关。\n唯有吾师达真理，坐看霜树老云间。",
        "dynasty": "唐",
        "collection_info": null
    },
    {
        "uuid": "19e082a0b9ffb665290d482c38923c15",
        "title": "大散岭",
        "author": "罗邺",
        "content": "过往长逢日色稀，雪花如掌扑行衣。\n岭头却望人来处，特地身疑是鸟飞。",
        "dynasty": "唐",
        "collection_info": null
    },
    {
        "uuid": "dc2b37fdc394745dafae956816149daf",
        "title": "嘉陵江",
        "author": "罗邺",
        "content": "嘉陵南岸雨初收，江似秋岚不煞流。\n此地终朝有行客，无人一为棹扁舟。",
        "dynasty": "唐",
        "collection_info": null
    },
    {
        "uuid": "593795ad986d023af63a0c7c737a2490",
        "title": "早行",
        "author": "罗邺",
        "content": "雨洒江声风又吹，扁舟正与睡相宜。\n无端戍鼓催前去，别却青山向晓时。",
        "dynasty": "唐",
        "collection_info": null
    },
    {
        "uuid": "55330f4596254f792c34948d6ec33673",
        "title": "黄河晓渡",
        "author": "罗邺",
        "content": "大河平野正穷秋，羸马羸僮古渡头。\n昨夜莲花峰下月，隔帘相伴到明愁。",
        "dynasty": "唐",
        "collection_info": null
    },
    {
        "uuid": "1653da6093dc814a59000e399efbde01",
        "title": "温泉",
        "author": "罗邺",
        "content": "一条春水漱莓苔，几绕玄宗浴殿回。\n此水贵妃曾照影，不堪流入旧宫来。",
        "dynasty": "唐",
        "collection_info": null
    },
    {
        "uuid": "4d2a6ab8f280fb719c838e9d09760b9d",
        "title": "秋怨",
        "author": "罗邺",
        "content": "梦断南窗啼晓乌，新霜昨夜下庭梧。\n不知帘外如珪月，还照边城到晓无。",
        "dynasty": "唐",
        "collection_info": null
    },
    {
        "uuid": "58afd5ad602c0090ff9ebb32ef4b1c99",
        "title": "叹别",
        "author": "罗邺",
        "content": "北来南去几时休，人在光阴似箭流。\n直待江山尽无路，始因抛得别离愁。",
        "dynasty": "唐",
        "collection_info": null
    },
    {
        "uuid": "c4c01ad9524380d86bf5bbbd89279c74",
        "title": "送春",
        "author": "罗邺",
        "content": "欲别东风剩黯然，亦知春去有明年。\n世间争那人先老，更对残花一醉眠。",
        "dynasty": "唐",
        "collection_info": null
    },
    {
        "uuid": "55034349883259e9c135067700d18f53",
        "title": "蜡烛",
        "author": "罗邺",
        "content": "暖香红焰一时燃，缇幕初垂月落天。\n堪恨兰堂别离夜，如珠似泪滴樽前。",
        "dynasty": "唐",
        "collection_info": null
    },
    {
        "uuid": "021c2a1e62ae733c76006cf0513709aa",
        "title": "陈宫",
        "author": "罗邺",
        "content": "白玉尊前紫桂香，迎春阁上燕双双。\n陈王半醉贵妃舞，不觉隋兵夜渡江。",
        "dynasty": "唐",
        "collection_info": null
    },
    {
        "uuid": "0cdfb0dc85b4d4577f17785e72ab6308",
        "title": "水帘",
        "author": "罗邺",
        "content": "万点飞泉下白云，似帘悬处望疑真。\n若将此水为霖雨，更胜长垂隔路尘。",
        "dynasty": "唐",
        "collection_info": null
    },
    {
        "uuid": "58a376c2e1606fa44429a3fbefae675a",
        "title": "赏春",
        "author": "罗邺",
        "content": "芳草和烟暖更青，闲门要路一时生。\n年年点检人间事，唯有春风不世情。",
        "dynasty": "唐",
        "collection_info": null
    },
    {
        "uuid": "09dc9a780d41b20b9f93b682b9b070bf",
        "title": "叹平泉",
        "author": "罗邺",
        "content": "生前几到此亭台，寻叹投荒去不回。\n若遣春风会人意，花枝尽合向南开。",
        "dynasty": "唐",
        "collection_info": null
    },
    {
        "uuid": "b12246ccfb1c7be5fc658ddc4dd3953e",
        "title": "长安春雨",
        "author": "罗邺",
        "content": "兼风飒飒洒皇洲，能滞轻寒阻胜游。\n半夜五侯池馆裏，美人惊起为花愁。",
        "dynasty": "唐",
        "collection_info": null
    },
    {
        "uuid": "45c08397d70e1ca8c1afe57345b4e7a8",
        "title": "驾蜀回",
        "author": "罗邺",
        "content": "上皇西幸却归秦，花木依然满禁春。\n唯有贵妃歌舞地，月明空殿锁香尘。",
        "dynasty": "唐",
        "collection_info": null
    },
    {
        "uuid": "ba9e6df58007d5da846b1b1e35f2e9a0",
        "title": "吴王古宫井二首 一",
        "author": "罗邺",
        "content": "古宫荒井曾平后，见说耕人又凿开。\n拾得玉衩镌勅字，当时恩泽赐谁来。",
        "dynasty": "唐",
        "collection_info": null
    },
    {
        "uuid": "78d6e599cef67f2db41c41b11d9ff997",
        "title": "吴王古宫井二首 二",
        "author": "罗邺",
        "content": "含青薜荔随金甃，碧砌磷磷生绿苔。\n莫言数尺无波水，曾与如花并照来。",
        "dynasty": "唐",
        "collection_info": null
    },
    {
        "uuid": "74e8190e7dc0e4712d161bcae510270e",
        "title": "江帆",
        "author": "罗邺",
        "content": "别离不独恨蹄轮，渡口风帆发更频。\n何处青楼方凭槛，半江斜日认归人。",
        "dynasty": "唐",
        "collection_info": null
    },
    {
        "uuid": "da3772932bbac4099f62b4dda5669737",
        "title": "为人感赠",
        "author": "罗邺",
        "content": "歌舞从来最得名，如今老寄洛阳城。\n当时醉送龙骧曲，留与谁家唱月明。",
        "dynasty": "唐",
        "collection_info": null
    },
    {
        "uuid": "d1412d46ea6eda85a79f386c2c17b146",
        "title": "春江恨别",
        "author": "罗邺",
        "content": "望断长川一叶舟，可堪归路更沿流。\n垂来别处无人见，芳草斜阳满渡头。",
        "dynasty": "唐",
        "collection_info": null
    },
    {
        "uuid": "ef38f5cf74424c5293222ca6176dfa21",
        "title": "叹流水二首 一",
        "author": "罗邺",
        "content": "人间莫谩惜花落，花落明年依旧开。\n却最堪悲是流水，便同人事去无迴。",
        "dynasty": "唐",
        "collection_info": null
    },
    {
        "uuid": "1873c306f727b8bb1816a90e6443ce9a",
        "title": "叹流水二首 二",
        "author": "罗邺",
        "content": "龙跃虬蟠旋作潭，绕红溅绿下东南。\n春风散入侯家去，漱齿花前酒半酣。",
        "dynasty": "唐",
        "collection_info": null
    },
    {
        "uuid": "46688ddfd234688e15cae1cb61628c92",
        "title": "落第东归",
        "author": "罗邺",
        "content": "年年春色独怀羞，彊向东归懒举头。\n莫道还家便容易，人间多少事堪愁。",
        "dynasty": "唐",
        "collection_info": null
    },
    {
        "uuid": "d769e78515e204a23ad3e32b0cbaa4cc",
        "title": "镜",
        "author": "罗邺",
        "content": "昔岁相知别有情，几迴磨拭始将行。\n如今老去愁无限，抱向闲窗却怕明。",
        "dynasty": "唐",
        "collection_info": null
    },
    {
        "uuid": "b1a2dcd3dba244abc1f75ee45273ebe9",
        "title": "南行",
        "author": "罗邺",
        "content": "腊晴江暖鸊鹈飞，梅雪香黏越女衣。\n鱼市酒村相识徧，短船歌月醉方归。",
        "dynasty": "唐",
        "collection_info": null
    },
    {
        "uuid": "bbafd771067d61bd892a969b60d78c33",
        "title": "公子行",
        "author": "罗邺",
        "content": "金鞍玉勒照花明，过后春风特地生。\n半醉五侯门裏出，月高犹在禁街行。",
        "dynasty": "唐",
        "collection_info": null
    },
    {
        "uuid": "05a62eb0ff3df233aacf4f1d61ed6f4c",
        "title": "春日偶题城南韦曲",
        "author": "罗邺",
        "content": "韦曲城南锦绣堆，千金不惜买花栽。\n谁知豪贵多羁束，落尽春红不见来。",
        "dynasty": "唐",
        "collection_info": null
    },
    {
        "uuid": "a6da7ddf80d3e88c9302200af097ab89",
        "title": "上东川顾尚书",
        "author": "罗邺",
        "content": "轻财重义真公子，长策沈机继武侯。\n龙节坐持兵十万，可怜三蜀尽无忧。",
        "dynasty": "唐",
        "collection_info": null
    },
    {
        "uuid": "6cb4e73b8cbdcfbf799205f69a68dff0",
        "title": "过王浚墓",
        "author": "罗邺",
        "content": "埋骨千年近路尘，路傍碑号晋将军。\n当时若使无功业，早箇耕桑到此坟。",
        "dynasty": "唐",
        "collection_info": null
    },
    {
        "uuid": "64f0bf817444f4ec1390a378b7811284",
        "title": "灞上感别",
        "author": "罗邺",
        "content": "灞水何人不别离，无家南北倚空悲。\n十年此路花时节，立马霑襟酒一巵。",
        "dynasty": "唐",
        "collection_info": null
    },
    {
        "uuid": "6d3400a14a232e6be9f096bd91882959",
        "title": "春日与友人话别",
        "author": "罗邺",
        "content": "酌坐对芳草，东风吹旅衣。\n最嫌驱马倦，自未有山归。\n华髪将时逼，青云计又非。\n离襟一霑洒，迴首正残晖。",
        "dynasty": "唐",
        "collection_info": null
    },
    {
        "uuid": "7ce2d5fefff3e628a1d666dc031dd40b",
        "title": "竹",
        "author": "罗邺",
        "content": "翠叶纔分细细枝，清阴犹未上阶墀。\n蕙兰虽许相依日，桃李还应笑后时。\n抱节不为霜霰改，成林终与凤凰期。\n渭滨若更征贤相，好作渔竿繫钓丝。",
        "dynasty": "唐",
        "collection_info": null
    },
    {
        "uuid": "4f6a7b58676281113123db4b917ce16f",
        "title": "边将",
        "author": "罗邺",
        "content": "马上乘秋欲建勋，飞狐夜鬬出师频。\n若无紫塞烟尘事，谁识青楼歌舞人。\n战骨沙中金镞在，贺筵花畔玉盘新。\n由来边卒皆如此，只是君门合杀身。",
        "dynasty": "唐",
        "collection_info": null
    },
    {
        "uuid": "e7882f02f38ae3e7e677c0b1a3bf9c9e",
        "title": "巴南旅泊",
        "author": "罗邺",
        "content": "巴山惨别魂，巴水彻荆门。\n此地若重到，居人谁復存。\n落帆红叶渡，驻马白云村。\n却羡南飞鴈，年年到故园。",
        "dynasty": "唐",
        "collection_info": null
    },
    {
        "uuid": "0e1617890b147b2376ddda5943dfd7d4",
        "title": "河上逢友人",
        "author": "罗邺",
        "content": "知君意不浅，立马问生涯。\n薄业无归地，他乡便是家。\n宵吟怜桂魄，朝起怯菱花。\n语尽黄河上，西风日又斜。",
        "dynasty": "唐",
        "collection_info": null
    },
    {
        "uuid": "1674f97b65fe47c02a0f64a57c863745",
        "title": "偶题离亭",
        "author": "罗邺",
        "content": "万般名利不关身，况待山平海变尘。\n五月波涛争下峡，满堂金玉为何人。\n谩夸浮世青云贵，未尽离杯白髮新。\n谁似雨篷篷底客，渚花汀鸟自相亲。",
        "dynasty": "唐",
        "collection_info": null
    },
    {
        "uuid": "b5640fa385a3b75ef9b66f1bde1081ca",
        "title": "夏晚望嵩亭有怀",
        "author": "罗邺",
        "content": "正怜云水与心违，湖上亭高对翠微。\n尽日不妨凭槛望，终年未必有家归。\n青蝉渐傍幽丛噪，白鸟时穿返照飞。",
        "dynasty": "唐",
        "collection_info": null
    },
    {
        "uuid": "be3eab5db3290714c919405ee3f775a1",
        "title": "途中寄友人",
        "author": "罗邺",
        "content": "秋庭怅望别君初，折柳分襟十载余。\n相见或因中夜梦，寄来多是隔年书。\n携樽座外花空老，垂钓江头柳渐疎。\n裁得诗凭千里雁，吟来宁不忆吾庐。",
        "dynasty": "唐",
        "collection_info": null
    },
    {
        "uuid": "0f383d9f049a77a9f696d4818adcaf43",
        "title": "伤侯弟",
        "author": "罗邺",
        "content": "世间荣辱半相和，昨日权门今雀罗。\n万古明君方纳谏，九江迁客更应多。\n碧池草熟人偷钓，画戟春闲莺乱过。\n几许乐僮无主后，不离隣巷教笙歌。",
        "dynasty": "唐",
        "collection_info": null
    },
    {
        "uuid": "34990ed786884b7dc5fce713b350b31c",
        "title": "春日过寿安山馆",
        "author": "罗邺",
        "content": "旧国多将泉石亲，西游爱此拂行尘。\n帘开山色离亭午，步入松香别岛春。\n谁肯暂安耕钓地，相逢谩叹路岐身。\n归期不及桃花水，江上何曾鲙雪鳞。",
        "dynasty": "唐",
        "collection_info": null
    },
    {
        "uuid": "499200e36e57a719fd4aab7d2a828978",
        "title": "吴门再逢方干处士",
        "author": "罗邺",
        "content": "天上高名世上身，垂纶何不驾蒲轮。\n一朝卿相俱前席，千古篇章冠后人。\n稽岭不归空挂梦，吴宫相值欲霑巾。\n吾王若致昇平化，可独成周只渭滨。",
        "dynasty": "唐",
        "collection_info": null
    },
    {
        "uuid": "1fa6bdaed450a241ad6e55f871b0e853",
        "title": "蝉",
        "author": "罗邺",
        "content": "纔入新秋百感生，就中蝉噪最堪惊。\n能催时节凋双鬓，愁到江山听一声。\n不傍管弦拘醉态，偏依杨柳挠离情。\n故园闻处犹惆怅，况是经年万里行。",
        "dynasty": "唐",
        "collection_info": null
    },
    {
        "uuid": "7fcc773e66469d7cbf793570d7bf30f7",
        "title": "秋日留别义初上人",
        "author": "罗邺",
        "content": "塞寺穷秋别还师，西风一雁倍伤悲。\n每嗟尘世长多事，重到禅斋是几时。\n霜岭自添红叶恨，月溪休和碧云词。\n关河回首便千里，飞锡南归讵可知。",
        "dynasty": "唐",
        "collection_info": null
    },
    {
        "uuid": "45e2535f59717eeb348e0d0002582b93",
        "title": "夏日宿灵岩寺宗公院",
        "author": "罗邺",
        "content": "寺入千岩石路长，孤吟一宿远公房。\n卧听半夜杉坛雨，转觉中峰枕簟凉。\n花界已无悲喜念，尘襟自足是非妨。\n他年纵使重来此，息得心猨鬓已霜。",
        "dynasty": "唐",
        "collection_info": null
    },
    {
        "uuid": "707afec0243197fe2d4dc7c03c2414c0",
        "title": "冬日庙中书事呈栖白上人",
        "author": "罗邺",
        "content": "日高荒庙掩双扉，杉径无人鸟雀悲。\n昨日江潮起归思，满窗风雨觉来时。\n何堪身计长如此，闲尽炉灰却是疑。\n赖有碧云吟句客，禅余相访说新诗。",
        "dynasty": "唐",
        "collection_info": null
    },
    {
        "uuid": "efd3d275e7a295dd8adc5677bb93ccfe",
        "title": "夏日题远公北阁",
        "author": "罗邺",
        "content": "危阁压山冈，晴空疑鸟行。\n胜搜花界尽，响益梵音长。\n有月堪先到，无风亦自凉。\n人烟纷绕绕，诸树共苍苍。\n榻恋高楼语，瓯怜昼茗香。\n此身闲未得，驱马入残阳。",
        "dynasty": "唐",
        "collection_info": null
    },
    {
        "uuid": "b5ed032a80da866178a4e9cf9ceb0057",
        "title": "秋蝶二首 一",
        "author": "罗邺",
        "content": "秦楼花发时，秦女笑相随。\n及到秋风日，飞来欲问谁。",
        "dynasty": "唐",
        "collection_info": null
    },
    {
        "uuid": "beeb50daa5a07311bebf9a78d6ccb610",
        "title": "秋蝶二首 二",
        "author": "罗邺",
        "content": "似厌栖寒菊，翩翩占晚阳。\n愁人如见此，应下泪千行。",
        "dynasty": "唐",
        "collection_info": null
    },
    {
        "uuid": "3f2534c130d3ad7123e6dfd4b0a2c599",
        "title": "秋别",
        "author": "罗邺",
        "content": "别路垂[杨]柳，秋风凄管弦。\n青楼君去后，明月为谁圆。",
        "dynasty": "唐",
        "collection_info": null
    },
    {
        "uuid": "911a6550f4554d8a7fcad14416be80a3",
        "title": "共友人看花",
        "author": "罗邺",
        "content": "愁将万里身，来伴看花人。\n何事独惆怅，故园还又春。",
        "dynasty": "唐",
        "collection_info": null
    },
    {
        "uuid": "c5ce2098a849da79a1d925f5d32c6ee9",
        "title": "行次",
        "author": "罗邺",
        "content": "终日长程復短程，一山行尽一山青。\n路傍君子莫相笑，天上由来有客星。",
        "dynasty": "唐",
        "collection_info": null
    },
    {
        "uuid": "5da661d6a1ef923f49c91c65a722dbcd",
        "title": "鳯州北楼",
        "author": "罗邺",
        "content": "城上层楼北望时，闲云远水自相宜。\n人人尽道堪图画，枉遣山翁醉习池。",
        "dynasty": "唐",
        "collection_info": null
    },
    {
        "uuid": "75af3b24875856895902ae96ca82c13d",
        "title": "赠僧",
        "author": "罗邺",
        "content": "繁华举世皆如梦，今古何人肯暂闲。\n唯有东林学禅客，白头闲坐对青山。",
        "dynasty": "唐",
        "collection_info": null
    },
    {
        "uuid": "12b4262108271301a2f553d221a2e167",
        "title": "曲江春感",
        "author": "罗隐",
        "content": "江头日暖花又开，江东行客心悠哉。\n高阳酒徒半雕落，终南山色空崔嵬。\n圣代也知无弃物，侯门未必用非才。\n一船明月一竿竹，家住五湖归去来。",
        "dynasty": "唐",
        "collection_info": null
    },
    {
        "uuid": "469076f23486c46283af42fb77163a10",
        "title": "皇陂",
        "author": "罗隐",
        "content": "皇陂潋滟深復深，陂西下马聊登临。\n垂杨风轻弄翠带，鲤鱼日暖跳黄金。\n三月穷途无胜事，十年流水见归心。\n输他谷口郑夫子，偷得闲名说至今。",
        "dynasty": "唐",
        "collection_info": null
    },
    {
        "uuid": "ed7a3b9c456322361877a6f0048167be",
        "title": "寄郑补阙",
        "author": "罗隐",
        "content": "夫子门前数仞墙，每经过处忆游梁。\n路从青琐无因见，恩在丹心不可忘。\n未必便为谗口隔，只应贪草谏书忙。\n别来愁悴知多少，两度槐花马上黄。",
        "dynasty": "唐",
        "collection_info": null
    },
    {
        "uuid": "feb577754c0caa7c4e923de67a37bf04",
        "title": "牡丹花",
        "author": "罗隐",
        "content": "似共东风别有因，绛罗高卷不胜春。\n若教解语应倾国，任是无情亦动人。\n芍药与君为近侍，芙蓉何处避芳尘。\n可怜韩令功成后，辜负秾华过此身。",
        "dynasty": "唐",
        "collection_info": null
    },
    {
        "uuid": "b81773ea3842e3fa91f497e9ca95d7cf",
        "title": "黄河",
        "author": "罗隐",
        "content": "莫把阿胶向此倾，此中天意固难明。\n解通银汉应须曲，纔出昆崙便不清。\n高祖誓功衣带小，仙人占斗客槎轻。\n三千年后知谁在，何必劳君报太平。",
        "dynasty": "唐",
        "collection_info": null
    },
    {
        "uuid": "c4f276df5dd1f6a4f71692810a67da48",
        "title": "汴河",
        "author": "罗隐",
        "content": "当时天子是闲游，今日行人特地愁。\n柳色纵饶妆故国，水声何忍到扬州。\n干坤有意终难会，黎庶无情岂自由。\n应笑秦皇用心错，谩驱神鬼海东头。",
        "dynasty": "唐",
        "collection_info": null
    },
    {
        "uuid": "f61a1eeb685e7ab0f29bbd511c884b2d",
        "title": "西京崇德里居",
        "author": "罗隐",
        "content": "进乏梯媒退又难，强随豪贵殢长安。\n风从昨夜吹银汉，泪拟何门落玉盘。\n抛掷红尘应有恨，思量仙桂也无端。\n锦鳞赪尾平生事，却被闲人把钓竿。",
        "dynasty": "唐",
        "collection_info": null
    },
    {
        "uuid": "2f10cfe15c14e0dba5671b8666614db6",
        "title": "投所思",
        "author": "罗隐",
        "content": "顦顇长安何所为，旅魂穷命自相疑。\n满川碧嶂无归日，一榻红尘有泪时。\n雕琢只应劳郢匠，膏肓终恐误秦医。\n浮生七十今三十，从此悽惶未可知。",
        "dynasty": "唐",
        "collection_info": null
    },
    {
        "uuid": "1c562e009017409dd09fc8e7fa128604",
        "title": "经张舍人旧居",
        "author": "罗隐",
        "content": "行尘不是昔时尘，谩向朱门忆侍臣。\n一榻已无开眼处，九泉应有爱才人。\n文余吐凤他年诏，树想栖鸾旧日春。\n从此恩深转难报，夕阳衰草泪沾巾。",
        "dynasty": "唐",
        "collection_info": null
    },
    {
        "uuid": "a9196ee4fd942c71d6284bf393f47ae7",
        "title": "雒城作",
        "author": "罗隐",
        "content": "大卤旌旗出洛滨，此中烟月已埃尘。\n更无楼阁寻行处，只有山川识野人。\n早得铸金夸范蠡，旋闻垂钓哭平津。\n旧游难得时难遇，迴首空城百草春。",
        "dynasty": "唐",
        "collection_info": null
    },
    {
        "uuid": "f6e8be7e5d1bfc60c8fd5c446887e352",
        "title": "姑苏城南湖陪曹使君游",
        "author": "罗隐",
        "content": "水蓼花红稻穗黄，使君兰棹泛迴塘。\n倚风荇藻先开路，迎斾凫鹥尽着行。\n手裏兵符神与术，腰间金印綵为囊。\n少年太守勋庸盛，应笑燕台两鬓霜。",
        "dynasty": "唐",
        "collection_info": null
    },
    {
        "uuid": "dfc360692f45882a07b36d970ea9d50c",
        "title": "秋日有寄姑苏曹使君",
        "author": "罗隐",
        "content": "多病无因棹小舟，阖闾城下谒名侯。\n水寒不见双鱼信，风便唯闻五袴讴。\n早说用兵长暗合，近传观稼亦闲游。\n须知谢奕依前醉，閒阻清谈又一秋。",
        "dynasty": "唐",
        "collection_info": null
    },
    {
        "uuid": "1ae4ea17c20343aa2f7b580761e1b19a",
        "title": "送章碣赴举",
        "author": "罗隐",
        "content": "苹鹿歌中别酒催，粉闱星彩动昭回。\n久经罹乱心应破，乍覩昇平眼渐开。\n顾我昔年悲玉石，怜君今日蕴风雷。\n龙门盛事无因见，费尽黄金老隗台。",
        "dynasty": "唐",
        "collection_info": null
    },
    {
        "uuid": "763af8fd5eb34ea97158f9f653f9b7da",
        "title": "寄杨秘书",
        "author": "罗隐",
        "content": "湖水平来见鲤鱼，偶因烹处得琼琚。\n披寻藻思千重后，吟想冰光万里余。\n漳浦病来情转薄，赤城吟苦意何如。\n锦衣公子怜君在，十载兵戈从板舆。",
        "dynasty": "唐",
        "collection_info": null
    },
    {
        "uuid": "591495034535f19ce36157155a866c80",
        "title": "往年进士赵能卿尝话金庭胜事见示叙",
        "author": "罗隐",
        "content": "会稽诗客赵能卿，往岁相逢话石城。\n正恨故人无上寿，喜闻良宰有高情。\n山朝佐命层层耸，水接飞流步步清。\n两火一刀罹乱后，会须乘兴雪中行。",
        "dynasty": "唐",
        "collection_info": null
    },
    {
        "uuid": "97d8c9003d505f8d167eea122ea86c86",
        "title": "得宣州窦尚书书因投寄二首 一",
        "author": "罗隐",
        "content": "双鱼迢递到江滨，伤感南陵旧主人。\n万里朝台劳寄梦，十年侯国阻趋尘。\n寻知乱后尝辞禄，共喜闲来得养神。\n时见齐山敬亭客，不堪戎马战征频。",
        "dynasty": "唐",
        "collection_info": null
    },
    {
        "uuid": "f38ac0158010437e71170f4dc96f3f72",
        "title": "得宣州窦尚书书因投寄二首 二",
        "author": "罗隐",
        "content": "曾逐旌旗过板桥，世途多难竟蓬飘。\n步兵校尉辞公府，车骑将军忆本朝。\n醉裏旧游还历历，病中衰鬓奈萧萧。\n遗簪堕履应留念，门客如今只下僚。",
        "dynasty": "唐",
        "collection_info": null
    },
    {
        "uuid": "7f97f2d94ae61d80a71ce40a76f73a3f",
        "title": "雪",
        "author": "罗隐",
        "content": "细玉罗纹下碧霄，杜门颜巷落偏饶。\n巢居只恐高柯折，旅客愁闻去路遥。\n撅冻野蔬和粉重，埽庭松叶带酥烧。\n寒窗呵笔寻诗句，一片飞来纸上销。",
        "dynasty": "唐",
        "collection_info": null
    },
    {
        "uuid": "879e2e3287a18e078545941d12843b10",
        "title": "暇日有寄姑苏曹使君兼呈张郎中郡中宾僚",
        "author": "罗隐",
        "content": "嘉植阴阴覆劒池，此中能政动神祗。\n湖边观稼雨迎马，城外犒军风满旗。\n融酒徒夸无算爵，俭莲还少最高枝。\n珊瑚笔架真珠履，曾和陈王几首诗。",
        "dynasty": "唐",
        "collection_info": null
    },
    {
        "uuid": "e8084d101585337b139b0107790f6caa",
        "title": "寄右省王谏议",
        "author": "罗隐",
        "content": "耳边要静不得静，心裏欲闲终未闲。\n自是宿缘应有累，可能时事更相关。\n鱼惭张翰辞东府，鹤怨周颙负北山。\n看却金庭芝朮老，又驱车入七人班。",
        "dynasty": "唐",
        "collection_info": null
    },
    {
        "uuid": "45f321fad97e829d837574f052ab7e0e",
        "title": "焚书坑",
        "author": "罗隐",
        "content": "千载遗踪一窖尘，路傍耕者亦伤神。\n祖龙算事浑乖角，将谓诗书活得人。",
        "dynasty": "唐",
        "collection_info": null
    },
    {
        "uuid": "0ca4062aba2c10cbd9738101d6458c3c",
        "title": "始皇陵",
        "author": "罗隐",
        "content": "荒堆无草树无枝，懒向行人问昔时。\n六国英雄漫多事，到头徐福是男儿。",
        "dynasty": "唐",
        "collection_info": null
    },
    {
        "uuid": "1261453e2485cf13de4a344b3b7f751a",
        "title": "送沈先辈归送上嘉礼",
        "author": "罗隐",
        "content": "青青月桂触人香，白苎衫轻称沈郎。\n好继马卿归故里，况闻山简在襄阳。\n杯倾别岸应须醉，花傍征军渐欲芳。\n拟把金钱赠嘉礼，不堪栖屑困名场。",
        "dynasty": "唐",
        "collection_info": null
    },
    {
        "uuid": "a3e1ebd9ca5bba98014e273d8b3da929",
        "title": "春日叶秀才曲江",
        "author": "罗隐",
        "content": "江花江草暖相隈，也向江边把酒杯。\n春色恼人遮不得，别愁如疟避还来。\n安排贱迹无良策，裨补明时望重才。\n一曲吴歌齐拍手，十年尘眼未曾开。",
        "dynasty": "唐",
        "collection_info": null
    },
    {
        "uuid": "63ef260b751b6faaa771429c0861ed80",
        "title": "西京道德里",
        "author": "罗隐",
        "content": "秦树团团夕结阴，此中庄舃动悲吟。\n一枝丹桂未入手，万里苍波长负心。\n老去渐知时态薄，愁来唯愿酒杯深。\n七雄三杰今何在，休为闲人泪满襟。",
        "dynasty": "唐",
        "collection_info": null
    },
    {
        "uuid": "fa2d41e128a55d1cd999a4c8c993b780",
        "title": "忆夏口",
        "author": "罗隐",
        "content": "汉阳渡口兰为舟，汉阳城下多酒楼。\n当年不得尽一醉，别梦有时还重游。\n襟带可怜吞楚塞，风烟只好狎江鸥。\n月明更想曾行处，吹笛桥边木叶秋。",
        "dynasty": "唐",
        "collection_info": null
    },
    {
        "uuid": "bbc4943e5cbbd844bc88b98dc6838ce7",
        "title": "武牢关",
        "author": "罗隐",
        "content": "楚人曾此限封疆，不见清阴六里长。\n一壑暮声何怨望，数峰秋势自颠狂。\n由来四皓须神伏，大抵秦皇谩气强。\n欲学鸡鸣试关吏，太平时节懒思量。",
        "dynasty": "唐",
        "collection_info": null
    },
    {
        "uuid": "f0a448e746ab4a6f96278adc04c9df42",
        "title": "途中献晋州孟中丞",
        "author": "罗隐",
        "content": "太平天子念蒲东，又委星郎养育功。\n昨日隼旟辞阙下，今朝珠履在河中。\n楼移庾亮千山月，树待袁宏一扇风。\n不及政成应入拜，晋州何足展清通。",
        "dynasty": "唐",
        "collection_info": null
    },
    {
        "uuid": "9efadc511b8d29785c662a751c40a416",
        "title": "长安秋夜",
        "author": "罗隐",
        "content": "远闻天子似羲皇，偶舍渔乡入帝乡。\n五等列侯无故旧，一枝仙桂有风霜。\n灯欹短焰烧离鬓，漏转寒更滴旅肠。\n归计未知身已老，九衢双阙夜苍苍。",
        "dynasty": "唐",
        "collection_info": null
    },
    {
        "uuid": "629612dd169aece5e7ff57b9c2def2de",
        "title": "春晚寄钟尚书",
        "author": "罗隐",
        "content": "宰府初开忝末尘，四年谈笑隔通津。\n官资肯便矜中路，酒醆还应忆故人。\n江畔旧游秦望月，槛前公事镜湖春。\n如今莫问西禅坞，一炷寒香老病身。",
        "dynasty": "唐",
        "collection_info": null
    },
    {
        "uuid": "67463b4abbd20c47cc3b5764d6e17f88",
        "title": "秋晓寄友人",
        "author": "罗隐",
        "content": "洞庭霜落水云秋，又泛轻涟任去留。\n世界高谈今已得，宦途清贵旧曾游。\n手中綵笔夸题凤，天上泥封奖狎鸥。\n更见南来钓翁说，醉吟还上木兰舟。",
        "dynasty": "唐",
        "collection_info": null
    },
    {
        "uuid": "be018d73216ed9c699b6f8189a2b3d9e",
        "title": "秋日有酬",
        "author": "罗隐",
        "content": "旧业传家有宝刀，近闻余力更挥毫。\n腰间印佩黄金重，卷裏诗裁白雪高。\n讌罢嘉宾迎凤藻，猎归诸将问龙韬。\n分茅列土纔三十，犹拟回头赌锦袍。",
        "dynasty": "唐",
        "collection_info": null
    },
    {
        "uuid": "cea4c0c164ddc1b8c22085b9093c20ab",
        "title": "所思",
        "author": "罗隐",
        "content": "梁王兔苑荆榛裏，炀帝鸡台梦想中。\n只觉惘然悲谢傅，未知何以报文翁。\n生灵不幸台星拆，造化无情世界空。\n划尽寒灰始堪叹，满庭霜叶一窗风。",
        "dynasty": "唐",
        "collection_info": null
    },
    {
        "uuid": "2f3674ad13fb4d5460d1916909c378cf",
        "title": "送魏校书兼呈曹使君",
        "author": "罗隐",
        "content": "乱离无计驻生涯，又事东游惜岁华。\n村店酒旗沽竹叶，野桥梅雨泊芦花。\n讐书发迹官虽屈，负米安亲路不赊。\n应见使君论世旧，埽门重得向曹家。",
        "dynasty": "唐",
        "collection_info": null
    },
    {
        "uuid": "3567b5d1c8056b096636206ced98d3db",
        "title": "四皓庙",
        "author": "罗隐",
        "content": "汉惠秦皇事已闻，庙前高木眼前云。\n楚王谩费闲心力，六里青山尽属君。",
        "dynasty": "唐",
        "collection_info": null
    },
    {
        "uuid": "c4bbdf3fb40adad0c53ad7f24f4794ab",
        "title": "浮云",
        "author": "罗隐",
        "content": "溶溶曳曳自舒张，不向苍梧即帝乡。\n莫道无心便无事，也曾愁杀楚襄王。",
        "dynasty": "唐",
        "collection_info": null
    },
    {
        "uuid": "4b42e480e1aea7e687672deac253389c",
        "title": "早发",
        "author": "罗隐",
        "content": "北去南来无定居，此生生计竟何如。\n酷怜一觉平明睡，长被鸡声恶破除。",
        "dynasty": "唐",
        "collection_info": null
    },
    {
        "uuid": "10b26994fade4d199e302e8b0ad09d0b",
        "title": "香",
        "author": "罗隐",
        "content": "沈水良材食柏珍，博山烟暖玉楼春。\n怜君亦是无端物，贪作馨香忘却身。",
        "dynasty": "唐",
        "collection_info": null
    },
    {
        "uuid": "58baa74d7bcca4e8fe144c92e1e0e000",
        "title": "邺城",
        "author": "罗隐",
        "content": "台上年年揜翠蛾，台前高树夹漳河。\n英雄亦到分香处，能共常人较几多。",
        "dynasty": "唐",
        "collection_info": null
    },
    {
        "uuid": "3ae4f323cc34d60d25f35d9e3d26a46c",
        "title": "七夕",
        "author": "罗隐",
        "content": "络角星河菡萏天，一家懽笑设红筵。\n应倾谢女珠玑箧，尽写檀郎锦绣篇。\n香帐簇成排窈窕，金鍼穿罢拜婵娟。\n铜壶漏报天将晓，惆怅佳期又一年。",
        "dynasty": "唐",
        "collection_info": null
    },
    {
        "uuid": "4e95a1663d16354078cd766007d9fd3a",
        "title": "送臧濆下第谒窦鄜州",
        "author": "罗隐",
        "content": "赋得长杨不直钱，却来京口看莺迁。\n也知绛灌轻才子，好谒尤常醉少年。\n万里故乡云缥缈，一春生计泪澜汍。\n多情柱史应相问，与话归心正浩然。",
        "dynasty": "唐",
        "collection_info": null
    },
    {
        "uuid": "ffd645146f400c11daccc04bd4b5f955",
        "title": "清明日曲江怀友",
        "author": "罗隐",
        "content": "君与田苏即旧游，我于交分亦绸缪。\n二年隔绝黄泉下，尽日悲凉曲水头。\n鸥鸟似能齐物理，杏花疑欲伴人愁。\n寡妻稚子应寒食，遥望江陵一泪流。",
        "dynasty": "唐",
        "collection_info": null
    },
    {
        "uuid": "c1aca8b97e158448fe9015534a6c9a21",
        "title": "送郑州严员外",
        "author": "罗隐",
        "content": "欲将刀笔润王猷，东去先分圣主忧。\n满扇好风吹郑圃，一车甘雨别皇州。\n尚书碛冷鸿声晚，仆射陂寒树影秋。\n从此文星在何处，武牢关外庾公楼。",
        "dynasty": "唐",
        "collection_info": null
    },
    {
        "uuid": "f9e94f539e2d721e2f5629797c9af545",
        "title": "孙员外赴阙后重到三衢",
        "author": "罗隐",
        "content": "远山高树思悠哉，重倚危楼尽一杯。\n谢守已随征诏入，鲁儒犹逐断蓬来。\n地寒谩忆移暄手，时急方须济世才。\n宣室夜阑如有问，可能全望未然灰。",
        "dynasty": "唐",
        "collection_info": null
    },
    {
        "uuid": "7577256f8041feb95f392216f8a6cef4",
        "title": "衡阳泊木居士庙下作",
        "author": "罗隐",
        "content": "乌噪残阳草满庭，此中枯木似人形。\n只应神物长为主，未必浮槎即有灵。\n八月风波飘不去，四时黍稷荐惟馨。\n南朝庾信无因赋，牢落祠前水气腥。",
        "dynasty": "唐",
        "collection_info": null
    },
    {
        "uuid": "f3185f7437361a816e7c31fa57785125",
        "title": "钟陵见杨秀才",
        "author": "罗隐",
        "content": "孺亭滕阁少踟蹰，三度南游一事无。\n秪觉流年如鸟逝，不知何处有龙屠？云归洪井枝柯敛，水下漳江气色麤。\n赖得与君同此醉，醒来愁被鬼揶揄。",
        "dynasty": "唐",
        "collection_info": null
    },
    {
        "uuid": "d4501fa8ed159543fa008fc5905ecbf0",
        "title": "自湘川东下立春泊夏口阻风登孙权城",
        "author": "罗隐",
        "content": "吴门此去逾千里，湘浦离来想数旬。\n只见风师长占路，不知青帝已行春。\n危怜坏堞犹遮水，狂爱寒梅欲傍人。\n事往时移何足问，且凭村酒暖精神。",
        "dynasty": "唐",
        "collection_info": null
    },
    {
        "uuid": "6a018bdcee13353067a5d2a15f66cce0",
        "title": "春日忆湖南旧游寄卢校书",
        "author": "罗隐",
        "content": "旅榜前年过洞庭，曾提刀笔事甘宁。\n瑇筵离隔将军幕，朱履频窥处士星。\n恩重匣中孤劒在，梦余江畔数峰青。\n金貂见服嘉宾散，回首昭丘一涕零。",
        "dynasty": "唐",
        "collection_info": null
    },
    {
        "uuid": "667456fdbcffbc675606ab4d0857c63f",
        "title": "贺淮南节度卢员外赐绯",
        "author": "罗隐",
        "content": "俭莲高贵九霄闻，粲粲朱衣降五云。\n骢马早年曾避路，银鱼今日且从军。\n御题綵服垂天眷，袍展花心透縠纹。\n应笑当年老莱子，鲜华都自降明君。",
        "dynasty": "唐",
        "collection_info": null
    },
    {
        "uuid": "458784de33c0a62080c2a4f01100a61b",
        "title": "春日独游禅智寺",
        "author": "罗隐",
        "content": "树远连天水接空，几年行乐旧隋宫。\n花开花谢还如此，人去人来自不同。\n鸾凤调高何处酒，吴牛蹄健满车风。\n思量只合腾腾醉，煮海平陈一梦中。",
        "dynasty": "唐",
        "collection_info": null
    },
    {
        "uuid": "60969ea741c08a09e8be7bb8b2678220",
        "title": "和淮南李司空同转运员外",
        "author": "罗隐",
        "content": "层层高阁旧瀛洲，此地须征第一流。\n丞相近年萦倚望，重才今日喜遨游。\n荣持健笔金黄贵，恨咽离筵管吹秋。\n谁继伊皋送行句，梁王诗好郢人愁。",
        "dynasty": "唐",
        "collection_info": null
    },
    {
        "uuid": "080d2a1bf9ceb1cf18dc90352cb3e53f",
        "title": "后土庙",
        "author": "罗隐",
        "content": "四海兵戈尚未宁，始于云外学仪形。\n九天玄女犹无圣，后土夫人岂有灵。\n一带好云侵鬓绿，两层危岫拂眉青。\n韦郎年少知何在，端坐思量太白经。",
        "dynasty": "唐",
        "collection_info": null
    },
    {
        "uuid": "c3d127928b6aea2630f65c9aa7e7e92e",
        "title": "金陵夜泊",
        "author": "罗隐",
        "content": "冷烟轻澹傍衰丛，此夕秦淮驻断蓬。\n栖鴈远惊沽酒火，乱鵶高避落帆风。\n地销王气波声急，山带秋阴树影空。\n六代精灵人不见，思量应在月明中。",
        "dynasty": "唐",
        "collection_info": null
    },
    {
        "uuid": "3d11e6f8e5fd0169936a993f1d21e173",
        "title": "上江州陈员外",
        "author": "罗隐",
        "content": "寒江九派转城楼，东下钟陵第一州。\n人自中台方贵盛，地从西晋即风流。\n旧班久望鹓晴翥，余力犹闻虎夜浮。\n应恨属官无健令，异时佳节阻闲游。",
        "dynasty": "唐",
        "collection_info": null
    },
    {
        "uuid": "82a445aacc65c4bc03d00a4cee16f63f",
        "title": "广陵开元寺阁上作",
        "author": "罗隐",
        "content": "满槛山川漾落晖，槛前前事去如飞。\n云中鸡犬刘安过，月裏笙歌炀帝归。\n江蹙海门帆散去，地吞淮口树相依。\n红楼翠幕知多少，长向东风有是非。",
        "dynasty": "唐",
        "collection_info": null
    },
    {
        "uuid": "6c495c9a9ac1d092bd956c477450ae8d",
        "title": "上鄂州韦尚书",
        "author": "罗隐",
        "content": "往岁先皇驭九州，侍臣才业最风流。\n文穷典诰虽余力，俗致雍熙尽密谋。\n兰省换班青作绶，柏台前引绛为鞴。\n都缘未负江山兴，开济生灵校一秋。",
        "dynasty": "唐",
        "collection_info": null
    },
    {
        "uuid": "925fb66d92418779f9c003a698663ace",
        "title": "早春巴陵道中",
        "author": "罗隐",
        "content": "远雪亭亭望未销，岳阳春浅似相饶。\n短芦冒土初生笋，高柳偷风已弄条。\n波泛洞庭㺍獭健，谷连荆楚鬼神妖。\n中流菱唱泊何处，一隻画船兰作桡。",
        "dynasty": "唐",
        "collection_info": null
    },
    {
        "uuid": "f0741f377c2c9ef08a6725b2913a6f82",
        "title": "广陵秋日酬进士臧濆见寄",
        "author": "罗隐",
        "content": "驿西斜日满窗前，独凭秋栏思渺绵。\n数尺断蓬惭故国，一轮清镜泣流年。\n已知世事真徒尔，纵有心期亦偶然。\n空媿荀家好兄弟，鴈来鱼去是因缘。",
        "dynasty": "唐",
        "collection_info": null
    },
    {
        "uuid": "b0da2aa894d52be16b6f7e72aecb34ee",
        "title": "淮南送李司空朝觐",
        "author": "罗隐",
        "content": "圣君宵旰望时雍，丹诏西来雨露浓。\n宣父道高休叹凤，武侯才大本吟龙。\n九州似鼎终须负，万物为铜只待镕。\n腊后春前更何事，便看经度奏东封。",
        "dynasty": "唐",
        "collection_info": null
    },
    {
        "uuid": "a9ea834d2a340ad0785f2d972b69f96b",
        "title": "秋日禅智寺见裴郎中题名寄韦瞻",
        "author": "罗隐",
        "content": "野寺疎钟万木秋，偶寻题处认名侯。\n官离南郡应闲暇，地胜东山想驻留。\n百醆浓醪成别梦，两行垂露澣羁愁。\n心知只有韦公在，更对真踪话旧游。",
        "dynasty": "唐",
        "collection_info": null
    },
    {
        "uuid": "0c92e0c1745e990aed013e60db545961",
        "title": "广陵春日忆池阳有寄",
        "author": "罗隐",
        "content": "烟水蒙蒙接板桥，数年经历驻征桡。\n醉凭危槛波千顷，愁倚长亭柳万条。\n别后故人冠獬豸，病来知己赏鹪鹩。\n清流夹宅千家住，会向闲乘一信潮。",
        "dynasty": "唐",
        "collection_info": null
    },
    {
        "uuid": "a4b5d853d88112f21fe69c84c0ca3f67",
        "title": "春中湘中题岳麓寺僧舍",
        "author": "罗隐",
        "content": "蟾宫虎穴两皆休，来凭危栏送远愁。\n多事林莺还谩语，薄情边鴈不迴头。\n春融只待干坤醉，水阔深知世界浮。\n欲共高僧话心迹，野花芳草奈相尤。",
        "dynasty": "唐",
        "collection_info": null
    },
    {
        "uuid": "b922cc1f84cacf5407e1037d259e9eaf",
        "title": "出试后投所知",
        "author": "罗隐",
        "content": "此日蓬壶两日程，当时消息甚分明。\n桃须曼倩催方熟，橘待洪崖遣始行。\n岛外音书应有意，眼前尘士渐无情。\n莫教更似山西鼠，嚙破愁肠恨一生。",
        "dynasty": "唐",
        "collection_info": null
    },
    {
        "uuid": "c574bf6c50f5de7854004996fbb6d064",
        "title": "湘南春日怀古",
        "author": "罗隐",
        "content": "晴江春暖兰蕙熏，凫鹥苒苒鸥着羣。\n洛阳贾谊自无命，少陵杜甫兼有文。\n空阔远帆遮落日，苍茫野树碍归云。\n松醪酒好昭潭静，闲过中流一弔君。",
        "dynasty": "唐",
        "collection_info": null
    },
    {
        "uuid": "780268fc78c820fd45f7168527e6ce2c",
        "title": "江州望庐山",
        "author": "罗隐",
        "content": "东南苍翠何崔嵬，横流一望幽抱开。\n影寒已令水底去，脚阔欲过湖心来。\n深处不唯容鬼怪，暗中兼恐有风雷。\n仙人往往今谁在，红杏花香重首迴。",
        "dynasty": "唐",
        "collection_info": null
    },
    {
        "uuid": "5b19355cb98287703e3291f6167a1e38",
        "title": "金陵寄窦尚书",
        "author": "罗隐",
        "content": "二年岐路有西东，长忆优游楚驿中。\n虎帐谈高无客继，马卿官傲少人同。\n世危肯使依刘表，山好犹能忆谢公。\n此去此恩言不得，谩将闲泪对春风。",
        "dynasty": "唐",
        "collection_info": null
    },
    {
        "uuid": "ce0c3fe773873b8d7747da6647186f4d",
        "title": "清溪江令公宅",
        "author": "罗隐",
        "content": "蛮笺象管夜深时，曾赋陈宫第一诗。\n宴罢风流人不见，废来踪迹草应知。\n莺怜胜事啼空巷，蜨恋余香舞好枝。\n还有往年金甃井，牧童樵叟等闲窥。",
        "dynasty": "唐",
        "collection_info": null
    },
    {
        "uuid": "dc367126222b8b0b9a1194618a0e0a78",
        "title": "郑州献卢舍人",
        "author": "罗隐",
        "content": "海槎闲暇阆风轻，不是安流不肯行。\n鸡省露浓汤饼熟，凤池烟暖诏书成。\n渔筹已合光儒梦，尧印何妨且治兵。\n会将两都收復后，右图仪表左题名。",
        "dynasty": "唐",
        "collection_info": null
    },
    {
        "uuid": "07e3b4f07f9743c2d3bfabf68bd7dfe9",
        "title": "别池阳所居",
        "author": "罗隐",
        "content": "黄尘初起此留连，火耨刀耕六七年。\n雨夜老农伤水旱，雪晴渔父共舟船。\n已悲世乱身须去，肯媿途危迹屡迁。\n却是九华山有意，列行相送到江边。",
        "dynasty": "唐",
        "collection_info": null
    },
    {
        "uuid": "7f71ce8d9c180cad7d5d973e9d54670f",
        "title": "送内使周大夫自杭州朝贡",
        "author": "罗隐",
        "content": "八都上将近平戎，便附輶轩奏圣聪。\n三接驾前朝觐礼，一函江表战征功。\n云间阆苑何时见，水底瑶池触处通。\n知有殿庭余力在，莫辞消息寄西风。",
        "dynasty": "唐",
        "collection_info": null
    },
    {
        "uuid": "145045822393932c8735dc5f32b1abe5",
        "title": "酬黄从事怀旧见寄",
        "author": "罗隐",
        "content": "旧游不合到心中，把得君诗意亦同。\n水馆酒阑清夜月，香街人散白杨风。\n长绳繫日虽难绊，辨口谈天不易穷。\n世事自随蓬转在，思量何处是飞蓬。",
        "dynasty": "唐",
        "collection_info": null
    },
    {
        "uuid": "4b376d14f2e6ae1775327faed2241080",
        "title": "绣",
        "author": "罗隐",
        "content": "一片丝罗□□□，洞房西室女工劳。\n花随玉指添春色，鸟逐金鍼长羽毛。\n蜀绵谩夸声自贵，越绫虚说价功高。\n可中用作鸳鸯被，红叶枝枝不碍刀。",
        "dynasty": "唐",
        "collection_info": null
    },
    {
        "uuid": "aadacb152dec04ab8dcabc4d2c4c8b89",
        "title": "西施",
        "author": "罗隐",
        "content": "家国兴亡自有时，吴人何苦怨西施。\n西施若解倾吴国，越国亡来又是谁。",
        "dynasty": "唐",
        "collection_info": null
    },
    {
        "uuid": "d663b8dbf0e4da04afde0c85826454fa",
        "title": "自遣",
        "author": "罗隐",
        "content": "得即高歌失即休，多愁多恨亦悠悠。\n今朝有酒今朝醉，明日愁来明日愁。",
        "dynasty": "唐",
        "collection_info": null
    },
    {
        "uuid": "29c07510e9fc65b63369ed4b3ec4468f",
        "title": "白角箆",
        "author": "罗隐",
        "content": "白似琼瑶滑似苔，随梳伴镜拂尘埃。\n莫言此箇尖头物，几度撩人恶髪来。",
        "dynasty": "唐",
        "collection_info": null
    },
    {
        "uuid": "e36f2604f035413d889eb4b272875b31",
        "title": "铜雀台",
        "author": "罗隐",
        "content": "强歌强舞竟难胜，花落花开泪满膺。\n秪合当年伴君死，免交憔悴望西陵。",
        "dynasty": "唐",
        "collection_info": null
    },
    {
        "uuid": "0f919104db72d82b8492df6a0bcc1371",
        "title": "鹦鹉",
        "author": "罗隐",
        "content": "莫恨雕笼翠羽残，江南地暖陇西寒。\n劝君不用分明语，语得分明出转难。",
        "dynasty": "唐",
        "collection_info": null
    },
    {
        "uuid": "46f3fbbc37dfb5665fcd02c0f99ddaab",
        "title": "金钱花",
        "author": "罗隐",
        "content": "占得佳名绕树芳，依依相伴向秋光。\n若教此物堪收贮，应被豪门尽劚将。",
        "dynasty": "唐",
        "collection_info": null
    },
    {
        "uuid": "c102a39e15452c550f340ab42d7b4c2d",
        "title": "梅",
        "author": "罗隐",
        "content": "天赐胭脂一抹腮，盘中磊落笛中哀。\n虽然未得和羹便，曾与将军止渴来。",
        "dynasty": "唐",
        "collection_info": null
    },
    {
        "uuid": "4518a395c0dcd08a7377d49456ad36e8",
        "title": "钱尚父生日",
        "author": "罗隐",
        "content": "大昴分光降斗牛，兴唐宗社作诸侯。\n伊夔事业扶千载，韩白机谋冠九州。\n贵盛上持龙节钺，延长应续鹤春秋。\n锦衣玉食将何报，更俟庄椿一举头。",
        "dynasty": "唐",
        "collection_info": null
    },
    {
        "uuid": "334717d692050eee4afd5d8ec577b590",
        "title": "寄前户部陆郎中",
        "author": "罗隐",
        "content": "出驯桑雉入朝簪，萧洒清名映士林。\n近日篇章欺白雪，早年词赋得黄金。\n桂堂纵道探龙颔，兰省何曾驻鹤心。\n离乱事多人不会，酒浓花暖且闲吟。",
        "dynasty": "唐",
        "collection_info": null
    },
    {
        "uuid": "2c5eee64085fcf31c60b1549711da1de",
        "title": "登瓦棺寺阁",
        "author": "罗隐",
        "content": "下盘空迹上云浮，偶逐僧行步步愁。\n暂憩已知须用意，渐来争忍不回头。\n烟中树老重江晚，铎外风轻四境秋。\n懒指台城更东望，鹊飞龙鬬尽荒丘。",
        "dynasty": "唐",
        "collection_info": null
    },
    {
        "uuid": "035fdef3f3bf0e192cd67b90984d6092",
        "title": "九华山费征君所居",
        "author": "罗隐",
        "content": "草堂何处试徘徊，见说遗踪向此开。\n蟾桂自归三径后，鹤书曾降九天来。\n白云事迹依前在，青琐光阴竟不迴。\n尽夕为君思曩日，野泉呜咽路莓苔。",
        "dynasty": "唐",
        "collection_info": null
    },
    {
        "uuid": "ea1d1dd454ca12874151464cddafdcbd",
        "title": "途中寄怀",
        "author": "罗隐",
        "content": "不知何处是前程，合眼腾腾信马行。\n两鬓已衰时未遇，数峰虽在病相撄。\n尘埃巩洛虚光景，诗酒江湖漫姓名。\n试哭军门看谁问，旧来还似祢先生。",
        "dynasty": "唐",
        "collection_info": null
    },
    {
        "uuid": "32a9f75ee40b63eeeae8481af8375e92",
        "title": "京口见李侍郎",
        "author": "罗隐",
        "content": "傞傞江柳欲矜春，铁瓮城边见故人。\n屈指不堪言甲子，披风常记是庚申。\n别来且喜身俱健，乱后休悲业尽贫。\n还有杖头沽酒物，待寻山寺话逡巡。",
        "dynasty": "唐",
        "collection_info": null
    },
    {
        "uuid": "341e22f34fb22aca03ce6b578f997ad3",
        "title": "秋日酬张特玄",
        "author": "罗隐",
        "content": "病寄南徐两度秋，故人依约亦扬州。\n偶因鴈足思闲事，拟棹孤舟访旧游。\n风急几闻江上笛，月高谁共酒家楼。\n平生意气消磨尽，甘露轩前看水流。",
        "dynasty": "唐",
        "collection_info": null
    },
    {
        "uuid": "8f88a16d5cea840a45124bcdf9d5169e",
        "title": "登高咏菊尽",
        "author": "罗隐",
        "content": "篱畔霜前偶得存，苦教迟晚避兰荪。\n能销造化几多力，不受阳和一点恩。\n生处岂容依玉砌，要时还许上金罇。\n陶公没后无知己，露滴幽丛见泪痕。",
        "dynasty": "唐",
        "collection_info": null
    },
    {
        "uuid": "4db1dac4667d3868a7f8eaa94a8b0bd9",
        "title": "登夏州城楼",
        "author": "罗隐",
        "content": "寒城猎猎戍旗风，独倚危楼怅望中。\n万里山河唐土地，千年魂魄晋英雄。\n离心不忍听边马，往事应须问塞鸿。\n好脱儒冠从校尉，一枝长戟六钧弓。",
        "dynasty": "唐",
        "collection_info": null
    },
    {
        "uuid": "f28da7e97fb8dbd296f50fced6a96955",
        "title": "水边偶题",
        "author": "罗隐",
        "content": "野水无情去不回，水边花好为谁开。\n只知事逐眼前去，不觉老从头上来。\n穷似丘轲休叹息，达如周召亦尘埃。\n思量此理何人会，蒙邑先生最有才。",
        "dynasty": "唐",
        "collection_info": null
    },
    {
        "uuid": "9eaacbd8e4e4450297086b3a3fc5cb81",
        "title": "故洛阳公镇大梁时隐得游门下今之经历事往人非聊抒所怀以伤以谢",
        "author": "罗隐",
        "content": "孤舟欲泊思何穷，曾忆西来值雪中。\n珠履少年初满座，白衣游子也从公。\n狂抛赋笔琉璃冷，醉倚歌筵瑇瑁红。\n今日斯文向谁说，泪碑棠树两成空。",
        "dynasty": "唐",
        "collection_info": null
    },
    {
        "uuid": "1c50ffd2847b3b101aab283b41ec9cd8",
        "title": "杜陵秋思",
        "author": "罗隐",
        "content": "南望商于北帝都，两堪栖託两无图。\n只闻斥逐张公子，不觉悲同楚大夫。\n岩畔早凉生紫桂，井边疎影落高梧。\n一杯渌酒他年忆，沥向青波寄五湖。",
        "dynasty": "唐",
        "collection_info": null
    },
    {
        "uuid": "fe0fc81d7bc1618acd8a28daaafc59b6",
        "title": "隐尝在江陵忝故中令白公叨蒙知遇今復重过渚宫感事悲身遂成长句",
        "author": "罗隐",
        "content": "往岁酇侯镇渚宫，曾将清律暖孤蓬。\n才怜曼倩三冬后，艺许由基一箭中。\n言重不能轻薄命，地寒终是泣春风。\n凤凰池涸台星拆，迴首岐山忆至公。",
        "dynasty": "唐",
        "collection_info": null
    },
    {
        "uuid": "da5098ade141588b7ed4ea6d659e3b60",
        "title": "夜泊毘陵无锡县有寄",
        "author": "罗隐",
        "content": "草虫幽咽树初团，独繫孤舟夜已阑。\n浊浪势奔吴苑急，疎钟声彻惠山寒。\n愁催鬓髪凋何易，贫恋家乡别渐难。\n他日亲朋应大笑，始知书劒是无端。",
        "dynasty": "唐",
        "collection_info": null
    },
    {
        "uuid": "51b6469afe7d8f8f4306e7938a05ed96",
        "title": "桃花",
        "author": "罗隐",
        "content": "暖触衣襟漠漠香，閒梅遮柳不胜芳。\n数枝艳拂文君酒，半里红欹宋玉墙。\n尽日无人疑怅望，有时经雨乍凄凉。\n旧山山下还如此，回首东风一断肠。",
        "dynasty": "唐",
        "collection_info": null
    },
    {
        "uuid": "4520cdc4e1ff2031386fe5ea136dca15",
        "title": "筹笔驿",
        "author": "罗隐",
        "content": "抛掷南阳为主忧，北征东讨尽良筹。\n时来天地皆同力，运去英雄不自由。\n千里山河轻孺子，两朝冠劒恨谯周。\n唯余岩下多情水，犹解年年傍驿流。",
        "dynasty": "唐",
        "collection_info": null
    },
    {
        "uuid": "43c6a5dc85b5884e66252cafc47308ec",
        "title": "重过随州故兵部李侍郎恩知因抒长句",
        "author": "罗隐",
        "content": "庄周高论伯牙琴，闲夜思量泪满襟。\n四海共谁言近事，九原从此负初心。\n鸥翻汉浦风波急，鴈下郧溪雾雨深。\n惭媿苍生还有意，解歌襦袴至如今。",
        "dynasty": "唐",
        "collection_info": null
    },
    {
        "uuid": "d367ad68d3a84aeca4e8dc2761a59be4",
        "title": "商于驿楼东望有感",
        "author": "罗隐",
        "content": "山川去接汉江东，曾伴隋侯醉此中。\n歌绕夜梁珠宛转，舞娇春席雪朦胧。\n棠遗善政阴犹在，薤送哀声事已空。\n惆怅知音竟难得，两行清泪白杨风。",
        "dynasty": "唐",
        "collection_info": null
    },
    {
        "uuid": "510dbc4e9599387fc54e0dfa8fe59d11",
        "title": "寄南城韦逸人",
        "author": "罗隐",
        "content": "杜甫诗中韦曲花，至今无赖尚豪家。\n美人晓折露沾袖，公子醉时香满车。\n万里丹青传不得，二年风雨恨无涯。\n羡他南涧高眠客，春去春来任物华。",
        "dynasty": "唐",
        "collection_info": null
    },
    {
        "uuid": "8eeceaa37f08e3b0d76d2b11f1ac8e54",
        "title": "梅花",
        "author": "罗隐",
        "content": "吴王醉处十余里，照野拂衣今正繁。\n经雨不随山鸟散，倚风疑共路人言。\n愁怜粉艳飘歌席，静爱寒香扑酒罇。\n欲寄所思无好信，为人惆恨又黄昏。",
        "dynasty": "唐",
        "collection_info": null
    },
    {
        "uuid": "01a7fafbd38d633893487bf8b36208d6",
        "title": "淮南高骈所造迎仙楼",
        "author": "罗隐",
        "content": "鸾音鹤信杳难迴，凤驾龙车早晚来。\n仙境是谁知处所，人间空自造楼台。\n云侵朱槛应难到，虫网闲窗永不开。\n子细思量成底事，露凝风摆作尘埃。",
        "dynasty": "唐",
        "collection_info": null
    },
    {
        "uuid": "736e53844072c62220ec3d7908989085",
        "title": "和禅月大师见赠",
        "author": "罗隐",
        "content": "高僧惠我七言诗，顿豁尘心展白眉。\n秀似谷中花媚日，清如潭底月圆时。\n应观法界莲千叶，肯折人间桂一枝。\n漂荡秦吴十余载，因循犹恨识师迟。",
        "dynasty": "唐",
        "collection_info": null
    },
    {
        "uuid": "ce06f2e03df7be7bbc69d69038daf523",
        "title": "谒文宣王庙",
        "author": "罗隐",
        "content": "晚来乘兴谒先师，松柏凄凄人不知。\n九仭萧墙堆瓦砾，三间茅殿走狐狸。\n雨淋状似悲麟泣，露滴还同叹凤悲。\n傥使小儒名稍立，岂教吾道受栖迟。",
        "dynasty": "唐",
        "collection_info": null
    },
    {
        "uuid": "b8ffe73ed6a218cf31b058e34c9ca6b1",
        "title": "代文宣王答",
        "author": "罗隐",
        "content": "三教之中儒最尊，止戈为武武尊文。\n吾今尚自披蓑笠，你等何须读典坟。\n释氏宝楼侵碧汉，道家宫殿拂青云。\n若教颜闵英灵在，终不羞他李老君。",
        "dynasty": "唐",
        "collection_info": null
    },
    {
        "uuid": "e28ba9bb9df1fe046d6374cd8bc63600",
        "title": "重送朗州张员外",
        "author": "罗隐",
        "content": "朱轮此去正春风，且驻青云听断蓬。\n一榻早年容孺子，双旌今日别文翁。\n诚知汲善心长在，争奈干时迹转穷。\n酬德酬恩两无路，谩劳惆怅凤城东。",
        "dynasty": "唐",
        "collection_info": null
    },
    {
        "uuid": "9974cc6e3ad32f69af6df00ddcced8d5",
        "title": "广陵秋夜读进士常修三篇因题",
        "author": "罗隐",
        "content": "入蜀归吴三首诗，藏于笥箧重于师。\n劒关夜读相如听，瓜步秋吟炀帝悲。\n景物也知输健笔，时情谁不许高枝。\n明年二月春风裏，江岛闲人慰所思。",
        "dynasty": "唐",
        "collection_info": null
    },
    {
        "uuid": "730a6958d57bdaa64ee2a52529441640",
        "title": "逼试投所知",
        "author": "罗隐",
        "content": "桃在仙翁旧苑傍，暖烟轻霭扑人香。\n十年此地频偷眼，二月春风最断肠。\n曾恨梦中无好事，也知囊裏有仙方。\n寻思仙骨终难得，始与回头问玉皇。",
        "dynasty": "唐",
        "collection_info": null
    },
    {
        "uuid": "71089f0222c667f7c1fe938c5e510294",
        "title": "汉江上作",
        "author": "罗隐",
        "content": "汉江波浪渌于苔，每到江边病眼开。\n半雨半风终日恨，无名无迹几时迴。\n云生岸谷秋阴合，树接帆樯晚思来。\n对此空惭圣明代，忍教缨上有尘埃。",
        "dynasty": "唐",
        "collection_info": null
    },
    {
        "uuid": "1b1700ed527f1a0e071f29aa67600fa1",
        "title": "秋夜寄进士顾荣",
        "author": "罗隐",
        "content": "秋河耿耿夜沈沈，往事三更尽到心。\n多病谩劳窥圣代，薄才终是费知音。\n家山梦后帆千尺，尘土搔来髪一簪。\n空羡良朋尽高价，可怜东箭与南金。",
        "dynasty": "唐",
        "collection_info": null
    },
    {
        "uuid": "12369d8d535f7e894047b0592ff1e0ad",
        "title": "寄渭北徐从事",
        "author": "罗隐",
        "content": "暖云慵堕柳垂条，骢马徐郎过渭桥。\n官秩旧参荀秘监，罇罍今伴霍嫖姚。\n科随鹄箭频曾中，礼向侯弓以重招。\n莫恨东风促行李，不多时节却归朝。",
        "dynasty": "唐",
        "collection_info": null
    },
    {
        "uuid": "7196e89b46ba2713fb459730a222d792",
        "title": "徐寇南逼感事献江南知己次韵",
        "author": "罗隐",
        "content": "酒阑离思浩无穷，西望维扬忆数公。\n万里飘零身未了，一家知奖意曾同。\n云横晋国尘应暗，路转吴江信不通。\n今日便成卢子谅，满襟珠泪堕霜风。",
        "dynasty": "唐",
        "collection_info": null
    },
    {
        "uuid": "3bee8b83e6295ec2742286645ab4e787",
        "title": "寄三衢孙员外",
        "author": "罗隐",
        "content": "小敷文伯见何时，南望三衢渴復饥。\n天子未能崇典诰，诸生徒欲恋旌旗。\n风高绿野苗千顷，露冷平楼酒满巵。\n尽是数旬陪奉处，使君争肯不相思。",
        "dynasty": "唐",
        "collection_info": null
    },
    {
        "uuid": "0f36bd47190ba13de38e4d40147f828b",
        "title": "淮南送卢端公归台",
        "author": "罗隐",
        "content": "凤鸾势逸九霄宽，北去南来任羽翰。\n朱绂两参王俭府，绣衣三领杜林官。\n道从上国曾匡济，才向牢盆始重难。\n应笑张纲谩生事，埋轮不得在长安。",
        "dynasty": "唐",
        "collection_info": null
    },
    {
        "uuid": "bdfbf4c7d2e0fb04c8cd2aba8e35a91c",
        "title": "炀帝陵",
        "author": "罗隐",
        "content": "入郭登桥出郭船，红楼日日柳年年。\n君王忍把平陈业，只博雷塘数亩田。",
        "dynasty": "唐",
        "collection_info": null
    },
    {
        "uuid": "8b88621d241074292c0b208f902bc632",
        "title": "马嵬坡",
        "author": "罗隐",
        "content": "佛屋前头野草春，贵妃轻骨此为尘。\n从来绝色知难得，不破中原未是人。",
        "dynasty": "唐",
        "collection_info": null
    },
    {
        "uuid": "ddfbb17f020587bc30d96b7d7ea3047f",
        "title": "柳",
        "author": "罗隐",
        "content": "灞岸晴来送别频，相偎相倚不胜春。\n自家飞絮犹无定，争解垂丝绊路人。",
        "dynasty": "唐",
        "collection_info": null
    },
    {
        "uuid": "54725919a121fa2128bf7076ac3adbea",
        "title": "隋堤柳",
        "author": "罗隐",
        "content": "夹路依依千里遥，路人回首认隋朝。\n春风未借宣华意，犹费工夫长绿条。",
        "dynasty": "唐",
        "collection_info": null
    },
    {
        "uuid": "5bc7af782c68d7e00dfedc34cb27e1eb",
        "title": "孟浩然墓",
        "author": "罗隐",
        "content": "数步荒榛接旧蹊，寒江漠漠草凄凄。\n鹿门黄土无多少，恰到书生冢便低。",
        "dynasty": "唐",
        "collection_info": null
    },
    {
        "uuid": "6b13c32f89f999a7e6c453f7ab873a77",
        "title": "秦纪",
        "author": "罗隐",
        "content": "长策东鞭及海隅，鼋鼍奔起鬼神趋。\n怜君未到沙丘日，肯信人间有死无。",
        "dynasty": "唐",
        "collection_info": null
    },
    {
        "uuid": "67a7b22a4e430cda685aa210c08f9537",
        "title": "仙掌",
        "author": "罗隐",
        "content": "掌前流水驻无尘，掌下轩车日日新。\n谩向山头高举手，何曾招得路行人。",
        "dynasty": "唐",
        "collection_info": null
    },
    {
        "uuid": "5a01ddc8421d2e8d4c7f60019788d54e",
        "title": "咏月",
        "author": "罗隐",
        "content": "湖上风高动白苹，暂延清景此逡巡。\n隔年违别成何事，半夜相看似故人。\n蟾向静中矜爪距，兔隈明处弄精神。\n嫦娥老大应惆怅，倚泣苍苍桂一轮。",
        "dynasty": "唐",
        "collection_info": null
    },
    {
        "uuid": "322d859ce0780da5b2b2e8a7fd06034a",
        "title": "宿荆州江陵驿",
        "author": "罗隐",
        "content": "西游象阙媿知音，东下荆溪称越吟。\n风动芰荷香四散，月明楼阁影相侵。\n閒欹别枕千般梦，醉送征帆万里心。\n薜荔衣裳木兰檝，异时烟雨好追寻。",
        "dynasty": "唐",
        "collection_info": null
    },
    {
        "uuid": "7b4a67dab764f6e71bdd14f017a1c8a6",
        "title": "抚州别阮兵曹",
        "author": "罗隐",
        "content": "雪晴天外见诸峰，幽轧行轮有去踪。\n内史宅边今独恨，步兵厨畔旧相容。\n十年别鬓疑朝镜，千里归心着晚钟。\n若不他时更青眼，未知谁肯荐临邛。",
        "dynasty": "唐",
        "collection_info": null
    },
    {
        "uuid": "e82e13a414666231d29088d73a9d8377",
        "title": "新安投所知",
        "author": "罗隐",
        "content": "少年容易舍樵渔，曾辱明公荐子虚。\n汉殿寒夜时不食，宋都风急命何疎。\n云埋野艇吟归去，草没山田赋遂初。\n长劒一寻歌一奏，此心争肯为鲈鱼。",
        "dynasty": "唐",
        "collection_info": null
    },
    {
        "uuid": "bfab14b012ef71a360ce23f4313ca8de",
        "title": "江边有寄",
        "author": "罗隐",
        "content": "江边旧业半雕残，每轸归心即万端。\n狂折野梅山店暖，醉吹村笛酒楼寒。\n只言圣代谋身易，争奈贫儒得路难。\n同病同忧更何事，为君提笔画渔竿。",
        "dynasty": "唐",
        "collection_info": null
    },
    {
        "uuid": "7c15a72413787cd15eb8c4ba0f55535d",
        "title": "送友人归夷门",
        "author": "罗隐",
        "content": "二年流落大梁城，每送君归即有情。\n别路算来成底事，旧游言着似前生。\n苑荒懒认词人会，门在空怜烈士名。\n至竟男儿分应定，不须惆怅谷中莺。",
        "dynasty": "唐",
        "collection_info": null
    },
    {
        "uuid": "5ef25869557a19442f14b8459492282b",
        "title": "湘中见进士乔诩",
        "author": "罗隐",
        "content": "吴公台下别经秋，破虏城边暂驻留。\n一笑有情堪解梦，数年无故不同游。\n云牵楚思横鱼艇，柳送乡心入酒楼。\n且酌松醪依旧醉，谁能相见向春愁。",
        "dynasty": "唐",
        "collection_info": null
    },
    {
        "uuid": "884d61c60b4c995cc901237750a47fd4",
        "title": "上霅川裴郎中",
        "author": "罗隐",
        "content": "贵提金印出咸秦，潇洒江城两度春。\n一派水清疑见胆，数重山翠欲留人。\n望崇早合归黄阁，诗好何妨恋白苹。\n自是受恩心未足，却垂双翅羡吴均。",
        "dynasty": "唐",
        "collection_info": null
    },
    {
        "uuid": "cdb4d673e5269555d06f3f1fd87148f1",
        "title": "钱塘江潮",
        "author": "罗隐",
        "content": "怒声汹汹势悠悠，罗剎江边地欲浮。\n漫道往来存大信，也知反覆向平流。\n任抛巨浸疑无底，猛过西陵只有头。\n至竟朝昏谁主掌，好骑赪鲤问阳侯。",
        "dynasty": "唐",
        "collection_info": null
    },
    {
        "uuid": "d382b4e22123e5533cc1a860f0e4e632",
        "title": "送人赴职任褒中",
        "author": "罗隐",
        "content": "物态时情难重陈，夫君此去莫伤春。\n男儿只要有知己，才子何堪更问津。\n万转江山通蜀国，两行珠翠见褒人。\n海棠花谢东风老，应念京都共苦辛。",
        "dynasty": "唐",
        "collection_info": null
    },
    {
        "uuid": "8bcbd227148d786f832ccba5ac0ff48a",
        "title": "临川投穆中丞",
        "author": "罗隐",
        "content": "试将生计问蓬根，心委寒灰首戴盆。\n翅弱未知三岛路，舌顽虚掉五侯门。\n啸烟白狖沈高木，捣月清砧触旅魂。\n家在碧江归不得，十年鱼艇长苔痕。",
        "dynasty": "唐",
        "collection_info": null
    },
    {
        "uuid": "473187fd90575dd5501b2f7bcb68e34c",
        "title": "早春送张坤归大梁",
        "author": "罗隐",
        "content": "萧萧羸马正尘埃，又送輶轩向吹台。\n别酒莫辞今夜醉，故人知是几时回。\n泉经华岳犹应冻，花到梁园始合开。\n为谢东门抱关吏，不堪惆怅满离杯。",
        "dynasty": "唐",
        "collection_info": null
    },
    {
        "uuid": "429e688462a1de76e80ba63feedf726e",
        "title": "东归途中作",
        "author": "罗隐",
        "content": "松橘苍黄覆钓矶，早年生计近年违。\n老知风月终堪恨，贫觉家山不易归。\n别岸客帆和鴈落，晚程霜叶向人飞。\n买臣严助精灵在，应笑无成一布衣。",
        "dynasty": "唐",
        "collection_info": null
    },
    {
        "uuid": "e3504db57ee0684f007bcacb2ae26a4e",
        "title": "送进士臧濆下第后归池州",
        "author": "罗隐",
        "content": "赋成无处换黄金，却向春风动越吟。\n天子爱才虽仄席，诸生多病又沾襟。\n柳攀灞岸狂遮袂，水忆池阳渌满心。\n珍重綵衣归正好，莫将闲事繫升沈。",
        "dynasty": "唐",
        "collection_info": null
    },
    {
        "uuid": "f4a723e084b2118e13abdaa6a74dc0b8",
        "title": "湘中赠范郧",
        "author": "罗隐",
        "content": "丹桂无心彼此谙，二年疎懒共江潭。\n愁知酒醆终难舍，老觉人情转不堪。\n云外鸳鸯非故旧，眼前胶漆似烟岚。\n劳歌一曲霜风暮，击折湘妃白玉簪。",
        "dynasty": "唐",
        "collection_info": null
    },
    {
        "uuid": "b8a34f94605aa4a825eff1b2e5cc981e",
        "title": "寄张侍郎",
        "author": "罗隐",
        "content": "衰羸岂合话荆州，争奈思多不自由。\n无路重趋桓典马，有诗曾上仲宣楼。\n尘销别迹堪垂泪，树拂他门懒举头。\n一种人间太平日，独教零落忆沧州。",
        "dynasty": "唐",
        "collection_info": null
    },
    {
        "uuid": "48e17094eefbda89a8efc6c838ace36b",
        "title": "渚宫秋思",
        "author": "罗隐",
        "content": "楚城日暮烟霭深，楚人驻马还登临。\n襄王台下水无赖，神女庙前云有心。\n千载是非难重问，一江风雨好闲吟。\n欲招屈宋当时魄，兰败荷枯不可寻。",
        "dynasty": "唐",
        "collection_info": null
    },
    {
        "uuid": "99465f5d24d8ca8c1e0198ac0deeaaa3",
        "title": "闲居早秋",
        "author": "罗隐",
        "content": "槐杪清蝉烟雨余，萧萧凉叶堕衣裾。\n噪槎乌散沈苍岭，弄杵风高上碧虚。\n百岁梦生悲蛱蜨，一朝香死泣芙蕖。\n六宫谁买相如赋，团扇恩情日日疎。",
        "dynasty": "唐",
        "collection_info": null
    },
    {
        "uuid": "7f514c5bc3620e2c1d2efda639709c0d",
        "title": "建康",
        "author": "罗隐",
        "content": "潮平远岸草侵沙，东晋衰来最可嗟。\n庾舅已能窥帝室，王都还是预人家。\n山寒老树啼风曲，泉暖枯骸动芷牙。\n欲起九原看一徧，秦淮声急日西斜。",
        "dynasty": "唐",
        "collection_info": null
    },
    {
        "uuid": "68935b5dbf0abbed6540ebf34cb08d23",
        "title": "送舒州宿松县傅少府",
        "author": "罗隐",
        "content": "江蓠漠漠树重重，东过清淮到宿松。\n县好也知临浣水，官闲应得看灊峰。\n春风绿野吴歌怨，雪霁平郊楚酒浓。\n留取余杯待张翰，明年归棹一从容。",
        "dynasty": "唐",
        "collection_info": null
    },
    {
        "uuid": "af92201964fc0b798e30455c0ff1bb52",
        "title": "经故洛阳城",
        "author": "罗隐",
        "content": "败垣危堞迹依稀，试驻羸骖弔落晖。\n跋扈以成梁冀在，简书难问杜乔归。\n由来世事须翻覆，未必余才解是非。\n千载昆阳好功业，与君门下作恩威。",
        "dynasty": "唐",
        "collection_info": null
    },
    {
        "uuid": "48d0e41a29323ee65ad81b0a03895424",
        "title": "夏州胡常侍",
        "author": "罗隐",
        "content": "百尺高台勃勃州，大刀长戟汉诸侯。\n征鸿过尽边云阔，战马闲来塞草秋。\n国计已推肝胆许，家财不为子孙谋。\n仍闻陇蜀由多事，深喜将军未白头。",
        "dynasty": "唐",
        "collection_info": null
    },
    {
        "uuid": "6a8b59137d5aa7777dcf7ecb4ea3830c",
        "title": "寄进士卢休",
        "author": "罗隐",
        "content": "半年池口恨萍蓬，今日思量已梦中。\n游子马蹄难重到，故人尊酒与谁同。\n山横翠后千重绿，蜡想歌时一烬红。\n从此客程君不见，麦秋梅雨徧江东。",
        "dynasty": "唐",
        "collection_info": null
    },
    {
        "uuid": "7be80ed58723350f568a22e0ff1a2c57",
        "title": "赠先辈令狐补阙",
        "author": "罗隐",
        "content": "中间声迹早熏然，阻避钧衡过十年。\n碧海浪高终济物，苍梧云好已归天。\n花迎綵服离莺谷，柳傍东风触马鞭。\n应念凄凉洞庭客，夜深双泪忆渔船。",
        "dynasty": "唐",
        "collection_info": null
    },
    {
        "uuid": "c3f75e45248716bffc5063aecbbaf7d9",
        "title": "送秦州从事",
        "author": "罗隐",
        "content": "一枝何足解人愁，抛却还随定远侯。\n紫陌红尘今别恨，九衢双阙夜同游。\n芳时易失劳行止，良会难期且驻留。\n若到边庭有来使，试批书尾话梁州。",
        "dynasty": "唐",
        "collection_info": null
    },
    {
        "uuid": "9c0a90bcc4199c59cbe40d99396dac75",
        "title": "湖州裴郎中赴阙后投简寄友生",
        "author": "罗隐",
        "content": "锦帐郎官塞诏年，汀州曾驻木兰船。\n祢衡酒醒春瓶倒，柳恽诗成海月圆。\n歌蹙远山珠滴滴，漏催香烛泪涟涟。\n使君入拜吾徒在，宣室他时岂偶然。",
        "dynasty": "唐",
        "collection_info": null
    },
    {
        "uuid": "1e11b035874b455a943e4f9ccc48aea1",
        "title": "秋日泊平望驿寄太常裴郎中",
        "author": "罗隐",
        "content": "苹洲重到杳难期，西倚邮亭忆往时。\n北海尊中常有酒，东阳楼上岂无诗。\n地清每负生灵望，官重方升礼乐司。\n闻说江南旧歌曲，至今犹自唱吴姬。",
        "dynasty": "唐",
        "collection_info": null
    },
    {
        "uuid": "dc4d87abbcb7b71bb66c7f2e24a0b5e1",
        "title": "西塞山",
        "author": "罗隐",
        "content": "吴塞当时指此山，吴都亡后绿孱颜。\n岭梅乍暖残妆恨，沙鸟初晴小队闲。\n波阔鱼龙应混杂，壁危猿狖奈姦顽。\n会将一副寒蓑笠，来与渔翁作往还。",
        "dynasty": "唐",
        "collection_info": null
    },
    {
        "uuid": "4417823e0c2500b1195272827bbc29ff",
        "title": "秋日汴河客舍酬友人",
        "author": "罗隐",
        "content": "梁宋追游早岁同，偶然违别事皆空。\n年如流水催何急，道似危途动即穷。\n醉舞且欣连夜月，狂吟还聚上楼风。\n烦君更枉骚人句，白凤灵虵满袖中。",
        "dynasty": "唐",
        "collection_info": null
    },
    {
        "uuid": "5e88d5adab2cc35d3460af8f6f076e83",
        "title": "东归",
        "author": "罗隐",
        "content": "仙桂高高似有神，貂裘敝尽取无因。\n难将白髮期公道，不觉丹枝属别人。\n双阙往来惭请谒，五湖归后耻交亲。\n盈盘紫蟹千巵酒，添得临岐泪满巾。",
        "dynasty": "唐",
        "collection_info": null
    },
    {
        "uuid": "04087feac3371e917f11167ea263579f",
        "title": "广陵李仆射借示近诗因投献",
        "author": "罗隐",
        "content": "朝论国计暮论兵，余力犹随凤藻生。\n语继盘盂抛俗格，气兼河岳带商声。\n闲寻绮思千花丽，静想高吟六义清。\n天柄已持尧典在，更堪回首问缘情。",
        "dynasty": "唐",
        "collection_info": null
    },
    {
        "uuid": "300cf1e8a83e45f76c079aa48c84ab03",
        "title": "三衢哭孙员外",
        "author": "罗隐",
        "content": "燕恋雕梁马恋轩，此心从此更何言。\n直将尘外三生命，未敌君侯一日恩。\n红蜡有时还入梦，片帆何处独销魂？忍看明发衣襟上，珠泪痕中见酒痕。",
        "dynasty": "唐",
        "collection_info": null
    },
    {
        "uuid": "4bd33b6c8430e94ebfa71ae509d47215",
        "title": "箧中得故王郎中书",
        "author": "罗隐",
        "content": "凤里前年别望郎，丁宁唯恐滞吴乡。\n劝疎杯酒知妨事，乞与书题作裹粮。\n苹鹿未能移海曲，县花寻已落河阳。\n九原自此无因见，反覆遗踪泪万行。",
        "dynasty": "唐",
        "collection_info": null
    },
    {
        "uuid": "0fefb73d24b367431a5738835164af88",
        "title": "泪",
        "author": "罗隐",
        "content": "逼脸横颐咽復匀，也曾谗毁也伤神。\n自从鲁国潸然后，不是姦人即妇人。",
        "dynasty": "唐",
        "collection_info": null
    },
    {
        "uuid": "d4e44eba550cd5bc86ef0f5d3eb150d3",
        "title": "子规",
        "author": "罗隐",
        "content": "铜梁路远草青青，此恨那堪枕上听。\n一种有冤犹可报，不如衔石迭沧溟。",
        "dynasty": "唐",
        "collection_info": null
    },
    {
        "uuid": "a7c6f903f39aabe31a49437949437fb7",
        "title": "姑苏台",
        "author": "罗隐",
        "content": "让高泰伯开基日，贤见延陵復命时。\n未会子孙因底事，解崇台榭为西施。",
        "dynasty": "唐",
        "collection_info": null
    },
    {
        "uuid": "13072dd1006b5408310ab80293f97b8f",
        "title": "王浚墓",
        "author": "罗隐",
        "content": "男儿未必尽英雄，但到时来即命通。\n若使吴都犹王气，将军何处立殊功。",
        "dynasty": "唐",
        "collection_info": null
    },
    {
        "uuid": "a68c5c74093faa5ed5a9d9c0dd02fbb4",
        "title": "京中晚望",
        "author": "罗隐",
        "content": "心如野鹿迹如萍，谩向人间性一灵。\n往事不知多少梦，夜来和酒一时醒。",
        "dynasty": "唐",
        "collection_info": null
    },
    {
        "uuid": "6f55f7d64c4434fd770aac962e2bb5aa",
        "title": "寄窦泽处士二首 一",
        "author": "罗隐",
        "content": "兰亭醉客旧知闻，欲问平安隔海云。\n不是金陵钱太尉，世事谁肯更容身。",
        "dynasty": "唐",
        "collection_info": null
    },
    {
        "uuid": "295f3cc53763f7474c46cc5f44ccceaa",
        "title": "寄窦泽处士二首 二",
        "author": "罗隐",
        "content": "鳌背楼台拂白榆，此中槎客亦踟蹰。\n牢山道士无仙骨，却向人间作酒徒。",
        "dynasty": "唐",
        "collection_info": null
    },
    {
        "uuid": "c19146ff7243f43063f158824362227e",
        "title": "省试秋风生桂枝",
        "author": "罗隐",
        "content": "凉吹从何起，中宵景象清。\n漫随云叶动，高傍桂枝生。\n漠漠看无际，萧萧别有声。\n远吹斜汉转，低拂白榆轻。\n寥泬工夫大，干坤岁序更。\n因悲远归客，长望一枝荣。",
        "dynasty": "唐",
        "collection_info": null
    },
    {
        "uuid": "a5e33315c39f7483a25fc90ce5dcb0fa",
        "title": "思故人",
        "author": "罗隐",
        "content": "故人不可见，聊復拂鸣琴。\n鹊绕风枝急，萤藏露草深。\n平生四方志，此夜五湖心。\n惆怅友朋尽，洋洋漫好音。",
        "dynasty": "唐",
        "collection_info": null
    },
    {
        "uuid": "a70fb388b7328ffe3606bac947aae6d5",
        "title": "寄陆龟蒙",
        "author": "罗隐",
        "content": "龙楼李丞相，昔岁仰高文。\n黄阁寻无主，青山竟未焚。\n夜船乘海月，秋寺伴江云。\n却恐尘埃裏，浮名点污君。",
        "dynasty": "唐",
        "collection_info": null
    },
    {
        "uuid": "2d646e88eafc38f27f1999cb8eed1afb",
        "title": "题方干诗",
        "author": "罗隐",
        "content": "中间李建州，夏汭偶同游。\n顾我论佳句，推君最上流。\n九霄无鹤板，双鬓老渔舟。\n世难方如此，何当浣旅愁。",
        "dynasty": "唐",
        "collection_info": null
    },
    {
        "uuid": "8bb130b42dcfd4efa5167f0566d9a886",
        "title": "秋江",
        "author": "罗隐",
        "content": "秋江待晚潮，客归斾旌摇。\n细雨翻芦叶，高风却柳条。\n兵戈村落破，饥俭虎狼骄。\n吾土兼连此，离魂望裏消。",
        "dynasty": "唐",
        "collection_info": null
    },
    {
        "uuid": "611a78625fa5d7c482dc04dec3c9ade5",
        "title": "寄制诰李舍人",
        "author": "罗隐",
        "content": "梁王握豹韬，雪裏见枚皋。\n上客趋丹陛，游人叹二毛。\n门闲知待诏，星动想濡毫。\n一首长杨赋，应嫌索价高。",
        "dynasty": "唐",
        "collection_info": null
    },
    {
        "uuid": "d06ef639b09d6d02428c38605a9d366a",
        "title": "秋日怀孟夷庚",
        "author": "罗隐",
        "content": "秋日黄陂下，孤舟忆共谁。\n江山三分楚，风雨二妃祠。\n知己秦貂没，流年贾鵩悲。",
        "dynasty": "唐",
        "collection_info": null
    },
    {
        "uuid": "bea13a9437605d2cf234f81cae53113c",
        "title": "送李右丞分司",
        "author": "罗隐",
        "content": "分漕得洛川，谠议更昭然。\n在省曾批敕，中台肯避权。\n所悲时渐薄，共贺道由全。\n卖与清平代，相兼直几钱。",
        "dynasty": "唐",
        "collection_info": null
    },
    {
        "uuid": "527b17649d3a48e89317c315308fa9fa",
        "title": "郴江迁客",
        "author": "罗隐",
        "content": "不是逢清世，何由见皂囊。\n事虽危虎尾，名胜泊鹓行。\n毒雾郴江阔，愁云楚驿长。\n归时有诗赋，一为弔沈湘。",
        "dynasty": "唐",
        "collection_info": null
    },
    {
        "uuid": "6d70f6d777765d2ecbe797ec20f886f4",
        "title": "感旧",
        "author": "罗隐",
        "content": "劒佩孙弘阁，戈鋋太尉营。\n重言虚有位，孤立竟无成。\n丘陇笳箫咽，池台岁月平。\n此恩何以报，归处是柴荆。",
        "dynasty": "唐",
        "collection_info": null
    },
    {
        "uuid": "6cd37cd5b136cb33e8716a2973866ea7",
        "title": "鹰",
        "author": "罗隐",
        "content": "越海霜天暮，辞韬野草干。\n俊通司隶职，严奉武夫官。\n眼恶藏蜂在，心麤逐物殚。\n近来脂腻足，驱遣不妨难。",
        "dynasty": "唐",
        "collection_info": null
    },
    {
        "uuid": "cae20faf3809767e0629c5f397a2654a",
        "title": "秋日寄狄补阙",
        "author": "罗隐",
        "content": "红尘扰扰间，立马看南山。\n谩道经年往，何妨逐日闲。\n病中霜叶赤，愁裏鬓毛斑。\n不为良知在，驱车已出关。",
        "dynasty": "唐",
        "collection_info": null
    },
    {
        "uuid": "27fe8095293881842d05758cf0c7ec1c",
        "title": "寄易定公乘亿侍郎",
        "author": "罗隐",
        "content": "谢舞仍宫柳，高奇世少双。\n侍中生不到，园令死须降。\n班秩通乌府，罇罍奉碧幢。\n昭王有余烈，试为祷迷邦。",
        "dynasty": "唐",
        "collection_info": null
    },
    {
        "uuid": "5007374f0f883fc30d36ea155194fee7",
        "title": "寄大理徐郎中",
        "author": "罗隐",
        "content": "佐棘竟谁同，因思证圣中。\n事虽忘显报，理合有阴功。\n官序诜枝老，幽尘范甑空。\n几时潘好礼，重与话清风。",
        "dynasty": "唐",
        "collection_info": null
    },
    {
        "uuid": "e0e98c07a3a63afb1f1161ddc4029d9d",
        "title": "寄苏拾遗",
        "author": "罗隐",
        "content": "早岁长杨赋，当年谏猎书。\n格高时辈伏，言数宦情疎。\n慷慨传丹桂，艰难保旧居。\n退朝观藁草，能望马相如。",
        "dynasty": "唐",
        "collection_info": null
    },
    {
        "uuid": "7d7884c41410a9da3e6afaa4dc31319d",
        "title": "寄许融",
        "author": "罗隐",
        "content": "多病仍疎拙，唯君与我同。\n帝乡年共老，江徼业俱空。\n燕冷辞华屋，蛩凉恨晓丛。\n白云高几许，全属采芝翁。",
        "dynasty": "唐",
        "collection_info": null
    },
    {
        "uuid": "33aef6f4383bb74984f3bd487c9f1c38",
        "title": "寄礼部郑员外",
        "author": "罗隐",
        "content": "栾郄门风大，裴王礼乐优。\n班资冠鸡舌，人品压龙头。\n夜直炉香细，晴编疏草稠。\n近闻潘散骑，三十二悲秋。",
        "dynasty": "唐",
        "collection_info": null
    },
    {
        "uuid": "b597d0566798d48c893ee39558becf15",
        "title": "菊",
        "author": "罗隐",
        "content": "篱落岁云暮，数枝聊自芳。\n雪裁纤蘂密，金拆小苞香。\n千载白衣酒，一生青女霜。\n春丛莫轻薄，彼此有行藏。",
        "dynasty": "唐",
        "collection_info": null
    },
    {
        "uuid": "335f6e5ef8e56c7f00c93ef0480c1d13",
        "title": "台城",
        "author": "罗隐",
        "content": "水国春常在，台城夜未寒。\n丽华承宠渥，江令捧杯盘。\n宴罢明堂烂，诗成宝炬残。\n兵来吾有计，金井玉钩栏。",
        "dynasty": "唐",
        "collection_info": null
    },
    {
        "uuid": "8e6942377161b0736c39aaf5728d24d5",
        "title": "旧游",
        "author": "罗隐",
        "content": "良时不復再，渐老更难言。\n远水犹经眼，高楼似断魂。\n依依宋玉宅，历历长卿村。\n今日空江畔，相于只酒樽。",
        "dynasty": "唐",
        "collection_info": null
    },
    {
        "uuid": "bdffa98ab3855f21fe4bd1c4457539be",
        "title": "寄虔州薛大夫",
        "author": "罗隐",
        "content": "祝融峰下别，三载梦魂劳。\n地转南康重，官兼亚相高。\n海鹏终负日，神马背眠槽。\n会得窥成绩，幽窗染兔毫。",
        "dynasty": "唐",
        "collection_info": null
    },
    {
        "uuid": "d501ff93a779344c1013f3f9127ac1a9",
        "title": "苏小小墓",
        "author": "罗隐",
        "content": "魂兮檇李城，犹未有人耕。\n好月当年事，残花触处情。\n向谁曾艳冶，随分得声名。\n应侍吴王宴，兰桡暗送迎。",
        "dynasty": "唐",
        "collection_info": null
    },
    {
        "uuid": "225c6425a657ad298c44923b09778e8e",
        "title": "寒食日早出城东",
        "author": "罗隐",
        "content": "青门欲曙天，车马已喧阗。\n禁柳疎风雨，墙花拆露鲜。\n向谁夸丽景，只是叹流年。\n不得高飞便，迴头望纸鸢。",
        "dynasty": "唐",
        "collection_info": null
    },
    {
        "uuid": "b82b60cb5f1ab306bee9cd6e91b288f4",
        "title": "秋日怀贾随进士",
        "author": "罗隐",
        "content": "边寇日骚动，故人音信稀。\n长缨惭贾谊，孤愤忆韩非。\n晓匣鱼肠冷，春园鸭掌肥。\n知君安未得，聊且示忘机。",
        "dynasty": "唐",
        "collection_info": null
    },
    {
        "uuid": "4e6397925555911dfb19809cc6b7fd93",
        "title": "乱后逢友人",
        "author": "罗隐",
        "content": "沧海去未得，倚舟聊问津。\n生灵寇盗尽，方镇改更贫。\n梦裏旧行处，眼前新贵人。\n从来事如此，君莫独霑巾。",
        "dynasty": "唐",
        "collection_info": null
    },
    {
        "uuid": "3c36d985c9991e27b2b6a3f216516425",
        "title": "残花",
        "author": "罗隐",
        "content": "已叹良时晚，仍悲别酒催。\n暖芳随日薄，轻片逐风迴。\n黛敛愁歌扇，妆残泣镜台。\n繁阴莫矜衒，终是共尘埃。",
        "dynasty": "唐",
        "collection_info": null
    },
    {
        "uuid": "b70be7130e462a3d293cbbfc30445406",
        "title": "秋日富春江行",
        "author": "罗隐",
        "content": "远岸平如翦，澄江静似铺。\n紫鳞仙客驭，金颗李衡奴。\n冷迭羣山阔，清涵万象殊。\n严陵亦高见，归卧是良图。",
        "dynasty": "唐",
        "collection_info": null
    },
    {
        "uuid": "d670a33f3915bc9efd6c3b51a5181939",
        "title": "寄侯博士",
        "author": "罗隐",
        "content": "规谏扬雄赋，邅迴贾谊官。\n久贫还往少，孤立转迁难。\n清镜流年急，高槐旅舍寒。\n侏儒亦何有，饱食向长安。",
        "dynasty": "唐",
        "collection_info": null
    },
    {
        "uuid": "1ead338161772e4cdb0bc40c23a68d43",
        "title": "送沈光侍御赴职闽中",
        "author": "罗隐",
        "content": "未至应居右，全家出帝乡。\n礼优逢苑雪，官重带台霜。\n夜浦吴潮吼，春滩建水狂。\n延平有风雨，从此是腾骧。",
        "dynasty": "唐",
        "collection_info": null
    },
    {
        "uuid": "80a55a6ca9014728a26520d52466052c",
        "title": "寄袁皓侍郎",
        "author": "罗隐",
        "content": "东台失路岐，荣辱事堪悲。\n我寝牛衣敝，君居豸角危。\n风尘惭上品，才业愧明时。\n千里芙蓉幕，何由话所思。",
        "dynasty": "唐",
        "collection_info": null
    },
    {
        "uuid": "b0012380cf8d6530eedb8680d1cc8d24",
        "title": "寄金吾李荪常侍",
        "author": "罗隐",
        "content": "西班掌禁兵，兰锜最分明。\n晓色严天仗，春寒避火城。\n安危虽已任，韬略即嘉声。\n请问何功德，壶关寇始平。",
        "dynasty": "唐",
        "collection_info": null
    },
    {
        "uuid": "224eb9960485691dd148a07d2d5ab9fb",
        "title": "商于驿与于蕴玉话别",
        "author": "罗隐",
        "content": "南朝徐庾流，洛下忆同游。\n酒采闲坊菊，山登远寺楼。\n相思劳寄梦，偶别已经秋。\n还被青青桂，催君不自由。",
        "dynasty": "唐",
        "collection_info": null
    },
    {
        "uuid": "01b25f35397af6738804e3f19ed4326b",
        "title": "封禅寺居",
        "author": "罗隐",
        "content": "盛礼何由覩，嘉名偶寄居。\n周南太史泪，蛮徼长卿书。\n砌竹摇风直，庭花泣露疎。\n谁能赋秋兴，千里隔吾庐。",
        "dynasty": "唐",
        "collection_info": null
    },
    {
        "uuid": "b0d66ef70f7ebd4771c9751f72eb5d82",
        "title": "钱",
        "author": "罗隐",
        "content": "志士不敢道，贮之成祸胎。\n小人无事艺，假尔作梯媒。\n解释愁肠结，能分睡眼开。\n朱门狼虎性，一半逐君回。",
        "dynasty": "唐",
        "collection_info": null
    },
    {
        "uuid": "8aefd2806e4eda6d02d3b845b6030740",
        "title": "投寄韦右丞",
        "author": "罗隐",
        "content": "赤壁征文聘，中台拜郄诜。\n官资参令仆，曹署辖星辰。\n幞被从谁起，持纲自此新。\n举朝明典教，封纳诏书频。\n禁树曾摛藻，台乌旧避尘。",
        "dynasty": "唐",
        "collection_info": null
    },
    {
        "uuid": "b8a28b37481b68d5bfe69384c4e83b21",
        "title": "红叶",
        "author": "罗隐",
        "content": "不奈荒城畔，那堪晚照中。\n野晴霜浥绿，山冷雨催红。\n游子灞陵道，美人长信宫。\n等闲居岁暮，摇落意无穷。",
        "dynasty": "唐",
        "collection_info": null
    },
    {
        "uuid": "5a13f7db6d38f53006259e7c301fe193",
        "title": "期徐道者不至",
        "author": "罗隐",
        "content": "辽鹤虚空语，冥鸿未易亲。\n偶然来即是，必拟见无因。\n霜霰穷冬令，杯盘旅舍贫。\n只应蓟子训，醉后懒分身。",
        "dynasty": "唐",
        "collection_info": null
    },
    {
        "uuid": "56246ddd94f79e7af17185abdb7813fa",
        "title": "岁除夜",
        "author": "罗隐",
        "content": "官历行将尽，村醪强自倾。\n厌寒思暖律，畏老惜残更。\n岁月已如此，寇戎犹未平。\n儿童不谙事，歌吹待天明。",
        "dynasty": "唐",
        "collection_info": null
    },
    {
        "uuid": "cd443d9821304c7c3dcfab3925d77894",
        "title": "雪",
        "author": "罗隐",
        "content": "尽道丰年瑞，丰年事若何。\n长安有贫者，为瑞不宜多。",
        "dynasty": "唐",
        "collection_info": null
    },
    {
        "uuid": "ec3826fa3d46f181cc9fd790a91fe9d5",
        "title": "旅梦",
        "author": "罗隐",
        "content": "旅梦思迁次，穷愁有叹嗟。\n子鹅京口远，粳米会稽赊。\n漏涩纔成滴，灯寒不作花。\n出门聊一望，蟾桂向人斜。",
        "dynasty": "唐",
        "collection_info": null
    },
    {
        "uuid": "661be2763ce102d81a0541268b3dd106",
        "title": "秋寄张坤",
        "author": "罗隐",
        "content": "庭树已黄落，闭门俱寂寥。\n未知栖託处，空羡圣明朝。\n酒醒乡心阔，云晴客思遥。\n吾徒自多感，颜子只箪瓢。",
        "dynasty": "唐",
        "collection_info": null
    },
    {
        "uuid": "d8863e1ec81a63bd57b48a08624602c7",
        "title": "伤华髪",
        "author": "罗隐",
        "content": "旧国迢迢远，清秋种种新。\n已衰曾轸虑，初见忽霑巾。\n日薄梳兼懒，根危镊恐频。\n青铜不自见，只拟老他人。",
        "dynasty": "唐",
        "collection_info": null
    },
    {
        "uuid": "c512a1d49311e33487fc6a255625cdd7",
        "title": "九江早秋",
        "author": "罗隐",
        "content": "雨过晚凉生，楼中枕簟清。\n海风吹乱木，岩磬落孤城。\n百岁几多日，四蹄无限程。\n西邻莫高唱，俱是别离情。",
        "dynasty": "唐",
        "collection_info": null
    },
    {
        "uuid": "4f9df931fbcafcd0169e37410d2c1f5f",
        "title": "初秋寄友人",
        "author": "罗隐",
        "content": "九华曾屏迹，罹乱与心违。\n是处堪终老，新秋又未归。\n病中芳草歇，愁裏白云飞。\n樵侣兼同志，音书近亦稀。",
        "dynasty": "唐",
        "collection_info": null
    },
    {
        "uuid": "954f504ccc40603b0b8cb3a571a8df88",
        "title": "秋居有寄",
        "author": "罗隐",
        "content": "端居湖岸东，生计有无中。\n魇处千般鬼，寒时百种风。\n性灵纵道拙，心事奈成空。\n多谢金台客，何当一笑同。",
        "dynasty": "唐",
        "collection_info": null
    },
    {
        "uuid": "16a3636ced36753d1a7da400dd7c64c6",
        "title": "雪霁",
        "author": "罗隐",
        "content": "南山雪乍晴，寒气转峥嵘。\n销却闲门出，随他骏马行。\n一竿如有计，五鼎岂须烹。\n愁见天街草，青青又欲生。",
        "dynasty": "唐",
        "collection_info": null
    },
    {
        "uuid": "61c4b0493f6f35ad0c5df60bc3c5e8c9",
        "title": "堠子",
        "author": "罗隐",
        "content": "终日路岐旁，前程亦可量。\n未能惭面黑，只是恨头方。\n雅旨逾千里，高文近两行。\n君知不识字，第一莫形相。",
        "dynasty": "唐",
        "collection_info": null
    },
    {
        "uuid": "db461b9b084f96706880f7596cfbedbb",
        "title": "初夏寄顾绍宗",
        "author": "罗隐",
        "content": "江上偶分袂，四回寒暑更。\n青山无路入，白髮满头生。\n郢浦鴈寻过，镜湖蝉又鸣。\n怜君未归日，杯酒若为情。",
        "dynasty": "唐",
        "collection_info": null
    },
    {
        "uuid": "c1d0686ce6f832338d7b330b8b512029",
        "title": "寄第五尊师",
        "author": "罗隐",
        "content": "苕溪烟月久因循，野鹤衣裘独茧纶。\n只说泊船无定处，不知携手是何人。\n朱黄拣日囚尸鬼，青白临时注脑神。\n欲访先生问经诀，世间难得不由身。",
        "dynasty": "唐",
        "collection_info": null
    },
    {
        "uuid": "efc4cb0b7cdffe875e62d13ffc624ec8",
        "title": "寄西华黄炼师",
        "author": "罗隐",
        "content": "西华有路入中华，依约山川认永嘉。\n羽客昔时留篠簜，故人今又种烟霞。\n坛高已降三清鹤，海近应通八月槎。\n盛事两般君总得，老莱衣服戴颙家。",
        "dynasty": "唐",
        "collection_info": null
    },
    {
        "uuid": "4362fa812cdff7cb1a67b3353464f2fc",
        "title": "所思",
        "author": "罗隐",
        "content": "西上青云未有期，东归沧海一何迟。\n酒阑梦觉不称意，花落月明空所思。\n长恐病侵多事日，可堪贫过少年时。\n鬬鸡走狗五陵道，惆怅输他轻薄儿。",
        "dynasty": "唐",
        "collection_info": null
    },
    {
        "uuid": "0a067a9d2cc53f977569813d2841e2bd",
        "title": "送支使萧中丞赴阙",
        "author": "罗隐",
        "content": "八年刀笔到京华，归去青冥路未赊。\n今日风流卿相客，旧时基业帝王家。\n彤庭彩凤虽添瑞，望府红莲已减花。\n从此常僚如有问，海边麇鹿斗边槎。",
        "dynasty": "唐",
        "collection_info": null
    },
    {
        "uuid": "87ddae7fc93924f9a2bad95d2b8b0723",
        "title": "送人归湘中兼寄旧知",
        "author": "罗隐",
        "content": "青溪烟雨九华山，乱后应同梦寐间。\n万里分飞休掩袂，两旬相见且开颜。\n君依宰相貉蝉贵，我恋王门鬓髪斑。\n为谢伏波筵上客，几时金印拟西还。",
        "dynasty": "唐",
        "collection_info": null
    },
    {
        "uuid": "08a4fd2704a9102cb1dc345618c76ba9",
        "title": "自贻",
        "author": "罗隐",
        "content": "衰老应难更进趋，药畦经卷自朝晡。\n纵无显效亦藏拙，若有所成甘守株。\n汉武巡游虚轧轧，秦皇吞併谩驱驱。\n如何只见丁家鹤，依旧辽东叹绿芜。",
        "dynasty": "唐",
        "collection_info": null
    },
    {
        "uuid": "68c2d19577e7a06c595b9335f6418d15",
        "title": "暇日感怀因寄同院吴蜕拾遗",
        "author": "罗隐",
        "content": "璧池清秩访燕台，曾捧瀛州札翰来。\n今日二难俱大夜，当时三幅谩高才。\n戏悲槐市便便笥，狂忆樟亭满满杯。\n犹幸小兰同舍在，每因相见即衔哀。",
        "dynasty": "唐",
        "collection_info": null
    },
    {
        "uuid": "37df50440487f19474449edb532e35de",
        "title": "偶兴",
        "author": "罗隐",
        "content": "逐队随行二十春，曲江池畔避车尘。\n如今赢得将衰老，闲看人间得意人。",
        "dynasty": "唐",
        "collection_info": null
    },
    {
        "uuid": "3ef8bba39061f2ca366ee66103cbbac1",
        "title": "题凿石山僧院",
        "author": "罗隐",
        "content": "日夜潮声送是非，一迴登眺一忘机。\n怜师好事无人见，不把兰芽染褐衣。",
        "dynasty": "唐",
        "collection_info": null
    },
    {
        "uuid": "fff6a727965432f42d4c8513d4eb6ab6",
        "title": "圉城偶作",
        "author": "罗隐",
        "content": "东望陈留日欲曛，每因刀笔想夫君。\n自从郭泰碑铭后，只见黄金不见文。",
        "dynasty": "唐",
        "collection_info": null
    },
    {
        "uuid": "e1a1820686f542ff8d7dc204d04c006c",
        "title": "乌程",
        "author": "罗隐",
        "content": "两府攀陪十五年，郡中甘雨幕中莲。\n一瓶犹是乌程酒，须对霜风度泫然。",
        "dynasty": "唐",
        "collection_info": null
    },
    {
        "uuid": "1ea40009132800ffa7ba0c7a9922a601",
        "title": "送杨炼师却归贞浩岩",
        "author": "罗隐",
        "content": "宦途不復更经营，归去东南任意行。\n别后几回思会面，到来相见似前生。\n久居竹盖知勤苦，旧业莲峰想变更。\n为谢佯狂吴道士，耳中时有铁船声。",
        "dynasty": "唐",
        "collection_info": null
    },
    {
        "uuid": "2884c1d7413b8be28c4c04fd8f46bb9f",
        "title": "暇日投钱尚父",
        "author": "罗隐",
        "content": "牛斗星边女宿间，栋梁虚敞丽江关。\n望高汉相东西阁，名重淮王大小山。\n礼设鬬倾金凿落，马蹄争撼玉连环。\n自惭麇鹿无能事，未报深恩鬓已斑。",
        "dynasty": "唐",
        "collection_info": null
    },
    {
        "uuid": "44d378970b0ee294338d1af22c8df0cf",
        "title": "览晋史",
        "author": "罗隐",
        "content": "齐王僚属好男儿，偶觅东归便得归。\n满目路岐抛似梦，一船风雨去如飞。\n盘擎紫线莼初熟，箸拨红丝鲙正肥。\n惆怅途中无限事，与君千载两忘机。",
        "dynasty": "唐",
        "collection_info": null
    },
    {
        "uuid": "8d99f8199ce4537a469486c77482fd2c",
        "title": "感别元帅尚父",
        "author": "罗隐",
        "content": "玉函瑶检下台司，记得当时捧领时。\n半壁龙虵蟠造化，满筐山岳动神祇。\n疲牛舐犊心犹切，阴鹤鸣雏力已衰。\n稚子不才身抱疾，日窥贞迹泪双垂。",
        "dynasty": "唐",
        "collection_info": null
    },
    {
        "uuid": "c6fb2bbd463fa817c5f7b9d4cab43874",
        "title": "尚父偶建小楼特摛丽藻绝句不敢称扬三首 一",
        "author": "罗隐",
        "content": "结构叨冯柱石才，敢期幢盖此裴回。\n阳春曲调高谁和，尽日焚香倚隗台。",
        "dynasty": "唐",
        "collection_info": null
    },
    {
        "uuid": "d39a8d9e9c9a2163d5d2be36f439d88d",
        "title": "尚父偶建小楼特摛丽藻绝句不敢称扬三首 二",
        "author": "罗隐",
        "content": "瑇簪珠履愧非才，时凭阑干首重迴。\n只待淮妖翦除后，别倾巵酒贺行台。",
        "dynasty": "唐",
        "collection_info": null
    },
    {
        "uuid": "5cfb9ea82d46199dfc4359c25d450f44",
        "title": "尚父偶建小楼特摛丽藻绝句不敢称扬三首 三",
        "author": "罗隐",
        "content": "阑槛初成愧楚才，不知星彩尚迂迴。\n风流孔令陶钧外，犹记山妖逼小台。",
        "dynasty": "唐",
        "collection_info": null
    },
    {
        "uuid": "f8d72aaf53fcf4a9c4b863419b3c12c7",
        "title": "题玄同先生草堂三首 一",
        "author": "罗隐",
        "content": "杳杳诸天路，苍苍大涤山。\n景舆留不得，毛节去应閒。\n相府旧知己，教门新启关。\n太平匡济术，流落在人间。",
        "dynasty": "唐",
        "collection_info": null
    },
    {
        "uuid": "c7e0c68e93e23701675a8e6b4c68dd5e",
        "title": "题玄同先生草堂三首 二",
        "author": "罗隐",
        "content": "先生诀行日，曾奉数行书。\n意密寻难会，情深恨有余。\n石桥春暖后，句漏药成初。\n珍重云兼鹤，从来不定居。",
        "dynasty": "唐",
        "collection_info": null
    },
    {
        "uuid": "b487f3a0d002d6cd0043cca003575d88",
        "title": "题玄同先生草堂三首 三",
        "author": "罗隐",
        "content": "常时忆讨论，历历事犹存。\n酒向余杭尽，云从大涤昏。\n往来无道侣，归去有台恩。\n自此玄言绝，长应闭洞门。",
        "dynasty": "唐",
        "collection_info": null
    },
    {
        "uuid": "de40f91e8bc19cb140b653d03ab6a70f",
        "title": "城西作",
        "author": "罗隐",
        "content": "从军无一事，终日掩空斋。\n道薄交游少，才疎进取乖。\n野禽鸣聒耳，庭草绿侵阶。\n幸自同樗栎，何妨惬所怀。",
        "dynasty": "唐",
        "collection_info": null
    },
    {
        "uuid": "d0903492208661bd4d6ac859080c08c8",
        "title": "冬暮城西晚眺",
        "author": "罗隐",
        "content": "谬忝莲华幕，虚霑柏署官。\n欹危长抱疾，衰老不禁寒。\n时事已日过，世途行转难。\n千崖兼万壑，只向望中看。",
        "dynasty": "唐",
        "collection_info": null
    },
    {
        "uuid": "166fea953aeb5565b69492bd744d3114",
        "title": "秋霁后",
        "author": "罗隐",
        "content": "净碧山光冷，圆明露点匀。\n渚莲丹脸恨，堤柳翠眉颦。\n蝉已送行客，鴈应辞主人。\n蝇蚊渐无况，日晚自相亲。",
        "dynasty": "唐",
        "collection_info": null
    },
    {
        "uuid": "55a3adf65b60016b8d0c1bea7d58c97d",
        "title": "茅斋",
        "author": "罗隐",
        "content": "从事不从事，养生非养生。\n职为尸禄本，官是受恩名。\n时态已相失，岁华从自惊。\n西斋一巵酒，衰老与谁倾。",
        "dynasty": "唐",
        "collection_info": null
    },
    {
        "uuid": "3c3d14e97be09de67825940de0c97f72",
        "title": "使者",
        "author": "罗隐",
        "content": "使者衔中旨，崎岖万里行。\n人心犹未革，天意似难明。\n四海霍光第，六宫张奉营。\n陪臣无以报，西望不胜情。",
        "dynasty": "唐",
        "collection_info": null
    },
    {
        "uuid": "f19ff9af900b17d23eea20329be5263b",
        "title": "途中逢刘知远",
        "author": "罗隐",
        "content": "吴楚烟波裏，巢由季孟间。\n只言无事贵，不道致身闲。\n别渚莲根断，归心桂树顽。\n空劳钟璞意，尘世隔函关。",
        "dynasty": "唐",
        "collection_info": null
    },
    {
        "uuid": "c8b8a43302a53517c2765761957fd715",
        "title": "遁迹",
        "author": "罗隐",
        "content": "遁迹知安住，霑襟欲奈何。\n朝廷犹礼乐，郡邑忍干戈。\n华马凭谁问，胡尘自此多。\n因思汉明帝，中夜忆廉颇。",
        "dynasty": "唐",
        "collection_info": null
    },
    {
        "uuid": "515790e3be82eb3bbd282d5a6b4cdde5",
        "title": "陇头水",
        "author": "罗隐",
        "content": "借问陇头水，年年恨何事。\n全疑呜咽声，中有征人泪。\n自古无长策，况我非深智。\n何计谢潺湲，一宵空不寐。",
        "dynasty": "唐",
        "collection_info": null
    },
    {
        "uuid": "aa9c8117059e3d14d26ff4530c86ddb8",
        "title": "秦中富人",
        "author": "罗隐",
        "content": "高高起华堂，区区引流水。\n粪土金玉珍，犹嫌未奢侈。\n陋巷满蓬蒿，谁知有颜子。",
        "dynasty": "唐",
        "collection_info": null
    },
    {
        "uuid": "a7bb27101ac5d4e6d4cba76f12111945",
        "title": "思归行",
        "author": "罗隐",
        "content": "不耕南亩田，为爱东堂桂。\n身同树上花，一落又经岁。\n交亲亦相薄，知己恩潜替。\n日开十二门，自是无归计。",
        "dynasty": "唐",
        "collection_info": null
    },
    {
        "uuid": "afbcf6dfb33c0edaa2473a8b42ed9a13",
        "title": "即事中元甲子",
        "author": "罗隐",
        "content": "三秦流血已成川，塞上黄云战[马]閒。\n只有羸兵填渭水，终无奇事出商山。\n田园已没红尘内，弟侄相逢白刃间。\n惆怅翠华犹未返，泪痕空滴劒文斑。",
        "dynasty": "唐",
        "collection_info": null
    },
    {
        "uuid": "1c94a81411c6e1608a8d428fa32ae764",
        "title": "魏城逢故人",
        "author": "罗隐",
        "content": "一年两度锦江游，前值东风后值秋。\n芳草有情皆碍马，好云无处不遮楼。\n山将别恨和心断，水带离声入梦流。\n今日因君试回首，澹烟乔木隔绵州。",
        "dynasty": "唐",
        "collection_info": null
    },
    {
        "uuid": "647b0606e611460f765158ec6e3fa444",
        "title": "游江夏口",
        "author": "罗隐",
        "content": "醉别江东酒一杯，往年曾此驻尘埃。\n鱼听建业歌声过，水看瞿塘雪影来。\n黄祖不能容贱客，费祎终是负仙才。\n平生胆气平生恨，今日江边首懒迴。",
        "dynasty": "唐",
        "collection_info": null
    },
    {
        "uuid": "4e8d2c0c90054c2b7141cfce5a57851e",
        "title": "春思",
        "author": "罗隐",
        "content": "荡漾春风渌似波，惹情摇恨去傞傞。\n燕翻永日音声好，柳舞空城意绪多。\n蜀国暖迴溪峡浪，卫娘清转遏云歌。\n可怜户外桃兼李，仲蔚蓬蒿奈尔何。",
        "dynasty": "唐",
        "collection_info": null
    },
    {
        "uuid": "aca990ceb191b275026b303742fcc19f",
        "title": "黄鹤驿寓题",
        "author": "罗隐",
        "content": "野云芳草绕离鞭，敢对青楼倚少年。\n秋色未催榆塞鴈，人心先下洞庭船。\n高歌酒市非狂者，大嚼屠门亦偶然。\n车马同归莫同恨，古人头白尽林泉。",
        "dynasty": "唐",
        "collection_info": null
    },
    {
        "uuid": "865fb1c7eedd4762e0b950ee3de30a5f",
        "title": "安陆赠徐砺",
        "author": "罗隐",
        "content": "灵虵桥下水声声，曾向桥边话别情。\n一榻偶依陈太守，三年深忆祢先生。\n尘欺鬓色非前事，火爇蓬根有去程。\n还把余杯重相劝，不堪秋色背郧城。",
        "dynasty": "唐",
        "collection_info": null
    },
    {
        "uuid": "cce8d0497ccd88229d4394e89a36cf93",
        "title": "寄钟常侍",
        "author": "罗隐",
        "content": "一从朱履步金台，蘗苦冰寒奉上台。\n峻节不由人学得，远途终是自将来。\n风高渐展摩天翼，榦耸方呈构厦材。\n应笑樟亭旧同舍，九州无验满炉灰。",
        "dynasty": "唐",
        "collection_info": null
    },
    {
        "uuid": "b9e0d1dbc7810dda19c657cf4c4389fc",
        "title": "中秋夜不见月",
        "author": "罗隐",
        "content": "阴云薄雾上空虚，此夕清光已破除。\n只恐异时开霁后，玉轮依旧养蟾蜍。",
        "dynasty": "唐",
        "collection_info": null
    },
    {
        "uuid": "7b95e235d35d20b75a6d6979442b625b",
        "title": "魏博罗令公附卷有迴",
        "author": "罗隐",
        "content": "寒门虽得在诸宗，栖北巢南恨不同。\n马上固惭消髀肉，幄中由羡愈头风。\n蹉跎岁月心仍切，迢遰江山梦未通。\n深荷吾宗有知己，好将刀笔为英雄。",
        "dynasty": "唐",
        "collection_info": null
    },
    {
        "uuid": "a0da2653c2eee7dec0c7fccec50d4d27",
        "title": "寄处默师",
        "author": "罗隐",
        "content": "甘露卷帘看雨脚，樟亭倚柱望潮头。\n十年顾我醉中过，两地与师方外游。\n久隔兵戈常寄梦，近无书信更堪忧。\n香炉烟霭虎溪月，终棹铁船寻惠休。",
        "dynasty": "唐",
        "collection_info": null
    },
    {
        "uuid": "34b56b7a169dc74269934a5607eff1e6",
        "title": "病中上钱尚父",
        "author": "罗隐",
        "content": "左脚方行右臂挛，每惭名迹污宾筵。\n纵饶吴土容衰病，争奈燕台费料钱。\n藜杖已干难更把，竹舆虽在不堪悬。\n深恩重德无言处，迴首浮生泪泫然。",
        "dynasty": "唐",
        "collection_info": null
    },
    {
        "uuid": "8b9a0a12cab93f78d8ea44d21aa03d8f",
        "title": "送梅处士归宁国",
        "author": "罗隐",
        "content": "十五年前即别君，别时天下未纷纭。\n乱罹且喜身俱在，存没那堪耳更闻。\n良会谩劳悲曩迹，旧交谁去弔荒坟。\n殷勤为谢逃名客，想望千秋岭上云。",
        "dynasty": "唐",
        "collection_info": null
    },
    {
        "uuid": "13f2c413cffeaed5f8bf6e4d14284275",
        "title": "经故友所居",
        "author": "罗隐",
        "content": "槐花漠漠向人黄，此地追游迹已荒。\n清论不知庄叟达，死交空欢赵岐忙。\n病来未忍言闲事，老去唯知觅醉乡。\n日暮街东策羸马，一声横笛似山阳。",
        "dynasty": "唐",
        "collection_info": null
    },
    {
        "uuid": "06dcdbe58e5db931f6354830942299bd",
        "title": "大梁从事居汜水",
        "author": "罗隐",
        "content": "前年帝里望行尘，记得仙家第四人。\n泉暖旧谙龙偃息，露寒初见鹤精神。\n歌声上榻梁园晚，梦遶残钟汜水春。\n知有箧中编集在，只应从此是经纶。",
        "dynasty": "唐",
        "collection_info": null
    },
    {
        "uuid": "eaa3b2ca727083030207abb98f0676be",
        "title": "杜处士新居",
        "author": "罗隐",
        "content": "翠敛王孙草，荒诛宋玉茅。\n寇余无故物，时薄少深交。\n迸笋穿行径，饥雏出坏巢。\n小园吾亦有，多病近来抛。",
        "dynasty": "唐",
        "collection_info": null
    },
    {
        "uuid": "41a2523c578754eb129bcf9e293ccd00",
        "title": "绝境",
        "author": "罗隐",
        "content": "绝境非身事，流年但物华。\n水梳苔髪直，风引蕙心斜。\n凡客从题凤，肤音未胜蛙。\n小船兼有桨，始与问渔家。",
        "dynasty": "唐",
        "collection_info": null
    },
    {
        "uuid": "3a7d8a5d8606717da620ab0a06f10170",
        "title": "雪中怀友人",
        "author": "罗隐",
        "content": "腊酒復腊雪，故人今越乡。\n所思谁把醆，端坐恨无航。\n兔苑旧游尽，龟台仙路长。\n未知邹孟子，何以奉梁王。",
        "dynasty": "唐",
        "collection_info": null
    },
    {
        "uuid": "a0005745843734e7c8038718ed1bced7",
        "title": "秋晚",
        "author": "罗隐",
        "content": "宰邑惭良术，为文愧壮图。\n纵饶长委命，争奈渐非夫。\n杯酒有时有，乱罹无处无。\n金庭在何域，回首一踟蹰。",
        "dynasty": "唐",
        "collection_info": null
    },
    {
        "uuid": "56c395a7bb2498b6969c1870ae076d3f",
        "title": "昇仙桥",
        "author": "罗隐",
        "content": "危梁枕路岐，驻马问前时。\n价自友朋得，名因妇女知。\n直须论运命，不得逞文词。\n执戟君乡里，荣华竟若为。",
        "dynasty": "唐",
        "collection_info": null
    },
    {
        "uuid": "2a9be6f40cf4406d403a6a49fe9ff578",
        "title": "姑苏[真]娘墓",
        "author": "罗隐",
        "content": "春草荒坟墓，萋萋向虎丘。\n死犹嫌寂寞，生肯不风流。\n皎镜山泉冷，轻裾海雾秋。\n还应伴西子，香径夜深游。",
        "dynasty": "唐",
        "collection_info": null
    },
    {
        "uuid": "6790c8e8a68ab265496bb3fca4ba9eff",
        "title": "灵山寺",
        "author": "罗隐",
        "content": "晚景聊摅抱，凭栏几荡魂。\n槛虚从四面，江阔奈孤根。\n幽径薜萝色，小山菭藓痕。",
        "dynasty": "唐",
        "collection_info": null
    },
    {
        "uuid": "ebe3ac16219db2fcc7dad47953ace56d",
        "title": "倚棹",
        "author": "罗隐",
        "content": "倚棹听邻笛，霑衣认酒垆。\n自缘悲巨室，谁復为穷途。\n树解将军梦，城遗御史乌。\n直应齐始了，倾酌向寒芜。",
        "dynasty": "唐",
        "collection_info": null
    },
    {
        "uuid": "052eb9092d22a43aa2a9837dc16dda7b",
        "title": "秋夕对月",
        "author": "罗隐",
        "content": "夜月色可掬，倚楼聊解颜。\n未能分寇盗，徒欲满关山。\n背冷金蟾滑，毛寒玉兔顽。\n姮娥谩偷药，长寡老中閒。",
        "dynasty": "唐",
        "collection_info": null
    },
    {
        "uuid": "c7353c4fa6cdf3d4ea6eac1df7eb55eb",
        "title": "寄征士魏员外",
        "author": "罗隐",
        "content": "家遁苏门节，清贫粉署官。\n不矜朝命重，只恨路行难。\n窗晓鸡谭倦，庭秋蝶梦阑。\n羡君归未得，还有钓鱼竿。",
        "dynasty": "唐",
        "collection_info": null
    },
    {
        "uuid": "614fb9a0e8cad5df2b4c935051d25c29",
        "title": "宿彭蠡馆",
        "author": "罗隐",
        "content": "孤馆少行旅，解鞍增别愁。\n远山矜薄暮，高柳怯清秋。\n病裏见时态，醉中思旧游。\n所怀今已矣，何必恨东流。",
        "dynasty": "唐",
        "collection_info": null
    },
    {
        "uuid": "48820915255a7fe29c39296246c1db13",
        "title": "萤",
        "author": "罗隐",
        "content": "空庭夜未央，点点度西墙。\n抱影何微细，乘时忽发扬。\n不思因腐草，便拟倚孤光。\n若道能通照，车公业肯长。",
        "dynasty": "唐",
        "collection_info": null
    },
    {
        "uuid": "52cbb000075ef66327a2f5a739451f76",
        "title": "早秋宿叶堕所居",
        "author": "罗隐",
        "content": "池荷叶正圆，长历报时殚。\n旷野云蒸热，空庭雨始寒。\n蝇蚊犹得志，簟席若为安。\n浮世知谁是，劳歌共一懽。",
        "dynasty": "唐",
        "collection_info": null
    },
    {
        "uuid": "5b6387ce33787da40d6ca89804bc1bd8",
        "title": "蜨",
        "author": "罗隐",
        "content": "汉王刀笔精，写尔逼天生。\n舞巧何妨急，飞高所恨轻。\n野田黄雀虑，山馆主人情。\n此物那堪作，庄周梦不成。",
        "dynasty": "唐",
        "collection_info": null
    },
    {
        "uuid": "3e5d7fd7fa916d95d61b443ea10c2832",
        "title": "春居",
        "author": "罗隐",
        "content": "春风百卉摇，旧国路迢迢。\n偶病成疎散，因贫得寂寥。\n倚帘高柳弱，乘露小桃夭。\n春色常无处，村醪更一瓢。",
        "dynasty": "唐",
        "collection_info": null
    },
    {
        "uuid": "8ae842f44c02c9650015e7a619dff447",
        "title": "轻飙",
        "author": "罗隐",
        "content": "轻飙掠晚莎，秋物惨关河。\n战垒平时少，斋坛上处多。\n楚虽屈子重，汉亦忆廉颇。\n不及云台议，空山老薜萝。",
        "dynasty": "唐",
        "collection_info": null
    },
    {
        "uuid": "a8a3b269061f6bf1eaabbeffcfd20d6e",
        "title": "燕",
        "author": "罗隐",
        "content": "不必嫌漂露，何妨养羽毛。\n汉妃金屋远，卢女杏梁高。\n野迥双飞急，烟晴对语劳。\n犹胜黄雀在，栖息是蓬蒿。",
        "dynasty": "唐",
        "collection_info": null
    },
    {
        "uuid": "c6f01ae870f3adcd4f565023ba3ee871",
        "title": "陕西晚思",
        "author": "罗隐",
        "content": "长途已自穷，此去便西东。\n树色荣衰裏，人心往返中。\n别情流水急，归梦故山空。\n莫忘交游分，从来事一同。",
        "dynasty": "唐",
        "collection_info": null
    },
    {
        "uuid": "a4957ebe121b825955573952b5698df7",
        "title": "除夜寄张达",
        "author": "罗隐",
        "content": "梅花已着眼，竹叶况黏唇。\n只此留残岁，那堪忆故人。\n乱罹书不远，衰病日相亲。\n江浦思归意，明朝又一春。",
        "dynasty": "唐",
        "collection_info": null
    },
    {
        "uuid": "ff98bb00508fbb50d1394ec108306772",
        "title": "寄酬邺王罗令公五首 一",
        "author": "罗隐",
        "content": "营室东迴荫斥丘，少年承袭拥青油。\n坐调金鼎尊明主，横把琱戈拜列侯。\n书札二王争巧拙，篇章七子避风流。\n西园旧迹今应在，衰老无因奉胜游。",
        "dynasty": "唐",
        "collection_info": null
    },
    {
        "uuid": "97301e037b398bc67b9fce89e4466cc2",
        "title": "寄酬邺王罗令公五首 二",
        "author": "罗隐",
        "content": "脉散源分历几朝，纵然官宦只卑僚。\n正忧末派沦沧海，忽见高枝拂绛霄。\n十万貔貅趋玉帐，三千宾客珥金貂。\n良时难得吾宗少，应念寒门更寂寥。",
        "dynasty": "唐",
        "collection_info": null
    },
    {
        "uuid": "1e932a27152d589be4999168dfbdac86",
        "title": "寄酬邺王罗令公五首 三",
        "author": "罗隐",
        "content": "敢将衰弱附强宗，细筭还缘血脉同。\n湘浦烟波无旧迹，邺都兰菊有遗风。\n每怜罹乱书犹达，所恨云泥路不通。\n珍重珠玑兼绣段，草玄堂下寄扬雄。",
        "dynasty": "唐",
        "collection_info": null
    },
    {
        "uuid": "ac78c740e142081dd3cd8a8c919d6bea",
        "title": "寄酬邺王罗令公五首 四",
        "author": "罗隐",
        "content": "水云开霁立高亭，依约黎阳对福星。\n只见篇章矜镂管，不知勋业柱青冥。\n早缘入梦金方砺，晚为传家鼎始铭。\n鹤髪四垂烟阁远，此生何处拜仪形。",
        "dynasty": "唐",
        "collection_info": null
    },
    {
        "uuid": "273f96685caa39a13b166605db90be4f",
        "title": "寄酬邺王罗令公五首 五",
        "author": "罗隐",
        "content": "锦笈朱囊连復连，紫鸾飞下浙江边。\n绡从海室夺烟雾，乐奏帝官胜管弦。\n长笑应刘悲显达，每嫌伊霍少诗篇。\n戴湾老圃根基薄，虚费工夫八十年。",
        "dynasty": "唐",
        "collection_info": null
    },
    {
        "uuid": "8a630f8b4f7b59bb28edb883ea8a2c66",
        "title": "春日投钱塘元帅尚父二首 一",
        "author": "罗隐",
        "content": "正忧衰老辱金台，敢望昭王顾问来。\n门外旌旗屯[虎豹]，壁閒章句动风雷。\n三都节已联翩降，两地花应次第开。\n若比紫髯分鼎足，未闻余力有琼环。",
        "dynasty": "唐",
        "collection_info": null
    },
    {
        "uuid": "4d5adaaaa965998f7a0658b03f064ad9",
        "title": "春日投钱塘元帅尚父二首 二",
        "author": "罗隐",
        "content": "征东幕府十三州，敢望非才忝上游。\n官秩已叨吴品职，姓名兼显鲁春秋。\n盐车顾后声方重，火井窥来焰始浮。\n一句黄河千载事，麦城王粲谩登楼。",
        "dynasty": "唐",
        "collection_info": null
    },
    {
        "uuid": "1770bb2465ea1daa11911a326d70bce5",
        "title": "钱塘府亭",
        "author": "罗隐",
        "content": "新恩别启馆娃宫，还拜吴王向此中。\n九牧土田周制在，两藩茅社汉仪同。\n春生旧苑芳洲雨，香入高台小径风。\n更有宠光人未见，问安调膳尽三公。",
        "dynasty": "唐",
        "collection_info": null
    },
    {
        "uuid": "60a9007e541198ce3d74d977aebff321",
        "title": "野狐泉",
        "author": "罗隐",
        "content": "潏潏寒光溅路尘，相传妖物此潜身。\n又应改换皮毛后，何处人间作好人。",
        "dynasty": "唐",
        "collection_info": null
    },
    {
        "uuid": "03233d6f40ef9a2c0f9f7928cf331f97",
        "title": "宿纪南驿",
        "author": "罗隐",
        "content": "策蹇南游忆楚朝，阴风淅淅树萧萧。\n不知无忌姦邪骨，又作何山野葛苗。",
        "dynasty": "唐",
        "collection_info": null
    },
    {
        "uuid": "8616027ff01958e9d4958c22dbff8ec9",
        "title": "赠无相禅师",
        "author": "罗隐",
        "content": "人人尽道事空王，心裏忙于市井忙。\n惟有马当山上客，死门生路两相忘。",
        "dynasty": "唐",
        "collection_info": null
    },
    {
        "uuid": "d0067652dd7a0e05e22b5548383beb50",
        "title": "遣兴",
        "author": "罗隐",
        "content": "青云路不通，归计奈长蒙。\n老恐医方误，穷忧酒醆空。\n何堪罹乱后，更入是非中。\n长短遭讥笑，迴头避钓翁。",
        "dynasty": "唐",
        "collection_info": null
    },
    {
        "uuid": "2fc011bc434c7585f3bf22f906e6998f",
        "title": "江夏酬高崇节",
        "author": "罗隐",
        "content": "腊雪都堂试，春风汴水行。\n十年虽抱疾，何处不无情？羣盗正当路，此游应隔生。\n劳君问流落，山下已躬耕。",
        "dynasty": "唐",
        "collection_info": null
    },
    {
        "uuid": "679ef6bfb94e05f7b8a5b44dbd432925",
        "title": "鸎声",
        "author": "罗隐",
        "content": "井上梧桐暗，花间雾露晞。\n一枝晴復暖，百啭是兼非。\n金屋梦初觉，玉关人未归。\n不堪闲日听，因尔又霑衣。",
        "dynasty": "唐",
        "collection_info": null
    },
    {
        "uuid": "0745990bd14933819af477ba304cf115",
        "title": "仿玉台体",
        "author": "罗隐",
        "content": "青楼枕路隅，壁甃復椒涂。\n晚梦通帘柙，春寒逼酒垆。\n解吟怜芍药，难见恨菖蒲。\n试问年多少，邻姬亦姓胡。",
        "dynasty": "唐",
        "collection_info": null
    },
    {
        "uuid": "747672835608101bd4f535af44bdda64",
        "title": "夜泊义兴戏呈邑宰",
        "author": "罗隐",
        "content": "溪畔维舟问戴星，此中三害有图经。\n长桥可避南山远，却恐难防是最灵。",
        "dynasty": "唐",
        "collection_info": null
    },
    {
        "uuid": "b321c38112c9b0033a59d23025ab9b51",
        "title": "听琵琶",
        "author": "罗隐",
        "content": "香筵酒散思朝散，偶向梧桐暗处闻。\n大底曲中皆有恨，满楼人自不知君。",
        "dynasty": "唐",
        "collection_info": null
    },
    {
        "uuid": "8082fc04787abbe5ddfb2ba3d7c436f2",
        "title": "经耒阳杜工部墓",
        "author": "罗隐",
        "content": "紫菊馨香覆楚醪，奠君江畔雨萧骚。\n旅魂自是才相累，闲骨何妨冢更高。\n騄骥丧来空蹇蹶，芝兰衰后长蓬蒿。\n屈原宋玉邻君处，几驾青螭缓郁陶。",
        "dynasty": "唐",
        "collection_info": null
    },
    {
        "uuid": "235b4b2ef7e490cf8e4eda0e0bf22176",
        "title": "题袁溪张逸人所居",
        "author": "罗隐",
        "content": "蒲梢猎猎燕差差，数里溪光日落时。\n芳树文君机上锦，远山孙寿镜中眉。\n鸡窗夜静开书卷，鱼槛春深展钓丝。",
        "dynasty": "唐",
        "collection_info": null
    },
    {
        "uuid": "2072adbdd65064e9b5fe466739157ef6",
        "title": "昇平公主旧第",
        "author": "罗隐",
        "content": "乘凤仙人降此时，玉篇纔罢到文词。\n两轮水硙光明照，百尺鲛绡换好诗。\n带砺山河今尽在，风流罇俎见无期。\n坛场客散香街暝，惆怅齐竽取次吹。",
        "dynasty": "唐",
        "collection_info": null
    },
    {
        "uuid": "173f9b18d17c95b2dfc6f17b65cf3bb6",
        "title": "寄黔中王从事",
        "author": "罗隐",
        "content": "故人刀笔事军书，南转黔江半月余。\n别后乡关情几许，近来诗酒兴何如。\n贪将醉袖矜莺谷，不把瑶缄附鲤鱼。\n今日举觞君莫问，生涯牢落鬓萧疎。",
        "dynasty": "唐",
        "collection_info": null
    },
    {
        "uuid": "fe4a566635c041a0ed025126da9877b6",
        "title": "关亭春望",
        "author": "罗隐",
        "content": "关畔春云拂马头，马前春事共悠悠。\n风摇岸柳长条困，露裛山花小朵愁。\n信越功名高似狗，裴王气力大于牛。\n未知至竟将何用，渭水泾川一向流。",
        "dynasty": "唐",
        "collection_info": null
    },
    {
        "uuid": "0ab877dbf828a999dfce9a4f984db287",
        "title": "寄徐济进士",
        "author": "罗隐",
        "content": "往年疎懒共江湖，月满花香记得无。\n霜压楚莲秋后折，雨催蛮酒夜深酤。\n红尘偶别迷前事，丹桂相倾媿后徒。\n出得函关抽得手，从来不及阮元瑜。",
        "dynasty": "唐",
        "collection_info": null
    },
    {
        "uuid": "b6c1328353be5a951b3235db262c9ff6",
        "title": "寄韦赡",
        "author": "罗隐",
        "content": "石城蓑笠阻心期，落尽山花有所思。\n羸马二年蓬转后，故人何处月明时？风催晓雁看看别，雨胁秋蝇渐渐痴。\n禅智阑干市桥酒，纵然相见只相悲。",
        "dynasty": "唐",
        "collection_info": null
    },
    {
        "uuid": "55b662cd9077e0ab521a5243d093df12",
        "title": "霅溪晚泊寄裴庶子",
        "author": "罗隐",
        "content": "溪风如扇雨如丝，闲步闲吟柳恽诗。\n杯酒疎狂非曩日，野花狼藉似当时。\n道穷谩有依刘感，才急应无借寇期。\n满眼云山莫相笑，与君俱是受深知。",
        "dynasty": "唐",
        "collection_info": null
    },
    {
        "uuid": "cd5c43717dd50591c4b7d5144660c539",
        "title": "送姚安之赴任秋浦",
        "author": "罗隐",
        "content": "官罢春坊地象雷，片帆高指贵池开。\n五侯水暖鱼鳞去，九子山晴雁叙来。\n江夏黄童徒逞辩，广都庞令恐非才。\n到头称意须年少，赢得时光向酒杯。",
        "dynasty": "唐",
        "collection_info": null
    },
    {
        "uuid": "7167f19f123bd0a676a6db50d867c1b0",
        "title": "寄乔逸人",
        "author": "罗隐",
        "content": "南经湘浦北扬州，别后风帆几度游。\n春酒谁家禁烂熳，野花何处最淹留？欲凭尺素边鸿懒，未定雕梁海燕愁。\n长短此行须入手，更饶君占一年秋。",
        "dynasty": "唐",
        "collection_info": null
    },
    {
        "uuid": "84397f5d87a5b462f5377ac57d762b77",
        "title": "塞外",
        "author": "罗隐",
        "content": "塞外偷儿塞内兵，圣君宵旰望升平。\n碧幢未作朝廷计，白梃犹驱妇女行。\n可使御戎无上策，只应忧国是虚声。\n汉王第宅秦田土，今日将军已自荣。",
        "dynasty": "唐",
        "collection_info": null
    },
    {
        "uuid": "009d969f0f918da1ab4267bc8f7ac73c",
        "title": "裴庶子除太仆卿因贺",
        "author": "罗隐",
        "content": "楚珪班序未为轻，莫惜良途副圣明。\n宫省旧推皇甫谧，寺曹今得夏侯婴。\n秩随科第临时贵，官逐簪裾到处清。\n应笑马安虚巧宦，四迴迁转始为卿。",
        "dynasty": "唐",
        "collection_info": null
    },
    {
        "uuid": "ad279ab4b31c859bea75d8c63c70adc3",
        "title": "咏史",
        "author": "罗隐",
        "content": "蠹简遗编试一寻，寂寥前事似如今。\n徐陵笔砚珊瑚架，赵胜宾朋瑇瑁簪。\n未必片言资国计，只应邪说动人心。\n九原郝泚何由起，虚误西蕃八尺金。",
        "dynasty": "唐",
        "collection_info": null
    },
    {
        "uuid": "e574fdc860c522ad12259fa25c079485",
        "title": "中元夜泊淮口",
        "author": "罗隐",
        "content": "木叶迴飘水面平，偶因孤棹已三更。\n秋凉雾露侵灯下，夜静鱼龙逼岸行。\n欹枕正牵题柱思，隔楼谁转遶梁声。\n锦帆天子狂魂魄，应过扬州看月明。",
        "dynasty": "唐",
        "collection_info": null
    },
    {
        "uuid": "d6462cb9d01723a8eb8a852adc921bfb",
        "title": "寄池州郑员外",
        "author": "罗隐",
        "content": "兽遶朱轮酒满船，郡城萧洒贵池边。\n衣同莱子曾分笔，扇似袁宏别有天。\n九点好山楼上客，两行高柳雨中烟。\n陵阳百姓将何福，社舞村歌又一年。",
        "dynasty": "唐",
        "collection_info": null
    },
    {
        "uuid": "f8ba49c7431d15be541cbabc3d07d43c",
        "title": "归梦",
        "author": "罗隐",
        "content": "陆海波涛渐渐深，一迴归梦抵千金。\n路傍草色休多事，墙外莺声肯有心。\n日晚向隅悲断梗，夜阑浇酒哭知音。\n贪财败阵谁相悉，鲍叔如今不可寻。",
        "dynasty": "唐",
        "collection_info": null
    },
    {
        "uuid": "429ee3df14fcc070de1891354ca1b769",
        "title": "送溪州使君",
        "author": "罗隐",
        "content": "兵寇伤残国力衰，就中南土藉良医。\n凤衔泥诏辞丹阙，鵰倚霜风上画旗。\n官职不须轻远地，生灵只是计临时。\n灞桥酒醆黔巫月，从此江心两所思。",
        "dynasty": "唐",
        "collection_info": null
    },
    {
        "uuid": "9713a64ffae88c51425e7c8577353655",
        "title": "送霅川郑员外",
        "author": "罗隐",
        "content": "明时塞诏列分麾，东拥朱轮出帝畿。\n铜虎贵提天子印，银鱼荣傍老莱衣。\n歌听茗坞春山暖，诗咏苹洲暮鸟飞。\n知有掖垣南步在，可能须待政成归。",
        "dynasty": "唐",
        "collection_info": null
    },
    {
        "uuid": "15a1c8cd938f8dcd0918ca3e0d07d1b3",
        "title": "酬寄右司李员外",
        "author": "罗隐",
        "content": "当年忆见桂枝春，自此清途未四旬。\n左省望高推健笔，右曹官重得名人。\n闲摛丽藻嫌秋兴，静猎遗编笑过秦。\n犹把随和向泥滓，应怜疎散任天真。",
        "dynasty": "唐",
        "collection_info": null
    },
    {
        "uuid": "02b6c089c6b626f12f3c4546ca8c10bc",
        "title": "莲塘驿",
        "author": "罗隐",
        "content": "莲塘馆东初日明，莲塘馆西行人行。\n隔林啼鸟似相应，当路好花疑有情。\n一梦不须追往事，数杯犹可慰劳生。\n莫言来去只如此，君看鬓边霜几茎。",
        "dynasty": "唐",
        "collection_info": null
    },
    {
        "uuid": "93ab2f68c63b4ac7a6d53419286c4f76",
        "title": "甘露寺火后",
        "author": "罗隐",
        "content": "六朝胜事已尘埃，犹有闲人怅望来。\n只道鬼神能护物，不知龙象自成灰。\n犀惭水府浑非怪，燕说吴宫未是灾。\n还识平泉故侯否，一生踪迹比楼台。",
        "dynasty": "唐",
        "collection_info": null
    },
    {
        "uuid": "39314205c721869e190ba6d0e4190061",
        "title": "春日登上元石头故城",
        "author": "罗隐",
        "content": "万里伤心极目春，东南王气只逡巡。\n野花相笑落满地，山鸟自惊啼傍人。\n谩道城池须险阻，可知豪杰亦埃尘。\n太平寺主惟轻薄，却把三公与贼臣。",
        "dynasty": "唐",
        "collection_info": null
    },
    {
        "uuid": "2c87d4aec60c9e58a803a7338b5de57a",
        "title": "送宣武徐巡官",
        "author": "罗隐",
        "content": "傲睨公卿二十年，东来西去只悠然。\n白知关畔元非马，玄觉壶中别有天。\n汉帝诏衔应异日，梁王风雪是初筵。\n临行不惜刀圭便，愁杀长安买笑钱。",
        "dynasty": "唐",
        "collection_info": null
    },
    {
        "uuid": "855652729af1980f91f07e9ddb30d21c",
        "title": "冬暮寄裴郎中",
        "author": "罗隐",
        "content": "晓髪星星入镜宜，早年容易近年悲。\n敢言得事时将晚，只恐酬恩日渐迟。\n南国倾心应望速，东堂开口欲从谁。\n仙郎旧有黄金约，沥胆隳肝更祷祈。",
        "dynasty": "唐",
        "collection_info": null
    },
    {
        "uuid": "7dad47388b20bab324afe3bd3df4ca46",
        "title": "中元甲子以辛丑驾幸蜀四首 一",
        "author": "罗隐",
        "content": "子仪不起浑瑊亡，西幸谁人从武皇。\n四海为家虽未远，九州多事竟难防。\n已闻旰食思真将，会待畋游致假王。\n应感两朝巡狩迹，绿槐端正驿荒凉。",
        "dynasty": "唐",
        "collection_info": null
    },
    {
        "uuid": "90656437113a8c5fd116f889e285b218",
        "title": "中元甲子以辛丑驾幸蜀四首 二",
        "author": "罗隐",
        "content": "爪牙柱石两俱销，一点渝尘九土摇。\n敢恨甲兵为弃物，所嗟流品误清朝。\n几时睿算歼张角，何处愚人戴隗嚣？跪望嵕山重启告，可能余烈不胜妖。",
        "dynasty": "唐",
        "collection_info": null
    },
    {
        "uuid": "248499ab13ef59dfca9b2cbdd050d475",
        "title": "中元甲子以辛丑驾幸蜀四首 三",
        "author": "罗隐",
        "content": "邪气奔屯瑞气移，清平过尽到艰危。\n纵饶犬彘迷常理，不奈豺狼幸此时。\n九庙有灵思李令，三川悲忆恨张仪。\n可怜一曲还京乐，重对红蕉教蜀儿。",
        "dynasty": "唐",
        "collection_info": null
    },
    {
        "uuid": "5dbe004e0f053bbcdee94efd5e9d1d0c",
        "title": "中元甲子以辛丑驾幸蜀四首 四",
        "author": "罗隐",
        "content": "白丁攘臂犯长安，翠辇苍黄路屈盘。\n丹凤有情尘外远，玉龙无迹渡头寒。\n静怜贵族谋身易，危惜文皇创业难。\n不将不侯何计是，钓鱼船上泪阑干。",
        "dynasty": "唐",
        "collection_info": null
    },
    {
        "uuid": "bda09455f1ac42b4f72262738d51de69",
        "title": "题润州妙善前石羊",
        "author": "罗隐",
        "content": "紫髯桑盖此沈吟，很石犹存事可寻。\n汉鼎未安聊把手，楚醪虽满肯同心。\n英雄已往时难问，苔藓何知日渐深。\n还有市鄽沽酒客，雀喧鸠聚话蹄涔。",
        "dynasty": "唐",
        "collection_info": null
    },
    {
        "uuid": "d26a5d61940d316ef6f1ec0e2bdf1307",
        "title": "登宛陵条风楼寄窦常侍",
        "author": "罗隐",
        "content": "乱罹时节懒登临，试借条风半日吟。\n只有远山含暖律，不知高阁动归心。\n溪喧晚棹千声浪，云护寒郊数丈阴。\n自笑疎慵似麇鹿，也教台上费黄金。",
        "dynasty": "唐",
        "collection_info": null
    },
    {
        "uuid": "2c51b5f48d837a8a4be7718595822590",
        "title": "台城",
        "author": "罗隐",
        "content": "晚云阴暎下空城，六代纍纍夕照明。\n玉井已干龙不起，金瓯虽破虎曾争。\n亦知霸世才难得，却是蒙尘事最平。\n深谷作陵山作海，茂弘流辈莫伤情。",
        "dynasty": "唐",
        "collection_info": null
    },
    {
        "uuid": "6f7636a6949f56960fd8abbe8b38a252",
        "title": "甘露寺看雪上周相公",
        "author": "罗隐",
        "content": "筛寒洒白乱溟蒙，祷请功兼造化功。\n光薄乍迷京口月，影交初展海门风。\n细黏谢客衣裾上，轻堕梁王酒醆中。\n一种为祥君看取，半禳灾沴半年丰。",
        "dynasty": "唐",
        "collection_info": null
    },
    {
        "uuid": "f80f97074587556d79bf583bbe8d4f17",
        "title": "寄京阙陆郎中昆仲",
        "author": "罗隐",
        "content": "柏台兰署四周旋，宾榻何妨雁影连。\n纔见玳簪欹细柳，便知油幕胜红莲。\n家从入洛声名大，迹为依刘事分偏。\n争奈乱罹人渐少，麦城新赋许谁传。",
        "dynasty": "唐",
        "collection_info": null
    },
    {
        "uuid": "074bb09ca76f2a8a432ac2fdd63271a3",
        "title": "偶题",
        "author": "罗隐",
        "content": "钟陵醉别十余春，重见云英掌上身。\n我未成名君未嫁，可能俱是不如人。",
        "dynasty": "唐",
        "collection_info": null
    },
    {
        "uuid": "0b2e918e03ba57c032a8bc1605b9dccc",
        "title": "故都",
        "author": "罗隐",
        "content": "江南江北两风流，一作迷津一拜侯。\n至竟不如隋炀帝，破家犹得到扬州。",
        "dynasty": "唐",
        "collection_info": null
    },
    {
        "uuid": "8bb0bfa43a73c3c45094cc45b6395e18",
        "title": "董仲舒",
        "author": "罗隐",
        "content": "灾变儒生不合闻，谩将刀笔指干坤。\n偶然留得阴阳术，闭却南门又北门。",
        "dynasty": "唐",
        "collection_info": null
    },
    {
        "uuid": "b9272b28152d8b83b28f8d74f23c272d",
        "title": "献尚父大王",
        "author": "罗隐",
        "content": "数年铁甲定东瓯，夜渡江山瞻斗牛。\n今日朱方平殄后，虎符龙节十三州。",
        "dynasty": "唐",
        "collection_info": null
    },
    {
        "uuid": "f6c3c9ead0484e4082911769db5a4bce",
        "title": "蜂",
        "author": "罗隐",
        "content": "不论平地与山尖，无限风光尽被占。\n采得百花成蜜后，为谁辛苦为谁甜。",
        "dynasty": "唐",
        "collection_info": null
    },
    {
        "uuid": "7ffd90dbec8af1f345f44eabb5e2fde5",
        "title": "帘二首 一",
        "author": "罗隐",
        "content": "迭影重纹暎画堂，玉钩银烛共荧煌。\n会应得见神仙在，休下真珠十二行。",
        "dynasty": "唐",
        "collection_info": null
    },
    {
        "uuid": "509a56aaa639117ef412e3469150d70b",
        "title": "帘二首 二",
        "author": "罗隐",
        "content": "翡翠佳名世共稀，玉堂高下巧相宜。\n殷勤为嘱纤纤手，捲上银钩莫放垂。",
        "dynasty": "唐",
        "collection_info": null
    },
    {
        "uuid": "fc8fb97e41347a614b43d1dc2c83f6fa",
        "title": "送顾云下第",
        "author": "罗隐",
        "content": "行行杯酒莫辞频，怨叹劳歌两未伸。\n汉帝后宫犹识字，楚王前殿更无人。\n年深旅舍衣裳敝，潮打村田活计贫。\n百岁都来多几日，不堪相别又伤春。",
        "dynasty": "唐",
        "collection_info": null
    },
    {
        "uuid": "ee54440ae6f2d8be21ae0c93f2226e2c",
        "title": "村桥",
        "author": "罗隐",
        "content": "村桥酒斾月明楼，偶逐渔舟繫叶舟。\n莫学鲁人疑海鸟，须知庄叟恶牺牛。\n心寒已分灰无焰，事往曾将水共流。\n除却思量太平在，肯抛疎散换公侯。",
        "dynasty": "唐",
        "collection_info": null
    },
    {
        "uuid": "461dd857ceaf8f9840bcc9a49325278a",
        "title": "送刘校书之新安寄吴常侍",
        "author": "罗隐",
        "content": "野云如火照行尘，会绩溪边去问津。\n才子省衔非幕客，楚君科第是同人。\n狂思下国千场醉，病负东堂两度春。\n他日酒筵应见问，鹿裘渔艇隔朱轮。",
        "dynasty": "唐",
        "collection_info": null
    },
    {
        "uuid": "a9454e69b9ea9325b0375cdfddb0f9b6",
        "title": "官池秋夕",
        "author": "罗隐",
        "content": "池边月影闲婆娑，池上醉来成短歌。\n芙渠抵死怨珠露，蟋蟀苦口嫌金波。\n往事向人言不得，旧游临老恨空多。\n松醪作酒兰为棹，十载烟尘奈尔何。",
        "dynasty": "唐",
        "collection_info": null
    },
    {
        "uuid": "45b2bc91020eed65bec9668c7c9dc8c5",
        "title": "奉使宛陵别二三从事",
        "author": "罗隐",
        "content": "梁王雪裏有深知，偶别家乡隔路岐。\n官品共传胜曩日，酒杯争肯忍当时。\n豫章地暖矜千尺，越峤天寒愧一枝。\n还有钓鱼蓑笠在，不堪风雨失归期。",
        "dynasty": "唐",
        "collection_info": null
    },
    {
        "uuid": "3d922eda5f24878d4eea59cc53cf79d5",
        "title": "金陵思古",
        "author": "罗隐",
        "content": "杜秋在时花解言，杜秋死后花更繁。\n柔姿曼态葬何处，天红腻白愁荒原。\n高洞紫箫吹梦想，小窗残雨湿精魂。\n绮筵金缕无消息，一阵征帆过海门。",
        "dynasty": "唐",
        "collection_info": null
    },
    {
        "uuid": "75f122b53bd70892286db0c2d1f45ed8",
        "title": "送王使君赴苏台",
        "author": "罗隐",
        "content": "东南一望可长吁，犹忆王孙领虎符。\n两地干戈连越绝，数年麋鹿卧姑苏。\n疲甿赋重全家尽，旧族兵侵太半无。\n料得伍员兼旅寓，不妨招取好揶揄。",
        "dynasty": "唐",
        "collection_info": null
    },
    {
        "uuid": "2c6af7b2bff1d6469236abf0d9c36ddc",
        "title": "忆九华",
        "author": "罗隐",
        "content": "九华巉崪荫柴扉，长忆前时此息机。\n黄菊倚风村酒熟，绿蒲低雨钓鱼归。\n干戈已是三年别，尘土那堪万事违。\n回首佳期恨多少，夜阑霜露又霑衣。",
        "dynasty": "唐",
        "collection_info": null
    },
    {
        "uuid": "c0243eb097dfa77ad9345d0dac6e7273",
        "title": "送裴饶归会稽",
        "author": "罗隐",
        "content": "金庭路指剡川隈，珍重良朋自此来。\n两鬓不堪悲岁月，一巵犹得话尘埃。\n家通曩分心空在，世逼横流眼未开。\n笑杀山阴雪中客，等闲乘兴又须回。",
        "dynasty": "唐",
        "collection_info": null
    },
    {
        "uuid": "a5240c6d6b1e1b2a9a4a0e78832f4d91",
        "title": "送程尊师之晋陵",
        "author": "罗隐",
        "content": "栋间云出认行轩，郊外阴阴夏木繁。\n高道乍为张翰侣，使君兼是世龙孙。\n溪含句曲清连底，酒贳余杭渌满罇。",
        "dynasty": "唐",
        "collection_info": null
    },
    {
        "uuid": "a2dca0485f988533912597a740324984",
        "title": "吴门晚泊寄句曲道友",
        "author": "罗隐",
        "content": "采香径在人不留，采香径下停叶舟。\n桃花李花鬬红白，山鸟水鸟自献酬。\n十万梅鋗空寸土，三分孙策竟荒丘。\n未知到了关身否，笑杀雷平许远游。",
        "dynasty": "唐",
        "collection_info": null
    },
    {
        "uuid": "93f16f60d8f93c2a557509860aa24112",
        "title": "贵池晓望",
        "author": "罗隐",
        "content": "稂莠参天剪未平，且乘孤棹且行行。\n计疎狡兔无三窟，羁甚宾鸿欲一生。\n合眼亦知非本意，伤心其奈是多情。\n前溪好泊谁为主，昨夜沙禽占月明。",
        "dynasty": "唐",
        "collection_info": null
    },
    {
        "uuid": "e5d2027cfc45bf6d2be32fb50e1bb063",
        "title": "寄崔庆孙",
        "author": "罗隐",
        "content": "故人何处又留连，月冷风高镜水边。\n文阵解围纔昨日，醉乡分袂已三年。\n交情澹泊应长在，俗态流离且勉旃。\n还拟山阴一乘兴，雪寒难得渡江船。",
        "dynasty": "唐",
        "collection_info": null
    },
    {
        "uuid": "cafe56f4ff0c0596fe0ddb56ae6006da",
        "title": "寄杨秘书",
        "author": "罗隐",
        "content": "萧萧檐雪打窗声，因忆江东阮步兵。\n两信海潮书不达，数峰稽岭眼长明。\n梅繁几处垂鞭看，酒好何人倚槛倾。\n会待与君开秫瓮，满船般载镜中行。",
        "dynasty": "唐",
        "collection_info": null
    },
    {
        "uuid": "d07f48a39eadda81bb666de05153afdc",
        "title": "酬章处士见寄",
        "author": "罗隐",
        "content": "中原甲马未曾安，今日逢君事万端。\n乱后几回乡梦隔，别来何处路行难。\n霜鳞共落三门浪，雪鬓同归七里滩。\n何必新诗更相戏，小楼吟罢暮天寒。",
        "dynasty": "唐",
        "collection_info": null
    },
    {
        "uuid": "67df950bc8816ccae59c3199eb9fdcd3",
        "title": "送丁明府赴紫溪任",
        "author": "罗隐",
        "content": "金徽玉轸肯躇[蹰]，偶滞良途半月余。\n楼上酒阑梅拆后，马前山好雪晴初。\n栾公社在怜乡树，潘令花繁贺版舆。\n县谱莫辞留旧本，异时量度更何如。",
        "dynasty": "唐",
        "collection_info": null
    },
    {
        "uuid": "55df193e3e2c9b9f1d1974a4a6e71eab",
        "title": "寄前宣州窦常侍",
        "author": "罗隐",
        "content": "往年西谒谢玄晖，罇酒留欢醉始归。\n曲槛柳浓莺未老，小园花暖蝶初飞。\n喷香瑞兽金三尺，舞雪佳人玉一围。\n今日乱罹寻不得，满蓑风雨钓鱼矶。",
        "dynasty": "唐",
        "collection_info": null
    },
    {
        "uuid": "9c6707e3efd9f0e00f2657d92a9d1efa",
        "title": "秦望山僧院",
        "author": "罗隐",
        "content": "巉巉危岫倚沧洲，闻说秦皇亦此游。\n霸主卷衣纔二世，老僧传锡已千秋。\n阴崖水赖松梢直，藓壁苔侵画像愁。\n各是病来俱未了，莫将烦恼问汤休。",
        "dynasty": "唐",
        "collection_info": null
    },
    {
        "uuid": "441df4923394ef17b3d93ac51688288c",
        "title": "送光禄崔卿赴阙",
        "author": "罗隐",
        "content": "一年极目望西辕，此日殷勤圣主恩。\n上国已留虞寄命，中朝应听范汪言。\n官从府幕归卿寺，路向干戈见禁门。\n鹓侣寂寥曹署冷，更堪呜咽问田园。",
        "dynasty": "唐",
        "collection_info": null
    },
    {
        "uuid": "01cde4f887da4264d4d0a913f8b3eaa7",
        "title": "寄程尊师",
        "author": "罗隐",
        "content": "鹤信虽然到五湖，烟波迢遰路崎岖。\n玉书分薄花生眼，金鼎功迟雪满鬚。\n三秀紫芝劳梦寐，一番红槿恨朝晡。\n未知朽败凡间骨，中授先生指教无。",
        "dynasty": "唐",
        "collection_info": null
    },
    {
        "uuid": "47dc3a37993c4c8f0f07ce8d1e332717",
        "title": "定远楼",
        "author": "罗隐",
        "content": "前年上将定妖氛，曾筑岩城驻大军。\n近日关防虽弛柝，旧时栏槛尚侵云。\n蛮兵绩盛人皆伏，坐石名高世共闻。\n唯恐乱来良吏少，不知谁解叙功勋。",
        "dynasty": "唐",
        "collection_info": null
    },
    {
        "uuid": "270bc7c2a031b632dd15c4cdada1779b",
        "title": "送程尊师东游有寄",
        "author": "罗隐",
        "content": "华盖峰前拟卜耕，主人无奈又闲行。\n且凭鹤驾寻沧海，又恐犀轩过赤城。\n绛简便应朝右弼，紫旄兼合见东卿。\n劝君莫忘归时节，芝似萤光处处生。",
        "dynasty": "唐",
        "collection_info": null
    },
    {
        "uuid": "2998eef54cc77c55a98599f00a03d4ab",
        "title": "江亭别裴饶",
        "author": "罗隐",
        "content": "行杯且待怨歌终，多病怜君事事同。\n衰鬓别来光景裏，故乡归去乱罹中。\n干坤垫裂三分在，井邑摧残一半空。\n日晚长亭问西使，不堪车马尚萍蓬。",
        "dynasty": "唐",
        "collection_info": null
    },
    {
        "uuid": "84fccb3780f2855a93d92542ce51841c",
        "title": "江南寄所知周仆射",
        "author": "罗隐",
        "content": "曾陪公子醉西园，岘首碑前事懒言。\n世乱共嗟王粲老，时危俱受信陵恩。\n潮怜把醆吟江徼，雨忆凭阑望海门。\n飞盖寂寥清宴罢，不知簪履更谁存。",
        "dynasty": "唐",
        "collection_info": null
    },
    {
        "uuid": "82db8857aea476bcad8e3883e763171f",
        "title": "钱唐见芮逢",
        "author": "罗隐",
        "content": "蔡伦池北雁峰前，罹乱相兼十九年。\n所喜故人犹会面，不堪良牧已重泉。\n醉思把筯欹歌席，狂忆判身入酒船。\n今日与君赢得在，戴家湾裏两皤然。",
        "dynasty": "唐",
        "collection_info": null
    },
    {
        "uuid": "b73522f1c9774e96b4c9a2321af61387",
        "title": "江都",
        "author": "罗隐",
        "content": "淮王高讌动江都，曾忆狂生亦坐隅。\n九里楼台牵翡翠，两行鸳鹭踏真珠。\n歌听丽句秦云咽，诗转新题蜀锦铺。\n惆怅晋阳星拆后，世间兵革地荒芜。",
        "dynasty": "唐",
        "collection_info": null
    },
    {
        "uuid": "76b2930103ed06ef4cf0314cae391dc4",
        "title": "湖上岁暮感怀有寄友人",
        "author": "罗隐",
        "content": "雪天萤席几辛勤，同志当时四五人。\n兰版地寒俱[受]露，桂堂风恶独伤春。\n音书久绝应埋玉，编简难言竟委尘。\n唯有广都庞令在，白头罇酒忆交亲。",
        "dynasty": "唐",
        "collection_info": null
    },
    {
        "uuid": "81f0cbd0393e55c06fafdba983cb2e11",
        "title": "送张绾游钟陵",
        "author": "罗隐",
        "content": "南忆龙沙两岸行，当时天下尚清平。\n醉眠野寺花方落，吟倚江楼月欲明。\n老去亦知难重到，乱来争肯不牵情。\n西山十二真人在，从此烦君语姓名。",
        "dynasty": "唐",
        "collection_info": null
    },
    {
        "uuid": "6a644f870ba232fed287d3a1d30ff58e",
        "title": "送{巩/言}光大师",
        "author": "罗隐",
        "content": "禹祠分首戴湾逢，健笔寻知达九重。\n圣主赐衣怜绝艺，侍臣摛藻许高踪。\n宁亲久别街西寺，待诏初离海上峰。\n一种苦心师得了，不须回首笑龙钟。",
        "dynasty": "唐",
        "collection_info": null
    },
    {
        "uuid": "43537e51cbc6e238613e9d5fff28c7df",
        "title": "息夫人庙",
        "author": "罗隐",
        "content": "百雉摧残连野青，庙门犹见昔朝廷。\n一生虽抱楚王恨，千载终为息地灵。\n虫网翠环终缥缈，风吹宝瑟助微冥。\n玉颜浑似羞来客，依旧无言照画屏。",
        "dynasty": "唐",
        "collection_info": null
    },
    {
        "uuid": "bbe28252e179412cc83e4daca82e20e1",
        "title": "漂母冢",
        "author": "罗隐",
        "content": "寂寂荒坟一水滨，芦洲绝岛自相亲。\n青娥已落淮边月，白骨甘为泉下尘。\n原上荻花飘素髪，道傍菰叶碎罗巾。\n虽然寂寞千秋魄，犹是韩侯旧主人。",
        "dynasty": "唐",
        "collection_info": null
    },
    {
        "uuid": "e0d736603074140d5c5ba499a0a615d4",
        "title": "感怀",
        "author": "罗隐",
        "content": "石径松轩亦自由，谩随浮世逐飘流。\n驽骀路结前程恨，蟋蟀床生半夜秋。\n揜耳恶闻宫妾语，低颜须向路人羞。\n虽教小事相催逼，未到青云拟白头。",
        "dynasty": "唐",
        "collection_info": null
    },
    {
        "uuid": "ce36b695fcbd67119f9cf0537901829f",
        "title": "扇上画牡丹",
        "author": "罗隐",
        "content": "为爱红芳满砌阶，教人扇上画将来。\n叶随彩笔参差长，花逐轻风吹第开。\n闲挂几曾停蛱蜨，频摇不怕落莓苔。\n根生无地如仙桂，疑是姮娥月裏栽。",
        "dynasty": "唐",
        "collection_info": null
    },
    {
        "uuid": "052bbfc072eed2f9d62f09d9a8e9cd69",
        "title": "书怀",
        "author": "罗隐",
        "content": "钓船抛却异乡来，拟向何门用不才。\n日晚独登楼上望，马蹄车辙满尘埃。",
        "dynasty": "唐",
        "collection_info": null
    },
    {
        "uuid": "f7a4090ce0238cf6c4b29f42fac48ad5",
        "title": "七夕",
        "author": "罗隐",
        "content": "月帐星房次第开，两情惟恐曙光催。\n时人不用穿鍼待，没得心情送巧来。",
        "dynasty": "唐",
        "collection_info": null
    },
    {
        "uuid": "f313e6412796b48d29e19fff8755bbad",
        "title": "柳",
        "author": "罗隐",
        "content": "一簇青烟锁玉楼，半垂阑畔半垂沟。\n明年更有新条在，绕乱春风卒未休。",
        "dynasty": "唐",
        "collection_info": null
    },
    {
        "uuid": "9c51db26c613412c35d84d65333eb97b",
        "title": "罗敷水",
        "author": "罗隐",
        "content": "雉声角角野田春，试驻征车问水滨。\n数树枯桑虽不语，思量应合识秦人。",
        "dynasty": "唐",
        "collection_info": null
    },
    {
        "uuid": "92c580043a3e9db679661a9aaf89f49c",
        "title": "京中正月七日立春",
        "author": "罗隐",
        "content": "一二三四五六七，万木生芽是今日。\n远天归雁拂云飞，近水游鱼迸冰出。",
        "dynasty": "唐",
        "collection_info": null
    },
    {
        "uuid": "c2221739a169a3f6390a2b3698bce7d6",
        "title": "贵游",
        "author": "罗隐",
        "content": "馆陶园外雨初晴，绣毂香车入凤城。\n八尺家僮三尺棰，何知高祖要苍生。",
        "dynasty": "唐",
        "collection_info": null
    },
    {
        "uuid": "7ef91d5056693212c058cefc027c35a7",
        "title": "严陵滩",
        "author": "罗隐",
        "content": "中都九鼎勤英髦，渔钓牛蓑且遁逃。\n世祖升遐夫子死，原陵不及钓台高。",
        "dynasty": "唐",
        "collection_info": null
    },
    {
        "uuid": "936d288bcb42795ba8af1d5b209c2a14",
        "title": "虚白堂前牡丹相传云太傅手植在钱塘",
        "author": "罗隐",
        "content": "欲询往事奈无言，六十年来託此根。\n香暖几飘袁虎扇，格高常对孔融罇。\n曾忧世乱阴难合，且喜春残色上存。\n莫背阑干便相笑，与君俱受主人恩。",
        "dynasty": "唐",
        "collection_info": null
    },
    {
        "uuid": "cc1e234021d5b85ba81f5b1445bbb033",
        "title": "县斋秋晚酬友人朱瓒见寄",
        "author": "罗隐",
        "content": "中和节后捧琼瑰，坐读行吟数月来。\n只叹雕龙方擅价，不知赪尾竟空回。\n千枝白露陶潜柳，百尺黄金郭隗台。\n惆怅报君无玉案，水天东望一裴回。",
        "dynasty": "唐",
        "collection_info": null
    },
    {
        "uuid": "1aee61a596b2e90ae59e96f04011cea5",
        "title": "第五将军于余杭天柱宫入道因题寄",
        "author": "罗隐",
        "content": "交棃火枣味何如，闻说苕川已下车。\n瓦榼尚携京口酒，草堂应写颍阳书。\n亦知得意须乘鹤，未必忘机便钓鱼。\n欲恐武皇还望祀，软轮征入问玄虚。",
        "dynasty": "唐",
        "collection_info": null
    },
    {
        "uuid": "9a5b74b86f3e8f7aeb5af55dc458f33b",
        "title": "寄无相禅师",
        "author": "罗隐",
        "content": "老住西峰第几层，为师回首忆南能。\n有缘有相应非佛，无我无人始是僧。\n烂椹作袍名復利，铄金为讲爱兼憎。\n何如一衲尘埃外，日日香烟夜夜灯。",
        "dynasty": "唐",
        "collection_info": null
    },
    {
        "uuid": "d5b28fb0f6eec74912ceaf87ad9473e6",
        "title": "秋日有寄",
        "author": "罗隐",
        "content": "丹青未合便回头，见尽人閒事始休。\n只有百神朝宝镜，永无纤浪犯虚舟。\n曾临铁瓮虽分职，近得金陵亦偶游。\n东去西来人不会，上卿踪迹本玄洲。",
        "dynasty": "唐",
        "collection_info": null
    },
    {
        "uuid": "4bd9c631b9cee9cf078f84851bc5ca0d",
        "title": "送前南昌崔令替任映摄新城县",
        "author": "罗隐",
        "content": "五年苛政甚虫螟，深喜夫君已戴星。\n大族不唯专礼乐，上才终是惜生灵。\n亦知单父琴犹在，莫厌东归酒未醒。\n二月春风何处好，亚夫营畔柳青青。",
        "dynasty": "唐",
        "collection_info": null
    },
    {
        "uuid": "8d4b7fb66b11c0e567c2b66abd5ef770",
        "title": "下第作",
        "author": "罗隐",
        "content": "年年模样一般般，何似东归把钓竿。\n嵒谷谩劳思雨露，彩云终是逐鹓鸾。\n尘迷魏阙身应老，水到吴门叶欲残。\n至竟穷途也须达，才能长与世人看。",
        "dynasty": "唐",
        "collection_info": null
    },
    {
        "uuid": "b9a39c5c117f6964eeb646cf63688fe1",
        "title": "丁亥岁作",
        "author": "罗隐",
        "content": "病想医门渴望梅，十年心地仅成灰。\n早知世事长如此，自是孤寒不合来。\n谷畔气浓高蔽日，蛰边声暖乍闻雷。\n满城桃李君看取，一一还从旧处开。",
        "dynasty": "唐",
        "collection_info": null
    },
    {
        "uuid": "01c032f0eedcab0e99e916379c227171",
        "title": "北邙山",
        "author": "罗隐",
        "content": "一种山前路入秦，嵩山堪爱此伤神。\n魏明未死虚留意，庄叟虽生酌满巾。\n何必更寻无主骨，也知曾有弄权人。\n羡他缑岭吹箫客，闲访云头看俗尘。",
        "dynasty": "唐",
        "collection_info": null
    },
    {
        "uuid": "26b1753c4d35cfbb567e5c12c1b38a8b",
        "title": "重过三衢哭孙员外",
        "author": "罗隐",
        "content": "烂柯山下忍重到，双桧楼前日欲残。\n华屋未移春照灼，故侯何在泪汍澜。\n不唯济物工夫大，长忆容才尺度宽。\n一恸旁人莫相笑，知音衰尽路行难。",
        "dynasty": "唐",
        "collection_info": null
    },
    {
        "uuid": "8e657581b46c4e48f1ba57d9fc55b4fd",
        "title": "送蕲州裴员外",
        "author": "罗隐",
        "content": "六枝仙桂最先春，萧洒高辞九陌尘。\n两晋家声须有主，六朝文雅别无人。\n荣驱豹尾抛同辈，贵上螭头见近臣。\n蕲水苍生莫相羡，早看归去掌丝纶。",
        "dynasty": "唐",
        "collection_info": null
    },
    {
        "uuid": "05ffe55f97dd72032f1f604c7423f883",
        "title": "重九日广陵道中",
        "author": "罗隐",
        "content": "秋山抱病何处登，前时韦曲今广陵。\n广陵大醉不解闷，韦曲旧游堪拊膺。\n佳节纵饶随分过，流年无奈得人憎。\n却驱羸马向前去，牢落路岐非所能。",
        "dynasty": "唐",
        "collection_info": null
    },
    {
        "uuid": "45a3d566663f6e1dfb8515f8d868bebb",
        "title": "东归别所知",
        "author": "罗隐",
        "content": "芙蓉宫阙二妃坛，两处因依五岁寒。\n邹律有风吹不变，郄枝无分住应难。\n愁心似火还烧鬓，别泪非珠谩落盘。\n却羡淮南好鸡犬，也能终始逐刘安。",
        "dynasty": "唐",
        "collection_info": null
    },
    {
        "uuid": "933bc26a1dc7d461fe46a177e1377e73",
        "title": "旅舍书怀寄所知二首 一",
        "author": "罗隐",
        "content": "思量前事不堪寻，牢落余情满素琴。\n四海岂无腾跃路，一家长有别离心。\n道从汩没甘雌伏，迹恐因循更陆沈。\n寂寞谁应弔空馆，异乡时节独霑襟。",
        "dynasty": "唐",
        "collection_info": null
    },
    {
        "uuid": "89a5353274a2bbe54ffa36104ecb03eb",
        "title": "旅舍书怀寄所知二首 二",
        "author": "罗隐",
        "content": "簟卷两床琴瑟秋，暂凭前计奈相尤。\n尘飘马尾甘蓬转，酒忆江边有梦留。\n隋帝旧祠虽寂寞，楚妃清唱亦风流。\n可怜别恨无人见，独背残阳下寺楼。",
        "dynasty": "唐",
        "collection_info": null
    },
    {
        "uuid": "0da6720348504a182378e49322cd9158",
        "title": "西京道中",
        "author": "罗隐",
        "content": "半夜秋声独断蓬，百年身事筭成空。\n祢生词赋抛江夏，汉祖精神忆沛中。\n未必他时能富贵，只应从此见穷通。\n边禽陇水休相笑，自有沧洲一棹风。",
        "dynasty": "唐",
        "collection_info": null
    },
    {
        "uuid": "9eb7c2796e3092d5a057ce5bf3c06c00",
        "title": "粉",
        "author": "罗隐",
        "content": "每持纤白助君时，霜自无憀雪自疑。\n郎若姓何应解傅，女能窥宋不劳施。\n妆成丽色唯花妬，落尽啼痕只镜知。\n最好玉京仙署裏，更知秋月照琼枝。",
        "dynasty": "唐",
        "collection_info": null
    },
    {
        "uuid": "42db2be8fe73e5afddf8fa1d0e3f74c4",
        "title": "赠渔翁",
        "author": "罗隐",
        "content": "叶艇悠扬鹤髪垂，生涯空託一纶丝。\n是非不向眼前起，寒暑任从波上移。\n风瀁长歌笼月裏，梦和春雨昼眠时。\n逍遥此意谁人会，应有青山渌水知。",
        "dynasty": "唐",
        "collection_info": null
    },
    {
        "uuid": "3ae2d7d3f9758e75187e844d2fd0ae0b",
        "title": "下第寄张坤",
        "author": "罗隐",
        "content": "谩费精神掉五侯，破琴孤劒是身讐。\n九衢护阙拟何去，玉垒铜梁空旧游。\n蝴蝶有情牵晚梦，杜鹃无赖伴春愁。\n思量不及张公子，经岁池江倚酒楼。",
        "dynasty": "唐",
        "collection_info": null
    },
    {
        "uuid": "3b7c2012b2866c176f0d2bc1936280cf",
        "title": "东归别常修",
        "author": "罗隐",
        "content": "六载辛勤九陌中，却寻归路五湖东。\n名惭桂苑一枝绿，鲙忆松江两筯红。\n浮世到头须适性，男儿何必尽成功。\n唯惭鲍叔深知我，他日蒲帆百尺风。",
        "dynasty": "唐",
        "collection_info": null
    },
    {
        "uuid": "597f6db4547e29e8f3b8565e488cab2c",
        "title": "言",
        "author": "罗隐",
        "content": "珪玷由来尚可磨，似簧终日復如何。\n成名成事皆因慎，亡国亡家只为多。\n须信祸胎生利口，莫将讥思逞悬河。\n猩猩鹦鹉无端解，长向人间被网罗。",
        "dynasty": "唐",
        "collection_info": null
    },
    {
        "uuid": "e7a999bc01e8545388ad026c5e39a96d",
        "title": "简令生日",
        "author": "罗隐",
        "content": "祥烟霭霭拂楼台，庆积玄元节后来。\n已向青阳标四序，便从嵩岳应三台。\n龟衔玉柄增年筭，鹤舞琼筵献寿杯。\n自顾下儒何以祝，柱天功业济时才。",
        "dynasty": "唐",
        "collection_info": null
    },
    {
        "uuid": "b1b8d488e60aa9190986db9373094769",
        "title": "晚眺",
        "author": "罗隐",
        "content": "凭古城边眺晚晴，远村高树转分明。\n天如镜面都来静，地似人心总不平。\n云向岭头闲不彻，水流溪裏太忙生。\n谁人得及庄居老，免被荣枯宠辱惊。",
        "dynasty": "唐",
        "collection_info": null
    },
    {
        "uuid": "b5b82e69a2bba6778b3bb3dcf21c29d9",
        "title": "野花",
        "author": "罗隐",
        "content": "万点红芳血色殷，为无名字对空山。\n多映戏蜨寻香住，少有行人辍棹攀。\n若在侯门看不足，为生江岸见如闲。\n结根必竟输桃李，长向春城紫陌间。",
        "dynasty": "唐",
        "collection_info": null
    },
    {
        "uuid": "0ffd7e2daf559ba3c77410378b4ec3e0",
        "title": "病骢马",
        "author": "罗隐",
        "content": "枥上病骢蹄褭褭，江边废宅路迢迢。\n自经梅雨长垂耳，乍食菰浆欲折腰。\n金络衔头光未灭，玉花毛色瘦来焦。\n曾听禁漏惊街鼓，惯踏康庄怕小桥。\n夜半雄声心尚壮，日中高卧尾还摇。\n龙媒落地天池远，何事牵牛在碧霄。",
        "dynasty": "唐",
        "collection_info": null
    },
    {
        "uuid": "bf6f6eaef0ddafa2f411c343df5bcb7a",
        "title": "狄浦",
        "author": "罗隐",
        "content": "晴川倚落晖，极目思依依。\n野色寒来浅，人家乱后稀。\n久贫身不达，多病意长违。\n还有渔舟在，时时梦裏归。",
        "dynasty": "唐",
        "collection_info": null
    },
    {
        "uuid": "6a1e38f398d4d25751ebd82a70baf984",
        "title": "南康道中",
        "author": "罗隐",
        "content": "弱冠负文翰，此中听鹿鸣。\n使君延上榻，时辈仰前程。\n丹桂竟多故，白云空有情。\n唯余路旁泪，霑洒向尘缨。",
        "dynasty": "唐",
        "collection_info": null
    },
    {
        "uuid": "63f054d902258b26e864bcaf940af3f3",
        "title": "北固亭东望寄默师",
        "author": "罗隐",
        "content": "高亭暮色中，往事更谁同。\n水谩矜天阔，山应到此穷。\n病怜京口酒，老怯海门风。\n唯有言堪解，何由见远公。",
        "dynasty": "唐",
        "collection_info": null
    },
    {
        "uuid": "ffd54302cf13ef2c57c0c97cf112ddfa",
        "title": "华清宫",
        "author": "罗隐",
        "content": "楼殿层层佳气多，开元时节好笙歌。\n也知道德胜尧舜，争奈杨妃解笑何。",
        "dynasty": "唐",
        "collection_info": null
    },
    {
        "uuid": "45334effe26d0e3c96578013b7f63824",
        "title": "韩信庙",
        "author": "罗隐",
        "content": "翦项移秦势自雄，布衣还是负深功。\n寡妻稚女俱堪恨，却把余杯奠蒯通。",
        "dynasty": "唐",
        "collection_info": null
    },
    {
        "uuid": "ac08df1ac6964b7974af5aa833697b94",
        "title": "韦公子",
        "author": "罗隐",
        "content": "击柱狂歌惨别颜，百年人事梦魂閒。\n李将军自嘉声在，不得封侯亦自闲。",
        "dynasty": "唐",
        "collection_info": null
    },
    {
        "uuid": "56765d7c01d02248d8115976cf65bf28",
        "title": "望思台",
        "author": "罗隐",
        "content": "芳草台边魂不归，野烟乔木弄残晖。\n可怜高祖清平业，留与闲人作是非。",
        "dynasty": "唐",
        "collection_info": null
    },
    {
        "uuid": "b38f1cc79cc8d24e8f0df1118a668f0c",
        "title": "帝幸蜀",
        "author": "罗隐",
        "content": "马嵬山色翠依依，又见銮舆幸蜀归。\n泉下阿蛮应有语，这迴休更怨杨妃。",
        "dynasty": "唐",
        "collection_info": null
    },
    {
        "uuid": "f9fc54a9afb27ac4143ee645317c7b99",
        "title": "王夷甫",
        "author": "罗隐",
        "content": "把得闲书坐水滨，读来前事亦酸辛。\n莫言麈尾清谭柄，坏却淳风是此人。",
        "dynasty": "唐",
        "collection_info": null
    },
    {
        "uuid": "3d9d6cedf145528504b7cfa49419b019",
        "title": "鹭鸶",
        "author": "罗隐",
        "content": "斜阳澹澹柳阴阴，风褭寒丝映水深。\n不要向人夸素白，也知常有羡鱼心。",
        "dynasty": "唐",
        "collection_info": null
    },
    {
        "uuid": "c9ff615e9a558b98627a5e31adaef574",
        "title": "书淮阴侯传",
        "author": "罗隐",
        "content": "寒灯挑尽见遗尘，试沥椒浆合有神。\n莫恨高皇不终始，灭秦谋项是何人。",
        "dynasty": "唐",
        "collection_info": null
    },
    {
        "uuid": "6dfbe23a9d98c1b47d68774dc42ba6fc",
        "title": "青山庙",
        "author": "罗隐",
        "content": "市箫声咽迹崎岖，雪耻酬恩此丈夫。\n霸主两亡时亦异，不知魂魄更无归。",
        "dynasty": "唐",
        "collection_info": null
    },
    {
        "uuid": "6cdf8e16944518c33165188553825ff6",
        "title": "小松",
        "author": "罗隐",
        "content": "已有清阴逼座隅，爱声仙客肯过无。\n陵迁谷变须高节，莫向人间作大夫。",
        "dynasty": "唐",
        "collection_info": null
    },
    {
        "uuid": "49968a7f9def1e6447e60ab14c7b7bad",
        "title": "竹",
        "author": "罗隐",
        "content": "篱外清阴接药阑，晓风交戛碧琅玕。\n子猷死后知音少，粉节霜筠谩岁寒。",
        "dynasty": "唐",
        "collection_info": null
    },
    {
        "uuid": "bf2dda78d00501f95bfd9fc7c06b9b03",
        "title": "谩天岭",
        "author": "罗隐",
        "content": "西去休言蜀道难，此中危峻已多端。\n到头未会苍苍色，争得禁他两度谩。",
        "dynasty": "唐",
        "collection_info": null
    },
    {
        "uuid": "43baed03b7a887ae77008cdfc5fb277d",
        "title": "秋虫赋",
        "author": "罗隐",
        "content": "物之小兮，迎网而毙。\n物之大兮，兼网而逝。\n网也者，绳其小而不绳其大。\n吾不知尔身之危兮，腹之馁兮。\n吁！。",
        "dynasty": "唐",
        "collection_info": null
    },
    {
        "uuid": "fc9c077a2176762446cfd9ee859a5530",
        "title": "蟋蟀诗",
        "author": "罗隐",
        "content": "顽飔毙芳，吹愁夕长。\n屑戍有动，歌离弔梦。\n如诉如言，绪引虚宽。\n周隙伺榻，繁咽夤缘。\n范睡蝉老，冠峨緌好。\n不冠不緌，尔奚以悲。\n蚊蚋有毒，食人肌肉。\n苍蝇多端，黑白偷安。\n尔也出处，物兮莫累。\n坏舍啼衰，虚堂泣曙。\n勿徇諠譁，鼠岂无牙。\n勿学萋菲，垣亦有耳。\n危条槁飞，抽恨咿咿。\n别帐缸冷，柔魂不定。\n美人在何，夜影流波。\n与子伫立，裴回思多。",
        "dynasty": "唐",
        "collection_info": null
    },
    {
        "uuid": "b1834b640b77c0cd51875f67d536f21f",
        "title": "西川与蔡十九同别子超",
        "author": "罗隐",
        "content": "相欢虽则不多时，相别那能不敛眉。\n蜀客赋高君解爱，楚宫腰细我还知。\n百年恩爱无终始，万里因缘有梦思。\n肠断门前旧行处，不堪全属五陵儿。",
        "dynasty": "唐",
        "collection_info": null
    },
    {
        "uuid": "d6fed5b327f2e1e0bc6f9d6244978af9",
        "title": "龙泉东下却寄孙员外",
        "author": "罗隐",
        "content": "縠江东下几多程，每泊孤舟即有情。\n山色已随游子远，水纹犹认主人清。\n恩如海岳何时报，恨似烟花触处生。\n百尺风帆两行泪，不堪迴首望峥嵘。",
        "dynasty": "唐",
        "collection_info": null
    },
    {
        "uuid": "9bf1df8430324f5e9f8c6a611aeb031f",
        "title": "牡丹",
        "author": "罗隐",
        "content": "艳多烟重欲开难，红蘂当心一抹檀。\n公子醉归灯下见，美人朝插镜中看。\n当庭始觉春风贵，带雨方知国色寒。\n日晚更将何所似，太真无力凭阑干。",
        "dynasty": "唐",
        "collection_info": null
    },
    {
        "uuid": "7362978651ba0f82018a4b98b6b3cb97",
        "title": "巫山高",
        "author": "罗隐",
        "content": "下压重泉上千仞，香云结梦西风紧。\n纵有精灵得往来，狖轭鼯轩亦颠陨。\n岚光双双雷隐隐，愁为衣裳恨为鬓。\n暮洒朝行何所之，江边日月情无尽。\n珠零冷露丹堕枫，细腰长脸愁满宫。\n人生对面犹异同，况在千岩万壑中。",
        "dynasty": "唐",
        "collection_info": null
    },
    {
        "uuid": "76cc801a1b71558fc6b80553d05a8990",
        "title": "江南行",
        "author": "罗隐",
        "content": "江烟湿雨蛟绡软，漠漠小山眉黛浅。\n水国多愁又有情，夜槽压酒银船满。\n细丝摇柳凝晓空，吴王台榭春梦中。\n鸳鸯鸂鶒唤不起，平铺绿水眠东风。\n西陵路边月悄悄，油碧轻车苏小小。",
        "dynasty": "唐",
        "collection_info": null
    },
    {
        "uuid": "427eb90da9e3a3672832fd6d9838b5ae",
        "title": "空城雀",
        "author": "罗隐",
        "content": "雀入官仓中，所食能损几。\n所恨往復频，官仓乃害尔。\n鱼网不在天，鸟网不张水。\n饮啄要自然，何必空城裏。",
        "dynasty": "唐",
        "collection_info": null
    },
    {
        "uuid": "b6792279bddc6289d5c515899353d145",
        "title": "芳树",
        "author": "罗隐",
        "content": "细蕚慢逐风，暖香闲破鼻。\n青帝固有心，时时漏天意。\n去年高枝犹堕地，今年低枝已顦顇。\n吾所以见造化之权，变通之理。\n春夏作头，秋冬为尾。\n循环反覆无终已，人生长短同一轨。\n若使威可以制，力可以止。\n则秦皇不肯敛手下沙丘，孟贲不合低头入蒿里。\n伊人强猛犹如此，顾我劳生何足恃。\n但顾我开素袍，倾绿蚁。\n陶陶兀兀大醉于清宵白昼间，任他上是天，下是地。",
        "dynasty": "唐",
        "collection_info": null
    },
    {
        "uuid": "b4d572e470a8f519a89799ad9fa49a13",
        "title": "听琴",
        "author": "罗隐",
        "content": "寒雨萧萧落井梧，夜深何处怨啼乌？不知一盏临邛酒，救得相如渴病无。",
        "dynasty": "唐",
        "collection_info": null
    },
    {
        "uuid": "a2d08af423439ee84d32624cda36d97d",
        "title": "大梁见乔诩",
        "author": "罗隐",
        "content": "湘水春浮岸，淮灯夜满桥。\n六年悲梗断，两地各萍漂。\n刀笔依三事，篇章奏珥貂。\n迹卑甘汩没，名散称逍遥。\n好寺松为径，空江桂作桡。\n野香花伴落，缸暖酒和烧。\n晋沼寻游凤，秦冠竟叹鸮。\n骨凡鸡犬薄，魂断蕙兰招。\n怅望添燕管，蹉跎厌鲁瓢。\n败桐方委爨，冤匣正冲霄。\n战代安釐国，封崇孝景朝。\n千年非有限，一醉解无聊。\n漏永灯花暗，炉红雪片销。\n久游家共远，相对鬓俱凋。\n运命从难合，光阴奈不饶。\n到头蓑笠契，两信钓鱼潮。",
        "dynasty": "唐",
        "collection_info": null
    },
    {
        "uuid": "a65f8bad25813d38fbbc679e5e2c6806",
        "title": "寄洪正师",
        "author": "罗隐",
        "content": "寄蹇浑成迹，经年滞杜南。\n价轻犹有二，足刖已过三。\n鸡肋曹公忿，猪肝仲叔惭。\n会应谋避地，依约近禅庵。",
        "dynasty": "唐",
        "collection_info": null
    },
    {
        "uuid": "6972713dc77127908a66fdb9cdfccd80",
        "title": "圣真观刘真师院十韵",
        "author": "罗隐",
        "content": "帘下严君卜，窗间少室峰。\n摄生门已尽，混迹世犹逢。\n山薮师王烈，簪缨友戴颙。\n鱼跳介象鲙，饭吐葛玄蜂。\n紫饱垂新椹，黄轻堕小松。\n尘埃金谷路，楼阁上阳钟。\n野耗鸢肩寄，仙书鸟爪封。\n支床龟纵老，取箭鹤何慵。\n别久曾牵念，闲来肯压重。\n尚余青竹在，试为剪成龙。",
        "dynasty": "唐",
        "collection_info": null
    },
    {
        "uuid": "5d8c5c4491d514b8927346ce9bb902eb",
        "title": "寄聂尊师",
        "author": "罗隐",
        "content": "欲芟荆棘种交棃，指画城中日恐迟。\n安得紫青磨镜石，与君闲处看荣衰。",
        "dynasty": "唐",
        "collection_info": null
    },
    {
        "uuid": "03028477f7549c958680b03898cee526",
        "title": "金山僧院",
        "author": "罗隐",
        "content": "根盘蛟蜃路藤萝，四面无尘辍棹过。\n得似吾师始惆怅，眼前终日有风波。",
        "dynasty": "唐",
        "collection_info": null
    },
    {
        "uuid": "cf22131c16a235df6b7e065a3f70e810",
        "title": "酬高崇节",
        "author": "罗隐",
        "content": "旧游虽一梦，别绪忽千般。\n败草汤陵晚，衰槐楚寺寒。\n数奇常自愧，时薄欲何干。\n犹赖君相勉，慇懃贡禹冠。",
        "dynasty": "唐",
        "collection_info": null
    },
    {
        "uuid": "d095b0313552cbb46b5b8d4b382c3ef8",
        "title": "送汝州李中丞十二韵",
        "author": "罗隐",
        "content": "羣盗方为梗，分符奏未宁。\n黄巾攻郡邑，白梃掠生灵。\n尘土周畿暗，疮痍汝水腥。\n一凶虽剪灭，数县尚凋零。\n理必资宽猛，谋须藉典刑。\n与能纔物论，慎选忽天庭。\n官品尊台秩，山河拥福星。\n虎知应去境，牛在肯全形。\n旧政穷人瘼，新衔展武经。\n关防秋草白，城壁晚峰青。\n破胆期来復，迷魂想待醒。\n鲁山行县后，聊为奠惟馨。",
        "dynasty": "唐",
        "collection_info": null
    },
    {
        "uuid": "3c138f7370b2a2f60696f2c42c57fe38",
        "title": "淮南送节度卢端公将命之汴州端公常为汴州相公从事",
        "author": "罗隐",
        "content": "吹台高倚圃田东，此去轺车事不同。\n珠履旧参萧相国，綵衣今佐晋司空。\n醉离淮甸寒星下，吟指梁园密雪中。\n到彼的知宣室语，几时征拜黑头公。",
        "dynasty": "唐",
        "collection_info": null
    },
    {
        "uuid": "40b229d8b3297bb517541aa9c898e9eb",
        "title": "送卢端公归台卢校书之夏县",
        "author": "罗隐",
        "content": "绵绵堤草拂征轮，龙虎俱辞楚水滨。\n只是胜之为御史，不知梅福是仙人。\n地推八米源流盛，才笑三张事业贫。\n一种西归一般达，柏台霜冷夏城春。",
        "dynasty": "唐",
        "collection_info": null
    },
    {
        "uuid": "c80deb165bf912f24d89a55bdf10f63d",
        "title": "送朗州张员外",
        "author": "罗隐",
        "content": "圣朝纶阁最延才，须牧生民始入来。\n凤藻已期他日用，隼旟应是隔年迴。\n旗飘岘首岚光重，酒奠湘江杜魄哀。\n肠断秦原二三月，好花全为使君开。",
        "dynasty": "唐",
        "collection_info": null
    },
    {
        "uuid": "e2da22a411eceefd320bd921ebb2948d",
        "title": "淮南送工部卢员外赴阙",
        "author": "罗隐",
        "content": "始从豸角曳长裾，又吐鸡香奏玉除。\n隋邸旧僚推谢掾，汉廷高议得相如。\n贵分赤笔升兰署，荣着绯衣从板舆。\n遥想到时秋欲尽，禁城凉冷露槐疎。",
        "dynasty": "唐",
        "collection_info": null
    },
    {
        "uuid": "6994b233fc983ea8c18268d9f7ef46ee",
        "title": "淮南送司勋李郎中赴阙",
        "author": "罗隐",
        "content": "中朝品秩重文章，双笔依前赐望郎。\n五夜星辰归帝座，半年樽俎奉梁王。\n南都水暖莲分影，北极天寒雁着行。\n不必恋恩多感激，过淮应合见征黄。",
        "dynasty": "唐",
        "collection_info": null
    },
    {
        "uuid": "b2c2e7627cb2e5d66e3ca482ec282705",
        "title": "送陆郎中赴阙",
        "author": "罗隐",
        "content": "幕下留连两月强，炉边侍史旧焚香。\n不关雨露偏垂意，自是鸳鸾合着行。\n三署履声通建礼，九霄星彩映明光。\n少瑜镂管丘迟锦，从此西垣使凤凰。",
        "dynasty": "唐",
        "collection_info": null
    },
    {
        "uuid": "75158400b9558f43f2015e89c83b4948",
        "title": "途中送人东游有寄",
        "author": "罗隐",
        "content": "离骖莫惜暂逡巡，君向池阳我入秦。\n岁月易抛非曩日，酒桮难得是同人。\n路经隋苑桥灯夜，江转台城岸草春。\n此处故交谁见问，为言霜鬓压风尘。",
        "dynasty": "唐",
        "collection_info": null
    },
    {
        "uuid": "b5275690942c57b744303f899b6e0e95",
        "title": "过废江宁县",
        "author": "罗隐",
        "content": "县前水色细鳞鳞，一为夫君弔水滨。\n漫把文章矜后代，可知荣贵是他人。\n莺偷旧韵还成曲，草赖余吟尽解春。\n我亦有心无处说，等闲停棹似迷津。",
        "dynasty": "唐",
        "collection_info": null
    },
    {
        "uuid": "59dc2e136b2fa0c2d647554cda720c9f",
        "title": "边夜",
        "author": "罗隐",
        "content": "光景漂如水，生涯转似萍。\n雁门穷朔路，牛斗故乡星。\n句尽人谁切，歌终泪自零。",
        "dynasty": "唐",
        "collection_info": null
    },
    {
        "uuid": "4164f3c6904564af92a4b94d6cd145a2",
        "title": "哭张博士太常",
        "author": "罗隐",
        "content": "前辈倏云殁，媿君曾比方。\n格卑虽不称，言重亦难忘。\n谏草犹青琐，悲风已白杨。\n只应移理窟，泉下对真长。",
        "dynasty": "唐",
        "collection_info": null
    },
    {
        "uuid": "a98d81d1f4819945f8e463d66cb3484c",
        "title": "淮口军葬",
        "author": "罗隐",
        "content": "一阵孤军不復迴，更无分别只荒堆。\n莫言赋分须如此，曾作文皇赤子来。",
        "dynasty": "唐",
        "collection_info": null
    },
    {
        "uuid": "7efb70b96e32833402264ec30bc8424a",
        "title": "燕昭王墓",
        "author": "罗隐",
        "content": "战国苍茫难重寻，此中踪迹想知音。\n强停别骑山花晓，欲弔遗魂野草深。\n浮世近来轻骏骨，高台何处有黄金？思量郭隗平生事，不殉昭王是负心。",
        "dynasty": "唐",
        "collection_info": null
    },
    {
        "uuid": "73267a687aeb8b0373a298008e833801",
        "title": "江南",
        "author": "罗隐",
        "content": "玉树歌声泽国春，纍纍辎重忆亡陈。\n垂衣端拱浑闲事，忍把江山乞与人。",
        "dynasty": "唐",
        "collection_info": null
    },
    {
        "uuid": "6dae8e4ece78301b467efe698dcfe5ea",
        "title": "江北",
        "author": "罗隐",
        "content": "废宫荒苑莫闲愁，成败终须要彻头。\n一种风流一种死，朝歌争得似扬州。",
        "dynasty": "唐",
        "collection_info": null
    },
    {
        "uuid": "b935c6016aa81ce166a5db6053ec0432",
        "title": "早登新安县楼",
        "author": "罗隐",
        "content": "关城树色齐，往事未全迷。\n塞路真人气，封门壮土泥。\n草浓延蝶舞，花密教莺啼。\n若以鸣为德，鸾皇不及鸡。",
        "dynasty": "唐",
        "collection_info": null
    },
    {
        "uuid": "a6b3b340a1ef914996baf3d666de89e8",
        "title": "干越亭",
        "author": "罗隐",
        "content": "楚水萧萧多病身，强凭危槛送残春。\n高城自有陵兼谷，流水那知越与秦。\n岸下藤萝阴作怪，桥边蛟蜃夜欺人。\n琵琶洲远江村阔，迴首征途泪满巾。",
        "dynasty": "唐",
        "collection_info": null
    },
    {
        "uuid": "bde3423eb5ce827dedb203faf4c31aaa",
        "title": "南园题",
        "author": "罗隐",
        "content": "搏击路终迷，南园且灌畦。\n敢言逃俗态，自是乐幽栖。\n叶长春松阔，科圆早薤齐。\n雨霑虚槛冷，雪压远山低。\n竹好还成径，桃夭亦有蹊。\n小窗奔野马，闲瓮养酰鸡。\n水石心逾切，烟霄分已暌。\n病怜王猛畚，愚笑隗嚣泥。\n泽国潮平岸，江村柳覆堤。\n到头乘兴是，谁手好提携。",
        "dynasty": "唐",
        "collection_info": null
    },
    {
        "uuid": "281d62dcd2bdc700f4341ff640cbcfdd",
        "title": "人日新安道中见梅花",
        "author": "罗隐",
        "content": "长途酒醒腊春寒，嫩蘂香英扑马鞍。\n不上寿阳公主面，怜君开得却无端。",
        "dynasty": "唐",
        "collection_info": null
    },
    {
        "uuid": "def01e5b15ab854a8a417d903501c7a0",
        "title": "许由庙",
        "author": "罗隐",
        "content": "高挂风瓢濯汉滨，土阶三尺愧清尘。\n可怜比屋堪封日，若到人间是众人。",
        "dynasty": "唐",
        "collection_info": null
    },
    {
        "uuid": "1221c0dc9363975808baf3243130df3d",
        "title": "题段太尉庙",
        "author": "罗隐",
        "content": "近甸蒙尘日，南梁反正年。\n飘流茂陵椀，零落太官椽。\n建纛非降楚，披图异录燕。\n堪嗟侍中血，不及御衣前。",
        "dynasty": "唐",
        "collection_info": null
    },
    {
        "uuid": "11f6cbe7aaec9deedfb3dc1466e55ec2",
        "title": "湘妃庙",
        "author": "罗隐",
        "content": "刘表荒碑断水滨，庙前幽草闭残春。\n已将怨泪流斑竹，又感悲风入白苹。\n八族未来谁北拱，四凶犹在莫南巡。\n九峰相似堪疑处，望见苍梧不见人。",
        "dynasty": "唐",
        "collection_info": null
    },
    {
        "uuid": "48004ef79079cd3dbec084fc35e96c29",
        "title": "八骏图",
        "author": "罗隐",
        "content": "穆满当年物外程，电腰风脚一何轻。\n如今纵有骅骝在，不得长鞭不肯行。",
        "dynasty": "唐",
        "collection_info": null
    },
    {
        "uuid": "0fcfdd4a48692a1498da5275515f8531",
        "title": "庭花",
        "author": "罗隐",
        "content": "昨日芳艳浓，开尊几同醉。\n今朝风雨恶，惆怅人生事。\n南威病不起，西子老兼至。\n向晚寂无人，相偎堕红泪。",
        "dynasty": "唐",
        "collection_info": null
    },
    {
        "uuid": "6229fc772579fd1b1b6136ab2c19054d",
        "title": "病中题主人庭鹤",
        "author": "罗隐",
        "content": "辽水华亭旧所闻，病中毛羽最怜君。\n稻粱且足身兼健，何必青云与白云。",
        "dynasty": "唐",
        "collection_info": null
    },
    {
        "uuid": "57c2ae97bfd73a566ca6597fe794f063",
        "title": "蝉",
        "author": "罗隐",
        "content": "天地工夫一不遗，与君声调借君緌。\n风栖露饱今如此，应忘当年滓浊时。",
        "dynasty": "唐",
        "collection_info": null
    },
    {
        "uuid": "c1c513ec72ac41faeafccd954a95dad4",
        "title": "薛阳陶觱篥歌",
        "author": "罗隐",
        "content": "平泉上相东征日，曾为阳陶歌觱篥。\n乌江太守会稽侯，相次三篇皆俊逸。\n桥山殡葬衣冠后，金印苍黄南去疾。\n龙楼冷落夏口寒，从此风流为废物。\n人间至艺难得主，怀抱差池恨星律。\n邗沟仆射戎政闲，试渡瓜洲吐伊郁。\n西风九月草树秋，万喧沈寂登高楼。\n左篁揭指征羽吼，炀帝起坐淮王愁。\n高飘咽灭出滞气，下感知己时横流。\n穿空激远不可遏，髣髴似向伊水头。\n伊水林泉今已矣，因取遗编认前事。\n武宗皇帝御宇时，四海恬然知所自。\n扫除桀黠似提箒，制压羣豪若穿鼻。\n九鼎调和各有门，谢安空俭真儿戏。\n功高近代竟谁知，艺小似君犹不弃。\n勿惜喑呜更一吹，与君共下难逢泪。",
        "dynasty": "唐",
        "collection_info": null
    },
    {
        "uuid": "dc3661efafaa3be3a12e1cd648553ff9",
        "title": "酬丘光庭",
        "author": "罗隐",
        "content": "正月十一日书札，五月十六日到来。\n柳吟秦望咫尺地，鲤鱼何处闲裴回？故人情意未疎索，次第序述眉眼开。\n上言二年隔烟水，下有数幅真琼瑰。\n行吟坐读口不倦，瀑泉激射琅玕摧。\n壁池兰蕙日已老，村酒蘸甲时几桮。\n鹤龄鸿算不復见，雨后蓑笠空莓苔。\n自从黄寇扰中土，人心波荡犹未迴。\n道殷合眼拜九列，张浚掉舌升三台。\n朝廷济济百揆序，宁将对面容姦回。\n祸生有基妖有渐，翠华西幸蒙尘埃。\n三川梗塞两河闭，大明宫殿生蒿莱。\n懦夫早岁不量力，策蹇仰北高崔嵬。\n千门万户扃锁密，良匠不肯雕散材。\n君今得意尚如此，况我麋鹿悠悠哉。\n荣衰贵贱目所睹，莫嫌头白黄金台。",
        "dynasty": "唐",
        "collection_info": null
    },
    {
        "uuid": "b1aee2754303673dd4928b369152dbbc",
        "title": "投宣武郑尚书二十韵",
        "author": "罗隐",
        "content": "汉代簪缨盛，梁园雉堞雄。\n物情须重德，时论在明公。\n族大踰开魏，高神本降嵩。\n世家惟蹇谔，官业即清通。\n翰苑论思外，纶闱啸傲中。\n健豪惊綵凤，高步出冥鸿。\n履历虽吾道，行藏必圣聪。\n绛霄无繫滞，浙水忽西东。\n庾监高楼月，袁郎满扇风。\n四年将故事，两地有全功。\n去去才须展，行行道益隆。\n避权辞宪署，仗节出南宫。\n雁影相承接，龙图共始终。\n自然须作砺，不必恨临戎。\n幕下莲花盛，竿头㺗佩红。\n骑儿逢郭伋，战士得文翁。\n人地应无比，箪瓢奈屡空。\n因思一枝桂，已作断根蓬。\n往事应归捷，劳歌且责躬。\n殷勤信陵馆，今日自途穷。",
        "dynasty": "唐",
        "collection_info": null
    },
    {
        "uuid": "2a4d00a9eb15f450069723d205a7e593",
        "title": "投浙东王大夫二十韵",
        "author": "罗隐",
        "content": "越岭千峰秀，淮流一派长。\n暂凭开物手，来展济时方。\n旧迹兰亭在，高风桂树香。\n地清无等级，天阔任徊翔。\n麈尾谈何胜，螭头笔更狂。\n直曾批凤诏，高已冠鹓行。\n啸傲辞民部，雍容出帝乡。\n赵尧推印绶，句践与封疆。\n水占仙人吹，城留御史床。\n嘉宾邹润甫，百姓贺知章。\n席暖飞鹦鹉，尘轻驻骕骦。\n夜歌珠断续，晴舞雪悠扬。\n化向棠阴布，春随棣萼芳。\n盛名韬不得，雄略晦弥彰。\n自愧三冬学，来窥数仞墙。\n感深惟刻骨，时去欲霑裳。\n想望鱼烧尾，咨嗟鼠嚙肠。\n可能因蹇拙，便合老沧浪。\n题柱心犹壮，移山志不忘。\n深惭百般病，今日问医王。",
        "dynasty": "唐",
        "collection_info": null
    },
    {
        "uuid": "0d50c314009401b0ad20c0230782bc0d",
        "title": "寄剡县主簿",
        "author": "罗隐",
        "content": "金庭养真地，珠篆会稽官。\n境胜堪长往，时危喜暂安。\n洞连沧海阔，山拥赤城寒。\n他日抛尘土，因君拟炼丹。",
        "dynasty": "唐",
        "collection_info": null
    },
    {
        "uuid": "53c156bbdc2d9b7386ec89f273d7e843",
        "title": "中秋不见月",
        "author": "罗隐",
        "content": "风帘淅淅漏灯痕，一半秋光此夕分。\n天为素娥孀怨苦，併教西北起浮云。",
        "dynasty": "唐",
        "collection_info": null
    },
    {
        "uuid": "b190bb482a6f8329abbc9f0e2408a842",
        "title": "答宗人衮",
        "author": "罗隐",
        "content": "昆崙水色九般流，饮即神仙憩即休。\n敢恨守株曾失意，始知缘木更难求。\n鸰原谩欲均余力，鹤髪那堪问旧游。\n遥望北辰当上国，羡君归掉五诸侯。",
        "dynasty": "唐",
        "collection_info": null
    },
    {
        "uuid": "ffc1fd69262029dd51c1f06539181942",
        "title": "早行",
        "author": "罗隐",
        "content": "雨洒江声风又吹，扁舟正与睡相宜。\n无端戍鼓催前去，别却青山向晓时。",
        "dynasty": "唐",
        "collection_info": null
    },
    {
        "uuid": "255877cfef9583085ef782a78d6e1e3b",
        "title": "咏白菊",
        "author": "罗隐",
        "content": "虽被风霜竞欲催，皎然颜色不低摧。\n已疑素手能粧出，又似金钱未染来。\n香散自宜飘渌酒，叶交仍得荫香苔。\n寻思闭户中宵见，应认寒窗雪一堆。",
        "dynasty": "唐",
        "collection_info": null
    },
    {
        "uuid": "4635f0f6c314b3236b0a2fc1b9449d5b",
        "title": "晚泊宿松",
        "author": "罗隐",
        "content": "解缆随江流，晚泊古淮岸。\n归云送春和，繁星丽云汉。\n春深胡雁飞，人喧水禽散。\n仰君邈难亲，沈思夜将旦。",
        "dynasty": "唐",
        "collection_info": null
    },
    {
        "uuid": "fd0b2b7d56af74ebee01bd4cc728d2ec",
        "title": "钱塘遇默师忆润州旧游",
        "author": "罗隐",
        "content": "歌敲玉唾壶，醉击珊瑚枝。\n石羊妙善街，甘露平泉碑。\n扪苔想豪杰，剔藓看文词。\n归来北固山，水槛光参差。",
        "dynasty": "唐",
        "collection_info": null
    },
    {
        "uuid": "83cc3b78e1ca3f2e5c209eb006bea792",
        "title": "江南别",
        "author": "罗隐",
        "content": "去年今夜江南别，鸳鸯翅冷飞蓬爇。\n今年今夜江北边，鲤鱼肠断音书绝。\n男儿心事无了时，出门上马不自知。",
        "dynasty": "唐",
        "collection_info": null
    },
    {
        "uuid": "f78c4247523bb0a5666406bf4061a25f",
        "title": "四顶山",
        "author": "罗隐",
        "content": "胜景天然别，精神入画图。\n一山分四顶，三面瞰平湖。\n过夏僧无热，凌冬草不枯。\n游人来至此，愿剃髪和鬚。",
        "dynasty": "唐",
        "collection_info": null
    },
    {
        "uuid": "781f8efac9825b148474b13216dc8a63",
        "title": "姥山",
        "author": "罗隐",
        "content": "临塘古庙一神仙，绣幌花容色俨然。\n为逐朝云来此地，因随暮雨不归天。\n眉分初月湖中鑑，香散余风竹上烟。\n借问邑人沈水事，已经秦汉几千年。",
        "dynasty": "唐",
        "collection_info": null
    },
    {
        "uuid": "e72ff60050149a7f4d59eb762b6fccd2",
        "title": "岐王宅",
        "author": "罗隐",
        "content": "朱邸平台隔禁闱，贵游陈迹尚依稀。\n云低雍畤祈年去，雨细长杨从猎归。\n申白宾朋传道义，应刘文彩寄音徽。\n承平旧物惟君尽，犹写雕鞍伴六飞。",
        "dynasty": "唐",
        "collection_info": null
    },
    {
        "uuid": "310d6c4569999aded95d548cf1c9548f",
        "title": "长明灯",
        "author": "罗隐",
        "content": "破暗长明世代深，烟和香气两沈沈。\n不知初点何人在，秪见当年火至今。\n晓似红莲开沼面，夜如寒月镇潭心。\n孤光自有龙神护，雀戏蛾飞不敢侵。",
        "dynasty": "唐",
        "collection_info": null
    },
    {
        "uuid": "94c61a6258df944884196fbd3bb806a2",
        "title": "堋口逢人",
        "author": "罗隐",
        "content": "艰难别离久，中外往还深。\n已改当时髪，空余旧日心。",
        "dynasty": "唐",
        "collection_info": null
    },
    {
        "uuid": "4d47bbe1b4afdd74520a0da1bb6d57bd",
        "title": "遇边使",
        "author": "罗隐",
        "content": "累年无的信，每夜望边城。\n袖掩千行泪，书封一尺金。",
        "dynasty": "唐",
        "collection_info": null
    },
    {
        "uuid": "4fb2b073dc5cff0e3d2e5af2082b1ebb",
        "title": "移住别友",
        "author": "罗隐",
        "content": "自到西川住，惟君别有情。\n常逢对门远，又隔一重城。",
        "dynasty": "唐",
        "collection_info": null
    },
    {
        "uuid": "efd89811369e56558443135417ac0a93",
        "title": "宫词",
        "author": "罗隐",
        "content": "巧画蛾眉独出羣，当时人道便承恩。\n经年不见君王面，落日黄昏空掩门。",
        "dynasty": "唐",
        "collection_info": null
    },
    {
        "uuid": "d60f16bc4697ba6b9eafbd40df4a27e1",
        "title": "泾溪",
        "author": "罗隐",
        "content": "泾溪石险人竞惧，终岁不闻倾覆人。\n却是平流无石处，时时闻说有沈沦。",
        "dynasty": "唐",
        "collection_info": null
    },
    {
        "uuid": "eef5d0b7c4100ebe9320b3a57d96f9e1",
        "title": "题杜甫集",
        "author": "罗隐",
        "content": "楚水悠悠浸楚亭，楚南天地两无情。\n忍交孙武重泉下，不见时人说用兵。",
        "dynasty": "唐",
        "collection_info": null
    },
    {
        "uuid": "60886972f731592fc01b916989b13ecb",
        "title": "感弄猴人赐朱绂",
        "author": "罗隐",
        "content": "十二三年就试期，五湖烟月奈相违。\n何如买取胡孙弄，一笑君王便着绯。",
        "dynasty": "唐",
        "collection_info": null
    },
    {
        "uuid": "ac0261b60a93e16f608adaecf1dd4d10",
        "title": "题磻溪垂钓图",
        "author": "罗隐",
        "content": "吕望当年展庙谟，直钩钓国更谁如。\n若教生在西湖上，也是须供使宅鱼。",
        "dynasty": "唐",
        "collection_info": null
    },
    {
        "uuid": "d335dc14fe2a49f62cf8500cadeb2648",
        "title": "春风",
        "author": "罗隐",
        "content": "也知有意吹嘘切，争奈人间善恶分。\n但是粃糠细微物，等闲抬举到青云。",
        "dynasty": "唐",
        "collection_info": null
    },
    {
        "uuid": "f8453b9df562667bd24083a112c7d675",
        "title": "竹下残雪",
        "author": "罗隐",
        "content": "墙下浓阴对此君，小山尖险玉为羣。\n夜来解冻风虽急，不向寒城减一分。",
        "dynasty": "唐",
        "collection_info": null
    },
    {
        "uuid": "a11e7e7d57e10d991a7117310a4f3516",
        "title": "杏花",
        "author": "罗隐",
        "content": "暖气潜催次第春，梅花已谢杏花新。\n半开半落闲园裏，何异荣枯世上人。",
        "dynasty": "唐",
        "collection_info": null
    },
    {
        "uuid": "a4ef8156759970b4674d723afb907f7b",
        "title": "镇海军所贡",
        "author": "罗隐",
        "content": "檐前飞雪扇前尘，千里移添上苑春。\n他日丁宁柿林院，莫宣恩泽与闲人。",
        "dynasty": "唐",
        "collection_info": null
    },
    {
        "uuid": "99256a3002581f6c4ce88286edb3f887",
        "title": "席上歌水调",
        "author": "罗隐",
        "content": "余声宛宛拂庭梅，通济渠边去又回。\n若使炀皇魂魄在，为君应合过江来。",
        "dynasty": "唐",
        "collection_info": null
    },
    {
        "uuid": "c268823bce31266a1fb32e379fa4a1a0",
        "title": "题新榜",
        "author": "罗隐",
        "content": "黄土原边狡兔肥，犬如流电马如飞。\n灞陵老将无功业，犹忆当时夜猎归。",
        "dynasty": "唐",
        "collection_info": null
    },
    {
        "uuid": "062ef5b4c0c894c52ba53c27818c517b",
        "title": "句",
        "author": "罗隐",
        "content": "夏窗七叶连阴暗。\n赖家桥上潏河边。\n细看月轮真有意，已知青桂近嫦娥。\n一箇祢衡容不得，思量黄祖谩英雄。\n张华谩出如丹语，不及刘侯一纸书。\n山雨霏微宿上亭，雨中因想雨淋铃。\n老僧斋罢关门睡，不管波涛四面生。",
        "dynasty": "唐",
        "collection_info": null
    },
    {
        "uuid": "58b3fc959510445c2ae241b5b782d7aa",
        "title": "比红儿诗 一",
        "author": "罗虬",
        "content": "姓字看侵尺五天，芳菲占断百花鲜。\n马嵬好笑当时事，虚赚明皇幸蜀川。",
        "dynasty": "唐",
        "collection_info": null
    },
    {
        "uuid": "e84d8d57734ee4a37585f48066f44060",
        "title": "比红儿诗 二",
        "author": "罗虬",
        "content": "金谷园中花正繁，坠楼从道感深恩。\n齐奴却是来东市，不为红儿死更冤。",
        "dynasty": "唐",
        "collection_info": null
    },
    {
        "uuid": "72d1c2bae1629b4d2c6e3e06e5126fc2",
        "title": "比红儿诗 三",
        "author": "罗虬",
        "content": "陷却平阳为小怜，周师百万战长川。\n更教乞与红儿貌，举国山川不值钱。",
        "dynasty": "唐",
        "collection_info": null
    },
    {
        "uuid": "8b9bedabb32f531f8e95c585cf952569",
        "title": "比红儿诗 四",
        "author": "罗虬",
        "content": "一曲都缘张丽华，六宫齐唱后庭花。\n若教比并红儿貌，枉破当年国与家。",
        "dynasty": "唐",
        "collection_info": null
    },
    {
        "uuid": "a027ab53773e56eaeb93a8154c8d0856",
        "title": "比红儿诗 五",
        "author": "罗虬",
        "content": "乐营门外柳如阴，中有佳人画阁深。\n若是五陵公子见，买时应不啻千金。",
        "dynasty": "唐",
        "collection_info": null
    },
    {
        "uuid": "023154a5cc71dc07a410fe1246582a87",
        "title": "比红儿诗 六",
        "author": "罗虬",
        "content": "青丝高绾石榴裙，肠断当筵酒半醺。\n置向汉宫图画裏，入胡应不数昭君。",
        "dynasty": "唐",
        "collection_info": null
    },
    {
        "uuid": "3631948a9e42af9886bb46ca6500b0ac",
        "title": "比红儿诗 七",
        "author": "罗虬",
        "content": "斜凭栏杆醉态新，敛眸微盻不胜春。\n当时若遇东昏主，金叶莲花是此人。",
        "dynasty": "唐",
        "collection_info": null
    },
    {
        "uuid": "1ec1c67992f4412cf05371b57894bd83",
        "title": "比红儿诗 八",
        "author": "罗虬",
        "content": "匼匝千山与万山，碧桃花下景长闲。\n神仙得似红儿貌，应免刘郎忆世间。",
        "dynasty": "唐",
        "collection_info": null
    },
    {
        "uuid": "e22ea9a485510c46d3c747f5e4a3ab21",
        "title": "比红儿诗 九",
        "author": "罗虬",
        "content": "越山重迭越溪斜，西子休怜解浣纱。\n得似红儿今日貌，肯教将去与夫差。",
        "dynasty": "唐",
        "collection_info": null
    },
    {
        "uuid": "061b97214d31948c6d71a4bea9783eeb",
        "title": "比红儿诗 十",
        "author": "罗虬",
        "content": "诏下人间觅好花，月眉云髻选人家。\n红儿若向当时见，繫臂先封第一纱。",
        "dynasty": "唐",
        "collection_info": null
    },
    {
        "uuid": "d444eeb40e53fa196fea6e843bee0e99",
        "title": "比红儿诗 十一",
        "author": "罗虬",
        "content": "锋镝纵横不敢看，泪垂玉筯正汍澜。\n应缘近似红儿貌，始得深宫奉五官。",
        "dynasty": "唐",
        "collection_info": null
    },
    {
        "uuid": "680cc0499cf3923e689cb2a6e7f5a0af",
        "title": "比红儿诗 十二",
        "author": "罗虬",
        "content": "金缕浓熏百和香，脸红眉黛入时妆。\n当时便向乔家见，未敢将心在窈娘。",
        "dynasty": "唐",
        "collection_info": null
    },
    {
        "uuid": "49ae8cce65e440fd7614b4e376511986",
        "title": "比红儿诗 十三",
        "author": "罗虬",
        "content": "通宵甲帐散香尘，汉帝精神礼百神。\n若见红儿醉中态，也应休忆李夫人。",
        "dynasty": "唐",
        "collection_info": null
    },
    {
        "uuid": "cb77690d53e7545588c693c999607aae",
        "title": "比红儿诗 十四",
        "author": "罗虬",
        "content": "拔得芙蓉出水新，魏家公子信才人。\n若教瞥见红儿貌，不肯留情付洛神。",
        "dynasty": "唐",
        "collection_info": null
    },
    {
        "uuid": "8c8e12c5317322037c32dbb401da3a99",
        "title": "比红儿诗 十五",
        "author": "罗虬",
        "content": "芳姿不合并常人，云在遥天玉在尘。\n因事爱思荀奉倩，一生闲坐枉伤神。",
        "dynasty": "唐",
        "collection_info": null
    },
    {
        "uuid": "8e840f1c70822370fc82c698bd355121",
        "title": "比红儿诗 十六",
        "author": "罗虬",
        "content": "笔底如风思涌泉，赋中休谩说婵娟。\n红儿若在东家住，不得登墙尔许年。",
        "dynasty": "唐",
        "collection_info": null
    },
    {
        "uuid": "2023b7648a9f95e7f9591afdb7e0b063",
        "title": "比红儿诗 十七",
        "author": "罗虬",
        "content": "一抹浓红傍脸斜，妆成不语独攀花。\n当时若是逢韩寿，未必埋踪在贾家。",
        "dynasty": "唐",
        "collection_info": null
    },
    {
        "uuid": "8ad201f0aefc1e2c562808672e04ec2c",
        "title": "比红儿诗 十八",
        "author": "罗虬",
        "content": "树褭西风日半沈，地无人迹转伤心。\n阿娇得似红儿貌，不费长门买赋金。",
        "dynasty": "唐",
        "collection_info": null
    },
    {
        "uuid": "9ca544e7507eb04b72e092e81b32e541",
        "title": "比红儿诗 十九",
        "author": "罗虬",
        "content": "五云高捧紫金堂，花下投壶侍玉皇。\n从到世人都不识，也应知有杜兰香。",
        "dynasty": "唐",
        "collection_info": null
    },
    {
        "uuid": "451776c71fe0f57578e29054542f8e19",
        "title": "比红儿诗 二十",
        "author": "罗虬",
        "content": "戏水源头指旧踪，当时一笑也难逢。\n红儿若为迴桃脸，岂比连催举五烽。",
        "dynasty": "唐",
        "collection_info": null
    },
    {
        "uuid": "1253e562d0f86a91e762f3fc1072b5d3",
        "title": "比红儿诗 二十一",
        "author": "罗虬",
        "content": "虢国夫人照夜玑，若为求得与红儿。\n醉和香态浓春睡，一树繁花偃绣帏。",
        "dynasty": "唐",
        "collection_info": null
    },
    {
        "uuid": "06c34434ca2f26a36fd8057339ce48d2",
        "title": "比红儿诗 二十二",
        "author": "罗虬",
        "content": "知有持盈玉叶冠，剪云裁月照人寒。\n若使红儿风帽戴，直使瑶池会上看。",
        "dynasty": "唐",
        "collection_info": null
    },
    {
        "uuid": "a0560bd07473db10ed3434db0357eeb7",
        "title": "比红儿诗 二十三",
        "author": "罗虬",
        "content": "明媚何曾让玉环，破瓜年几百花颜。\n若教貌向南朝见，定却梅妆似等闲。",
        "dynasty": "唐",
        "collection_info": null
    },
    {
        "uuid": "372f13a5df96b2374093d8461462fade",
        "title": "比红儿诗 二十四",
        "author": "罗虬",
        "content": "世事悠悠未足称，肯将闲事更争能。\n自从命向红儿去，不欲留心在裂缯。",
        "dynasty": "唐",
        "collection_info": null
    },
    {
        "uuid": "9b46af2d7e46359069eff78f5993173e",
        "title": "比红儿诗 二十五",
        "author": "罗虬",
        "content": "自隐新从梦裏来，岭云微步下阳台。\n含情一向春风笑，羞杀凡花尽不开。",
        "dynasty": "唐",
        "collection_info": null
    },
    {
        "uuid": "7469d1d3ea8317e26762b2c5db854e5c",
        "title": "比红儿诗 二十六",
        "author": "罗虬",
        "content": "舍却青娥换玉鞍，古来公子苦无端。\n莫言一匹追风马，天骥牵来也不看。",
        "dynasty": "唐",
        "collection_info": null
    },
    {
        "uuid": "09ae93bb036f71ed211aa142e02cc133",
        "title": "比红儿诗 二十七",
        "author": "罗虬",
        "content": "槛外花低瑞露浓，梦魂惊觉晕春容。\n凭君细看红儿貌，最称严妆待晓钟。",
        "dynasty": "唐",
        "collection_info": null
    },
    {
        "uuid": "e207ad16dbe75277f9ebc19aa18ddbac",
        "title": "比红儿诗 二十八",
        "author": "罗虬",
        "content": "薄罗轻剪越溪纹，鵶翅低垂两鬓分。\n料得相如偷见面，不应琴裏挑文君。",
        "dynasty": "唐",
        "collection_info": null
    },
    {
        "uuid": "f8a5fa2d5b5cddb31b74eed9c4642069",
        "title": "比红儿诗 二十九",
        "author": "罗虬",
        "content": "南国东隣各一时，后来惟有杜红儿。\n若教楚国宫人见，羞把腰身并柳枝。",
        "dynasty": "唐",
        "collection_info": null
    },
    {
        "uuid": "d653d1ce5796fe2ab366d5eabf532da9",
        "title": "比红儿诗 三十",
        "author": "罗虬",
        "content": "照耀金钗簇腻鬟，见时直向画屏间。\n黄姑阿母能判剖，十斛明珠也是闲。",
        "dynasty": "唐",
        "collection_info": null
    },
    {
        "uuid": "2085c4178b8ccbf679380f321cd68f89",
        "title": "比红儿诗 三十一",
        "author": "罗虬",
        "content": "轻小休夸似燕身，生来占断紫宫春。\n汉皇若遇红儿貌，掌上无因着别人。",
        "dynasty": "唐",
        "collection_info": null
    },
    {
        "uuid": "3324d7f24468be38346af6bf8d46b3d9",
        "title": "比红儿诗 三十二",
        "author": "罗虬",
        "content": "鹦鹉娥如裛露红，镜前眉样自深宫。\n稍教得似红儿貌，不嫁南朝沈侍中。",
        "dynasty": "唐",
        "collection_info": null
    },
    {
        "uuid": "950f0a326bf2ed10ed57f6062a5ddfa5",
        "title": "比红儿诗 三十三",
        "author": "罗虬",
        "content": "拟将心地学安禅，争奈红儿笑靥圆。\n何物把来堪比并，野塘初绽一枝莲。",
        "dynasty": "唐",
        "collection_info": null
    },
    {
        "uuid": "e62e4cd24fa4c50ac6e7363a351c6eaa",
        "title": "比红儿诗 三十四",
        "author": "罗虬",
        "content": "浸草漂花遶槛香，最怜穿度乐营墙。\n殷勤留滞缘何事，曾照红儿一面妆。",
        "dynasty": "唐",
        "collection_info": null
    },
    {
        "uuid": "ffb89e4409b70089e7fb06007464ad94",
        "title": "比红儿诗 三十五",
        "author": "罗虬",
        "content": "雕阴旧俗骋婵娟，有箇红儿赛洛川。\n常笑世人语虚诞，今朝自见火中莲。",
        "dynasty": "唐",
        "collection_info": null
    },
    {
        "uuid": "cfce3540eb64e940c258673e1562e0ae",
        "title": "比红儿诗 三十六",
        "author": "罗虬",
        "content": "渡口诸侬乐未休，竟陵西望路悠悠。\n石城有箇红儿貌，两桨无因迎莫愁。",
        "dynasty": "唐",
        "collection_info": null
    },
    {
        "uuid": "56a9781b73a42c1e30484bb2ef2c2438",
        "title": "比红儿诗 三十七",
        "author": "罗虬",
        "content": "谁向深山识大仙，劝人山上引春泉。\n定知不及红儿貌，枉却工夫溉玉田。",
        "dynasty": "唐",
        "collection_info": null
    },
    {
        "uuid": "25a23abc76a8bf955d4048c02d58c7af",
        "title": "比红儿诗 三十八",
        "author": "罗虬",
        "content": "倾国倾城总绝伦，红儿花下认真身。\n十年东北看燕赵，眼冷何曾见一人。",
        "dynasty": "唐",
        "collection_info": null
    },
    {
        "uuid": "b6880b9e636899d91565cfdd020b9592",
        "title": "比红儿诗 三十九",
        "author": "罗虬",
        "content": "今时自是不谙知，前代由来岂见遗。\n一笑阳城人便惑，何堪教见杜红儿。",
        "dynasty": "唐",
        "collection_info": null
    },
    {
        "uuid": "a139d959750d30367f13b71bd33732c1",
        "title": "比红儿诗 四十",
        "author": "罗虬",
        "content": "京口喧喧百万人，竞传河鼓谢星津。\n柰花似雪簪云髻，今日夭容是后身。",
        "dynasty": "唐",
        "collection_info": null
    },
    {
        "uuid": "fe74cdb30cbe91c666cf8209969294a5",
        "title": "比红儿诗 四十一",
        "author": "罗虬",
        "content": "青史书时未是真，可能纤手却强秦。\n再三为谢齐皇后，要解连环别与人。",
        "dynasty": "唐",
        "collection_info": null
    },
    {
        "uuid": "f4112644dd0c549038b46e6a54fa3f0b",
        "title": "比红儿诗 四十二",
        "author": "罗虬",
        "content": "绣帐鸳鸯对刺纹，博山微暖麝微曛。\n诗成若有红儿貌，悔道当时月坠云。",
        "dynasty": "唐",
        "collection_info": null
    },
    {
        "uuid": "1cdf930721de74fb656a3c1127e40d4c",
        "title": "比红儿诗 四十三",
        "author": "罗虬",
        "content": "薄粉轻朱取次施，大都端正亦相宜。\n只如花下红儿态，不籍城中半额眉。",
        "dynasty": "唐",
        "collection_info": null
    },
    {
        "uuid": "02b0eb2cb0b9100ad3297178dd427a30",
        "title": "比红儿诗 四十四",
        "author": "罗虬",
        "content": "妆成浑欲认前朝，金凤双钗逐步摇。\n未必慕容宫裏伴，舞风歌月胜纤腰。",
        "dynasty": "唐",
        "collection_info": null
    },
    {
        "uuid": "207b8027e08add625308f62fa89428da",
        "title": "比红儿诗 四十五",
        "author": "罗虬",
        "content": "琥珀钗成恩正深，玉儿妖惑荡君心。\n莫教回首看妆面，始觉曾虚掷万金。",
        "dynasty": "唐",
        "collection_info": null
    },
    {
        "uuid": "c013b681bba3dc706a5b11cebf617bc3",
        "title": "比红儿诗 四十六",
        "author": "罗虬",
        "content": "自有闲花一面春，脸檀眉黛一时新。\n殷勤为报梁家妇，休把啼妆赚后人。",
        "dynasty": "唐",
        "collection_info": null
    },
    {
        "uuid": "d3b883408326640e888d4ac490d4f28d",
        "title": "比红儿诗 四十七",
        "author": "罗虬",
        "content": "轻梳小髻号慵来，巧中君心不用媒。\n可得红儿抛醉眼，汉皇恩泽一时迴。",
        "dynasty": "唐",
        "collection_info": null
    },
    {
        "uuid": "fa0def1e65f971b536d600ebab906c9a",
        "title": "比红儿诗 四十八",
        "author": "罗虬",
        "content": "千里长江旦暮潮，吴都风俗尚纤腰。\n周郎若见红儿貌，料得无心念小乔。",
        "dynasty": "唐",
        "collection_info": null
    },
    {
        "uuid": "f17bdf1d451f7639211caa1f1576e9c2",
        "title": "比红儿诗 四十九",
        "author": "罗虬",
        "content": "月落潜奔暗解携，本心谁道独单栖。\n还缘交甫非良偶，不肯终身作羿妻。",
        "dynasty": "唐",
        "collection_info": null
    },
    {
        "uuid": "e6fbb174bb4e47a44a49ca5a3a17a0fe",
        "title": "比红儿诗 五十",
        "author": "罗虬",
        "content": "汉皇曾识许飞琼，写向人间作画屏。\n昨日红儿花下见，大都相似更娉婷。",
        "dynasty": "唐",
        "collection_info": null
    },
    {
        "uuid": "b0dc88e042030ec84fbe74434f3a41ad",
        "title": "比红儿诗 五十一",
        "author": "罗虬",
        "content": "魏帝休夸薛夜来，雾绡云縠称身裁。\n红儿秀发君知否，倚槛繁花带露开。",
        "dynasty": "唐",
        "collection_info": null
    },
    {
        "uuid": "b1113ed1120f74a9de7ed190d801addf",
        "title": "比红儿诗 五十二",
        "author": "罗虬",
        "content": "晓月雕梁燕语频，见花难可比他人。\n年年媚景归何处，长作红儿面上春。",
        "dynasty": "唐",
        "collection_info": null
    },
    {
        "uuid": "4d7fcc7abd93c505de369d8e533ebbd9",
        "title": "比红儿诗 五十三",
        "author": "罗虬",
        "content": "逗玉溅盆冬殿开，邀恩先赐夜明苔。\n红儿若是三千数，多少芳心似死灰。",
        "dynasty": "唐",
        "collection_info": null
    },
    {
        "uuid": "20f866d7119187e95045dd1f65ebb412",
        "title": "比红儿诗 五十四",
        "author": "罗虬",
        "content": "画帘垂地紫金床，暗引羊车驻七香。\n若见红儿此中住，不劳盐篠洒宫廊。",
        "dynasty": "唐",
        "collection_info": null
    },
    {
        "uuid": "3400c6dcf6df3da512a6f1c9af1d9928",
        "title": "比红儿诗 五十五",
        "author": "罗虬",
        "content": "苏小空匀一面妆，便留名字在钱塘。\n藏鸦门外诸年少，不识红儿未是狂。",
        "dynasty": "唐",
        "collection_info": null
    },
    {
        "uuid": "c30c0ccda550983c6d88a7781ca8f77b",
        "title": "比红儿诗 五十六",
        "author": "罗虬",
        "content": "一首长歌万恨来，惹愁漂泊水难迴。\n崔徽有底多头面，费得微之尔许才。",
        "dynasty": "唐",
        "collection_info": null
    },
    {
        "uuid": "6d10bd78ea338fbc4ac401c3b2fbf77f",
        "title": "比红儿诗 五十七",
        "author": "罗虬",
        "content": "昔年黄阁识奇章，爱说真珠似窈娘。\n若见红儿深夜态，便应休说绣衣裳。",
        "dynasty": "唐",
        "collection_info": null
    },
    {
        "uuid": "c0239fd77d0c8895229d0e2ea5e1f8d7",
        "title": "比红儿诗 五十八",
        "author": "罗虬",
        "content": "凤折莺离恨转深，此身难负百年心。\n红儿若向隋朝见，破镜无因更重寻。",
        "dynasty": "唐",
        "collection_info": null
    },
    {
        "uuid": "e53cdac1fa20733bd9fcbe948ce53025",
        "title": "比红儿诗 五十九",
        "author": "罗虬",
        "content": "行绾秾云立暗轩，我来犹爱不成冤。\n当时若见红儿貌，未必邢相有此言。",
        "dynasty": "唐",
        "collection_info": null
    },
    {
        "uuid": "7b92122f2bbc06a5a6b5cab076f59f5c",
        "title": "比红儿诗 六十",
        "author": "罗虬",
        "content": "总似红儿媚态新，莫论千度笑争春。\n任伊孙武心如铁，不办军前杀此人。",
        "dynasty": "唐",
        "collection_info": null
    },
    {
        "uuid": "14e55989269d65780e761594081260bc",
        "title": "比红儿诗 六十一",
        "author": "罗虬",
        "content": "暖塘争赴荡舟期，行唱菱歌着艳词。\n为问东山谢丞相，可能诸妓胜红儿。",
        "dynasty": "唐",
        "collection_info": null
    },
    {
        "uuid": "930b4d91b684d2f02b8e2f261a39c805",
        "title": "比红儿诗 六十二",
        "author": "罗虬",
        "content": "吴兴皇后欲辞家，泽国重台展曙华。\n今日红儿貌倾国，恐须真宰别开花。",
        "dynasty": "唐",
        "collection_info": null
    },
    {
        "uuid": "329fb800e17fb7272a2184522a955531",
        "title": "比红儿诗 六十三",
        "author": "罗虬",
        "content": "陌上行人歌黍离，三千门客欲何之。\n若教麤及红儿貌，争取楼前斩爱姬。",
        "dynasty": "唐",
        "collection_info": null
    },
    {
        "uuid": "c999e37f9863d4f8266888426c69a4ae",
        "title": "比红儿诗 六十四",
        "author": "罗虬",
        "content": "休话如皋一笑时，金𩩉中臆锦离披。\n陋容枉把雕弓射，射尽春禽未展眉。",
        "dynasty": "唐",
        "collection_info": null
    },
    {
        "uuid": "a176add1063afbff7b145a42bff98032",
        "title": "比红儿诗 六十五",
        "author": "罗虬",
        "content": "长恨西风送早秋，低眉深恨嫁牵牛。\n若同人世长相对，争作夫妻得到头。",
        "dynasty": "唐",
        "collection_info": null
    },
    {
        "uuid": "e10653f5140395d6f9186b3b07b2cf9c",
        "title": "比红儿诗 六十六",
        "author": "罗虬",
        "content": "谢娘休漫逞风姿，未必娉婷胜柳枝。\n闻道只因嘲落絮，何曾得似杜红儿。",
        "dynasty": "唐",
        "collection_info": null
    },
    {
        "uuid": "3cfcb3d3c9bdb282f7ba96075eab8508",
        "title": "比红儿诗 六十七",
        "author": "罗虬",
        "content": "总传桃叶渡江时，只为王家一首诗。\n今日红儿自堪赋，不须重唱旧来词。",
        "dynasty": "唐",
        "collection_info": null
    },
    {
        "uuid": "945c97aba9171b873d54885c4fbfcfac",
        "title": "比红儿诗 六十八",
        "author": "罗虬",
        "content": "巫山洛浦本无情，总为佳人便得名。\n今日雕阴有神艳，后来公子莫相轻。",
        "dynasty": "唐",
        "collection_info": null
    },
    {
        "uuid": "0cf3dd1a1e3b3dc2cfee7acd1a7d6d62",
        "title": "比红儿诗 六十九",
        "author": "罗虬",
        "content": "几抛云髻恨金墉，泪洗花颜百战中。\n应有红儿些子貌，却言皇后长深宫。",
        "dynasty": "唐",
        "collection_info": null
    },
    {
        "uuid": "1250ae188db39c9be7467a4b07457d28",
        "title": "比红儿诗 七十",
        "author": "罗虬",
        "content": "倚槛还应有所思，半开东阁见娇姿。\n可中得似红儿貌，若遇韩朋好杀伊。",
        "dynasty": "唐",
        "collection_info": null
    },
    {
        "uuid": "5c78fb2d87683de7a50678976f4bbf00",
        "title": "比红儿诗 七十一",
        "author": "罗虬",
        "content": "晓向妆台与画眉，镜中长欲助娇姿。\n若教得似红儿貌，走马章台任道迟。",
        "dynasty": "唐",
        "collection_info": null
    },
    {
        "uuid": "55a647880fd7c8adbf059ad884e4ce55",
        "title": "比红儿诗 七十二",
        "author": "罗虬",
        "content": "练得霜华助翠钿，相期朝谒玉皇前。\n依稀有似红儿貌，方得吹箫引上天。",
        "dynasty": "唐",
        "collection_info": null
    },
    {
        "uuid": "66007e62f2030d7572ef98c71dbfcd4b",
        "title": "比红儿诗 七十三",
        "author": "罗虬",
        "content": "重门深掩几枝花，未胜红儿莫大夸。\n王相不能探物理，可能虚上短辕车。",
        "dynasty": "唐",
        "collection_info": null
    },
    {
        "uuid": "a071e022fe9ecb60faae29a63c5d482d",
        "title": "比红儿诗 七十四",
        "author": "罗虬",
        "content": "前代休怜事可奇，后来还出有光辉。\n争知昼卧纱窗裏，不见神人覆玉衣。",
        "dynasty": "唐",
        "collection_info": null
    },
    {
        "uuid": "70cb4d41188134d6451ae4e920915be4",
        "title": "比红儿诗 七十五",
        "author": "罗虬",
        "content": "化羽尝闻赴九天，只疑尘世是虚传。\n自从一见红儿貌，始信人间有谪仙。",
        "dynasty": "唐",
        "collection_info": null
    },
    {
        "uuid": "a5d3c5e464883f249cb273bcf4c6109a",
        "title": "比红儿诗 七十六",
        "author": "罗虬",
        "content": "从道长陵小市东，巧将花貌占春风。\n红儿若是同时见，未必伊先入紫宫。",
        "dynasty": "唐",
        "collection_info": null
    },
    {
        "uuid": "ca8d5ad40daaa990f4c865690509b3aa",
        "title": "比红儿诗 七十七",
        "author": "罗虬",
        "content": "人间难免是深情，命断红儿向此生。\n不似前时李丞相，枉抛才力为莺莺。",
        "dynasty": "唐",
        "collection_info": null
    },
    {
        "uuid": "7cd33dd5f646e8abc5a5f1a371ee0eac",
        "title": "比红儿诗 七十八",
        "author": "罗虬",
        "content": "凤舞香飘绣幕风，暖穿驰道百花中。\n还缘有似红儿貌，始道迎将入汉宫。",
        "dynasty": "唐",
        "collection_info": null
    },
    {
        "uuid": "120560196387e189f8d9f187ed9ad4c1",
        "title": "比红儿诗 七十九",
        "author": "罗虬",
        "content": "休道将军出世才，尽驱诸妓下歌台。\n都缘没箇红儿貌，致使轻教后阁开。",
        "dynasty": "唐",
        "collection_info": null
    },
    {
        "uuid": "33d69a2994dde6adf3f4844aa96d7693",
        "title": "比红儿诗 八十",
        "author": "罗虬",
        "content": "冯媛须知住汉宫，将身只是解当熊。\n不闻有貌倾人国，争得今朝更似红。",
        "dynasty": "唐",
        "collection_info": null
    },
    {
        "uuid": "adc6fe695b2b55bd73ad01be4209a091",
        "title": "比红儿诗 八十一",
        "author": "罗虬",
        "content": "能将一笑使人迷，花艳何须上大堤。\n疎属便同巫峡路，洛川真是武陵溪。",
        "dynasty": "唐",
        "collection_info": null
    },
    {
        "uuid": "80efd786a6c48b854c4f57a684d1246c",
        "title": "比红儿诗 八十二",
        "author": "罗虬",
        "content": "辞辇当时意可知，宠深还恐宠先衰。\n若教得似红儿貌，占却君恩自不疑。",
        "dynasty": "唐",
        "collection_info": null
    },
    {
        "uuid": "d8f2205b781d54b69ddf08a0bf3c69f1",
        "title": "比红儿诗 八十三",
        "author": "罗虬",
        "content": "三吴时俗重风光，未见红儿一面妆。\n好写妖娆与教看，便应休更话真娘。",
        "dynasty": "唐",
        "collection_info": null
    },
    {
        "uuid": "685338068564f599af8b4c2e93aac1eb",
        "title": "比红儿诗 八十四",
        "author": "罗虬",
        "content": "波平楚泽浸星辰，台上君王宴早春。\n毕竟章华会中客，冠缨虚绝为何人。",
        "dynasty": "唐",
        "collection_info": null
    },
    {
        "uuid": "fdfb97c98ac11b255716c1b5357efb36",
        "title": "比红儿诗 八十五",
        "author": "罗虬",
        "content": "红儿不向汉宫生，便使双成谩得名。\n疑是麻姑恼尘世，暂教微步下层城。",
        "dynasty": "唐",
        "collection_info": null
    },
    {
        "uuid": "f8590a4ec484000201b2cc3e4cd1b5cc",
        "title": "比红儿诗 八十六",
        "author": "罗虬",
        "content": "天碧轻纱只六铢，宛如含露透肌肤。\n便教汉曲争明媚，应没心情更弄珠。",
        "dynasty": "唐",
        "collection_info": null
    },
    {
        "uuid": "b44fa31bdab6b18b33dbc422022f1e0d",
        "title": "比红儿诗 八十七",
        "author": "罗虬",
        "content": "共嗟含恨向衡阳，方寸花笺寄沈郎。\n不似红儿些子貌，当时争得少年狂。",
        "dynasty": "唐",
        "collection_info": null
    },
    {
        "uuid": "e4b9ed7127d8d12ce010f8c9eb1007e8",
        "title": "比红儿诗 八十八",
        "author": "罗虬",
        "content": "浅色桃花亚短墙，不因风送也闻香。\n凝情尽日君知否，还似红儿淡薄妆。",
        "dynasty": "唐",
        "collection_info": null
    },
    {
        "uuid": "bafb3118b5de3407550bed126a009146",
        "title": "比红儿诗 八十九",
        "author": "罗虬",
        "content": "火色樱桃摘得初，仙宫只有世间无。\n凝情尽日君知否，真似红儿口上朱。",
        "dynasty": "唐",
        "collection_info": null
    },
    {
        "uuid": "d0639f72b978cc59b199a56786c3f181",
        "title": "比红儿诗 九十",
        "author": "罗虬",
        "content": "宿雨初晴春日长，入帘花气静难忘。\n凝情尽日君知否，真似红儿舞袖香。",
        "dynasty": "唐",
        "collection_info": null
    },
    {
        "uuid": "b69be04a8e7ab86c84def133e1525a60",
        "title": "比红儿诗 九十一",
        "author": "罗虬",
        "content": "初月纤纤映碧池，池波不动独看时。\n凝情尽日君知否，真似红儿罢舞眉。",
        "dynasty": "唐",
        "collection_info": null
    },
    {
        "uuid": "34fc7568f1a1f00d79f0fd1fd8ec8711",
        "title": "比红儿诗 九十二",
        "author": "罗虬",
        "content": "浓艳浓香雪压枝，褭烟和露晓风吹。\n红儿被掩妆成后，含笑无人独立时。",
        "dynasty": "唐",
        "collection_info": null
    },
    {
        "uuid": "e36c2d2334fc1a8007247f48d1d19ce6",
        "title": "比红儿诗 九十三",
        "author": "罗虬",
        "content": "楼上娇歌褭夜霜，近来休数踏歌娘。\n红儿谩唱伊州遍，认取轻敲玉韵长。",
        "dynasty": "唐",
        "collection_info": null
    },
    {
        "uuid": "5eb0e581a1af9e042fbb428f87446c80",
        "title": "比红儿诗 九十四",
        "author": "罗虬",
        "content": "金粟妆成扼臂环，舞腰轻薄瑞云间。\n红儿生在开元末，羞杀新丰谢阿蛮。",
        "dynasty": "唐",
        "collection_info": null
    },
    {
        "uuid": "b6e9711238ea3b68595e8c6e217c2447",
        "title": "比红儿诗 九十五",
        "author": "罗虬",
        "content": "君看红儿学醉妆，夸裁宫襭砑裙长。\n谁能更把闲心力，比并当时武媚娘。",
        "dynasty": "唐",
        "collection_info": null
    },
    {
        "uuid": "b54e6fb0ffd26316cf3641b3c8ff0e2d",
        "title": "比红儿诗 九十六",
        "author": "罗虬",
        "content": "栀子同心裛露垂，折来深恐没人知。\n花前醉客频相问，不赠红儿赠阿谁。",
        "dynasty": "唐",
        "collection_info": null
    },
    {
        "uuid": "e64479c5629dd662631279ff349fe38e",
        "title": "比红儿诗 九十七",
        "author": "罗虬",
        "content": "云间翡翠一双飞，水上鸳鸯不暂离。\n写向人间百般态，与君题作比红诗。",
        "dynasty": "唐",
        "collection_info": null
    },
    {
        "uuid": "7ed60efa20516b6f0c18f7776dca03ab",
        "title": "比红儿诗 九十八",
        "author": "罗虬",
        "content": "旧恨长怀不语中，几回偷泣向春风。\n还缘不及红儿貌，却得生教入楚宫。",
        "dynasty": "唐",
        "collection_info": null
    },
    {
        "uuid": "05811936bb704321c5a40b3329cf08e2",
        "title": "比红儿诗 九十九",
        "author": "罗虬",
        "content": "一舸春深指鄂君，好风从度水成纹。\n越人若见红儿貌，绣被应羞彻夜熏。",
        "dynasty": "唐",
        "collection_info": null
    },
    {
        "uuid": "e00c74224b28227ab0151a30f35baaec",
        "title": "比红儿诗 一百",
        "author": "罗虬",
        "content": "花落尘中玉堕泥，香魂应上窈娘堤。\n欲知此恨无穷处，长倩城乌夜夜啼。",
        "dynasty": "唐",
        "collection_info": null
    },
    {
        "uuid": "5467110c28ab6faf09b793f617de076b",
        "title": "句",
        "author": "罗虬",
        "content": "窗前远岫悬生碧，帘外残霞挂熟红。",
        "dynasty": "唐",
        "collection_info": null
    },
    {
        "uuid": "bb0dc78d340c76affc6364a0a0d1ad56",
        "title": "星精亭",
        "author": "郑损",
        "content": "星沈万古痕，孤绝势无邻。\n地窄少留竹，空多剩占云。\n钓篷和雨看，樵斧带霜闻。\n莫惜寻常到，清风不负人。",
        "dynasty": "唐",
        "collection_info": null
    },
    {
        "uuid": "939027f3e682e65965a96c1590246684",
        "title": "钓阁",
        "author": "郑损",
        "content": "小阁惬幽寻，周遭万竹森。\n谁知一沼内，亦有五湖心。\n钓直鱼应笑，身闲乐自深。\n晚来春醉熟，香饵任浮沈。",
        "dynasty": "唐",
        "collection_info": null
    },
    {
        "uuid": "f4e6099584df302c2e31f0debfb365e1",
        "title": "玉声亭",
        "author": "郑损",
        "content": "世间泉石本无价，那更天然落景中。\n汉佩琮琤寒溜雨，秦箫缥缈夜敲风。\n一方清气羣阴伏，半局闲棋万虑空。\n借问主人能住久，后来好事有谁同。",
        "dynasty": "唐",
        "collection_info": null
    },
    {
        "uuid": "3a828186bb2c152db50401640144d070",
        "title": "艺堂",
        "author": "郑损",
        "content": "堂开冻石千年翠，艺讲秋胶百步威。\n揖让未能忘典礼，英雄孰不惯戎衣。\n风波险似金机骇，日月忙如雪羽飞。\n莫怪尊前频浩叹，男儿志愿与时违。",
        "dynasty": "唐",
        "collection_info": null
    },
    {
        "uuid": "7d329ab5e64399fbf47da2a4703d0612",
        "title": "星精石",
        "author": "郑损",
        "content": "突险呀空龙虎蹲，由来英气蓄寒根。\n苍苔点染云生靥，老雨淋漓铁渍痕。\n松韵远趋疑认祖，山阴轻覆似怜孙。\n孤岩恰恰容幽构，可爱江南释子园。",
        "dynasty": "唐",
        "collection_info": null
    },
    {
        "uuid": "3bf8538298775fded514e3cabe8b4958",
        "title": "泛香亭",
        "author": "郑损",
        "content": "流杯处处称佳致，何似斯亭出自然。\n山溜穿云来几里，石盘和藓凿何年。\n声交鸣玉歌沈板，色幌寒金酒满船。\n莫怪坐中难得醉，醒人心骨有潺湲。",
        "dynasty": "唐",
        "collection_info": null
    },
    {
        "uuid": "ab620bcc5c01135406e926164e62c911",
        "title": "巴州寒食晚眺",
        "author": "张祎",
        "content": "东望青天周与秦，杏花榆叶故园春。\n野寺一倾寒食酒，晚来风景重愁人。",
        "dynasty": "唐",
        "collection_info": null
    },
    {
        "uuid": "60fe5d58cc9d2f8bcbd12acde5823709",
        "title": "题击瓯楼",
        "author": "张祎",
        "content": "驻旌元师遗风在，击缶高人逸兴酣。\n水转巴文清溜急，山连蒙岫翠光涵。",
        "dynasty": "唐",
        "collection_info": null
    },
    {
        "uuid": "77920b33eef9b38493dd29faf2d44bb1",
        "title": "题司空图壁",
        "author": "卢携",
        "content": "姓氏司空贵，官班御史卑。\n老夫如且在，不用叹屯奇。",
        "dynasty": "唐",
        "collection_info": null
    },
    {
        "uuid": "7388b10ae4776cfb6668a5e3027211be",
        "title": "愁诗",
        "author": "李廷璧",
        "content": "到来难遣去难留，着骨黏心万事休。\n潘岳愁丝生鬓裏，婕妤悲色上眉头。\n长途诗尽空骑马，远雁声初独倚楼。\n更有相思不相见，酒醒灯背月如钩。",
        "dynasty": "唐",
        "collection_info": null
    },
    {
        "uuid": "1f1c37fe619d108b0c5fe968e974719c",
        "title": "题菖蒲废观",
        "author": "许三畏",
        "content": "本是安期烧药处，今来改作坐禅宫。\n数僧梵响满楼月，深谷猨声半夜风。\n金简事移松阁逈，綵云影散阆山空。\n我来不见修真客，却得真如问远公。",
        "dynasty": "唐",
        "collection_info": null
    },
    {
        "uuid": "2a45dae368fc939744e8d5fb16b25420",
        "title": "致孙状元诉醵罚钱",
        "author": "卢嗣业",
        "content": "未识都君面，频输復分钱。\n苦心事笔砚，得志助花钿。\n徒步求秋赋，持杯给暮饘。\n力微多谢病，非不奉同年。",
        "dynasty": "唐",
        "collection_info": null
    },
    {
        "uuid": "66e96b998dbf4912988a57ac3399bc4d",
        "title": "红蔷薇",
        "author": "牛峤",
        "content": "晓啼珠露浑无力，绣簇罗襦不着行。\n若缀寿阳公主额，六宫争肯学梅妆。",
        "dynasty": "唐",
        "collection_info": null
    },
    {
        "uuid": "588d265911c67169d02b95c6bc5ad8c5",
        "title": "杨柳枝五首 一",
        "author": "牛峤",
        "content": "解冻风来末上青，解垂罗袖拜卿卿。\n无端褭娜临官路，舞送行人过一生。",
        "dynasty": "唐",
        "collection_info": null
    },
    {
        "uuid": "71494d58d3e592a0099116e192355de2",
        "title": "杨柳枝五首 二",
        "author": "牛峤",
        "content": "吴王宫裏色偏深，一簇纤条万缕金。\n不愤钱塘苏小小，引郎松下结同心。",
        "dynasty": "唐",
        "collection_info": null
    },
    {
        "uuid": "3614139e1985cf74590cf66dec9a23cd",
        "title": "杨柳枝五首 三",
        "author": "牛峤",
        "content": "桥北桥南千万条，恨伊张绪不相饶。\n金羁白马临风望，认得羊家静婉腰。",
        "dynasty": "唐",
        "collection_info": null
    },
    {
        "uuid": "a899b01883a7ea58a63453f725f37042",
        "title": "杨柳枝五首 四",
        "author": "牛峤",
        "content": "狂雪随风扑马飞，惹烟无力被春欺。\n莫交移入灵和殿，宫女三千又妬伊。",
        "dynasty": "唐",
        "collection_info": null
    },
    {
        "uuid": "6627c7fa700a712e137f4e011b5e6f4e",
        "title": "杨柳枝五首 五",
        "author": "牛峤",
        "content": "褭翠笼烟拂暖波，舞裙新染曲尘罗。\n章华台畔隋堤上，傍得春风尔许多。",
        "dynasty": "唐",
        "collection_info": null
    },
    {
        "uuid": "9bf69ef1f9c6fa6112a2bc412f6dc94c",
        "title": "及第后宿平康里诗",
        "author": "郑合",
        "content": "春来无处不闲行，楚润相看别有情。\n好是五更残酒醒，时时闻唤状头声。",
        "dynasty": "唐",
        "collection_info": null
    },
    {
        "uuid": "3e32d281e7d448879c295c09adf38f40",
        "title": "贺裴廷裕蜀中登第诗",
        "author": "李搏",
        "content": "铜梁千里曙云开，仙箓新从紫府来。\n天上已张新羽翼，世间无復旧尘埃。\n嘉祯果中君平卜，贺喜须斟卓氏杯。\n应笑戎藩刀笔吏，至今泥滓曝鱼鳃。",
        "dynasty": "唐",
        "collection_info": null
    },
    {
        "uuid": "a978a3c2358a0d3e63306199d5d0ae1b",
        "title": "復谑廷裕",
        "author": "李搏",
        "content": "曾随风水化凡鳞，安上门前一字新。\n闻道蜀江风景好，不知何似杏园春。",
        "dynasty": "唐",
        "collection_info": null
    },
    {
        "uuid": "efc2fb59c3947efc75f397bd984fb482",
        "title": "弔贾岛",
        "author": "李克恭",
        "content": "一一玄微缥缈成，尽吟方便爽神情。\n宣宗谪去为闲事，韩愈知来已振名。\n海底也应搜得净，月轮常被翫教倾。\n如何未隔四十载，不遇论量向此生。",
        "dynasty": "唐",
        "collection_info": null
    },
    {
        "uuid": "be2c6087565ecf1a07354013952aa447",
        "title": "君山",
        "author": "程贺",
        "content": "曾游方外见麻姑，说道君山此本无。\n云是昆崙山顶石，海风吹落洞庭湖。",
        "dynasty": "唐",
        "collection_info": null
    },
    {
        "uuid": "37397bf95d53a3c3dadaae0eb8e6f013",
        "title": "东归诗",
        "author": "卢尚卿",
        "content": "九重丹诏下尘埃，深锁文闱罢选才。\n桂树放教遮月长，杏园终待隔年开。\n自从玉帐论兵后，不许金门谏猎来。\n今日灞陵桥上过，路人应笑腊前迴。",
        "dynasty": "唐",
        "collection_info": null
    },
    {
        "uuid": "5aeb46837e246b44cb262f4edd9f84af",
        "title": "题玉芝双奉院",
        "author": "顾在镕",
        "content": "入门如洞府，花木与时稀。\n夜坐山当户，秋吟叶满衣。\n犬随童子出，鸟避俗人飞。\n至药应将熟，年年火气微。",
        "dynasty": "唐",
        "collection_info": null
    },
    {
        "uuid": "71ae43dbb71692c777a5372eb74b854e",
        "title": "宿麻平驿",
        "author": "顾在镕",
        "content": "及到怡情处，暂忘登陟劳。\n青山看不厌，明月坐来高。\n犬为孤村吠，猨因冷木号。\n微吟还独酌，多兴忆同袍。",
        "dynasty": "唐",
        "collection_info": null
    },
    {
        "uuid": "1dd68fdb0f9aa07e54901d6fa625c63b",
        "title": "题光福上方塔",
        "author": "顾在镕",
        "content": "苍岛孤生白浪中，倚天高塔势翻空。\n烟凝远岫列寒翠，霜染疎林堕碎红。\n汀沼或栖彭泽雁，楼台深贮洞庭风。\n六时金磬落何处，偏傍芦苇惊钓翁。",
        "dynasty": "唐",
        "collection_info": null
    },
    {
        "uuid": "ebbc51378c77052472b0488a255c7f7e",
        "title": "枯木诗辞召命作",
        "author": "翁洮",
        "content": "枯木傍溪崖，由来岁月赊。\n有根盘水石，无叶接烟霞。\n二月苔为色，三冬雪作花。\n不因星使至，谁识是灵槎。",
        "dynasty": "唐",
        "collection_info": null
    },
    {
        "uuid": "49f6ca0744632826d0652ba552467ec5",
        "title": "赠进士王雄",
        "author": "翁洮",
        "content": "河清海晏少波涛，几载垂钩不得鰲。\n空向人间修谏草，又来江上咏离骚。\n笳吹古堞边声远，岳倚晴空楚色高。\n何事明廷有徐庶，总教三径卧蓬蒿。",
        "dynasty": "唐",
        "collection_info": null
    },
    {
        "uuid": "dd26fdebf776f3ac1eb7010a3b0ad1d7",
        "title": "渔者",
        "author": "翁洮",
        "content": "一叶飘然任浪吹，雨蓑烟笠肯忘机。\n只贪浊水张罗众，却笑清流把钓稀。\n苇岸夜依明月宿，柴门晴棹白云归。\n到头得丧终须达，谁道渔樵有是非。",
        "dynasty": "唐",
        "collection_info": null
    },
    {
        "uuid": "3d3af39be5bc7b3f01288f0269bae1cf",
        "title": "上子男寿昌宰",
        "author": "翁洮",
        "content": "陶公为政卓潘齐，入县看花柳满堤。\n百里江山聊展骥，九皋云月怪驱鸡。\n高楼野色迎襟袖，比屋歌声远鼓鼙。\n只恐攀辕留不住，明时霄汉有丹梯。",
        "dynasty": "唐",
        "collection_info": null
    },
    {
        "uuid": "eaeab0779f1382023a6b2bd6ea163659",
        "title": "赠方干先生",
        "author": "翁洮",
        "content": "由来箕踞任天真，别有诗名出世尘。\n不爱春宫分桂树，欲教天子枉蒲轮。\n城头鼙鼓三声晓，岛外湖山一簇春。\n独向若耶溪上住，谁知不是钓鰲人。",
        "dynasty": "唐",
        "collection_info": null
    },
    {
        "uuid": "aca2c83fd1f1d7145794eb4292f1dc68",
        "title": "赠进士李德新接海棠梨",
        "author": "翁洮",
        "content": "蜀人犹说种难成，何事江东见接生。\n席上若微桃李伴，花中堪作牡丹兄。\n高轩日午争浓艳，小径风移旋落英。\n一种呈妍今得地，劒峯梨岭谩纵横。",
        "dynasty": "唐",
        "collection_info": null
    },
    {
        "uuid": "6a9e9fdf06f835a28d0a709ce4499980",
        "title": "春日题航头桥",
        "author": "翁洮",
        "content": "故园桥上绝埃尘，此日凭栏兴自新。\n云影晚将仙掌曙，水光迷得武陵春。\n薜萝烟裏高低路，杨柳风前去住人。\n莫怪马卿题姓字，终朝云雨化龙津。",
        "dynasty": "唐",
        "collection_info": null
    },
    {
        "uuid": "284497cf9b85140fe299f05a0ccfffd6",
        "title": "和方干题李频庄",
        "author": "翁洮",
        "content": "高情度日非无事，自是高情不觉喧。\n海气暗蒸莲叶沼，山光晴逗苇花村。\n吟时胜概题诗板，静处繁华付酒尊。\n闲伴白云收桂子，每寻流水斸桐孙。\n犹凭律吕传心曲，岂虑星霜到鬓根。\n多少清风归此地，十年虚打五侯门。",
        "dynasty": "唐",
        "collection_info": null
    },
    {
        "uuid": "9f1e2784d3457195ba70beb546358bb4",
        "title": "苇藂",
        "author": "翁洮",
        "content": "得地自成藂，那因种植功。\n有花皆吐雪，无韵不含风。\n倒影翘沙鸟，幽根立水虫。\n萧萧寒雨夜，江汉思无穷。",
        "dynasty": "唐",
        "collection_info": null
    },
    {
        "uuid": "1cf498acec308e642277c4d48fdf6782",
        "title": "春",
        "author": "翁洮",
        "content": "漠漠烟花处处通，游人南北思无穷。\n林间鸟奏笙簧月，野外花含锦绣风。\n鸑抱云霞朝凤阙，鱼翻波浪化龙宫。\n此时谁羡神仙客，车马悠扬九陌中。",
        "dynasty": "唐",
        "collection_info": null
    },
    {
        "uuid": "6ad266ae3ff2cbf74957bfee86999015",
        "title": "夏",
        "author": "翁洮",
        "content": "触目皆因长养功，浮生何处问穷通？柳长北阙丝千缕，云簇南山火万笼。\n大野烟尘飘赫日，高楼帘幕逗熏风。\n身心已在喧阗处，惟羡沧浪把钓翁。",
        "dynasty": "唐",
        "collection_info": null
    },
    {
        "uuid": "13b37a68b10bdc22c9248c5df7649da3",
        "title": "秋",
        "author": "翁洮",
        "content": "宋玉高吟思万重，澄澄寰宇振金风。\n云闲日月浮虚白，木落山川迭碎红。\n寥泬鴈多宫漏永，河渠烟敛塞天空。\n侯门处处槐花□，献赋何时遇至公。",
        "dynasty": "唐",
        "collection_info": null
    },
    {
        "uuid": "0840775325cfa0a50b8241007fcbae0c",
        "title": "冬",
        "author": "翁洮",
        "content": "寂寂栖心向杳冥，苦吟寒律句偏清。\n云凝止水鱼龙蛰，雪点遥峰草木荣。\n迥夜炉飜埃烬色，天河冰辗辘轳声。\n归飞未得东风力，魂断三山九万程。",
        "dynasty": "唐",
        "collection_info": null
    },
    {
        "uuid": "4b0d374402821b0695895a42469808ae",
        "title": "过洞庭",
        "author": "李屿",
        "content": "浩渺注横流，千潭合万湫。\n半洪侵楚翼，一汊属吴头。\n动轴当新霁，漫空正仲秋。\n势翻荆口迮，声拥岳阳浮。\n远脉滋衡岳，微凉散橘州。\n星辰连影动，岚翠逐隅收。\n渐落分行鴈，旋添趁伴舟。\n昇腾人莫测，安稳路何忧。\n气与尘中别，言堪象外搜。\n此身如麤了，来把一竿休。",
        "dynasty": "唐",
        "collection_info": null
    },
    {
        "uuid": "513335e753a9350351d5612bb38c090b",
        "title": "严塘经乱书事 一",
        "author": "郑启",
        "content": "尘生宫阙雾蒙蒙，万骑龙飞幸蜀中。\n在野傅岩君不梦，乘轩卫懿鹤何功。\n虽知四海同盟久，未合中原武备空。\n星落夜原妖气满，汉家麟阁待英雄。",
        "dynasty": "唐",
        "collection_info": null
    },
    {
        "uuid": "0738eafd882ba54e89948c2becf54632",
        "title": "严塘经乱书事 二",
        "author": "郑启",
        "content": "梁园皓色月如珪，清景伤时一惨悽。\n未见山前归牧马，犹闻江上带征鞞。\n鲲为鱼队潜鳞困，鹤处鸡羣病翅低。\n正是四郊多垒日，波涛早晚静鲸鲵。",
        "dynasty": "唐",
        "collection_info": null
    },
    {
        "uuid": "5fca815fa258237388c830012d256ee4",
        "title": "邓表山",
        "author": "郑启",
        "content": "白日三清此上时，观开山下彩云飞。\n仙坛丹竈灵犹在，鹤驾清朝去不归。\n晋末几迁陵谷改，尘中空换子孙非。\n松花落尽无消息，半夜疎钟彻翠微。",
        "dynasty": "唐",
        "collection_info": null
    },
    {
        "uuid": "2dbc9ba4500af4de58240c3baa8a017b",
        "title": "记知闻近过关试",
        "author": "韩仪",
        "content": "短行轴了付三铨，休把新衔恼必先。\n今日便称前进士，好留春色与明年。",
        "dynasty": "唐",
        "collection_info": null
    },
    {
        "uuid": "9b2659eb731b49f55aa1135c94752e78",
        "title": "郊居",
        "author": "温宪",
        "content": "村前村后树，寓赏有余情。\n青麦路初断，紫花田未耕。\n雉声闻不到，山势望犹横。\n寂寞春风裏，吟酣信马行。",
        "dynasty": "唐",
        "collection_info": null
    },
    {
        "uuid": "9866067b245f9b99a166663a1d706d9b",
        "title": "杏花",
        "author": "温宪",
        "content": "团雪上晴梢，红明映碧寥。\n店香风起夜，村白雨休朝。\n静落犹和蒂，繁开正蔽条。\n澹然闲赏久，无以破妖娆。",
        "dynasty": "唐",
        "collection_info": null
    },
    {
        "uuid": "82b05233df8a509676c91c8dd0a7edd1",
        "title": "春鸠",
        "author": "温宪",
        "content": "村南微雨新，平绿净无尘。\n散睡桑条暖，闲鸣屋脊春。\n远闻和晓梦，相应在诸邻。\n行乐花时节，追飞见亦频。",
        "dynasty": "唐",
        "collection_info": null
    },
    {
        "uuid": "4c26b8cf74cc0452e10a597d4f71d3bd",
        "title": "题崇[庆]寺壁",
        "author": "温宪",
        "content": "十口沟隍待一身，半年千里绝音尘。\n鬓毛如雪心如死，犹作长安下第人。",
        "dynasty": "唐",
        "collection_info": null
    },
    {
        "uuid": "b13a6308f953060c4c879d2d3ff3d9e8",
        "title": "报颜标",
        "author": "姚岩杰",
        "content": "为报颜公识我么，我心唯只与天和。\n眼前俗物关情少，醉后青山入意多。\n田子莫嫌弹铗恨，宁生休唱饭牛歌。\n圣朝若为苍生计，也合公车到薜萝。",
        "dynasty": "唐",
        "collection_info": null
    },
    {
        "uuid": "be101bdb1cccb9d025b6c127083b1350",
        "title": "途中除夜",
        "author": "高蟾",
        "content": "南北浮萍迹，年华又暗催。\n残灯和腊尽，晓角带春来。\n鬓欲渐侵雪，心仍未肯灰。\n金门旧知己，谁为脱尘埃。",
        "dynasty": "唐",
        "collection_info": null
    },
    {
        "uuid": "36b2e92339e823ee185ef82ddffc44e1",
        "title": "长门怨",
        "author": "高蟾",
        "content": "天上何劳万古春，君前谁是百年人。\n魂销尚媿金炉烬，思起犹惭玉辇尘。\n烟翠薄情攀不得，星茫浮艳采无因。\n可怜明镜来相向，何似恩光朝夕新。",
        "dynasty": "唐",
        "collection_info": null
    },
    {
        "uuid": "94818652f4ea491a65e03ee52a99dfb0",
        "title": "秋日寄华阳山人",
        "author": "高蟾",
        "content": "云木送秋何草草，风波凝冷太星星。\n银鞍公子魂俱断，玉弩将军涕自零。\n茅洞白龙和雨看，荆溪黄鹄带霜听。\n人间不见清凉事，犹向溪翁乞画屏。",
        "dynasty": "唐",
        "collection_info": null
    },
    {
        "uuid": "56a8ed37fe5c745249ae12644157118d",
        "title": "感事",
        "author": "高蟾",
        "content": "浊河从北下，清洛向东流。\n清浊皆如此，何人不白头。",
        "dynasty": "唐",
        "collection_info": null
    },
    {
        "uuid": "0d30aa7e8e3620dac5263558d326bb5b",
        "title": "楚思",
        "author": "高蟾",
        "content": "迭浪与云急，翠兰和意香。\n风流化为雨，日暮下巫阳。",
        "dynasty": "唐",
        "collection_info": null
    },
    {
        "uuid": "40d3f6cde3b86e46a54b6903b8dc7a7e",
        "title": "雪中",
        "author": "高蟾",
        "content": "金阁倚云开，朱轩犯雪来。\n三冬辛苦样，天意似难栽。",
        "dynasty": "唐",
        "collection_info": null
    },
    {
        "uuid": "22de162c9e004c032f82765e550d1052",
        "title": "道中有感",
        "author": "高蟾",
        "content": "一醉六十日，一裘三十年。\n年华经几日，日日掉征鞭。",
        "dynasty": "唐",
        "collection_info": null
    },
    {
        "uuid": "5a8e1f0e6008b686eed02a89e9a05ea0",
        "title": "宋汴道中",
        "author": "高蟾",
        "content": "平野有千里，居人无一家。\n甲兵年正少，日久戍天涯。",
        "dynasty": "唐",
        "collection_info": null
    },
    {
        "uuid": "a5c9bbcafba433a4c6efb8ba8d05c10f",
        "title": "秋思",
        "author": "高蟾",
        "content": "天地太萧索，山川何渺茫。\n不堪星斗柄，犹把岁寒量。",
        "dynasty": "唐",
        "collection_info": null
    },
    {
        "uuid": "9b6302a58d241382d09065c805e41a83",
        "title": "即事",
        "author": "高蟾",
        "content": "三年离水石，一旦隐樵渔。\n为问青云上，何人识卷舒。",
        "dynasty": "唐",
        "collection_info": null
    },
    {
        "uuid": "4e61d0838e6f5ddc61672e571c96dc3a",
        "title": "渔家",
        "author": "高蟾",
        "content": "野水千年在，闲花一夕空。\n近来浮世狭，何似钓船中。",
        "dynasty": "唐",
        "collection_info": null
    },
    {
        "uuid": "f51dda6878ccf441b85c5e50a446db4a",
        "title": "关中",
        "author": "高蟾",
        "content": "风雨去愁晚，关河归思凉。\n西游无紫气，一夕九回肠。",
        "dynasty": "唐",
        "collection_info": null
    },
    {
        "uuid": "3511337a47f4ac66ea302fd592998a10",
        "title": "归思",
        "author": "高蟾",
        "content": "紫府归期断，芳洲别思迢。\n黄金作人世，只被岁寒消。",
        "dynasty": "唐",
        "collection_info": null
    },
    {
        "uuid": "a004a6d62d2212a5dab8dc2417e2bc0c",
        "title": "下第出春明门",
        "author": "高蟾",
        "content": "曾和秋雨驱愁入，却向春风领恨回。\n深谢灞陵堤畔柳，与人头上拂尘埃。",
        "dynasty": "唐",
        "collection_info": null
    },
    {
        "uuid": "e3f2ccc85e09c574730933256fbfd0d4",
        "title": "华清宫",
        "author": "高蟾",
        "content": "何事金舆不再游，翠鬟丹脸岂胜愁。\n重门深锁禁钟后，月满骊山宫树秋。",
        "dynasty": "唐",
        "collection_info": null
    },
    {
        "uuid": "9ba77655108062e1d7bb13f1e338392f",
        "title": "秋日北固晚望二首 一",
        "author": "高蟾",
        "content": "风含远思翛翛晚，日照高情的的秋。\n何事满江惆怅水，年年无语向东流。",
        "dynasty": "唐",
        "collection_info": null
    },
    {
        "uuid": "3a52661317785ad1e93c7b0f4605c9e8",
        "title": "秋日北固晚望二首 二",
        "author": "高蟾",
        "content": "泽国路岐当面苦，江城砧杵入心寒。\n不知白髮谁医得，为问无情岁月看。",
        "dynasty": "唐",
        "collection_info": null
    },
    {
        "uuid": "936fbf47cb29dc39df6a2ad6cc0ffd6b",
        "title": "送张道士",
        "author": "高蟾",
        "content": "因将岁月离三岛，闲贮风烟在一壶。\n为问金乌头白后，人间流水却回无。",
        "dynasty": "唐",
        "collection_info": null
    },
    {
        "uuid": "a429ca27cec46b462dbf985479ec2166",
        "title": "吴门春雨",
        "author": "高蟾",
        "content": "吴甸落花春漫漫，吴宫芳树晚沈沈。\n王孙不耐如丝雨，罥断春风一寸心。",
        "dynasty": "唐",
        "collection_info": null
    },
    {
        "uuid": "336796c14aa25d972d05ff8a741379dc",
        "title": "旅夕",
        "author": "高蟾",
        "content": "风散古陂惊宿鴈，月临荒戍起啼鸦。\n不堪吟断无人见，时復寒灯落一花。",
        "dynasty": "唐",
        "collection_info": null
    },
    {
        "uuid": "65ad9074f26c6e5bd7b762bfcb4e3399",
        "title": "瓜洲夜泊",
        "author": "高蟾",
        "content": "偶为芳草无情客，况是青山有事身。\n一夕瓜洲渡头宿，天风吹尽广陵尘。",
        "dynasty": "唐",
        "collection_info": null
    },
    {
        "uuid": "255fb7e426d8eb19915acbf2054d37c8",
        "title": "金陵晚望",
        "author": "高蟾",
        "content": "曾伴浮云归晚翠，犹陪落日泛秋声。\n世间无限丹青手，一片伤心画不成。",
        "dynasty": "唐",
        "collection_info": null
    },
    {
        "uuid": "21fd3565685c46b1fd2ed0a70c36428d",
        "title": "晚思",
        "author": "高蟾",
        "content": "虞泉冬恨由来短，杨叶春期分外长。\n惆怅浮生不知处，明朝依旧出沧浪。",
        "dynasty": "唐",
        "collection_info": null
    },
    {
        "uuid": "f72139e9bc553514ba376016e3cc9296",
        "title": "长信宫二首 一",
        "author": "高蟾",
        "content": "天上梦魂何杳杳，日宫消息太沈沈。\n君恩不似黄金井，一处团圆万丈深。",
        "dynasty": "唐",
        "collection_info": null
    },
    {
        "uuid": "08f454013fbc95f3a6f7be7766a1836d",
        "title": "长信宫二首 二",
        "author": "高蟾",
        "content": "天上凤皇休寄梦，人间鹦鹉旧堪悲。\n平生心绪无人识，一隻金梭万丈丝。",
        "dynasty": "唐",
        "collection_info": null
    },
    {
        "uuid": "b86d4bc071b4f7e2cb5f59cc4f92a128",
        "title": "长安旅怀",
        "author": "高蟾",
        "content": "马嘶九陌年年苦，人语千门日日新。\n唯有终南寂无事，寒光不入帝乡尘。",
        "dynasty": "唐",
        "collection_info": null
    },
    {
        "uuid": "cef0164e1c138d126cecd42d2a08faf1",
        "title": "春 一",
        "author": "高蟾",
        "content": "天柱几条搘白日，天门几扇锁明时。\n阳春发处无根蔕，凭仗东风分外吹。",
        "dynasty": "唐",
        "collection_info": null
    },
    {
        "uuid": "2384309d74bec4bd6066cb63412d7900",
        "title": "春 二",
        "author": "高蟾",
        "content": "明月断魂清霭霭，平芜归思绿迢迢。\n人生莫遣头如雪，纵得春风亦不消。",
        "dynasty": "唐",
        "collection_info": null
    },
    {
        "uuid": "d2b5315b092fc6cfa79f199025f5639d",
        "title": "秋",
        "author": "高蟾",
        "content": "阳羡溪声冷骇人，洞庭山翠晚凝神。\n天将金玉为风露，曾为高秋几度贫。",
        "dynasty": "唐",
        "collection_info": null
    },
    {
        "uuid": "38a7d8766f5a0c7a05888ce9a92f955d",
        "title": "灞陵亭",
        "author": "高蟾",
        "content": "一条归梦朱弦直，一片离心白羽轻。\n明日灞陵新霁后，马头烟树绿相迎。",
        "dynasty": "唐",
        "collection_info": null
    },
    {
        "uuid": "82a3221f14118b374df32d3c1806053a",
        "title": "偶作二首 一",
        "author": "高蟾",
        "content": "丁当玉佩三更雨，平帖金闺一觉云。\n明日薄情何处去，风流春水不知君。",
        "dynasty": "唐",
        "collection_info": null
    },
    {
        "uuid": "039c8c0b3b0d5379fc1c8bbaf39a644e",
        "title": "偶作二首 二",
        "author": "高蟾",
        "content": "霞衣重迭红蝉暖，云髻葱笼紫凤寒。\n天上少年分散后，一条烟水若为看。",
        "dynasty": "唐",
        "collection_info": null
    },
    {
        "uuid": "b5a23493bc991c56610394f9fb1d9ad7",
        "title": "永夕",
        "author": "高蟾",
        "content": "云鸿宿处江村冷，独狖啼时海国阴。\n不会残灯无一事，觉来犹有向隅心。",
        "dynasty": "唐",
        "collection_info": null
    },
    {
        "uuid": "5f64201b7749c1d4878fe331684694fb",
        "title": "落花",
        "author": "高蟾",
        "content": "一叶落时空下泪，三春归尽復何情。\n无人共得东风语，半日尊前计不成。",
        "dynasty": "唐",
        "collection_info": null
    },
    {
        "uuid": "ff310a5e41d93cf54a988082c7902c16",
        "title": "下第后上永崇高侍郎",
        "author": "高蟾",
        "content": "天上碧桃和露种，日边红杏倚云栽。\n芙蓉生在秋江上，不向东风怨未开。",
        "dynasty": "唐",
        "collection_info": null
    },
    {
        "uuid": "bd5d273d216fa4e5d117a6cede8da2fb",
        "title": "句",
        "author": "高蟾",
        "content": "君恩秋后叶，日日向人疎。",
        "dynasty": "唐",
        "collection_info": null
    },
    {
        "uuid": "e24453d48100fd6ef52a6fca18e66862",
        "title": "城南偶题",
        "author": "章谒",
        "content": "谁家朱阁道边开，竹拂栏干满壁苔。\n野水不知何处去，游人却是等闲来。\n南山气耸分红树，北阙风高隔紫苔。\n可惜登临好光景，五门须听鼓声迴。",
        "dynasty": "唐",
        "collection_info": null
    },
    {
        "uuid": "cbe78e67325e50ae84f4fb9412421c89",
        "title": "赠边将",
        "author": "章谒",
        "content": "千千铁骑拥尘红，去去平吞万里空。\n宛转龙蟠金剑雪，连钱豹躩绣旗风。\n行收部落归天阙，旋进封疆入帝聪。\n只有河源与辽海，如今全属指麾中。",
        "dynasty": "唐",
        "collection_info": null
    },
    {
        "uuid": "d255fe14d9ff4746db52116f7a1711f4",
        "title": "桃源",
        "author": "章谒",
        "content": "绝壁相欹是洞门，昔人从此入仙源。\n数株花下逢珠翠，半曲歌中老子孙。\n别后自疑园吏梦，归来谁信钓翁言。\n山前空有无情水，犹遶当时碧树村。",
        "dynasty": "唐",
        "collection_info": null
    },
    {
        "uuid": "7a3711b2076744c42ace0935f3402336",
        "title": "曲江",
        "author": "章谒",
        "content": "日照香尘逐马蹄，风吹浪溅几回堤。\n无穷罗绮填花径，大半笙歌占麦畦。\n落絮却笼他树白，娇莺更学别禽啼。\n秪缘频燕蓬洲客，引得游人去似迷。",
        "dynasty": "唐",
        "collection_info": null
    },
    {
        "uuid": "49ae4af4a9326dfd875ca538cf4bd21e",
        "title": "送韦岫郎中典泗州",
        "author": "章谒",
        "content": "玉皇恩诏别星班，去压徐方分野间。\n有鸟尽巢垂汴柳，无楼不到隔淮山。\n旌旗渐向行时拥，案牍应从到日闲。\n想忆朝天独吟坐，旋飞新作过秦关。",
        "dynasty": "唐",
        "collection_info": null
    },
    {
        "uuid": "02f648464c28ccbd7aef4eca1a03a543",
        "title": "赠婺州苏员外",
        "author": "章谒",
        "content": "帝念琼枝欲并芳，星分婺女寄仙郎。\n鸾从阙下虽辞侣，鴈到江都却续行。\n烟月一时搜古句，山川两地植甘棠。\n即看龙虎西归去，便佐羲轩活万方。",
        "dynasty": "唐",
        "collection_info": null
    },
    {
        "uuid": "761d4a30cd3b09577995d5efaf39ecd8",
        "title": "寄友人",
        "author": "章谒",
        "content": "谢家山水属君家，曾共持钩掷岁华。\n竹裏竹鸡眠藓石，溪头鸂鶒踏金沙。\n登楼夜坐三层月，接果春看五色花。\n昨日西风动归思，满船凉叶在天涯。",
        "dynasty": "唐",
        "collection_info": null
    },
    {
        "uuid": "99916d3c17cd86c5b278cdd37a3a3d72",
        "title": "雨",
        "author": "章谒",
        "content": "低着烟花漠漠轻，正堪吟坐掩柴扃。\n乱沾细网垂穷巷，斜送阴云入古厅。\n锁却暮愁终不散，添成春醉转难醒。\n霁来还有风流事，重染南山一遍青。",
        "dynasty": "唐",
        "collection_info": null
    },
    {
        "uuid": "f24cd40c8aa564a303a977e33529f103",
        "title": "观锡宴",
        "author": "章谒",
        "content": "倾朝朱紫正骈阗，红杏青莎映广筵。\n不道楼台无锦绣，只愁尘土扑神仙。\n鱼衔嫩草浮池面，蝶趂飞花到酒边。\n日暮骅骝相拥去，几人沉醉失金鞭。",
        "dynasty": "唐",
        "collection_info": null
    },
    {
        "uuid": "3776618555f9acb7cc12906eae1ad58c",
        "title": "城东即事",
        "author": "章谒",
        "content": "闲寻香陌凤城东，时暂开襟向远风。\n玉笛一声芳草外，锦鸳双起碧流中。\n苑边花竹浓如绣，渭北山川澹似空。\n回首汉宫烟霭裏，天河金阁未央宫。",
        "dynasty": "唐",
        "collection_info": null
    },
    {
        "uuid": "d6c7661a24e69b90e3907d261a408a8b",
        "title": "夏日湖上即事寄晋陵萧明府",
        "author": "章谒",
        "content": "亭午羲和驻火轮，开门嘉树庇湖濆。\n行来宾客奇茶味，睡起儿童带簟纹。\n屋小有时投树影，舟轻不觉入鸥羣。\n陶家岂是无诗酒，公退堪惊日已曛。",
        "dynasty": "唐",
        "collection_info": null
    },
    {
        "uuid": "64aca3d0462ab45f6a0a31fa3044789c",
        "title": "对月",
        "author": "章谒",
        "content": "残霞卷尽出东溟，万古难消一片冰。\n公子踏开香径藓，美人吹灭画堂灯。\n琼轮正辗丹霄去，银箭休催皓露凝。\n别有洞天三十六，水晶台殿冷层层。",
        "dynasty": "唐",
        "collection_info": null
    },
    {
        "uuid": "7dc744c08c12db0e3e24b2a25e56c49f",
        "title": "浙西送杜晦侍御入关",
        "author": "章谒",
        "content": "紫诏征贤发帝聪，绣衣行处扑香风。\n鹗归秦树幽禽散，星出吴天列舍空。\n捧日思驰仙掌外，朝宗势动海门中。\n鞭鞘所拂三千里，多少诸侯合避骢。",
        "dynasty": "唐",
        "collection_info": null
    },
    {
        "uuid": "63a9b5e967105b3f7bf47027d35f2be4",
        "title": "寄江东道友",
        "author": "章谒",
        "content": "野亭歌罢指西秦，避俗争名兴各新。\n碧带黄麻呈缥缈，短竿长线弄因循。\n夜潮分卷三江月，晓骑齐驱九陌尘。\n可惜人间好声势，片帆羸马不相亲。",
        "dynasty": "唐",
        "collection_info": null
    },
    {
        "uuid": "e1d96357600d2d348f247ec4ca1812bf",
        "title": "下第有怀",
        "author": "章谒",
        "content": "故乡朝夕有人还，欲作家书下笔难。\n灭烛何曾妨夜坐，倾壶不独为春寒。\n迁来莺语虽堪听，落了杨花也怕看。\n但使他年遇公道，月轮长在桂珊珊。",
        "dynasty": "唐",
        "collection_info": null
    },
    {
        "uuid": "cedef732588c5e78cf50b9caa5818e18",
        "title": "春日经湖上友人别业",
        "author": "章谒",
        "content": "何处狂歌破积愁，携觞共下木兰舟。\n绿泉溅石银屏湿，黄鸟逢人玉笛休。\n天借烟霞装岛屿，春铺锦绣作汀洲。\n一年一电逡巡事，不合花前不醉游。",
        "dynasty": "唐",
        "collection_info": null
    },
    {
        "uuid": "87e4e703ef487d0996ae1745521ae9ce",
        "title": "长安春日",
        "author": "章谒",
        "content": "春日皇家瑞景迟，东风无力雨微微。\n六宫罗绮同时泊，九陌烟花一样飞。\n暖着柳丝金蘂重，冷开山翠雪棱稀。\n输他得路蓬洲客，红绿山头烂醉归。",
        "dynasty": "唐",
        "collection_info": null
    },
    {
        "uuid": "cb7ccce95ff7a593c2955476276f3164",
        "title": "陪浙西王侍郎夜宴",
        "author": "章谒",
        "content": "深锁雷门宴上才，旋看歌舞旋传杯。\n黄金鸂鶒当筵睡，红锦蔷薇影烛开。\n稽岭好风吹玉佩，镜湖残月照楼台。\n小儒末座频倾耳，祗怕城头画角催。",
        "dynasty": "唐",
        "collection_info": null
    },
    {
        "uuid": "f22c32d48154cbb0d824b743fb8e6f51",
        "title": "春别",
        "author": "章谒",
        "content": "掷下篱觞指乱山，趋程不待凤笙残。\n花边马嚼金衔去，楼上人垂玉筯看。\n柳陌虽然风袅袅，葱河犹自雪漫漫。\n殷勤莫厌貂裘重，恐犯三边五月寒。",
        "dynasty": "唐",
        "collection_info": null
    },
    {
        "uuid": "d793f1b1897ec779d1a32cbce3ef20d0",
        "title": "送谢进士还闽",
        "author": "章谒",
        "content": "百越风烟接巨鳌，还乡心壮不知劳。\n雷霆入地建溪险，星斗逼人梨岭高。\n却拥木绵吟丽句，便攀龙眼醉香醪。\n名场声利喧喧在，莫向林泉改鬓毛。",
        "dynasty": "唐",
        "collection_info": null
    },
    {
        "uuid": "2ca81beb5cb7122c25c4a5c1c1f2dc02",
        "title": "焚书坑",
        "author": "章谒",
        "content": "竹帛烟消帝业虚，关河空锁祖龙居。\n坑灰未冷山东乱，刘项元来不读书。",
        "dynasty": "唐",
        "collection_info": null
    },
    {
        "uuid": "19fc5ff22ba558ecd603d0f3081b990b",
        "title": "东都望幸",
        "author": "章谒",
        "content": "懒修珠翠上高台，眉月连娟恨不开。\n纵使东巡也无益，君王自领美人来。",
        "dynasty": "唐",
        "collection_info": null
    },
    {
        "uuid": "1ce3eae3bd8a2c669df4a23026660239",
        "title": "旅舍早起",
        "author": "章谒",
        "content": "迹暗心多感，神疲梦不游。\n惊舟同厌夜，独树对悲秋。\n晚角和人战，残星入汉流。\n门前早行子，敲镫唱离忧。",
        "dynasty": "唐",
        "collection_info": null
    },
    {
        "uuid": "0790940918e755696f29e88a2022be5b",
        "title": "癸卯岁毘陵登高会中贻同志",
        "author": "章谒",
        "content": "流落常嗟胜会稀，故人相遇菊花时。\n凤笙龙笛数巡酒，红树碧山无限诗。\n尘土十分归举子，干坤大半属偷儿。\n长杨羽猎须留本，开济重为阙下期。",
        "dynasty": "唐",
        "collection_info": null
    },
    {
        "uuid": "a413032004e13fe18d98961d21ed285d",
        "title": "上元夜建元寺观灯呈智通上人",
        "author": "章谒",
        "content": "建元看别上元灯，处处迴廊鬬火层。\n珠玉乱抛高殿佛，绮罗深拜远山僧。\n临风走笔思呈惠，到晓行禅合伴能。\n无限喧阗留不得，月华西下露华凝。",
        "dynasty": "唐",
        "collection_info": null
    },
    {
        "uuid": "f5786e8429a5e4d5e90a387d108d7406",
        "title": "变体诗",
        "author": "章谒",
        "content": "东南路尽吴江畔，正是穷愁暮雨天。\n鸥鹭不嫌斜两岸，波涛欺得逆风船。\n偶逢岛寺停帆看，深羡渔翁下钓眠。\n今古若论英达筭，鸱夷高兴固无边。",
        "dynasty": "唐",
        "collection_info": null
    },
    {
        "uuid": "99ac3cd86f7c8e85e85adb2dcc0cc816",
        "title": "长安书怀",
        "author": "秦韬玉",
        "content": "凉风吹雨滴寒更，乡思欺人拨不平。\n长有归心悬马首，可堪无寐枕蛩声。\n岚收楚岫和空碧，秋染湘江到底清。\n早晚身闲着蓑去，橘香深处钓船横。",
        "dynasty": "唐",
        "collection_info": null
    },
    {
        "uuid": "f867fdb58e2a852e7ad274a52b2b9a84",
        "title": "桧树",
        "author": "秦韬玉",
        "content": "翠云交干瘦轮囷，啸雨吟风几百春。\n深盖屈盘青麈尾，老皮张展黑龙鳞。\n唯堆寒色资琴兴，不放秋声染俗尘。\n岁月如波事如梦，竟留苍翠待何人。",
        "dynasty": "唐",
        "collection_info": null
    },
    {
        "uuid": "2e3026daaad364a08ef3b5c26302a405",
        "title": "读五侯传",
        "author": "秦韬玉",
        "content": "汉亡金镜道将衰，便有姦臣竞佐时。\n专国祗夸兄弟贵，举家谁念子孙危。\n后宫得宠人争附，前殿陈诚帝不疑。\n朱紫盈门自称贵，可嗟区宇尽疮痍。",
        "dynasty": "唐",
        "collection_info": null
    },
    {
        "uuid": "2f6e199bee81933f1428ef0289390489",
        "title": "春雪",
        "author": "秦韬玉",
        "content": "云重寒空思寂寥，玉尘如糁满春[朝]。\n片纔着地轻轻陷，力不禁风旋旋销。\n惹砌任他香粉妒，萦丛自学小梅娇。\n谁家醉卷珠帘看，弦管堂深暖易调。",
        "dynasty": "唐",
        "collection_info": null
    },
    {
        "uuid": "6eb7974888836a443119ac6283bd0a6e",
        "title": "贫女",
        "author": "秦韬玉",
        "content": "蓬门未识绮罗香，拟託良媒益自伤。\n谁爱风流高格调，共怜时世俭梳妆。\n敢将十指夸偏巧，不把双眉鬬画长。\n苦恨年年压金线，为他人作嫁衣裳。",
        "dynasty": "唐",
        "collection_info": null
    },
    {
        "uuid": "f49ff4b5a545a008de4aff7d0e683181",
        "title": "题竹",
        "author": "秦韬玉",
        "content": "削玉森森幽思清，院家高兴尚分明。\n捲帘阴薄漏山色，欹枕韵寒宜雨声。\n斜对酒缸偏觉好，静笼碁局最多情。\n却惊九陌轮蹄外，独有溪烟数十茎。",
        "dynasty": "唐",
        "collection_info": null
    },
    {
        "uuid": "51264fb94f8e5b8fbd961dbea2ab2f03",
        "title": "鹦鹉",
        "author": "秦韬玉",
        "content": "每闻别雁竞悲鸣，却叹金笼寄此生。\n早是翠襟争爱惜，可堪丹觜彊分明。\n云漫陇树魂应断，歌接秦楼梦不成。\n幸自祢衡人未识，赚他作赋被时轻。",
        "dynasty": "唐",
        "collection_info": null
    },
    {
        "uuid": "6330580cb6c7c4cee04acdae7edbb8b8",
        "title": "寄李处士",
        "author": "秦韬玉",
        "content": "吕望甘罗道已彰，只凭时数为门张。\n世涂必竟皆应定，人事都来不在忙。\n要路强干情本薄，旧山归去意偏长。\n因君指似封侯骨，渐拟回头别醉乡。",
        "dynasty": "唐",
        "collection_info": null
    },
    {
        "uuid": "30640b2894bcfa1e44f41d9e99947f7d",
        "title": "对花",
        "author": "秦韬玉",
        "content": "长与韶光暗有期，可怜蜂蝶却先知。\n谁家促席临低树，何处横钗戴小枝？丽日多情疑曲照，和风得路合偏吹。\n向人虽道浑无语，笑劝王孙到醉时。",
        "dynasty": "唐",
        "collection_info": null
    },
    {
        "uuid": "17c297348675af8a0868fc8e37e2f226",
        "title": "寄怀",
        "author": "秦韬玉",
        "content": "总藏心劒事儒风，大道如今已浑同。\n会致名津搜儁彦，是张愁网绊英雄。\n苏公有国皆悬印，楚将无官可赏功。\n若使重生太平日，也应回首哭涂穷。",
        "dynasty": "唐",
        "collection_info": null
    },
    {
        "uuid": "9ac8e89ad32dd8674f40852cc4867344",
        "title": "题刑部李郎中山亭",
        "author": "秦韬玉",
        "content": "侬家云水本相知，每到高斋强展眉。\n瘦竹亸烟遮板阁，卷荷擎雨出盆池。\n笑吟山色同欹枕，闲背庭阴对覆碁。\n不是主人多野兴，肯开青眼重渔师。",
        "dynasty": "唐",
        "collection_info": null
    },
    {
        "uuid": "6ab3dc1e21412e155abdd1cedfe53000",
        "title": "八月十五日夜同卫谏议看月",
        "author": "秦韬玉",
        "content": "常时月好赖新晴，不似年年此夜生。\n初出海涛疑尚湿，渐来云路觉偏清。\n寒光入水蛟龙起，静色当天鬼魅惊。\n岂独座中堪仰望，孤高应到凤凰城。",
        "dynasty": "唐",
        "collection_info": null
    },
    {
        "uuid": "fcaf62c8abff9cc4c8a6122b695507c9",
        "title": "亭台",
        "author": "秦韬玉",
        "content": "雕楹累栋架崔嵬，院宇生烟次第开。\n为向西窗添月色，岂辞南海取花栽。\n意将画地成幽沼，势拟驱山近小台。\n清境渐深官转重，春时长是别人来。",
        "dynasty": "唐",
        "collection_info": null
    },
    {
        "uuid": "293283cb9530cc68165c8b5dbeef19ed",
        "title": "边将",
        "author": "秦韬玉",
        "content": "劒光如电马如风，百捷长轻是掌中。\n无定河边蕃将死，受降城外虏尘空。\n旗缝雁翅如竿褭，箭捻雕翎逐隼雄。\n自指燕山最高石，不知谁为勒殊功。",
        "dynasty": "唐",
        "collection_info": null
    },
    {
        "uuid": "4ae9d771900b65d5b909a899a059c724",
        "title": "塞下",
        "author": "秦韬玉",
        "content": "到处人皆着战袍，麾旗风紧马蹄劳。\n黑山霜重弓添硬，青冢沙平月更高。\n大野几重开雪岭，长河无限旧云涛。\n[凤]林关外皆唐土，何日陈兵戍不毛。",
        "dynasty": "唐",
        "collection_info": null
    },
    {
        "uuid": "7431ebafc43f3183827df8228d5e6e89",
        "title": "织锦妇",
        "author": "秦韬玉",
        "content": "桃花日日觅新奇，有镜何曾及画眉。\n祗恐轻梭难作匹，岂辞纤手遍生胝。\n合蝉巧间双盘带，联鴈斜衔小折枝。\n豪贵大堆酬曲彻，可怜辛苦一丝丝。",
        "dynasty": "唐",
        "collection_info": null
    },
    {
        "uuid": "ac50a17f7f57e04f6c032682925b8027",
        "title": "钓翁",
        "author": "秦韬玉",
        "content": "一竿青竹老江隈，荷叶衣裳可自裁。\n潭定静悬丝影直，风高斜飐浪纹开。\n朝携轻棹穿云去，暮背寒塘戴月回。\n世上无穷崄巇事，算应难入钓船来。",
        "dynasty": "唐",
        "collection_info": null
    },
    {
        "uuid": "2dfddc16f79f3eb85b41bb26faec2737",
        "title": "曲江",
        "author": "秦韬玉",
        "content": "曲沼深塘跃锦鳞，槐烟径裏碧波新。\n此中境既无佳境，他处春应不是春。\n金牓真仙开乐席，银鞍公子醉花尘。\n明年二月重来看，好共东风作主人。",
        "dynasty": "唐",
        "collection_info": null
    },
    {
        "uuid": "1ee8fc53772540e26459f72e6ce41588",
        "title": "隋堤",
        "author": "秦韬玉",
        "content": "种柳开河为胜游，堤前常使路人愁。\n阴埋野色万条思，翠束寒声千里秋。\n西日至今悲兔苑，东[波]终不反龙舟。\n远山应见繁华事，不语青青对水流。",
        "dynasty": "唐",
        "collection_info": null
    },
    {
        "uuid": "7d53448b96d0b2fb97c58d9ae7166178",
        "title": "天街",
        "author": "秦韬玉",
        "content": "九衢风景尽争新，独占天门近紫宸。\n宝马竞随朝暮客，香车争碾古今尘。\n烟光正入南山色，气势遥连北阙春。\n莫见繁华祗如此，暗中还换往来人。",
        "dynasty": "唐",
        "collection_info": null
    },
    {
        "uuid": "f331dbd6fe1a9610e0914835976caad0",
        "title": "紫骝马",
        "author": "秦韬玉",
        "content": "渥洼奇骨本难求，况是豪家重紫骝。\n臕大宜悬银压胯，力浑欺着玉衔头。\n生狞弄影风随步，踥蹀衝尘汗满沟。\n若遇丈夫能控驭，任从骑取觅封侯。",
        "dynasty": "唐",
        "collection_info": null
    },
    {
        "uuid": "ddadf0c754988e42d1b55874ca32fd70",
        "title": "问古",
        "author": "秦韬玉",
        "content": "大底荣枯各自行，兼疑阴隲也难明。\n无门雪向头中出，得路云从脚下生。\n深作四溟何浩渺，高为五岳太峥嵘。\n都来总向人间看，直到皇天可是平。",
        "dynasty": "唐",
        "collection_info": null
    },
    {
        "uuid": "8ab94a4549f265fdf482314a548b6ccb",
        "title": "豪家",
        "author": "秦韬玉",
        "content": "石甃通渠引御波，绿槐阴裏五侯家。\n地衣镇角香狮子，帘额侵钩绣辟邪。\n按彻清歌天未晓，饮回深院漏犹赊。\n四邻池馆吞将尽，尚自堆金为买花。",
        "dynasty": "唐",
        "collection_info": null
    },
    {
        "uuid": "578037f20b9cade2ddc9dcb388ffc1e1",
        "title": "陈宫",
        "author": "秦韬玉",
        "content": "临春高阁拟瀛洲，贪宠张妃作胜游。\n便把江山为己有，岂知台榭是身讐。\n金城暗逐歌声碎，铁瓮潜随舞势休。\n谁识古宫堪恨处，井桐吟雨不胜秋。",
        "dynasty": "唐",
        "collection_info": null
    },
    {
        "uuid": "f02aa70f3ec7c51fb114e67f502c27bc",
        "title": "送友人罢举授南陵令",
        "author": "秦韬玉",
        "content": "共言愁是酌离杯，况值弦歌枉大才。\n献赋未为龙化去，除书犹喜凤衔来。\n花明驿路燕脂暖，山入江亭罨画开。\n莫把新诗题别处，谢家临水有池台。",
        "dynasty": "唐",
        "collection_info": null
    },
    {
        "uuid": "fbd1aa29ee5fb38685424212d286c9ff",
        "title": "投知己",
        "author": "秦韬玉",
        "content": "炉中九转炼虽成，教主看时亦自惊。\n羣岳并天先减翠，大江临海恐无声。\n赋归已罢吴门钓，身老仍抛楚岸耕。\n唯有太平方寸血，今朝尽向隗台倾。",
        "dynasty": "唐",
        "collection_info": null
    },
    {
        "uuid": "49265e03865ae44800adfaab25e6711e",
        "title": "牡丹",
        "author": "秦韬玉",
        "content": "折妖放艳有谁催，疑就仙中旋折来。\n图把一春皆占断，固留三月始教开。\n压枝金蘂香如扑，逐朵檀心巧胜裁。\n好是酒阑丝竹罢，倚风含笑向楼台。",
        "dynasty": "唐",
        "collection_info": null
    },
    {
        "uuid": "9d6cb1b3564f44101ca1acbea6845547",
        "title": "春游",
        "author": "秦韬玉",
        "content": "选胜逢君叙解携，思和芳草远烟迷。\n小梅香裏黄莺啭，垂柳阴中白马嘶。\n春引美人歌遍熟，风牵公子酒旗低。\n早知有此关身事，悔不前年住越溪。",
        "dynasty": "唐",
        "collection_info": null
    },
    {
        "uuid": "b2ba6165f49a8769dcfe2e88ff8299fb",
        "title": "仙掌",
        "author": "秦韬玉",
        "content": "万仞连峰积翠新，灵踪依旧印轮巡。\n何如捧日安皇道，莫把回山示世人。\n已擘峻流穿太岳，长扶王气拥彊秦。\n为余势负天工背，索取风云际会身。",
        "dynasty": "唐",
        "collection_info": null
    },
    {
        "uuid": "53f09dc956cbff057bfb54e371357556",
        "title": "燕子",
        "author": "秦韬玉",
        "content": "不知大厦许栖无，频已衔泥到座隅。\n曾与佳人并头语，几回抛却绣工夫。",
        "dynasty": "唐",
        "collection_info": null
    },
    {
        "uuid": "a481b978282bd6bb9773df198ba97b8c",
        "title": "奉和春日玩雪",
        "author": "秦韬玉",
        "content": "北阙同云掩晓霞，东风春雪满山家。\n琼章定少千人和，银树先开六出花。",
        "dynasty": "唐",
        "collection_info": null
    },
    {
        "uuid": "7b340ba5d769a43f6a95c82e059712ae",
        "title": "独坐吟",
        "author": "秦韬玉",
        "content": "客愁不尽本如水，草色含情更无已。\n又觉春愁似草生，何人种在情田裏。",
        "dynasty": "唐",
        "collection_info": null
    },
    {
        "uuid": "8d72afa8731fb3249b1818233263e3c7",
        "title": "采茶歌",
        "author": "秦韬玉",
        "content": "天柱香芽露香发，烂研瑟瑟穿荻篾。\n太守怜才寄野人，山童碾破团团月。\n倚云便酌泉声煮，兽炭潜然蚪珠吐。\n看着晴天早日明，鼎中飒飒筛风雨。\n老翠香尘下纔熟，搅时绕筯天云绿。\n耽书病酒两多情，坐对闽瓯睡先足。\n洗我胸中幽思清，鬼神应愁歌欲成。",
        "dynasty": "唐",
        "collection_info": null
    },
    {
        "uuid": "4f3a3ec0b85dc4198a7f872bbf1ee7ae",
        "title": "贵公子行",
        "author": "秦韬玉",
        "content": "阶前莎毬绿不捲，银龟喷香挽不断。\n乱花织锦柳捻线，妆点池台画屏展。\n主人公业传国初，六亲联络驰朝车。\n鬬鸡走狗家世事，抱来皆佩黄金鱼。\n却笑儒生把书卷，学得颜回忍饥面。",
        "dynasty": "唐",
        "collection_info": null
    },
    {
        "uuid": "16ac370a700335821ff6d171cea2c2df",
        "title": "吹笙歌",
        "author": "秦韬玉",
        "content": "信陵名重怜高才，见我长吹青眼开。\n便出燕姬再倾醑，此时花下逢仙侣。\n弯弯狂月压秋波，两条黄金𨴋黄雾。\n逸艳初因醉态见，浓春可是韶光与。\n纤纤软玉捧暖笙，深思香风吹不去。\n檀唇呼吸宫商改，怨情渐逐清新举。\n岐山取得娇凤雏，管中藏着轻轻语。\n好笑襄王大迂阔，曾卧巫云见神女。\n银锁金簧不得听，空劳翠辇衝泥雨。",
        "dynasty": "唐",
        "collection_info": null
    },
    {
        "uuid": "9d5286a58932fe2e5b47aceefc12f62e",
        "title": "咏手",
        "author": "秦韬玉",
        "content": "一双十指玉纤纤，不是风流物不拈。\n鸾镜巧梳匀翠黛，画楼闲望擘珠帘。\n金杯有喜轻轻点，银鸭无香旋旋添。\n因把翦刀嫌道冷，泥人呵了弄人髯。",
        "dynasty": "唐",
        "collection_info": null
    },
    {
        "uuid": "8ec182eaeee1fbc7f7d201a9cca9360f",
        "title": "句",
        "author": "秦韬玉",
        "content": "女娲罗裙长百尺，搭在湘江作山色。",
        "dynasty": "唐",
        "collection_info": null
    },
    {
        "uuid": "215d7da288b469bbee0ebdab5464a04a",
        "title": "逢韩喜",
        "author": "唐彦谦",
        "content": "相逢浑不觉，祗似茂陵贫。\n褭褭花骄客，潇潇雨净春。\n借书消茗困，索句写梅真。\n此去青云上，知君有几人。",
        "dynasty": "唐",
        "collection_info": null
    },
    {
        "uuid": "7f18b89ec3fd83ea38d196242742abbb",
        "title": "夜坐示友",
        "author": "唐彦谦",
        "content": "夜久烛花落，凄声生远林。\n有怀嫌会浅，无事又秋深。\n黄叶归田梦，白头行路吟。\n山中亦可乐，不似此同襟。",
        "dynasty": "唐",
        "collection_info": null
    },
    {
        "uuid": "ee9553be0bec430f7072c40bc6f06e60",
        "title": "梅亭",
        "author": "唐彦谦",
        "content": "东海穷诗客，西风古驿亭。\n髮从残岁白，山入故乡青。\n世事徒三窟，儿曹且一经。\n丁宁速赊酒，煮栗试砂瓶。",
        "dynasty": "唐",
        "collection_info": null
    },
    {
        "uuid": "14d3e6538ebf25553da8508cda37c7cd",
        "title": "岁除",
        "author": "唐彦谦",
        "content": "索索风搜客，沈沈雨洗年。\n残林生猎迹，归鸟避窑烟。\n节物杯浆外，溪山鬓影前。\n行藏都未定，笔砚或能捐。",
        "dynasty": "唐",
        "collection_info": null
    },
    {
        "uuid": "9613077ac8f260d7def6db3118bc2c57",
        "title": "咏月",
        "author": "唐彦谦",
        "content": "阴盛此宵中，多为雨与风。\n坐无风雨至，看与雪霜同。\n抱湿离遥海，倾寒向远空。\n年年不相值，还似道难通。",
        "dynasty": "唐",
        "collection_info": null
    },
    {
        "uuid": "3e21b0691f4a018d67d8df52d5bb9394",
        "title": "闻应德茂先离棠溪",
        "author": "唐彦谦",
        "content": "落日芦花雨，行人谷树村。\n青山时问路，红叶自知门。\n苜蓿穷诗味，芭蕉醉墨痕。\n端知弃城市，经席许频温。",
        "dynasty": "唐",
        "collection_info": null
    },
    {
        "uuid": "77c34323392390e33b70ca3e8f382245",
        "title": "松",
        "author": "唐彦谦",
        "content": "託根蟠泰华，倚干蚀莓苔。\n谁云山泽间，而无梁栋材。",
        "dynasty": "唐",
        "collection_info": null
    },
    {
        "uuid": "1c7065c10530ac89502dc11f2e49a596",
        "title": "梅",
        "author": "唐彦谦",
        "content": "玉人下瑶台，香风动轻素。\n画角弄江城，鸣珰月中堕。",
        "dynasty": "唐",
        "collection_info": null
    },
    {
        "uuid": "95d9b2f2f301532e83d977dcaf1aff79",
        "title": "兰二首 一",
        "author": "唐彦谦",
        "content": "清风摇翠环，凉露滴苍玉。\n美人胡不纫，幽香蔼空谷。",
        "dynasty": "唐",
        "collection_info": null
    },
    {
        "uuid": "d2936c6788603ded9f1be9fe050640d5",
        "title": "兰二首 二",
        "author": "唐彦谦",
        "content": "谢庭漫芳草，楚畹多绿莎。\n于焉忽相见，岁晏将如何。",
        "dynasty": "唐",
        "collection_info": null
    },
    {
        "uuid": "579e6f47251ffa0c7106968299abfd94",
        "title": "葡萄",
        "author": "唐彦谦",
        "content": "金谷风露凉，绿珠醉初醒。\n珠帐夜不收，月明堕清影。",
        "dynasty": "唐",
        "collection_info": null
    },
    {
        "uuid": "b6083562b4485455f892fd991aec3052",
        "title": "春草",
        "author": "唐彦谦",
        "content": "随梦入池塘，无心在金谷。\n春风自年年，吹遍天涯绿。",
        "dynasty": "唐",
        "collection_info": null
    },
    {
        "uuid": "97c880fa9ea9f5d99fe748941f96d24c",
        "title": "渔",
        "author": "唐彦谦",
        "content": "相聚即为邻，烟火自成簇。\n约伴过前溪，撑破蘼芜绿。",
        "dynasty": "唐",
        "collection_info": null
    },
    {
        "uuid": "0153e61067cb42f956b15fe60176db42",
        "title": "留别四首 一",
        "author": "唐彦谦",
        "content": "鹏程三万里，别酒一千钟。\n好景当三月，春光上国浓。",
        "dynasty": "唐",
        "collection_info": null
    },
    {
        "uuid": "6486f822406f40fa402b11dbac4d8816",
        "title": "留别四首 二",
        "author": "唐彦谦",
        "content": "野花红滴滴，江燕语喃喃。\n鼓吹翻新调，都亭酒正酣。",
        "dynasty": "唐",
        "collection_info": null
    },
    {
        "uuid": "c37522d35d3993d00787a52000988e4b",
        "title": "留别四首 三",
        "author": "唐彦谦",
        "content": "登庸趋俊乂，厕用野无遗。\n起喜赓歌日，明良际会时。",
        "dynasty": "唐",
        "collection_info": null
    },
    {
        "uuid": "b87aee9f920cb8c1ebda0db33368897c",
        "title": "留别四首 四",
        "author": "唐彦谦",
        "content": "盐车淹素志，长坂入青云。\n老骥春风裏，奔腾独异羣。",
        "dynasty": "唐",
        "collection_info": null
    },
    {
        "uuid": "7ba281feb86974d5cc9ebeca283f85e9",
        "title": "秋葵",
        "author": "唐彦谦",
        "content": "月瓣团栾翦赭罗，长条排蘂缀鸣珂。\n倾阳一点丹心在，承得中天雨露多。",
        "dynasty": "唐",
        "collection_info": null
    },
    {
        "uuid": "2e9366744eadb917b6cd656007205521",
        "title": "春草",
        "author": "唐彦谦",
        "content": "天北天南遶路边，托根无处不延绵。\n萋萋总是无情物，吹绿东风又一年。",
        "dynasty": "唐",
        "collection_info": null
    },
    {
        "uuid": "3800b0d9d3f5a7fe3517264a2507392c",
        "title": "春日偶成",
        "author": "唐彦谦",
        "content": "𥱧筝箫管和琵琶，兴满金尊酒量赊。\n歌舞留春春似海，美人颜色正如花。",
        "dynasty": "唐",
        "collection_info": null
    },
    {
        "uuid": "a84d84ed4221113e99970e58e575173d",
        "title": "秋日感怀",
        "author": "唐彦谦",
        "content": "溪上芙蓉映醉颜，悲秋宋玉鬓毛斑。\n无情最恨东流水，暗逐芳年去不还。",
        "dynasty": "唐",
        "collection_info": null
    },
    {
        "uuid": "eeb8622a76583270a90bf5d346a5880b",
        "title": "七夕",
        "author": "唐彦谦",
        "content": "会合无由叹久违，一年一度是缘非。\n而予愿乞天孙巧，五色纫针补衮衣。",
        "dynasty": "唐",
        "collection_info": null
    },
    {
        "uuid": "220cccb1f915b7f02cad21bf96b32aba",
        "title": "怀友",
        "author": "唐彦谦",
        "content": "金井凉生梧叶秋，闲看新月上帘钩。\n冰壶总忆人如玉，目断重云十二楼。",
        "dynasty": "唐",
        "collection_info": null
    },
    {
        "uuid": "a38636fbe19961deebbea306301506f8",
        "title": "翡翠",
        "author": "唐彦谦",
        "content": "莎草江汀漫晚潮，翠华香扑水光遥。\n玉楼春暖笙歌夜，妆点花钿上舞翘。",
        "dynasty": "唐",
        "collection_info": null
    },
    {
        "uuid": "8e8cfc32c085d239eeadd0292ff0b8ec",
        "title": "咏马二首 一",
        "author": "唐彦谦",
        "content": "紫云团影电飞瞳，骏骨龙媒自不同。\n骑过玉楼金辔响，一声嘶断落花风。",
        "dynasty": "唐",
        "collection_info": null
    },
    {
        "uuid": "85fc32299d504c9cf9e9b1b06eb696d6",
        "title": "咏马二首 二",
        "author": "唐彦谦",
        "content": "崚嶒高耸骨如山，远放春郊苜蓿间。\n百战沙场汗流血，梦魂犹在玉门关。",
        "dynasty": "唐",
        "collection_info": null
    }
]