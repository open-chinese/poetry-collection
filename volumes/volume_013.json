[
    {
        "uuid": "5bc8b947f877898bb5f9e55637800282",
        "title": "淮阴行五首 三",
        "author": "刘禹锡",
        "content": "船头大铜镮，摩挲光阵阵。\n早早使风来，沙头一眼认。",
        "dynasty": "唐",
        "collection_info": null
    },
    {
        "uuid": "4b3c46fcf9f242fbb1f3991b1824fd6e",
        "title": "淮阴行五首 四",
        "author": "刘禹锡",
        "content": "何物令侬羡，羡郎船尾燕。\n衔泥趂樯竿，宿食长相见。",
        "dynasty": "唐",
        "collection_info": null
    },
    {
        "uuid": "8db1462141490674780bb8d8e5b9f021",
        "title": "淮阴行五首 五",
        "author": "刘禹锡",
        "content": "隔浦望行船，头昂尾幰幰。\n无奈晚来时，清淮春浪软。",
        "dynasty": "唐",
        "collection_info": null
    },
    {
        "uuid": "fc528e48d16fe2db1ee2e2a408e619a7",
        "title": "浑侍中宅牡丹",
        "author": "刘禹锡",
        "content": "径尺千余朵，人间有此花。\n今朝见颜色，更不向诸家。",
        "dynasty": "唐",
        "collection_info": null
    },
    {
        "uuid": "67340d889e2bfc8c233de22bd348fcdb",
        "title": "咏红柿子",
        "author": "刘禹锡",
        "content": "晓连星影出，晚带日光悬。\n本因遗采掇，翻自保天年。",
        "dynasty": "唐",
        "collection_info": null
    },
    {
        "uuid": "5d258f7803d7e76c51ee0c935afb3ac3",
        "title": "吕八见寄郡内书怀因而戏和",
        "author": "刘禹锡",
        "content": "文苑振金声，循良冠百城。\n不知今史氏，何处列君名。",
        "dynasty": "唐",
        "collection_info": null
    },
    {
        "uuid": "56faccd2bf9e75a93ee482bcb2c3c668",
        "title": "秋风引",
        "author": "刘禹锡",
        "content": "何处秋风至，萧萧送鴈羣。\n朝来入庭树，孤客最先闻。",
        "dynasty": "唐",
        "collection_info": null
    },
    {
        "uuid": "3412513031d780b55cff9c5aec8adc1a",
        "title": "柳花词三首 一",
        "author": "刘禹锡",
        "content": "开从绿条上，散逐香风远。\n故取花落时，悠扬占春晚。",
        "dynasty": "唐",
        "collection_info": null
    },
    {
        "uuid": "03f28898cf46591442f09b275ffa8935",
        "title": "柳花词三首 二",
        "author": "刘禹锡",
        "content": "轻飞不假风，轻落不委地。\n撩乱舞晴空，发人无限思。",
        "dynasty": "唐",
        "collection_info": null
    },
    {
        "uuid": "fd76ce72db163323b475e6307f67583e",
        "title": "柳花词三首 三",
        "author": "刘禹锡",
        "content": "晴天闇闇雪，来送青春暮。\n无意似多情，千家万家去。",
        "dynasty": "唐",
        "collection_info": null
    },
    {
        "uuid": "2855786649239e50ad6739bbbf4f939f",
        "title": "路傍曲",
        "author": "刘禹锡",
        "content": "南山宿雨晴，春入凤凰城。\n处处闻弦管，无非送酒声。",
        "dynasty": "唐",
        "collection_info": null
    },
    {
        "uuid": "0e4b9a1f20a66678f13bed8ec6dd5e99",
        "title": "君山怀古",
        "author": "刘禹锡",
        "content": "属车八十一，此地阻长风。\n千载威灵尽，赭山寒水中。",
        "dynasty": "唐",
        "collection_info": null
    },
    {
        "uuid": "6e8ddee77e53cfc737ab12fcb04dce47",
        "title": "庭竹",
        "author": "刘禹锡",
        "content": "露涤铅粉节，风摇青玉枝。\n依依似君子，无地不相宜。",
        "dynasty": "唐",
        "collection_info": null
    },
    {
        "uuid": "b3663c2764ef69ff4c8842777a5e6b37",
        "title": "唐郎中宅与诸公同饮酒看牡丹",
        "author": "刘禹锡",
        "content": "今日花前饮，甘心醉数杯。\n但愁花有语，不为老人开。",
        "dynasty": "唐",
        "collection_info": null
    },
    {
        "uuid": "88df706b6153a79b4edb34ac9de19ef6",
        "title": "题寿安甘棠馆二首 一",
        "author": "刘禹锡",
        "content": "公馆似仙家，池清竹径斜。\n山禽忽惊起，衝落半岩花。",
        "dynasty": "唐",
        "collection_info": null
    },
    {
        "uuid": "f487ed8e2d0294be96752f49cd24e591",
        "title": "题寿安甘棠馆二首 二",
        "author": "刘禹锡",
        "content": "门前洛阳道，门裏桃花路。\n尘土与烟霞，其间十余步。",
        "dynasty": "唐",
        "collection_info": null
    },
    {
        "uuid": "551383b46e3fee157a6e9c4294f35658",
        "title": "古词二首 一",
        "author": "刘禹锡",
        "content": "轩后初冠冕，前旒为蔽明。\n安知从复道，然后见人情。",
        "dynasty": "唐",
        "collection_info": null
    },
    {
        "uuid": "2d7a4ba6b18661c34f6b1389ad0787f5",
        "title": "古词二首 二",
        "author": "刘禹锡",
        "content": "簿领乃俗士，清谈信古风。\n吾观苏令绰，朱墨一何工。",
        "dynasty": "唐",
        "collection_info": null
    },
    {
        "uuid": "c0fc0d7b3d749c2188f9fae89a363283",
        "title": "寓兴二首 一",
        "author": "刘禹锡",
        "content": "常谈即至理，安事非常情。\n寄语何平叔，无为轻老生。",
        "dynasty": "唐",
        "collection_info": null
    },
    {
        "uuid": "cd987ba34a03b34b5b1808b597fd68ec",
        "title": "寓兴二首 二",
        "author": "刘禹锡",
        "content": "世途多礼数，鹏鷃各逍遥。\n何事陶彭泽，抛官为折腰。",
        "dynasty": "唐",
        "collection_info": null
    },
    {
        "uuid": "bdadc72f07a8d760b1a90013072f6b6d",
        "title": "咏史二首 一",
        "author": "刘禹锡",
        "content": "骠骑非无势，少卿终不去。\n世道剧颓波，我心如砥柱。",
        "dynasty": "唐",
        "collection_info": null
    },
    {
        "uuid": "68bf5e92566a8d6c43b70aa37d562f89",
        "title": "咏史二首 二",
        "author": "刘禹锡",
        "content": "贾生明王道，卫绾工车戏。\n同遇汉文时，何人居贵位。",
        "dynasty": "唐",
        "collection_info": null
    },
    {
        "uuid": "0ddde4e7acbdbd94d7db724f1d262af3",
        "title": "经檀道济故垒",
        "author": "刘禹锡",
        "content": "万里长城坏，荒营野草秋。\n秣陵多士女，犹唱白符鸠。",
        "dynasty": "唐",
        "collection_info": null
    },
    {
        "uuid": "f471ff955c4eef5e3406f397f7734151",
        "title": "伤段右丞",
        "author": "刘禹锡",
        "content": "江海多豪气，朝廷有直声。\n何言马蹄下，一旦是佳城。",
        "dynasty": "唐",
        "collection_info": null
    },
    {
        "uuid": "ce840507a8894b1206073fd78423b410",
        "title": "伤独孤舍人",
        "author": "刘禹锡",
        "content": "昔别矜年少，今悲丧国华。\n远来同社燕，不见早梅花。",
        "dynasty": "唐",
        "collection_info": null
    },
    {
        "uuid": "ab47debe1d3da72c1f8c7cc5f40845e7",
        "title": "再伤庞尹",
        "author": "刘禹锡",
        "content": "京兆归何处，章台空暮尘。\n可怜鸾镜下，哭杀画眉人。",
        "dynasty": "唐",
        "collection_info": null
    },
    {
        "uuid": "2ac7d9c50f1570efd0486a43b51d9f11",
        "title": "敬酬微公见寄二首 一",
        "author": "刘禹锡",
        "content": "凄凉沃州僧，顦顇柴桑宰。\n别来二十年，唯余两心在。",
        "dynasty": "唐",
        "collection_info": null
    },
    {
        "uuid": "a3c6f61808782f8cd7dc1e0f917c0c71",
        "title": "敬酬微公见寄二首 二",
        "author": "刘禹锡",
        "content": "越江千里镜，越岭四时雪。\n中有逍遥人，夜深观水月。",
        "dynasty": "唐",
        "collection_info": null
    },
    {
        "uuid": "85042b9dcad8ad0d9ce55214084dd84a",
        "title": "鄂渚留别李二十一表臣大夫",
        "author": "刘禹锡",
        "content": "高樯起行色，促柱动离声。\n欲问江深浅，应如远别情。",
        "dynasty": "唐",
        "collection_info": null
    },
    {
        "uuid": "887ad7dfab34fa9085b9abe3b2652614",
        "title": "荅表臣赠别二首 一",
        "author": "刘禹锡",
        "content": "昔为瑶池侣，飞舞集蓬莱。\n今作江汉别，风雪一徘徊。",
        "dynasty": "唐",
        "collection_info": null
    },
    {
        "uuid": "3eaba422ecd6cdc98cffcdf6da239b62",
        "title": "荅表臣赠别二首 二",
        "author": "刘禹锡",
        "content": "嘶马立未还，行舟路将转。\n江头瞑色深，挥袖依稀见。",
        "dynasty": "唐",
        "collection_info": null
    },
    {
        "uuid": "55b4c58b568ad0a355840daeca49b29a",
        "title": "始发鄂渚寄表臣二首 一",
        "author": "刘禹锡",
        "content": "祖帐管弦绝，客帆西风生。\n回车已不见，犹听马嘶声。",
        "dynasty": "唐",
        "collection_info": null
    },
    {
        "uuid": "b8d81027706afa0a0bb9a38510d6ea7d",
        "title": "始发鄂渚寄表臣二首 二",
        "author": "刘禹锡",
        "content": "晓发柳林戍，遥城闻五鼓。\n忆与故人眠，此时犹晤语。",
        "dynasty": "唐",
        "collection_info": null
    },
    {
        "uuid": "b748f239cf27c2f2af6f508d67eeccfb",
        "title": "出鄂州界怀表臣二首 一",
        "author": "刘禹锡",
        "content": "离席一挥杯，别愁今尚醉。\n迟迟有情处，却恨江帆驶。",
        "dynasty": "唐",
        "collection_info": null
    },
    {
        "uuid": "3099718eba5e60552428087b75c83157",
        "title": "出鄂州界怀表臣二首 二",
        "author": "刘禹锡",
        "content": "梦觉疑连榻，舟行忽千里。\n不见黄鹤楼，寒沙雪相似。",
        "dynasty": "唐",
        "collection_info": null
    },
    {
        "uuid": "bf9591c4e190f15c4079e809bc365d00",
        "title": "和游房公旧竹亭闻琴绝句",
        "author": "刘禹锡",
        "content": "尚有竹间路，永无綦下尘。\n一闻流水曲，重忆餐霞人。",
        "dynasty": "唐",
        "collection_info": null
    },
    {
        "uuid": "a7e9ee219ccc5f6d0276ee07de7be881",
        "title": "西州李尚书知愚与元武昌有旧远示二篇吟之泫然因以继和二首 一",
        "author": "刘禹锡",
        "content": "如何赠琴日，已是绝弦时。\n无復双金报，空余挂劒悲。",
        "dynasty": "唐",
        "collection_info": null
    },
    {
        "uuid": "331aade0d1bb41a3902c8a6aeacf6994",
        "title": "西州李尚书知愚与元武昌有旧远示二篇吟之泫然因以继和二首 二",
        "author": "刘禹锡",
        "content": "宝匣从此闲，朱弦谁復调。\n祗应随玉树，同向土中销。",
        "dynasty": "唐",
        "collection_info": null
    },
    {
        "uuid": "8962b24a2ddc1339cc3c2bbc52e2efe7",
        "title": "别苏州二首 一",
        "author": "刘禹锡",
        "content": "三载为吴郡，临岐祖帐开。\n虽非谢桀黠，且为一裴回。",
        "dynasty": "唐",
        "collection_info": null
    },
    {
        "uuid": "819cbfcd613779c99076977445c93a89",
        "title": "别苏州二首 二",
        "author": "刘禹锡",
        "content": "流水阊门外，秋风吹柳条。\n从来送客处，今日自魂销。",
        "dynasty": "唐",
        "collection_info": null
    },
    {
        "uuid": "39ea781ee4506e6b611f00156f47bdad",
        "title": "罢和州游建康",
        "author": "刘禹锡",
        "content": "秋水清无力，寒山暮多思。\n官闲不计程，徧上南朝寺。",
        "dynasty": "唐",
        "collection_info": null
    },
    {
        "uuid": "a1a402f5ad05ea2095be6bc109d96f38",
        "title": "九日登高",
        "author": "刘禹锡",
        "content": "世路山河险，君门烟雾深。\n年年上高处，未省不伤心。",
        "dynasty": "唐",
        "collection_info": null
    },
    {
        "uuid": "eff1a0aa2c9084230b7d2a389aa52196",
        "title": "荅柳子厚",
        "author": "刘禹锡",
        "content": "年方伯玉早，恨比四愁多。\n会待休车骑，相随出罻罗。",
        "dynasty": "唐",
        "collection_info": null
    },
    {
        "uuid": "36c89e837f6e996335601a5cc4025b2b",
        "title": "馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章 一",
        "author": "刘禹锡",
        "content": "宫馆贮娇娃，当时意大夸。\n艳倾吴国尽，笑入楚王家。",
        "dynasty": "唐",
        "collection_info": null
    },
    {
        "uuid": "eee7bc0120138d15ce577beace8fd71a",
        "title": "馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章 二",
        "author": "刘禹锡",
        "content": "月殿移椒壁，天花代舜华。\n唯余采香径，一带绕山斜。",
        "dynasty": "唐",
        "collection_info": null
    },
    {
        "uuid": "840f3495e9cd51143a3d96da8f933e1a",
        "title": "听琴",
        "author": "刘禹锡",
        "content": "禅思何妨在玉琴，真僧不见听时心。\n秋堂境寂夜方半，云去苍梧湘水深。",
        "dynasty": "唐",
        "collection_info": null
    },
    {
        "uuid": "84bb4de40bbbf4e49d3c22f8df3661da",
        "title": "魏宫词二首 一",
        "author": "刘禹锡",
        "content": "日晚长秋帘外报，望陵歌舞在明朝。\n添炉欲爇熏衣麝，忆得分时不忍烧。",
        "dynasty": "唐",
        "collection_info": null
    },
    {
        "uuid": "50ec22e8ec030bbcea392e61866a17c7",
        "title": "魏宫词二首 二",
        "author": "刘禹锡",
        "content": "日映西陵松柏枝，下台相顾一相思。\n朝来乐府长歌曲，唱着君王自作词。",
        "dynasty": "唐",
        "collection_info": null
    },
    {
        "uuid": "a895bb89c51d8e64b1333f32d3379de3",
        "title": "杨枝词二首 一",
        "author": "刘禹锡",
        "content": "迎得春光先到来，浅黄轻绿映楼台。\n只缘袅娜多情思，更被春风长倩猜。",
        "dynasty": "唐",
        "collection_info": null
    },
    {
        "uuid": "0d408185e84a770e1aeee4f0e1b1cdac",
        "title": "杨枝词二首 二",
        "author": "刘禹锡",
        "content": "巫峡巫山杨柳多，朝云暮雨远相和。\n因想阳台无限事，为君回唱竹枝歌。",
        "dynasty": "唐",
        "collection_info": null
    },
    {
        "uuid": "04b922df760267296dd227b61981169d",
        "title": "竹枝词二首 一",
        "author": "刘禹锡",
        "content": "杨柳青青江水平，闻郎江上唱歌声。\n东边日出西边雨，道是无晴却有晴。",
        "dynasty": "唐",
        "collection_info": null
    },
    {
        "uuid": "1ef01e7819bc9f31145ce4bffc777de3",
        "title": "竹枝词二首 二",
        "author": "刘禹锡",
        "content": "楚水巴山江雨多，巴人能唱本乡歌。\n今朝北客思归去，回入纥那披绿罗。",
        "dynasty": "唐",
        "collection_info": null
    },
    {
        "uuid": "c91b08becdd6701bda66e608bbc2b174",
        "title": "堤上行三首 一",
        "author": "刘禹锡",
        "content": "酒旗相望大堤头，堤下连樯堤上楼。\n日暮行人争渡急，桨声幽轧满中流。",
        "dynasty": "唐",
        "collection_info": null
    },
    {
        "uuid": "798e620ecfd3f1401473750acd74ce9d",
        "title": "堤上行三首 二",
        "author": "刘禹锡",
        "content": "江南江北望烟波，入夜行人相应歌。\n桃叶传情竹枝怨，水流无限月明多。",
        "dynasty": "唐",
        "collection_info": null
    },
    {
        "uuid": "2a9660b8803abce23cd4421a0d193bb4",
        "title": "堤上行三首 三",
        "author": "刘禹锡",
        "content": "春堤缭绕水徘徊，酒舍旗亭次第开。\n日晚上楼招估客，轲峨大艑落颿来。",
        "dynasty": "唐",
        "collection_info": null
    },
    {
        "uuid": "9324a38bd67f9a51346a91927ffac3fc",
        "title": "踏歌词四首 一",
        "author": "刘禹锡",
        "content": "春江月出大堤平，堤上女郎连袂行。\n唱尽新词欢不见，红霞映树鹧鸪鸣。",
        "dynasty": "唐",
        "collection_info": null
    },
    {
        "uuid": "a174be6255aa04a94a7cb9ad66022a4a",
        "title": "踏歌词四首 二",
        "author": "刘禹锡",
        "content": "桃蹊柳陌好经过，灯下妆成月下歌。\n为是襄王故宫地，至今犹自细腰多。",
        "dynasty": "唐",
        "collection_info": null
    },
    {
        "uuid": "c1224a90de70805a69ca750ed658b1c2",
        "title": "踏歌词四首 三",
        "author": "刘禹锡",
        "content": "新词宛转递相传，振袖倾鬟风露前。\n月落乌啼云雨散，游童陌上拾花钿。",
        "dynasty": "唐",
        "collection_info": null
    },
    {
        "uuid": "90151ce7cdbae44c27a9b8d6d927b416",
        "title": "踏歌词四首 四",
        "author": "刘禹锡",
        "content": "日暮江头闻竹枝，南人行乐北人悲。\n自从雪裏唱新曲，直到三春花尽时。",
        "dynasty": "唐",
        "collection_info": null
    },
    {
        "uuid": "65b49c8f4e813249f9bbed64963012ea",
        "title": "步虚词二首 一",
        "author": "刘禹锡",
        "content": "阿母种桃云海际，花落子成三千岁。\n海风吹折最繁枝，跪捧琼盘献天帝。",
        "dynasty": "唐",
        "collection_info": null
    },
    {
        "uuid": "b521ca0588cc48ad90c637294e6f756e",
        "title": "步虚词二首 二",
        "author": "刘禹锡",
        "content": "华表千年一鹤归，凝丹为顶雪为衣。\n星星仙语人听尽，却向五云翻翅飞。",
        "dynasty": "唐",
        "collection_info": null
    },
    {
        "uuid": "e81128482030e1340f31156f099e5dd2",
        "title": "阿娇怨",
        "author": "刘禹锡",
        "content": "望见葳蕤举翠华，试开金屋扫庭花。\n须臾宫女传来信，言幸平阳公主家。",
        "dynasty": "唐",
        "collection_info": null
    },
    {
        "uuid": "545981e81a4c0bdb232c83077f62ac44",
        "title": "秋词二首 一",
        "author": "刘禹锡",
        "content": "自古逢秋悲寂寥，我言秋日胜春朝。\n晴空一鹤排云上，便引诗情到碧霄。",
        "dynasty": "唐",
        "collection_info": null
    },
    {
        "uuid": "9fed1f9c4a341b36d9b170a884773e1c",
        "title": "秋词二首 二",
        "author": "刘禹锡",
        "content": "山明水净夜来霜，数树深红出浅黄。\n试上高楼清入骨，岂如春色嗾人狂。",
        "dynasty": "唐",
        "collection_info": null
    },
    {
        "uuid": "4a9bed8f7aa68db3a14a6b92fde94e85",
        "title": "秋扇词",
        "author": "刘禹锡",
        "content": "莫道恩情无重来，人间荣谢递相催。\n当时初入君怀袖，岂念寒炉有死灰。",
        "dynasty": "唐",
        "collection_info": null
    },
    {
        "uuid": "35bfdfbd30c082a1e74cff212a788117",
        "title": "竹枝词九首 一",
        "author": "刘禹锡",
        "content": "白帝城头春草生，白盐山下蜀江清。\n南人上来歌一曲，北人莫上动乡情。",
        "dynasty": "唐",
        "collection_info": null
    },
    {
        "uuid": "7b378236d6839479863a372d5e10c092",
        "title": "竹枝词九首 二",
        "author": "刘禹锡",
        "content": "山桃红花满上头，蜀江春水拍山流。\n花红易衰似郎意，水流无限似侬愁。",
        "dynasty": "唐",
        "collection_info": null
    },
    {
        "uuid": "a9367d0f1e17c765a80b4334fbf27adf",
        "title": "竹枝词九首 三",
        "author": "刘禹锡",
        "content": "江上朱楼新雨晴，瀼西春水縠纹生。\n桥东桥西好杨柳，人来人去唱歌行。",
        "dynasty": "唐",
        "collection_info": null
    },
    {
        "uuid": "e2f1db8d6ba4fa8dd62fe31db1d71ea8",
        "title": "竹枝词九首 四",
        "author": "刘禹锡",
        "content": "日出三竿春雾消，江头蜀客驻兰桡。\n凭寄狂夫书一纸，家住成都万里桥。",
        "dynasty": "唐",
        "collection_info": null
    },
    {
        "uuid": "b3ba27445c4857d90f479ffcfc3e62bb",
        "title": "竹枝词九首 五",
        "author": "刘禹锡",
        "content": "两岸山花似雪开，家家春酒满银杯。\n昭君坊中多女伴，永安宫外踏青来。",
        "dynasty": "唐",
        "collection_info": null
    },
    {
        "uuid": "a2d70ecc81ac295d90f67f770d373156",
        "title": "竹枝词九首 六",
        "author": "刘禹锡",
        "content": "城西门前滟滪堆，年年波浪不能摧。\n懊恼人心不如石，少时东去復西来。",
        "dynasty": "唐",
        "collection_info": null
    },
    {
        "uuid": "b27f89d1c5fa2ea8929513d4daf759db",
        "title": "竹枝词九首 七",
        "author": "刘禹锡",
        "content": "瞿塘嘈嘈十二滩，人言道路古来难。\n长恨人心不如水，等闲平地起波澜。",
        "dynasty": "唐",
        "collection_info": null
    },
    {
        "uuid": "7cde78afc330e0767e07dbd9f5c572e8",
        "title": "竹枝词九首 八",
        "author": "刘禹锡",
        "content": "巫峡苍苍烟雨时，清猿啼在最高枝。\n个裏愁人肠自断，由来不是此声悲。",
        "dynasty": "唐",
        "collection_info": null
    },
    {
        "uuid": "37225f2c2149f3fdd28736edd4e96708",
        "title": "竹枝词九首 九",
        "author": "刘禹锡",
        "content": "山上层层桃李花，云间烟火是人家。\n银钏金钗来负水，长刀短笠去烧畬。",
        "dynasty": "唐",
        "collection_info": null
    },
    {
        "uuid": "5ca5f98488dfab9a692b3ce69d22d2f4",
        "title": "杨柳枝词九首 一",
        "author": "刘禹锡",
        "content": "塞北梅花羌笛吹，淮南桂树小山词。\n请君莫奏前朝曲，听唱新翻杨柳枝。",
        "dynasty": "唐",
        "collection_info": null
    },
    {
        "uuid": "366bcf32c4f7963ab5d2d6ca6d37326d",
        "title": "杨柳枝词九首 二",
        "author": "刘禹锡",
        "content": "南陌东城春早时，相逢何处不依依。\n桃红李白皆夸好，须得垂杨相发挥。",
        "dynasty": "唐",
        "collection_info": null
    },
    {
        "uuid": "7c7f9d61e8f1fd55802eb77c3dacbc2c",
        "title": "杨柳枝词九首 三",
        "author": "刘禹锡",
        "content": "凤阙轻遮翡翠帏，龙池遥望曲尘丝。\n御沟春水相辉映，狂杀长安年少儿。",
        "dynasty": "唐",
        "collection_info": null
    },
    {
        "uuid": "2fa6129a60cfed46663a11d45c6eb057",
        "title": "杨柳枝词九首 四",
        "author": "刘禹锡",
        "content": "金谷园中莺乱飞，铜驼陌上好风吹。\n城中桃李须臾尽，争似垂杨无限时。",
        "dynasty": "唐",
        "collection_info": null
    },
    {
        "uuid": "b4cecd6895972c620e22aec6b75c1a2a",
        "title": "杨柳枝词九首 五",
        "author": "刘禹锡",
        "content": "花萼楼前初种时，美人楼上鬬腰肢。\n如今抛掷长街裏，露叶如啼欲向谁。",
        "dynasty": "唐",
        "collection_info": null
    },
    {
        "uuid": "c5d977e494778490814b9bb7ccd8dc8a",
        "title": "杨柳枝词九首 六",
        "author": "刘禹锡",
        "content": "炀帝行宫汴水滨，数枝杨柳不胜春。\n晚来风起花如雪，飞入宫墙不见人。",
        "dynasty": "唐",
        "collection_info": null
    },
    {
        "uuid": "6e2596cf7d1c0302c44afe6f58d4ba0c",
        "title": "杨柳枝词九首 七",
        "author": "刘禹锡",
        "content": "御陌青门拂地垂，千条金缕万条丝。\n如今绾作同心结，将赠行人知不知。",
        "dynasty": "唐",
        "collection_info": null
    },
    {
        "uuid": "ca474e5e82fdb1e8abb7b697608b5b92",
        "title": "杨柳枝词九首 八",
        "author": "刘禹锡",
        "content": "城外春风吹酒旗，行人挥袂日西时。\n长安陌上无穷树，唯有垂杨管别离。",
        "dynasty": "唐",
        "collection_info": null
    },
    {
        "uuid": "e45067765edda37fece449121609343a",
        "title": "杨柳枝词九首 九",
        "author": "刘禹锡",
        "content": "轻盈袅娜占年华，舞榭妆楼处处遮。\n春尽絮花留不得，随风好去落谁家。",
        "dynasty": "唐",
        "collection_info": null
    },
    {
        "uuid": "21485672765e144fc81bbea709b4cef4",
        "title": "浪淘沙九首 一",
        "author": "刘禹锡",
        "content": "九曲黄河万里沙，浪淘风簸自天涯。\n如今直上银河去，同到牵牛织女家。",
        "dynasty": "唐",
        "collection_info": null
    },
    {
        "uuid": "feae70760da309f5cba08a65db2eed35",
        "title": "浪淘沙九首 二",
        "author": "刘禹锡",
        "content": "洛水桥边春日斜，碧流清浅见琼砂。\n无端陌上狂风急，惊起鸳鸯出浪花。",
        "dynasty": "唐",
        "collection_info": null
    },
    {
        "uuid": "9734fae0995c0235d0843b44e556d918",
        "title": "浪淘沙九首 三",
        "author": "刘禹锡",
        "content": "汴水东流虎眼纹，清淮晓色鸭头春。\n君看渡口淘沙处，渡却人间多少人。",
        "dynasty": "唐",
        "collection_info": null
    },
    {
        "uuid": "e0b4ba03dd8b13b268dc6610fca7676d",
        "title": "浪淘沙九首 四",
        "author": "刘禹锡",
        "content": "鹦鹉洲头浪飐沙，青楼春望日将斜。\n衔泥燕子争归舍，独自狂夫不忆家。",
        "dynasty": "唐",
        "collection_info": null
    },
    {
        "uuid": "694cb13a7b754eddce7545b424fc429e",
        "title": "浪淘沙九首 五",
        "author": "刘禹锡",
        "content": "濯锦江边两岸花，春风吹浪正淘沙。\n女郎剪下鸳鸯锦，将向中流疋晚霞。",
        "dynasty": "唐",
        "collection_info": null
    },
    {
        "uuid": "b1d05fdb9ebba13af30a1b2f1cf61ae2",
        "title": "浪淘沙九首 六",
        "author": "刘禹锡",
        "content": "日照澄洲江雾开，淘金女伴满江隈。\n美人首饰侯王印，尽是沙中浪底来。",
        "dynasty": "唐",
        "collection_info": null
    },
    {
        "uuid": "0d26943d785cd44c9ee6223216332aee",
        "title": "浪淘沙九首 七",
        "author": "刘禹锡",
        "content": "八月涛声吼地来，头高数丈触山回。\n须臾却入海门去，卷起沙堆似雪堆。",
        "dynasty": "唐",
        "collection_info": null
    },
    {
        "uuid": "f0f0e4600255ca553e9d3caf81c7e720",
        "title": "浪淘沙九首 八",
        "author": "刘禹锡",
        "content": "莫道谗言如浪深，莫言迁客似沙沉。\n千淘万漉虽辛苦，吹尽狂沙始到金。",
        "dynasty": "唐",
        "collection_info": null
    },
    {
        "uuid": "9e443e8b7647ea63126821174d6f3141",
        "title": "浪淘沙九首 九",
        "author": "刘禹锡",
        "content": "流水淘沙不暂停，前波未灭后波生。\n令人忽忆潇湘渚，回唱迎神三两声。",
        "dynasty": "唐",
        "collection_info": null
    },
    {
        "uuid": "e41b17042dc5d5f6ef0354da914fa826",
        "title": "洛中送韩七中丞之吴兴口号五首 一",
        "author": "刘禹锡",
        "content": "昔年意气结羣英，几度朝回一字行。\n海北江南零落尽，两人相见洛阳城。",
        "dynasty": "唐",
        "collection_info": null
    },
    {
        "uuid": "238b0bfef75e3c3b36c652549b3d52a8",
        "title": "洛中送韩七中丞之吴兴口号五首 二",
        "author": "刘禹锡",
        "content": "自从云散各东西，每日欢娱却惨悽。\n离别苦多相见少，一生心事在书题。",
        "dynasty": "唐",
        "collection_info": null
    },
    {
        "uuid": "553c0d0d750246010c2ea5444cd59b05",
        "title": "洛中送韩七中丞之吴兴口号五首 三",
        "author": "刘禹锡",
        "content": "今朝无意诉离杯，何况清弦急管催。\n本欲醉中轻远别，不知翻引酒悲来。",
        "dynasty": "唐",
        "collection_info": null
    },
    {
        "uuid": "f8c3d42774eaf055ed86a83f2ffc6e0c",
        "title": "洛中送韩七中丞之吴兴口号五首 四",
        "author": "刘禹锡",
        "content": "骆驼桥上苹风急，鹦鹉杯中箬下春。\n水碧山青知好处，开颜一笑向何人。",
        "dynasty": "唐",
        "collection_info": null
    },
    {
        "uuid": "0cc2a2cb295501ae285df2e561f6a737",
        "title": "洛中送韩七中丞之吴兴口号五首 五",
        "author": "刘禹锡",
        "content": "溪中士女出笆篱，溪上鸳鸯避画旗。\n何处人间似仙境，春山携妓采茶时。",
        "dynasty": "唐",
        "collection_info": null
    },
    {
        "uuid": "ca0c3800abbfb356a9bacf3c106f4bbf",
        "title": "送廖参谋东游二首 一",
        "author": "刘禹锡",
        "content": "九陌逢君又别离，行云别鹤本无期。\n望嵩楼上忽相见，看过花开花落时。",
        "dynasty": "唐",
        "collection_info": null
    },
    {
        "uuid": "f8c3130684202461db7b2a88501d154c",
        "title": "送廖参谋东游二首 二",
        "author": "刘禹锡",
        "content": "繁花落尽君辞去，绿草垂杨引征路。\n东道诸侯皆故人，留连必是多情处。",
        "dynasty": "唐",
        "collection_info": null
    },
    {
        "uuid": "7c05985f7536453acd2d725ef76099da",
        "title": "洛中春末送杜录事赴蕲州",
        "author": "刘禹锡",
        "content": "樽前花下长相见，明日忽为千里人。\n君过午桥回首望，洛城犹自有残春。",
        "dynasty": "唐",
        "collection_info": null
    },
    {
        "uuid": "b5590689eceb1a5dbfaf83f0aeae1559",
        "title": "夜燕福建卢侍郎宅因送之镇",
        "author": "刘禹锡",
        "content": "暂驻旌旗洛水堤，绮筵红烛醉兰闺。\n美人美酒长相逐，莫怕猿声发建溪。",
        "dynasty": "唐",
        "collection_info": null
    },
    {
        "uuid": "53448f0a336d7f183ea0fb8da5b6c397",
        "title": "重送鸿举师赴江陵谒马逢侍御",
        "author": "刘禹锡",
        "content": "西北秋风凋蕙兰，洞庭波上碧云寒。\n茂陵才子江陵住，乞取新诗合掌看。",
        "dynasty": "唐",
        "collection_info": null
    },
    {
        "uuid": "ae95450a9af2bbc0da2490e2b9928caa",
        "title": "赠长沙讚头陀",
        "author": "刘禹锡",
        "content": "外道邪山千万重，真言一发尽摧峰。\n有时明月无人夜，独向昭潭制恶龙。",
        "dynasty": "唐",
        "collection_info": null
    },
    {
        "uuid": "b329bbd63f748abcbd0693a11f34398e",
        "title": "送霄韵上人游天台",
        "author": "刘禹锡",
        "content": "曲江僧向松江见，又到天台看石桥。\n鹤恋故巢云恋岫，比君犹自不逍遥。",
        "dynasty": "唐",
        "collection_info": null
    },
    {
        "uuid": "04d128b92f7afd0271553ece1cfaec6f",
        "title": "台城怀古",
        "author": "刘禹锡",
        "content": "清江悠悠王气沉，六朝遗事何处寻。\n宫墙隐嶙围野泽，鹳鶂夜鸣秋色深。",
        "dynasty": "唐",
        "collection_info": null
    },
    {
        "uuid": "9b18d1f6bcbaf56f87feec7d01701d6b",
        "title": "戏赠崔千牛",
        "author": "刘禹锡",
        "content": "学道深山许老人，留名万代不关身。\n劝君多买长安酒，南陌东城占取春。",
        "dynasty": "唐",
        "collection_info": null
    },
    {
        "uuid": "3b75de4c8d41007e1effa997e5467529",
        "title": "扬州春夜李端公益张侍御登段侍御平路密县李少府畼秘书张正字復元同会于水馆对酒联句追刻烛击铜钵故事迟辄举觥以饮之逮夜艾羣公沾醉纷然就枕余偶独醒因题诗于段君枕上以志其事",
        "author": "刘禹锡",
        "content": "寂寂独看金烬落，纷纷只见玉山頽。\n自羞不是高阳侣，一夜星星骑马回。",
        "dynasty": "唐",
        "collection_info": null
    },
    {
        "uuid": "a3366ad3d728441fed2f8f17f031a0ba",
        "title": "逢王十二学士入翰林因以诗赠",
        "author": "刘禹锡",
        "content": "厩马翩翩禁外逢，星槎上汉杳难从。\n定知欲报淮南诏，促召王褒入九重。",
        "dynasty": "唐",
        "collection_info": null
    },
    {
        "uuid": "e1130c5719db9a827d5b3b007e51e534",
        "title": "阙下口号呈柳仪曹",
        "author": "刘禹锡",
        "content": "綵仗神旗猎晓风，鸡人一唱鼓蓬蓬。\n铜壶漏水何时歇，如此相催即老翁。",
        "dynasty": "唐",
        "collection_info": null
    },
    {
        "uuid": "68c4bfb3a2623759fe7caff6c9139f35",
        "title": "监祠夕月坛书事",
        "author": "刘禹锡",
        "content": "西皥司分昼夜平，羲和停午太阴生。\n铿锵揖让秋光裏，观者如云出凤城。",
        "dynasty": "唐",
        "collection_info": null
    },
    {
        "uuid": "c1814a244373e597071c7c0dc6857542",
        "title": "元和甲午岁诏书尽征江湘逐客余自武陵赴京宿于都亭有怀续来诸君子",
        "author": "刘禹锡",
        "content": "雷雨江山起卧龙，武陵樵客蹑仙踪。\n十年楚水枫林下，今夜初闻长乐钟。",
        "dynasty": "唐",
        "collection_info": null
    },
    {
        "uuid": "1ee8a3a9b3c43c5e0d509f9a5fe8e37c",
        "title": "元和十一年自朗州召至京戏赠看花诸君子",
        "author": "刘禹锡",
        "content": "紫陌红尘拂面来，无人不道看花回。\n玄都观裏桃千树，尽是刘郎去后栽。",
        "dynasty": "唐",
        "collection_info": null
    },
    {
        "uuid": "7e51f0d85ff99ea072e01aa31c03235a",
        "title": "再游玄都观",
        "author": "刘禹锡",
        "content": "百亩庭中半是苔，桃花净尽菜花开。\n种桃道士归何处，前度刘郎今又来。",
        "dynasty": "唐",
        "collection_info": null
    },
    {
        "uuid": "69777da6bd61173eb363f65c414db60f",
        "title": "与歌者米嘉荣",
        "author": "刘禹锡",
        "content": "唱得凉州意外声，旧人唯数米嘉荣。\n近来时世轻先辈，好染髭鬚事后生。",
        "dynasty": "唐",
        "collection_info": null
    },
    {
        "uuid": "6b83128623bfad3e080c77cb5acef581",
        "title": "望夫石",
        "author": "刘禹锡",
        "content": "终日望夫夫不归，化为孤石苦相思。\n望来已是几千载，只似当时初望时。",
        "dynasty": "唐",
        "collection_info": null
    },
    {
        "uuid": "1880d64e1d8621f92a7845a8e950e778",
        "title": "听旧宫中乐人穆氏唱歌",
        "author": "刘禹锡",
        "content": "曾随织女渡天河，记得云间第一歌。\n休唱贞元供奉曲，当时朝士已无多。",
        "dynasty": "唐",
        "collection_info": null
    },
    {
        "uuid": "688712a7ef8cb97d594594080fbfc56b",
        "title": "金陵五题 石头城",
        "author": "刘禹锡",
        "content": "山围故国周遭在，潮打空城寂寞回。\n淮水东边旧时月，夜深还过女墙来。",
        "dynasty": "唐",
        "collection_info": null
    },
    {
        "uuid": "01d95832f3ec24378ed1eb0cfca1c3b6",
        "title": "金陵五题 乌衣巷",
        "author": "刘禹锡",
        "content": "朱雀桥边野草花，乌衣巷口夕阳斜。\n旧时王谢堂前燕，飞入寻常百姓家。",
        "dynasty": "唐",
        "collection_info": null
    },
    {
        "uuid": "de6db229d9be00d30c8e0eddf32fd50d",
        "title": "金陵五题 台城",
        "author": "刘禹锡",
        "content": "台城六代竞豪华，结绮临春事最奢。\n万户千门成野草，只缘一曲后庭花。",
        "dynasty": "唐",
        "collection_info": null
    },
    {
        "uuid": "8aba67fe07f13b67a4439ac95e2b2281",
        "title": "金陵五题 生公讲堂",
        "author": "刘禹锡",
        "content": "生公说法鬼神听，身后空堂夜不扃。\n高坐寂寥尘漠漠，一方明月可中庭。",
        "dynasty": "唐",
        "collection_info": null
    },
    {
        "uuid": "e1ace06dc8015dc01f78fe0699e2fedf",
        "title": "金陵五题 江令宅",
        "author": "刘禹锡",
        "content": "南朝词臣北朝客，归来唯见秦淮碧。\n池台竹树三亩余，至今人道江家宅。",
        "dynasty": "唐",
        "collection_info": null
    },
    {
        "uuid": "ba647bffeab6f931d2ba4db216166b3c",
        "title": "韩信庙",
        "author": "刘禹锡",
        "content": "将略兵机命世雄，苍黄钟室叹良弓。\n遂令后代登坛者，每一寻思怕立功。",
        "dynasty": "唐",
        "collection_info": null
    },
    {
        "uuid": "495464c59e3fd862e99ec80ef7bec008",
        "title": "李贾二大夫谏拜命后寄杨八寿州",
        "author": "刘禹锡",
        "content": "谏省新登二直臣，万方惊喜捧丝纶。\n则知天子明如日，肯放淮南高卧人。",
        "dynasty": "唐",
        "collection_info": null
    },
    {
        "uuid": "1bff556025d53513190e63e94531b375",
        "title": "美温尚书镇定兴元以诗寄贺",
        "author": "刘禹锡",
        "content": "旌旗入境犬无声，戮尽鲸鲵汉水清。\n从此世人开耳目，始知名将出书生。",
        "dynasty": "唐",
        "collection_info": null
    },
    {
        "uuid": "911c8b1c2fa7bb6c0c1298b2c6f8220a",
        "title": "酬瑞州吴大夫夜泊湘川见寄一绝",
        "author": "刘禹锡",
        "content": "夜泊湘川逐客心，月明猿苦血沾襟。\n湘妃旧竹痕犹浅，从此因君染更深。",
        "dynasty": "唐",
        "collection_info": null
    },
    {
        "uuid": "04d3a46e2a9c39c7bcf11973887a7959",
        "title": "征还京师见旧番官冯叔达",
        "author": "刘禹锡",
        "content": "前者匆匆幞被行，十年憔悴到京城。\n南宫旧吏来相问，何处淹留白髮生。",
        "dynasty": "唐",
        "collection_info": null
    },
    {
        "uuid": "24e76d41b9ec615416f8d218a54b5e6a",
        "title": "与歌者何戡",
        "author": "刘禹锡",
        "content": "二十余年别帝京，重闻天乐不胜情。\n旧人唯有何戡在，更与殷勤唱渭城。",
        "dynasty": "唐",
        "collection_info": null
    },
    {
        "uuid": "94b1ef5a1e3673710d0eb3fcfa925371",
        "title": "与歌童田顺郎",
        "author": "刘禹锡",
        "content": "天下能歌御史娘，花前叶底奉君王。\n九重深处无人见，分付新声与顺郎。",
        "dynasty": "唐",
        "collection_info": null
    },
    {
        "uuid": "559483910e4cd5b120a051f59fb9efe9",
        "title": "燕尔馆破屏风所画至精人多叹赏题之",
        "author": "刘禹锡",
        "content": "画时应遇空亡日，卖处难逢识别人。\n唯有多情往来客，强将衫袖拂埃尘。",
        "dynasty": "唐",
        "collection_info": null
    },
    {
        "uuid": "710b724acb1dde828b6376c9cb0b797f",
        "title": "赏牡丹",
        "author": "刘禹锡",
        "content": "庭前芍药妖无格，池上芙蕖净少情。\n唯有牡丹真国色，花开时节动京城。",
        "dynasty": "唐",
        "collection_info": null
    },
    {
        "uuid": "d27867cf23a56f1b0c387cabcf21f633",
        "title": "题欹器图",
        "author": "刘禹锡",
        "content": "秦国功成思税驾，晋臣名遂叹危机。\n无因上蔡牵黄犬，愿作丹徒一布衣。",
        "dynasty": "唐",
        "collection_info": null
    },
    {
        "uuid": "6dfb627b78a6122dd1ee0d3e915c27d4",
        "title": "伤桃源薛道士",
        "author": "刘禹锡",
        "content": "坛边松在鹤巢空，白鹿闲行旧径中。\n手植红桃千树发，满山无主任春风。",
        "dynasty": "唐",
        "collection_info": null
    },
    {
        "uuid": "72a594ca06e81a7cda2e6a25cd2896d0",
        "title": "王思道碑堂下作",
        "author": "刘禹锡",
        "content": "苍苍宰树起寒烟，尚有威名海内传。\n四府旧闻多故吏，几人垂泪拜碑前。",
        "dynasty": "唐",
        "collection_info": null
    },
    {
        "uuid": "791e72dc18ae05cccb5687102db774ff",
        "title": "伤愚溪三首 一",
        "author": "刘禹锡",
        "content": "溪水悠悠春自来，草堂无主燕飞回。\n隔帘惟见中庭草，一树山榴依旧开。",
        "dynasty": "唐",
        "collection_info": null
    },
    {
        "uuid": "df5d17fcb58104ea6e1ce62a186463d5",
        "title": "伤愚溪三首 二",
        "author": "刘禹锡",
        "content": "草圣数行留坏壁，木奴千树属邻家。\n唯见里门通德牓，残阳寂寞出樵车。",
        "dynasty": "唐",
        "collection_info": null
    },
    {
        "uuid": "f7357e3744e16d50ea6d323c91f57e97",
        "title": "伤愚溪三首 三",
        "author": "刘禹锡",
        "content": "柳门竹巷依依在，野草青苔日日多。\n纵有邻人解吹笛，山阳旧侣更谁过。",
        "dynasty": "唐",
        "collection_info": null
    },
    {
        "uuid": "de1381656f2d683265929ce835214887",
        "title": "伤循州浑尚书",
        "author": "刘禹锡",
        "content": "贵人沦落路人衰，碧海连天丹旐回。\n遥想长安此时节，朱门深巷百花开。",
        "dynasty": "唐",
        "collection_info": null
    },
    {
        "uuid": "b394d8bbccd9cdaa28c09c5d8f09e5ba",
        "title": "代靖安佳人怨二首 一",
        "author": "刘禹锡",
        "content": "宝马鸣珂踏晓尘，鱼文匕首犯车茵。\n适来行哭里门外，昨夜华堂歌舞人。",
        "dynasty": "唐",
        "collection_info": null
    },
    {
        "uuid": "e36f1de63a117e2c67c68f75870a65b1",
        "title": "代靖安佳人怨二首 二",
        "author": "刘禹锡",
        "content": "秉烛朝天遂不回，路人弹指望高台。\n墙东便是伤心地，夜夜流萤飞去来。",
        "dynasty": "唐",
        "collection_info": null
    },
    {
        "uuid": "c48b1d35e5e4b656afe43e09ba72536a",
        "title": "碧涧寺见元九侍御和展上人诗有三生之句因以和",
        "author": "刘禹锡",
        "content": "廊下题诗满壁尘，塔前松树已皴鳞。\n古来唯有王文度，重见平生竺道人。",
        "dynasty": "唐",
        "collection_info": null
    },
    {
        "uuid": "1d671d23c5234b4427ab9705af201978",
        "title": "思黯南墅赏牡丹",
        "author": "刘禹锡",
        "content": "偶然相遇人间世，合在增城阿姥家。\n有此倾城好颜色，天教晚发赛诸花。",
        "dynasty": "唐",
        "collection_info": null
    },
    {
        "uuid": "826563e4c5c4d26dc1ca6640871529b6",
        "title": "和浙西尚书闻常州杨给事制新楼因寄之作",
        "author": "刘禹锡",
        "content": "文昌星象尽东来，油幕朱门次第开。\n且上新楼看风月，会乘云雨一时回。",
        "dynasty": "唐",
        "collection_info": null
    },
    {
        "uuid": "55ea71fdfe640e07150d43fd0df5eb81",
        "title": "从梁宣明二帝碑堂下作",
        "author": "刘禹锡",
        "content": "玉马朝周从此辞，园陵寂寞对丰碑。\n千行宰树荆州道，暮雨萧萧闻子规。",
        "dynasty": "唐",
        "collection_info": null
    },
    {
        "uuid": "6bb54c29e77de0c52611a697c68c235a",
        "title": "赠李司空妓",
        "author": "刘禹锡",
        "content": "高髻云鬟宫样妆，春风一曲杜韦娘。\n司空见惯浑闲事，断尽苏州刺史肠。",
        "dynasty": "唐",
        "collection_info": null
    },
    {
        "uuid": "9d2104df114a3f1daec3e9b007010232",
        "title": "赠李司空妓",
        "author": "刘禹锡",
        "content": "髪鬓梳头宫様妆，春风一曲杜韦娘。\n司空见惯浑闲事，断尽苏州刺史肠。",
        "dynasty": "唐",
        "collection_info": null
    },
    {
        "uuid": "776145466f351fc09d42a8fd9bab9bad",
        "title": "和西川李尚书伤孔雀及薛涛之什",
        "author": "刘禹锡",
        "content": "玉儿已逐金镮葬，翠羽先随秋草萎。\n唯见芙蓉含晓露，数行红泪滴清池。",
        "dynasty": "唐",
        "collection_info": null
    },
    {
        "uuid": "39eaa402e1ee5797fe375250a7748300",
        "title": "同乐天登栖灵寺塔",
        "author": "刘禹锡",
        "content": "步步相携不觉难，九层云外倚阑干。\n忽然笑语半天上，无限游人举眼看。",
        "dynasty": "唐",
        "collection_info": null
    },
    {
        "uuid": "04f77b4ad0f45b5be9652b267e0493e5",
        "title": "同乐天登栖灵寺塔",
        "author": "刘禹锡",
        "content": "步步相㩦不觉难，九霄云外倚栏杆。\n忽然语笑半天上，无限游人举眼看。",
        "dynasty": "唐",
        "collection_info": null
    },
    {
        "uuid": "2a0fb61fb4226a3dd49cf1468c22c656",
        "title": "有所嗟二首 一",
        "author": "刘禹锡",
        "content": "庾令楼中初见时，武昌春柳似腰肢。\n相逢相笑尽如梦，为雨为云今不知。",
        "dynasty": "唐",
        "collection_info": null
    },
    {
        "uuid": "ae700a3b96fad1e417db85edfdb25e6f",
        "title": "有所嗟二首 二",
        "author": "刘禹锡",
        "content": "鄂渚蒙蒙烟雨微，女郎魂逐暮云归。\n只应长在汉阳渡，化作鸳鸯一隻飞。",
        "dynasty": "唐",
        "collection_info": null
    },
    {
        "uuid": "21228f89c7429812727163bf4b916e95",
        "title": "和裴相公傍水闲行",
        "author": "刘禹锡",
        "content": "为爱逍遥第一篇，时时闲步赏风烟。\n看花临水心无事，功业成来二十年。",
        "dynasty": "唐",
        "collection_info": null
    },
    {
        "uuid": "1b7e03b38f75a9ed6d8d8b80752649ed",
        "title": "杏园花下酬乐天见赠",
        "author": "刘禹锡",
        "content": "二十余年作逐臣，归来还见曲江春。\n游人莫笑白头醉，老醉花间有几人。",
        "dynasty": "唐",
        "collection_info": null
    },
    {
        "uuid": "12791e94c621099182e2120350b944af",
        "title": "和乐天春词",
        "author": "刘禹锡",
        "content": "新妆面面下朱楼，深锁春光一院愁。\n行到中庭数花朵，蜻蜓飞上玉搔头。",
        "dynasty": "唐",
        "collection_info": null
    },
    {
        "uuid": "356d84b313ad7896d5ae37323768c739",
        "title": "和严给事闻唐昌观玉蘂花下有游仙二绝 一",
        "author": "刘禹锡",
        "content": "玉女来看玉蘂花，异香先引七香车。\n攀枝弄雪时回顾，惊怪人间日易斜。",
        "dynasty": "唐",
        "collection_info": null
    },
    {
        "uuid": "4d7134d6175d30be0f6d7a6ea8a3e70a",
        "title": "和严给事闻唐昌观玉蘂花下有游仙二绝 二",
        "author": "刘禹锡",
        "content": "雪蘂琼丝满院春，衣轻步步不生尘。\n君平帘下徒相问，长伴吹箫别有人。",
        "dynasty": "唐",
        "collection_info": null
    },
    {
        "uuid": "46a1112d9d925dda1ae8a140fcf3763b",
        "title": "忆乐天",
        "author": "刘禹锡",
        "content": "寻常相见意殷勤，别后相思梦更频。\n每遇登临好风景，羡他天性少情人。",
        "dynasty": "唐",
        "collection_info": null
    },
    {
        "uuid": "d147beda734b5504e3644c339971fb05",
        "title": "醉答乐天",
        "author": "刘禹锡",
        "content": "洛城洛城何日归，故人故人今转稀。\n莫嗟雪裏暂时别，终拟云间相逐飞。",
        "dynasty": "唐",
        "collection_info": null
    },
    {
        "uuid": "ca5e5273f95638441320df2a24632121",
        "title": "虎丘寺见元相公二年前题名怆然有咏",
        "author": "刘禹锡",
        "content": "浐水送君君不还，见君题字虎丘山。\n因知早贵兼才子，不得多时在世间。",
        "dynasty": "唐",
        "collection_info": null
    },
    {
        "uuid": "3ab9c18b7a1b83b645b27ef2f5ac1af8",
        "title": "寄赠小樊",
        "author": "刘禹锡",
        "content": "花面丫头十三四，春来绰约向人时。\n终须买取名春草，处处将行步步随。",
        "dynasty": "唐",
        "collection_info": null
    },
    {
        "uuid": "2d906890701e01aa99843e7512256471",
        "title": "吟乐天自问怆然有作",
        "author": "刘禹锡",
        "content": "亲友关心皆不见，风光满眼倍伤神。\n洛阳城裏多池馆，几处花开有主人。",
        "dynasty": "唐",
        "collection_info": null
    },
    {
        "uuid": "b64e4fb08bcc813aba7ce78f0f22159c",
        "title": "和令狐相公别牡丹",
        "author": "刘禹锡",
        "content": "平章宅裏一栏花，临到开时不在家。\n莫道两京非远别，春明门外即天涯。",
        "dynasty": "唐",
        "collection_info": null
    },
    {
        "uuid": "2c2bbcf1d497e79964f582291b9ab8cd",
        "title": "和令狐相公闻思帝乡有感",
        "author": "刘禹锡",
        "content": "当初造曲者为谁，说得思乡恋阙时。\n沧海西头旧丞相，停杯处分不须吹。",
        "dynasty": "唐",
        "collection_info": null
    },
    {
        "uuid": "e8d300afb4b649445a0f2f5ac8bfce17",
        "title": "酬令狐相公见寄",
        "author": "刘禹锡",
        "content": "羣玉山头住四年，每闻笙鹤看诸仙。\n何时得把浮丘袖，白日将昇第九天。",
        "dynasty": "唐",
        "collection_info": null
    },
    {
        "uuid": "b0ec4b8ca44224c7e4c5097039dd63bf",
        "title": "令狐相公春思见寄",
        "author": "刘禹锡",
        "content": "一纸书封四句诗，芳晨对酒远相思。\n长吟尽日西南望，犹及残春花落时。",
        "dynasty": "唐",
        "collection_info": null
    },
    {
        "uuid": "c04467b1f8f2733b74081bbc461a2387",
        "title": "城内花园颇曾游翫令公居守亦有素期适春霜一夕委谢书实以荅令狐相公见谑",
        "author": "刘禹锡",
        "content": "楼下芳园最占春，年年结侣采花频。\n繁霜一夜相撩治，不似佳人似老人。",
        "dynasty": "唐",
        "collection_info": null
    },
    {
        "uuid": "c9ab6c169f2c30917fcfd4b7e06e376b",
        "title": "奉和裴晋公凉风亭睡觉",
        "author": "刘禹锡",
        "content": "骊龙睡后珠元在，仙鹤行时步又轻。\n方寸莹然无一事，水声来似玉琴声。",
        "dynasty": "唐",
        "collection_info": null
    },
    {
        "uuid": "11b4180dd03b8042df1fe86a8f91729b",
        "title": "荅裴令公雪中讶白二十二与诸公不相访之什",
        "author": "刘禹锡",
        "content": "玉树琼楼满眼新，的知开閤待诸宾。\n迟迟未去非无意，拟作梁园坐右人。",
        "dynasty": "唐",
        "collection_info": null
    },
    {
        "uuid": "6f8727a0659905452424610e73796686",
        "title": "吴方之见示听江西故吏朱幼恭歌三篇颇有怀故林之想吟讽不足因而和之",
        "author": "刘禹锡",
        "content": "侯家故吏歌声发，逸处能高怨处低。\n今岁洛中无雨雪，眼前风景是江西。",
        "dynasty": "唐",
        "collection_info": null
    },
    {
        "uuid": "fb002ab9dea6a611dc48cad7026b1dc1",
        "title": "裴令公见示诮乐天寄奴买马绝句斐言仰和且戏乐天",
        "author": "刘禹锡",
        "content": "常奴安得似方回，争望追风绝足来。\n若把翠娥酬騄耳，始知天下有奇才。",
        "dynasty": "唐",
        "collection_info": null
    },
    {
        "uuid": "149353ca35c130f48a61dcc9f85bf9be",
        "title": "酬思黯代书见戏",
        "author": "刘禹锡",
        "content": "官冷如浆病满身，凌寒不易过天津。\n少年留取多情兴，请待花时作主人。",
        "dynasty": "唐",
        "collection_info": null
    },
    {
        "uuid": "ca3d6c485134aa355d0e4cac45c47658",
        "title": "荅张侍御贾喜再登科后自洛赴上都赠别",
        "author": "刘禹锡",
        "content": "又被时人写姓名，春风引路入京城。\n知君忆得前身事，分付莺花与后生。",
        "dynasty": "唐",
        "collection_info": null
    },
    {
        "uuid": "8f37642d5f830d21cc1d0e930f529f51",
        "title": "赴连州途经洛阳诸公置酒相送张员外贾以诗见赠率尔酬之",
        "author": "刘禹锡",
        "content": "谪在三湘最远州，边鸿不到水南流。\n如今暂寄罇前笑，明日辞君步步愁。",
        "dynasty": "唐",
        "collection_info": null
    },
    {
        "uuid": "5b7469e52916ba7ddd1f31f594b2336b",
        "title": "赠元九侍御文石枕以诗奖之",
        "author": "刘禹锡",
        "content": "文章似锦气如虹，宜荐华簪绿殿中。\n纵使凉飙生旦夕，犹堪拂拭愈头风。",
        "dynasty": "唐",
        "collection_info": null
    },
    {
        "uuid": "a718863688bacce7b3a7448abf64596d",
        "title": "酬元九院长自江陵见寄",
        "author": "刘禹锡",
        "content": "无事寻花至仙境，等闲栽树比封君。\n金门通籍真多士，黄纸除书每日闻。",
        "dynasty": "唐",
        "collection_info": null
    },
    {
        "uuid": "4bc8bd8c1a67eab6773174d11c515696",
        "title": "酬杨侍郎凭见寄",
        "author": "刘禹锡",
        "content": "翔鸾阙底谢皇恩，缨上沧浪旧水痕。\n疎傅挥金忽相忆，远擎长句与招魂。",
        "dynasty": "唐",
        "collection_info": null
    },
    {
        "uuid": "9389d58aea8ab4abacaaa47f53fe2d75",
        "title": "酬马大夫登洭口戍见寄",
        "author": "刘禹锡",
        "content": "新辞将印拂朝缨，临水登山四体轻。\n犹念天涯未归客，瘴云深处守孤城。",
        "dynasty": "唐",
        "collection_info": null
    },
    {
        "uuid": "de296a62f194f24ac3ee12915911b93b",
        "title": "荅杨八敬之绝句",
        "author": "刘禹锡",
        "content": "饱霜孤竹声偏切，带火焦桐韵本悲。\n今日知音一留听，是君心事不平时。",
        "dynasty": "唐",
        "collection_info": null
    },
    {
        "uuid": "7593b18664193b68d00561b613fd3f97",
        "title": "重寄表臣二首 一",
        "author": "刘禹锡",
        "content": "对酒临流奈别何，君今已醉我蹉跎。\n分明记取星星鬓，他日相逢应更多。",
        "dynasty": "唐",
        "collection_info": null
    },
    {
        "uuid": "5646bf2862a7ca6f1449d1ec2ada1246",
        "title": "重寄表臣二首 二",
        "author": "刘禹锡",
        "content": "世间人事有何穷，过后思量尽是空。\n早晚同归洛阳陌，卜隣须近祝鸡翁。",
        "dynasty": "唐",
        "collection_info": null
    },
    {
        "uuid": "a6d72ae8883b20e0cdaddeea4a21b271",
        "title": "重寄绝句",
        "author": "刘禹锡",
        "content": "淮西既是平安地，鸦路今无羽檄飞。\n闻道唐州最清静，战场耕尽野花稀。",
        "dynasty": "唐",
        "collection_info": null
    },
    {
        "uuid": "29a2706fba11726e6697945d2e8d87a6",
        "title": "酬杨八副使将赴湖南途中见寄一绝",
        "author": "刘禹锡",
        "content": "知逐征南冠楚材，远劳书信到阳台。\n明朝若上君山上，一道巴江自此来。",
        "dynasty": "唐",
        "collection_info": null
    },
    {
        "uuid": "02031f31787da4a121fc8409fbaf9f30",
        "title": "遥和韩睦州元相公二君子",
        "author": "刘禹锡",
        "content": "玉人紫绶相辉映，却要霜鬚一两茎。\n其奈无成空老去，每临明镜若为情。",
        "dynasty": "唐",
        "collection_info": null
    },
    {
        "uuid": "239f976a7c2a52fc78f1cd670525055f",
        "title": "吴兴敬郎中见惠斑竹杖兼示一绝聊以谢之",
        "author": "刘禹锡",
        "content": "一茎炯炯琅玕色，数节重重玳瑁文。\n挂到高山未登处，青云路上愿逢君。",
        "dynasty": "唐",
        "collection_info": null
    },
    {
        "uuid": "5b921b7534a4f434e84a68669adfc5e1",
        "title": "奉和裴令公夜宴",
        "author": "刘禹锡",
        "content": "天下苍生望不休，东山虽有但时游。\n从来海上仙桃树，肯逐人间风露秋。",
        "dynasty": "唐",
        "collection_info": null
    },
    {
        "uuid": "59d5d4f882be4b48b8a460f4371ec057",
        "title": "秋夜安国观闻笙",
        "author": "刘禹锡",
        "content": "织女分明银汉秋，桂枝梧叶共飕飗。\n月露满庭人寂寂，霓裳一曲在高楼。",
        "dynasty": "唐",
        "collection_info": null
    },
    {
        "uuid": "eb5204d7aa3e7762df12b14071fe87c8",
        "title": "酬仆射牛相公晋国池上别后至甘棠馆忽梦同游因成口号见寄",
        "author": "刘禹锡",
        "content": "已嗟池上别魂惊，忽报梦中携手行。\n此夜独归还乞梦，老人无睡到天明。",
        "dynasty": "唐",
        "collection_info": null
    },
    {
        "uuid": "13722150678aedbb374e10e275bbce50",
        "title": "裴侍郎大尹雪中遗酒一壶兼示眼疾平一绝有闲行把酒之句斐然仰酬",
        "author": "刘禹锡",
        "content": "卷尽轻云月更明，金箆不用且闲行。\n若倾家酿招来客，何必池塘春草生。",
        "dynasty": "唐",
        "collection_info": null
    },
    {
        "uuid": "2ea9ffa992cbc2477b2b4ba7a7619380",
        "title": "和滑州李尚书上巳忆江南禊事",
        "author": "刘禹锡",
        "content": "白马津头春日迟，沙州归鴈拂旌旗。\n柳营唯有军中戏，不似江南三月时。",
        "dynasty": "唐",
        "collection_info": null
    },
    {
        "uuid": "af77e869f1d6aacbc50031b17e38f2cb",
        "title": "酬柳柳州家鸡之赠",
        "author": "刘禹锡",
        "content": "日日临池弄小雏，还思写论付官奴。\n柳家新样元和脚，且尽畺芽敛手徒。",
        "dynasty": "唐",
        "collection_info": null
    },
    {
        "uuid": "34aa4de6dabae02d8643ebfbda8002a7",
        "title": "荅前篇",
        "author": "刘禹锡",
        "content": "小儿弄笔不能嗔，涴壁书窗且当勤。\n闻彼梦熊犹未兆，女中谁是卫夫人。",
        "dynasty": "唐",
        "collection_info": null
    },
    {
        "uuid": "e86525ec0601a3b0d15f5c7752c07b62",
        "title": "荅后篇",
        "author": "刘禹锡",
        "content": "昔日慵工记姓名，远劳辛苦写西京。\n近来渐有临池兴，为报元常欲抗行。",
        "dynasty": "唐",
        "collection_info": null
    },
    {
        "uuid": "33f25111f70043601482b6cd6bf8d372",
        "title": "重荅柳柳州",
        "author": "刘禹锡",
        "content": "弱冠同怀长者忧，临岐回想尽悠悠。\n耦耕若便遗身老，黄髮相看万事休。",
        "dynasty": "唐",
        "collection_info": null
    },
    {
        "uuid": "33635a995ca693d8568d16ccd877fada",
        "title": "登清晖楼",
        "author": "刘禹锡",
        "content": "浔阳江色潮添满，彭蠡秋声鴈送来。\n南望庐山千万仞，共夸新出栋梁材。",
        "dynasty": "唐",
        "collection_info": null
    },
    {
        "uuid": "9c83efffd2d7c68615e5f18b754b50ef",
        "title": "赴和州于武昌县再遇毛仙翁十八兄因成一绝",
        "author": "刘禹锡",
        "content": "武昌山下蜀江东，重向仙舟见葛洪。\n又得案前亲礼拜，大罗天诀玉函封。",
        "dynasty": "唐",
        "collection_info": null
    },
    {
        "uuid": "dad74e66caf0f0cb64f710331368dc41",
        "title": "寄毘陵杨给事三首 一",
        "author": "刘禹锡",
        "content": "挥毫起制来东省，蹑足修名谒外台。\n好着櫜鞬莫惆怅，出文入武是全才。",
        "dynasty": "唐",
        "collection_info": null
    },
    {
        "uuid": "19580bac6909a3cd2f6929a6aca5dcca",
        "title": "寄毘陵杨给事三首 二",
        "author": "刘禹锡",
        "content": "曾主鱼书轻刺史，今朝自请左鱼来。\n青云直上无多地，却要斜飞取势回。",
        "dynasty": "唐",
        "collection_info": null
    },
    {
        "uuid": "28ccfca883b372d29c941694396e8328",
        "title": "寄毘陵杨给事三首 三",
        "author": "刘禹锡",
        "content": "东城南陌昔同游，坐上无人第二流。\n屈指如今已零落，且须欢喜作邻州。",
        "dynasty": "唐",
        "collection_info": null
    },
    {
        "uuid": "43d559a0c9af8906bbe2fc9358d38c9e",
        "title": "陪崔大尚书及诸阁老宴杏园",
        "author": "刘禹锡",
        "content": "更将何面上春台，白事无成老又催。\n唯有落花无俗态，不嫌憔悴满头来。",
        "dynasty": "唐",
        "collection_info": null
    },
    {
        "uuid": "2e67e87f87aa588be745c5554850e561",
        "title": "曹刚",
        "author": "刘禹锡",
        "content": "大弦嘈囋小弦清，喷雪含风意思生。\n一听曹刚弹薄媚，人生不合出京城。",
        "dynasty": "唐",
        "collection_info": null
    },
    {
        "uuid": "a001d1944fa9efb16e9d0bee97b2e215",
        "title": "寄湖州韩中丞",
        "author": "刘禹锡",
        "content": "老郎日日忧苍鬓，远守年年厌白苹。\n终日相思不相见，长频相见是何人。",
        "dynasty": "唐",
        "collection_info": null
    },
    {
        "uuid": "4948dc9cd0938e2639b3b41862af05df",
        "title": "杨柳枝",
        "author": "刘禹锡",
        "content": "杨子江头烟景迷，隋家宫树拂金堤。\n嵯峨犹有当时色，半蘸波中水鸟栖。",
        "dynasty": "唐",
        "collection_info": null
    },
    {
        "uuid": "75ea46bf149e7a408aa02fb4a2b09a20",
        "title": "田顺郎歌",
        "author": "刘禹锡",
        "content": "清歌不是世间音，玉殿尝闻称主心。\n唯有顺郎全学得，一声飞出九重深。",
        "dynasty": "唐",
        "collection_info": null
    },
    {
        "uuid": "2d4b834d25641a589a500342ed604966",
        "title": "夜闻商人船中筝",
        "author": "刘禹锡",
        "content": "大艑高帆一百尺，新声促柱十三弦。\n扬州市裏商人女，来占江西明月天。",
        "dynasty": "唐",
        "collection_info": null
    },
    {
        "uuid": "da52fcb95bb8a5adff506693eaeff70a",
        "title": "闻道士弹思归引",
        "author": "刘禹锡",
        "content": "仙公一奏思归引，逐客初闻自泫然。\n莫怪殷勤悲此曲，越声长苦已三年。",
        "dynasty": "唐",
        "collection_info": null
    },
    {
        "uuid": "560c628364deb06e80b3d5fab50ce71a",
        "title": "喜康将军见访",
        "author": "刘禹锡",
        "content": "谪君愁寂似幽栖，百草当门茅舍低。\n夜猎将军忽相访，鹧鸪惊起绕篱啼。",
        "dynasty": "唐",
        "collection_info": null
    },
    {
        "uuid": "0bd2d2f9e7c8269ea4e98765d25cb979",
        "title": "赠刘景擢第",
        "author": "刘禹锡",
        "content": "湘中才子是刘郎，望在长沙住桂阳。\n昨日鸿都新上第，五陵年少让清光。",
        "dynasty": "唐",
        "collection_info": null
    },
    {
        "uuid": "d6d07e1f67280ee431f4a0138f891628",
        "title": "赴连山途次德宗山陵寄张员外",
        "author": "刘禹锡",
        "content": "常时并冕奉天颜，委佩低簪彩仗间。\n今日独来张乐地，万重云水望桥山。",
        "dynasty": "唐",
        "collection_info": null
    },
    {
        "uuid": "5d8792c9593f8a30c51d91b9c4e028cf",
        "title": "尝茶",
        "author": "刘禹锡",
        "content": "生拍芳丛鹰觜芽，老郎封寄谪仙家。\n今宵更有湘江月，照出菲菲满盌花。",
        "dynasty": "唐",
        "collection_info": null
    },
    {
        "uuid": "e903b9dec7eb21a770518370467eb481",
        "title": "梁国祠",
        "author": "刘禹锡",
        "content": "梁国三郎威德尊，女巫箫鼓走乡村。\n万家长见空山上，雨气苍茫生庙门。",
        "dynasty": "唐",
        "collection_info": null
    },
    {
        "uuid": "52ce5b38e04090ba4bacc19c5093ed64",
        "title": "望洞庭",
        "author": "刘禹锡",
        "content": "湖光秋月两相和，潭面无风镜未磨。\n遥望洞庭山水翠，白银盘裏一青螺。",
        "dynasty": "唐",
        "collection_info": null
    },
    {
        "uuid": "1a48321fcbca58da9c52a463ac0a4f86",
        "title": "杨柳枝",
        "author": "刘禹锡",
        "content": "春江一曲柳千条，二十年前旧板桥。\n曾与美人桥上别，恨无消息到今朝。",
        "dynasty": "唐",
        "collection_info": null
    },
    {
        "uuid": "bb3b4cecc53662dea013e586428762bb",
        "title": "楼上",
        "author": "刘禹锡",
        "content": "江上楼高二十梯，梯梯登徧与云齐。\n人从别浦经年去，天向平芜尽处低。",
        "dynasty": "唐",
        "collection_info": null
    },
    {
        "uuid": "984bdc655f6f18730c63c34180e5ce99",
        "title": "洛滨病卧户部李侍郎见惠药物谑以文星之句斐然仰谢",
        "author": "刘禹锡",
        "content": "隐几支颐对落晖，故人书信到柴扉。\n周南留滞商山老，星象如今属少微。",
        "dynasty": "唐",
        "collection_info": null
    },
    {
        "uuid": "99ff4c6f07fa99c4a9b40044cb282b57",
        "title": "故洛城古墙",
        "author": "刘禹锡",
        "content": "粉落椒飞知几春，风吹雨洒旋成尘。\n莫言一片危基在，犹过无穷来往人。",
        "dynasty": "唐",
        "collection_info": null
    },
    {
        "uuid": "f5782b4c9a4db1cbefda03fd847272ee",
        "title": "句",
        "author": "刘禹锡",
        "content": "湖上收宿雨，故国思如此。\n若为天外心，东屯沧海阔。\n南让洞庭宽，翠粒照晴露。\n银花垂院牓，翠羽撼绦铃。",
        "dynasty": "唐",
        "collection_info": null
    },
    {
        "uuid": "91232f64d853355bd16d71439b6982e0",
        "title": "山亭怀古",
        "author": "张弘靖",
        "content": "丛石依古城，悬泉洒清池。\n高低袤丈内，衡霍相蔽亏。\n归田竟何因，为郡岂所宜。\n谁能辨人野，寄适聊在斯。",
        "dynasty": "唐",
        "collection_info": null
    },
    {
        "uuid": "fb1cf8b5dbbb945ac6bc1b834dbfa128",
        "title": "和张相公太原山亭怀古诗",
        "author": "韩察",
        "content": "公府政多暇，思与仁智全。\n为山想岩穴，引水听潺湲。\n轩冕迹自逸，尘俗无由牵。\n苍生方瞩望，讵得赋归田。",
        "dynasty": "唐",
        "collection_info": null
    },
    {
        "uuid": "81598224f8f1f1dc7bfbd75d8592e07c",
        "title": "和张相公太原山亭怀古诗",
        "author": "崔恭",
        "content": "高情乐闲放，寄迹山水中。\n朝霞铺座右，虚白贮清风。\n潜窦激飞泉，石路跻且崇。\n步武有胜概，不与俗情同。",
        "dynasty": "唐",
        "collection_info": null
    },
    {
        "uuid": "00b535069008544dd7c6faa1b7cc5a41",
        "title": "和张相公太原山亭怀古诗",
        "author": "陆瀍",
        "content": "激水泻飞瀑，寄怀良在兹。\n如何谢安石，要结东山期。\n入座兰蕙馥，当轩松桂滋。\n于焉悟幽道，境寂心自怡。",
        "dynasty": "唐",
        "collection_info": null
    },
    {
        "uuid": "2d023f7a073da758a20fe26384768a90",
        "title": "和张相公太原亭怀古诗",
        "author": "胡[证]",
        "content": "飞泉天台状，峭石蓬莱姿。\n潺湲与青翠，咫尺当幽奇。\n居然尽精道，得以书妍词。\n岂无他山胜，懿此清轩墀。",
        "dynasty": "唐",
        "collection_info": null
    },
    {
        "uuid": "ba84eb0a701738f26b992ea83a982433",
        "title": "句",
        "author": "胡[证]",
        "content": "诗书入京国，旌斾过乡关。",
        "dynasty": "唐",
        "collection_info": null
    },
    {
        "uuid": "5ab944b8a55664a6bce41c95208ade5e",
        "title": "和太原山亭怀古诗",
        "author": "张贾",
        "content": "中庭起崖谷，漱玉下涟漪。\n丹丘谁云远，寓象得心期。\n岂不贵钟鼎，至怀在希夷。\n唯当蓬莱阁，灵凤復来仪。",
        "dynasty": "唐",
        "collection_info": null
    },
    {
        "uuid": "9eaa570d23abeda77bab08bb0a6c1844",
        "title": "和裴司空答张秘书赠马诗",
        "author": "张贾",
        "content": "阁下从容旧客卿，寄来骏马赏高情。\n任追烟景骑仍醉，知有文章倚便成。\n步步自怜春日影，萧萧犹起朔风声。\n须知上宰吹嘘意，送入天门上路行。",
        "dynasty": "唐",
        "collection_info": null
    },
    {
        "uuid": "f23a9e3c283254003addada8161675cf",
        "title": "句",
        "author": "张贾",
        "content": "夫子生知者，相期妙理中。",
        "dynasty": "唐",
        "collection_info": null
    },
    {
        "uuid": "4edc135df3b5f77d930cf9a0c4efc783",
        "title": "吴兴三绝",
        "author": "张文规",
        "content": "苹洲须觉池沼俗，苎布直胜罗纨轻。\n清风楼下草初出，明月峡中茶始生。\n吴兴三绝不可舍，劝子强为吴会行。",
        "dynasty": "唐",
        "collection_info": null
    },
    {
        "uuid": "c8c458db0adec104c0042f6fa4737fdd",
        "title": "湖州贡焙新茶",
        "author": "张文规",
        "content": "凤辇寻春半醉回，僊娥进水御帘开。\n牡丹花笑金钿动，传奏吴兴紫笋来。",
        "dynasty": "唐",
        "collection_info": null
    },
    {
        "uuid": "7f7450ed4cd7b2618f4a5f94b0952423",
        "title": "句",
        "author": "张文规",
        "content": "谁云隼旟吏，长对虎头岩。",
        "dynasty": "唐",
        "collection_info": null
    },
    {
        "uuid": "a053a793f5451657499582e809ad82eb",
        "title": "缑山鹤",
        "author": "张仲素",
        "content": "羽客骖仙鹤，将飞驻碧山。\n映松残雪在，度岭片云还。\n清唳因风远，高姿对水闲。\n笙歌忆天上，城郭叹人间。\n几变霜毛洁，方殊藻质斑。\n迢迢烟路逸，奋翮讵能攀。",
        "dynasty": "唐",
        "collection_info": null
    },
    {
        "uuid": "d8a2fdb856fbdd6dacf7a1082b8f87b3",
        "title": "夜闻洛滨吹笙",
        "author": "张仲素",
        "content": "王子千年后，笙音五夜闻。\n逶迤绕清洛，断续下仙云。\n泄泄飘难定，啾啾曲未分。\n松风助幽律，波月动轻文。\n凤管听何远，鸾声若在羣。\n暗空思羽盖，余气自氛氲。",
        "dynasty": "唐",
        "collection_info": null
    },
    {
        "uuid": "fce1f4577cee4a816bff61442931eb1f",
        "title": "上元日听太清宫步虚",
        "author": "张仲素",
        "content": "仙客开金箓，元辰会玉京。\n灵歌宾紫府，雅韵出层城。\n磬杂音徐彻，风飘响更清。\n纡余空外尽，断续听中生。\n舞鹤纷将集，流云住未行。\n谁知九陌上，尘俗仰遗声。",
        "dynasty": "唐",
        "collection_info": null
    },
    {
        "uuid": "cf7e31f2e859c371fcfaa8f0284c5309",
        "title": "玉绳低建章",
        "author": "张仲素",
        "content": "迢迢玉绳下，芒彩正阑干。\n稍復临鳷鹊，方疑近露寒。\n微明连粉堞，的皪映仙盘。\n横接河流照，低将夜色残。\n天榆随影没，宫树与光攒。\n遐想西垣客，长吟欲罢难。",
        "dynasty": "唐",
        "collection_info": null
    },
    {
        "uuid": "75b2b38ca901b27eed8d69a711511d0d",
        "title": "寒云轻重色",
        "author": "张仲素",
        "content": "佳期当可许，託思望云端。\n鳞影朝犹落，繁阴暮自寒。\n因风方袅袅，间石已漫漫。\n隐映看鸿度，霏微觉树攒。\n凝空多似黛，引素乍如纨。\n每向愁中览，含毫欲状难。",
        "dynasty": "唐",
        "collection_info": null
    },
    {
        "uuid": "60a11ce2c18c771af41192e4e752c1e2",
        "title": "圣明乐",
        "author": "张仲素",
        "content": "九陌祥烟合，千春瑞月明。\n宫花将苑柳，先发凤皇城。",
        "dynasty": "唐",
        "collection_info": null
    },
    {
        "uuid": "6ae58eee619e0109d07b30e99a1ebf87",
        "title": "献寿词",
        "author": "张仲素",
        "content": "玉帛殊方至，歌钟比屋闻。\n华夷今一贯，同贺圣朝君。",
        "dynasty": "唐",
        "collection_info": null
    },
    {
        "uuid": "d435bc40d0305c492e1a30d10c791f74",
        "title": "宫中乐五首 一",
        "author": "张仲素",
        "content": "网户交如绮，纱窗薄似烟。\n乐吹天上曲，人是月中仙。",
        "dynasty": "唐",
        "collection_info": null
    },
    {
        "uuid": "81e88e1db22bb10c19f4546ca6b81626",
        "title": "宫中乐五首 二",
        "author": "张仲素",
        "content": "翠匣开寒镜，珠钗挂步摇。\n妆成祗畏晓，更漏促春宵。",
        "dynasty": "唐",
        "collection_info": null
    },
    {
        "uuid": "d7c3f86b2d5ff1defa3b6a5c135ae6a2",
        "title": "宫中乐五首 三",
        "author": "张仲素",
        "content": "红果瑶池实，金盘露井冰。\n甘泉将避暑，台殿晓光凝。",
        "dynasty": "唐",
        "collection_info": null
    },
    {
        "uuid": "f7df02d02b409940d60fcd8747611915",
        "title": "宫中乐五首 四",
        "author": "张仲素",
        "content": "月采浮鸾殿，砧声隔凤楼。\n笙歌临水槛，红烛乍迎秋。",
        "dynasty": "唐",
        "collection_info": null
    },
    {
        "uuid": "be410249c52574846cc5e6f45ee9c7d3",
        "title": "宫中乐五首 五",
        "author": "张仲素",
        "content": "奇树留寒翠，神池结夕波。\n黄山一夜雪，渭水泻声多。",
        "dynasty": "唐",
        "collection_info": null
    },
    {
        "uuid": "ecb8aa714b554f81943cdc09672d52c6",
        "title": "春游曲三首 一",
        "author": "张仲素",
        "content": "烟柳飞轻絮，风榆落小钱。\n蒙蒙百花裏，罗绮竞秋韆。",
        "dynasty": "唐",
        "collection_info": null
    },
    {
        "uuid": "b90d7a6eaf5d2a6bcfc58516c2c63dcd",
        "title": "春游曲三首 二",
        "author": "张仲素",
        "content": "骋望登香阁，争高下砌台。\n林间踏青去，席上寄笺来。",
        "dynasty": "唐",
        "collection_info": null
    },
    {
        "uuid": "ea62a9a4247ecbaa4720d53972e4870d",
        "title": "春游曲三首 三",
        "author": "张仲素",
        "content": "行乐三春节，林花百和香。\n当年重意气，先占鬬鸡场。",
        "dynasty": "唐",
        "collection_info": null
    },
    {
        "uuid": "b14ec06036dd75ea570649bb55308810",
        "title": "春闺思",
        "author": "张仲素",
        "content": "袅袅城边柳，青青陌上桑。\n提笼忘采叶，昨夜梦渔阳。",
        "dynasty": "唐",
        "collection_info": null
    },
    {
        "uuid": "0239b9a0a109d315f9660ce460165d07",
        "title": "春江曲二首 一",
        "author": "张仲素",
        "content": "家寄征河岸，征人几岁游。\n不如潮水信，每日到沙头。",
        "dynasty": "唐",
        "collection_info": null
    },
    {
        "uuid": "45d1eb058eb22d0d1a865b8cefd288fb",
        "title": "春江曲二首 二",
        "author": "张仲素",
        "content": "乘晓南湖去，参差迭浪横。\n前洲在何处，霜裏鴈嘤嘤。",
        "dynasty": "唐",
        "collection_info": null
    },
    {
        "uuid": "10fef8c144bdc3473d1b1b35f80b22ee",
        "title": "太平词",
        "author": "张仲素",
        "content": "圣德超千古，皇威静四方。\n苍生今息战，无事觉时良。",
        "dynasty": "唐",
        "collection_info": null
    },
    {
        "uuid": "902acca17656a1ce73cf4e282fdb5d1d",
        "title": "陇上行",
        "author": "张仲素",
        "content": "行到黄云陇，唯闻羌戍鼙。\n不如山下水，犹得任东西。",
        "dynasty": "唐",
        "collection_info": null
    },
    {
        "uuid": "62ead98f5cc5281216e8d6627b443b21",
        "title": "思君恩",
        "author": "张仲素",
        "content": "紫禁香如雾，青天月似霜。\n云韶何处奏，祗是在朝阳。",
        "dynasty": "唐",
        "collection_info": null
    },
    {
        "uuid": "bcf5389b0993cf323d6ee85ad2903c61",
        "title": "王昭君",
        "author": "张仲素",
        "content": "仙娥今下嫁，骄子自同和。\n劒戟归田尽，牛羊绕塞多。",
        "dynasty": "唐",
        "collection_info": null
    },
    {
        "uuid": "99878ffd4fa8da92955e2aee3aedc70c",
        "title": "秋夜曲",
        "author": "张仲素",
        "content": "丁丁漏水夜何长，漫漫轻云露月光。\n秋逼暗虫通夕响，征衣未寄莫飞霜。",
        "dynasty": "唐",
        "collection_info": null
    },
    {
        "uuid": "f09c5800f47c789de688424ffeb15df6",
        "title": "秋思赠远",
        "author": "张仲素",
        "content": "博山沉燎绝余香，兰烬金檠怨夜长。\n为问青青河畔草，几回经雨復经霜。",
        "dynasty": "唐",
        "collection_info": null
    },
    {
        "uuid": "e204e4563af8849366a3278838e11120",
        "title": "塞上曲",
        "author": "张仲素",
        "content": "卷斾生风喜气新，早持龙节静边尘。\n汉家天子图麟阁，身是当今第一人。",
        "dynasty": "唐",
        "collection_info": null
    },
    {
        "uuid": "5c11836b1ca4c5b1f5b39b2f5176ca07",
        "title": "塞下曲五首 一",
        "author": "张仲素",
        "content": "三戍渔阳再渡辽，骍弓在臂劒横腰。\n匈奴似若知名姓，休傍阴山更射雕。",
        "dynasty": "唐",
        "collection_info": null
    },
    {
        "uuid": "163564fd0ae63283f03226bd39ad538d",
        "title": "塞下曲五首 二",
        "author": "张仲素",
        "content": "猎马千行鴈几双，燕然山下碧油幢。\n传声漠北单于破，火照旌旗夜受降。",
        "dynasty": "唐",
        "collection_info": null
    },
    {
        "uuid": "d15fcc114885c60c5d9dc8d9fe2d346d",
        "title": "塞下曲五首 三",
        "author": "张仲素",
        "content": "朔雪飘飘开鴈门，平沙历乱卷蓬根。\n功名耻计擒生数，直斩楼兰报国恩。",
        "dynasty": "唐",
        "collection_info": null
    },
    {
        "uuid": "69f3e057fe513b19e0dbe3da3a434a5e",
        "title": "塞下曲五首 四",
        "author": "张仲素",
        "content": "陇水潺湲陇树秋，征人到此泪双流。\n乡关万里无因见，西戍河源早晚休。",
        "dynasty": "唐",
        "collection_info": null
    },
    {
        "uuid": "b3a4c29c0f78bb8da12e30d4ba14a113",
        "title": "塞下曲五首 五",
        "author": "张仲素",
        "content": "阴碛茫茫塞草肥，桔槔烽上暮云飞。\n交河北望天连海，苏武曾将汉节归。",
        "dynasty": "唐",
        "collection_info": null
    },
    {
        "uuid": "7ac5a27a103434acf46a53c71fa47a1c",
        "title": "秋思二首 一",
        "author": "张仲素",
        "content": "碧窗斜日蔼深晖，愁听寒螀泪湿衣。\n梦裏分明见关塞，不知何路向金微。",
        "dynasty": "唐",
        "collection_info": null
    },
    {
        "uuid": "2bed66e2a2252746e0f8bcabf1ddd6c4",
        "title": "秋思二首 二",
        "author": "张仲素",
        "content": "秋天一夜静无云，断续鸿声到晓闻。\n欲寄征衣问消息，居延城外又移军。",
        "dynasty": "唐",
        "collection_info": null
    },
    {
        "uuid": "05b69c20cd961d49c27e702aa91747af",
        "title": "汉苑行二首",
        "author": "张仲素",
        "content": "回鴈高飞太液池，新花低发上林枝。\n年光到处皆堪赏，春色人间总不知。",
        "dynasty": "唐",
        "collection_info": null
    },
    {
        "uuid": "34ac88af875c0567cc5308734c89d1a7",
        "title": "汉苑行二首 二",
        "author": "张仲素",
        "content": "春风淡荡景悠悠，莺啭高枝燕入楼。\n千步回廊闻凤吹，珠帘处处上银钩。",
        "dynasty": "唐",
        "collection_info": null
    },
    {
        "uuid": "322bbb7b4ef6acba163f9291b18469c8",
        "title": "天马辞二首 一",
        "author": "张仲素",
        "content": "天马初从渥水来，郊歌曾唱得龙媒。\n不知玉塞沙中路，苜蓿残花几处开。",
        "dynasty": "唐",
        "collection_info": null
    },
    {
        "uuid": "d0255912e3052e8eba156b76cdad1afd",
        "title": "天马辞二首 二",
        "author": "张仲素",
        "content": "躞蹀宛驹齿未齐，摐金喷玉向风嘶。\n来时欲尽金河道，猎猎轻风在碧蹄。",
        "dynasty": "唐",
        "collection_info": null
    },
    {
        "uuid": "a6a7004cb96b0c57ae13ecbeea595319",
        "title": "燕子楼诗三首 一",
        "author": "张仲素",
        "content": "楼上残灯伴晓霜，独眠人起合欢床。\n相思一夜情多少，地角天涯不是长。",
        "dynasty": "唐",
        "collection_info": null
    },
    {
        "uuid": "3d036bfcf07110ed6be94467837e1f62",
        "title": "燕子楼诗三首 二",
        "author": "张仲素",
        "content": "北邙松栢锁愁烟，燕子楼人思悄然。\n自埋劒履歌尘散，红袖香消已十年。",
        "dynasty": "唐",
        "collection_info": null
    },
    {
        "uuid": "f60c4e4f07471c49bd344889a5abdef8",
        "title": "燕子楼诗三首 三",
        "author": "张仲素",
        "content": "适看鸿鴈岳阳回，又覩玄禽逼社来。\n瑶瑟玉箫无意绪，任从蛛网任从灰。",
        "dynasty": "唐",
        "collection_info": null
    },
    {
        "uuid": "0f9aaf2a121f13cd4ee22136b993f0d5",
        "title": "赋得冬日可爱",
        "author": "庾承宣",
        "content": "宿雾开天霁，寒郊见初日。\n林疎照逾远，冰轻影微出。\n岂假阳和气，暂忘玄冬律。\n愁抱望自宽，羁情就如失。\n欣欣事几许，曈曈状非一。\n倾心倘知期，良愿自兹毕。",
        "dynasty": "唐",
        "collection_info": null
    },
    {
        "uuid": "847a10c8fe2460c123792ff5954cc659",
        "title": "赠毛仙翁",
        "author": "郑澣",
        "content": "至道无名，至人长生。\n爰观绘事，以挹真形。\n方口渥丹，浓眉刷青。\n松姿本秀，鹤质自轻。\n道德神仙，内蕴心灵。\n红肌丝髮，外彰华精。\n色如含芳，貌若和光。\n胚浑造化，含吐阴阳。\n吾闻安期，隐见不常。\n或在世间，或游上苍。\n猗欤真人，得非后身。\n写此仙骨，久而不磷。\n皎皎明眸，瞭然如新。\n蔼蔼童颜，的然如春。\n金石可并，丹青不冺。\n通天台上，有见常人。\n俗士观瞻，方悟幽尘。\n君子图之，敬兮如神。",
        "dynasty": "唐",
        "collection_info": null
    },
    {
        "uuid": "e0a1d4cb0fdb34e86b326f8d9ce5ad3b",
        "title": "和李德裕游汉州房公湖二首 一",
        "author": "郑澣",
        "content": "太尉留琴地，时移重可寻。\n徽弦一掩抑，风月助登临。\n荣驻青油骑，高张白雪音。\n秖言酬唱美，良史记王箴。",
        "dynasty": "唐",
        "collection_info": null
    },
    {
        "uuid": "4f406f89eaa1acd2554f18bd4cdfa60f",
        "title": "和李德裕游汉州房公湖二首 二",
        "author": "郑澣",
        "content": "静对烟波夕，犹思栋宇青。\n卧龙空有处，驯鸟独忘情。\n顾步襟期远，参差物象横。\n自宜雕乐石，爽气际青城。",
        "dynasty": "唐",
        "collection_info": null
    },
    {
        "uuid": "41c789474c7db99cd4c8d19463873c69",
        "title": "中书相公任兵部侍郎日后阁植四松逾数年澣忝此官因献拙什",
        "author": "郑澣",
        "content": "丞相当时植，幽襟对此开。\n人知舟檝器，天假栋梁材。\n错落龙鳞出，䙰褷鹤翅迴。\n重阴罗武库，细响静山台。\n得地公堂裏，移根涧水隈。\n吴臣梦寐远，秦岳岁年摧。\n转觉飞缨缪，何因继组来。\n几寻珠履迹，愿比角弓培。\n栢悦犹依社，星高久照台。\n后凋应共操，无復问良媒。",
        "dynasty": "唐",
        "collection_info": null
    },
    {
        "uuid": "7200555ff18fb287ec6e3de4fdd54ec8",
        "title": "和李德裕房公旧竹亭闻琴",
        "author": "郑澣",
        "content": "石室寒飙惊，孙枝雅器裁。\n坐来山水操，玄断吊遗埃。",
        "dynasty": "唐",
        "collection_info": null
    },
    {
        "uuid": "3d50f188000a98da19a65e02f17473cd",
        "title": "句",
        "author": "郑澣",
        "content": "但虑彩色污，无虞臂胛肥。",
        "dynasty": "唐",
        "collection_info": null
    },
    {
        "uuid": "56aee5115fc66755284f59338a39c720",
        "title": "游栖霞寺",
        "author": "张彙",
        "content": "跻险入幽林，翠微含竹殿。\n泉声无休歇，山色时隐见。\n潮来杂风雨，梅落成霜霰。\n一从方外游，顿觉尘心变。",
        "dynasty": "唐",
        "collection_info": null
    },
    {
        "uuid": "3ac04ff10e5c4703aec38195dc0d0bf8",
        "title": "春风扇微和",
        "author": "张彙",
        "content": "木德生和气，微微入曙风。\n暗催南向叶，渐翥北归鸿。\n澹荡侵冰谷，悠扬转蕙丛。\n拂尘迴广路，泛籁过遥空。\n暖上烟光际，云移律侯中。\n扶摇如可借，从此戾苍穹。",
        "dynasty": "唐",
        "collection_info": null
    },
    {
        "uuid": "9a462b1d1cb509b6ceba107646f15227",
        "title": "观藏冰",
        "author": "张彙",
        "content": "寒气方穷律，阴精正结冰。\n体坚风带壮，影素月临凝。\n冬赋凌人掌，春期命妇昇。\n凿来壶色彻，纳处镜光澄。\n鲁史曾留问，幽诗旧见称。\n同观里射享，王道颂还兴。",
        "dynasty": "唐",
        "collection_info": null
    },
    {
        "uuid": "f79ce1b0eed17df8cb68db867af61350",
        "title": "赋得春风扇微和",
        "author": "张彙",
        "content": "习习和风扇，悠悠淑气微。\n阳升知候改，律应喜春归。\n池柳晴初拆，林莺暖欲飞。\n川原浮彩翠，台馆动光辉。\n泛艳摇丹阙，扬芳入粉闱。\n发生当有分，枯朽幸因依。",
        "dynasty": "唐",
        "collection_info": null
    },
    {
        "uuid": "930e1d4a601f7a028b2c163cbcd5494b",
        "title": "金谷园怀古",
        "author": "张彙",
        "content": "缓步洛城下，轸怀金谷园。\n昔人随水逝，旧树逐春繁。\n冉冉摇风弱，菲菲裛露翻。\n歌台岂易见，舞袖乍如存。\n戏蝶香中起，流莺暗处喧。\n徒闻施锦帐，此地拥行轩。",
        "dynasty": "唐",
        "collection_info": null
    },
    {
        "uuid": "15334d309c49737766524dacd059bc03",
        "title": "句",
        "author": "张彙",
        "content": "应念路傍憔悴翼，昔年乔木幸同迁。",
        "dynasty": "唐",
        "collection_info": null
    },
    {
        "uuid": "471f0c397e19c6d36441e279f3ef5d91",
        "title": "立春日晓望三素云",
        "author": "李应",
        "content": "玄鸟初来日，灵仙望裏分。\n冰容朝上界，玉辇拥朝云。\n碧落流轻艳，红霓间綵文。\n带烟时缥缈，向斗更氤氲。\n髣髴随风驭，迢遥出晓雰。\n兹辰三见后，希得从元君。",
        "dynasty": "唐",
        "collection_info": null
    },
    {
        "uuid": "5a688e79d8182155b030e0c45baf380b",
        "title": "立春日晓望三素云",
        "author": "陈师穆",
        "content": "晴晓初春日，高心望素云。\n彩光浮玉辇，紫气隐元君。\n缥缈中天去，逍遥上界分。\n鸾骖攀不及，仙吹远难闻。\n礼候于斯覩，明循在解纷。\n人归悬想处，霞色自氛氲。",
        "dynasty": "唐",
        "collection_info": null
    },
    {
        "uuid": "e8765316c4700dec6f30375de475e86a",
        "title": "立春日晓望三素云",
        "author": "李季何",
        "content": "霭霭青春曙，飞仙驾五云。\n浮轮初缥缈，承盖下氤氲。\n薄影随风度，殊容向日分。\n羽毛纷共远，环佩杳犹闻。\n静合烟霞色，遥将鸾鹤羣。\n年年瞻此节，应许从元君。",
        "dynasty": "唐",
        "collection_info": null
    },
    {
        "uuid": "882d3efb084c14873971038c4d4c1499",
        "title": "春台晴望",
        "author": "李程",
        "content": "曲台送春目，景物丽新晴。\n霭霭烟收翠，忻忻木向荣。\n静看迟日上，闲爱野云平。\n风慢游丝转，天开远水明。\n登高尘虑息，观徼道心清。\n更有迁乔意，翩翩出谷莺。",
        "dynasty": "唐",
        "collection_info": null
    },
    {
        "uuid": "3c9adaa254bb442be36b5b83287180d4",
        "title": "玉壶冰",
        "author": "李程",
        "content": "琢玉性惟坚，成壶体更圆。\n虚心含众象，应物受寒泉。\n温润资天质，清贞禀自然。\n日融光乍散，雪照色逾鲜。\n至鉴功宁宰，无私照岂偏。\n明将水镜对，白与粉闱连。\n拂拭终为美，提携伫见传。\n勿令毫髮累，遗恨鲍公篇。",
        "dynasty": "唐",
        "collection_info": null
    },
    {
        "uuid": "ab5fd458c31e71c08b9108e495456f82",
        "title": "赋得竹箭有筠",
        "author": "李程",
        "content": "常爱凌寒竹，坚贞可喻人。\n能将先进礼，义与后凋邻。\n冉冉犹全节，青青尚有筠。\n陶钧二仪内，柯叶四时春。\n待凤花仍吐，停霜色更新。\n方持不易操，对此欲观身。",
        "dynasty": "唐",
        "collection_info": null
    },
    {
        "uuid": "19522f34a402518626ced1114a6427c9",
        "title": "观庆云图",
        "author": "李程",
        "content": "五云从表瑞，藻绘宛成图。\n柯叶何时改，丹青此不渝。\n非烟色尚丽，似盖状应殊。\n渥彩看犹在，轻阴望已无。\n方将遇翠幄，那羡起苍梧。\n欲识从龙处，今逢圣合符。",
        "dynasty": "唐",
        "collection_info": null
    },
    {
        "uuid": "8cc63c4c1c88f09a8adb7b4a9c77b557",
        "title": "赠毛仙翁",
        "author": "李程",
        "content": "茫茫尘累愧腥膻，强把蜉蝣望列仙。\n闲指紫霄峯下路，却归白鹿洞中天。\n吹箫凤去经何代，茹玉方传得几年。\n他日更来人世看，又应东海变桑田。",
        "dynasty": "唐",
        "collection_info": null
    },
    {
        "uuid": "2ba8ea615640614d88f30dd7db60c014",
        "title": "省试春台晴望",
        "author": "高弁",
        "content": "层台聊一望，遍赏帝城春。\n风暖闻啼鸟，冰开见跃鳞。\n晴山烟外翠，香蘂日边新。\n已变青门柳，初销紫陌尘。\n金汤千里国，车骑万方人。\n此处云霄近，凭高愿致身。",
        "dynasty": "唐",
        "collection_info": null
    },
    {
        "uuid": "dba82c14e3653ba5123cc77026c4d82d",
        "title": "霜菊",
        "author": "席夔",
        "content": "时令忽已变，行看被霜菊。\n可怜后时秀，当此凛风肃。\n淅沥翠枝翻，凄清金蘂馥。\n凝姿节堪重，澄艳景非淑。\n宁祛青女威，愿盈君子掬。\n持来泛罇酒，永以照幽独。",
        "dynasty": "唐",
        "collection_info": null
    },
    {
        "uuid": "2fcfbef8175e3e835f336ade1ba8650d",
        "title": "赋得竹箭有筠",
        "author": "席夔",
        "content": "共爱东南美，青青叹有筠。\n贞姿众木异，秀色四时均。\n枝叶当无改，风霜岂惮频。\n虚心如待物，劲节自留春。\n鲜润期栖凤，婵娟可并人。\n可怜初箨卷，粉泽更宜新。",
        "dynasty": "唐",
        "collection_info": null
    },
    {
        "uuid": "2ca8b676c682182c4c8c06988c489cd9",
        "title": "省试观庆云图",
        "author": "李行敏",
        "content": "缣素传休祉，丹青状庆云。\n非烟凝漠漠，似盖乍纷纷。\n尚驻从龙意，全舒捧日文。\n光因五色起，影向九霄分。\n裂素观嘉瑞，披图贺圣君。\n宁同窥汗漫，方此覩氛氲。",
        "dynasty": "唐",
        "collection_info": null
    },
    {
        "uuid": "acd52285ae153791693bfd077f4911ac",
        "title": "赋得冬日可爱",
        "author": "陈讽",
        "content": "寒日临清昼，寥天一望时。\n未消埋径雪，先暖读书帷。\n属思光难驻，舒情影若遗。\n晋臣曾比德，谢客昔言诗。\n散彩宁偏照，流阴信不追。\n余辉如可就，迴烛幸无私。",
        "dynasty": "唐",
        "collection_info": null
    },
    {
        "uuid": "8be6388ad42a1d9cce8191e87a7c7851",
        "title": "郡斋三月下旬作",
        "author": "崔护",
        "content": "春事日已歇，池塘旷幽寻。\n残红披独坠，嫩绿间浅深。\n偃仰捲芳褥，顾步爱新阴。\n谋春未及竟，夏初遽见侵。",
        "dynasty": "唐",
        "collection_info": null
    },
    {
        "uuid": "c1daa549370ffc31e7d3be54a8436a29",
        "title": "五月水边柳",
        "author": "崔护",
        "content": "结根挺涯涘，垂影覆清浅。\n睡脸寒未开，懒腰晴更软。\n摇空条已重，拂水带方展。\n似醉烟景凝，如愁月露泫。\n丝长鱼悞恐，枝弱禽惊践。\n长别几多情，含春任攀搴。",
        "dynasty": "唐",
        "collection_info": null
    },
    {
        "uuid": "376eefead16f678b78a5de69ae0356fa",
        "title": "三月五日陪裴大夫泛长沙东湖",
        "author": "崔护",
        "content": "上巳余风景，芳辰集远垧。\n綵舟浮泛荡，绣毂下娉婷。\n林树迴葱蒨，笙歌入杳冥。\n湖光迷翡翠，草色醉蜻蜓。\n鸟弄桐花日，鱼翻谷雨萍。\n从今留胜会，谁看画兰亭。",
        "dynasty": "唐",
        "collection_info": null
    },
    {
        "uuid": "13f9c7de860313eba33f29d0179e27c2",
        "title": "山鸡舞石镜",
        "author": "崔护",
        "content": "庐峯开石镜，人说舞山鸡。\n物象纤舞隐，禽情秖自迷。\n景当烟雾歇，心喜锦翎齐。\n宛转乌呈彩，婆娑凤欲栖。\n何言资羽族，在地得天倪。\n应笑翰音者，终朝饮败酰。",
        "dynasty": "唐",
        "collection_info": null
    },
    {
        "uuid": "06f9fd461f6ad0afcd360df2f80f1740",
        "title": "题都城南庄",
        "author": "崔护",
        "content": "去年今日此门中，人面桃花相映红。\n人面不知何处在，桃花依旧笑春风。",
        "dynasty": "唐",
        "collection_info": null
    },
    {
        "uuid": "f927b6e4ec0a813d950850107f27c5cc",
        "title": "晚鸡",
        "author": "崔护",
        "content": "黯黯严城罢鼓鼙，数声相续出寒栖。\n不嫌惊破纱窗梦，却恐为奴半夜啼。",
        "dynasty": "唐",
        "collection_info": null
    },
    {
        "uuid": "fdb35e22fb504cabb60dd5790795ef0a",
        "title": "赠药山高僧惟俨二首 一",
        "author": "李翱",
        "content": "练得身形似鹤形，千株松下两函经。\n我来问道无余说，云在青霄水在瓶。",
        "dynasty": "唐",
        "collection_info": null
    },
    {
        "uuid": "d976823e781726ebf80c77cb45531016",
        "title": "赠药山高僧惟俨二首 二",
        "author": "李翱",
        "content": "选得幽居惬野情，终年无送亦无迎。\n有时直上孤峯顶，月下披云啸一声。",
        "dynasty": "唐",
        "collection_info": null
    },
    {
        "uuid": "11849b880931d51e0cc891b3e8ed8e58",
        "title": "赠毛仙翁",
        "author": "李翱",
        "content": "紫霄仙客下三山，因救生灵到世间。\n龟鹤计年承甲子，冰霜为质驻童颜。\n韬藏休咎传真箓，变化荣枯试小还。\n从此便教尘骨贵，九霄云路愿追攀。",
        "dynasty": "唐",
        "collection_info": null
    },
    {
        "uuid": "9303e09ad29ccdafa46a53326f8f2d54",
        "title": "拜禹歌",
        "author": "李翱",
        "content": "惟天地之无穷兮，哀生人之常勤。\n往者吾弗及兮，来者吾弗闻。\n已而，已而。",
        "dynasty": "唐",
        "collection_info": null
    },
    {
        "uuid": "65a44c784077b4bc36c653d483e0b654",
        "title": "广庆寺",
        "author": "李翱",
        "content": "传者不足信，见景胜如闻。\n一水远赴海，两山高入云。\n鱼龙晴自戏，猿狖晚成羣。\n醉酒斜阳下，离心草自熏。",
        "dynasty": "唐",
        "collection_info": null
    },
    {
        "uuid": "99ad232c4e873e1bece00a582d8114ab",
        "title": "奉酬刘言史宴光风亭",
        "author": "李翱",
        "content": "闰余春早景沈沈，禊饮风亭恣赏心。\n红袖青娥留永夕，汉阴宁肯羡山阴。",
        "dynasty": "唐",
        "collection_info": null
    },
    {
        "uuid": "f772d8dddb9f85894a0ad0ffd55a26aa",
        "title": "戏赠诗",
        "author": "李翱",
        "content": "县君好砖渠，绕水恣行游。\n鄙性乐疎野，凿地便成沟。\n两岸值芳草，中央漾清流。\n所尚既不同，砖凿可自修。\n从他后人见，境趣谁为幽。",
        "dynasty": "唐",
        "collection_info": null
    },
    {
        "uuid": "431f408fcb991ab58b89e00791ddc64b",
        "title": "题浯溪石",
        "author": "皇甫湜",
        "content": "次山有文章，可惋只在碎。\n然长于指叙，约洁有余态。\n心语适相应，出句多分外。\n于诸作者间，拔戟成一队。\n中行虽富剧，粹美若可盖。\n子昂感遇佳，未若君雅裁。\n退之全而神，上与千载对。\n李杜才海翻，高下非可概。\n文与一气间，为物莫与大。\n先王路不荒，岂不仰吾辈。\n石屏立衙衙，溪口扬素濑。\n我思何人知，徙倚如有待。",
        "dynasty": "唐",
        "collection_info": null
    },
    {
        "uuid": "dc45b0118135dbcde2a42132c2df4342",
        "title": "石佛谷",
        "author": "皇甫湜",
        "content": "[澶漫]太行北，千里一块石。\n平腹有壑谷，深广数百尺。\n土僧何为者，老草毛髮白。\n寝处容身龛，足膝隐成迹。\n金僊琢灵象，相好倚北壁。\n花座五云扶，玉豪六虚射。\n文人留纪述，时事可辨析。\n鸟迹巧均分，龙骸极癯瘠。\n枯松间槎枿，猛兽恣腾掷。\n蛣𧎜虫食纵，悬垂露凝滴。\n精艺贯古今，穷岩谁爱惜。\n託师禅诵余，勿使尘埃积。",
        "dynasty": "唐",
        "collection_info": null
    },
    {
        "uuid": "81b2e254f783a9a90388cb4394f88487",
        "title": "出世篇",
        "author": "皇甫湜",
        "content": "生当为大丈夫，断羁罗，出泥涂。\n四散号呶，[俶扰]无隅。\n埋之深渊，飘然上浮。\n骑龙披青云，泛览游八区。\n经太山，绝大海，一长吁。\n西摩月镜，东弄日珠。\n上括天之门，直指帝所居。\n羣仙来迎塞天衢，凤皇鸾鸟灿金舆。\n音声嘈嘈满太虚，旨饮食兮照庖厨。\n食之不饫饫不尽，使人不陋復不愚。\n旦旦狎玉皇，夜夜御天姝。\n当御者几人，百千为番。\n宛宛舒舒，忽不自知。\n支消体化膏露明，湛然无色茵席濡。\n俄而散漫，[斐]然虚无。\n翕然復抟，抟久而苏。\n精神如太阳，霍然照清都。\n四肢为琅玕，五臟为璠玙。\n颜如芙蓉，顶为醍醐。\n与天地相终始，浩漫为欢娱。\n下顾人间，溷粪蝇蛆。",
        "dynasty": "唐",
        "collection_info": null
    },
    {
        "uuid": "21c219adb46d7c67482c7c3b0197cdcc",
        "title": "蜀绵州越王楼诗",
        "author": "樊宗师",
        "content": "危楼倚天门，如𨶻星辰宫。\n榱薄龙虎怪，洄洄绕雷风。\n徂秋试登临，大霭屯乔空。\n不见西北路，考怀益雕穷。\n石濑薄溅溅，上山杳穹穹。\n昔人创为逝，所适酡颜红。\n今我兹之来，犹校成岁功。\n辍田植科亩，游圃歌芳丛。\n地财无丛厚，人室安取丰。\n既乏富庶能，千万惭文翁。",
        "dynasty": "唐",
        "collection_info": null
    },
    {
        "uuid": "6f65ecb9af2db4354dc2245bdd92ab8d",
        "title": "催妆",
        "author": "卢储",
        "content": "昔年将去玉京游，第一仙人许状头。\n今日幸为秦晋会，早教鸾凤下妆楼。",
        "dynasty": "唐",
        "collection_info": null
    },
    {
        "uuid": "7689a28f1a9320cb79700644ffac0c68",
        "title": "官舍迎内子有庭花开",
        "author": "卢储",
        "content": "芍药斩新栽，当庭数朵开。\n东风与拘束，留待细君来。",
        "dynasty": "唐",
        "collection_info": null
    },
    {
        "uuid": "901423af240b8f519b13f276203135d5",
        "title": "古松感兴",
        "author": "皇甫松",
        "content": "皇天后土力，使我向此生。\n贵贱不我均，若为天地情。\n我家世道德，旨意匡文明。\n家集四百卷，独立天地经。\n寄言青松姿，岂羡朱槿荣。\n昭昭大化光，共此遗芳馨。",
        "dynasty": "唐",
        "collection_info": null
    },
    {
        "uuid": "c73dcb52466bd8361fc474169850c842",
        "title": "怨回纥歌",
        "author": "皇甫松",
        "content": "白首南朝女，愁听异域歌。\n收兵颉利国，饮马胡芦河。\n毳布腥膻久，穹庐岁月多。\n鵰巢城上宿，吹笛泪滂沱。",
        "dynasty": "唐",
        "collection_info": null
    },
    {
        "uuid": "08c16b5ad775ad8ee6b5f0fc70bba3b8",
        "title": "江上送别",
        "author": "皇甫松",
        "content": "祖席驻征棹，开帆候信潮。\n隔筵桃叶泣，吹管杏花飘。\n船去鸥飞阁，人归尘上桥。\n别离惆怅泪，江路湿红蕉。",
        "dynasty": "唐",
        "collection_info": null
    },
    {
        "uuid": "1a4f6d783d4d2b1c2da9f2058bd09ac3",
        "title": "采莲子二首 一",
        "author": "皇甫松",
        "content": "菡萏香连十顷陂，小姑贪戏采莲迟。\n晚来弄水船头湿，更脱红裙裹鸭儿。",
        "dynasty": "唐",
        "collection_info": null
    },
    {
        "uuid": "716dd73964d45d7a8d0273e6f38d39ad",
        "title": "采莲子二首 二",
        "author": "皇甫松",
        "content": "船动湖光滟滟秋，贪看年少信船流。\n无端隔水抛莲子，遥被人知半日羞。",
        "dynasty": "唐",
        "collection_info": null
    },
    {
        "uuid": "e5b6ecf6cacb962146bde599baa57306",
        "title": "抛毬乐 一",
        "author": "皇甫松",
        "content": "红拨一声飘，轻毬坠越绡。\n带翻金孔雀，香满绣蜂腰。\n少少抛分数，花枝正索饶。",
        "dynasty": "唐",
        "collection_info": null
    },
    {
        "uuid": "8727bb7efe1ebf4a8406f4041633b345",
        "title": "抛毬乐 二",
        "author": "皇甫松",
        "content": "金蹙花毬小，真珠绣带垂。\n几回衝蜡烛，千度入春怀。\n上客终须醉，觥杯自乱排。",
        "dynasty": "唐",
        "collection_info": null
    },
    {
        "uuid": "cd863760e7a4810a1f048c3c90d0314a",
        "title": "劝僧酒",
        "author": "皇甫松",
        "content": "劝僧一杯酒，共看青青山。\n酣然万象灭，不动心印闲。",
        "dynasty": "唐",
        "collection_info": null
    },
    {
        "uuid": "7092ea89a4ba47008ef95a3e79d36dda",
        "title": "登郭隗台",
        "author": "皇甫松",
        "content": "燕相谋在兹，积金黄巍巍。\n上诸欲何颜，使我千载悲。",
        "dynasty": "唐",
        "collection_info": null
    },
    {
        "uuid": "7c8005efd6b39dd27b069ed5dd071723",
        "title": "杨柳枝词二首 一",
        "author": "皇甫松",
        "content": "烂漫春归水国时。\n吴王宫殿柳丝垂，黄莺长叫空闺畔。\n西子无因更得知。",
        "dynasty": "唐",
        "collection_info": null
    },
    {
        "uuid": "8bf9171c15427360ed027029706cd13b",
        "title": "杨柳枝词二首 二",
        "author": "皇甫松",
        "content": "春入行宫映翠微，玄宗侍女舞烟丝。\n如今柳向空城绿，玉笛何人更把吹。",
        "dynasty": "唐",
        "collection_info": null
    },
    {
        "uuid": "f3c508df87ccff63bd9bdeb7dcc4b95e",
        "title": "浪淘沙二首 一",
        "author": "皇甫松",
        "content": "滩头细草接疎林，浪恶罾船半欲沈。\n宿鹭眠洲非旧浦，去年沙觜是江心。",
        "dynasty": "唐",
        "collection_info": null
    },
    {
        "uuid": "c4144d06a47ff74013b779f729d46ce6",
        "title": "浪淘沙二首 二",
        "author": "皇甫松",
        "content": "蛮歌荳蔻北人愁，松雨蒲风野艇秋。\n浪起鵁鶄眠不得，寒沙细细入江流。",
        "dynasty": "唐",
        "collection_info": null
    },
    {
        "uuid": "976abca4e12bbd6a35f023855d975226",
        "title": "句",
        "author": "皇甫松",
        "content": "夜入真珠室，朝游玳瑁宫。",
        "dynasty": "唐",
        "collection_info": null
    },
    {
        "uuid": "fade457f8334b09380b26784d060d9b5",
        "title": "送皇甫湜赴举",
        "author": "马异",
        "content": "马蹄声特特，去入天子国。\n借问去是谁，秀才皇甫湜。\n吞吐一腹文，八音兼五色。\n主文有崔李，郁郁为朝德。\n青铜镜必明，朱丝绳必直。\n称意太平年，愿子长相忆。",
        "dynasty": "唐",
        "collection_info": null
    },
    {
        "uuid": "bac6d4f92fbd62cd845ecfe3a030d3a8",
        "title": "贞元旱岁",
        "author": "马异",
        "content": "赤地炎都寸草无，百川水沸煮虫鱼。\n定应燋烂无人救，泪落三篇古尚书。",
        "dynasty": "唐",
        "collection_info": null
    },
    {
        "uuid": "1b50cf5755c3e896a345aa32fb0fe0e9",
        "title": "暮春醉中寄李干秀才",
        "author": "马异",
        "content": "欢异且交亲，酒生开瓮春。\n不须愁犯卯，且乞醉过申。\n折草为筹筯，铺花作锦裀。\n娇莺解言语，留客也殷勤。",
        "dynasty": "唐",
        "collection_info": null
    },
    {
        "uuid": "cabb8a0a97b26b4b0e4d8b0e14efc17f",
        "title": "荅卢仝结交诗",
        "author": "马异",
        "content": "有鸟自南翔，口衔一书扎，达我山之维。\n开缄金玉焕陆离，乃是卢仝结交诗。\n此诗峭绝天边格，力与文星色相射。\n长河拔作数条丝，太华磨成一拳石。\n莫嗟独笑无往还，月中芳桂难追攀。\n况值乱邦不平年，迴陵倒谷如等闲。\n与君俯首大艰阻，喙长三尺不得语。\n因君今日形章句，羡猕猴兮着衣裳。\n悲蚯蚓兮安翅羽，上天不识察。\n仰我为辽天失所，将吾劒兮切淤泥。\n使良骥兮捕老鼠，昨日脱身卑贱笼。\n卯星借与老人峯，抱锄劚地芸芝朮。\n偃盖参天旧有松，朮与松兮保身世。\n卧居居兮起于于，漱潺潺兮聆嘒嘒。\n道在其中可终岁，不教辜负尧为帝。\n烧我荷衣摧我身，回看天地如砥平。\n钢刀锉骨不辞去，卑躬君子今明明。\n俛首辞山心惨恻，白云虽好恋不得。\n看云且拟直须臾，疾风又卷西飞翼。\n为报覃怀心结交，死生富贵存后凋。\n我心不畏朱公叔，君意须防刘孝标。\n以胶投漆苦不早，就中相去万里道。\n河水悠悠山之间，无由把袂摅怀抱。\n忆仝吟能文，洽臭成兰熏。\n不知何处清风夕，拟使张华见陆云。",
        "dynasty": "唐",
        "collection_info": null
    },
    {
        "uuid": "16c95e321ceb019564b3bc4095264c54",
        "title": "白云起封中诗",
        "author": "吕温",
        "content": "封开白云起，汉帝坐斋宫。\n望在泥金上，疑生秘玉中。\n攒柯初缭绕，布叶渐蒙笼。\n日观祥光合，天门瑞气通。\n无心已出岫，有势欲凌风。\n倘遣成膏泽，从兹遍大空。",
        "dynasty": "唐",
        "collection_info": null
    },
    {
        "uuid": "82902b14602067aba186d396e3fd48ef",
        "title": "终南精舍月中闻磬声诗",
        "author": "吕温",
        "content": "月峰禅室掩，幽磬静昏氛。\n思入空门妙，声从觉路闻。\n泠泠满虚壑，杳杳出寒云。\n天籁疑难辨，霜钟谁可分。\n偶来游法界，便欲谢人羣。\n竟夕听真响，尘心自解纷。",
        "dynasty": "唐",
        "collection_info": null
    },
    {
        "uuid": "a940056b50e482ba099c2ea24c2e5673",
        "title": "青出蓝诗",
        "author": "吕温",
        "content": "物有无穷好，蓝青又出青。\n朱研未比德，白受始成形。\n袍袭宜从政，衿垂可问经。\n当时不采撷，作色几飘零。",
        "dynasty": "唐",
        "collection_info": null
    },
    {
        "uuid": "c1b1f283db5a742691542b0cdd99456b",
        "title": "奉和李相公早朝于中书候传点偶书所怀奉呈门下武相公中书郑相公",
        "author": "吕温",
        "content": "禁门留骑吹，内省正衣冠。\n稍辨旗常色，尚闻钟漏残。\n九天鑪气暖，六月玉声寒。\n宿雾开霞观，晨光泛露盘。\n致君期反朴，求友得如兰。\n政自同归理，言成共不刊。\n准绳临百度，领袖映千宫。\n卧鼓流沙静，飞航涨海安。\n尽规詶主意，偕赋代交欢。\n雅韵人间满，多惭窃和难。",
        "dynasty": "唐",
        "collection_info": null
    },
    {
        "uuid": "63c67477894cfcf0dc92a4bd2d8386d2",
        "title": "奉和武中丞秋日台中寄怀简诸僚友",
        "author": "吕温",
        "content": "圣朝思纪律，宪府得中贤。\n指顾风行地，仪形月丽天。\n不仁恒自远，为政復何先。\n虚室唯生白，闲情却草玄。\n迎霜红叶早，过雨碧苔鲜。\n鱼乐翻秋水，乌声隔暮烟。\n旧游多绝席，感物遂成篇。\n更许穷荒谷，追歌白雪前。",
        "dynasty": "唐",
        "collection_info": null
    },
    {
        "uuid": "751d54cd9af8bab407900b86cb419b41",
        "title": "吐蕃别馆和周十一郎中杨七录事望白水山作",
        "author": "吕温",
        "content": "纯精结奇状，皎皎天一涯。\n玉嶂拥清气，莲峰开白花。\n半岩晦云雪，高顶澄烟霞。\n朝昏对宾馆，隐映如仙家。\n夙闻蕴孤尚，终欲穷幽遐。\n暂因行役暇，偶得志所嘉。\n明时无外户，胜境即中华。\n况今舅甥国，谁道隔流沙。",
        "dynasty": "唐",
        "collection_info": null
    },
    {
        "uuid": "6a10edd3078f6b2afa6a8ac1f5bdee7a",
        "title": "奉和张舍人阁中直夜思闻雅琴因书事通简僚友",
        "author": "吕温",
        "content": "迢递天上直，寂寞丘中琴。\n忆尔山水韵，起予仁智心。\n凝情在正始，超想疎烦襟。\n凉生子夜后，月照禁垣深。\n远风霭兰气，微露清桐阴。\n方袭缁衣庆，永奉南熏吟。",
        "dynasty": "唐",
        "collection_info": null
    },
    {
        "uuid": "0db8feb32d0ad917d0c333628935ba1e",
        "title": "和舍弟惜花绝句",
        "author": "吕温",
        "content": "去年无花看，今年未看花。\n更闻飘落尽，走马向谁家。",
        "dynasty": "唐",
        "collection_info": null
    },
    {
        "uuid": "d55b9e8daa90c8152cfeaf7ea52a301b",
        "title": "和恭听晓笼中山鹊",
        "author": "吕温",
        "content": "掩[抑]中天意，悽怆触笼音。\n惊晓一闻处，伤春千里心。",
        "dynasty": "唐",
        "collection_info": null
    },
    {
        "uuid": "8219c55ba8c4f917a4293cb312bddd0d",
        "title": "和舍弟让笼中鹰",
        "author": "吕温",
        "content": "未用且求安，无猜也不残。\n九天飞势在，六月目[睛]寒。\n动触樊笼倦，闲消肉食难。\n主人憎恶鸟，试待一呼看。",
        "dynasty": "唐",
        "collection_info": null
    },
    {
        "uuid": "d36e25bacd8d39a9d684d224decc1e10",
        "title": "同恭夏日题寻真观李宽中秀才书院",
        "author": "吕温",
        "content": "闭院开轩笑语阑，江山併入一壶宽。\n微风但觉杉香满，烈日方知竹气寒。\n披卷最宜生白室，吟诗好就步虚坛。\n愿君此地攻文字，如炼仙家九转丹。",
        "dynasty": "唐",
        "collection_info": null
    },
    {
        "uuid": "f8dcd8fb490b9f57e7e9da0bbcc53cb8",
        "title": "同舍弟恭岁暮寄晋州李六协律三十韵",
        "author": "吕温",
        "content": "古人犹悲秋，况復岁暮时。\n急景迫流念，穷阴结长悲。\n阳乌下西岭，月鹊惊南枝。\n揽衣步霜砌，倚杖临冰池。\n怳怳若有失，悄悄良不怡。\n忽闻晨起吟，宛是同所思。\n有美壮感激，无何远栖迟。\n摧藏变化用，掩抑扶摇姿。\n时杰岂虚出，天道信可欺。\n巨川望汔济，寒谷待潜吹。\n劒匣益精利，玉韬宁磷缁。\n戒哉轻沽诸，行矣自宠之。\n伊我抱微尚，仲氏即心期。\n讨论自少小，形影相差池。\n比来胸中气，欲耀天下奇。\n云雨沛萧艾，烟阁双萎蕤。\n几年困方枘，一旦迷多岐。\n道因穷理悟，命以尽性知。\n事去类绝弦，时来如转规。\n伊吕偶然得，孔墨徒尔为。\n早行多露悔，强进触藩羸。\n功名岂身利，仁义非吾私。\n万物自身化，一失何驱驰。\n不如任行止，委命安所宜。\n劝君休感叹，与予陶希夷。\n明年郊天后，庆泽岁华滋。\n曲水杏花雪，香街青柳丝。\n良时且暂欢，罇酒聊共持。\n闲过漆园叟，醉看五陵儿。\n寄言思隐处，不久来相追。",
        "dynasty": "唐",
        "collection_info": null
    },
    {
        "uuid": "5ff2dd69b7243900e37123618112c5df",
        "title": "青海西寄窦三端公",
        "author": "吕温",
        "content": "时同事弗同，穷节厉阴风。\n我役流沙外，君朝紫禁中。\n从容非所羡，辛苦竟何功。\n但示酬恩路，浮生任转蓬。",
        "dynasty": "唐",
        "collection_info": null
    },
    {
        "uuid": "1b7240b98a6af597662af01c98eaacf3",
        "title": "蕃中拘留岁余迴至陇石先寄城中亲故",
        "author": "吕温",
        "content": "蓬转星霜改，兰陔色养违。\n穷泉百死别，绝域再生归。\n镜数成丝髮，囊收抆血衣。\n酬恩有何力，秖弃一毛微。",
        "dynasty": "唐",
        "collection_info": null
    },
    {
        "uuid": "6b9669dbb26fb90d5f43cfa5d02384a1",
        "title": "吐蕃别馆卧病寄朝中诸友",
        "author": "吕温",
        "content": "星汉纵横车马喧，风摇玉佩烛花繁。\n岂知羸卧穷荒外，日满深山犹闭门。",
        "dynasty": "唐",
        "collection_info": null
    },
    {
        "uuid": "09e2413460a804402203a2fdd96f042d",
        "title": "吐蕃别馆中和日寄朝中僚旧",
        "author": "吕温",
        "content": "清时令节千官会，绝域穷山一病夫。\n遥想满堂欢笑处，几人缘我向西隅。",
        "dynasty": "唐",
        "collection_info": null
    },
    {
        "uuid": "6201ef88ae4b5484bedcfce038eeb02c",
        "title": "及第后荅潼关主人",
        "author": "吕温",
        "content": "本欲云雨化，却随波浪翻。\n一沾太常第，十过潼关门。\n志力且虚弃，功名谁復论。\n主人故相问，[惭]笑不能言。",
        "dynasty": "唐",
        "collection_info": null
    },
    {
        "uuid": "43d149b3449e8e72b80939f118d5606b",
        "title": "河中城南姚家浴后题赠主人",
        "author": "吕温",
        "content": "新浴振轻衣，满堂寒月色。\n主人有美酒，况是曾相识。",
        "dynasty": "唐",
        "collection_info": null
    },
    {
        "uuid": "dc2f71e4c09258a088cdfc60e5515d15",
        "title": "看浑中丞山桃花初有他客不通晚方得入因有戏赠",
        "author": "吕温",
        "content": "朝来驻马香街裏，风度遥闻语笑声。\n无事闭门教日晚，山桃落尽不胜情。",
        "dynasty": "唐",
        "collection_info": null
    },
    {
        "uuid": "56dc8ceae02c5d6f8ddca6928b52e233",
        "title": "赠友人",
        "author": "吕温",
        "content": "南山双乔松，擢本皆千寻。\n夕流膏露津，朝被青云阴。\n负雪出深涧，摇风倚高岑。\n明堂久不构，云干何森森。\n匠意方雕巧，时情正夸淫。\n生材会有用，天地岂无心。",
        "dynasty": "唐",
        "collection_info": null
    },
    {
        "uuid": "7d0d032cf3ef6e4973a862b061c75e96",
        "title": "道州夏日郡内北桥新亭书怀赠何元二处士",
        "author": "吕温",
        "content": "结构池梁上，登临日几迴。\n晴空交密叶，阴岸积苍苔。\n爽气中央满，清风四面来。\n振衣生羽翰，高枕出尘埃。\n齐物鱼何乐，忘机鸟不猜。\n闲销炎昼静，选胜火云开。\n僻远宜孱性，优游赖废材。\n愿为长泛梗，莫作重然灰。\n守道穷非过，先时动是灾。\n寄言徐孺子，宾榻旦徘徊。",
        "dynasty": "唐",
        "collection_info": null
    },
    {
        "uuid": "0ed7c93aeec43045bc6b684e93794c25",
        "title": "道州弘道县主簿知县三年颇着廉慎秩满县阙申使请留将赴衡州题其厅事",
        "author": "吕温",
        "content": "为理赖同力，陟明非所任。\n废田方垦草，新柘未成阴。\n术浅功难就，人疲感易深。\n烦君驻归棹，与慰不欺心。",
        "dynasty": "唐",
        "collection_info": null
    },
    {
        "uuid": "811f331c693c10df44508320a3231527",
        "title": "道州将赴衡州酬别江华毛令",
        "author": "吕温",
        "content": "布帛精麄任土宜，疲人识信每先期。\n明朝别后无他嘱，虽是蒲鞭也莫施。",
        "dynasty": "唐",
        "collection_info": null
    },
    {
        "uuid": "5785ef445722a854c67c1903dc8f11cc",
        "title": "道州夏日早访荀参军林园敬酬见赠",
        "author": "吕温",
        "content": "高眠日出始开门，竹径旁通到后园。\n陶亮横琴空有意，任棠置水竟无言。\n松窗宿翠含风薄，槿援朝花带露繁。\n山郡本来车马少，更容相访莫辞喧。",
        "dynasty": "唐",
        "collection_info": null
    },
    {
        "uuid": "e5049a6013c82f1288d783787ca49010",
        "title": "道州敬酬何处士怀郡楼月夜之作",
        "author": "吕温",
        "content": "清质悠悠素彩融，长川迥陆合为空。\n佳人甚近山城闭，夏夜相望水镜中。",
        "dynasty": "唐",
        "collection_info": null
    },
    {
        "uuid": "2a79e381c45f697169bae25478d9027d",
        "title": "道州敬酬何处士书情见赠",
        "author": "吕温",
        "content": "意气曾倾四国豪，偶来幽寺息尘劳。\n严陵钓处江初满，梁甫吟时月正高。\n新识几人知杞梓，故园何岁长蓬蒿。\n期君自致青云上，不用伤心叹二毛。",
        "dynasty": "唐",
        "collection_info": null
    },
    {
        "uuid": "738ceb2c203dc22e74f3413b245da166",
        "title": "戏赠灵澈上人",
        "author": "吕温",
        "content": "僧家亦有芳春兴，自是禅心无滞境。\n君看池水湛然时，何曾不受花枝影。",
        "dynasty": "唐",
        "collection_info": null
    },
    {
        "uuid": "5cc7c271abbe595c6a3c0ff48f7924ae",
        "title": "二月一日是贞元旧节有感绝句寄黔南窦三洛阳卢七",
        "author": "吕温",
        "content": "同事先皇立玉墀，中和旧节又支离。\n今朝各自看花处，万里遥知掩泪时。",
        "dynasty": "唐",
        "collection_info": null
    },
    {
        "uuid": "f3a02668b87e53d57c15fb294cc46506",
        "title": "初发道州荅崔三连州题海阳亭见寄绝句",
        "author": "吕温",
        "content": "吏中习隐好跻攀，不扰疲人便自闲。\n闻说慇懃海阳事，令人转忆舜祠山。",
        "dynasty": "唐",
        "collection_info": null
    },
    {
        "uuid": "f7a54c875c301e78b7e307e104e0039e",
        "title": "荅段秀才",
        "author": "吕温",
        "content": "尽日看花君不来，江城半夜与君开。\n楼中共指南园火，红烬随花落碧苔。",
        "dynasty": "唐",
        "collection_info": null
    },
    {
        "uuid": "9ae8be0e0fcad9d8242690dc3c0100d9",
        "title": "宗礼欲往桂州苦雨因以戏赠",
        "author": "吕温",
        "content": "农人辛苦绿苗齐，正爱梅天水满堤。\n知汝使车行意速，但令骢马着鄣泥。",
        "dynasty": "唐",
        "collection_info": null
    },
    {
        "uuid": "96b72e1352955bc9a4d6b81f3bb69893",
        "title": "道州奉寄襄阳裴相公",
        "author": "吕温",
        "content": "悠悠世路自浮沈，岂问仁贤待物心。\n最忆过时留宴处，艳歌催酒后亭深。",
        "dynasty": "唐",
        "collection_info": null
    },
    {
        "uuid": "06e92de0d3408be7bb7fbfe4053dd12e",
        "title": "吐蕃别馆月夜",
        "author": "吕温",
        "content": "三五穷荒月，还应照北堂。\n迴身向暗卧，不忍见圆光。",
        "dynasty": "唐",
        "collection_info": null
    },
    {
        "uuid": "c8bf0fb6819b876195dbd90624ce6582",
        "title": "望思台作",
        "author": "吕温",
        "content": "浸润成宫蛊，苍黄弄父兵。\n人情疑始变，天性感还生。\n宇县犹能洽，闺门讵不平。\n空令千载后，悽怆望思名。",
        "dynasty": "唐",
        "collection_info": null
    },
    {
        "uuid": "d93b2daef7271cdbcd6115ed777699b3",
        "title": "孟冬蒲津关河亭作",
        "author": "吕温",
        "content": "息驾非穷途，未济岂迷津。\n独立大河上，北风来吹人。\n雪霜自兹始，草木当更新。\n严冬不肃杀，何以见阳春。",
        "dynasty": "唐",
        "collection_info": null
    },
    {
        "uuid": "7839eaedeb5a1e5730dca1e61ce84e7a",
        "title": "巩路感怀",
        "author": "吕温",
        "content": "马嘶白日暮，劒鸣秋气来。\n我心浩无际，河上空徘徊。",
        "dynasty": "唐",
        "collection_info": null
    },
    {
        "uuid": "ba7a7f75fc35b0f888aa25b026737509",
        "title": "题梁宣帝陵二首 一",
        "author": "吕温",
        "content": "即讐终自翦，覆国岂为雄。\n假号孤城裏，何殊在甬东。",
        "dynasty": "唐",
        "collection_info": null
    },
    {
        "uuid": "9cc0f0ecd18ec84c163ad2a238d573d0",
        "title": "题梁宣帝陵二首 二",
        "author": "吕温",
        "content": "祀夏功何薄，尊周义不成。\n凄凉庾信赋，千载共伤情。",
        "dynasty": "唐",
        "collection_info": null
    },
    {
        "uuid": "173fad7e5972ecaef271cdbd796cbaa8",
        "title": "岳阳怀古",
        "author": "吕温",
        "content": "晨飙发荆州，落日到巴丘。\n方知刳剡利，可接鬼神游。\n二湖豁南寖，九派驶东流。\n襟带三千里，尽在岳阳楼。\n忆昔鬬羣雄，此焉争上游。\n吴昌屯虎旅，晋盛骛龙舟。\n宋齐纷祸难，梁陈成寇雠。\n钟鼓长震耀，鱼龙不得休。\n风雪一萧散，功业忽如浮。\n今日时无事，空江满白鸥。",
        "dynasty": "唐",
        "collection_info": null
    },
    {
        "uuid": "67fd66a4cf3794504c479171dc130556",
        "title": "道州途中即事",
        "author": "吕温",
        "content": "零桂佳山水，[荥]阳旧自同。\n经途看不暇，遇境说难穷。\n迭嶂青时合，澄湘漫处空。\n舟移明镜裏，路入画屏中。\n岩壑千家接，松萝一径通。\n渔烟生缥缈，犬吠隔笼葱。\n戏鸟留余翠，幽花恡晚红。\n光翻沙濑日，香散橘园风。\n信美非吾土，分忧属贱躬。\n守愚资地僻，恤隐望年丰。\n且保心能静，那求政必工。\n课终如免戾，归养洛城东。",
        "dynasty": "唐",
        "collection_info": null
    },
    {
        "uuid": "47e5f32cac4b6febcdcf3e7b4fd3df66",
        "title": "登少陵原望秦中诸川太原王至德妙用有水术因用感叹",
        "author": "吕温",
        "content": "少陵最高处，旷望极秋空。\n君山喷清源，脉散秦川中。\n荷锸自成雨，由来非鬼工。\n如何盛明代，委弃伤豳风。\n泾灞徒络绎，漆沮虚会同。\n东流滔滔去，沃野飞秋蓬。\n大禹平水土，吾人得其宗。\n发机迴地势，运思与天通。\n早欲献奇策，丰财叙西戎。\n岂知年三十，未识大明宫。\n卷尔出岫云，追吾入冥鸿。\n无为学惊俗，狂醉哭途穷。",
        "dynasty": "唐",
        "collection_info": null
    },
    {
        "uuid": "74999a04809edb324e99001ad0372c6c",
        "title": "奉敕祭南岳十四韵",
        "author": "吕温",
        "content": "皇家礼赤帝，谬获司风域。\n致斋紫盖下，宿设祝融侧。\n鸣涧惊宵寐，清猿递时刻。\n澡洁事夙兴，簪佩思尽饰。\n危坛象岳趾，秘殿翘翚翼。\n登拜不遑愿，酌献皆累息。\n赞道仪匪繁，祝史词甚直。\n忽觉心魂悸，如有精灵逼。\n漠漠云气生，森森杉栢黑。\n风吹虚箫韵，露洗寒玉色。\n寂寞有至公，馨香在明德。\n礼成谢邑吏，驾言归郡职。\n憩桑访蚕事，遵畴课农力。\n所愿风雨时，迴首瞻南极。",
        "dynasty": "唐",
        "collection_info": null
    },
    {
        "uuid": "8e2d0d06832d74a4cd580e25119e4dc1",
        "title": "经河源军汉邨作",
        "author": "吕温",
        "content": "行行忽到旧河源，城外千家作汉村。\n樵采为侵征虏墓，耕耘犹就破羌屯。\n金汤天险长全设，伏腊华风亦暗存。\n暂驻单车空下泪，有心无力復何言。",
        "dynasty": "唐",
        "collection_info": null
    },
    {
        "uuid": "4300f5767d19d3e3d0954bbabf0252cd",
        "title": "题河州赤岸桥",
        "author": "吕温",
        "content": "左南桥上见河州，遗老相依赤岸头。\n匝塞歌钟受恩者，谁怜被髮哭东流。",
        "dynasty": "唐",
        "collection_info": null
    },
    {
        "uuid": "decc4666c5d11955ba2727b7e1dda060",
        "title": "题阳人城",
        "author": "吕温",
        "content": "忠驱义感即风雷，谁道南方乏武才。\n天下起兵诛董卓，长沙子弟最先来。",
        "dynasty": "唐",
        "collection_info": null
    },
    {
        "uuid": "b594b8160b22d8a63534b79e33e39736",
        "title": "晋王龙骧墓",
        "author": "吕温",
        "content": "虎旗龙舰顺长风，坐引全吴入掌中。\n孙皓小儿何足取，便令千载笑争功。",
        "dynasty": "唐",
        "collection_info": null
    },
    {
        "uuid": "e28ac29432d00927b2c202259a837e74",
        "title": "题石勒城二首 一",
        "author": "吕温",
        "content": "长驱到处积人头，大斾连营压上游。\n建业乌栖何足问，慨然归去王中州。",
        "dynasty": "唐",
        "collection_info": null
    },
    {
        "uuid": "1effca618e28380b782a1257bdc3a30d",
        "title": "题石勒城二首 二",
        "author": "吕温",
        "content": "天生杰异固难驯，应变摧枯若有神。\n夷甫自能疑倚啸，忍将虚诞误时人。",
        "dynasty": "唐",
        "collection_info": null
    },
    {
        "uuid": "5b6de8a7a5416f7d5acfba36c56b413a",
        "title": "刘郎浦口号",
        "author": "吕温",
        "content": "吴蜀成婚此水浔，明珠步障幄黄金。\n谁将一女轻天下，欲换刘郎鼎峙心。",
        "dynasty": "唐",
        "collection_info": null
    },
    {
        "uuid": "ca8a85dac56594e57ed3aabbe587c54b",
        "title": "自江华之衡阳途中作",
        "author": "吕温",
        "content": "孤棹迟迟怅有违，沿湘数日逗晴晖。\n人生随分为忧喜，迴雁峰南是北归。",
        "dynasty": "唐",
        "collection_info": null
    },
    {
        "uuid": "8bc628b958a2e27c1d92be3abef19e82",
        "title": "吐蕃别馆送杨七录事先归",
        "author": "吕温",
        "content": "愁云重拂地，飞雪乱遥程。\n莫虑前山暗，归人正眼明。",
        "dynasty": "唐",
        "collection_info": null
    },
    {
        "uuid": "ba052d04da9a2c96153a7dc0ac912c5d",
        "title": "奉送范司空赴朔方",
        "author": "吕温",
        "content": "筑坛登上将，膝席委前筹。\n虏灭南侵迹，朝分北顾忧。\n抗旌迴广漠，抚劒动旄头。\n坐见黄云暮，行看白草秋。\n山横旧秦塞，河绕古灵州。\n戍守如无事，惟应猎骑游。",
        "dynasty": "唐",
        "collection_info": null
    },
    {
        "uuid": "9f1e98df08632c26c784413ce27613b5",
        "title": "送文畅上人东游",
        "author": "吕温",
        "content": "随缘聊振锡，高步出东城。\n水止无恒地，云行不计程。\n到时为彼岸，过处即前生。\n今日临岐别，吾徒自有情。",
        "dynasty": "唐",
        "collection_info": null
    },
    {
        "uuid": "27b39cf645b0fccb15b9afa09d4762b3",
        "title": "喜俭北至送宗礼南行",
        "author": "吕温",
        "content": "洞庭舟始泊，桂江帆又开。\n魂从会处断，愁向笑中来。\n惝怳看残景，殷勤祝此杯。\n衡阳刷羽待，成取一行迴。",
        "dynasty": "唐",
        "collection_info": null
    },
    {
        "uuid": "90558bea0f8eb494a3175efa77edb288",
        "title": "送段九秀才归沣州",
        "author": "吕温",
        "content": "湘南孤白芷，幽託在清浔。\n岂有馨香发，空劳知处深。\n摧贤路已隔，赈乏力不任。\n惭我一言分，贞君千里心。\n寸义薄联组，片诚敌兼金。\n方期践冰雪，无使弱思侵。",
        "dynasty": "唐",
        "collection_info": null
    },
    {
        "uuid": "0c0c1b61ce2d5650e723f0cfd33e2a9d",
        "title": "衡州送李十一兵曹赴浙东",
        "author": "吕温",
        "content": "慷慨视别劒，凄清泛离琴。\n前程楚塞断，此恨洞庭深。\n文字已久废，循良非所任。\n期君碧云上，千里一扬音。",
        "dynasty": "唐",
        "collection_info": null
    },
    {
        "uuid": "9de6cb46b4e07ffc7da5089357a81820",
        "title": "临洮送袁七书记归朝",
        "author": "吕温",
        "content": "忆年十五在江湄，闻说平凉且半疑。\n岂料殷勤洮水上，却将家信託袁师。",
        "dynasty": "唐",
        "collection_info": null
    },
    {
        "uuid": "6346db63fcc0220da8efda9e631d491f",
        "title": "江陵酒中留别坐客",
        "author": "吕温",
        "content": "寻常纵恣倚青春，不契心期便不亲。\n今日烟波九疑去，相逢尽是眼中人。",
        "dynasty": "唐",
        "collection_info": null
    },
    {
        "uuid": "9217dc725d37dd4c01ae4e9f1172ff48",
        "title": "道州酬送何山人之容州",
        "author": "吕温",
        "content": "匣有青萍筒有书，何门不可曳长裾。\n应须定取真知者，遣对明君说子虚。",
        "dynasty": "唐",
        "collection_info": null
    },
    {
        "uuid": "23c37bf45bdc743c236c864d4f3ab792",
        "title": "道州送戴简处士往贺州谒杨侍郎",
        "author": "吕温",
        "content": "羸马孤童鸟道微，三千客散独南归。\n山公念旧偏知我，今日因君泪满衣。",
        "dynasty": "唐",
        "collection_info": null
    },
    {
        "uuid": "f41ff6268dc19c6802171d6f0a83234f",
        "title": "春日游郭驸马大安亭子",
        "author": "吕温",
        "content": "戚里容闲客，山泉若化成。\n寄游芳径好，借赏彩船轻。\n春至花常满，年多水更清。\n此中如传舍，但自立功名。",
        "dynasty": "唐",
        "collection_info": null
    },
    {
        "uuid": "3d7e1011b6ad095b62a91376f1be673c",
        "title": "楚州追制后舍弟直长安县失囚花下共饮",
        "author": "吕温",
        "content": "天子收郡印，京兆责狱囚。\n狂兄与狂弟，不解对花愁。",
        "dynasty": "唐",
        "collection_info": null
    },
    {
        "uuid": "5dfa460c12f6bb4d3dbf7cb4167275e0",
        "title": "衡州岁前游合江亭见山樱蕊未折因赋含彩恡惊春",
        "author": "吕温",
        "content": "山樱先春发，红蕊满霜枝。\n幽处竟谁见，芳心空自知。\n似夺朝日照，疑畏暖风吹。\n欲问含彩意，恐惊轻薄儿。",
        "dynasty": "唐",
        "collection_info": null
    },
    {
        "uuid": "3032707e7a7e57bf39305d340bb47f76",
        "title": "衡州登楼望南馆临水花呈房戴段李诸公",
        "author": "吕温",
        "content": "夭桃临方塘，暮色堪秋思。\n託根岂求润，照影非自媚。\n罥挂青柳丝，零落绿钱地。\n佳期竟何许，时有幽禽至。",
        "dynasty": "唐",
        "collection_info": null
    },
    {
        "uuid": "33d050cbed3b0104b795a4f19363dcd0",
        "title": "合江亭槛前多高竹不见远岸花客命翦之感而成咏",
        "author": "吕温",
        "content": "吉凶岂前卜，人事何飜覆。\n缘看数日花，却翦凌霜竹。\n常言契君操，今乃妨众目。\n自古病当门，谁言出幽独。",
        "dynasty": "唐",
        "collection_info": null
    },
    {
        "uuid": "c259b4512e89e25f27ff74ccc3813bca",
        "title": "道州春游欧阳家林亭",
        "author": "吕温",
        "content": "道州城北欧阳家，去郭一里占烟霞。\n主人虽朴甚有思，解留满地红桃花。\n桃花成泥不须扫，明朝更访桃源老。\n政成兴足告即归，门前便是家山道。",
        "dynasty": "唐",
        "collection_info": null
    },
    {
        "uuid": "b3373151cc67c969b9353aad3dd3f4b6",
        "title": "衡州早春偶游黄溪口号",
        "author": "吕温",
        "content": "偶寻皇溪日欲没，早梅未尽山樱发。\n无事江城闭此身，不得坐待花间月。",
        "dynasty": "唐",
        "collection_info": null
    },
    {
        "uuid": "0a2eb25e3adafb417bd7274a02fdec75",
        "title": "衡州夜后把火看花留客",
        "author": "吕温",
        "content": "红芳暗落碧池头，把火遥看且少留。\n半夜忽然风更起，明朝不復上南楼。",
        "dynasty": "唐",
        "collection_info": null
    },
    {
        "uuid": "c296bfb919b60ed40a5d3c226c4cdcec",
        "title": "夜后把火看花南园招李十一兵曹不至呈座上诸公",
        "author": "吕温",
        "content": "夭桃红烛正相鲜，傲吏闲斋困独眠。\n应是梦中飞作蝶，悠扬只在此花前。",
        "dynasty": "唐",
        "collection_info": null
    },
    {
        "uuid": "ef6e0ba2e21d1d644be8c9ffaa8811dd",
        "title": "顺宗至德大圣大安孝皇帝挽歌词三首 一",
        "author": "吕温",
        "content": "遐视轻神宝，传归属圣猷。\n尧功终有待，文德本无忧。\n坐受朝汾水，行看告岱丘。\n那知鼎成后，龙驭弗淹留。",
        "dynasty": "唐",
        "collection_info": null
    },
    {
        "uuid": "745db6ec9a0f685b83dbaa4a5deaf3be",
        "title": "顺宗至德大圣大安孝皇帝挽歌词三首 二",
        "author": "吕温",
        "content": "监抚垂三纪，声徽洽万方。\n礼因驰道着，明自垦田彰。\n积渐承鸿业，从容守太康。\n更留园寝诏，恭听有余芳。",
        "dynasty": "唐",
        "collection_info": null
    },
    {
        "uuid": "43015ce064bf23f5c5a6db0be1d5083f",
        "title": "顺宗至德大圣大安孝皇帝挽歌词三首 三",
        "author": "吕温",
        "content": "早秋同轨至，晨斾露华滋。\n挽度千夫咽，笳凝六马迟。\n劒悲长闭日，衣望出游时。\n风起西陵树，凄凉满孝思。",
        "dynasty": "唐",
        "collection_info": null
    },
    {
        "uuid": "6e5864fb134360e45b16c8adaa407599",
        "title": "咏蜀客石琹枕",
        "author": "吕温",
        "content": "可怜他山石，几度负贞坚。\n推迁强为用，雕斲伤自然。\n文含巴江浪，色起青城烟。\n更闻余玉声，时入朱丝弦。",
        "dynasty": "唐",
        "collection_info": null
    },
    {
        "uuid": "d309a0a13c6c8e57dab28f2b4acafbca",
        "title": "河南府试赎帖赋得乡饮酒诗",
        "author": "吕温",
        "content": "酌言修旧典，刈楚始登堂。\n百拜宾仪尽，三终乐奏长。\n想同莺出谷，看似雁成行。\n礼罢知何适，随云入帝乡。",
        "dynasty": "唐",
        "collection_info": null
    },
    {
        "uuid": "8e4396da53328e9af6087c04e5ec1ee6",
        "title": "赋得失羣鹤",
        "author": "吕温",
        "content": "杳杳冲天鹤，风排势暂违。\n有心长自负，无伴可相依。\n万里宁辞远，三山讵忆归。\n但令毛羽在，何处不翻飞。",
        "dynasty": "唐",
        "collection_info": null
    },
    {
        "uuid": "30d4f1bac8634f842468d6d8f27427b1",
        "title": "道州南楼换柱",
        "author": "吕温",
        "content": "鸿灾起无朕，有见非前知。\n蚁入不足恤，柱倾何可追。\n良工操斤斧，沈吟方在斯。\n殚材事朽废，曷若新宏规。",
        "dynasty": "唐",
        "collection_info": null
    },
    {
        "uuid": "cfb4fa8557a987025155c88b8c96758f",
        "title": "道州北池放鹅",
        "author": "吕温",
        "content": "我非好鹅癖，尔乏鸣雁姿。\n安得免沸鼎，澹然游清池。\n见生不忍食，深情固在斯。\n能自远飞去，无念稻粱为。",
        "dynasty": "唐",
        "collection_info": null
    },
    {
        "uuid": "53210d73480c1bdab29b5f95f48a41d2",
        "title": "回风有怀",
        "author": "吕温",
        "content": "银宫翠岛烟霏霏，珠树玲珑朝日晖。\n神仙望见不得到，却逐迴风何处归。",
        "dynasty": "唐",
        "collection_info": null
    },
    {
        "uuid": "70c50f35a806e060a62af444646a7434",
        "title": "蕃中荅退浑词二首 一",
        "author": "吕温",
        "content": "退浑儿，退浑儿，朔风长在气何衰。\n万羣铁马从奴虏，强弱由人莫叹时。",
        "dynasty": "唐",
        "collection_info": null
    },
    {
        "uuid": "0c075db66b2a2c4df4354983a03f71f4",
        "title": "蕃中荅退浑词二首 二",
        "author": "吕温",
        "content": "退浑儿，退浑儿，冰消青海草如丝。\n明堂天子朝万国，神岛龙驹将与谁。",
        "dynasty": "唐",
        "collection_info": null
    },
    {
        "uuid": "6a82bad594c6bd1243d21078acf5dd4c",
        "title": "上官昭容书楼歌",
        "author": "吕温",
        "content": "汉家婕妤唐昭容，工诗能赋千载同。\n自言才艺是天真，不服丈夫胜妇人。\n歌阑舞罢闲无事，纵恣优游弄文字。\n玉楼宝架中天居，缄奇秘异万卷馀。\n水精编帙录钿轴，云母捣纸黄金书。\n风吹花露清旭时，绮窗高挂红绡帷。\n香囊盛烟绣结络，翠羽拂案青琉璃。\n吟披啸卷终无已，皎皎渊机破研理。\n词萦彩翰紫鸾迴，思耿寥天碧云起。\n碧云起，心悠哉。\n境深转苦坐自摧，金梯珠履声一断。\n瑶阶日夜生青苔，青苔秘空关。\n曾比羣玉山，神仙杳何许。\n遗逸满人间，君不见洛阳南市卖书肆。\n有人买得研神记，纸上香多蠹不成。\n昭容题处犹分明，令人惆怅难为情。",
        "dynasty": "唐",
        "collection_info": null
    },
    {
        "uuid": "e33ee58a4640427ec24fc4faf48ab535",
        "title": "闻砧有感",
        "author": "吕温",
        "content": "千门俨云端，此地富罗纨。\n秋月三五夜，砧声满长安。\n幽人感中怀，静听泪汍澜。\n所恨捣衣者，不知天下寒。",
        "dynasty": "唐",
        "collection_info": null
    },
    {
        "uuid": "026e2a7473c4683820824ec65c6a2464",
        "title": "早觉有感",
        "author": "吕温",
        "content": "东方殊未明，暗室虫正飞。\n先觉忽先起，衣裳颠倒时。\n严冬寒漏长，此夜如何其。\n不用思秉烛，扶桑有清晖。",
        "dynasty": "唐",
        "collection_info": null
    },
    {
        "uuid": "fc04b4f7618a591a8e26b5bbf10e72da",
        "title": "冬日病中即事",
        "author": "吕温",
        "content": "墙下长安道，嚣尘咫尺间。\n久牵身外役，暂得病中闲。\n背喜朝阳满，心怜暮鸟还。\n吾庐在何处，南有白云山。",
        "dynasty": "唐",
        "collection_info": null
    },
    {
        "uuid": "b3d944865806ca3883ae17f18003d02e",
        "title": "病中自户部员外郎转司封",
        "author": "吕温",
        "content": "羸卧承新命，优容获所安。\n遣儿迎贺客，无力拂尘冠。\n偃仰晴轩暖，支离晓镜寒。\n那堪报恩去，感激对衰兰。",
        "dynasty": "唐",
        "collection_info": null
    },
    {
        "uuid": "9272c04ffa59e76d92baaa8edb70a0ad",
        "title": "久病初朝衢中即事",
        "author": "吕温",
        "content": "沉痾矌十旬，还过直城闉。\n老马犹知路，羸童欲怕人。\n久隳三径计，更强百年身。\n许国将何力，空生衣上尘。",
        "dynasty": "唐",
        "collection_info": null
    },
    {
        "uuid": "7caaae21892b1c877e76e38649cee6cd",
        "title": "道州城北楼观李花",
        "author": "吕温",
        "content": "夜疑关山月，晓似沙场雪。\n曾使西域来，幽情望超越。\n将念浩无际，欲言忘所说。\n岂是花感人，自怜抱孤节。",
        "dynasty": "唐",
        "collection_info": null
    },
    {
        "uuid": "c4fbf3b497e703d33a6ef590e7cde04e",
        "title": "道州秋夜南楼即事",
        "author": "吕温",
        "content": "谁念独坐愁，日暮此南楼。\n云去舜祠闭，月明潇水流。\n猿声何处晓，枫叶满山秋。\n不分匣中镜，少年看白头。",
        "dynasty": "唐",
        "collection_info": null
    },
    {
        "uuid": "745fd65f1bf6a842902abe87f281c9f5",
        "title": "道州观野火",
        "author": "吕温",
        "content": "南风吹烈火，焰焰烧楚泽。\n阳景当昼迟，阴天半夜赤。\n过处若彗扫，来时如电激。\n岂復辨萧兰，焉能分玉石。\n虫蛇尽烁烂，虎兕出奔迫。\n积秽一荡除，和气始融液。\n尧时既敬授，禹稼斯肇迹。\n遍生合颖禾，大秀两岐麦。\n家有京坻咏，人无沟壑戚。\n乃悟焚如功，来岁终受益。",
        "dynasty": "唐",
        "collection_info": null
    },
    {
        "uuid": "c1754fb8f47ec81ba485346963a163ff",
        "title": "衡州早春二首 一",
        "author": "吕温",
        "content": "碧水何逶迤，东风吹沙草。\n烟波千万曲，不辨嵩阳道。",
        "dynasty": "唐",
        "collection_info": null
    },
    {
        "uuid": "988f41b3c6931c18066a468624e6f7af",
        "title": "衡州早春二首 二",
        "author": "吕温",
        "content": "病肺不饮酒，伤心不看花。\n惟惊望乡处，犹自隔长沙。",
        "dynasty": "唐",
        "collection_info": null
    },
    {
        "uuid": "dc3ffcb35f66ed02a0a9143c813fbf1b",
        "title": "郡内书怀寄刘连州窦夔州",
        "author": "吕温",
        "content": "朱邑何为者，桐乡有古祠。\n我心常所慕，二郡老人知。",
        "dynasty": "唐",
        "collection_info": null
    },
    {
        "uuid": "99bab1aa25fee5ddc4536c2c5b5a1078",
        "title": "偶然作二首 一",
        "author": "吕温",
        "content": "栖栖復汲汲，忽觉年四十。\n今朝满衣泪，不是伤春泣。",
        "dynasty": "唐",
        "collection_info": null
    },
    {
        "uuid": "1eddf84793cbaadd9f94452ee60e3742",
        "title": "偶然作二首 二",
        "author": "吕温",
        "content": "中夜兀然坐，无言空涕洟。\n丈夫志气事，儿女安得知。",
        "dynasty": "唐",
        "collection_info": null
    },
    {
        "uuid": "40b6b98afed8b6d8ccf09011d5f69006",
        "title": "古兴",
        "author": "吕温",
        "content": "越欧百炼时，楚卞三泣地。\n二宝无人识，千龄皆弃置。\n空岩起白虹，古狱生紫气。\n安得命世客，直来开奥秘。\n劒任刜钟看，玉从投火试。\n必能绝疑惑，然后论奇异。",
        "dynasty": "唐",
        "collection_info": null
    },
    {
        "uuid": "8f7060d240be86f23d8c6a598942446d",
        "title": "风咏",
        "author": "吕温",
        "content": "微风生青苹，习习出金塘。\n轻摇深林翠，静猎幽径芳。\n掩抑时未来，鸿毛亦无伤。\n一朝乘严气，万里号清霜。\n北走摧邓林，东去落扶桑。\n扫却垂天云，澄清无私光。\n悠然返空寂，晏海通舟航。",
        "dynasty": "唐",
        "collection_info": null
    },
    {
        "uuid": "3f8b5bb0ba090259959faf654356cf1c",
        "title": "镜中叹白髮",
        "author": "吕温",
        "content": "年过潘岳纔三岁，还见星星两鬓中。\n纵使他时能早达，定知不作黑头公。",
        "dynasty": "唐",
        "collection_info": null
    },
    {
        "uuid": "78b92d5f038da5f94c861855575ccaa4",
        "title": "友人邀听歌有感",
        "author": "吕温",
        "content": "文章抛尽爱功名，三十无成白髮生。\n辜负壮心羞欲死，劳君贵买断肠声。",
        "dynasty": "唐",
        "collection_info": null
    },
    {
        "uuid": "3a2cf1ecf1810905885c2dc73a76343b",
        "title": "贞元十四年旱甚见权门移芍药花",
        "author": "吕温",
        "content": "绿原青壠渐成尘，汲井开园日日新。\n四月带花移芍药，不知忧国是何人。",
        "dynasty": "唐",
        "collection_info": null
    },
    {
        "uuid": "b30fe8cda65c9190d790db46e74e9008",
        "title": "冬夜即事",
        "author": "吕温",
        "content": "百忧攒心起復卧，夜长耿耿不可过。\n风吹雪片似花落，月照冰文如镜破。",
        "dynasty": "唐",
        "collection_info": null
    },
    {
        "uuid": "94d1ab324adc67d38b1c63bafcbff3d9",
        "title": "道州郡斋卧疾寄东馆诸贤",
        "author": "吕温",
        "content": "东池送客醉年华，闻道风流胜习家。\n独卧郡斋寥落意，隔帘微雨湿梨花。",
        "dynasty": "唐",
        "collection_info": null
    },
    {
        "uuid": "d9f59a44ecfe500b7fb19e8e27a50667",
        "title": "读小弟诗有感因口号以示之",
        "author": "吕温",
        "content": "忆吾未冠赏年华，二十年间在咄嗟。\n今来羡汝看花岁，似汝追思昨日花。",
        "dynasty": "唐",
        "collection_info": null
    },
    {
        "uuid": "7178690de71e2a163258e7f429870639",
        "title": "读句践传",
        "author": "吕温",
        "content": "丈夫可杀不可羞，如何送我海西头。\n更生更聚终须报，二十年间死即休。",
        "dynasty": "唐",
        "collection_info": null
    },
    {
        "uuid": "9cd09cddec1c6c287a5d084c23c3cd91",
        "title": "道州月叹",
        "author": "吕温",
        "content": "别馆月，犁牛冰河金山雪。\n道州月，霜树子规啼是血。\n壮心感此孤劒鸣，沈火在灰殊未灭。",
        "dynasty": "唐",
        "collection_info": null
    },
    {
        "uuid": "25305f2ffd3c46c7ab2657c44a6ed0d7",
        "title": "风叹",
        "author": "吕温",
        "content": "青海风，飞沙射面随惊蓬。\n洞庭风，危樯欲折身若空。\n西驰南走有何事，会须一决百年中。",
        "dynasty": "唐",
        "collection_info": null
    },
    {
        "uuid": "996d04d4a8626200086de7f297d31b7f",
        "title": "道州感兴",
        "author": "吕温",
        "content": "当代知文字，先皇记姓名。\n七年天下立，万里海西行。\n苦节终难辨，劳生竟自轻。\n今朝流落处，啸水遶孤城。",
        "dynasty": "唐",
        "collection_info": null
    },
    {
        "uuid": "92d2162e6a1dd3f4817eb61280aa6576",
        "title": "和李使君三郎早秋城北亭宴崔司士因寄关中张评事",
        "author": "吕温",
        "content": "黄花古城路，上尽见青山。\n桑柘晴川口，牛羊落照间。\n野情随卷幔，尘事隔重关。\n道合偏重赏，官微独不闲。\n鹤分琴久罢，书到雁应还。\n为谢登临客，琼林寄一攀。",
        "dynasty": "唐",
        "collection_info": null
    },
    {
        "uuid": "f6906056d49ec078334aa0037a4f4caa",
        "title": "题从叔园林",
        "author": "吕温",
        "content": "阮宅闲园暮，窻中见树阴。\n樵歌依野草，僧语过长林。\n鸟向花间井，人弹竹裏琴。\n自嫌身未老，已有住山心。",
        "dynasty": "唐",
        "collection_info": null
    },
    {
        "uuid": "168f33ae0186a4c4ea8844f594a76af1",
        "title": "送僧归漳州",
        "author": "吕温",
        "content": "几夏京城住，今朝独远归。\n修行四分律，护净七条衣。\n溪寺黄橙熟，沙田紫芋肥。\n九龙潭上路，同去客应稀。",
        "dynasty": "唐",
        "collection_info": null
    },
    {
        "uuid": "14d33519ca8050f3cd4b119e1993eedd",
        "title": "列女操",
        "author": "孟郊",
        "content": "梧桐相待老，鸳鸯会双死。\n贞女贵狥夫，舍生亦如此。\n波澜誓不起，妾心井中水。",
        "dynasty": "唐",
        "collection_info": null
    },
    {
        "uuid": "e2c75379bc8b3af69f2dfd5ec759d453",
        "title": "灞上轻薄行",
        "author": "孟郊",
        "content": "长安无缓步，况值天景莫。\n相逢灞浐间，亲戚不相顾。\n自叹方拙身，忽随轻薄伦。\n常恐失所避，化为车辙尘。\n此中生白髮，疾走亦未歇。",
        "dynasty": "唐",
        "collection_info": null
    },
    {
        "uuid": "54f64f2e4d8080bffb68868483db0fae",
        "title": "长安羁旅行",
        "author": "孟郊",
        "content": "十日一理髮，每梳飞旅尘。\n三旬九过饮，每食唯旧贫。\n万物皆及时，独余不觉春。\n失名谁肯访，得意争相亲。\n直木有恬翼，静流无躁鳞。\n始知喧竞场，莫处君子身。\n野策藤竹轻，山蔬薇蕨新。\n潜歌归去来，事外风景真。",
        "dynasty": "唐",
        "collection_info": null
    },
    {
        "uuid": "90e7f5f78025efb27e6c261da37112e5",
        "title": "长安道",
        "author": "孟郊",
        "content": "胡风激秦树，贱子风中泣。\n家家朱门开，得见不可入。\n长安十二衢，投树鸟亦急。\n高阁何人家，笙簧正喧吸。",
        "dynasty": "唐",
        "collection_info": null
    },
    {
        "uuid": "86427147b685b48b87438ae087367d2e",
        "title": "送远吟",
        "author": "孟郊",
        "content": "河水昏復晨，河边相送频。\n离杯有泪饮，别柳无枝春。\n一笑忽然敛，万愁俄已新。\n东波与西日，不惜远行人。",
        "dynasty": "唐",
        "collection_info": null
    },
    {
        "uuid": "6489e65521a7bb12f0b0cd2d6707d519",
        "title": "古薄命妾",
        "author": "孟郊",
        "content": "不惜十指絃，为君千万弹。\n常恐新声至，坐使故声残。\n弃置今日悲，即是昨日欢。\n将新变故易，持故为新难。\n青山有蘼芜，泪叶长不干。\n空令后代人，采掇幽思攒。",
        "dynasty": "唐",
        "collection_info": null
    },
    {
        "uuid": "f492ae3c6b3d9c65d58e372195cd84ed",
        "title": "古离别",
        "author": "孟郊",
        "content": "松山云缭绕，萍路水分离。\n云去有归日，水分无合时。\n春芳役双眼，春色柔四支。\n杨柳织别愁，千条万条丝。",
        "dynasty": "唐",
        "collection_info": null
    },
    {
        "uuid": "a9f2e605f5b00e75651b8648bc9290cb",
        "title": "杂怨 一",
        "author": "孟郊",
        "content": "忆人莫至悲，至悲空自衰。\n寄人莫剪衣，剪衣未必归。\n朝为双蒂花，莫为四散飞。\n花落还遶树，游子不顾期。",
        "dynasty": "唐",
        "collection_info": null
    },
    {
        "uuid": "244b3a728c4ed0db46914a00f58a38ef",
        "title": "杂怨 二",
        "author": "孟郊",
        "content": "夭桃花清晨，游女红粉新。\n夭桃花薄暮，游女红粉故。\n树有百年花，人无一定颜。\n花送人老尽，人悲花自闲。",
        "dynasty": "唐",
        "collection_info": null
    },
    {
        "uuid": "b5be5e0d0fc32ad099d6911551e92d7c",
        "title": "杂怨 三",
        "author": "孟郊",
        "content": "贫女镜不明，寒花日少容。\n暗蛩有虚织，短线无长缝。\n浪水不可照，狂夫不可从。\n浪水多散影，狂夫多异踪。\n持此一生薄，空城万恨浓。",
        "dynasty": "唐",
        "collection_info": null
    },
    {
        "uuid": "198a7ba9a72d699f33801daa7a4dcd59",
        "title": "静女吟",
        "author": "孟郊",
        "content": "艳女皆妬色，静女独检踪。\n任礼耻任粧，嫁德不嫁容。\n君子易求聘，小人难自从。\n此志谁与谅，琴弦幽韵重。",
        "dynasty": "唐",
        "collection_info": null
    },
    {
        "uuid": "b83a2c05ac35ba1dea965fd99a9db52d",
        "title": "归信吟",
        "author": "孟郊",
        "content": "泪墨洒为书，将寄万里亲。\n书去魂亦去，兀然空一身。",
        "dynasty": "唐",
        "collection_info": null
    },
    {
        "uuid": "185c4b56f18683b95ed93b7e141436bc",
        "title": "山老吟",
        "author": "孟郊",
        "content": "不行山下地，唯种山上田。\n腰斧斫旅松，手飘汲家泉。\n讵知文字力，莫记日月迁。\n蟠木为我身，始得全天年。",
        "dynasty": "唐",
        "collection_info": null
    },
    {
        "uuid": "f4ad0446855fd5db30fec188de4b4464",
        "title": "游子吟",
        "author": "孟郊",
        "content": "慈母手中线，游子身上衣。\n临行密密缝，意恐迟迟归。\n谁言寸草心，报得三春晖。",
        "dynasty": "唐",
        "collection_info": null
    },
    {
        "uuid": "753a1dbf9798e87e9d9693d773748c3d",
        "title": "小隐吟",
        "author": "孟郊",
        "content": "我饮不在醉，我欢长寂然。\n酌溪四五盏，听弹两三弦。\n炼性静栖白，洗情深寄玄。\n号怒路傍子，贪败不贪全。",
        "dynasty": "唐",
        "collection_info": null
    },
    {
        "uuid": "76734855e0acb29dcdbe4754a637f43f",
        "title": "苦寒吟",
        "author": "孟郊",
        "content": "天寒色青苍，北风呌枯桑。\n厚冰无裂文，短日有冷光。\n敲石不得火，壮阴夺正阳。\n苦调竟何言，冻吟成此章。",
        "dynasty": "唐",
        "collection_info": null
    },
    {
        "uuid": "d76cfe6444e19ec8bfb0ff2e683d4fb8",
        "title": "猛将吟",
        "author": "孟郊",
        "content": "拟脍楼兰肉，蓄怒时未扬。\n秋鼙无退声，夜剑不隐光。\n虎队手驱出，豹篇心卷藏。\n古今皆有言，猛将出北方。",
        "dynasty": "唐",
        "collection_info": null
    },
    {
        "uuid": "34be42e314fbb6c629bcca36fbaa8782",
        "title": "伤哉行",
        "author": "孟郊",
        "content": "众毒蔓贞松，一枝难久荣。\n岂知黄庭客，仙骨生不成。\n春色舍芳蕙，秋风遶枯茎。\n弹琴不成曲，始觉知音倾。\n馆月改旧照，弔宾写余情。\n还舟空江上，波浪送铭旌。",
        "dynasty": "唐",
        "collection_info": null
    },
    {
        "uuid": "5c62ad9abbe608917588828c5d304416",
        "title": "怨诗",
        "author": "孟郊",
        "content": "试妾与君泪，两处滴池水。\n看取芙蓉花，今年为谁死。",
        "dynasty": "唐",
        "collection_info": null
    },
    {
        "uuid": "2536aad1ec83681f49ab7bb5ee35f220",
        "title": "湘弦怨",
        "author": "孟郊",
        "content": "昧者理芳草，蒿兰同一锄。\n狂飙怒秋林，曲直同一枯。\n嘉木忌深蠹，哲人悲巧诬。\n灵均入迴流，靳尚为良谟。\n我愿分众泉，清浊各异渠。\n我愿分众巢，枭鸾相远居。\n此志谅难保，此情竟何如。\n湘弦少知音，孤响空踟蹰。",
        "dynasty": "唐",
        "collection_info": null
    },
    {
        "uuid": "705212cb08a6cf5a2966b907d90310dd",
        "title": "楚竹吟酬卢虔端公见和湘弦怨",
        "author": "孟郊",
        "content": "握中有新声，楚竹人未闻。\n识音者谓谁，清夜吹赠君。\n昔为潇湘引，曾动潇湘云。\n一呌凤改听，再惊鹤失羣。\n江花匪秋落，山日当昼曛。\n众浊响杂沓，孤清思氛氲。\n欲知怨有形，愿向明月分。\n一掬灵均泪，千年湘水文。",
        "dynasty": "唐",
        "collection_info": null
    },
    {
        "uuid": "149e71679bf43d62b333ea698eb41cfe",
        "title": "远愁曲",
        "author": "孟郊",
        "content": "飘飖何所从，遗冢行未逢。\n东西不见人，哭向青青松。\n此地有时尽，此哀无处容。\n声翻太白云，泪洗蓝田峰。\n水涉七八曲，山登千万重。\n愿邀玄夜月，出视白日踪。",
        "dynasty": "唐",
        "collection_info": null
    },
    {
        "uuid": "c3c4feb467aa035f803d362103cf0e31",
        "title": "贫女词寄从叔先辈简",
        "author": "孟郊",
        "content": "蚕女非不勤，今年独无春。\n二月冰雪深，死尽万木身。\n时令自逆行，造化岂不仁。\n仰企碧霞仙，高控沧海云。\n永别劳苦场，飘飖游无垠。",
        "dynasty": "唐",
        "collection_info": null
    },
    {
        "uuid": "ea4138f8158e6663e07d1c1ebec4de89",
        "title": "边城吟",
        "author": "孟郊",
        "content": "西城近日天，俗禀气候偏。\n行子独自渴，主人仍卖泉。\n烧烽碧云外，牧马青坡巅。\n何处鹘突梦，归思寄仰眠。",
        "dynasty": "唐",
        "collection_info": null
    },
    {
        "uuid": "02ec0f6827562ccea558c4e179eb3cc1",
        "title": "新平歌送许问",
        "author": "孟郊",
        "content": "边柳三四尺，暮春离别歌。\n早迴儒士驾，莫饮土番河。\n谁识匣中宝，楚云章句多。",
        "dynasty": "唐",
        "collection_info": null
    },
    {
        "uuid": "3d9be5fe2c4d35606a5836a2376190d5",
        "title": "杀气不在边",
        "author": "孟郊",
        "content": "杀气不在边，凛然中国秋。\n道险不在山，平地有摧辀。\n河南又起兵，清浊俱锁流。\n岂唯私客艰，拥滞官行舟。\n况余隔晨昏，去家成阻修。\n忽然两鬓雪，同是一日愁。\n独寝夜难晓，起视星汉浮。\n凉风荡天地，日夕声飕飗。\n万物无少色，兆人皆老忧。\n长策苟未立，丈夫诚可羞。\n灵响復何事，剑鸣思戮讐。",
        "dynasty": "唐",
        "collection_info": null
    },
    {
        "uuid": "7dd85e425802bfdd3335f7b1b7e1dcc1",
        "title": "结爱",
        "author": "孟郊",
        "content": "心心復心心，结爱务在深。\n一度欲离别，千迴结衣襟。\n结妾独守志，结君早归意。\n始知结衣裳，不如结心肠。\n坐结行亦结，结尽百年月。",
        "dynasty": "唐",
        "collection_info": null
    },
    {
        "uuid": "4c9d6f813775f248be075b8f23441d34",
        "title": "弦歌行",
        "author": "孟郊",
        "content": "驱傩击鼓吹长笛，瘦鬼染面惟齿白。\n暗中崒崒拽茅鞭，倮足朱[裈]行戚戚。\n相顾笑声衝庭燎，桃弧射矢时独呌。",
        "dynasty": "唐",
        "collection_info": null
    },
    {
        "uuid": "063db8bb6cfa4d5edd328767db685e88",
        "title": "覆巢行",
        "author": "孟郊",
        "content": "荒城古木枝多枯，飞禽嗷嗷朝哺雏。\n枝倾巢覆雏坠地，乌鸢下啄更相呼。\n阳和发生均孕育，鸟兽有情知不足。\n枝危巢小风雨多，未容长成已先覆。\n灵枝珍木满上林，凤巢阿阁重且深。\n尔今所托非本地，乌鸢何得同尔心。",
        "dynasty": "唐",
        "collection_info": null
    },
    {
        "uuid": "b72fcf297567a373d8f3f4b5a26729db",
        "title": "出门行 一",
        "author": "孟郊",
        "content": "长河悠悠去无极，百龄同此可叹息。\n秋风白露霑人衣，壮心凋落夺颜色。\n少年出门将诉谁，川无梁兮路无岐。\n一闻陌上苦寒奏，使我伫立惊且悲。\n君今得意厌粱肉，岂復念我贫贱时。",
        "dynasty": "唐",
        "collection_info": null
    },
    {
        "uuid": "bfc274138abb9269205dba42c4f3b7be",
        "title": "出门行 二",
        "author": "孟郊",
        "content": "海风萧萧天雨霜，穷愁独坐夜何长。\n驱车旧忆太行险，始知游子悲故乡。\n美人相思隔天阙，长望云端不可越。\n手持琅玕欲有赠，爱而不见心断绝。\n南山峩峩白石烂，碧海之波浩漫漫。\n参辰出没不相待，我欲横天无羽翰。",
        "dynasty": "唐",
        "collection_info": null
    },
    {
        "uuid": "e20a8590a1cd57449e2636a2cb9af44e",
        "title": "湘妃怨",
        "author": "孟郊",
        "content": "南巡竟不返，二妃怨逾积。\n万里丧蛾眉，潇湘水空碧。\n冥冥荒山下，古庙收贞魄。\n乔木深青春，清光满瑶席。\n搴芳徒有荐，灵意殊脉脉。\n玉佩不可亲，徘徊烟波夕。",
        "dynasty": "唐",
        "collection_info": null
    },
    {
        "uuid": "293568fff0292d1da6a4b44b3c9121eb",
        "title": "巫山曲",
        "author": "孟郊",
        "content": "巴江上峡重復重，阳台碧峭十二峰。\n荆王猎时逢暮雨，夜卧高丘梦神女。\n轻红流烟湿艳姿，行云飞去明星稀。\n目极魂断望不见，猿啼三声泪滴衣。",
        "dynasty": "唐",
        "collection_info": null
    },
    {
        "uuid": "6a26f9268760f99dee290ded4c12b774",
        "title": "巫山高",
        "author": "孟郊",
        "content": "见尽数万里，不闻三声猿。\n但飞萧萧雨，中有亭亭魂。\n千载楚王恨，遗文宋玉言。\n至今晴明天，云结深闺门。",
        "dynasty": "唐",
        "collection_info": null
    },
    {
        "uuid": "1d05d82d9d68ffe1ea7a5f2cd76995c0",
        "title": "楚怨",
        "author": "孟郊",
        "content": "秋入楚江水，独照汨罗魂。\n手把绿荷泣，意愁珠泪翻。\n九门不可入，一犬吠千门。",
        "dynasty": "唐",
        "collection_info": null
    },
    {
        "uuid": "85aee058eb8d0e0ca9d332e9b4f1cb81",
        "title": "塘下行",
        "author": "孟郊",
        "content": "塘边日欲斜，年少早还家。\n徒将白羽扇，调妾木兰花。\n不是城头树，那栖来去鸦。",
        "dynasty": "唐",
        "collection_info": null
    },
    {
        "uuid": "0dda0fbb492a9d46629f6fd68af37596",
        "title": "临池曲",
        "author": "孟郊",
        "content": "池中春蒲叶如带，紫菱成角莲子大。\n罗裙蝉鬓倚迎风，双双伯劳飞向东。",
        "dynasty": "唐",
        "collection_info": null
    },
    {
        "uuid": "17758c74b324c03bdfcdcb1a8b5f7aa2",
        "title": "车遥遥",
        "author": "孟郊",
        "content": "路喜到江尽，江上又通舟。\n舟车两无阻，何处不得游。\n丈夫四方志，女子安可留。\n郎自别日言，无令生远愁。\n旅雁忽呌月，断猿寒啼秋。\n此夕梦君梦，君在百城楼。\n寄泪无因波，寄恨无因辀。\n愿为驭者手，与郎迴马头。",
        "dynasty": "唐",
        "collection_info": null
    },
    {
        "uuid": "995f578d1ca30ad5cf2318b8f27558fa",
        "title": "征妇怨 一",
        "author": "孟郊",
        "content": "良人昨日去，明月又不圆。\n别时各有泪，零落青楼前。\n君泪濡罗巾，妾泪满路尘。\n罗巾长在手，今得随妾身。\n路尘如得风，得上君车轮。",
        "dynasty": "唐",
        "collection_info": null
    },
    {
        "uuid": "a1d3f7271660f7656d592138a8d0722a",
        "title": "征妇怨 二",
        "author": "孟郊",
        "content": "渔阳千里道，近如中门限。\n中门踰有时，渔阳长在眼。\n生在绿罗下，不识渔阳道。\n良人自戍来，夜夜梦中到。",
        "dynasty": "唐",
        "collection_info": null
    },
    {
        "uuid": "0a7d2984888289afd17feabcece39d62",
        "title": "空城雀",
        "author": "孟郊",
        "content": "一雀入官仓，所食宁损几。\n祗虑往覆频，官仓终害尔。\n鱼网不在天，鸟罗不张水。\n饮啄要自然，可以空城裏。",
        "dynasty": "唐",
        "collection_info": null
    },
    {
        "uuid": "62c1d4b95b403fa97efb84e30105af8a",
        "title": "闲怨",
        "author": "孟郊",
        "content": "妾恨比斑竹，下盘烦冤根。\n有笋未出土，中已含泪痕。",
        "dynasty": "唐",
        "collection_info": null
    },
    {
        "uuid": "3fb758f10c04968cddfa4cdb56194ade",
        "title": "羽林行",
        "author": "孟郊",
        "content": "朔雪寒断指，朔风劲裂冰。\n胡中射鵰者，此日犹不能。\n翩翩羽林儿，锦臂飞苍鹰。\n挥鞭快白马，走出黄河凌。",
        "dynasty": "唐",
        "collection_info": null
    },
    {
        "uuid": "f71913aae811c961a63b765be10426d4",
        "title": "古意",
        "author": "孟郊",
        "content": "河边织女星，河畔牵牛郎。\n未得渡清浅，相对遥相望。",
        "dynasty": "唐",
        "collection_info": null
    },
    {
        "uuid": "710e2bba038c70946a540f0b9be1af0f",
        "title": "古别离",
        "author": "孟郊",
        "content": "欲别牵郎衣，郎今到何处。\n不恨归来迟，莫向临邛去。",
        "dynasty": "唐",
        "collection_info": null
    },
    {
        "uuid": "ad5d027cb94fb39d9ad0e863286ab44d",
        "title": "游侠行",
        "author": "孟郊",
        "content": "壮士性刚决，火中见石裂。\n杀人不迴头，轻生如蹔别。\n岂知眼有泪，肯白头上髮。\n半生无恩酬，剑闲一百月。",
        "dynasty": "唐",
        "collection_info": null
    },
    {
        "uuid": "a723f8abe55ef8d30a57a6fbaf745aa8",
        "title": "黄雀吟",
        "author": "孟郊",
        "content": "黄雀舞承尘，倚恃主人仁。\n主人忽不仁，买弹弹尔身。\n何不远飞去，蓬蒿正繁新。\n蒿粒无人争，食之足为珍。\n莫觑翻车粟，觑翻罪有因。\n黄雀不知言，赠之徒慇懃。",
        "dynasty": "唐",
        "collection_info": null
    },
    {
        "uuid": "49c27d912a2dfd4a3682cb830c575eaf",
        "title": "有所思",
        "author": "孟郊",
        "content": "桔槔烽火昼不灭，客路迢迢信难越。\n古镇刀攒万片霜，寒江浪起千堆雪。\n此时西去定如何，空使南心远凄切。",
        "dynasty": "唐",
        "collection_info": null
    },
    {
        "uuid": "5284a10a6104b76ef43c2d0829285926",
        "title": "求仙曲",
        "author": "孟郊",
        "content": "仙教生为门，仙宗静为根。\n持心若妄求，服食安足论。\n铲惑有灵药，饵真成本源。\n自当出尘网，驭凤登昆崙。",
        "dynasty": "唐",
        "collection_info": null
    },
    {
        "uuid": "89a9cfa0cf5e001a5707d268b12803bb",
        "title": "婵娟篇",
        "author": "孟郊",
        "content": "花婵娟，泛春泉。\n竹婵娟，笼晓烟。\n妓婵娟，不长妍。\n月婵娟，真可怜。\n夜半姮娥朝太一，人间本自无灵匹。\n汉宫承宠不多时，飞燕婕妤相妬嫉。",
        "dynasty": "唐",
        "collection_info": null
    },
    {
        "uuid": "46e873404e3807d5da15ffc8941247b6",
        "title": "南浦篇",
        "author": "孟郊",
        "content": "南浦桃花亚水红，水边柳絮由春风。\n鸟鸣喈喈烟蒙蒙，自从远送对悲翁。\n此翁已与少年别，唯忆深山深谷中。",
        "dynasty": "唐",
        "collection_info": null
    },
    {
        "uuid": "85f4e003f654b8743c02d2339244b306",
        "title": "清东曲",
        "author": "孟郊",
        "content": "樱桃花参差，香雨红霏霏。\n含笑竞攀折，美人湿罗衣。\n采采清东曲，明眸艳圭玉。\n青巾艑上郎，上下看不足。\n南阳公首词，编入新乐录。",
        "dynasty": "唐",
        "collection_info": null
    },
    {
        "uuid": "23a31f05280654a2e34d6336cb69d586",
        "title": "望远曲",
        "author": "孟郊",
        "content": "朝朝候归信，日日登高台。\n行人未去植庭梅，别来三见庭花开。\n庭花开尽復几时，春光骀荡阻佳期。\n愁来望远烟尘隔，空怜绿鬓风吹白，何当归见远行客。",
        "dynasty": "唐",
        "collection_info": null
    },
    {
        "uuid": "6d2937777165a0dd30a9152b5aabc084",
        "title": "织妇辞",
        "author": "孟郊",
        "content": "夫是田中郎，妾是田中女。\n当年嫁得君，为君秉机杼。\n筋力日已疲，不息窻下机。\n如何织纨素，自着蓝缕衣。\n官家牓村路，更索栽桑树。",
        "dynasty": "唐",
        "collection_info": null
    },
    {
        "uuid": "6c8283b2e6b946406264c9a82eb5e4c0",
        "title": "古意",
        "author": "孟郊",
        "content": "荡子守边戍，佳人莫相从。\n去来年月多，苦愁改形容。\n上山復下山，踏草成古踪。\n徒言采蘼芜，十度一不逢。\n鉴独是明月，识志唯寒松。\n井桃始开花，一见悲万重。\n人颜不再春，桃色有再浓。\n捐气入空房，无憀乍从容。\n启贴理针线，非独学裁缝。\n手持未染綵，绣为白芙蓉。\n芙蓉无染污，将以表心素。\n欲寄未归人，当春无信去。\n无信反增愁，愁心缘陇头。\n愿君如陇水，冰镜水还流。\n宛宛青丝线，纤纤白玉钩。\n玉钩不亏缺，青丝无断绝。\n迴还胜双手，解尽心中结。",
        "dynasty": "唐",
        "collection_info": null
    },
    {
        "uuid": "b9614a98da6ef3bd831b1548d59045a7",
        "title": "折杨柳 一",
        "author": "孟郊",
        "content": "杨柳多短枝，短枝多别离。\n赠远屡攀折，柔条安得垂。\n青春有定节，离别无定时。\n但恐人别促，不怨来迟迟。\n莫言短枝条，中有长相思。\n朱颜与绿杨，併在别离期。",
        "dynasty": "唐",
        "collection_info": null
    },
    {
        "uuid": "6a5185943226168721c0744436f4c424",
        "title": "折杨柳 二",
        "author": "孟郊",
        "content": "楼上春风过，风前杨柳歌。\n枝疎缘别苦，曲怨为年多。\n花惊燕地云，叶映楚池波。\n谁堪别离此，征戍在交河。",
        "dynasty": "唐",
        "collection_info": null
    },
    {
        "uuid": "0f71ce5a5bb1b377760472b77dea8321",
        "title": "和丁助教塞上吟",
        "author": "孟郊",
        "content": "哭雪復吟雪，广文丁夫子。\n江南万里寒，曾未及如此。\n整顿气候谁，言从生灵始。\n无令恻隐者，哀哀不能已。",
        "dynasty": "唐",
        "collection_info": null
    },
    {
        "uuid": "8c3738659ba9f1e5c306476219d37a02",
        "title": "古怨别",
        "author": "孟郊",
        "content": "飒飒秋风生，愁人怨离别。\n含情两相向，欲语气先咽。\n心曲千万端，悲来却难说。\n别后唯所思，天涯共明月。",
        "dynasty": "唐",
        "collection_info": null
    },
    {
        "uuid": "abb76fd15061a5aba54a5f418628978b",
        "title": "古别曲",
        "author": "孟郊",
        "content": "山川古今路，纵横无断绝。\n来往天地间，人皆有离别。\n行衣未束带，中肠已先结。\n不用看镜中，自知生白髮。\n欲陈去留意，声向言前咽。\n愁结填心胸，茫茫若为说。\n荒郊烟莽苍，旷野风凄切。\n处处得相随，人那不如月。",
        "dynasty": "唐",
        "collection_info": null
    },
    {
        "uuid": "235266083146ca7e4576da59e59e9690",
        "title": "戏赠陆大夫十二丈 一",
        "author": "孟郊",
        "content": "莲子不可得，荷花生水中。\n犹胜道傍柳，无事荡春风。",
        "dynasty": "唐",
        "collection_info": null
    },
    {
        "uuid": "4929c61bfc98f0ba40fac99b6f959d5d",
        "title": "戏赠陆大夫十二丈 二",
        "author": "孟郊",
        "content": "渌萍与荷叶，同此一水中。\n风吹荷叶在，渌萍西復东。",
        "dynasty": "唐",
        "collection_info": null
    },
    {
        "uuid": "10d779326e49cbd9c915451d12936b31",
        "title": "戏赠陆大夫十二丈 三",
        "author": "孟郊",
        "content": "莲叶未开时，苦心终日卷。\n春水徒荡漾，荷花未开展。",
        "dynasty": "唐",
        "collection_info": null
    },
    {
        "uuid": "cbd050bbaf433a38b82f6b4cb9b2ac72",
        "title": "劝善吟",
        "author": "孟郊",
        "content": "瘦郭有志气，相哀老龙钟。\n劝我少吟诗，俗窄难尔容。\n一口百味别，况在醉会中。\n四座正当喧，片言何由通。\n顾余昧时调，居止多疎慵。\n见书眼始开，闻乐耳不聪。\n视听互相隔，一身且莫同。\n天疾难自医，诗癖将何攻。\n见君如见书，语善千万重。\n自悲咄咄感，变作烦恼翁。\n烦恼不可欺，古剑涩亦雄。\n知君方少年，少年怀古风。\n藏书拄屋脊，不惜与凡聋。\n我愿拜少年，师之学崇崇。\n从他笑为矫，矫善亦可宗。",
        "dynasty": "唐",
        "collection_info": null
    },
    {
        "uuid": "bc82798bc7c112a849b22c943f16c420",
        "title": "望夫石",
        "author": "孟郊",
        "content": "望夫石，夫不来兮江水碧。\n行人悠悠朝与莫，千年万年色如故。",
        "dynasty": "唐",
        "collection_info": null
    },
    {
        "uuid": "187ac4b4bac3704103096e1ae92d11ef",
        "title": "寒江吟",
        "author": "孟郊",
        "content": "冬至日光白，始知阴气凝。\n寒江波浪冻，千里无平冰。\n飞鸟绝高羽，行人皆晏兴。\n荻洲素浩渺，碕岸澌碐磳。\n烟舟忽自阻，风帆不相乘。\n何况异形体，信任为股肱。\n涉江莫涉凌，得意须得朋。\n结交非贤良，谁免生爱憎。\n冻水有再浪，失飞有载腾。\n一言纵丑词，万响无善应。\n取鉴谅不远，江水千万层。\n何当春风吹，利涉吾道弘。",
        "dynasty": "唐",
        "collection_info": null
    },
    {
        "uuid": "7e9147550f228f7c5433e9b8738a32e7",
        "title": "审交",
        "author": "孟郊",
        "content": "种树须择地，恶土变木根。\n结交若失人，中道生谤言。\n君子芳桂性，春荣冬更繁。\n小人槿花心，朝在夕不存。\n莫蹑冬冰坚，中有潜浪翻。\n唯当金石交，可以贤达论。",
        "dynasty": "唐",
        "collection_info": null
    },
    {
        "uuid": "2a86217aa5c222b993cffee53c7f6116",
        "title": "怨别",
        "author": "孟郊",
        "content": "一别一迴老，志士白髮早。\n在富易为容，居贫难自好。\n沉忧损性灵，服药亦枯槁。\n秋风游子衣，落日行远道。\n君问去何之，贱身难自保。",
        "dynasty": "唐",
        "collection_info": null
    },
    {
        "uuid": "711694bd53de7d3d7ba100216eed4822",
        "title": "百忧",
        "author": "孟郊",
        "content": "萱草女儿花，不解壮士忧。\n壮士心是剑，为君射斗牛。\n朝思除国讐，暮思除国讐。\n计尽山河画，意穷草木筹。\n智士日千虑，愚夫唯四愁。\n何必在波涛，然后惊沈浮。\n伯伦心不醉，四皓迹难留。\n出处各有时，众议徒啾啾。",
        "dynasty": "唐",
        "collection_info": null
    },
    {
        "uuid": "2d30e9d33f774879943fcdb3163c384c",
        "title": "路病",
        "author": "孟郊",
        "content": "病客无主人，艰哉求卧难。\n飞光赤道路，内火焦肺肝。\n欲饮井泉竭，欲医囊用单。\n稚颜能几日，壮志忽已残。\n人子不言苦，归书但云安。\n愁环在我肠，宛转终无端。",
        "dynasty": "唐",
        "collection_info": null
    },
    {
        "uuid": "a5e006c24510edd2aced0bbf34b7e844",
        "title": "衰松",
        "author": "孟郊",
        "content": "近世交道衰，青松落颜色。\n人心忌孤直，木性随改易。\n既摧栖日榦，未展擎天力。\n终是君子材，还思君子识。",
        "dynasty": "唐",
        "collection_info": null
    },
    {
        "uuid": "57b29ad32e954e5c2011f616d7a97d33",
        "title": "遣兴",
        "author": "孟郊",
        "content": "弦贞五条音，松直百尺心。\n贞弦含古风，直松凌高岑。\n浮声与狂葩，胡为欲相侵。",
        "dynasty": "唐",
        "collection_info": null
    },
    {
        "uuid": "60a52c68d0ca30f5d750820b8bd76992",
        "title": "退居",
        "author": "孟郊",
        "content": "退身何所食，败力不能闲。\n种稻耕白水，负薪斫青山。\n众听喜巴唱，独醒愁楚颜。\n日莫静归时，幽幽扣松关。",
        "dynasty": "唐",
        "collection_info": null
    },
    {
        "uuid": "750431027cc7297b0dcbc1318f442a7b",
        "title": "卧病",
        "author": "孟郊",
        "content": "贫病诚可羞，故床无新裘。\n春色烧肌肤，时餐苦咽喉。\n倦寝意蒙昧，强言声幽柔。\n承颜自俛仰，有泪不敢流。\n默默寸心中，朝愁续莫愁。",
        "dynasty": "唐",
        "collection_info": null
    },
    {
        "uuid": "c0008148dc043d943b33747e2e6c34fc",
        "title": "隐士",
        "author": "孟郊",
        "content": "本末一相返，漂浮不还真。\n山野多馁士，市井无饥人。\n虎豹忌当道，麋鹿知藏身。\n奈何贪竞者，日与患害亲。\n颜貌岁岁改，利心朝朝新。\n孰知富生祸，取富不取贫。\n宝玉忌出璞，出璞先为尘。\n松栢忌出山，出山先为薪。\n君子隐石壁，道书为我隣。\n寝兴思其义，澹泊味始真。\n陶公自放归，尚平去有依。\n草木择地生，禽鸟顺性飞。\n青青与冥冥，所保各不违。",
        "dynasty": "唐",
        "collection_info": null
    },
    {
        "uuid": "e847902cbdc9dbccc041d146c2e44450",
        "title": "独愁",
        "author": "孟郊",
        "content": "前日远别离，昨日生白髮。\n欲知万里情，晓卧半床月。\n常恐百虫鸣，使我芳草歇。",
        "dynasty": "唐",
        "collection_info": null
    },
    {
        "uuid": "b2fdf5f00799b8da7bb39b39209b5e0b",
        "title": "春日有感",
        "author": "孟郊",
        "content": "雨滴草芽出，一日长一日。\n风吹柳线垂，一枝连一枝。\n独有愁人颜，经春如等闲。\n且持酒满杯，狂歌狂笑来。",
        "dynasty": "唐",
        "collection_info": null
    },
    {
        "uuid": "6e6f00c4a37909774c3c6bfcc9770afb",
        "title": "将见故人",
        "author": "孟郊",
        "content": "故人季夏中，及此百余日。\n无日不相思，明镜改形色。\n宁知仲冬时，忽有相逢期。\n振衣起踯躅，頳鲤跃天池。",
        "dynasty": "唐",
        "collection_info": null
    },
    {
        "uuid": "d0d3baecc841fa90f64f0b3de7d9ee36",
        "title": "伤时",
        "author": "孟郊",
        "content": "常闻贫贱士之常，嗟尔富者莫相笑。\n男儿得路即荣名，邂逅失途成不调。\n古人结交而重义，今人结交而重利。\n劝人一种种桃李，种亦直须遍天地。\n一生不爱嘱人事，嘱即直须为生死。\n我亦不羡季伦富，我亦不笑原宪贫。\n有财有势即相识，无财无势同路人。\n因知世事皆如此，却向东溪卧白云。",
        "dynasty": "唐",
        "collection_info": null
    },
    {
        "uuid": "5a3e441fa41526eef93626b8cca0933d",
        "title": "寓言",
        "author": "孟郊",
        "content": "谁言碧山曲，不废青松直。\n谁言浊水泥，不污明月色。\n我有松月心，俗骋风霜力。\n贞明既如此，摧折安可得。",
        "dynasty": "唐",
        "collection_info": null
    },
    {
        "uuid": "116ac4dd51c8fa97597c56b9726e0dcd",
        "title": "偶作",
        "author": "孟郊",
        "content": "利剑不可近，美人不可亲。\n利剑近伤手，美人近伤身。\n道险不在广，十步能摧轮。\n情爱不在多，一夕能伤神。",
        "dynasty": "唐",
        "collection_info": null
    },
    {
        "uuid": "60a922abe8673bc40506aa6cf8612a40",
        "title": "劝学",
        "author": "孟郊",
        "content": "击石乃有火，不击元无烟。\n人学始知道，不学非自然。\n万事须己运，他得非我贤。\n青春须早为，岂能长少年。",
        "dynasty": "唐",
        "collection_info": null
    },
    {
        "uuid": "d267fa5952821b98af9fe86e02e8eb94",
        "title": "赠农人",
        "author": "孟郊",
        "content": "劝尔勤耕田，盈尔仓中粟。\n劝尔伐桑株，减尔身上服。\n清霜一委地，万草色不绿。\n狂飙一入林，万叶不着木。\n青春如不耕，何以自结束。",
        "dynasty": "唐",
        "collection_info": null
    },
    {
        "uuid": "15999c182a8e704d0a3767d44cf171c2",
        "title": "长安早春",
        "author": "孟郊",
        "content": "旭日朱楼光，东风不惊尘。\n公子醉未起，美人争探春。\n探春不为桑，探春不为麦。\n日日出西园，秖望花柳色。\n乃知田家春，不入五侯宅。",
        "dynasty": "唐",
        "collection_info": null
    },
    {
        "uuid": "ee17e2ddbf20b7546e24cc22ba001e35",
        "title": "罪松",
        "author": "孟郊",
        "content": "虽为青松姿，霜风何所宜。\n二月天下树，绿于青松枝。\n勿谓贤者喻，勿谓愚者规。\n伊吕代封爵，夷齐终身饥。\n彼曲既在斯，我正实在兹。\n泾流合渭流，清浊各自持。\n天令设四时，荣衰有常期。\n荣合随时荣，衰合随时衰。\n天令既不从，甚不敬天时。\n松乃不臣木，青青独何为。",
        "dynasty": "唐",
        "collection_info": null
    },
    {
        "uuid": "aa77ac0d917ef80e5984fcacd2d48a76",
        "title": "感兴",
        "author": "孟郊",
        "content": "拔心草不死，去根柳亦荣。\n独有失意人，恍然无力行。\n昔为连理枝，今为断絃声。\n连理时所重，断弦今所轻。\n吾欲进孤舟，三峡水不平。\n吾欲载车马，太行路峥嵘。\n万物根一气，如何互相倾。",
        "dynasty": "唐",
        "collection_info": null
    },
    {
        "uuid": "d1e842fdf8676376cf83eb7ef8876f4e",
        "title": "感怀 一",
        "author": "孟郊",
        "content": "秋气悲万物，惊风振长道。\n登高有所思，寒雨伤百草。\n平生有亲爱，零落不相保。\n五情今已伤，安得自能老。",
        "dynasty": "唐",
        "collection_info": null
    },
    {
        "uuid": "8606e89ce25af974b9a66e9355245eda",
        "title": "感怀 二",
        "author": "孟郊",
        "content": "晨登洛阳坂，目极天茫茫。\n羣物归大化，六龙颓西荒。\n豺狼日已多，草木日已霜。\n饥年无遗粟，众鸟去空场。\n路傍谁家子，白首离故乡。\n含酸望松栢，仰面诉穹苍。\n去去勿復道，苦饥形貌伤。",
        "dynasty": "唐",
        "collection_info": null
    },
    {
        "uuid": "2333d58a5e7c4e74995e6786426b3b2c",
        "title": "感怀 三",
        "author": "孟郊",
        "content": "徘徊不能寐，耿耿含酸辛。\n中夜登高楼，忆我旧星辰。\n四时互迁移，万物何时春。\n唯忆首阳路，永谢当时人。",
        "dynasty": "唐",
        "collection_info": null
    },
    {
        "uuid": "f8275d3adf9bacb76d4e9a12d43df550",
        "title": "感怀 四",
        "author": "孟郊",
        "content": "长安佳丽地，宫月生蛾眉。\n阴气凝万里，坐看芳草衰。\n玉堂有玄鸟，亦以从此辞。\n伤哉志士叹，故国多迟迟。\n深宫岂无乐，扰扰復何为。\n朝见名与利，莫还生是非。\n姜牙佐周武，世业永巍巍。",
        "dynasty": "唐",
        "collection_info": null
    },
    {
        "uuid": "175050d2195b0c5474d4d36b132219da",
        "title": "感怀 五",
        "author": "孟郊",
        "content": "举才天道亲，首阳谁采薇。\n去去荒泽远，落日当西归。\n羲和驻其轮，四海借余晖。\n极目何萧索，惊风正离披。\n鸱鸮鸣高树，众鸟相因依。\n东方有一士，岁莫常苦饥。\n主人数相问，脉脉今何为。\n贫贱亦有乐，且愿掩柴扉。",
        "dynasty": "唐",
        "collection_info": null
    },
    {
        "uuid": "9f5b25ea5a3f1baa5e89289839a36e10",
        "title": "感怀 六",
        "author": "孟郊",
        "content": "火云流素月，三五何明明。\n光曜侵白日，贤愚迷至精。\n四时更变化，天道有亏盈。\n常恐今已没，须臾还復生。",
        "dynasty": "唐",
        "collection_info": null
    },
    {
        "uuid": "61531a2a5971f0ad2f98cba733ea435d",
        "title": "感怀 七",
        "author": "孟郊",
        "content": "河梁莫相遇，草草不復言。\n汉家正离乱，王粲别荆蛮。\n野泽何萧条，悲风振空山。\n举头是星辰，念我何时还。\n亲爱久别散，形神各离迁。\n未为生死诀，长在心目间。",
        "dynasty": "唐",
        "collection_info": null
    },
    {
        "uuid": "09663333caa75282bbc80581f924cfba",
        "title": "感怀 八",
        "author": "孟郊",
        "content": "有鸟东西来，哀鸣过我前。\n愿飞浮云外，饮啄见青天。",
        "dynasty": "唐",
        "collection_info": null
    },
    {
        "uuid": "449ca4b2a7db016bc5e2322d33dcf08b",
        "title": "达士",
        "author": "孟郊",
        "content": "四时如逝水，百川皆东波。\n青春去不还，白髮镊更多。\n达人识元化，变愁为高歌。\n倾产取一醉，富者奈贫何。\n君看土中宅，富贵无偏颇。",
        "dynasty": "唐",
        "collection_info": null
    },
    {
        "uuid": "f01e5fa1566aa7916081e009f03f4bcd",
        "title": "暮秋感思 一",
        "author": "孟郊",
        "content": "西风吹垂杨，条条脆如藕。\n上有噪日蝉，催人成皓首。\n亦恐旅步难，何独朱颜丑。\n欲慰一时心，莫如千日酒。",
        "dynasty": "唐",
        "collection_info": null
    },
    {
        "uuid": "021db241d3ca8fb61967efcb159a3530",
        "title": "暮秋感思 二",
        "author": "孟郊",
        "content": "优哉遵渚鸿，自得养身旨。\n不[啄]太仓粟，不饮方塘水。\n振羽戛浮云，罝罗任徒尔。",
        "dynasty": "唐",
        "collection_info": null
    },
    {
        "uuid": "7e0f6bd3231d0a3c7fc90ea40cc45fdb",
        "title": "古兴",
        "author": "孟郊",
        "content": "楚血未干衣，荆虹尚埋辉。\n痛玉不痛身，抱璞求所归。",
        "dynasty": "唐",
        "collection_info": null
    },
    {
        "uuid": "2c0afc88cf822b01d4e4b36d62a887e8",
        "title": "劝友",
        "author": "孟郊",
        "content": "至白涅不缁，至交淡不疑。\n人生静躁殊，莫厌相箴规。\n胶漆武可接，金兰文可思。\n堪嗟无心人，不如松栢枝。",
        "dynasty": "唐",
        "collection_info": null
    },
    {
        "uuid": "a8315897e1f9f0c8d19c8b36fe207212",
        "title": "夷门雪赠主人",
        "author": "孟郊",
        "content": "夷门贫士空吟雪，夷门豪士皆饮酒。\n酒声欢闲入雪销，雪声激切悲枯朽。\n悲欢不同归去来，万里春风动江柳。",
        "dynasty": "唐",
        "collection_info": null
    },
    {
        "uuid": "3041231ff24b4af71d2cc13540e0e3ea",
        "title": "尧歌 一",
        "author": "孟郊",
        "content": "尔室何不安，尔孝无与齐。\n一言应对姑，一度为出妻。\n往辙才晚钟，还辙及晨鸡。\n往还迹徒新，很戾竟独迷。\n娥女无礼数，污家如粪泥。\n父母吞声哭，禽鸟亦为啼。\n如何天与恶，不得和鸣栖。",
        "dynasty": "唐",
        "collection_info": null
    },
    {
        "uuid": "448872d32003fc55438a72bfa6b093d1",
        "title": "尧歌 二",
        "author": "孟郊",
        "content": "山色挽心肝，将归尽日看。\n村肩篮轝子，野坐白髮官。\n莺弄方短短，花明碎攒攒。\n瑠璃堆可掬，琴瑟饶多欢。\n翠韵仙窈窕，岚漪出无端。\n养馆洞庭秋，响答虚吹弹。",
        "dynasty": "唐",
        "collection_info": null
    },
    {
        "uuid": "78966afc6f2f2b63fcce1918ad187b35",
        "title": "乱离",
        "author": "孟郊",
        "content": "天下无义剑，中原多疮痍。\n哀哀陆大夫，正直神反欺。\n子路已成血，嵇康今尚嗤。\n为君每一恸，如剑在四肢。\n折羽不復飞，逝水不復归。\n直松摧高柯，弱蔓将何依。\n朝为春日欢，夕为秋日悲。\n泪下无尺寸，纷纷天雨丝。\n积怨成疾疹，积恨成狂痴。\n怨草岂有边，恨水岂有涯。\n怨恨驰我心，茫茫日何之。",
        "dynasty": "唐",
        "collection_info": null
    },
    {
        "uuid": "ce6cc2bef0fde87f185a36a2c1ff3404",
        "title": "劝酒",
        "author": "孟郊",
        "content": "白日无定影，清江无定波。\n人无百年寿，百年復如何。\n堂上陈美酒，堂下列清歌。\n劝君今曲巵，勿谓朱颜酡。\n松栢岁岁茂，丘陵日日多。\n君看终南山，千古青峨峨。",
        "dynasty": "唐",
        "collection_info": null
    },
    {
        "uuid": "058aa45bc4845104549e2645f54acc4b",
        "title": "去妇",
        "author": "孟郊",
        "content": "君心匣中镜，一破不復全。\n妾心藕中丝，虽断犹牵连。\n安知御轮士，今日翻回辕。\n一女事一夫，安可再移天。\n君听去鹤言，哀哀七丝弦。",
        "dynasty": "唐",
        "collection_info": null
    },
    {
        "uuid": "5ae94ef93ced7709c92b17a3ca0bdb76",
        "title": "君子勿郁郁士有谤毁者作诗以赠之 一",
        "author": "孟郊",
        "content": "君子勿郁郁，听我青蝇歌。\n人间少平地，森耸山岳多。\n折辀不在道，覆舟不在河。\n须知一尺水，日夜增高波。\n叔孙毁仲尼，臧仓掩孟轲。\n兰艾不同香，自然难为和。\n良玉烧不热，直竹文不颇。\n自古皆如此，其如道在何。",
        "dynasty": "唐",
        "collection_info": null
    },
    {
        "uuid": "8a0d2d2c5d894ee762f0ffb5aa9c6804",
        "title": "君子勿郁郁士有谤毁者作诗以赠之 二",
        "author": "孟郊",
        "content": "日往復不见，秋堂莫仍学。\n玄髮不知白，晓入寒铜觉。\n为林未离树，有玉犹在璞。\n谁把碧梧枝，刻作云门乐。",
        "dynasty": "唐",
        "collection_info": null
    },
    {
        "uuid": "685e603206aca927a71f6cf0415f534d",
        "title": "闻砧",
        "author": "孟郊",
        "content": "杜鹃声不哀，断猿啼不切。\n月下谁家砧，一声肠一绝。\n杵声不为客，客闻髮自白。\n杵声不为衣，欲令游子归。",
        "dynasty": "唐",
        "collection_info": null
    },
    {
        "uuid": "443b68bf1fbad08bd3b811d5a0c44820",
        "title": "游子",
        "author": "孟郊",
        "content": "萱草生堂阶，游子行天涯。\n慈亲倚堂门，不见萱草花。",
        "dynasty": "唐",
        "collection_info": null
    },
    {
        "uuid": "26134f8cf4d3ccc3843714a7676100d1",
        "title": "自叹",
        "author": "孟郊",
        "content": "愁与髮相形，一愁白数茎。\n有髮能几多，禁愁日日生。\n古若不置兵，天下无战争。\n古若不置名，道路无欹倾。\n太行耸巍峩，是天产不平。\n黄河奔浊浪，是天生不清。\n四蹄日日多，双轮日日成。\n二物不在天，安能免营营。",
        "dynasty": "唐",
        "collection_info": null
    },
    {
        "uuid": "f120b65b9ff755c02842b57cb662d317",
        "title": "求友",
        "author": "孟郊",
        "content": "北风临大海，坚冰临河面。\n下有大波澜，对之无由见。\n求友须在良，得良终相善。\n求友若非良，非良中道变。\n欲知求友心，先把黄金炼。",
        "dynasty": "唐",
        "collection_info": null
    },
    {
        "uuid": "cf19e50753cadb28392f8aab2e8e5cc6",
        "title": "投所知",
        "author": "孟郊",
        "content": "苦心知苦节，不容一毛髮。\n炼金索坚贞，洗玉求明洁。\n自惭所业微，功用如鸠拙。\n何殊嫫母颜，对彼寒塘月。\n君存古人心，道出古人辙。\n尽美固可扬，片善亦不遏。\n朝向公卿说，暮向公卿说。\n谁谓黄钟管，化为君子舌。\n一说清嶰竹，二说变嶰谷。\n三说四说时，寒花拆寒木。\n𣊪𣊪家道路，灿灿我衣服。\n岂直辉友朋，亦用慰骨肉。\n一暖荷匹素，一饱荷升粟。\n而况大恩恩，此身报得足。\n且将食檗劳，酬之作金刀。",
        "dynasty": "唐",
        "collection_info": null
    },
    {
        "uuid": "4311a4c56a28727ee2442f9e22c46526",
        "title": "病客吟",
        "author": "孟郊",
        "content": "主人夜呻吟，皆入妻子心。\n客子昼呻吟，徒为虫鸟音。\n妻子手中病，愁思不復深。\n童仆手中病，忧危独难任。\n丈夫久飘泊，神气自然沈。\n况于滞疾中，何人免嘘𠾬。\n大海亦有涯，高山亦有岑。\n沈忧独无极，尘泪互盈襟。",
        "dynasty": "唐",
        "collection_info": null
    },
    {
        "uuid": "ce215b5546d15a5f6f0e4cf6fdbfe50f",
        "title": "感怀",
        "author": "孟郊",
        "content": "孟冬阴气交，两河正屯兵。\n烟尘相驰突，烽火日夜惊。\n太行险阻高，輓粟输连营。\n奈何操弧者，不使枭巢倾。\n犹闻汉北儿，怙乱谋纵横。\n擅摇干戈柄，呼呌豺狼声。\n白日临尔躯，胡为丧丹诚。\n岂无感激士，以致天下平。\n登高望寒原，黄云郁峥嵘。\n坐驰悲风莫，叹息空沾缨。",
        "dynasty": "唐",
        "collection_info": null
    },
    {
        "uuid": "4d2fb86a795bbaafc86822538a7c553d",
        "title": "离思",
        "author": "孟郊",
        "content": "不寐亦不语，片月秋稍举。\n孤鸿忆霜羣，独鹤叫云侣。\n怨彼浮花心，飘飘无定所。\n高张繫繂帆，远过梅根渚。\n迴织别离字，机声有酸楚。",
        "dynasty": "唐",
        "collection_info": null
    },
    {
        "uuid": "92435c3ccac8ebd66978301f285c3953",
        "title": "结交",
        "author": "孟郊",
        "content": "铸镜须青铜，青铜易磨拭。\n结交远小人，小人难姑息。\n铸镜图鑑微，结交图相依。\n凡铜不可照，小人多是非。",
        "dynasty": "唐",
        "collection_info": null
    },
    {
        "uuid": "eaaf8470f42d38b1d03084448f053908",
        "title": "伤春",
        "author": "孟郊",
        "content": "两河春草海水清，十年征战城郭腥。\n乱兵杀儿将女去，二月三月花冥冥。\n千里无人旋风起，莺啼燕语荒城裏。\n春色不拣墓傍株，红颜皓色逐春去。\n春去春来那得知，今人看花古人墓，令人惆怅山头路。",
        "dynasty": "唐",
        "collection_info": null
    },
    {
        "uuid": "cf0b2131d4c1004b00096287c4e83943",
        "title": "择友",
        "author": "孟郊",
        "content": "兽中有人性，形异遭人隔。\n人中有兽心，几人能真识。\n古人形似兽，皆有大圣德。\n今人表似人，兽心安可测。\n虽笑未必和，虽哭未必戚。\n面结口头交，肚裏生荆棘。\n好人常直道，不顺世间逆。\n恶人巧谄多，非义苟且得。\n若是效真人，坚心如铁石。\n不谄亦不欺，不奢復不溺。\n面无恡色容，心无诈忧惕。\n君子大道人，朝夕恒的的。",
        "dynasty": "唐",
        "collection_info": null
    },
    {
        "uuid": "d63b719535e9b73524c2bb46b800507c",
        "title": "夜忧",
        "author": "孟郊",
        "content": "岂独科斗死，所嗟文字捐。\n蒿蔓转骄弄，菱荇减婵娟。\n未遂摆鳞志，空思吹浪旋。\n何当再霖雨，洗濯生华鲜。",
        "dynasty": "唐",
        "collection_info": null
    },
    {
        "uuid": "33f3a5760b4854222fa3936e5a8a45c6",
        "title": "惜苦",
        "author": "孟郊",
        "content": "于鹄值谏议，以毬不能官。\n焦蒙值舍人，以杯不得完。\n可惜大雅旨，意此小团栾。\n名迴不敢辨，心转实是难。\n不惜为君转，转非君子观。\n转之復转之，强转谁能欢。\n哀哉虚转言，不可穷波澜。",
        "dynasty": "唐",
        "collection_info": null
    },
    {
        "uuid": "a3f2ddd198303b5905fbd878b189e636",
        "title": "寒地百姓吟",
        "author": "孟郊",
        "content": "无火炙地眠，半夜皆立号。\n冷箭何处来，棘针风骚劳。\n霜吹破四壁，苦痛不可逃。\n高堂搥钟饮，到晓闻烹炮。\n寒者愿为蛾，烧死彼华膏。\n华膏隔仙罗，虚遶千万遭。\n到头落地死，踏地为游遨。\n游遨者是谁，君子为郁陶。",
        "dynasty": "唐",
        "collection_info": null
    },
    {
        "uuid": "68347631318d1967965d78e038d3bfc2",
        "title": "出东门",
        "author": "孟郊",
        "content": "饿马骨亦耸，独驱出东门。\n少年一日程，衰叟十日奔。\n寒景不我为，疾走落平原。\n眇默荒草行，恐惧夜魄翻。\n一生自组织，千首大雅言。\n道路如抽蚕，宛转羁肠繁。",
        "dynasty": "唐",
        "collection_info": null
    },
    {
        "uuid": "ca2b4060a90f929fee9f253a347157e0",
        "title": "教坊歌儿",
        "author": "孟郊",
        "content": "十岁小小儿，能歌得朝天。\n六十孤老人，能诗独临川。\n去年西京寺，众伶集讲筵。\n能嘶竹枝词，供养绳床禅。\n能诗不如歌，怅望三百篇。",
        "dynasty": "唐",
        "collection_info": null
    },
    {
        "uuid": "7d95e5901dcd6aec8c545927d4c720ab",
        "title": "访疾",
        "author": "孟郊",
        "content": "冷气入疮痛，夜来痛如何。\n疮从公怒生，岂以私恨多。\n公怒亦非道，怒消乃天和。\n古有焕辉句，嵇康闲婆娑。\n请君吟啸之，正气庶不讹。",
        "dynasty": "唐",
        "collection_info": null
    },
    {
        "uuid": "6e17f8bd29299254bec24e89a385d57e",
        "title": "酒德",
        "author": "孟郊",
        "content": "酒是古明镜，辗开小人心。\n醉见异举止，醉闻异声音。\n酒功如此多，酒屈亦以深。\n罪人免罪酒，如此可为箴。",
        "dynasty": "唐",
        "collection_info": null
    },
    {
        "uuid": "86e4ddc4fc5b31c9770ad86cc9dac652",
        "title": "冬日",
        "author": "孟郊",
        "content": "老人行人事，百一不及周。\n冻马四蹄吃，陟卓难自收。\n短景仄飞过，午光不上头。\n少壮日与辉，衰老日与愁。\n日愁疑在日，岁箭迸如讐。\n万事有何味，一生虚自囚。\n不知文字利，到死空遨游。",
        "dynasty": "唐",
        "collection_info": null
    },
    {
        "uuid": "0d656adff4cbc991581a075174fb19b1",
        "title": "饥雪吟",
        "author": "孟郊",
        "content": "饥乌夜相啄，疮声互悲鸣。\n冰肠一直刀，天杀无曲情。\n大雪压梧桐，折柴堕峥嵘。\n安知鸾凤巢，不与枭鸢倾。\n下有幸灾儿，拾遗多新争。\n但求彼失所，但夸此经营。\n君子亦拾遗，拾遗非拾名。\n将补鸾凤巢，免与枭鸢幷。\n因为饥雪吟，至晓竟不平。",
        "dynasty": "唐",
        "collection_info": null
    },
    {
        "uuid": "532add8b71f68908f2d537df71666471",
        "title": "偷诗",
        "author": "孟郊",
        "content": "饿犬齚枯骨，自吃馋饥涎。\n今文与古文，各各称可怜。\n亦如婴儿食，饧桃口旋旋。\n唯有一点味，岂见逃景延。\n绳床独坐翁，默览有所传。\n终当罢文字，别着逍遥篇。\n从来文字净，君子不以贤。",
        "dynasty": "唐",
        "collection_info": null
    },
    {
        "uuid": "88f797544afe7a8ff0ebbefbb428f733",
        "title": "晚雪吟",
        "author": "孟郊",
        "content": "贫富喜雪晴，出门意皆饶。\n镜海见纤悉，冰天步飘飖。\n一一仙子行，家家尘声销。\n小儿击玉指，大耋歌圣朝。\n睿气流不尽，瑞仙何敻寥。\n始知望幸色，终疑异礼招。\n市井亦清洁，闾阎耸岧嶤。\n苍生愿东顾，翠华仍西遥。\n天念岂薄厚，宸衷多忧焦。\n忧焦致太平，以兹时比尧。\n古耳有未通，新词有潜韶。\n甘为酒伶摈，坐耻歌女娇。\n选音不易言，裁正逢今朝。\n今朝前古文，律异同一调。\n愿于尧管中，奏尽郁抑谣。",
        "dynasty": "唐",
        "collection_info": null
    },
    {
        "uuid": "59f1c0e806f20fad54f0d8eeb58e4a2d",
        "title": "自惜",
        "author": "孟郊",
        "content": "倾尽眼中力，抄诗过与人。\n自悲风雅老，恐被巴竹嗔。\n零落雪文字，分明镜精神。\n坐甘冰抱晚，永谢酒怀春。\n徒有言言旧，惭无默默新。\n始惊儒教误，渐与佛乘亲。",
        "dynasty": "唐",
        "collection_info": null
    },
    {
        "uuid": "3e7bab74343861541f947f40da467496",
        "title": "老恨",
        "author": "孟郊",
        "content": "无子抄文字，老吟多飘零。\n有时吐向床，枕席不解听。\n鬬蚁甚微细，病闻亦清泠。\n小大不自识，自然天性灵。",
        "dynasty": "唐",
        "collection_info": null
    },
    {
        "uuid": "194fcb6e337f69c9ffa039796bcfc9e3",
        "title": "湖州取解述情",
        "author": "孟郊",
        "content": "霅水徒清深，照影不照心。\n白鹤未轻举，众鸟争浮沉。\n因兹挂帆去，遂作归山吟。",
        "dynasty": "唐",
        "collection_info": null
    },
    {
        "uuid": "33b93635ad0ee503b8cab8975c7749d3",
        "title": "落第",
        "author": "孟郊",
        "content": "晓月难为光，愁人难为肠。\n谁言春物荣，独见叶上霜。\n鵰鹗失势病，鹪鹩假翼翔。\n弃置復弃置，情如刀劒伤。",
        "dynasty": "唐",
        "collection_info": null
    },
    {
        "uuid": "06c7174f26ebc43496150637bfa09c3a",
        "title": "咏怀",
        "author": "孟郊",
        "content": "浊水心易倾，明波兴初发。\n思逢海底人，乞取蚌中月。\n此兴若未谐，此心终不歇。",
        "dynasty": "唐",
        "collection_info": null
    },
    {
        "uuid": "4f520b65d06ad95a2380a84c6e5da149",
        "title": "病起言怀",
        "author": "孟郊",
        "content": "强行寻溪水，洗却残病姿。\n花景晼晚尽，麦风清泠吹。\n交道贱来见，世情贫去知。\n高闲思楚逸，澹泊厌齐儿。\n终伴碧山侣，结言青桂枝。",
        "dynasty": "唐",
        "collection_info": null
    },
    {
        "uuid": "629f42c07bc5131f5ae9ce07d5816239",
        "title": "秋夕贫居述怀",
        "author": "孟郊",
        "content": "卧冷无远梦，听秋酸别情。\n高枝低枝风，千叶万叶声。\n浅井不供饮，瘦田长废耕。\n今交非古交，贫语闻皆轻。",
        "dynasty": "唐",
        "collection_info": null
    },
    {
        "uuid": "d2bb847be7787e739cdd61422d1333ca",
        "title": "夜感自遣",
        "author": "孟郊",
        "content": "夜学晓未休，苦吟神鬼愁。\n如何不自闲，心与身为讐。\n死辱片时痛，生辱长年羞。\n清桂无直枝，碧江思旧游。",
        "dynasty": "唐",
        "collection_info": null
    },
    {
        "uuid": "9c483d3e374bf177e94675b1cbb47853",
        "title": "再下第",
        "author": "孟郊",
        "content": "一夕九起嗟，梦短不到家。\n两度长安陌，空将泪见花。",
        "dynasty": "唐",
        "collection_info": null
    },
    {
        "uuid": "ad76baf460a609a9ed593f12b52d717a",
        "title": "下第东归留别长安知己",
        "author": "孟郊",
        "content": "共照日月影，独为愁思人。\n岂知鶗鴂鸣，瑶草不得春。\n一片两片云，千里万里身。\n云归嵩之阳，身寄江之滨。\n弃置復何道，楚情吟白苹。",
        "dynasty": "唐",
        "collection_info": null
    },
    {
        "uuid": "df1100b94b1bf737418b3b27a85e2eeb",
        "title": "失意归吴因寄东台刘復侍御",
        "author": "孟郊",
        "content": "自念西上身，忽随东归风。\n长安日下影，又落江湖中。\n离娄岂不明，子野岂不聪。\n至宝非眼别，至音非耳通。\n因缄俗外词，仰寄高天鸿。",
        "dynasty": "唐",
        "collection_info": null
    },
    {
        "uuid": "29218cc41795169fd955dbbdc48125e5",
        "title": "下第东南行",
        "author": "孟郊",
        "content": "越风东南清，楚日潇湘明。\n试逐伯鸾去，还作灵均行。\n江蓠伴我泣，海月投人惊。\n失意容貌改，畏途性命轻。\n时闻丧侣猿，一叫千愁幷。",
        "dynasty": "唐",
        "collection_info": null
    },
    {
        "uuid": "5b3a7543a00ae8048c8a5ee1701ae3e4",
        "title": "叹命",
        "author": "孟郊",
        "content": "三十年来命，唯藏一卦中。\n题诗还问易，问易蒙復蒙。\n本望文字达，今因文字穷。\n影孤别离月，衣破道路风。\n归去不自息，耕耘成楚农。",
        "dynasty": "唐",
        "collection_info": null
    },
    {
        "uuid": "54619e5b1f4444a35351213b6a0ca5e7",
        "title": "远游",
        "author": "孟郊",
        "content": "慈乌不远飞，孝子念先归。\n而我独何事，四时心有违。\n江海恋空积，波涛信来稀。\n长为路傍食，着尽家中衣。\n别劒不割物，离人难作威。\n远行少僮仆，驱使无是非。\n为性玩好尽，积愁心绪微。\n始知时节驶，夏日非长辉。",
        "dynasty": "唐",
        "collection_info": null
    },
    {
        "uuid": "c38e3429fb35a07e8c3844ca34b86029",
        "title": "商州客舍",
        "author": "孟郊",
        "content": "商山风雪壮，游子衣裳单。\n四望失道路，百忧攒肺肝。\n日短觉易老，夜长知至寒。\n泪流潇湘弦，调苦屈宋弹。\n识声今所易，识意古所难。\n声意今讵辨，高明鉴其端。",
        "dynasty": "唐",
        "collection_info": null
    },
    {
        "uuid": "729c6e7b6a949fd01d148bd10f46fe7d",
        "title": "长安旅情",
        "author": "孟郊",
        "content": "尽说青云路，有足皆可至。\n我马亦四蹄，出门似无地。\n玉京十二楼，峩峩倚青翠。\n下有千朱门，何门荐孤士。",
        "dynasty": "唐",
        "collection_info": null
    },
    {
        "uuid": "8097f74b0322f1dcee3141ec838b8f69",
        "title": "长安羇旅",
        "author": "孟郊",
        "content": "听乐别离中，声声入幽肠。\n晓泪滴楚瑟，夜魄遶吴乡。\n几回羇旅情，梦觉残烛光。",
        "dynasty": "唐",
        "collection_info": null
    },
    {
        "uuid": "74e8354b9102637bb7f56656360109f5",
        "title": "渭上思归",
        "author": "孟郊",
        "content": "独访千里信，回临千里河。\n家在吴楚乡，泪寄东南波。",
        "dynasty": "唐",
        "collection_info": null
    },
    {
        "uuid": "2952adf8e1225e0b641b6915704dd9c0",
        "title": "登科后",
        "author": "孟郊",
        "content": "昔日龌龊不足夸，今朝放荡思无涯。\n春风得意马蹄疾，一日看尽长安花。",
        "dynasty": "唐",
        "collection_info": null
    },
    {
        "uuid": "3196fc4e9cc2d51c7ac9e7c5bbadfb45",
        "title": "初于洛中选",
        "author": "孟郊",
        "content": "尘土日易没，驱驰力无余。\n青云不我与，白首方选书。\n宦途事非远，拙者取自疎。\n终然恋皇邑，誓以结吾庐。\n帝城富高门，京路遶胜居。\n碧水走龙蛇，蜿蜒遶庭除。\n寻常异方客，过此亦踟蹰。",
        "dynasty": "唐",
        "collection_info": null
    },
    {
        "uuid": "2288fc0bee511be6417654719c847e04",
        "title": "乙酉岁舍弟扶侍归兴义庄居后独止舍待替人",
        "author": "孟郊",
        "content": "谁言旧居止，主人忽成客。\n僮仆强与言，相惧终脉脉。\n出亦何所求，入亦何所索。\n饮食迷精麤，衣裳失宽窄。\n回风卷闲簟，新月生空壁。\n士有百役身，官无一姓宅。\n丈夫耻自餙，衰鬚从飒白。\n兰交早已谢，榆景徒相迫。\n惟予心中镜，不语光历历。",
        "dynasty": "唐",
        "collection_info": null
    },
    {
        "uuid": "a512b062bcd8b8951faf94111064efa0",
        "title": "西斋养病夜怀多感因呈上从叔子云",
        "author": "孟郊",
        "content": "远客夜衣薄，厌眠待鸡鸣。\n一床空月色，四壁秋蛩声。\n守淡遗众俗，养疴念余生。\n方全君子拙，耻学小人明。\n蚊蚋亦有时，羽毛各有成。\n如何骐骥迹，蜷跼未能行。\n西北有平路，运来无相轻。",
        "dynasty": "唐",
        "collection_info": null
    },
    {
        "uuid": "abca3a03e48d5fa98b5ae80fde98f44b",
        "title": "秋怀 一",
        "author": "孟郊",
        "content": "孤骨夜难卧，吟虫相唧唧。\n老泣无涕洟，秋露为滴沥。\n去壮暂如翦，来衰纷似织。\n触绪无新心，丛悲有余忆。\n讵忍逐南帆，江山践往昔。",
        "dynasty": "唐",
        "collection_info": null
    },
    {
        "uuid": "07df8de68dfaf157a277ae48876d6fec",
        "title": "秋怀 二",
        "author": "孟郊",
        "content": "秋月颜色冰，老客志气单。\n冷露滴梦破，峭风梳骨寒。\n席上印病文，肠中转愁盘。\n疑怀无所凭，虚听多无端。\n梧桐枯峥嵘，声响如哀弹。",
        "dynasty": "唐",
        "collection_info": null
    },
    {
        "uuid": "6dd80e539f6c673b8ee7b33b14a6117f",
        "title": "秋怀 三",
        "author": "孟郊",
        "content": "一尺月透户，仡栗如劒飞。\n老骨坐亦惊，病力所尚微。\n虫苦贪剪色，鸟危巢焚辉。\n孀娥理故丝，孤哭抽余思。\n浮年不可追，衰步多夕归。",
        "dynasty": "唐",
        "collection_info": null
    },
    {
        "uuid": "8c30059a25c2cd8899563c1507b65c46",
        "title": "秋怀 四",
        "author": "孟郊",
        "content": "秋至老更贫，破屋无门扉。\n一片月落床，四壁风入衣。\n疎梦不復远，弱心良易归。\n商葩将去绿，缭绕争余辉。\n野步踏事少，病谋向物违。\n幽幽草根虫，生意与我微。",
        "dynasty": "唐",
        "collection_info": null
    },
    {
        "uuid": "a5c4314437990334d783ae5682faa63b",
        "title": "秋怀 五",
        "author": "孟郊",
        "content": "竹风相戛语，幽闺暗中闻。\n鬼神满衰听，恍惚难自分。\n商叶堕干雨，秋衣卧单云。\n病骨可剸物，酸呻亦成文。\n瘦攒如此枯，壮落随西曛。\n褭褭一线命，徒言繫絪缊。",
        "dynasty": "唐",
        "collection_info": null
    },
    {
        "uuid": "652d1c89e10eebaf76328157f223af29",
        "title": "秋怀 六",
        "author": "孟郊",
        "content": "老骨惧秋月，秋月刀劒棱。\n纤辉不可干，冷魂坐自凝。\n羇雌巢空镜，仙飙荡浮冰。\n惊步恐自翻，病大不敢凌。\n单床寤皎皎，瘦卧心兢兢。\n洗河不见水，透浊为清澄。\n诗壮昔空说，诗衰今何凭。",
        "dynasty": "唐",
        "collection_info": null
    },
    {
        "uuid": "f640d83665b46bcb978b41c9559d7f3d",
        "title": "秋怀 七",
        "author": "孟郊",
        "content": "老病多异虑，朝夕非一心。\n商虫哭衰运，繁响不可寻。\n秋草瘦如髮，贞芳缀疎金。\n晚鲜讵几时，驰景还易阴。\n弱习徒自耻，莫知欲何任。\n露才一见谗，潜智早已深。\n防深不防露，此意古所箴。",
        "dynasty": "唐",
        "collection_info": null
    },
    {
        "uuid": "d3db4a695bc19401a4cc027830950860",
        "title": "秋怀 八",
        "author": "孟郊",
        "content": "岁莫景气干，秋风兵甲声。\n织织劳无衣，喓喓徒自鸣。\n商声耸中夜，蹇支废前行。\n青髮如秋园，一翦不復生。\n少年如饿花，瞥见不復明。\n君子山岳定，小人丝毫争。\n多争多无寿，天道戒其盈。",
        "dynasty": "唐",
        "collection_info": null
    },
    {
        "uuid": "d6edd2a5a7cb0f820d70691c99e5c3a8",
        "title": "秋怀 九",
        "author": "孟郊",
        "content": "冷露多瘁索，枯风晓吹嘘。\n秋深月清苦，虫老声麤疎。\n頳珠枝纍纍，芳金蔓舒舒。\n草木亦趣时，寒荣似春余。\n悲彼零落生，与我心何如。",
        "dynasty": "唐",
        "collection_info": null
    },
    {
        "uuid": "dee33c2f920ddefbfdf26381bbf159e5",
        "title": "秋怀 十",
        "author": "孟郊",
        "content": "老人朝夕异，生死每日中。\n坐随一啜安，卧与万景空。\n视短不到门，听涩讵逐风。\n还如刻削形，免有纤悉聪。\n浪浪谢初始，皎皎幸归终。\n孤隔文章友，亲密蒿莱翁。\n岁绿闵以黄，秋节迸又穷。\n四时既相迫，万虑自然丛。\n南逸浩淼际，北贫硗确中。\n曩怀沈遥江，衰思结秋嵩。\n锄食难满腹，叶衣多丑躬。\n尘缕不自整，古吟将谁通。\n幽竹啸鬼神，楚铁生虬龙。\n志士多异感，运郁由邪衷。\n常思书破衣，至死教初童。\n习乐莫习声，习声多顽聋。\n明明胸中言，愿写为高崇。",
        "dynasty": "唐",
        "collection_info": null
    },
    {
        "uuid": "a4516957c6fe144aaeb30455f1852a1e",
        "title": "秋怀 十一",
        "author": "孟郊",
        "content": "幽苦日日甚，老力步步微。\n常恐暂下床，至门不復归。\n饥者重一食，寒者重一衣。\n泛广岂无涘，恣行亦有随。\n语中失次第，身外生疮痍。\n桂蠹既潜朽，桂花损贞姿。\n詈言一失香，千古闻臭词。\n将死始前悔，前悔不可追。\n哀哉轻薄行，终日与驷驰。",
        "dynasty": "唐",
        "collection_info": null
    },
    {
        "uuid": "804ab3ce7edbd2fc1a07a27ecd2e3f1c",
        "title": "秋怀 十二",
        "author": "孟郊",
        "content": "流运闪欲尽，枯折皆相号。\n棘枝风哭酸，桐叶霜颜高。\n老虫干铁鸣，惊兽孤玉咆。\n商气洗声瘦，晚阴驱景劳。\n集耳不可遏，噎神不可逃。\n蹇行散余郁，幽坐谁与曹。\n抽壮无一线，剪怀盈千刀。\n清诗既名朓，金菊亦姓陶。\n收拾昔所弃，咨嗟今比毛。\n幽幽岁晏言，零落不可操。",
        "dynasty": "唐",
        "collection_info": null
    },
    {
        "uuid": "5bc92e804b46f8896acec7a2dd075af5",
        "title": "秋怀 十三",
        "author": "孟郊",
        "content": "霜气入病骨，老人身生冰。\n衰毛暗相刺，冷痛不可胜。\n鷕鷕伸至明，强强揽所凭。\n瘦坐形欲折，腹饥心将崩。\n劝药左右愚，言语如见憎。\n耸耳噎神开，始知功用能。\n日中视余疮，暗隙闻绳蝇。\n彼齅一何酷，此味半点凝。\n潜毒尔无厌，余生我堪矜。\n冻飞幸不远，冬令反心惩。\n出没各有时，寒热苦相凌。\n仰谢调运翁，请命愿有征。",
        "dynasty": "唐",
        "collection_info": null
    },
    {
        "uuid": "cc0403bc01a49b368f43aae7c723391b",
        "title": "秋怀 十四",
        "author": "孟郊",
        "content": "黄河倒上天，众水有却来。\n人心不及水，一直去不迴。\n一直亦有巧，不肯至蓬莱。\n一直不知疲，唯闻至省台。\n忍古不失古，失古志易摧。\n失古劒亦折，失古琴亦哀。\n夫子失古泪，当时落漼漼。\n诗老失古心，至今寒皑皑。\n古骨无浊肉，古衣如藓苔。\n劝君勉忍古，忍古销尘埃。",
        "dynasty": "唐",
        "collection_info": null
    },
    {
        "uuid": "b6468c3c86b90faad7281061b17e4ed8",
        "title": "秋怀 十五",
        "author": "孟郊",
        "content": "詈言不见血，杀人何纷纷。\n声如穷家犬，吠窦何誾誾。\n詈痛幽鬼哭，詈侵黄金贫。\n言词岂用多，憔悴在一闻。\n古詈舌不死，至今书云云。\n今人咏古书，善恶宜自分。\n秦火不爇舌，秦火空爇文。\n所以詈更生，至今横絪缊。",
        "dynasty": "唐",
        "collection_info": null
    },
    {
        "uuid": "9984c55811367ecd75ceab5150bb1e27",
        "title": "靖安寄居",
        "author": "孟郊",
        "content": "寄静不寄华，爱兹嵽嵲居。\n渴饮浊清泉，饥食无名蔬。\n败菜不敢火，补衣亦写书。\n古云俭成德，今乃实起予。\n戆叟戆不足，贤人贤有余。\n役生皆促促，心竟谁舒舒。\n万马踏风衢，众尘随犇车。\n高宾尽不见，大道夜方虚。\n卧有洞庭梦，坐无长安储。\n英髦空骇耳，烟火独微如。\n厚念恐伤性，薄田忆亲锄。\n承世不出力，冬竹肯抽葅。\n外物莫相诱，约心誓从初。\n碧芳既似水，日日咏归欤。",
        "dynasty": "唐",
        "collection_info": null
    },
    {
        "uuid": "b83deb636e8b89a3efb7859ce3225cf2",
        "title": "雪",
        "author": "孟郊",
        "content": "忽然太行雪，昨夜飞入来。\n崚嶒堕庭中，严白何皑皑。\n奴婢晓开户，四肢冻徘徊。\n咽言词不成，告诉情状摧。\n官给未入门，家人尽以灰。\n意劝莫笑雪，笑雪贫为灾。\n将暖此残疾，典卖争致杯。\n教令再举手，夸曜余生才。\n强起吐巧词，委曲多新裁。\n为尔作非夫，忍耻轰暍雷。\n书之与君子，庶免生嫌猜。",
        "dynasty": "唐",
        "collection_info": null
    },
    {
        "uuid": "9b56b9e8a6ae4ba4c8aaa4469c55b465",
        "title": "春怨",
        "author": "孟郊",
        "content": "春物与愁客，遇时各有违。\n故花辞新枝，新泪落故衣。\n日莫两寂寞，飘然亦同归。",
        "dynasty": "唐",
        "collection_info": null
    },
    {
        "uuid": "0c779d759de44601be16d536535e4814",
        "title": "懊恼",
        "author": "孟郊",
        "content": "恶诗皆得官，好诗空抱山。\n抱山冷殑殑，终日悲颜颜。\n好诗更相嫉，劒戟生牙关。\n前贤死已久，犹在咀嚼间。\n以我残杪身，清峭养高闲。\n求闲未得闲，众诮瞋虤虤。",
        "dynasty": "唐",
        "collection_info": null
    },
    {
        "uuid": "89ad65cc9d0d82c340d5a902f57b1c1b",
        "title": "游城南韩氏庄",
        "author": "孟郊",
        "content": "初疑潇湘水，锁在朱门中。\n时见水底月，动摇池上风。\n清气润竹林，白光连虚空。\n浪簇霄汉羽，岸芳金碧丛。\n何言数亩间，环泛路不穷。\n愿逐神仙侣，飘然汗漫通。",
        "dynasty": "唐",
        "collection_info": null
    },
    {
        "uuid": "cfe420b6f5d451f4230a0e72f6c64fb7",
        "title": "与二三友秋宵会话清上人院 一",
        "author": "孟郊",
        "content": "何处山不幽，此中情又别。\n一僧敲一磬，七子吟秋月。\n激石泉韵清，寄枝风啸咽。\n泠然诸境静，顿觉浮累灭。\n扣寂兼探真，通宵讵能辍。",
        "dynasty": "唐",
        "collection_info": null
    },
    {
        "uuid": "9b3d8763f480b81d5f853f308ea03f3e",
        "title": "与二三友秋宵会话清上人院 二",
        "author": "孟郊",
        "content": "好鸟无杂栖，华堂有嘉携。\n琴樽互倾奏，歌赋相和谐。\n但嘉鱼水合，莫令云雨乖。\n一为鵾鸡弹，再鼓壮士怀。\n初景待谁晓，新春逐君来。\n愿言良友会，高驾不知迴。",
        "dynasty": "唐",
        "collection_info": null
    },
    {
        "uuid": "976d5f7b7f7f12dc3bccfcf054bee73a",
        "title": "招文士饮",
        "author": "孟郊",
        "content": "曹刘不免死，谁敢负年华。\n文士莫辞酒，诗人命属花。\n退之如放逐，李白自矜夸。\n万古忽将似，一朝同叹嗟。\n何言天道正，独使地形斜。\n南士愁多病，北人悲去家。\n梅芳已流管，柳色未藏鸦。\n相劝罢吟雪，相从愁饮霞。\n醒时不可过，愁海浩无涯。",
        "dynasty": "唐",
        "collection_info": null
    },
    {
        "uuid": "d7f840ce31740a0075b0e447bcdc68c0",
        "title": "陪侍御叔游城南山墅",
        "author": "孟郊",
        "content": "夜坐拥肿亭，昼登崔巍岑。\n日窥万峰首，月见双泉心。\n松气清耳目，竹氛碧衣襟。\n伫想琅玕字，数听枯槁吟。",
        "dynasty": "唐",
        "collection_info": null
    },
    {
        "uuid": "e7ea8e01b4ec0b667b3303ea107a50e1",
        "title": "登华岩寺楼望终南山赠林校书兄弟",
        "author": "孟郊",
        "content": "地脊亚为崖，耸出冥冥中。\n楼根插迥云，殿翼翔危空。\n前山胎元气，灵异生不穷。\n势吞万象高，秀夺五岳雄。\n一望俗虑醒，再登仙愿崇。\n青莲三居士，昼景真赏同。",
        "dynasty": "唐",
        "collection_info": null
    },
    {
        "uuid": "629a08ebdc3e45495fb013e759ebec60",
        "title": "游终南山",
        "author": "孟郊",
        "content": "南山塞天地，日月石上生。\n高峰夜留景，深谷昼未明。\n山中人自正，路险心亦平。\n长风驱松柏，声拂万壑清。\n到此悔读书，朝朝近浮名。",
        "dynasty": "唐",
        "collection_info": null
    },
    {
        "uuid": "2f5fc428062f66b70cea948a2ccab103",
        "title": "游终南龙池寺",
        "author": "孟郊",
        "content": "飞鸟不到处，僧房终南巅。\n龙在水长碧，雨开山更鲜。\n步出白日上，坐依清溪边。\n地寒松桂短，石险道路偏。\n晚磬送归客，数声落遥天。",
        "dynasty": "唐",
        "collection_info": null
    },
    {
        "uuid": "da43f93c7ea81d67a9f7bfcc513fe39b",
        "title": "南阳公请东樱桃亭子春讌",
        "author": "孟郊",
        "content": "万木皆未秀，一林先含春。\n此地独何力，我公布深仁。\n霜叶日舒卷，风枝远埃尘。\n初英濯紫霞，飞雨流清津。\n赏异出嚣杂，折芳积懽忻。\n文心兹焉重，俗尚安能珍。\n碧玉粧粉比，飞琼秾艳均。\n鸳鸯七十二，花态併相新。\n常恐遗秀志，迨兹广讌陈。\n芳菲争胜引，歌咏竟良辰。\n方知戏马会，永谢登龙宾。",
        "dynasty": "唐",
        "collection_info": null
    },
    {
        "uuid": "32095360177a5b3e8a380f530808f821",
        "title": "游华山云台观",
        "author": "孟郊",
        "content": "华岳独灵异，草木恒新鲜。\n山尽五色石，水无一色泉。\n仙酒不醉人，仙芝皆延年。\n夜闻明星馆，时韵女萝弦。\n敬兹不能寐，焚栢吟道篇。",
        "dynasty": "唐",
        "collection_info": null
    },
    {
        "uuid": "54d0e52865c9a79387fed8d9bc068ba8",
        "title": "喜与长文上人宿李秀才小山池亭",
        "author": "孟郊",
        "content": "灯尽语不尽，主人庭砌幽。\n柳枝星影曙，兰叶露华浮。\n块岭笑羣岫，片池轻众流。\n更闻清净子，逸唱颇难俦。",
        "dynasty": "唐",
        "collection_info": null
    },
    {
        "uuid": "d3f8e363af350b3f63728d468b81904c",
        "title": "邀花伴",
        "author": "孟郊",
        "content": "边地春不足，十里见一花。\n及时须邀游，日莫饶风沙。",
        "dynasty": "唐",
        "collection_info": null
    },
    {
        "uuid": "aa7a810a94c593e140c64b85d2197906",
        "title": "石淙 一",
        "author": "孟郊",
        "content": "岩谷不自胜，水木幽奇多。\n朔风入空曲，泾流无大波。\n迢递径难尽，参差势相罗。\n雪霜有时洗，尘土无由和。\n洁冷诚未厌，晚步将如何。",
        "dynasty": "唐",
        "collection_info": null
    },
    {
        "uuid": "0c8c1946f7e60f2012a46182e8496284",
        "title": "石淙 二",
        "author": "孟郊",
        "content": "出曲水未断，入山深更重。\n泠泠若仙语，皎皎多异容。\n万响不相杂，四时皆有浓。\n日月互分照，云霞各生峰。\n久迷向方理，逮兹耸前踪。",
        "dynasty": "唐",
        "collection_info": null
    },
    {
        "uuid": "dd450c292daa13a6a2ef3debf2fc9233",
        "title": "石淙 三",
        "author": "孟郊",
        "content": "荒策每恣远，戆步难自迴。\n已抱苔藓疾，尚凌潺湲隈。\n驿骥苦衔勒，笼禽恨摧颓。\n实力苟未足，浮夸信悠哉。\n顾惟非时用，静言还自咍。",
        "dynasty": "唐",
        "collection_info": null
    },
    {
        "uuid": "b886096eea24be1fdbee9a546139d46a",
        "title": "石淙 四",
        "author": "孟郊",
        "content": "朔水刀劒利，秋石琼瑶鲜。\n鱼龙气不腥，潭洞状更妍。\n磴雪入呀谷，掬星洒遥天。\n声忙不及韵，势疾多断涟。\n输去虽有恨，躁气一何颠。\n蜿蜒相缠掣，荦确亦迴旋。\n黑草濯铁髮，白苔浮冰钱。\n具生此云遥，非德不可甄。\n何况被犀士，制之空以权。\n始知静刚猛，文教从来先。",
        "dynasty": "唐",
        "collection_info": null
    },
    {
        "uuid": "02326d3ef99bb9b4bfd3947669f0dc06",
        "title": "石淙 五",
        "author": "孟郊",
        "content": "空谷耸视听，幽湍泽心灵。\n疾流脱鳞甲，迭岸衝风霆。\n丹巘堕环景，霁波灼虚形。\n淙淙豗厚轴，棱棱攒高冥。\n弱栈跨旋碧，危梯倚凝青。\n飘飘鹤骨仙，飞动鳌背庭。\n常闻夸大言，下顾皆细萍。",
        "dynasty": "唐",
        "collection_info": null
    },
    {
        "uuid": "6bbae901eb23e4784d7d0e2b13768b7c",
        "title": "石淙 六",
        "author": "孟郊",
        "content": "百尺明镜流，千曲寒星飞。\n为君洗故物，有色如新衣。\n不饮泥土污，但饮雪霜饥。\n石棱玉纤纤，草色琼霏霏。\n谷硙有余力，溪舂亦多机。\n从来一智萌，能使众利归。\n因之山水中，喧然论是非。",
        "dynasty": "唐",
        "collection_info": null
    },
    {
        "uuid": "7a8eeba44f74b24d20f673fe03bdd9f9",
        "title": "石淙 七",
        "author": "孟郊",
        "content": "入深得奇趣，昇险为良跻。\n搜胜有闻见，逃俗无踪蹊。\n穴流恣迴转，窍景忘东西。\n戆兽鲜猜惧，罗人巧罝罤。\n幽驰异处所，忍虑多端倪。\n虚护我何饱，实归彼非迷。\n斯文浪云洁，此旨谁得齐。",
        "dynasty": "唐",
        "collection_info": null
    },
    {
        "uuid": "3c695ef7d06a2e8417be619e2dde6d69",
        "title": "石淙 八",
        "author": "孟郊",
        "content": "屑珠泻潺湲，裂玉何威瓌。\n若调千瑟弦，未果一曲谐。\n古骇毛髮栗，险惊视听乖。\n二老皆劲骨，风趋缘欹崖。\n地远有余美，我游采弃怀。\n乘时幸勤鉴，前恨多幽霾。\n弱力谢刚健，蹇策贵安排。\n始知随事静，何必当夕斋。",
        "dynasty": "唐",
        "collection_info": null
    },
    {
        "uuid": "ffcd2c65f696cdb603b55cc5864438eb",
        "title": "石淙 九",
        "author": "孟郊",
        "content": "昔浮南渡飙，今攀朔山景。\n物色多瘦削，吟笑还孤永。\n日月冻有棱，雪霜空无影。\n玉喷不生冰，瑶涡旋成井。\n潜角时耸光，隐鳞乍漂冏。\n再吟获新胜，返步失前省。\n惬怀虽已多，惕虑未能整。\n颓阳落何处，昇魄衔疎岭。",
        "dynasty": "唐",
        "collection_info": null
    },
    {
        "uuid": "b537c10bec3ca9cfe9639a5008d02fdc",
        "title": "石淙 十",
        "author": "孟郊",
        "content": "圣朝搜岩谷，此地多遗玩。\n怠惰成远游，顽疎恣灵观。\n劲飙刷幽视，怒水慑余愞。\n曾是结芳诚，远兹勉流倦。\n冰条耸危虑，霜翠莹遐眄。\n物诱信多端，荒寻谅难遍。\n去矣朔之隅，翛然楚之甸。",
        "dynasty": "唐",
        "collection_info": null
    },
    {
        "uuid": "49a15c2dd6a83ab974050ee0273d96d0",
        "title": "游韦七洞庭别业",
        "author": "孟郊",
        "content": "洞庭如潇湘，迭翠荡浮碧。\n松桂无赤日，风物饶清激。\n逍遥展幽韵，参差逗良觌。\n道胜不知疲，冥搜自无斁。\n旷然青霞抱，永矣白雪适。\n崆峒非凡乡，蓬瀛在仙籍。\n无言从远尚，还思君子识。\n波涛漱古岸，铿锵辨奇石。\n灵响非外求，殊音自中积。\n人皆走烦浊，君能致虚寂。\n何以祛扰扰，叩调清淅淅。\n既惧豪华损，誓从诗书益。\n一举独往姿，再摇飞遁迹。\n山深有变异，意惬无惊惕。\n采翠夺日月，照耀迷昼夕。\n松斋何用扫，萝院自然涤。\n业峻谢烦芜，文高追古昔。\n暂遥朱门恋，终立青史绩。\n物表易淹留，人间重离析。\n难随洞庭酌，且醉横塘席。",
        "dynasty": "唐",
        "collection_info": null
    },
    {
        "uuid": "d4a952f9db881d312496a11074eb050b",
        "title": "越中山水",
        "author": "孟郊",
        "content": "日觉耳目胜，我来山水州。\n蓬瀛若髣髴，田野如泛浮。\n碧嶂几千遶，清泉万余流。\n莫穷合沓步，孰尽派别游。\n越水净难污，越天阴易收。\n气鲜无隐物，目视远更周。\n举俗媚葱蒨，连冬撷芳柔。\n菱湖有余翠，茗圃无荒畴。\n赏异忽已远，探奇诚淹留。\n永言终南色，去矣销人忧。",
        "dynasty": "唐",
        "collection_info": null
    },
    {
        "uuid": "ed3f10f030329c377eaf3b4c6a28c411",
        "title": "春集越州皇甫秀才山亭",
        "author": "孟郊",
        "content": "嘉宾在何处，置亭春山巅。\n顾余寂寞者，谬厕芳菲筵。\n视听日澄澈，声光坐连绵。\n晴湖泻峰嶂，翠浪多萍藓。\n何以逞高志，为君吟秋天。",
        "dynasty": "唐",
        "collection_info": null
    },
    {
        "uuid": "60130bd1043001be15096eeb2e54ab85",
        "title": "和皇甫判官游琅琊溪",
        "author": "孟郊",
        "content": "山中琉璃境，物外琅琊溪。\n房廊逐岩壑，道路随高低。\n碧濑漱白石，翠烟含青蜺。\n客来暂游践，意欲忘簪珪。\n树杪灯火夕，云端钟梵齐。\n时同虽可仰，迹异难相携。\n唯当清宵梦，髣髴愿攀跻。",
        "dynasty": "唐",
        "collection_info": null
    },
    {
        "uuid": "91ec9f072b4f7b8c14ec6cb70e8f1401",
        "title": "汝州南潭陪陆中丞公讌",
        "author": "孟郊",
        "content": "一雨百泉涨，南潭夜来深。\n分明碧沙底，写出青天心。\n远客洞庭至，因兹涤烦襟。\n既登飞云舫，愿奏清风琴。\n高岸立旗戟，潜蛟失浮沈。\n威棱护斯浸，魍魉逃所侵。\n山态变初霁，水声流新音。\n耳目极眺听，潺湲与嵚岑。\n谁言柳太守，空有白苹吟。",
        "dynasty": "唐",
        "collection_info": null
    },
    {
        "uuid": "e7348f7e1b4d92971746d01cd4fd264f",
        "title": "汝州陆中丞席喜张从事至同赋十韵",
        "author": "孟郊",
        "content": "汝水无浊波，汝山饶奇石。\n大贤为此郡，佳士来如积。\n有客乘白驹，奉义惬所适。\n清风荡华馆，雅瑟泛瑶席。\n芳醑静无喧，金尊光有涤。\n纵情孰虑损，听论自招益。\n愿折若木枝，却彼曜灵夕。\n贵贱一相接，忧悰忽转易。\n会合勿言轻，别离古来惜。\n请君驻征车，良遇难再觌。",
        "dynasty": "唐",
        "collection_info": null
    },
    {
        "uuid": "87da72c9eafca5a89dc3d855843efc4c",
        "title": "夜集汝州郡斋听陆僧辩弹琴",
        "author": "孟郊",
        "content": "康乐宠词客，清宵意无穷。\n征文北山外，借月南楼中。\n千里愁併尽，一樽欢暂同。\n胡为戛楚琴，淅沥起寒风。",
        "dynasty": "唐",
        "collection_info": null
    },
    {
        "uuid": "c0dbb24c32fceebba7bf598989bf3c71",
        "title": "同年春燕",
        "author": "孟郊",
        "content": "少年三十士，嘉会良在兹。\n高歌摇春风，醉舞摧花枝。\n意荡晼晚景，喜凝芳菲时。\n马迹攒騕褭，乐声韵参差。\n视听改旧趣，物象含新姿。\n红雨花上滴，绿烟柳际垂。\n淹中讲精义，南皮献清词。\n前贤与今人，千载为一期。\n明鉴有皎洁，澄玉无磷缁。\n永与沙泥别，各整云汉仪。\n盛气自中积，英名日四驰。\n塞鸿绝俦匹，海月难等夷。\n郁抑忽已尽，亲朋乐无涯。\n幽蘅发空曲，芳杜绵所思。\n浮迹自聚散，壮心谁别离。\n愿保金石志，无令有夺移。",
        "dynasty": "唐",
        "collection_info": null
    },
    {
        "uuid": "0f5e0598c45db7df0830100a51532059",
        "title": "罗氏花下奉招陈侍御",
        "author": "孟郊",
        "content": "眼在枝上春，落地成埃尘。\n不是风流者，谁为攀折人。\n宁辞波浪阔，莫道往来频。\n拾紫岂宜晚，掇芳须及晨。\n劳收贾生泪，强起屈平身。\n花下本无俗，酒中别有神。\n游蜂不饮故，戏蝶亦争新。\n万物尽如此，过时非所珍。",
        "dynasty": "唐",
        "collection_info": null
    },
    {
        "uuid": "213c88581305263eff4e1e623d16e738",
        "title": "游石龙涡",
        "author": "孟郊",
        "content": "石龙不见形，石雨如散星。\n山下晴皎皎，山中阴泠泠。\n水飞林木杪，珠缀莓苔屏。\n畜异物皆别，当晨景欲暝。\n泉芳春气碧，松月寒色青。\n险力此独壮，猛兽亦不停。\n日暮且迴去，浮心恨未宁。",
        "dynasty": "唐",
        "collection_info": null
    },
    {
        "uuid": "d77d30461978ee7679bbaee75740634c",
        "title": "浮石亭",
        "author": "孟郊",
        "content": "曾是风雨力，崔巍漂来时。\n落星夜皎洁，近榜朝逶迤。\n翠潋递明灭，清潨泻欹危。\n况逢蓬岛仙，会合良在兹。",
        "dynasty": "唐",
        "collection_info": null
    },
    {
        "uuid": "f158624ab6b7d21da69f6b2b2e5c92c1",
        "title": "看花 一",
        "author": "孟郊",
        "content": "家家有芍药，不妨至温柔。\n温柔一同女，红笑笑不休。\n月娥双双下，楚艳枝枝浮。\n洞裏逢仙人，绰约青宵游。",
        "dynasty": "唐",
        "collection_info": null
    },
    {
        "uuid": "575f814d8583eb54b28f040dd43bc227",
        "title": "看花 二",
        "author": "孟郊",
        "content": "芍药谁为壻，人人不敢来。\n唯应待诗老，日日殷勤开。\n玉立无气力，春凝且裴徊。\n将何谢青春，痛饮一百杯。",
        "dynasty": "唐",
        "collection_info": null
    },
    {
        "uuid": "3ac6ae9b3ab7b78dee75530eab49b322",
        "title": "看花 三",
        "author": "孟郊",
        "content": "芍药吹欲尽，无奈晓风何。\n余花欲谁待，唯待谏郎过。\n谏郎不事俗，黄金买高歌。\n高歌夜更清，花意晚更多。",
        "dynasty": "唐",
        "collection_info": null
    },
    {
        "uuid": "46fe928290f7c9d1d1684154f354e07a",
        "title": "看花 四",
        "author": "孟郊",
        "content": "饮之不见底，醉倒深红波。\n红波荡谏心，谏心终无它。\n独游终难醉，挈榼徒经过。\n问花不解语，劝得酒无多。",
        "dynasty": "唐",
        "collection_info": null
    },
    {
        "uuid": "74ef60d8cff5d26153e44f56b794dd9a",
        "title": "看花 五",
        "author": "孟郊",
        "content": "三年此村落，春色入心悲。\n料得一孀妇，经时独泪垂。",
        "dynasty": "唐",
        "collection_info": null
    },
    {
        "uuid": "1819c03859c08c2e92ea89ededdf6a95",
        "title": "济源春",
        "author": "孟郊",
        "content": "太行横偃脊，百里芳崔巍。\n济滨花异颜，枋口云如裁。\n新画彩色湿，上界光影来。\n深红缕草木，浅碧珩泝洄。\n千家门前饮，一道传禊杯。\n玉鳞吞金钩，仙璇瑠璃开。\n朴童茂言语，善俗无惊猜。\n狂吹寝恒宴，晓清梦先回。\n治生鲜惰夫，积学多深材。\n再游讵癫戆，一洗惊尘埃。",
        "dynasty": "唐",
        "collection_info": null
    },
    {
        "uuid": "8d4f823ebac0acb4ba46f3cf9e5f2089",
        "title": "济源寒食 一",
        "author": "孟郊",
        "content": "风巢袅袅春鵶鵶，无子老人仰面嗟。\n柳弓苇箭觑不见，高红远绿劳相遮。",
        "dynasty": "唐",
        "collection_info": null
    },
    {
        "uuid": "584bf32004e59e9328f25944bb1c5015",
        "title": "济源寒食 二",
        "author": "孟郊",
        "content": "女婵童子黄短短，耳中闻人惜春晚。\n逃蜂匿蝶踏地来，抛却斋糜一瓷椀。",
        "dynasty": "唐",
        "collection_info": null
    },
    {
        "uuid": "de73a6905332c034e0ac59c851951f99",
        "title": "济源寒食 三",
        "author": "孟郊",
        "content": "一日踏春一百回，朝朝没脚走芳埃。\n饥童饿马埽花餵，向晚饮溪三两杯。",
        "dynasty": "唐",
        "collection_info": null
    },
    {
        "uuid": "e504bce49b2da00c9383bc691b5e8d95",
        "title": "济源寒食 四",
        "author": "孟郊",
        "content": "莓苔井上空相忆，辘轳索断无消息。\n酒人皆倚春髮绿，病叟独藏秋髮白。",
        "dynasty": "唐",
        "collection_info": null
    },
    {
        "uuid": "e0422202e7d4f64cda2f5739231228c0",
        "title": "济源寒食 五",
        "author": "孟郊",
        "content": "长安落花飞上天，南风引至三殿前。\n可怜春物亦朝谒，唯我孤吟渭水边。",
        "dynasty": "唐",
        "collection_info": null
    },
    {
        "uuid": "2a4e3db5c12867cde91af9a08bb4b5d1",
        "title": "济源寒食 六",
        "author": "孟郊",
        "content": "枋口花间掣手归，嵩阳为我留红晖。\n可怜踯躅千万尺，柱地柱天疑欲飞。",
        "dynasty": "唐",
        "collection_info": null
    },
    {
        "uuid": "80e72f71f349301bd424ffee45731d0c",
        "title": "济源寒食 七",
        "author": "孟郊",
        "content": "蜜蜂为主各磨牙，咬尽村中万木花。\n君家瓮瓮今应满，五色冬笼甚可夸。",
        "dynasty": "唐",
        "collection_info": null
    },
    {
        "uuid": "15af1b0361cc7f75f7b6687fc91a3a3c",
        "title": "游枋口 一",
        "author": "孟郊",
        "content": "一步復一步，出行千里幽。\n为取山水意，故作寂寞游。\n太行青巅高，枋口碧照浮。\n明明无底镜，泛泛忘机鸥。\n老逸不自限，病狂不可周。\n恣闲饶淡薄，怠玩多淹留。\n芳物竞晼晚，绿梢挂新柔。\n和友莺相遶，言语亦以稠。\n始知万类然，静躁难相求。",
        "dynasty": "唐",
        "collection_info": null
    },
    {
        "uuid": "4fc75439cca387a9fffcc8f5bb5fa376",
        "title": "游枋口 二",
        "author": "孟郊",
        "content": "耸我残病骨，健如一仙人。\n镜中照千里，镜浪洞百神。\n此神日月华，不作寻常春。\n三十夜皆明，四时昼恒新。\n鸟声尽依依，兽心亦忻忻。\n澄幽出所怪，闪异坐微絪。\n可来復可来，此地灵相亲。",
        "dynasty": "唐",
        "collection_info": null
    },
    {
        "uuid": "a9183455e9dfae79c72f3ea5d5fa3324",
        "title": "与王二十一员外涯游枋口柳溪",
        "author": "孟郊",
        "content": "万株古柳根，挐此磷磷溪。\n野榜多屈曲，仙浔无端倪。\n春桃散红烟，寒竹含晚凄。\n晓听忽以异，芳树安能齐。\n共疑落镜中，坐泛红景低。\n水意酒易醒，浪情事非迷。\n小儒峭章句，大贤嘉提携。\n潜窦韵灵瑟，翠崖鸣玉珪。\n主人稷卨翁，德茂芝朮畦。\n凿出幽隐端，气象皆升跻。\n曾是清乐抱，逮兹几省溪。\n宴位席兰草，滥觞惊凫鹥。\n灵味荐鲂瓣，金花屑橙韲。\n江调摆衰俗，洛风远尘泥。\n徒言奏狂狷，讵敢忘筌蹄。",
        "dynasty": "唐",
        "collection_info": null
    },
    {
        "uuid": "a5b4dd8dd788a1d28be46530e954ad8c",
        "title": "与王二十一员外涯游昭成寺",
        "author": "孟郊",
        "content": "洛友寂寂约，省骑霏霏尘。\n游僧步晚磬，话茗含芳春。\n瑶策冰入手，粉壁画莹神。\n頳廊芙蓉霁，碧殿瑠璃匀。\n玄讲岛岳尽，渊咏文字新。\n屡笑寒竹讌，况接青云宾。\n顾惭余眷下，衰瘵婴残身。",
        "dynasty": "唐",
        "collection_info": null
    },
    {
        "uuid": "bc8bc7e7d211edbad7a193122a8b8602",
        "title": "嵩少",
        "author": "孟郊",
        "content": "沙弥舞袈裟，走向踯躅飞。\n闲步亦惺惺，芳援相依依。\n噎塞春咽喉，蜂蝶事光辉。\n羣嬉且已晚，孤引将何归。\n流艳去不息，朝英亦疎微。",
        "dynasty": "唐",
        "collection_info": null
    },
    {
        "uuid": "abf33ce6d60ba1f3d02592a7213d2265",
        "title": "旅次洛城东水亭",
        "author": "孟郊",
        "content": "水竹色相洗，碧花动轩楹。\n自然逍遥风，荡涤浮竞情。\n霜落叶声燥，景寒人语清。\n我来招隐亭，衣上尘暂轻。",
        "dynasty": "唐",
        "collection_info": null
    },
    {
        "uuid": "6a7867425ba432b5c0a73e0afa95049d",
        "title": "洛桥晚望",
        "author": "孟郊",
        "content": "天津桥下冰初结，洛阳陌上人行绝。\n榆柳萧疎楼阁闲，月明直见嵩山雪。",
        "dynasty": "唐",
        "collection_info": null
    },
    {
        "uuid": "396659763b4f1d48d37d78a6e1c13c82",
        "title": "北郭贫居",
        "author": "孟郊",
        "content": "进乏广莫力，退为蒙笼居。\n三年失意归，四向相识疎。\n地僻草木壮，荒条扶我庐。\n夜贫灯烛绝，明月照吾书。\n欲识贞静操，秋蝉饮清虚。",
        "dynasty": "唐",
        "collection_info": null
    },
    {
        "uuid": "aebe1cb9b6194823880ad6c0aa2127cc",
        "title": "题陆鸿渐上饶新开山舍",
        "author": "孟郊",
        "content": "惊彼武陵状，移归此岩边。\n开亭拟贮云，凿石先得泉。\n啸竹引清吹，吟花成新篇。\n乃知高洁情，摆落区中缘。",
        "dynasty": "唐",
        "collection_info": null
    },
    {
        "uuid": "5daed3e2f03896e3f10cbadcad8648c1",
        "title": "题韦承总吴王故城下幽居",
        "author": "孟郊",
        "content": "才饱身自贵，巷荒门岂贫。\n韦生堪继相，孟子愿依邻。\n夜思琴语切，昼情茶味新。\n霜枝留过鹊，风竹扫蒙尘。\n郢唱一声发，吴花千片春。\n对君何所得，归去觉情真。",
        "dynasty": "唐",
        "collection_info": null
    },
    {
        "uuid": "8fb489753b72813d63140d2255845d8a",
        "title": "苏州昆山惠聚寺僧房",
        "author": "孟郊",
        "content": "昨日到上方，片云挂石床。\n锡杖莓苔青，袈裟松栢香。\n晴磬无短韵，古灯含永光。\n有时乞鹤归，还访逍遥场。",
        "dynasty": "唐",
        "collection_info": null
    },
    {
        "uuid": "8719baf4d8a73235f4e307b2ce9f0507",
        "title": "题从叔述灵岩山壁",
        "author": "孟郊",
        "content": "换却世上心，独起山中情。\n露衣凉且鲜，云策高復轻。\n喜见夏日来，变为松景清。\n每将逍遥听，不厌飕飗声。\n远念尘末宗，未疎俗间名。\n桂枝妄举手，萍路空劳生。\n仰谢开净弦，相招时一鸣。",
        "dynasty": "唐",
        "collection_info": null
    },
    {
        "uuid": "1443dc08fb55268b2416a4a49f391b3c",
        "title": "题林校书花严寺书窗",
        "author": "孟郊",
        "content": "隐咏不夸俗，问禅徒净居。\n翻将白云字，寄向青莲书。\n拟古投松坐，就明开纸疏。\n昭昭南山景，独与心相如。",
        "dynasty": "唐",
        "collection_info": null
    },
    {
        "uuid": "d26a366d5cbcd5f89f382c77d7c3e632",
        "title": "蓝溪元居士草堂",
        "author": "孟郊",
        "content": "市井不容义，义归山谷中。\n夫君宅松桂，招我栖蒙笼。\n人朴情虑肃，境闲视听空。\n清溪宛转水，修竹徘徊风。\n木倦采樵子，土劳稼穑翁。\n读书业虽异，敦本志亦同。\n蓝岸青漠漠，蓝峰碧崇崇。\n日昏各命酒，寒蛩鸣蕙丛。",
        "dynasty": "唐",
        "collection_info": null
    },
    {
        "uuid": "5330a982c96364a0fea0b0e8ed3118b4",
        "title": "新卜清罗幽居恭奉献陆大夫",
        "author": "孟郊",
        "content": "黔娄住何处，仁邑无馁寒。\n岂悟旧羇旅，变为新闲安。\n二顷有余食，三农行可观。\n笼禽得高巢，辙鲋还层澜。\n翳翳桑柘墟，纷纷田里欢。\n兵戈忽消散，耦耕非艰难。\n嘉木偶良酌，芳阴庇清弹。\n力农唯一事，趣世徒万端。\n静觉本相厚，动为末所残。\n此外有余暇，锄荒出幽兰。",
        "dynasty": "唐",
        "collection_info": null
    },
    {
        "uuid": "c05a420c6b05f81867fda86ab3bff933",
        "title": "题韦少保静恭宅藏书洞",
        "author": "孟郊",
        "content": "高意合天制，自然状无穷。\n仙华凝四时，玉藓生数峰。\n书秘漆文字，匣藏金蛟龙。\n闲为气候肃，开作云雨浓。\n洞隐谅非久，岩梦诚必通。\n将缀文士集，贯就真珠丛。",
        "dynasty": "唐",
        "collection_info": null
    },
    {
        "uuid": "ef667c7231da287adb3268667521d20a",
        "title": "生生亭",
        "author": "孟郊",
        "content": "滩闹不妨语，跨溪仍置亭。\n置亭嵽嵲头，开窗纳遥青。\n遥青新画出，三十六扇屏。\n褭褭立平地，棱棱浮高冥。\n一日数开扉，仙闪目不停。\n徒夸远方岫，曷若中峰灵。\n拔意千余丈，浩言永堪铭。\n浩言无媿同，媿同忍丑醒。\n致之未有力，力在君子听。",
        "dynasty": "唐",
        "collection_info": null
    },
    {
        "uuid": "056e99407eff9d6bc3f399c461386e49",
        "title": "寒溪 一",
        "author": "孟郊",
        "content": "霜洗水色尽，寒溪见纤鳞。\n幸临虚空镜，照此残悴身。\n潜滑不自隐，露底莹更新。\n豁如君子怀，曾是危陷人。\n始明浅俗心，夜结朝已津。\n净漱一掬碧，远消千虑尘。\n始知泥步泉，莫与山源隣。",
        "dynasty": "唐",
        "collection_info": null
    },
    {
        "uuid": "ab0b556c00fc93e9d361a21456b7f708",
        "title": "寒溪 二",
        "author": "孟郊",
        "content": "洛阳岸边道，孟氏庄前溪。\n舟行素冰折，声作青瑶嘶。\n绿水结绿玉，白波生白珪。\n明明宝镜中，物物天照齐。\n仄步下危曲，攀枯闻孀啼。\n霜芬稍消歇，凝景微茫齐。\n痴坐直视听，戆行失踪蹊。\n岸童斸棘劳，语言多悲悽。",
        "dynasty": "唐",
        "collection_info": null
    },
    {
        "uuid": "7ba3a0d677be9833d7ab29f32194d0a0",
        "title": "寒溪 三",
        "author": "孟郊",
        "content": "晓饮一杯酒，踏雪过清溪。\n波澜冻为刀，剸割凫与鹥。\n宿羽皆翦弃，血声沉沙泥。\n独立欲何语，默念心酸嘶。\n冻血莫作春，作春生不齐。\n冻血莫作花，作花发孀啼。\n幽幽棘针村，冻死难耕犂。",
        "dynasty": "唐",
        "collection_info": null
    },
    {
        "uuid": "67e77a2324291afc91e0acd872b922dc",
        "title": "寒溪 四",
        "author": "孟郊",
        "content": "篙工磓玉星，一路随迸萤。\n朔冻哀彻底，獠馋咏潜鯹。\n冰齿相磨嚙，风音酸铎铃。\n清悲不可逃，洗出纤悉听。\n碧潋卷已尽，彩缕飞飘零。\n下蹑滑不定，上栖折难停。\n哮嘐呷喢冤，仰诉何时宁。",
        "dynasty": "唐",
        "collection_info": null
    },
    {
        "uuid": "e7d44a0bf113e7b072a760a59c283550",
        "title": "寒溪 五",
        "author": "孟郊",
        "content": "一曲一直水，白龙何鳞鳞。\n冻飙杂碎号，韲音坑谷辛。\n柧椾吃无力，飞走更相仁。\n猛弓一折絃，余喘争来宾。\n大严此之立，小杀不復陈。\n皎皎何皎皎，氤氲復氤氲。\n瑞晴刷日月，高碧开星辰。\n独立两脚雪，孤吟千虑新。\n天欃徒昭昭，箕舌虚龂龂。\n尧圣不听汝，孔微亦有臣。\n谏书竟成章，古义终难陈。",
        "dynasty": "唐",
        "collection_info": null
    },
    {
        "uuid": "f43084cb95a651ef83059ff2123c2de7",
        "title": "寒溪 六",
        "author": "孟郊",
        "content": "因冻死得食，杀风仍不休。\n以兵为仁义，仁义生刀头。\n刀头仁义腥，君子不可求。\n波澜抽劒冰，相劈如仇讐。\n尖雪入鱼心，鱼心明愀愀。\n怳如罔两说，似诉割切由。\n谁使异方气，入此中土流。\n翦尽一月春，闭为百谷幽。\n仰怀新霁光，下照疑忧愁。",
        "dynasty": "唐",
        "collection_info": null
    },
    {
        "uuid": "1725b574d51d24051a4efa3a45ac8230",
        "title": "寒溪 七",
        "author": "孟郊",
        "content": "溪老哭甚寒，涕泗冰珊珊。\n飞死走死形，雪裂纷心肝。\n劒刃冻不割，弓弦彊难弹。\n常闻君子武，不食天杀残。\n斸玉掩骼胔，弔琼哀阑干。",
        "dynasty": "唐",
        "collection_info": null
    },
    {
        "uuid": "93cf5b1d2d6a8eb675cfe4cb62755a04",
        "title": "寒溪 八",
        "author": "孟郊",
        "content": "溪风摆余冻，溪景衔明春。\n玉消花滴滴，虬解光鳞鳞。\n悬步下清曲，消期濯芳津。\n千里冰裂处，一勺暖亦仁。\n凝精互相洗，漪涟竞将新。\n忽如劒疮尽，初起百战身。",
        "dynasty": "唐",
        "collection_info": null
    },
    {
        "uuid": "d6d9ee38b3b73bfc0c0beace646314c6",
        "title": "立德新居 一",
        "author": "孟郊",
        "content": "立德何亭亭，西南耸高隅。\n阳崖洩春意，井圃留冬芜。\n胜引即纡道，幽行岂通衢。\n碧峰远相揖，清思谁言孤。\n寺秩虽贵家，浊醪良可哺。",
        "dynasty": "唐",
        "collection_info": null
    },
    {
        "uuid": "5b41a34c980e94d4a89b846fb8e2ac41",
        "title": "立德新居 二",
        "author": "孟郊",
        "content": "耸城架霄汉，洁宅涵絪缊。\n开门洛北岸，时锁嵩阳云。\n夜高星辰大，昼长天地分。\n厚韵属疎语，薄名谢嚣闻。\n兹焉有殊隔，永矣难及羣。",
        "dynasty": "唐",
        "collection_info": null
    },
    {
        "uuid": "1bd32d97f8709921b052bfa117d83b6b",
        "title": "立德新居 三",
        "author": "孟郊",
        "content": "宾秩已觉厚，私储常恐多。\n清贫聊自尔，素责将如何。\n俭教先勉力，修襟无余佗。\n良栖一枝木，灵巢片叶荷。\n仰笑鵾鹏辈，委身拂天波。",
        "dynasty": "唐",
        "collection_info": null
    },
    {
        "uuid": "8f57831a13cefeb1e15ffb012612f414",
        "title": "立德新居 四",
        "author": "孟郊",
        "content": "疎门不掩水，洛色寒更高。\n晓碧流视听，夕清濯衣袍。\n为于仁义得，未觉登陟劳。\n远岸雪难莫，劲枝风易号。\n霜禽各啸侣，吾亦爱吾曹。",
        "dynasty": "唐",
        "collection_info": null
    },
    {
        "uuid": "8acacf8077e53798d23420a828825b27",
        "title": "立德新居 五",
        "author": "孟郊",
        "content": "崎岖有悬步，委曲饶荒寻。\n远树足良木，疎巢无争禽。\n素魄衔夕岸，绿水生晓浔。\n空旷伊洛视，髣髴潇湘心。\n何必尚远异，忧劳满行襟。",
        "dynasty": "唐",
        "collection_info": null
    },
    {
        "uuid": "0a5461dfba8a3e080bc1b396bd2da9be",
        "title": "立德新居 六",
        "author": "孟郊",
        "content": "悬途多仄足，崎圃无修畦。\n芳兰与宿艾，手撷心不迷。\n品子懒读书，辕驹难服犂。\n虚食日相投，夸肠讵能低。\n耻从新学游，愿将古农齐。",
        "dynasty": "唐",
        "collection_info": null
    },
    {
        "uuid": "d881c458f1476e41a1262aaecb714f2b",
        "title": "立德新居 七",
        "author": "孟郊",
        "content": "都城多耸秀，爱此高县居。\n伊雒遶街巷，鸳鸯飞阎闾。\n翠景何的砾，霜飔飘空虚。\n突出万家表，独治二亩蔬。\n一旬一手版，十日九手锄。",
        "dynasty": "唐",
        "collection_info": null
    },
    {
        "uuid": "84e61116b44b45725bbb9804e0ba7d50",
        "title": "立德新居 八",
        "author": "孟郊",
        "content": "手锄手自勖，激劝亦已饶。\n畏彼棃栗儿，空资玩弄骄。\n夜景卧难尽，昼光坐易消。\n治旧得新义，耕荒生嘉苗。\n锄治苟惬适，心形俱逍遥。",
        "dynasty": "唐",
        "collection_info": null
    },
    {
        "uuid": "6930d29700f19cd6d7abc73e59cec202",
        "title": "立德新居 九",
        "author": "孟郊",
        "content": "玉蹄裂鸣水，金绶忽照门。\n拂拭贫士席，拜候丞相辕。\n德疎未为高，礼至方觉尊。\n岂唯耀兹日，可以荣远孙。\n如何一阳朝，独荷众瑞繁。",
        "dynasty": "唐",
        "collection_info": null
    },
    {
        "uuid": "1caa1c327febc2fb50b0f9bfb74b9b40",
        "title": "立德新居 十",
        "author": "孟郊",
        "content": "东南富水木，寂寥蔽光辉。\n此地足文字，及时隘骖騑。\n仄雪踏为平，涩行变如飞。\n令畦生气色，嘉绿新霏微。\n天意资厚养，贤人肯相违。",
        "dynasty": "唐",
        "collection_info": null
    },
    {
        "uuid": "596a9ef6264f63be829bfc71f9e3090d",
        "title": "西上经灵宝观",
        "author": "孟郊",
        "content": "道士无白髮，语音灵泉清。\n青松多寿色，白石恆夜明。\n放步霁霞起，振衣华风生。\n真文秘中顶，宝气浮四楹。\n一片古关路，万里今人行。\n上仙不可见，驱策徒西征。",
        "dynasty": "唐",
        "collection_info": null
    },
    {
        "uuid": "03c3080c72c2d1f1500e985ec38b4fb4",
        "title": "泛黄河",
        "author": "孟郊",
        "content": "谁开昆崙源，流出混沌河。\n积雨飞作风，惊龙喷为波。\n湘瑟飕飗弦，越宾呜咽歌。\n有恨不可洗，虚此来经过。",
        "dynasty": "唐",
        "collection_info": null
    },
    {
        "uuid": "94cf3719cbec86d5234dd125d1543832",
        "title": "往河阳宿峡陵寄李侍御",
        "author": "孟郊",
        "content": "莫天寒风悲屑屑，啼鸟遶树泉水噎。\n行路解鞍投古陵，苍苍隔山见微月。\n鸮鸣犬吠霜烟昏，开囊拂巾对盘飧。\n人生穷达感知己，明日投君申片言。",
        "dynasty": "唐",
        "collection_info": null
    },
    {
        "uuid": "0efd6cc8db1119c4058eafd7434c02e7",
        "title": "鵶路溪行呈陆中丞",
        "author": "孟郊",
        "content": "鵶路不可越，三十六渡溪。\n有物饮碧水，高林挂青蜺。\n历览道更险，驱使迹频暌。\n视听易常主，心魂互相迷。\n浪石忽摇动，沙堤信难跻。\n危峰紫霄外，古木浮云齐。\n出阻望汝郡，大贤多招携。\n疲马恋旧秣，羁禽思故栖。\n应怜泣楚玉，弃置如尘泥。",
        "dynasty": "唐",
        "collection_info": null
    },
    {
        "uuid": "ddfa99d8fcf3f4da15035cd6f151eee0",
        "title": "独宿岘首忆长安故人",
        "author": "孟郊",
        "content": "月迥无隐物，况復大江秋。\n江城与沙村，人语风飕飗。\n岘亭当此时，故人不同游。\n故人在长安，亦可将梦求。",
        "dynasty": "唐",
        "collection_info": null
    },
    {
        "uuid": "ec6b0ed9b61c5ff95cd0c1d13c5f9a62",
        "title": "杂曲歌辞 伊州 歌第三",
        "author": "盖嘉运",
        "content": "闻道黄花戍，频年不解兵。\n可怜闺裏月，偏照汉家营。",
        "dynasty": "唐",
        "collection_info": null
    },
    {
        "uuid": "1629bd385f789cc498535a23d47e547c",
        "title": "杂曲歌辞 伊州 歌第四",
        "author": "盖嘉运",
        "content": "千里东归客，无心忆旧游。\n挂帆游白水，高枕到青州。",
        "dynasty": "唐",
        "collection_info": null
    },
    {
        "uuid": "025ed90864d99d295cd4fd94bae09662",
        "title": "杂曲歌辞 伊州 歌第五",
        "author": "盖嘉运",
        "content": "桂殿江乌对，雕屏海燕重。\n秖应多酿酒，醉罢乐高钟。",
        "dynasty": "唐",
        "collection_info": null
    },
    {
        "uuid": "4edaaea0e62a4af1e1dca6e27671bb34",
        "title": "杂曲歌辞 伊州 入破第一",
        "author": "盖嘉运",
        "content": "千门今夜晓初晴，万里天河彻帝京。\n璨璨繁星驾秋色，棱棱霜气韵钟声。",
        "dynasty": "唐",
        "collection_info": null
    },
    {
        "uuid": "8737af6329dc7763f18b0f03bf9db277",
        "title": "杂曲歌辞 伊州 入破第二",
        "author": "盖嘉运",
        "content": "长安二月柳依依，西出流沙路渐微。\n阏氏山上春光少，相府庭边驿使稀。",
        "dynasty": "唐",
        "collection_info": null
    },
    {
        "uuid": "d440a4e7c3f71e00e30a7d892961d2d8",
        "title": "杂曲歌辞 伊州 入破第三",
        "author": "盖嘉运",
        "content": "三秋大漠冷溪山，八月严霜变草颜。\n卷斾风行宵渡碛，衔枚电扫晓应还。",
        "dynasty": "唐",
        "collection_info": null
    },
    {
        "uuid": "54a8c5de32c3b344f460446a0912c371",
        "title": "杂曲歌辞 伊州 入破第四",
        "author": "盖嘉运",
        "content": "行乐三阳早，芳菲二月春。\n闺中红粉态，陌上看花人。",
        "dynasty": "唐",
        "collection_info": null
    },
    {
        "uuid": "6b47d8fe9a4c33373a901b252585c602",
        "title": "杂曲歌辞 伊州 入破第五",
        "author": "盖嘉运",
        "content": "君住孤山下，烟深夜径长。\n辕门渡绿水，游苑遶垂杨。",
        "dynasty": "唐",
        "collection_info": null
    },
    {
        "uuid": "3c5818fd71b828c94e2ec39d03dbc856",
        "title": "杂曲歌辞 陆州 歌第一",
        "author": "不详",
        "content": "分野中峰变，阴晴众壑殊。\n欲投人处宿，隔浦问樵夫。",
        "dynasty": "唐",
        "collection_info": null
    },
    {
        "uuid": "77a991ba71c37f1bdf53d9983aff5b93",
        "title": "杂曲歌辞 陆州 歌第二",
        "author": "不详",
        "content": "共得烟霞径，东归山水游。\n萧萧望林夜，寂寂坐中秋。",
        "dynasty": "唐",
        "collection_info": null
    },
    {
        "uuid": "eb7416c4a104d46f7e59fcc92a075945",
        "title": "杂曲歌辞 陆州 歌第三",
        "author": "不详",
        "content": "香气传空满，妆花映薄红。\n歌声天仗外，舞态御楼中。",
        "dynasty": "唐",
        "collection_info": null
    },
    {
        "uuid": "c1e6af4e9771b2dcfa2e6837dd2fdbca",
        "title": "杂曲歌辞 陆州 排遍第一",
        "author": "不详",
        "content": "树发花如锦，莺嗁柳若丝。\n更逢欢宴地，愁见别离时。",
        "dynasty": "唐",
        "collection_info": null
    },
    {
        "uuid": "d7a89b1433b66df59bcc04e1a147ec8c",
        "title": "杂曲歌辞 陆州 排遍第二",
        "author": "不详",
        "content": "明月照秋叶，西风响夜砧。\n彊言徒自乱，往事不堪寻。",
        "dynasty": "唐",
        "collection_info": null
    },
    {
        "uuid": "822818d8c82f49992f03cc6dd03243a7",
        "title": "杂曲歌辞 陆州 排遍第三",
        "author": "不详",
        "content": "坐对银釭晓，停留玉筯痕。\n君门常不见，无处谢前恩。",
        "dynasty": "唐",
        "collection_info": null
    },
    {
        "uuid": "bfa7c2dc1bf088114ff02f8516a9a8ca",
        "title": "杂曲歌辞 陆州 排遍第四",
        "author": "不详",
        "content": "曙月当窗满，征人出塞遥。\n画楼终日闭，清管为谁调。",
        "dynasty": "唐",
        "collection_info": null
    },
    {
        "uuid": "1be9d9de4c9fefb3250e93766ef460a9",
        "title": "杂曲歌辞 簇拍陆州",
        "author": "不详",
        "content": "西去轮台万里余，故乡音耗日应疎。\n陇山鹦鹉能言语，为报闺人数寄书。",
        "dynasty": "唐",
        "collection_info": null
    },
    {
        "uuid": "7c227e738a76feff5e411d7d88ba7514",
        "title": "杂曲歌辞 石州",
        "author": "不详",
        "content": "自从君去远巡边，终日罗帏独自眠。\n看花情转切，揽镜泪如泉。\n一自离君后，嗁多双脸穿。\n何时狂虏灭，免得更留连。",
        "dynasty": "唐",
        "collection_info": null
    },
    {
        "uuid": "0af7a5ccd4b8f2b9b20102a030c05139",
        "title": "杂曲歌辞 盖罗缝 一",
        "author": "不详",
        "content": "秦时明月汉时关，万里征人尚未还。\n但愿龙庭神将在，不教胡马渡阴山。",
        "dynasty": "唐",
        "collection_info": null
    },
    {
        "uuid": "9d12a06c48b84333e656b9bb0db9c236",
        "title": "杂曲歌辞 盖罗缝 二",
        "author": "不详",
        "content": "音书杜绝白狼西，桃李无颜黄鸟嗁。\n寒鸟春深归去尽，出门肠断草萋萋。",
        "dynasty": "唐",
        "collection_info": null
    },
    {
        "uuid": "14a60d127fabf47b64a6cb9965dfca4c",
        "title": "杂曲歌辞 双带子",
        "author": "不详",
        "content": "私言切语谁人会，海燕双飞绕画梁。\n君学秋胡不相识，妾亦无心去采桑。",
        "dynasty": "唐",
        "collection_info": null
    },
    {
        "uuid": "c47425ae34e9f0afb26ce5f249dfd8dc",
        "title": "杂曲歌辞 昆崙子",
        "author": "不详",
        "content": "[扬]子谭经去，淮王载酒过。\n醉来嗁鸟唤，坐久落花多。",
        "dynasty": "唐",
        "collection_info": null
    },
    {
        "uuid": "fe2b8c3c88529770ab60bbc344786094",
        "title": "杂曲歌辞 祓禊曲 一",
        "author": "不详",
        "content": "昨见春条绿，那知秋叶黄。\n蝉声犹未断，寒鴈已成行。",
        "dynasty": "唐",
        "collection_info": null
    },
    {
        "uuid": "f8226f44c73720fe00071c0423114a2c",
        "title": "杂曲歌辞 祓禊曲 二",
        "author": "不详",
        "content": "金谷园中柳，春来已舞腰。\n那堪好风景，独上洛阳桥。",
        "dynasty": "唐",
        "collection_info": null
    },
    {
        "uuid": "32044f39d54d9b44c2d25ea93e23145f",
        "title": "杂曲歌辞 祓禊曲 三",
        "author": "不详",
        "content": "何处堪愁思，花间长乐宫。\n君王不重客，泣泪向春风。",
        "dynasty": "唐",
        "collection_info": null
    },
    {
        "uuid": "86aa4306f565d5f958ff1f034bb3b537",
        "title": "杂曲歌辞 上巳乐",
        "author": "张祜",
        "content": "猩猩血綵繫头标，天上齐声举画桡。\n却是内人争意切，六宫罗袖一时招。",
        "dynasty": "唐",
        "collection_info": null
    },
    {
        "uuid": "65784ae4edb3b8adf9753a06b51b7b67",
        "title": "杂曲歌辞 穆护砂",
        "author": "不详",
        "content": "玉管朝朝弄，清歌日日新。\n折花当驿路，寄与陇头人。",
        "dynasty": "唐",
        "collection_info": null
    },
    {
        "uuid": "c847738491fea21dd93989559c94ee62",
        "title": "杂曲歌辞 思归乐 一",
        "author": "不详",
        "content": "晚日催弦管，春风入绮罗。\n杏花如有意，偏落舞衫多。",
        "dynasty": "唐",
        "collection_info": null
    },
    {
        "uuid": "fe0289cc29524b055110bc7ce6593119",
        "title": "杂曲歌辞 思归乐 二",
        "author": "不详",
        "content": "万里春应尽，三江鴈亦稀。\n连天汉水广，孤客未言归。",
        "dynasty": "唐",
        "collection_info": null
    },
    {
        "uuid": "5bc764b678a890c897a5c5fcc92651a9",
        "title": "杂曲歌辞 金殿乐",
        "author": "不详",
        "content": "入夜秋砧动，千门起四邻。\n不缘楼上月，应为陇头人。",
        "dynasty": "唐",
        "collection_info": null
    },
    {
        "uuid": "8b36932563b46f6666579d9539297ff5",
        "title": "杂曲歌辞 胡渭州 一",
        "author": "不详",
        "content": "亭亭孤月照行舟，寂寂长江万里流。\n乡国不知何处是？云山漫漫使人愁。",
        "dynasty": "唐",
        "collection_info": null
    },
    {
        "uuid": "67515fbb4221290a928a6bf9debc052d",
        "title": "杂曲歌辞 胡渭州 二",
        "author": "不详",
        "content": "杨柳千寻色，桃花一苑芳。\n风吹入帘裏，惟有惹衣香。",
        "dynasty": "唐",
        "collection_info": null
    },
    {
        "uuid": "2fb5b376af402006c7812f0c7ca9b41f",
        "title": "杂曲歌辞 戎浑",
        "author": "不详",
        "content": "风劲角弓鸣，将军猎渭城。\n草枯鹰眼疾，雪尽马蹏轻。",
        "dynasty": "唐",
        "collection_info": null
    },
    {
        "uuid": "f5ecf2549a7bd427055bdb7d7213ff6b",
        "title": "杂曲歌辞 墙头花 一",
        "author": "不详",
        "content": "蟋蟀鸣洞房，梧桐落金井。\n为君裁舞衣，天寒翦刀冷。",
        "dynasty": "唐",
        "collection_info": null
    },
    {
        "uuid": "736246e8a14d1f83b0bd6718b4360eef",
        "title": "杂曲歌辞 墙头花 二",
        "author": "不详",
        "content": "妾有罗衣裳，秦王在时作。\n为舞春风多，秋来不堪着。",
        "dynasty": "唐",
        "collection_info": null
    },
    {
        "uuid": "43f9e5aeddfa2275661cd8c567056087",
        "title": "杂曲歌辞 采桑",
        "author": "不详",
        "content": "自古多征战，由来尚甲兵。\n长驱千里去，一举两蕃平。\n按劒从沙漠歌谣满帝京寄言天下将须立武功名。",
        "dynasty": "唐",
        "collection_info": null
    },
    {
        "uuid": "b13e0b998c50506ced1deac096e00612",
        "title": "杂曲歌辞 [杨]下采桑",
        "author": "不详",
        "content": "飞丝惹绿尘，软叶对孤轮。\n今朝入园去，物色彊看人。",
        "dynasty": "唐",
        "collection_info": null
    },
    {
        "uuid": "ef7706fe36bd8f605c2cd46646f047f1",
        "title": "杂曲歌辞 破阵乐 一",
        "author": "不详",
        "content": "秋来四面足风沙，塞外征人暂别家。\n千里不辞行路远，时光早晚到天涯。",
        "dynasty": "唐",
        "collection_info": null
    },
    {
        "uuid": "5aa076ea543f3efc615d1318491aa544",
        "title": "杂曲歌辞 破阵乐 二",
        "author": "不详",
        "content": "汉兵出顿金微，照日明光铁衣。\n百里火幡熖熖，千行云骑騑騑。\n蹙踏辽河自竭，鼓噪燕山可飞。\n正属四方朝贺，端知万舞皇威。",
        "dynasty": "唐",
        "collection_info": null
    },
    {
        "uuid": "8743c6270f50e2482c1d6a377c0d8f4c",
        "title": "杂曲歌辞 破阵乐 三",
        "author": "不详",
        "content": "少年胆气凌云，共许骁雄出羣。\n匹马城南挑战，单刀蓟北从军。\n一鼓鲜卑送欵，五饵单于解纷。\n誓欲成名报国，羞将开口论勋。",
        "dynasty": "唐",
        "collection_info": null
    },
    {
        "uuid": "9fdf78d84885e3b234a9421547e89f42",
        "title": "杂曲歌辞 战胜乐",
        "author": "不详",
        "content": "百战得功名，天兵意气生。\n三边永不战，此是我皇英。",
        "dynasty": "唐",
        "collection_info": null
    },
    {
        "uuid": "5cf47c98c6cf7418db03939f6a6349a1",
        "title": "杂曲歌辞 劒南臣",
        "author": "不详",
        "content": "不分君恩断，观妆视镜中。\n容华尚春日，娇爱已秋风。\n枕席临窗晓，屏帷对月空。\n年年后庭树，芳悴在深宫。",
        "dynasty": "唐",
        "collection_info": null
    },
    {
        "uuid": "686af58082f5c31e1e179065a1342cb4",
        "title": "杂曲歌辞 征步郎",
        "author": "不详",
        "content": "塞外虏尘飞，频年度碛西。\n死生随玉劒，辛苦向金微。",
        "dynasty": "唐",
        "collection_info": null
    },
    {
        "uuid": "1815e2b113363074ec5b2a34e3068c29",
        "title": "杂曲歌辞 [叹]疆场",
        "author": "不详",
        "content": "闻道行人至，妆梳对镜台。\n泪痕犹尚在，笑靥自然开。",
        "dynasty": "唐",
        "collection_info": null
    },
    {
        "uuid": "c70d2b2ada964f30a628df7bc11b5bec",
        "title": "杂曲歌辞 塞姑",
        "author": "不详",
        "content": "昨日卢梅塞口，整见诸人镇守。\n都护三年不归，折尽江边杨柳。",
        "dynasty": "唐",
        "collection_info": null
    },
    {
        "uuid": "5596a399e48ee167348458c0061778a5",
        "title": "杂曲歌辞 水鼓子",
        "author": "不详",
        "content": "雕弓白羽猎初回，薄夜牛羊復下来。\n梦水河边秋草合，黑山峰外阵云开。",
        "dynasty": "唐",
        "collection_info": null
    },
    {
        "uuid": "8a377547c0c2aaab45735850d60cc14b",
        "title": "杂曲歌辞 婆罗门",
        "author": "杨敬述进",
        "content": "迴乐峰前沙似雪，受降城外月如霜。\n不知何处吹芦管？一夜征人尽望乡。",
        "dynasty": "唐",
        "collection_info": null
    },
    {
        "uuid": "d07baed1450c6694486512a3eb5b3e77",
        "title": "杂曲歌辞 浣沙女 一",
        "author": "不详",
        "content": "南陌春风早，东邻去日斜。\n千花开瑞锦，香扑美人车。",
        "dynasty": "唐",
        "collection_info": null
    },
    {
        "uuid": "2969d5864ef203fe9ee57c9b130aa31c",
        "title": "杂曲歌辞 浣沙女 二",
        "author": "不详",
        "content": "长乐青门外，宜春小苑东。\n楼开万户上，人向百花中。",
        "dynasty": "唐",
        "collection_info": null
    },
    {
        "uuid": "f8431aeb2c771c1155e88571b2263eba",
        "title": "杂曲歌辞 镇西",
        "author": "不详",
        "content": "天边物色更无春，祗有羊羣与马羣。\n谁家营裏吹羌笛，哀怨教人不忍闻。",
        "dynasty": "唐",
        "collection_info": null
    },
    {
        "uuid": "8add0b666cdd7fb72a4938bc6d208863",
        "title": "杂曲歌辞 镇西 二",
        "author": "不详",
        "content": "岁去年来拜圣朝，更无山阙对溪桥。\n九门杨柳浑无半，犹自千条与万条。",
        "dynasty": "唐",
        "collection_info": null
    },
    {
        "uuid": "7f5e71f9e359849b52007282397bb58e",
        "title": "杂曲歌辞 回纥",
        "author": "不详",
        "content": "曾闻瀚海使难通，幽闺少妇罢裁缝。\n缅想边庭征战苦，谁能对镜治愁容。\n久戍人将老，须臾变作白头翁。",
        "dynasty": "唐",
        "collection_info": null
    },
    {
        "uuid": "0c77a3b7c6642259cbb6f7cee92e3c22",
        "title": "杂曲歌辞 长命女",
        "author": "不详",
        "content": "云送关西雨，风传渭北秋。\n孤灯然客梦，寒杵捣乡愁。",
        "dynasty": "唐",
        "collection_info": null
    },
    {
        "uuid": "3e5f1052e207562017c2ca4e092a514f",
        "title": "杂曲歌辞 醉公子",
        "author": "不详",
        "content": "昨日春园饮，今朝倒接䍦。\n谁人扶上马，不省下楼时。",
        "dynasty": "唐",
        "collection_info": null
    },
    {
        "uuid": "84bc5de04f5680bcec063ff8efacf22c",
        "title": "杂曲歌辞 一片子",
        "author": "不详",
        "content": "柳色青山映，梨花雪鸟藏。\n绿窗桃李下，闲坐叹春芳。",
        "dynasty": "唐",
        "collection_info": null
    },
    {
        "uuid": "205d8b2f6ddbafed4afdb654c8895e93",
        "title": "杂曲歌辞 甘州",
        "author": "不详",
        "content": "欲使传消息，空书意不任。\n寄君明月镜，偏照故人心。",
        "dynasty": "唐",
        "collection_info": null
    },
    {
        "uuid": "29c58973848a605593df9ead881e5244",
        "title": "杂曲歌辞 濮阳女",
        "author": "不详",
        "content": "鴈来书不至，月照独眠房。\n贱妾多愁思，不堪秋夜长。",
        "dynasty": "唐",
        "collection_info": null
    },
    {
        "uuid": "202bd83098649b964f77db37c07d354d",
        "title": "杂曲歌辞 相府莲",
        "author": "不详",
        "content": "夜闻邻妇泣，切切有余哀。\n即问缘何事，征人战未迴。",
        "dynasty": "唐",
        "collection_info": null
    },
    {
        "uuid": "aa077fd87dea14d763fa6139bcee39b9",
        "title": "杂曲歌辞 蔟拍相府莲",
        "author": "不详",
        "content": "莫以今时宠，宁无旧日恩。\n看花满眼泪，不共楚王言。\n闺烛无人影，罗屏有梦魂。\n近来音耗绝，终日望应门。",
        "dynasty": "唐",
        "collection_info": null
    },
    {
        "uuid": "c1a0ef4f565b2d35f460995003c1725e",
        "title": "杂曲歌辞 离别难",
        "author": "不详",
        "content": "此别难重陈，花深復变人。\n来时梅覆雪，去日柳含春。\n物候催行客，归途淑气新。\n剡川今已远，魂梦暗相亲。",
        "dynasty": "唐",
        "collection_info": null
    },
    {
        "uuid": "257fb86d02b7127f4e62d381e31c7104",
        "title": "杂曲歌辞 离别难",
        "author": "白居易",
        "content": "绿杨陌上送行人，马去车回一望尘。\n不觉别时红泪尽，归来无泪可霑巾。",
        "dynasty": "唐",
        "collection_info": null
    },
    {
        "uuid": "19058a366b57061a186236070d5d79e1",
        "title": "杂曲歌辞 山鹧鸪 一",
        "author": "不详",
        "content": "玉关征戍久，空闺人独愁。\n寒露湿青苔，别来蓬鬓秋。",
        "dynasty": "唐",
        "collection_info": null
    },
    {
        "uuid": "b4b4a67517945020dfddb5ebb056f389",
        "title": "杂曲歌辞 山鹧鸪 二",
        "author": "不详",
        "content": "人坐青楼晚，莺语百花时。\n愁人多自老，肠断君不知。",
        "dynasty": "唐",
        "collection_info": null
    },
    {
        "uuid": "b41bd4f0407538da44ccb46525471644",
        "title": "杂曲歌辞 鹧鸪词",
        "author": "李益",
        "content": "湘江斑竹枝，锦翼鹧鸪飞。\n处处湘云合，郎从何处归。",
        "dynasty": "唐",
        "collection_info": null
    },
    {
        "uuid": "421a06495adcf3d8625fc69e5f6946eb",
        "title": "杂曲歌辞 鹧鸪词 一",
        "author": "李涉",
        "content": "湘江烟水深，沙岸隔枫林。\n何处鹧鸪飞？日斜斑竹阴。\n二女虚垂泪，三闾枉自沈。\n惟有鹧鸪鸟，独伤行客心。",
        "dynasty": "唐",
        "collection_info": null
    },
    {
        "uuid": "188fa24a686074caa230ca78b510286e",
        "title": "杂曲歌辞 鹧鸪词 二",
        "author": "李涉",
        "content": "越冈连越井，越鸟更南飞。\n何处鹧鸪嗁，夕烟东岭归。\n岭头行人少，天涯北客稀。\n鹧鸪嗁别处，相对泪霑衣。",
        "dynasty": "唐",
        "collection_info": null
    },
    {
        "uuid": "64d892b1a77608d28619e5dfa671f5ec",
        "title": "杂曲歌辞 乐世",
        "author": "白居易",
        "content": "管急丝繁拍渐稠，绿腰宛转曲终头。\n诚知乐世声声乐，老病人听未免愁。",
        "dynasty": "唐",
        "collection_info": null
    },
    {
        "uuid": "21575e20367d0a9d6a28285889cc9cd1",
        "title": "杂曲歌辞 急[乐世]",
        "author": "白居易",
        "content": "正抽碧线绣红罗，忽听黄莺敛翠蛾。\n秋思冬愁春恨望，大都不得意时多。",
        "dynasty": "唐",
        "collection_info": null
    },
    {
        "uuid": "065aeffad878b54a66782325f6e215a2",
        "title": "杂曲歌辞 何满子",
        "author": "白居易",
        "content": "世传满子是人名，临就刑时曲始成。\n一曲四词歌八迭，从头便是断肠声。",
        "dynasty": "唐",
        "collection_info": null
    },
    {
        "uuid": "2b6c047525190d8c08bf92d258c20d13",
        "title": "杂曲歌辞 何满子",
        "author": "薛逢",
        "content": "繫马宫槐老，持杯店菊黄。\n故交今不见，流恨满川光。",
        "dynasty": "唐",
        "collection_info": null
    },
    {
        "uuid": "e589a4662f2b7b4d5c25d754dd45f66a",
        "title": "杂曲歌辞 清平调 一",
        "author": "李白",
        "content": "云想衣裳花想容，春风拂槛露华浓。\n若非羣玉山头见，会向瑶台月下逢。",
        "dynasty": "唐",
        "collection_info": null
    },
    {
        "uuid": "166e9cb54b6f9f73f4669e0f44ce127c",
        "title": "杂曲歌辞 清平调 二",
        "author": "李白",
        "content": "一枝红艳露凝香，云雨巫山枉断肠。\n借问汉宫谁得似，可怜飞燕倚新妆。",
        "dynasty": "唐",
        "collection_info": null
    },
    {
        "uuid": "953a5eb6d179fb6b42d3c8f4bd6d9f7e",
        "title": "杂曲歌辞 清平调 三",
        "author": "李白",
        "content": "名花倾国两相欢，长得君王带笑看。\n解释春风无限恨，沈香亭北倚阑干。",
        "dynasty": "唐",
        "collection_info": null
    },
    {
        "uuid": "d443a8ba0c532100e6d64eed113aa19e",
        "title": "杂曲歌辞 回波乐",
        "author": "李景伯",
        "content": "回波尔时酒巵，微臣职在箴规。\n侍宴既过三爵，諠譁窃恐非仪。",
        "dynasty": "唐",
        "collection_info": null
    },
    {
        "uuid": "af3d729715fe7f39fdaea9f6aca9d966",
        "title": "杂曲歌辞 圣明乐 一",
        "author": "张仲素",
        "content": "玉帛殊方至，歌钟比屋闻。\n华夷今一贯，同贺圣明君。",
        "dynasty": "唐",
        "collection_info": null
    },
    {
        "uuid": "48a20051cade0abcc95e2763f3a2d1f1",
        "title": "杂曲歌辞 圣明乐 二",
        "author": "张仲素",
        "content": "九陌祥烟合，千春瑞月明。\n宫花将苑柳，先发凤皇城。",
        "dynasty": "唐",
        "collection_info": null
    },
    {
        "uuid": "532b5d20afed3540eeedeb0a43c8b24b",
        "title": "杂曲歌辞 圣明乐",
        "author": "令狐楚",
        "content": "海浪恬丹徼，边尘静异山。\n从今万里外，不復锁萧关。",
        "dynasty": "唐",
        "collection_info": null
    },
    {
        "uuid": "672fd25e0e8164acc49ea434b043f634",
        "title": "杂曲歌辞 大酺乐",
        "author": "不详",
        "content": "泪滴珠难尽，容残玉易销。\n傥随明月去，莫道梦魂遥。",
        "dynasty": "唐",
        "collection_info": null
    },
    {
        "uuid": "7eddf3378c68d0055e02d831442c34eb",
        "title": "杂曲歌辞 大酺乐 一",
        "author": "杜审言",
        "content": "圣后乘干日，皇明御历辰。\n紫宫初启坐，苍璧正临春。\n雷雨垂膏泽，金钱赐下人。\n诏酺欢赏徧，交泰覩惟新。",
        "dynasty": "唐",
        "collection_info": null
    },
    {
        "uuid": "35253065f835731fd95eab73d041c56b",
        "title": "杂曲歌辞 大酺乐 二",
        "author": "杜审言",
        "content": "毘陵震泽九州通，士女欢娱万国同。\n伐鼓撞钟惊海上，新妆袨服照江东。\n梅花落处疑残雪，柳叶开时任好风。\n大德不官逢道泰，天长地久属年丰。",
        "dynasty": "唐",
        "collection_info": null
    },
    {
        "uuid": "0a8d103618c5aa070cd6094ec14b12c5",
        "title": "杂曲歌辞 大酺乐 一",
        "author": "张祜",
        "content": "车驾东来值太平，大酺三日洛阳城。\n小儿一伎竿头绝，天下传呼万岁声。",
        "dynasty": "唐",
        "collection_info": null
    },
    {
        "uuid": "28674eb42ebf5a043a643056adba2f78",
        "title": "杂曲歌辞 大酺乐 二",
        "author": "张祜",
        "content": "紫陌酺归日欲斜，红尘开路薛王家。\n双鬟前说楼前鼓，两伎争轮好结花。",
        "dynasty": "唐",
        "collection_info": null
    },
    {
        "uuid": "39328528182f6f4a031c323790ea7490",
        "title": "杂曲歌辞 千秋乐",
        "author": "张祜",
        "content": "八月平时花萼楼，万方同乐奏千秋。\n倾城人看长竿出，一伎初成赵解愁。",
        "dynasty": "唐",
        "collection_info": null
    },
    {
        "uuid": "a437f1e38d008238223e098d5bc0bd75",
        "title": "杂曲歌辞 火凤辞 一",
        "author": "李百药",
        "content": "歌声扇裏出，妆影扇中轻。\n未能令掩笑，何处欲鄣声。\n知音自不惑，得念是分明。\n莫见双嚬敛，疑人含笑情。",
        "dynasty": "唐",
        "collection_info": null
    },
    {
        "uuid": "9aa5be349349e0db8d7235229d4d1373",
        "title": "杂曲歌辞 火凤辞 二",
        "author": "李百药",
        "content": "佳人靓晚妆，清唱动兰房。\n影入含风扇，声飞照日梁。\n娇嚬眉际敛，逸韵口中香。\n自有横陈分，应怜秋夜长。",
        "dynasty": "唐",
        "collection_info": null
    },
    {
        "uuid": "620678a25715eac1aa55705fc601d23a",
        "title": "杂曲歌辞 热戏乐",
        "author": "张祜",
        "content": "热戏争心剧火烧，铜槌暗执不相饶。\n上皇失喜宁王笑，百尺幢竿果动摇。",
        "dynasty": "唐",
        "collection_info": null
    },
    {
        "uuid": "6156dffa747e3411edf481e4b0df087f",
        "title": "杂曲歌辞 春莺啭",
        "author": "张祜",
        "content": "兴庆池南柳未开，太真先把一枝梅。\n内人已唱春莺啭，花下傞傞软舞来。",
        "dynasty": "唐",
        "collection_info": null
    },
    {
        "uuid": "3d877c32a49a133b7ec166f1d9fb69ed",
        "title": "杂曲歌辞 达摩支",
        "author": "温庭筠",
        "content": "捣麝成尘香不灭，拗莲作寸丝难绝。\n红泪文姬洛水春，白头苏武天山雪。\n君不见无愁高纬花漫漫，漳浦宴余清露寒。\n一旦臣僚共囚虏，欲吹羌管先汍澜。\n旧臣头鬓霜华早，可惜雄心醉中老。\n万古春归梦不归，邺城风雨连天草。",
        "dynasty": "唐",
        "collection_info": null
    },
    {
        "uuid": "fc45ff5851cfb0b3f6c230ff463dc26e",
        "title": "杂曲歌辞 如意娘",
        "author": "则天皇后",
        "content": "看朱成碧思纷纷，憔悴支离为忆君。\n不信比来长下泪，开箱验取石榴裙。",
        "dynasty": "唐",
        "collection_info": null
    },
    {
        "uuid": "2fe0543cf7cad008a1c3aa896815e22d",
        "title": "杂曲歌辞 雨霖铃",
        "author": "张祜",
        "content": "雨霖铃夜却归秦，犹是张徽一曲新。\n长说上皇垂泪教，月明南内更无人。",
        "dynasty": "唐",
        "collection_info": null
    },
    {
        "uuid": "3844f7aa41c3dfd4915bca116622289a",
        "title": "杂曲歌辞 桂花曲",
        "author": "不详",
        "content": "可怜天上桂花孤，试问姮娥更要无。\n月宫幸有閒田地，何不中央种两株。",
        "dynasty": "唐",
        "collection_info": null
    },
    {
        "uuid": "6e7efa2dae955d24ed4946fcbf58f505",
        "title": "杂曲歌辞 渭城曲",
        "author": "王维",
        "content": "谓城朝雨浥轻尘，客舍青青柳色春。\n劝君更尽一杯酒，西出阳关无故人。",
        "dynasty": "唐",
        "collection_info": null
    },
    {
        "uuid": "57a4b9171cb19fe5d123dce0742b88ed",
        "title": "杂曲歌辞 竹枝",
        "author": "顾况",
        "content": "帝子苍梧不復归，洞庭叶下荆云飞。\n巴人夜唱竹枝后，肠断晓猨声渐稀。",
        "dynasty": "唐",
        "collection_info": null
    },
    {
        "uuid": "c6ad365de7ee390037ca2d78df14d0ab",
        "title": "杂曲歌辞 竹枝 一",
        "author": "刘禹锡",
        "content": "白帝城头春草生，白盐山下蜀江清。\n南人上来歌一曲，北人莫上动乡情。",
        "dynasty": "唐",
        "collection_info": null
    },
    {
        "uuid": "3e893a915e9239ac49710beb561c5945",
        "title": "杂曲歌辞 竹枝 二",
        "author": "刘禹锡",
        "content": "山桃红花满上头，蜀江春水拍江流。\n花红易衰似郎意，水流无限似侬愁。",
        "dynasty": "唐",
        "collection_info": null
    },
    {
        "uuid": "8dfc2cfb1df3725c7d878844acc03d83",
        "title": "杂曲歌辞 竹枝 三",
        "author": "刘禹锡",
        "content": "江上朱楼新雨晴，瀼西春水縠文生。\n桥东桥西好杨柳，人来人去唱歌行。",
        "dynasty": "唐",
        "collection_info": null
    },
    {
        "uuid": "b9d409bcca33fd118a6a49532636411b",
        "title": "杂曲歌辞 竹枝 四",
        "author": "刘禹锡",
        "content": "日出三竿春雾消，江头蜀客驻兰桡。\n凭寄狂夫书一纸，住在成都万里桥。",
        "dynasty": "唐",
        "collection_info": null
    },
    {
        "uuid": "7ff8bcf01166f62919c1d9e856c29140",
        "title": "杂曲歌辞 竹枝 五",
        "author": "刘禹锡",
        "content": "两岸山花似雪开，家家春酒满银杯。\n昭君坊中多女伴，永安宫外踏青来。",
        "dynasty": "唐",
        "collection_info": null
    },
    {
        "uuid": "46e65d8e77ff2c7c225e887d5ace170b",
        "title": "杂曲歌辞 竹枝 六",
        "author": "刘禹锡",
        "content": "瞿塘嘈嘈十二滩，此中道路古来难。\n长恨人心不如水，等闲平地起波澜。",
        "dynasty": "唐",
        "collection_info": null
    },
    {
        "uuid": "5c122434ca1485eb6cfe26b74fb327eb",
        "title": "杂曲歌辞 竹枝 七",
        "author": "刘禹锡",
        "content": "巫峡苍苍烟雨时，清猨啼在最高枝。\n箇裏愁人肠自断，由来不是此声悲。",
        "dynasty": "唐",
        "collection_info": null
    },
    {
        "uuid": "35057c8b52eeef2ad7bff22c7f76bc64",
        "title": "杂曲歌辞 竹枝 八",
        "author": "刘禹锡",
        "content": "城西门前滟滪堆，年年波浪不能摧。\n懊恼人心不如石，少时东去復西来。",
        "dynasty": "唐",
        "collection_info": null
    },
    {
        "uuid": "ddd5d5b0a2eeb99254dbf8f1c95824f5",
        "title": "杂曲歌辞 竹枝 九",
        "author": "刘禹锡",
        "content": "山上层层桃李花，云间烟火是人家。\n银钏金钗来负水，长刀短笠去烧畬。",
        "dynasty": "唐",
        "collection_info": null
    },
    {
        "uuid": "fc6631c3d5ffe9f382c2ee5ff5edb28a",
        "title": "杂曲歌辞 竹枝 一",
        "author": "刘禹锡",
        "content": "杨柳青青江水平，闻郎江上唱歌声。\n东边日出西边雨，道是无情还有情。",
        "dynasty": "唐",
        "collection_info": null
    },
    {
        "uuid": "76b4309382f7386b5d1c63c879d0744f",
        "title": "杂曲歌辞 竹枝 二",
        "author": "刘禹锡",
        "content": "楚水巴山江雨多，巴人能唱本乡歌。\n今朝北客思归去，迴入纥那披绿罗。",
        "dynasty": "唐",
        "collection_info": null
    },
    {
        "uuid": "f2d7a9e4a18bf312275ec8d64ec30f07",
        "title": "杂曲歌辞 竹枝 一",
        "author": "白居易",
        "content": "瞿塘峡口冷烟低，白帝城头月向西。\n唱到竹枝声咽处，寒猨晴鸟一时啼。",
        "dynasty": "唐",
        "collection_info": null
    },
    {
        "uuid": "96ddd02adec16812571e3de627a987c0",
        "title": "杂曲歌辞 竹枝 二",
        "author": "白居易",
        "content": "竹枝苦怨怨何人，夜静山空歇又闻。\n蛮儿巴女齐声唱，愁杀江楼病使君。",
        "dynasty": "唐",
        "collection_info": null
    },
    {
        "uuid": "fe4dc46834ee71db4ab0dea6d32bc784",
        "title": "杂曲歌辞 竹枝 三",
        "author": "白居易",
        "content": "巴东船舫上巴西，波面风生雨脚齐。\n水蓼冷花红蔟蔟，江蓠湿叶碧萋萋。",
        "dynasty": "唐",
        "collection_info": null
    },
    {
        "uuid": "2e85195910997b2b421a72ce3862be07",
        "title": "杂曲歌辞 竹枝 四",
        "author": "白居易",
        "content": "江畔谁人唱竹枝，前声断咽后声迟。\n怪来调苦缘词苦，多是通州司马诗。",
        "dynasty": "唐",
        "collection_info": null
    },
    {
        "uuid": "3039bc150634f2d271a42cfbe820f201",
        "title": "杂曲歌辞 竹枝 一",
        "author": "李涉",
        "content": "荆门滩急水潺潺，两岸猨啼烟满山。\n渡头年少应官去，月落西陵望不还。",
        "dynasty": "唐",
        "collection_info": null
    },
    {
        "uuid": "c36da9b14cd1d9de801c27cb583879b9",
        "title": "杂曲歌辞 竹枝 二",
        "author": "李涉",
        "content": "巫峡云开神女祠，绿潭红树影参差。\n下牢戍口初相问，无义滩头剩别离。",
        "dynasty": "唐",
        "collection_info": null
    },
    {
        "uuid": "6a0bfc3e2ce3f8c5aae2ff3a1ddaf6b2",
        "title": "杂曲歌辞 竹枝 三",
        "author": "李涉",
        "content": "石壁千重树万重，白云斜掩碧芙蓉。\n昭君溪上年年月，独自婵娟色最浓。",
        "dynasty": "唐",
        "collection_info": null
    },
    {
        "uuid": "ec2cb8a52110ea458e5ab6eb8fd1c277",
        "title": "杂曲歌辞 竹枝 四",
        "author": "李涉",
        "content": "十二峰头月欲低，空蒙江上子规啼。\n孤舟一夜东归客，泣向春风忆建溪。",
        "dynasty": "唐",
        "collection_info": null
    },
    {
        "uuid": "eb67610d1ddfdb3b2ac1fab59d523f57",
        "title": "杂曲歌辞 竹枝 一",
        "author": "孙光宪",
        "content": "门前春水白苹花，岸上无人小艇斜。\n商女经过江欲暮，散抛残食饲神雅。",
        "dynasty": "唐",
        "collection_info": null
    },
    {
        "uuid": "01f004f6eea993213e8795291ef9d1f7",
        "title": "杂曲歌辞 竹枝 二",
        "author": "孙光宪",
        "content": "乱绳千结绊人深，越罗万丈表长寻。\n杨柳在身垂意绪，藕花落尽见莲心。",
        "dynasty": "唐",
        "collection_info": null
    },
    {
        "uuid": "86bb74460d33222bc90f2364efbe719b",
        "title": "杂曲歌辞 杨柳枝 一",
        "author": "白居易",
        "content": "一树春风万万枝，嫩于金色软于丝。\n永丰西角荒园裏，尽日无人属阿谁。",
        "dynasty": "唐",
        "collection_info": null
    },
    {
        "uuid": "307d57b510816e4b5d81a476d5dc3040",
        "title": "杂曲歌辞 杨柳枝 二",
        "author": "白居易",
        "content": "一树衰残委泥土，双枝荣耀植天庭。\n定知玄象今春后，柳宿光中添两星。",
        "dynasty": "唐",
        "collection_info": null
    },
    {
        "uuid": "5fd0ecde379587da135e4b1a7025ab9b",
        "title": "杂曲歌辞 杨柳枝 一",
        "author": "白居易",
        "content": "六么水调家家唱，白雪梅花处处吹。\n古歌旧曲君休听，听取新翻杨柳枝。",
        "dynasty": "唐",
        "collection_info": null
    },
    {
        "uuid": "a3e683dccc370dd50d7941f260716839",
        "title": "杂曲歌辞 杨柳枝 二",
        "author": "白居易",
        "content": "陶令门前四五树，亚夫营裏百千条。\n何似东都正二月，黄金枝映洛阳桥。",
        "dynasty": "唐",
        "collection_info": null
    },
    {
        "uuid": "472fe3b07112211a9b96c0f402e3ee16",
        "title": "杂曲歌辞 杨柳枝 三",
        "author": "白居易",
        "content": "依依袅袅復青青，句引清风无限情。\n白雪花繁空扑地，绿丝条弱不胜莺。",
        "dynasty": "唐",
        "collection_info": null
    },
    {
        "uuid": "45c4a12994c3acc577cce1b4688c9a95",
        "title": "杂曲歌辞 杨柳枝 四",
        "author": "白居易",
        "content": "红板江桥青酒旗，馆娃宫暖日斜时。\n可怜雨歇东风定，万树千条各自垂。",
        "dynasty": "唐",
        "collection_info": null
    },
    {
        "uuid": "1b9b561647665865a7d4fd16e0568fee",
        "title": "杂曲歌辞 杨柳枝 五",
        "author": "白居易",
        "content": "苏州杨柳任君夸，更有钱塘胜馆娃。\n若解多情寻小小，绿杨深处是苏家。",
        "dynasty": "唐",
        "collection_info": null
    },
    {
        "uuid": "10726f31273f5726b3513b899275a28b",
        "title": "杂曲歌辞 杨柳枝 六",
        "author": "白居易",
        "content": "苏家小女旧知名，杨柳风前别有情。\n剥条盘作银环样，卷叶吹为玉笛声。",
        "dynasty": "唐",
        "collection_info": null
    },
    {
        "uuid": "829098ca964a0c78520fa07bd97ae7ac",
        "title": "杂曲歌辞 杨柳枝 七",
        "author": "白居易",
        "content": "叶含浓露如啼眼，枝袅轻风似舞腰。\n小树不禁攀折苦，乞君留取两三条。",
        "dynasty": "唐",
        "collection_info": null
    },
    {
        "uuid": "86d5f8d01c47cd39b54cc9fded1880a8",
        "title": "杂曲歌辞 杨柳枝 八",
        "author": "白居易",
        "content": "人言柳叶似愁眉，更有愁肠似柳丝。\n柳丝挽断肠牵断，彼此应无续得期。",
        "dynasty": "唐",
        "collection_info": null
    },
    {
        "uuid": "5081d33f978945a334aa8c9e6d7dfe0c",
        "title": "杂曲歌辞 杨柳枝",
        "author": "卢贞",
        "content": "一树依依在永丰，两枝飞去杳无踪。\n玉皇曾采人间曲，应逐歌声入九重。",
        "dynasty": "唐",
        "collection_info": null
    },
    {
        "uuid": "405e13981d0ab8a2019b623643edec68",
        "title": "杂曲歌辞 杨柳枝 一",
        "author": "刘禹锡",
        "content": "塞北梅花羌笛吹，淮南桂树小山词。\n请君莫奏前朝曲，听唱新翻杨柳枝。",
        "dynasty": "唐",
        "collection_info": null
    },
    {
        "uuid": "093a2c2def0f15df9bd0c315b200524b",
        "title": "杂曲歌辞 杨柳枝 二",
        "author": "刘禹锡",
        "content": "南陌东城春早时，相逢何处不依依。\n桃红李白皆夸好，须得垂杨相发辉。",
        "dynasty": "唐",
        "collection_info": null
    },
    {
        "uuid": "bc19d4a3cfdb4cf837d0e3decfb51317",
        "title": "杂曲歌辞 杨柳枝 三",
        "author": "刘禹锡",
        "content": "凤阙轻遮翡翠帷，龙墀遥望曲尘丝。\n御沟春水柳晖映，狂杀长安年少儿。",
        "dynasty": "唐",
        "collection_info": null
    },
    {
        "uuid": "ec9adfbbd73bb5f31db95da0ee6f3ccc",
        "title": "杂曲歌辞 杨柳枝 四",
        "author": "刘禹锡",
        "content": "金谷园中莺乱飞，铜驼陌上好风吹。\n城东桃李须臾尽，争似垂杨无限时。",
        "dynasty": "唐",
        "collection_info": null
    },
    {
        "uuid": "0f1faa6b7bf52d2edc371b691f227617",
        "title": "杂曲歌辞 杨柳枝 五",
        "author": "刘禹锡",
        "content": "花萼楼前初种时，美人楼上鬬腰支。\n如今抛掷上街裏，露叶如啼欲恨谁。",
        "dynasty": "唐",
        "collection_info": null
    },
    {
        "uuid": "29bd3edf014f59932b042380a6c5aacf",
        "title": "杂曲歌辞 杨柳枝 六",
        "author": "刘禹锡",
        "content": "炀帝行宫汴水滨，数株残柳不胜春。\n昨来风起花如雪，飞入宫墙不见人。",
        "dynasty": "唐",
        "collection_info": null
    },
    {
        "uuid": "1ba17334492eb499344041665be93255",
        "title": "杂曲歌辞 杨柳枝 七",
        "author": "刘禹锡",
        "content": "御陌青门拂地垂，千条金缕万条丝。\n如今绾作同心结，将赠行人知不知。",
        "dynasty": "唐",
        "collection_info": null
    },
    {
        "uuid": "b3b110f242e9dda77994c7cb9921963a",
        "title": "杂曲歌辞 杨柳枝 八",
        "author": "刘禹锡",
        "content": "城外春风满酒旗，行人挥袂日西时。\n长安陌上无穷树，唯有垂杨管别离。",
        "dynasty": "唐",
        "collection_info": null
    },
    {
        "uuid": "63e7a5de510c4c72b4bd8e22f9a6658a",
        "title": "杂曲歌辞 杨柳枝 九",
        "author": "刘禹锡",
        "content": "轻盈袅娜占春华，舞榭妆楼处处遮。\n春尽絮飞留不得，随风好去落谁家。",
        "dynasty": "唐",
        "collection_info": null
    },
    {
        "uuid": "1165883ed9cac01aa39f309912431e65",
        "title": "杂曲歌辞 杨柳枝 一",
        "author": "刘禹锡",
        "content": "[扬]子江头烟景迷，隋家宫树拂金堤。\n嵯峨犹有当时色，半蘸波中水鸟栖。",
        "dynasty": "唐",
        "collection_info": null
    },
    {
        "uuid": "c7d00e5ad187b5213c582ae79e4e69c6",
        "title": "杂曲歌辞 杨柳枝 二",
        "author": "刘禹锡",
        "content": "迎得春光先到来，浅黄轻绿映楼台。\n只缘袅娜多情思，便被春风长请挼。",
        "dynasty": "唐",
        "collection_info": null
    },
    {
        "uuid": "c22ca4d16350b0ea4df566c8120861ad",
        "title": "杂曲歌辞 杨柳枝 三",
        "author": "刘禹锡",
        "content": "巫峡巫山杨柳多，朝云暮雨远相和。\n因想阳台无限事，为君迴唱竹枝歌。",
        "dynasty": "唐",
        "collection_info": null
    },
    {
        "uuid": "82cefc1debd07ede6c4babab2389f798",
        "title": "杂曲歌辞 杨柳枝 一",
        "author": "李商隐",
        "content": "暂凭樽酒送无憀，莫损愁眉与细腰。\n人世死前唯有别，春风争拟惜长条。",
        "dynasty": "唐",
        "collection_info": null
    },
    {
        "uuid": "880b300edbccd576e4d23b02350560ca",
        "title": "杂曲歌辞 杨柳枝 二",
        "author": "李商隐",
        "content": "含烟惹雾每依依，万绪千条拂落晖。\n为报行人休尽折，半留相送半迎归。",
        "dynasty": "唐",
        "collection_info": null
    },
    {
        "uuid": "ff6e16c0760195f9ad80c4fa76f03cfa",
        "title": "杂曲歌辞 杨柳枝",
        "author": "韩琮",
        "content": "梁苑隋堤事已空，万条犹舞旧春风。\n那堪更想千年后，谁见杨花入汉宫。",
        "dynasty": "唐",
        "collection_info": null
    },
    {
        "uuid": "ae665de59d6032c469f5cfab9f0616a1",
        "title": "杂曲歌辞 杨柳枝",
        "author": "施肩吾",
        "content": "伤见路傍杨柳春，一枝折尽一重新。\n今年还折去年处，不送去年离别人。",
        "dynasty": "唐",
        "collection_info": null
    },
    {
        "uuid": "71094c00725c724e9b43d7519fab32c3",
        "title": "杂曲歌辞 杨柳枝 一",
        "author": "温庭筠",
        "content": "宜春苑外最长条，闲袅春风伴舞腰。\n正是玉人肠断处，一渠春水赤栏桥。",
        "dynasty": "唐",
        "collection_info": null
    },
    {
        "uuid": "4e04a9c8babd6ccfd398182dd116e583",
        "title": "杂曲歌辞 杨柳枝 二",
        "author": "温庭筠",
        "content": "南内墙东御路傍，预知春色柳丝黄。\n杏花未肯无情思，何事情人最断肠。",
        "dynasty": "唐",
        "collection_info": null
    },
    {
        "uuid": "beecef63873efa1deab97e0bc7a619ce",
        "title": "杂曲歌辞 杨柳枝 三",
        "author": "温庭筠",
        "content": "苏小门前柳万条，毵毵金线拂平桥。\n黄莺不语东风起，深闭朱门伴细腰。",
        "dynasty": "唐",
        "collection_info": null
    },
    {
        "uuid": "2dfb458ee3396b034ea20b19d1f96a93",
        "title": "杂曲歌辞 杨柳枝 四",
        "author": "温庭筠",
        "content": "金缕毵毵碧瓦沟，六宫眉黛惹春愁。\n晚来更带龙池雨，半拂栏干半入楼。",
        "dynasty": "唐",
        "collection_info": null
    },
    {
        "uuid": "aaf0ee69ebbc3f8c056f9de56ff596aa",
        "title": "杂曲歌辞 杨柳枝 五",
        "author": "温庭筠",
        "content": "馆娃宫外邺城西，远映征帆近拂堤。\n繫得王孙归意切，不关春草绿萋萋。",
        "dynasty": "唐",
        "collection_info": null
    },
    {
        "uuid": "87239423f0d5a8e21118bfaecd33ef93",
        "title": "杂曲歌辞 杨柳枝 六",
        "author": "温庭筠",
        "content": "两两黄鹂色似金，袅枝啼露动芳音。\n春来幸自长如线，可惜牵缠荡子心。",
        "dynasty": "唐",
        "collection_info": null
    },
    {
        "uuid": "daee2877fb00bbea95474767162d1e89",
        "title": "杂曲歌辞 杨柳枝 七",
        "author": "温庭筠",
        "content": "御柳如丝映九重，凤凰窗柱绣芙蓉。\n景阳楼伴千条露，一面新妆待晓钟。",
        "dynasty": "唐",
        "collection_info": null
    },
    {
        "uuid": "545b3b0d4e20da8122ead7b1ee8a6e28",
        "title": "杂曲歌辞 杨柳枝 八",
        "author": "温庭筠",
        "content": "织锦机边莺语频，停梭垂泪忆征人。\n塞门三月犹萧索，纵有垂杨未觉春。",
        "dynasty": "唐",
        "collection_info": null
    },
    {
        "uuid": "63637351ebc7376caa83b749e8f57761",
        "title": "杂曲歌辞 杨柳枝 一",
        "author": "皇甫松",
        "content": "春入行宫映翠微，玄宗侍女舞烟丝。\n如今柳向空城绿，玉笛何人更把吹。",
        "dynasty": "唐",
        "collection_info": null
    },
    {
        "uuid": "bba35c173ca832b1909530c37d2dc30d",
        "title": "杂曲歌辞 杨柳枝 二",
        "author": "皇甫松",
        "content": "烂熳春归水国时，吴王宫殿柳垂丝。\n黄莺长呌空闺畔，西子无因更得知。",
        "dynasty": "唐",
        "collection_info": null
    },
    {
        "uuid": "39914f1ab32b4f5a7a27d45e6d470d4b",
        "title": "杂曲歌辞 杨柳枝 一",
        "author": "僧齐己",
        "content": "凤楼高映绿阴阴，凝碧多含雨露深。\n莫谓一枝柔软力，几曾牵破别离心。",
        "dynasty": "唐",
        "collection_info": null
    },
    {
        "uuid": "26fe2424382a4fcf6072cfe5674e5649",
        "title": "杂曲歌辞 杨柳枝 二",
        "author": "僧齐己",
        "content": "馆娃宫畔响廊前，依託吴王养翠烟。\n劒去国亡台榭毁，却随红树噪秋蝉。",
        "dynasty": "唐",
        "collection_info": null
    },
    {
        "uuid": "52928ed73b33ac12881ec5983420a3e5",
        "title": "杂曲歌辞 杨柳枝 三",
        "author": "僧齐己",
        "content": "秾低似中陶潜酒，软极如伤宋玉风。\n多谢将军遶营种，翠中闲卓战旗红。",
        "dynasty": "唐",
        "collection_info": null
    },
    {
        "uuid": "56c31f875171bcfbb4077ab8354e4c44",
        "title": "杂曲歌辞 杨柳枝 四",
        "author": "僧齐己",
        "content": "高僧爱惜遮江寺，游子伤残露野桥。\n争似着行垂上苑，碧桃红杏对摇摇。",
        "dynasty": "唐",
        "collection_info": null
    },
    {
        "uuid": "f79b11096589012d1d94b00ec80c2a72",
        "title": "杂曲歌辞 杨柳枝 一",
        "author": "张祜",
        "content": "莫折宫前杨柳枝，玄宗曾向笛中吹。\n伤心日暮烟霞起，无限春愁生翠眉。",
        "dynasty": "唐",
        "collection_info": null
    },
    {
        "uuid": "52d093617a267fc5ec26590d8979e773",
        "title": "杂曲歌辞 杨柳枝 二",
        "author": "张祜",
        "content": "凝碧池边敛翠眉，景阳台下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": null
    },
    {
        "uuid": "38982f94c5578da11c5de0116d9d2a54",
        "title": "杂曲歌辞 杨柳枝 一",
        "author": "孙鲂",
        "content": "灵和风暖太昌春，舞线摇丝向昔人。\n何似晓来江雨后，一行如画隔遥津。",
        "dynasty": "唐",
        "collection_info": null
    },
    {
        "uuid": "a89cfb2f5ac11d1c69effee89dee204b",
        "title": "杂曲歌辞 杨柳枝 二",
        "author": "孙鲂",
        "content": "彭泽初栽五树时，只应闲看一枝枝。\n不知天意风流处，要与佳人学画眉。",
        "dynasty": "唐",
        "collection_info": null
    },
    {
        "uuid": "c4eb09fb116fad4ded4ae30877ebabfe",
        "title": "杂曲歌辞 杨柳枝 三",
        "author": "孙鲂",
        "content": "暖傍离亭静拂桥，入流穿槛绿摇摇。\n不知落日谁相送，魂断千条与万条。",
        "dynasty": "唐",
        "collection_info": null
    },
    {
        "uuid": "6aa89adfb74d949eb896caf17f1be73c",
        "title": "杂曲歌辞 杨柳枝 四",
        "author": "孙鲂",
        "content": "春来绿树遍天涯，未见垂杨未可夸。\n晴日万株烟一阵，闲坊兼是莫愁家。",
        "dynasty": "唐",
        "collection_info": null
    },
    {
        "uuid": "59210df7c7d08a7716a4deeefe60bd30",
        "title": "杂曲歌辞 杨柳枝 五",
        "author": "孙鲂",
        "content": "十首当年有旧词，唱青歌翠几无遗。\n未曾得向行人道，不为离情莫折伊。",
        "dynasty": "唐",
        "collection_info": null
    },
    {
        "uuid": "ae1df2eacb307368c9fd65824e0493a8",
        "title": "杂曲歌辞 杨柳枝 一",
        "author": "薛能",
        "content": "华清高树出离宫，南陌柔条带暖风。\n谁见轻阴是良夜，瀑泉声畔月明中。",
        "dynasty": "唐",
        "collection_info": null
    },
    {
        "uuid": "b15a32a212eb23bce8a7c20a34b98e95",
        "title": "杂曲歌辞 杨柳枝 二",
        "author": "薛能",
        "content": "洛桥晴影覆江船，羌笛秋声湿塞烟。\n闲想习池公宴罢，水蒲风絮夕阳天。",
        "dynasty": "唐",
        "collection_info": null
    },
    {
        "uuid": "b9718ee2d9390e73d73195856c975164",
        "title": "杂曲歌辞 杨柳枝 三",
        "author": "薛能",
        "content": "嫩绿轻悬似缀旒，路人遥见隔宫楼。\n谁能更近丹墀种，解播皇风入九州。",
        "dynasty": "唐",
        "collection_info": null
    },
    {
        "uuid": "8e5707b97d870ee5dafafcdcea793270",
        "title": "杂曲歌辞 杨柳枝 四",
        "author": "薛能",
        "content": "暖风晴日断浮埃，废路新条发钓台。\n处处轻轻可惆怅，后人攀处古人栽。",
        "dynasty": "唐",
        "collection_info": null
    },
    {
        "uuid": "0e6f51f716bc39adb6c56fd923d2986d",
        "title": "杂曲歌辞 杨柳枝 五",
        "author": "薛能",
        "content": "潭上江边袅袅垂，日高风静絮相随。\n青楼一树无人见，正是女郎眠觉时。",
        "dynasty": "唐",
        "collection_info": null
    },
    {
        "uuid": "c1b756c2e75afd7e6dba5509ac13b7dc",
        "title": "杂曲歌辞 杨柳枝 六",
        "author": "薛能",
        "content": "汴水高悬百万条，风清两岸一时摇。\n隋家力尽虚栽得，无限春风属圣朝。",
        "dynasty": "唐",
        "collection_info": null
    },
    {
        "uuid": "56210186668833624a734764ccb2d603",
        "title": "杂曲歌辞 杨柳枝 七",
        "author": "薛能",
        "content": "和花烟树九重城，夹路春阴十万营。\n唯向边头不堪望，一株顦顇少人行。",
        "dynasty": "唐",
        "collection_info": null
    },
    {
        "uuid": "7c766cce26eb84a30666451ceb2ce5cb",
        "title": "杂曲歌辞 杨柳枝 八",
        "author": "薛能",
        "content": "窗外齐垂旭日初，楼边轻好暖风徐。\n游人莫道栽无益，桃李清阴却不如。",
        "dynasty": "唐",
        "collection_info": null
    },
    {
        "uuid": "09c958174fabc41d2765765f31bcab99",
        "title": "杂曲歌辞 杨柳枝 九",
        "author": "薛能",
        "content": "众木犹寒独早青，御沟桥畔曲江亭。\n陶家旧日应如此，一院春条绿遶厅。",
        "dynasty": "唐",
        "collection_info": null
    },
    {
        "uuid": "2d81cec9f88eb09e209dd5a8d8f941d1",
        "title": "杂曲歌辞 杨柳枝 十",
        "author": "薛能",
        "content": "帐偃缨垂细復繁，令人心想石家园。\n风条月影皆堪重，何事侯门爱树萱。",
        "dynasty": "唐",
        "collection_info": null
    },
    {
        "uuid": "d8de7431620d0f393b69b455ec0545b7",
        "title": "杂曲歌辞 杨柳枝 一",
        "author": "薛能",
        "content": "数首新词带恨成，柳丝牵我我伤情。\n柔娥幸有腰支稳，试踏吹声作唱声。",
        "dynasty": "唐",
        "collection_info": null
    },
    {
        "uuid": "21ef18edbb1b752889c3b252ac85d87f",
        "title": "杂曲歌辞 杨柳枝 二",
        "author": "薛能",
        "content": "高出军营远映桥，贼兵曾斫火曾烧。\n风流性在终难改，依旧春来万万条。",
        "dynasty": "唐",
        "collection_info": null
    },
    {
        "uuid": "adb5d0c47627286af78d5421ac2d9d79",
        "title": "杂曲歌辞 杨柳枝 三",
        "author": "薛能",
        "content": "县依陶令想嫌迂，营伴将军即大麤。\n此日与君除万恨，数篇风调更应无。",
        "dynasty": "唐",
        "collection_info": null
    },
    {
        "uuid": "e6d73ccc49b01be920850de41738bbe0",
        "title": "杂曲歌辞 杨柳枝 四",
        "author": "薛能",
        "content": "狂似纤腰软胜绵，自多情态更谁怜。\n游人不折还堪恨，抛向桥边与路边。",
        "dynasty": "唐",
        "collection_info": null
    },
    {
        "uuid": "d22dcbb72b1aa4c4ca6151efc98ce5f7",
        "title": "杂曲歌辞 杨柳枝 五",
        "author": "薛能",
        "content": "朝阳晴照绿杨烟，一别通波十七年。\n应有旧枝无处觅，万株风裏卓旌旃。",
        "dynasty": "唐",
        "collection_info": null
    },
    {
        "uuid": "fff7095f19a4316ff78573018f60227b",
        "title": "杂曲歌辞 杨柳枝 六",
        "author": "薛能",
        "content": "晴垂芳态吐牙新，雨摆轻条湿面春。",
        "dynasty": "唐",
        "collection_info": null
    },
    {
        "uuid": "decd76b12f0420c4fae3e6300145f674",
        "title": "杂曲歌辞 杨柳枝 七",
        "author": "薛能",
        "content": "暖梳簪朵事登楼，因挂垂杨立地愁。\n牵断绿丝攀不得，半空悬着玉搔头。",
        "dynasty": "唐",
        "collection_info": null
    },
    {
        "uuid": "7a084cec3f2f3913476dff97cb47a411",
        "title": "杂曲歌辞 杨柳枝 八",
        "author": "薛能",
        "content": "西园高树后庭根，处处寻芳有折痕。\n终忆旧游桃叶舍，一株斜映竹篱门。",
        "dynasty": "唐",
        "collection_info": null
    },
    {
        "uuid": "f4c1e799d7c438ecab383a0243efcd8b",
        "title": "杂曲歌辞 杨柳枝 九",
        "author": "薛能",
        "content": "刘白苏台总近时，当初章句是谁推。\n纤腰舞尽春杨柳，未有侬家一首诗。",
        "dynasty": "唐",
        "collection_info": null
    },
    {
        "uuid": "cecdb43313bb45bc483c688f483119ea",
        "title": "杂曲歌辞 杨柳枝 一",
        "author": "牛峤",
        "content": "解冻风来末上青，解垂罗袖拜卿卿。\n无端袅娜临官路，舞送行人过一生。",
        "dynasty": "唐",
        "collection_info": null
    },
    {
        "uuid": "271432275176a84cf21d8a4db0c81e42",
        "title": "杂曲歌辞 杨柳枝 二",
        "author": "牛峤",
        "content": "吴王宫裏色偏深，一簇纤条万缕金。\n不愤钱塘苏小小，引郎枝下结同心。",
        "dynasty": "唐",
        "collection_info": null
    },
    {
        "uuid": "d97ea010acd4494e37f2543e4bf2c720",
        "title": "杂曲歌辞 杨柳枝 三",
        "author": "牛峤",
        "content": "桥北桥南千万条，恨伊张绪不相饶。\n金羁白马临风望，认得羊家静婉腰。",
        "dynasty": "唐",
        "collection_info": null
    },
    {
        "uuid": "fded4011367b5f433f12a874328eef82",
        "title": "杂曲歌辞 杨柳枝 四",
        "author": "牛峤",
        "content": "狂雪随风扑马飞，惹烟无力被风欹。\n莫交移入灵和殿，宫女三千又妒伊。",
        "dynasty": "唐",
        "collection_info": null
    },
    {
        "uuid": "d3456da38576e24497ad6a7b06da29b9",
        "title": "杂曲歌辞 杨柳枝 五",
        "author": "牛峤",
        "content": "袅翠笼烟拂暖波，舞裙新染曲尘罗。\n章华台畔隋堤上，倚得春风尔许多。",
        "dynasty": "唐",
        "collection_info": null
    },
    {
        "uuid": "94c87578b72e936f9b72156f554447b3",
        "title": "杂曲歌辞 杨柳枝 一",
        "author": "和凝",
        "content": "软碧摇烟似送人，映花时把翠眉嚬。\n青青自是风流主，漫飐金丝待洛神。",
        "dynasty": "唐",
        "collection_info": null
    },
    {
        "uuid": "c852564b2f8ef4d9adf749a13010621a",
        "title": "杂曲歌辞 杨柳枝 二",
        "author": "和凝",
        "content": "瑟瑟罗裙金缕腰，黛眉偎破未重描。\n醉来咬损新花子，拽住仙郎尽放娇。",
        "dynasty": "唐",
        "collection_info": null
    },
    {
        "uuid": "9eeb08c48b27ac6fd11d4365ad3ef532",
        "title": "杂曲歌辞 杨柳枝 三",
        "author": "和凝",
        "content": "鹊桥初就咽银河，今夜仙郎自性和。\n不是昔年攀桂树，岂能月裏索姮娥。",
        "dynasty": "唐",
        "collection_info": null
    },
    {
        "uuid": "59d8d68807d425ba3cd33697b67ccef5",
        "title": "杂曲歌辞 杨柳枝 一",
        "author": "孙光宪",
        "content": "闾门风暖落花干，飞遍江南雪不寒。\n独有晚来临水驿，闲人多凭赤阑干。",
        "dynasty": "唐",
        "collection_info": null
    },
    {
        "uuid": "aa25ab69e958487875f20d95834734db",
        "title": "杂曲歌辞 杨柳枝 二",
        "author": "孙光宪",
        "content": "有池有榭即蒙蒙，浸润翻成长养功。\n恰似有人长点检，着行排立向春风。",
        "dynasty": "唐",
        "collection_info": null
    },
    {
        "uuid": "13aa22a24129eba67205b6f5320949e3",
        "title": "杂曲歌辞 杨柳枝 三",
        "author": "孙光宪",
        "content": "根柢虽然傍浊河，无妨终日近笙歌。\n骖骖金带谁堪比，还笑黄莺不较多。",
        "dynasty": "唐",
        "collection_info": null
    },
    {
        "uuid": "94d4036ebad58289c6dea494361db3b2",
        "title": "杂曲歌辞 杨柳枝 四",
        "author": "孙光宪",
        "content": "万株枯槁怨亡隋，似弔吴台各自垂。\n好是淮阴明月裏，酒楼横笛不胜吹。",
        "dynasty": "唐",
        "collection_info": null
    },
    {
        "uuid": "f434308d66c7cc234258a1b8c514c94e",
        "title": "杂曲歌辞 浪淘沙 一",
        "author": "刘禹锡",
        "content": "九曲黄河万里沙，浪淘风簸自天涯。\n如今直上银河去，同到牵牛织女家。",
        "dynasty": "唐",
        "collection_info": null
    },
    {
        "uuid": "e258471e1ef0bb27ec2beca6c876a090",
        "title": "杂曲歌辞 浪淘沙 二",
        "author": "刘禹锡",
        "content": "洛水桥边春日斜，碧流轻浅见琼沙。\n无端陌上狂风急，惊起鸳鸯出浪花。",
        "dynasty": "唐",
        "collection_info": null
    },
    {
        "uuid": "30f4871679c9c48a1ece520fecfa2a63",
        "title": "杂曲歌辞 浪淘沙 三",
        "author": "刘禹锡",
        "content": "汴水东流虎眼文，清淮晓色鸭头春。\n君看渡口淘沙处，渡却人间多少人。",
        "dynasty": "唐",
        "collection_info": null
    },
    {
        "uuid": "cb6425d4c4ff64620f0e42532b043fd2",
        "title": "杂曲歌辞 浪淘沙 四",
        "author": "刘禹锡",
        "content": "鹦鹉洲头浪飐沙，青楼春望日将斜。\n衔泥燕子争归舍，独自狂夫不忆家。",
        "dynasty": "唐",
        "collection_info": null
    },
    {
        "uuid": "c6dfc859f4d8b045692ec20f78d22bbf",
        "title": "杂曲歌辞 浪淘沙 五",
        "author": "刘禹锡",
        "content": "濯锦江边两岸花，春风吹浪正淘沙。\n女郎剪下鸳鸯锦，将向中流疋晚霞。",
        "dynasty": "唐",
        "collection_info": null
    },
    {
        "uuid": "f0a42e2883c0b91164c0ea7f9dfaa3ea",
        "title": "杂曲歌辞 浪淘沙 六",
        "author": "刘禹锡",
        "content": "日照澄洲江雾开，淘金女伴满江隈。\n美人首饰侯王印，尽是沙中浪底来。",
        "dynasty": "唐",
        "collection_info": null
    },
    {
        "uuid": "0f84dbdd9b95d4a74956bb5ec03b0c96",
        "title": "杂曲歌辞 浪淘沙 七",
        "author": "刘禹锡",
        "content": "八月涛声吼地来，头高数丈触山迴。\n须臾却入海门去，卷起沙堆似雪堆。",
        "dynasty": "唐",
        "collection_info": null
    },
    {
        "uuid": "89bbb2cff03210e56cec014d8f5a7de2",
        "title": "杂曲歌辞 浪淘沙 八",
        "author": "刘禹锡",
        "content": "莫道谗言如浪深，莫言迁客似沙沈。\n千淘万漉虽辛苦，吹尽狂沙始到金。",
        "dynasty": "唐",
        "collection_info": null
    },
    {
        "uuid": "6224cb3af074088ecaf87ac7680f4ed0",
        "title": "杂曲歌辞 浪淘沙 九",
        "author": "刘禹锡",
        "content": "流水淘沙不暂停，前波未灭后波生。\n令人忽忆潇湘渚，迴唱迎神三两声。",
        "dynasty": "唐",
        "collection_info": null
    },
    {
        "uuid": "ef8ac2c3b19fd3f8140981715ba2686d",
        "title": "杂曲歌辞 浪淘沙 一",
        "author": "白居易",
        "content": "一泊沙来一泊去，一重浪灭一重生。\n相搅相淘无歇日，会交山海一时平。",
        "dynasty": "唐",
        "collection_info": null
    },
    {
        "uuid": "54ec80e5edf62e6d9f9b627d3b0a5cd2",
        "title": "杂曲歌辞 浪淘沙 二",
        "author": "白居易",
        "content": "白浪茫茫与海连，平沙浩浩四无边。\n暮去朝来淘不住，遂令东海变桑田。",
        "dynasty": "唐",
        "collection_info": null
    },
    {
        "uuid": "b3d0dec84c62efa467a3046ab5ccc305",
        "title": "杂曲歌辞 浪淘沙 三",
        "author": "白居易",
        "content": "青草湖中万里程，黄梅雨裏一人行。\n愁见滩头夜泊处，风翻暗浪打船声。",
        "dynasty": "唐",
        "collection_info": null
    },
    {
        "uuid": "e2b4cc7c4e9b758d7e2c4976541be347",
        "title": "杂曲歌辞 浪淘沙 四",
        "author": "白居易",
        "content": "借问江湖与海水，何似君情与妾心。\n相恨不如潮有信，相思始觉海非深。",
        "dynasty": "唐",
        "collection_info": null
    },
    {
        "uuid": "73b5930aee13c2049bfafa065c32953a",
        "title": "杂曲歌辞 浪淘沙 五",
        "author": "白居易",
        "content": "海底飞尘终有日，山头化石岂无时。\n谁道小郎抛小妇，船头一去没迴期。",
        "dynasty": "唐",
        "collection_info": null
    },
    {
        "uuid": "948b42115bb9f785ffb63fd71f0a2baa",
        "title": "杂曲歌辞 浪淘沙 六",
        "author": "白居易",
        "content": "随波逐浪到天涯，迁客生还有几家。\n却到帝乡重富贵，请君莫忘浪淘沙。",
        "dynasty": "唐",
        "collection_info": null
    },
    {
        "uuid": "a5b5ea37b634261f985022003641aee9",
        "title": "杂曲歌辞 浪淘沙 一",
        "author": "皇甫松",
        "content": "滩头细草接疎林，浪恶罾船半欲沈。\n宿鹭眠洲非旧浦，去年沙觜是江心。",
        "dynasty": "唐",
        "collection_info": null
    },
    {
        "uuid": "251e72f6c78ecf4f8349de5587936087",
        "title": "杂曲歌辞 浪淘沙 二",
        "author": "皇甫松",
        "content": "蛮歌豆蔻北人愁，松雨蒲风夜艇秋。\n浪起鵁鶄眠不得，寒沙细细入江流。",
        "dynasty": "唐",
        "collection_info": null
    },
    {
        "uuid": "9e67e6a4f42866f8b0aa43aec5dcf8aa",
        "title": "杂曲歌辞 纥那曲 一",
        "author": "刘禹锡",
        "content": "杨柳郁青青，竹枝无限情。\n同郎一回顾，听唱纥那声。",
        "dynasty": "唐",
        "collection_info": null
    },
    {
        "uuid": "a2b895f37a9ac91c1ea7b26f01815f83",
        "title": "杂曲歌辞 纥那曲 二",
        "author": "刘禹锡",
        "content": "踏曲兴无穷，调同词不同。\n愿郎千万寿，长作主人翁。",
        "dynasty": "唐",
        "collection_info": null
    },
    {
        "uuid": "9c335b921bf740bf1e9d5bea2ea0bd7d",
        "title": "杂曲歌辞 潇湘神二曲 一",
        "author": "刘禹锡",
        "content": "湘水流，湘水流，九疑云物至今愁。\n君问二妃何处所？零陵香草露中秋。",
        "dynasty": "唐",
        "collection_info": null
    },
    {
        "uuid": "5fa1abd6023a38aee3c0c968be02cc20",
        "title": "杂曲歌辞 潇湘神二曲 二",
        "author": "刘禹锡",
        "content": "斑竹枝，斑竹枝，泪痕点点寄相思。\n楚客欲听瑶瑟怨，潇湘深夜月明时。",
        "dynasty": "唐",
        "collection_info": null
    },
    {
        "uuid": "9ef854f5c24677ce87ca20977a1b5667",
        "title": "杂曲歌辞 抛毬乐 一",
        "author": "刘禹锡",
        "content": "五綵绣团团，登君玳瑁筵。\n最宜红烛下，偏称落花前。\n上客如先起，应须赠一船。",
        "dynasty": "唐",
        "collection_info": null
    },
    {
        "uuid": "1cbdf256e9d483188f451132e99489fd",
        "title": "杂曲歌辞 抛毬乐 二",
        "author": "刘禹锡",
        "content": "春早见花枝，朝朝恨发迟。\n及看花落后，却忆未开时。\n幸有抛毬乐，一杯君莫辞。",
        "dynasty": "唐",
        "collection_info": null
    },
    {
        "uuid": "c851cafc4b8c161ea4739b9209d73eb0",
        "title": "杂曲歌辞 太平乐 一",
        "author": "白居易",
        "content": "岁丰仍节俭，时泰更销兵。\n圣念长如此，何忧不太平。",
        "dynasty": "唐",
        "collection_info": null
    },
    {
        "uuid": "531e4c664698992d090e89d0f89e1c2a",
        "title": "杂曲歌辞 太平乐 二",
        "author": "白居易",
        "content": "湛露浮尧酒，熏风起舜歌。\n愿同尧舜意，所乐在人和。",
        "dynasty": "唐",
        "collection_info": null
    },
    {
        "uuid": "59df0a9e42e664f8f3ba6493443813ed",
        "title": "杂曲歌辞 太平乐",
        "author": "王涯",
        "content": "风俗今和厚，君王在穆清。\n行看采花曲，尽是太阶平。",
        "dynasty": "唐",
        "collection_info": null
    },
    {
        "uuid": "fe92c7cc9f8b6c017c4d4377836d9a70",
        "title": "杂曲歌辞 太平乐",
        "author": "张仲素",
        "content": "圣德超千古，皇威静四方。\n苍生今息战，无事觉时长。",
        "dynasty": "唐",
        "collection_info": null
    },
    {
        "uuid": "97ec54e1502d009826e70cf66c124abd",
        "title": "杂曲歌辞 昇平乐 一",
        "author": "薛能",
        "content": "正气遶宫楼，皇居信上游。\n远冈延圣祚，平地载神州。\n会合皆重译，潺湲近八流。\n中兴岂假问，据此自千秋。",
        "dynasty": "唐",
        "collection_info": null
    },
    {
        "uuid": "01ec497e612055d08f161b4063d5b612",
        "title": "杂曲歌辞 昇平乐 二",
        "author": "薛能",
        "content": "寥泬敞延英，朝班立位横。\n宣传无草动，拜舞有衣声。\n鸳瓦云消湿，虫丝日照明。\n辛勤自不到，遥见似前生。",
        "dynasty": "唐",
        "collection_info": null
    },
    {
        "uuid": "bef299da5ef3a9b8cc27a9369bbfeda2",
        "title": "杂曲歌辞 昇平乐 三",
        "author": "薛能",
        "content": "处处足欢声，时康岁已深。\n不同三尺劒，应似五絃琴。\n寿笑山犹尽，明嫌日有阴。\n何当怜一物，亦遣断愁吟。",
        "dynasty": "唐",
        "collection_info": null
    },
    {
        "uuid": "6c50c6d00b0716efc775ccd7ffbf6251",
        "title": "杂曲歌辞 昇平乐 四",
        "author": "薛能",
        "content": "曙质绝埃氛，彤庭列禁军。\n圣颜初对日，龙尾竞缘云。\n佩响交成韵，帘阴暖带纹。\n逍遥岂有事，于此咏南熏。",
        "dynasty": "唐",
        "collection_info": null
    },
    {
        "uuid": "262ae818e63b7f491abe10996b0890c8",
        "title": "杂曲歌辞 昇平乐 五",
        "author": "薛能",
        "content": "一物周天至，洪纤尽晏然。\n车书无异俗，甲子并丰年。\n奇技皆归朴，征夫亦服田。\n君王故不有，台鼎合韦弦。",
        "dynasty": "唐",
        "collection_info": null
    },
    {
        "uuid": "5858646ed384c6d932e837f58aa784fc",
        "title": "杂曲歌辞 昇平乐 六",
        "author": "薛能",
        "content": "日日听歌谣，区中尽祝尧。\n虫蝗初不害，夷狄近全销。\n史笔唯书瑞，天台绝见祆。\n因令匹夫志，转欲事清朝。",
        "dynasty": "唐",
        "collection_info": null
    },
    {
        "uuid": "77483476e2769b6c6cb20132ee594665",
        "title": "杂曲歌辞 昇平乐 七",
        "author": "薛能",
        "content": "品物尽昭苏，神功復帝谟。\n他时应有寿，当代且无虞。\n赐历通遐俗，移关入半胡。\n鹪鹩一何幸，于此寄微躯。",
        "dynasty": "唐",
        "collection_info": null
    },
    {
        "uuid": "5e2cb1794b4d067b4e75e8112d07af60",
        "title": "杂曲歌辞 昇平乐 八",
        "author": "薛能",
        "content": "无战復无私，尧时即此时。\n焚香临极早，待月卷帘迟。\n端拱干坤内，何言黈纩垂。\n君看圣明验，只此是神龟。",
        "dynasty": "唐",
        "collection_info": null
    },
    {
        "uuid": "71ad90b223cdbf28e14ac61b6f41688b",
        "title": "杂曲歌辞 昇平乐 九",
        "author": "薛能",
        "content": "旭日上清穹，明堂坐圣聪。\n衣裳承瑞气，冠冕盖重曈。\n花木经宵露，旌旗立仗风。\n何期于此地，见说似仙宫。",
        "dynasty": "唐",
        "collection_info": null
    },
    {
        "uuid": "d872fda877933ddb4b9fe4ebbb885268",
        "title": "杂曲歌辞 昇平乐 十",
        "author": "薛能",
        "content": "五帝三皇主，萧曹魏邴臣。\n文章惟反朴，戈甲尽生尘。\n谏纸应无用，朝纲自有伦。\n昇平不可纪，所见是闲人。",
        "dynasty": "唐",
        "collection_info": null
    },
    {
        "uuid": "9f9ff3f19e7dcd83bae415e598eef3a3",
        "title": "杂曲歌辞 金缕衣",
        "author": "不详",
        "content": "劝君莫惜金缕衣，劝君惜取少年时。\n花开堪折直须折，莫待无花空折枝。",
        "dynasty": "唐",
        "collection_info": null
    },
    {
        "uuid": "da54075ef3830dbe4d007808e7b205a3",
        "title": "杂曲歌辞 凤归云 一",
        "author": "滕潜",
        "content": "金井栏边见羽仪，梧桐树上宿寒枝。\n五陵公子怜文綵，画与佳人刺绣衣。",
        "dynasty": "唐",
        "collection_info": null
    },
    {
        "uuid": "156b100763a1439ce5a11c8d558f075d",
        "title": "杂曲歌辞 凤归云 二",
        "author": "滕潜",
        "content": "饮啄蓬山最上头，和烟飞下禁城秋。\n曾将弄玉归云去，金翿斜开十二楼。",
        "dynasty": "唐",
        "collection_info": null
    },
    {
        "uuid": "f7b4de31199d78292c96b2ca5f074572",
        "title": "杂曲歌辞 拜新月",
        "author": "李端",
        "content": "开帘见新月，便即下阶拜。\n细语人不闻，北风吹裙带。",
        "dynasty": "唐",
        "collection_info": null
    },
    {
        "uuid": "38e1ddf79ec929eb5e1648191531b52e",
        "title": "杂曲歌辞 拜新月",
        "author": "吉中孚妻张氏",
        "content": "拜新月，拜月出堂前。\n暗魄深笼桂，虚弓未引弦。\n拜新月，拜月妆楼上。\n鸾镜未安台，蛾眉已相向。\n拜新月，拜月不胜情，庭前风露清。\n月临人自老，望月更长生。\n东家阿母亦拜月，一拜一悲声断绝。\n昔年拜月逞容仪，如今拜月双泪垂。\n回看众女拜新月，却忆红闺年少时。",
        "dynasty": "唐",
        "collection_info": null
    },
    {
        "uuid": "d51046e011f7f5359378e9c21210da0c",
        "title": "杂曲歌辞 忆江南 一",
        "author": "白居易",
        "content": "江南好，风景旧曾谙。",
        "dynasty": "唐",
        "collection_info": null
    },
    {
        "uuid": "82e0aff55903b8975dff1975603fe687",
        "title": "杂曲歌辞 忆江南 二",
        "author": "白居易",
        "content": "江南忆，最忆是杭州。",
        "dynasty": "唐",
        "collection_info": null
    },
    {
        "uuid": "41e356fea70a99c93d6a668c24a3e65d",
        "title": "杂曲歌辞 忆江南 三",
        "author": "白居易",
        "content": "江南忆，其次忆吴宫。\n吴酒一杯春竹叶，吴娃双舞醉芙蓉，早晚復相逢。",
        "dynasty": "唐",
        "collection_info": null
    },
    {
        "uuid": "25b31e6ba312f24e2c13a59575d9a002",
        "title": "杂曲歌辞 忆江南 一",
        "author": "刘禹锡",
        "content": "春过也，共惜艳阳年。\n犹有桃花流水上，无辞竹叶醉樽前，惟待见青天。",
        "dynasty": "唐",
        "collection_info": null
    },
    {
        "uuid": "215c5d964f2d0b054407e36bec575543",
        "title": "杂曲歌辞 忆江南 二",
        "author": "刘禹锡",
        "content": "春去也，多谢洛城人。\n弱柳从风疑举袂，丛兰裛露似霑巾，独笑亦含嚬。",
        "dynasty": "唐",
        "collection_info": null
    },
    {
        "uuid": "ac5404c92f8174b5822e1007ddd83411",
        "title": "杂曲歌辞 宫中调笑 一",
        "author": "王建",
        "content": "团扇，团扇，美人病来遮面。\n玉颜憔悴三年，谁復商量管弦。\n弦管，弦管，春草昭阳路断。",
        "dynasty": "唐",
        "collection_info": null
    },
    {
        "uuid": "6c2a51111fc72cf467ab312d8d2e7b3b",
        "title": "杂曲歌辞 宫中调笑 二",
        "author": "王建",
        "content": "胡蝶，胡蝶，飞上金花枝叶。\n君前对舞春风，百叶桃花树红。\n红树，红树，燕语莺啼日暮。",
        "dynasty": "唐",
        "collection_info": null
    },
    {
        "uuid": "090b66c9a0e583fda2a0f800a18885a0",
        "title": "杂曲歌辞 宫中调笑 三",
        "author": "王建",
        "content": "罗袖，罗袖，暗舞春风依旧。\n遥看歌舞玉楼，好日新妆坐愁。\n愁坐，愁坐，一世虚生虚过。",
        "dynasty": "唐",
        "collection_info": null
    },
    {
        "uuid": "b9fb996c8089384002f64e81fa607ef3",
        "title": "杂曲歌辞 宫中调笑 四",
        "author": "王建",
        "content": "杨柳，杨柳，日暮白沙渡口。\n船头江水茫茫，商人少妇断肠。\n肠断，肠断，鹧鸪夜飞失伴。",
        "dynasty": "唐",
        "collection_info": null
    },
    {
        "uuid": "6f13ec78f5effec6d14b19d5918bb406",
        "title": "杂曲歌辞 宫中调笑 一",
        "author": "韦应物",
        "content": "胡马，胡马，远放燕支山下。\n咆沙咆雪独嘶，东望西望路迷。\n迷路，迷路，边草无穷日暮。",
        "dynasty": "唐",
        "collection_info": null
    },
    {
        "uuid": "0c78119254aab4beee4ea32183200929",
        "title": "杂曲歌辞 宫中调笑 二",
        "author": "韦应物",
        "content": "河汉，河汉，晓挂秋城漫漫。\n愁人起望相思，江南塞北别离。\n离别，离别，河汉虽同路绝。",
        "dynasty": "唐",
        "collection_info": null
    },
    {
        "uuid": "2d10d9adcc35fed47268b49202c30178",
        "title": "杂曲歌辞 转应词",
        "author": "戴叔伦",
        "content": "边草，边草，边草尽来兵老。\n山南山北雪晴，千里万里月明。\n明月，明月，胡笳一声愁绝。",
        "dynasty": "唐",
        "collection_info": null
    },
    {
        "uuid": "2b79bd5863af1e306f6d457dbdea0af2",
        "title": "杂曲歌辞 宫中行乐词 一",
        "author": "李白",
        "content": "小小生金屋，盈盈在紫微。\n山花插宝髻，石竹绣罗衣。\n每出深宫裏，常随步辇归。\n只愁歌舞散，化作綵云飞。",
        "dynasty": "唐",
        "collection_info": null
    },
    {
        "uuid": "435aab50c66e2e5bd18bee459c7fb3af",
        "title": "杂曲歌辞 宫中行乐词 二",
        "author": "李白",
        "content": "柳色黄金嫩，梨花白雪香。\n玉楼巢翡翠，金殿锁鸳鸯。\n选妓随雕辇，征歌出洞房。\n宫中谁第一，飞燕在昭阳。",
        "dynasty": "唐",
        "collection_info": null
    },
    {
        "uuid": "5cbc1e34b54f01ac3fd878597f11a274",
        "title": "杂曲歌辞 宫中行乐词 三",
        "author": "李白",
        "content": "卢橘为秦树，蒲萄出汉宫。\n烟花宜落日，丝管醉春风。\n笛奏龙鸣水，箫吟凤下空。\n君王多乐事，何必向回中。",
        "dynasty": "唐",
        "collection_info": null
    },
    {
        "uuid": "57d0def8877789ca49f5156cdcb5189f",
        "title": "杂曲歌辞 宫中行乐词 四",
        "author": "李白",
        "content": "玉树春归日，金宫乐事多。\n后庭朝未入，轻辇夜相过。\n笑出花间语，娇来烛下歌。\n莫教明月去，留着醉姮娥。",
        "dynasty": "唐",
        "collection_info": null
    },
    {
        "uuid": "f59728d5851e97ea3a2f984184d69473",
        "title": "杂曲歌辞 宫中行乐词 五",
        "author": "李白",
        "content": "绣户香风暖，纱窗曙色新。\n宫花争笑日，池草暗生春。\n绿树闻歌鸟，青楼见舞人。\n昭阳桃李月，罗绮自相亲。",
        "dynasty": "唐",
        "collection_info": null
    },
    {
        "uuid": "d16a2811b37db629f60201755ab907f9",
        "title": "杂曲歌辞 宫中行乐词 六",
        "author": "李白",
        "content": "今日明光裏，还须结伴游。\n春风开紫殿，天乐下珠楼。\n艳舞全知巧，娇歌半欲羞。\n更怜花月夜，宫女笑藏钩。",
        "dynasty": "唐",
        "collection_info": null
    },
    {
        "uuid": "c7d785035ffb7a6dcd941aa7d9c2fa44",
        "title": "杂曲歌辞 宫中行乐词 七",
        "author": "李白",
        "content": "寒雪梅中尽，春风柳上归。\n宫莺娇欲醉，檐燕语还飞。\n迟日明歌席，新花艳舞衣。\n晚来移綵仗，行乐泥光辉。",
        "dynasty": "唐",
        "collection_info": null
    },
    {
        "uuid": "62be32928afd0e2888cc08f3050dce63",
        "title": "杂曲歌辞 宫中行乐词 八",
        "author": "李白",
        "content": "水绿南熏殿，花红北阙楼。\n莺歌闻太液，凤吹遶瀛洲。\n素女鸣珠佩，天人弄綵毬。\n今朝风日好，宜入未央游。",
        "dynasty": "唐",
        "collection_info": null
    },
    {
        "uuid": "d02bace992a237722f9b826b5cbd0263",
        "title": "杂曲歌辞 宫中乐 一",
        "author": "令狐楚",
        "content": "楚塞金陵静，巴山玉垒空。\n万方无一事，端拱大明宫。",
        "dynasty": "唐",
        "collection_info": null
    },
    {
        "uuid": "862b6258569853e57b8f4b3948fe64b6",
        "title": "杂曲歌辞 宫中乐 二",
        "author": "令狐楚",
        "content": "霜霁长杨苑，冰开太液池。\n宫中行乐日，天下盛明时。",
        "dynasty": "唐",
        "collection_info": null
    },
    {
        "uuid": "4db28eb742e91a24b8b43523cf109f32",
        "title": "杂曲歌辞 宫中乐 三",
        "author": "令狐楚",
        "content": "柳色烟相似，梨花雪不如。\n春风真有意，一一丽皇居。",
        "dynasty": "唐",
        "collection_info": null
    },
    {
        "uuid": "3fb574ce4df6cdcd390c7c39cca1d617",
        "title": "杂曲歌辞 宫中乐 四",
        "author": "令狐楚",
        "content": "月上宫花静，烟含苑树深。\n银台门已闭，仙漏夜沈沈。",
        "dynasty": "唐",
        "collection_info": null
    },
    {
        "uuid": "e3f8f60dbac4b7a0d24dfa9fde304a47",
        "title": "杂曲歌辞 宫中乐 五",
        "author": "令狐楚",
        "content": "九重青锁闼，百尺碧云楼。\n明月秋风起，珠帘上玉钩。",
        "dynasty": "唐",
        "collection_info": null
    },
    {
        "uuid": "8835ed08b7f1ba344fe8a813e29ac3ac",
        "title": "杂曲歌辞 宫中乐 一",
        "author": "张仲素",
        "content": "网户交如绮，纱窗薄似烟。\n乐吹天上曲，人是月中仙。",
        "dynasty": "唐",
        "collection_info": null
    },
    {
        "uuid": "c731b42a9b1077d4b18bffbd5f1d2a65",
        "title": "杂曲歌辞 宫中乐 二",
        "author": "张仲素",
        "content": "翠匣开寒镜，珠钗挂步摇。\n妆成秖畏晓，更漏促春宵。",
        "dynasty": "唐",
        "collection_info": null
    },
    {
        "uuid": "44e5bf59d3442f21595aaf737c034910",
        "title": "杂曲歌辞 宫中乐 三",
        "author": "张仲素",
        "content": "江果瑶池实，金盘露井冰。\n甘泉将避暑，台殿晓光凝。",
        "dynasty": "唐",
        "collection_info": null
    },
    {
        "uuid": "720fe78a9b9345bab144b11e7f7beb20",
        "title": "杂曲歌辞 宫中乐 四",
        "author": "张仲素",
        "content": "月彩浮鸾殿，砧声隔凤楼。\n笙歌临水槛，红烛乍迎秋。",
        "dynasty": "唐",
        "collection_info": null
    },
    {
        "uuid": "d1a80eae8b1ff3272acd717f401fb99e",
        "title": "杂曲歌辞 宫中乐 五",
        "author": "张仲素",
        "content": "奇树留寒翠，神池结夕波。\n黄山一夜雪，渭水雁声多。",
        "dynasty": "唐",
        "collection_info": null
    },
    {
        "uuid": "7349e591be41af8ede352f28a7ef7386",
        "title": "杂曲歌辞 踏歌词 一",
        "author": "崔液",
        "content": "綵女迎金屋，仙姬出画堂。\n鸳鸯裁锦袖，翡翠帖花黄。\n歌响舞分行，艳色动流光。",
        "dynasty": "唐",
        "collection_info": null
    },
    {
        "uuid": "45463e21be4c74b55079d9d1d7fa5b8c",
        "title": "杂曲歌辞 踏歌词 二",
        "author": "崔液",
        "content": "庭际花微落，楼前汉已横。\n金壶催夜尽，罗袖拂寒轻。\n乐笑畅欢情，未半着天明。",
        "dynasty": "唐",
        "collection_info": null
    },
    {
        "uuid": "67cbd0c8421d6f785e92624c9a8d1967",
        "title": "杂曲歌辞 踏歌词 一",
        "author": "谢偃",
        "content": "春景娇春台，新露泣新梅。\n春叶参差吐，新花重迭开。\n花影飞莺去，歌声度鸟来。\n倩看飘飖雪，何如舞袖迴。",
        "dynasty": "唐",
        "collection_info": null
    },
    {
        "uuid": "17c32ca4160e3b8267072a9dd5f1b493",
        "title": "杂曲歌辞 踏歌词 二",
        "author": "谢偃",
        "content": "逶迤度香阁，顾步出兰闺。\n欲遶鸳鸯殿，先过桃李蹊。\n风带舒还卷，簪花举復低。\n欲问今宵乐，但听歌声齐。",
        "dynasty": "唐",
        "collection_info": null
    },
    {
        "uuid": "758039c1a182780ce762139a1fd844d2",
        "title": "杂曲歌辞 踏歌词 三",
        "author": "谢偃",
        "content": "夜久星沈没，更深月影斜。\n裙轻纔动佩，鬟薄不胜花。\n细风吹宝袜，轻露湿红纱。\n相看乐未已，兰灯照九华。",
        "dynasty": "唐",
        "collection_info": null
    },
    {
        "uuid": "653c1e9dabc86605684594e8638a74c6",
        "title": "杂曲歌辞 踏歌词 一",
        "author": "张说",
        "content": "花蕚楼前雨露新，长安城裏太平人。\n龙衔火树千灯艳，鸡踏莲花万岁春。",
        "dynasty": "唐",
        "collection_info": null
    },
    {
        "uuid": "3659d7aa367a1bfd3e6dedf238a24e69",
        "title": "杂曲歌辞 踏歌词 二",
        "author": "张说",
        "content": "帝宫三五戏春台，行雨流风莫妒来。\n西域灯轮千影合，东华金阙万重开。",
        "dynasty": "唐",
        "collection_info": null
    },
    {
        "uuid": "abab42df689ce19b3b29857c34275695",
        "title": "杂曲歌辞 踏歌行 一",
        "author": "刘禹锡",
        "content": "春江月出大堤平，堤上女郎连袂行。\n唱尽新词看不见，红霞影树鹧鸪鸣。",
        "dynasty": "唐",
        "collection_info": null
    },
    {
        "uuid": "656a127f98f4a5a239350aa160055931",
        "title": "杂曲歌辞 踏歌行 二",
        "author": "刘禹锡",
        "content": "桃蹊柳陌好经过，灯下妆成月下歌。\n为是襄王故宫地，至今犹自细腰多。",
        "dynasty": "唐",
        "collection_info": null
    },
    {
        "uuid": "d09becb4ca86edef29602f9afcbba414",
        "title": "杂曲歌辞 踏歌行 三",
        "author": "刘禹锡",
        "content": "新词宛转递相传，振袖倾鬟风露前。\n月落乌啼云雨散，游童陌上拾花钿。",
        "dynasty": "唐",
        "collection_info": null
    },
    {
        "uuid": "12d6829b90373760ee3688ed30d18aac",
        "title": "杂曲歌辞 踏歌行 四",
        "author": "刘禹锡",
        "content": "日暮江头闻竹枝，南人行乐北人悲。\n自从雪裏唱新曲，直至三春花尽时。",
        "dynasty": "唐",
        "collection_info": null
    },
    {
        "uuid": "b313afddb96f673e5270f31abfa5155a",
        "title": "杂曲歌辞 天长地久词 一",
        "author": "卢纶",
        "content": "玉砌红花树，香风不敢吹。\n春光解天意，偏发殿南枝。",
        "dynasty": "唐",
        "collection_info": null
    },
    {
        "uuid": "51b53c24d423efc8535fb88c252f2d0d",
        "title": "杂曲歌辞 天长地久词 二",
        "author": "卢纶",
        "content": "虹桥千步廊，半在水中央。\n天子方清暑，宫人重暮妆。",
        "dynasty": "唐",
        "collection_info": null
    },
    {
        "uuid": "05dbf8bee816f90178d0f74bb91d0f41",
        "title": "杂曲歌辞 天长地久词 三",
        "author": "卢纶",
        "content": "辞辇復当熊，倾心奉上宫。\n君王若看貌，甘在众妃中。",
        "dynasty": "唐",
        "collection_info": null
    },
    {
        "uuid": "71b2c776f812a52fc1778c41930bc3b6",
        "title": "杂曲歌辞 天长地久词 四",
        "author": "卢纶",
        "content": "云日呈祥礼物殊，北庭生献五单于。\n塞天万里无飞鸟，可在边城用郅都。",
        "dynasty": "唐",
        "collection_info": null
    },
    {
        "uuid": "f79a7b36de037c5a2a90a2a05a75abb0",
        "title": "杂曲歌辞 天长地久词 五",
        "author": "卢纶",
        "content": "台殿云凉风日微，君王初赐六宫衣。\n楼船罢泛归犹早，行道才人鬬射飞。",
        "dynasty": "唐",
        "collection_info": null
    },
    {
        "uuid": "e9e216c4797d91903d7bc4e3b26502aa",
        "title": "杂曲歌辞 欸乃曲 一",
        "author": "元结",
        "content": "偏存名迹在人间，顺俗与时未安闲。\n来谒大官兼问政，扁舟却入九疑山。",
        "dynasty": "唐",
        "collection_info": null
    },
    {
        "uuid": "8ca48c99f000822b6efc61e2a1a5ade1",
        "title": "杂曲歌辞 欸乃曲 二",
        "author": "元结",
        "content": "湘江二月春水平，满月和风宜夜行。\n唱桡欲过平阳戍，守吏相呼问姓名。",
        "dynasty": "唐",
        "collection_info": null
    },
    {
        "uuid": "d5083f05105dddfb6affdd90926a251d",
        "title": "杂曲歌辞 欸乃曲 三",
        "author": "元结",
        "content": "千里枫林烟雨深，无朝无暮有猨吟。\n停桡静听曲中意，好是云山韶濩音。",
        "dynasty": "唐",
        "collection_info": null
    },
    {
        "uuid": "0a8eadd2ae357ef011d830f91dd62941",
        "title": "杂曲歌辞 欸乃曲 四",
        "author": "元结",
        "content": "零陵郡北湘水东，浯溪形胜满湘中。\n溪口石颠堪自逸，谁能相伴作渔翁。",
        "dynasty": "唐",
        "collection_info": null
    },
    {
        "uuid": "d88ec9dc6a5270229853c1b8dd4ae015",
        "title": "杂曲歌辞 欸乃曲 五",
        "author": "元结",
        "content": "下泷船似入深渊，上泷船似欲昇天。\n泷南始到九疑郡，应绝高人乘兴船。",
        "dynasty": "唐",
        "collection_info": null
    },
    {
        "uuid": "64415c4929141f3fbd57f00ce5c33126",
        "title": "杂曲歌辞 十二月乐辞 正月",
        "author": "李贺",
        "content": "上楼迎春新春归，暗黄着柳宫漏迟。\n薄薄淡霭弄野姿，寒绿幽泥生短丝。\n锦床晓卧玉肌冷，露脸未开对朝暝。\n官街柳带不堪折，早晚菖蒲胜绾结。",
        "dynasty": "唐",
        "collection_info": null
    },
    {
        "uuid": "dddf5eb9f8424e28f2e8533e68c89a88",
        "title": "杂曲歌辞 十二月乐辞 二月",
        "author": "李贺",
        "content": "二月饮酒采桑津，宜男草生兰笑人。\n蒲如交劒风如熏，劳劳胡燕怨酣春。\n薇帐逗烟生绿尘，金翅峨髻愁暮云。\n沓飒起舞真珠裙，津头送别唱流水。\n酒客背寒南山死。",
        "dynasty": "唐",
        "collection_info": null
    },
    {
        "uuid": "352b6ed18ad85e4a6b15a43d3ec07479",
        "title": "杂曲歌辞 十二月乐辞 三月",
        "author": "李贺",
        "content": "东方风来满眼春，花城柳暗愁几人，复宫深殿竹风起。\n新翠舞襟静如水，光风转蕙百余里。\n暖雾驱云扑天地，军装宫妓扫蛾浅。\n摇摇锦旗夹城暖，曲水飘香去不归。\n梨花落尽成秋苑。",
        "dynasty": "唐",
        "collection_info": null
    },
    {
        "uuid": "1c83cf66fece4b0eb3607dbf2ab0528e",
        "title": "杂曲歌辞 十二月乐辞 四月",
        "author": "李贺",
        "content": "晓凉暮凉树如盖，千山浓绿生云外。\n依微香雨青氛氲，腻叶蟠花照曲门。\n金塘闲水摇碧漪，老景沈重无惊飞，堕红残蕚暗参差。",
        "dynasty": "唐",
        "collection_info": null
    },
    {
        "uuid": "08a4ff461b900f770cfdd49a82525d53",
        "title": "杂曲歌辞 十二月乐辞 五月",
        "author": "李贺",
        "content": "雕玉押帘上，轻縠笼虚门。\n井汲铅华水，扇织鸳鸯文。\n回雪舞凉殿，甘露洗空绿。\n罗袖从徊翔，香汗霑宝粟。",
        "dynasty": "唐",
        "collection_info": null
    },
    {
        "uuid": "5abfd7130555925299676b4a9543f171",
        "title": "杂曲歌辞 十二月乐辞 六月",
        "author": "李贺",
        "content": "裁生罗，伐湘竹。\n帔拂疎霜簟秋玉，炎炎红镜东方开。\n晕如车轮上徘徊，啾啾赤帝骑龙来。",
        "dynasty": "唐",
        "collection_info": null
    },
    {
        "uuid": "92a955e1b6ad335228e5b29df89b39aa",
        "title": "杂曲歌辞 十二月乐辞 七月",
        "author": "李贺",
        "content": "星依云渚冷，露滴盘中圆。\n好花生木末，衰蕙愁空园。\n夜天如玉砌，池叶极青钱。\n仅厌舞衫薄，稍知花簟寒。\n晓风何拂拂，北斗光阑干。",
        "dynasty": "唐",
        "collection_info": null
    },
    {
        "uuid": "3b1257524f72d3999b565758f1a64beb",
        "title": "杂曲歌辞 十二月乐辞 八月",
        "author": "李贺",
        "content": "孀妾怨长夜，独客梦归家。\n傍檐虫缉丝，向壁灯垂花。\n檐外月光吐，帘中树影斜。\n悠悠飞露姿，点缀池中荷。",
        "dynasty": "唐",
        "collection_info": null
    },
    {
        "uuid": "9e6ee1b3494160467f2d3469d028c881",
        "title": "杂曲歌辞 十二月乐辞 九月",
        "author": "李贺",
        "content": "离宫散萤天似水，竹黄池冷芙蓉死。\n月缀金铺光脉脉，凉苑虚庭空澹白。\n霜花飞飞风草草，翠锦斓斑满层道。\n鸡人罢唱晓珑璁，鸦啼金井下疎桐。",
        "dynasty": "唐",
        "collection_info": null
    },
    {
        "uuid": "cb004fef3c50a15d570ba8a0ffa38678",
        "title": "杂曲歌辞 十二月乐辞 十月",
        "author": "李贺",
        "content": "玉壶银箭稍难倾，釭花夜笑凝幽明。\n碎霜斜舞上罗幕，烛笼两行照飞阁。\n珠帷怨卧不成眠，金凤刺衣着体寒，长眉对月鬬弯环。",
        "dynasty": "唐",
        "collection_info": null
    },
    {
        "uuid": "def0af8e66c3c2713101afc7ede2fc52",
        "title": "杂曲歌辞 十二月乐辞 十一月",
        "author": "李贺",
        "content": "宫城团回凛严光，白光碎碎堕琼芳。\n挝钟高饮千日酒，却天凝寒作君寿。",
        "dynasty": "唐",
        "collection_info": null
    },
    {
        "uuid": "6535a07b4cec7c4f646f7fe09c6768d6",
        "title": "杂曲歌辞 十二月乐辞 十二月",
        "author": "李贺",
        "content": "日脚淡光红洒洒，薄霜不销桂枝下。\n依稀和气解冬严，已就长日辞长夜。",
        "dynasty": "唐",
        "collection_info": null
    },
    {
        "uuid": "219793719552f59b82f005da1516d681",
        "title": "杂曲歌辞 十二月乐辞 闰月",
        "author": "李贺",
        "content": "帝重光，年重时，七十二候回环推。\n天官玉管灰剩飞，今岁何长来岁迟。\n王母移桃献天子，羲氏和氏迂龙辔。",
        "dynasty": "唐",
        "collection_info": null
    },
    {
        "uuid": "74e5ed5eefcf6de2ef1ff76f61259cd4",
        "title": "杂曲歌辞 桃花行 一",
        "author": "李峤",
        "content": "岁去无言忽顦顇，时来含笑吐氛氲。\n不能拥路迷仙客，故欲开蹊侍圣君。",
        "dynasty": "唐",
        "collection_info": null
    },
    {
        "uuid": "b3710dafc9601e9033212cf465962ec2",
        "title": "杂曲歌辞 桃花行 二",
        "author": "李峤",
        "content": "绮蕚成蹊遍籞芳，红英扑地满筵香。\n莫将秋宴传王母，来比春华寿圣皇。",
        "dynasty": "唐",
        "collection_info": null
    },
    {
        "uuid": "5bd82409ebd25aaf84c41060208f1a08",
        "title": "杂曲歌辞 桃花行 三",
        "author": "李峤",
        "content": "源水丛花无数开，丹跗红蕚间青梅。\n从今结子三千岁，预喜仙游復摘来。",
        "dynasty": "唐",
        "collection_info": null
    },
    {
        "uuid": "345d98acb6e4cb9de8fd6ce60c694e4f",
        "title": "杂曲歌辞 桃花行 四",
        "author": "李峤",
        "content": "桃花灼灼有光辉，无数成蹊点更飞。\n为见芳林含笑待，遂同温树不言归。",
        "dynasty": "唐",
        "collection_info": null
    },
    {
        "uuid": "c61e102adcb0e5b115dd36d1d0c752d1",
        "title": "杂曲歌辞 桃花行 五",
        "author": "李峤",
        "content": "红蕚竞妍春苑曙，粉茸新向御筵开。\n长年愿奉西王宴，近侍惭无东朔才。",
        "dynasty": "唐",
        "collection_info": null
    },
    {
        "uuid": "52c3955599a5c1197b87e9b7318bb061",
        "title": "杂曲歌辞 苏摩遮 一",
        "author": "张说",
        "content": "摩遮本出海西胡，琉璃宝服紫髯胡。\n闻道皇恩遍宇宙，来时歌舞助欢娱。",
        "dynasty": "唐",
        "collection_info": null
    },
    {
        "uuid": "53173537316f448ed3e4a3da40f39ab3",
        "title": "杂曲歌辞 苏摩遮 二",
        "author": "张说",
        "content": "绣装帕额宝花冠，夷歌骑舞借人看。\n自能激水成阴气，不虑今年寒不寒。",
        "dynasty": "唐",
        "collection_info": null
    },
    {
        "uuid": "07ae9e4482c1a577600aa2f7a484a63e",
        "title": "杂曲歌辞 苏摩遮 三",
        "author": "张说",
        "content": "腊月凝阴积帝台，豪歌击鼓送寒来。\n油囊取得天河水，将添上寿万年杯。",
        "dynasty": "唐",
        "collection_info": null
    }
]