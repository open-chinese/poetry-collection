[
    {
        "uuid": "f38632436022ab8ff188202acec8a3ac",
        "title": "闲中书适二首  其二",
        "author": "陆游",
        "content": "乞得残骸久，天涯一秃翁。\n瓢分春瓮绿，甑绝太仓红。\n短褐便冬暖，长歌乐岁丰。\n老腰那可折，步步赖枯筇。",
        "dynasty": "宋",
        "collection_info": null
    },
    {
        "uuid": "c7adcba6b516baf62e6a4ccca51eb4ba",
        "title": "復湖",
        "author": "陆游",
        "content": "世事相寻败与成，湖中畚锸浩纵横。\n共知陂坏行当復，敢恨台高既已倾。\n天镜忽看孤月堕，樵风长送片帆轻。\n下临万顷如云稼，从此年年有颂声。",
        "dynasty": "宋",
        "collection_info": null
    },
    {
        "uuid": "89a4b3ffbf19ed9794101908b58022a5",
        "title": "梅花绝句四首  其一",
        "author": "陆游",
        "content": "体中颇觉不能佳，急就梅花一散怀。\n衝雨涉溪君会否，免教尘土涴青鞋。",
        "dynasty": "宋",
        "collection_info": null
    },
    {
        "uuid": "c25b0182879405d14f18ab94fa805cb4",
        "title": "梅花绝句四首  其二",
        "author": "陆游",
        "content": "高韵知难折简呼，溪头扫地置芳壶。\n梅如解语应惆怅，昔日名流一箇无。",
        "dynasty": "宋",
        "collection_info": null
    },
    {
        "uuid": "af557c28d702b26b0d52d4c644ae2018",
        "title": "梅花绝句四首  其三",
        "author": "陆游",
        "content": "折得梅花古渡头，诗凡却恐作花羞。\n清樽赖有平生约，烂醉千场死即休。",
        "dynasty": "宋",
        "collection_info": null
    },
    {
        "uuid": "ac7a82495ed1a7b136070012db12deee",
        "title": "梅花绝句四首  其四",
        "author": "陆游",
        "content": "疏枝冷蕊谁能画，杨叟江西旧擅名。\n今日东窗闲拂拭，去人一尺眼先明。",
        "dynasty": "宋",
        "collection_info": null
    },
    {
        "uuid": "1ba7320cb2c5a78ea86826d0fb6cf961",
        "title": "跋冯氏兰亭二首  其一",
        "author": "陆游",
        "content": "堂堂淮阴侯，夫岂哙等伍。\n放翁评此本，可作兰亭祖。",
        "dynasty": "宋",
        "collection_info": null
    },
    {
        "uuid": "0977791043614eeab951fb01504c3868",
        "title": "跋冯氏兰亭二首  其二",
        "author": "陆游",
        "content": "茧纸藏昭陵，千载不復见。\n此本得其骨，殊胜兰亭面。",
        "dynasty": "宋",
        "collection_info": null
    },
    {
        "uuid": "a1671ef11af87761a4f191c43d6621b9",
        "title": "十二月二日夜梦与客并马行黄河上憩于古驿二首  其一",
        "author": "陆游",
        "content": "并辔徐驱百里中，云开太华翠摩空。\n是间合有神灵在，七十余年堕犬戎。",
        "dynasty": "宋",
        "collection_info": null
    },
    {
        "uuid": "f44dec1fa74beb3ce2a631d88b6be384",
        "title": "十二月二日夜梦与客并马行黄河上憩于古驿二首  其二",
        "author": "陆游",
        "content": "河滨古驿闢重门，雉兔纷纷黍酒浑。\n吾辈岂应徒醉饱，会倾东海洗中原。",
        "dynasty": "宋",
        "collection_info": null
    },
    {
        "uuid": "1c4c7ab13e9dd5637e9a2a9151ed4f5a",
        "title": "倚楼",
        "author": "陆游",
        "content": "暮云细细鳞千迭，新月纤纤玉一钓。\n嘆息化工真妙手，衝寒来倚水边楼。",
        "dynasty": "宋",
        "collection_info": null
    },
    {
        "uuid": "e52326070e81110713fe9d1dea1133f3",
        "title": "读书",
        "author": "陆游",
        "content": "先亲爱我读书声，追慕慈颜涕每倾。\n万事到前心尽懒，一编相向眼偏明。\n致君正使违初志，为己犹当毕此生。\n更祝吾儿思早退，雨蓑烟笠事春耕。",
        "dynasty": "宋",
        "collection_info": null
    },
    {
        "uuid": "7a733d6f87b38df1a27d289dc65a40bb",
        "title": "读史",
        "author": "陆游",
        "content": "夜对遗编嘆復惊，古来成败浩纵横。\n功名多向穷中立，祸患常从巧处生。\n万里关河归梦想，千年王霸等棋枰。\n人间只有躬耕是，路过桑村最眼明。",
        "dynasty": "宋",
        "collection_info": null
    },
    {
        "uuid": "a9a2885401a6bd6015b22d6f2a7d8c8b",
        "title": "闲游",
        "author": "陆游",
        "content": "已破梅花一两枝，并溪穿坞每归迟。\n老躯健似中年日，乡俗淳如太古时。\n上疏清狂非復昔，据鞍矍铄欲夸谁。\n一端尚被邻翁笑，无事长吟费捻髭。",
        "dynasty": "宋",
        "collection_info": null
    },
    {
        "uuid": "b21b8f1718649f3af82169f86fb1f287",
        "title": "日暮",
        "author": "陆游",
        "content": "朴学无关道废兴，更堪衰与病相乘。\n眼看白日西南去，绳繫胶黏总不能。",
        "dynasty": "宋",
        "collection_info": null
    },
    {
        "uuid": "4e05ba3530b964848036152101b70070",
        "title": "省事",
        "author": "陆游",
        "content": "老去终年卧草庐，事皆省尽略无余。\n尘留鼠迹犹嗔拂，风作瓢声固不除。\n兴发旧醅何害醉，诗成拙笔亦堪书。\n投床睡美悠然觉，作计今知本不疏。",
        "dynasty": "宋",
        "collection_info": null
    },
    {
        "uuid": "f30bb620c1584a0d5344d2a6ac9b2cc2",
        "title": "雪中作",
        "author": "陆游",
        "content": "鬓毛无奈岁华催，一笑登临亦乐哉。\n平地忽成三尺雪，绕湖何啻万株梅。\n云山迭迭朝凭阁，帘幕沉沉夜举杯。\n节物鼎来方自此，酥花綵胜待春回。",
        "dynasty": "宋",
        "collection_info": null
    },
    {
        "uuid": "a7018522c23486dc382a1824c596d46a",
        "title": "梦韩无咎王季夷诸公",
        "author": "陆游",
        "content": "积雪欲照夜，老鸡方唱晨。\n诸公逝已久，幽梦忽相亲。\n话旧殷勤意，追欢见在身。\n悠然又惊觉，抚枕一悲辛。",
        "dynasty": "宋",
        "collection_info": null
    },
    {
        "uuid": "3201dfc68b51b91920d66bdda385bbed",
        "title": "晴窗读书自勉",
        "author": "陆游",
        "content": "今日雪始晴，绕舍鸟乌乐。\n老来少睡眠，虽病亦早作。\n岂无案上书，可与共寂寞。\n弦歌始风雅，次第窥灏噩。\n高明仰河汉，曲折穷脉络。\n唐虞诚未远，洙泗亦如昨。\n委佩闻都俞，避席承博约。\n膏肓幸施砭，幽閟欣纳钥。\n天全鲁壁藏，不堕秦火虐。\n吾生百世余，其敢负所託。",
        "dynasty": "宋",
        "collection_info": null
    },
    {
        "uuid": "7fb8f2c84b519c706ce3e98953a0e38a",
        "title": "冬夜读史有感",
        "author": "陆游",
        "content": "短檠膏涸夜将残，感事怀人兴未阑。\n酌酒浅深须自度，围棋成败有傍观。\n断粞作饭终年饱，大布裁袍称意宽。\n世上闲愁千万斛，不教一点上眉端。",
        "dynasty": "宋",
        "collection_info": null
    },
    {
        "uuid": "8dd8abe19a02c19809b81bfd569e3d4b",
        "title": "大寒",
        "author": "陆游",
        "content": "大寒雪未消，闭户不能出。\n可怜切云冠，局此容膝室。\n吾车适已悬，吾驭久罢叱。\n拂尘取一编，相对辄终日。\n亡羊戒多岐，学道当致一。\n信能宗阙里，百氏端可黜。\n为山傥勿休，会见高崒嵂。\n颓龄虽已迫，孺子有美质。",
        "dynasty": "宋",
        "collection_info": null
    },
    {
        "uuid": "36424be2780e0525545b57a9d7da52b4",
        "title": "自咏",
        "author": "陆游",
        "content": "满梳晨起髮凋零，亭午柴门未彻扃。\n万事忘来尚忧国，百家屏尽独穷经。\n楠枯倒壑虽无用，龟老搘床故有灵。\n梦裏骑驴华山去，破云巉绝数峰青。",
        "dynasty": "宋",
        "collection_info": null
    },
    {
        "uuid": "702f9404bbe3c1bb8d270518f438075f",
        "title": "晚兴",
        "author": "陆游",
        "content": "斸芋挑蔬自煮羹，雪檐收滴暮寒生。\n不嫌终日无来客，时听荒园斲木声。",
        "dynasty": "宋",
        "collection_info": null
    },
    {
        "uuid": "91a1cbbc4b362bdefac36a40f45a0ed3",
        "title": "雪后寒甚",
        "author": "陆游",
        "content": "日破重云出，春从浅步来。\n未融楼北雪，先绽水南梅。\n屏护清吟砚，缸鸣乍熟醅。\n平生羡李愬，入蔡夜衔枚。",
        "dynasty": "宋",
        "collection_info": null
    },
    {
        "uuid": "cc56b48a8acbfbc5c6d1846f009dc12d",
        "title": "雪晴步至舍傍",
        "author": "陆游",
        "content": "雪消还似雨，冰释旋成泥。\n视菜荒陂北，寻梅小坞西。\n墙阴新犊卧，庭际午鸡啼。\n幽兴殊无极，归来日已低。",
        "dynasty": "宋",
        "collection_info": null
    },
    {
        "uuid": "ff07c75de58040e4aac9b07c3e0ad496",
        "title": "访隐者",
        "author": "陆游",
        "content": "湖曲有隐者，时时容叩门。\n人如钓渭叟，地似避秦村。\n笑语嚣尘远，衣冠古制存。\n山寒归路晚，相与尽瓢樽。",
        "dynasty": "宋",
        "collection_info": null
    },
    {
        "uuid": "9d579e36a40bed25cdb4e51cbaf1f700",
        "title": "村野",
        "author": "陆游",
        "content": "村野易过日，闭门心自欣。\n一身犹逆旅，万事固浮云。\n病厌诗为祟，闲凭酒策勋。\n灌园虽旧业，随事不须勤。",
        "dynasty": "宋",
        "collection_info": null
    },
    {
        "uuid": "321cc1f78b2d9440fcef39849110daba",
        "title": "初夜",
        "author": "陆游",
        "content": "初夜多幽兴，危阑偶独凭。\n月升星尽没，风劲雪重凝。\n身似游边客，心如退院僧。\n奇寒不可耐，归对北窗灯。",
        "dynasty": "宋",
        "collection_info": null
    },
    {
        "uuid": "5c2a6395df9ded078e26a87935cb54b2",
        "title": "双松",
        "author": "陆游",
        "content": "东冈夭矫两苍龙，千尺蟠空黛色浓。\n六十余年松若此，谁知我更老于松。",
        "dynasty": "宋",
        "collection_info": null
    },
    {
        "uuid": "db7074e7af401de7f34ef9fb49192114",
        "title": "兀兀",
        "author": "陆游",
        "content": "兀兀孤村客，悠悠两世人。\n梦忘身潦倒，醉觉胆轮囷。\n故里簪缨换，都门巷陌新。\n余年犹有几，抚事一伤神。",
        "dynasty": "宋",
        "collection_info": null
    },
    {
        "uuid": "00ed4521449d7c0dae93cbe42e609b90",
        "title": "残历",
        "author": "陆游",
        "content": "残历不盈纸，苦寒侵弊裘。\n岁猪鸣屋角，傩鼓转街头。\n未死犹当学，长贫肯復忧。\n雪晴农事起，且復议租牛。",
        "dynasty": "宋",
        "collection_info": null
    },
    {
        "uuid": "126fe440e9a51f22212d13e34633186d",
        "title": "戒言",
        "author": "陆游",
        "content": "饶舌忧患始，铭膺劝戒深。\n谈空摩诘默，对酒子光瘖。\n久已忘齐语，何尝解越吟。\n悠然嫌未足，更抚绝弦琴。",
        "dynasty": "宋",
        "collection_info": null
    },
    {
        "uuid": "73bb5094466510816aa391e7943bfcf5",
        "title": "闻松风有感",
        "author": "陆游",
        "content": "重位每忧身后骂，虚名不救眼前饥。\n直须采药名山去，日夜松风无歇时。",
        "dynasty": "宋",
        "collection_info": null
    },
    {
        "uuid": "0a33f13f67c10787f54795b0572b4ec6",
        "title": "遣兴二首  其一",
        "author": "陆游",
        "content": "侯印从来非所图，赤丁子亦不容呼。\n着低怯对新棋敌，量减愁逢旧酒徒。\n生世岂能常役役，酣歌且復和呜呜。\n扁舟到处皆吾境，莫问桐江与镜湖。",
        "dynasty": "宋",
        "collection_info": null
    },
    {
        "uuid": "7b830171728d3c5103466ec2bafebf60",
        "title": "遣兴二首  其二",
        "author": "陆游",
        "content": "家住城南剡曲傍，门前山色蘸湖光。\n三朝执戟悲年往，二顷扶犁乐岁穰。\n名姓已随身共隐，文辞终与道相妨。\n子孙勉守东皋业，小甑吴粳底样香。",
        "dynasty": "宋",
        "collection_info": null
    },
    {
        "uuid": "4f36460b8e7e15b6a448b075bda30f1b",
        "title": "有道流过门留与之语颇异口占赠之",
        "author": "陆游",
        "content": "万里纵横自在身，偶然来看剡溪春。\n取将月去闲娱客，携得云归远寄人。\n缩地不妨游汗漫，移山随处对嶙峋。\n须君更出囊中剑，一为关河洗虏尘。",
        "dynasty": "宋",
        "collection_info": null
    },
    {
        "uuid": "3be626963ef6a13ff914a71eb3f47d45",
        "title": "闲记老境二首  其一",
        "author": "陆游",
        "content": "谢事久悬车，为农懒荷鉏。\n破裘寒旋补，残髮短犹梳。\n槁木忘荣谢，闲云任卷舒。\n心知老当逸，先罢夜观书。",
        "dynasty": "宋",
        "collection_info": null
    },
    {
        "uuid": "286a71d45c39bc1fab4a5f833aafbe4a",
        "title": "闲记老境二首  其二",
        "author": "陆游",
        "content": "嫌闹不入市，怕寒稀出门。\n拥炉愁兀兀，投枕睡昏昏。\n柳色新如染，梅花香满村。\n犹嗟未免俗，薄酒诳空樽。",
        "dynasty": "宋",
        "collection_info": null
    },
    {
        "uuid": "75fa69d6c4e76251408824d287fc8b35",
        "title": "小饮梅花下作",
        "author": "陆游",
        "content": "脱巾莫嘆髮成丝，六十年间万首诗。\n排日醉过梅落后，通宵吟到雪残时。\n偶容后死宁非幸，自乞归耕已恨迟。\n青史满前闲即读，几人为我作蓍龟。",
        "dynasty": "宋",
        "collection_info": null
    },
    {
        "uuid": "7bab7cd711e71136a7eb17c5e4955482",
        "title": "门外野望",
        "author": "陆游",
        "content": "野迥浮烟碧，门深反照红。\n柳边双鹭渚，天际万鸦风。\n僧呗家禳疫，神船社送穷。\n丰年随处乐，忘却鬓如蓬。",
        "dynasty": "宋",
        "collection_info": null
    },
    {
        "uuid": "e42ff60049089b4a79dae51911c8ffb7",
        "title": "自题传神",
        "author": "陆游",
        "content": "识字深村叟，加巾下版僧。\n担挑隻草屦，壁倚一乌藤。\n得酒犹能醉，逢山未怯登。\n莫论明日事，死至亦腾腾。",
        "dynasty": "宋",
        "collection_info": null
    },
    {
        "uuid": "ec67f3cca95e415257f14dcba8e8a507",
        "title": "岁暮贫甚戏书",
        "author": "陆游",
        "content": "阿堵元知不受呼，忍贫闭户亦良图。\n曲身得火纔微直，槁面持杯祇暂朱。\n食案阑干堆苜蓿，褐衣颠倒着天吴。\n谁知未减粗豪在，落笔犹能赋两都。",
        "dynasty": "宋",
        "collection_info": null
    },
    {
        "uuid": "c390944b4f91111ce9e177b9b226bf20",
        "title": "晚晴闲步邻曲间有赋",
        "author": "陆游",
        "content": "汤沐身轻念出游，近春原野霁烟浮。\n楼阴雪在玉三寸，云罅月生银一鈎。\n穷巷客稀常足睡，暮年诗退不禁愁。\n乡邻无事冬耕罢，独倚篱门数过牛。",
        "dynasty": "宋",
        "collection_info": null
    },
    {
        "uuid": "502e84b800a07c85da5ec3d91a01f29c",
        "title": "诵书示子聿二首  其一",
        "author": "陆游",
        "content": "乃翁诵书舍东偏，吾儿相和山之巅。\n翁老且衰常早眠，儿声夜半方泠然。\n楚公着书数百编，少师手校世世传。\n我生七十有八年，见汝任此宁非天。",
        "dynasty": "宋",
        "collection_info": null
    },
    {
        "uuid": "56944be8ec8b343bb73c6b5f855f4192",
        "title": "诵书示子聿二首  其二",
        "author": "陆游",
        "content": "易传三圣至仲尼，炎炎秦火乃见遗。\n经中独无一字疑，正须虚心以受之。\n世衰道散吁可悲，我老欲学无硕师。\n父子共读忘朝饥，此生有尽志不移。",
        "dynasty": "宋",
        "collection_info": null
    },
    {
        "uuid": "7c0882d2dc247e407af51b8d0713b187",
        "title": "十二月二十九日夜半雨雪作披衣起听",
        "author": "陆游",
        "content": "腊雪瑞丰登，春雨相发生。\n二者皆可贺，爱此打窗声。\n披衣起静听，萧萧乱疏更。\n岂惟肺渴苏，耳目为一清。\n孤灯不结花，相对翳復明。\n明朝遂除夕，岁月惊峥嵘。",
        "dynasty": "宋",
        "collection_info": null
    },
    {
        "uuid": "a786d448537040336fd10d596cc86c1b",
        "title": "辛酉除夕",
        "author": "陆游",
        "content": "衰境遇白鸡，自分堕幽墟。\n造物偶见宽，俯仰復岁除。\n骎骎迫耄期，凛凛无根株。\n孰知尚坚顽，壮者有不如。\n铜瓶垂碧井，手自浸屠苏。\n松煤染兔颖，秉烛题桃符。\n登梯挂钟馗，祭竈分其余。\n僮奴嘆我健，却立不敢扶。\n新春无五日，节物倾里闾。\n罗旛插纱帽，一醉当百壶。",
        "dynasty": "宋",
        "collection_info": null
    },
    {
        "uuid": "33f38af86164a0e5e57d3673c0c3172d",
        "title": "除夕",
        "author": "陆游",
        "content": "六圣涵濡作幸民，明朝七十八年身。\n门前西走都城道，卧看无穷来往人。",
        "dynasty": "宋",
        "collection_info": null
    },
    {
        "uuid": "51cb5368d250d8110df2549d79f0a3ca",
        "title": "开岁",
        "author": "陆游",
        "content": "绿襦新画卫门扉，贺刺相欺可累欷。\n卖困不灵仍喜睡，送穷无术又来归。\n相寻蚕市人何在，烂醉蟆津事亦非。\n惟有禹祠春渐好，从今剩判典春衣。",
        "dynasty": "宋",
        "collection_info": null
    },
    {
        "uuid": "b67d5388779a7018bae8e70c21b505b0",
        "title": "箕卜",
        "author": "陆游",
        "content": "孟春百草灵，古俗迎紫姑。\n厨中取竹箕，冒以妇裙襦。\n竖子夹扶持，插笔祝其书。\n俄若有物凭，对答不须臾。\n岂必考中否，一笑聊相娱。\n诗章亦间作，酒食随所须。\n兴阑忽辞去，谁能执其袪。\n持箕畀竈婢，弃笔卧墙隅。\n几席亦已彻，狼籍果与蔬。\n纷纷竟何益，人鬼均一愚。",
        "dynasty": "宋",
        "collection_info": null
    },
    {
        "uuid": "682272a5686336a069e8de8f600e3353",
        "title": "梅花绝句六首  其一",
        "author": "陆游",
        "content": "几年不到合江园，说着当时已断魂。\n只有梅花知此恨，相逢月底却无言。",
        "dynasty": "宋",
        "collection_info": null
    },
    {
        "uuid": "f16628a2a6e6464a02e2a152d7f76228",
        "title": "梅花绝句六首  其二",
        "author": "陆游",
        "content": "当年走马锦城西，曾为梅花醉似泥。\n二十里中香不断，青羊宫到浣花溪。",
        "dynasty": "宋",
        "collection_info": null
    },
    {
        "uuid": "f71ea306be8b48b34d35642877b272a2",
        "title": "梅花绝句六首  其三",
        "author": "陆游",
        "content": "闻道梅花坼晓风，雪堆遍满四山中。\n何方可化身千亿，一树梅前一放翁。",
        "dynasty": "宋",
        "collection_info": null
    },
    {
        "uuid": "e1f99263769c9da8f03080b4190962d5",
        "title": "梅花绝句六首  其四",
        "author": "陆游",
        "content": "小亭终日倚阑干，树树梅花看到残。\n只怪此翁常谢客，元来不是怕春寒。",
        "dynasty": "宋",
        "collection_info": null
    },
    {
        "uuid": "8fd2b9b3874a2d65be4d666bcc1ae22a",
        "title": "梅花绝句六首  其五",
        "author": "陆游",
        "content": "乱簪桐帽花如雪，斜挂驴鞍酒满壶。\n安得丹青如顾陆，凭渠画我夜归图。",
        "dynasty": "宋",
        "collection_info": null
    },
    {
        "uuid": "3f803bd04c000f7468277da1593ba483",
        "title": "梅花绝句六首  其六",
        "author": "陆游",
        "content": "红梅过后到缃梅，一种春风不并开。\n造物无心还有意，引教日日放翁来。",
        "dynasty": "宋",
        "collection_info": null
    },
    {
        "uuid": "85c088323280fb100ba9956953e46511",
        "title": "立春前一日作",
        "author": "陆游",
        "content": "开年化日已舒长，渐见风和鸟变吭。\n冒土萱芽抽嫩绿，拂桥柳色弄轻黄。\n重温寿酒屠苏酽，探借春盘饼饵香。\n不入城门今几岁，遥知车马正匆忙。",
        "dynasty": "宋",
        "collection_info": null
    },
    {
        "uuid": "bbd83f924dd304bcb4c002b35f2adafb",
        "title": "立春日",
        "author": "陆游",
        "content": "日出风和宿醉醒，山家乐事满余龄。\n年丰腊雪经三白，地暖春郊已遍青。\n菜细簇花宜薄饼，酒香浮螘泻长瓶。\n湖村好景吟难尽，乞与侯家作画屏。",
        "dynasty": "宋",
        "collection_info": null
    },
    {
        "uuid": "0a23fd5b2c95fcaa2920546f1150577d",
        "title": "送子龙赴吉州掾",
        "author": "陆游",
        "content": "我老汝远行，知汝非得已。\n驾言当送汝，挥涕不能止。\n人谁乐离别，坐贫至于此。\n汝行犯胥涛，次第过彭蠡。\n波横吞舟鱼，林啸独脚鬼。\n野饭何店炊，孤棹何岸檥。\n判司比唐时，犹幸免笞棰。\n庭参亦何辱，负职乃可耻。\n汝为吉州吏，但饮吉州水。\n一钱亦分明，谁能肆谗毁。\n聚俸嫁阿惜，择士教元礼。\n我食可自营，勿用念甘旨。\n衣穿听露肘，履破从见指。\n山门虽被嘲，归舍却睡美。\n益公名位重，凛若乔岳峙。\n汝以通家故，或许望燕几。\n得见已足荣，切勿有所启。\n又若杨诚斋，清介世莫比。\n一闻俗人言，三日归洗耳。\n汝但问起居，余事勿挂齿。\n希周有世好，敬叔乃乡里。\n岂惟能文辞，实亦坚操履。\n相从勉讲学，事业在积累。\n仁义本何常，蹈之则君子。\n汝去三年归，我傥未即死。\n江中有鲤鱼，频寄书一纸。",
        "dynasty": "宋",
        "collection_info": null
    },
    {
        "uuid": "7b9323a75b20bad2c20643f27d4f55ff",
        "title": "正月五日出游",
        "author": "陆游",
        "content": "久作闲人不惯愁，新春天气更清柔。\n未为辽海千年别，且继斜川五日游。\n细柳拂头穿野径，落梅黏袖上渔舟。\n此身定去神仙近，倚遍江南卖酒楼。",
        "dynasty": "宋",
        "collection_info": null
    },
    {
        "uuid": "c6badabb7063dfce5287aa9842e414fd",
        "title": "六日云重有雪意独酌",
        "author": "陆游",
        "content": "遍游数泽一渔舠，尽历风霜只缊袍。\n天为念贫偏与健，人因见懒误称高。\n地连海澨涛声近，云冒山椒雪意豪。\n偶得名罇当痛饮，凉州那得直蒲萄。",
        "dynasty": "宋",
        "collection_info": null
    },
    {
        "uuid": "a8737454e8bf3407522174ca2479516b",
        "title": "闲甚戏作",
        "author": "陆游",
        "content": "酒尽枵樽腹，书抛委架尘。\n渐能闲过日，始觉老催人。\n玉麈王夷甫，金龟贺季真。\n若论方外事，终愧葛天民。",
        "dynasty": "宋",
        "collection_info": null
    },
    {
        "uuid": "c3e5c19d824b4bb01f463f0e6b51ee17",
        "title": "莫笑",
        "author": "陆游",
        "content": "莫笑穷阎叟，人生亦已稀。\n众中容后死，险处得先归。\n初服还韦布，晨餐美蕨薇。\n床头周易在，舍此復畴依。",
        "dynasty": "宋",
        "collection_info": null
    },
    {
        "uuid": "a2c997e07200a74f1ec1023c133cfd0b",
        "title": "初春杂兴五首  其一",
        "author": "陆游",
        "content": "戏续春寒赋，闲赓午醉诗。\n煎茶小石鼎，酌酒古铜卮。\n曝日龟浮沼，营巢鹊堕枝。\n村深无客过，幽兴与谁期。",
        "dynasty": "宋",
        "collection_info": null
    },
    {
        "uuid": "60757fa1e2c675d06503ccbe474e3f9b",
        "title": "初春杂兴五首  其二",
        "author": "陆游",
        "content": "水长鸥初泛，山寒茗未芽。\n深林闻社鼓，落日照渔家。\n渡远呼船久，桥倾取路斜。\n客愁慵远眺，不是怯风沙。",
        "dynasty": "宋",
        "collection_info": null
    },
    {
        "uuid": "b57e4c2c731233a30dcbb8aa380d9ce9",
        "title": "初春杂兴五首  其三",
        "author": "陆游",
        "content": "问途来野店，秣蹇憩山邮。\n何处无诗思，平生惯旅愁。\n翩翩下鸥鹭，点点散羊牛。\n传入王孙画，千金未易酬。",
        "dynasty": "宋",
        "collection_info": null
    },
    {
        "uuid": "030aca39b8e6e723a3c0e644f9035c46",
        "title": "初春杂兴五首  其四",
        "author": "陆游",
        "content": "故岁愁听雨，新春剩得晴。\n暖催红蕊闹，涨入绿池平。\n游马行争路，华灯卖满城。\n江村独无事，户户及时耕。",
        "dynasty": "宋",
        "collection_info": null
    },
    {
        "uuid": "df747324a639d4d0f42f567903c35e9a",
        "title": "初春杂兴五首  其五",
        "author": "陆游",
        "content": "老病倦游陟，偶寻溪友期。\n残冰拥鱼笱，新暖入桑枝。\n山崦巨然画，烟村摩诘诗。\n何人为收拾，愧我不能奇。",
        "dynasty": "宋",
        "collection_info": null
    },
    {
        "uuid": "0dedf54741874cc5d60cc339b6fa72a9",
        "title": "春晓",
        "author": "陆游",
        "content": "喔喔鸡号野，昏昏月挂楼。\n梦随残漏断，愁伴宿酲留。\n壮士看清镜，春寒着弊裘。\n拂窗新柳色，最忆锦江头。",
        "dynasty": "宋",
        "collection_info": null
    },
    {
        "uuid": "f43a5a198b511625c41b4335efce3fab",
        "title": "书感",
        "author": "陆游",
        "content": "投老羁孤久，临觞感慨频。\n关河疏旧友，风雨败新春。\n事固少如意，天终能胜人。\n所悲头上髮，不与柳条新。",
        "dynasty": "宋",
        "collection_info": null
    },
    {
        "uuid": "33af69b630dd8082b2fa0484d9801f5b",
        "title": "壬戌正月十四日",
        "author": "陆游",
        "content": "老子居然健，上元如许晴。\n湖平波不起，天阔月徐行。\n散髮渔舟稳，临风野笛清。\n安能拥笳鼓，万里将幽并。",
        "dynasty": "宋",
        "collection_info": null
    },
    {
        "uuid": "693efaeeea248de15150a9fa76db2082",
        "title": "十五日",
        "author": "陆游",
        "content": "谁推圜镜上天东，桂影婆娑满镜中。\n天宇更无云一点，谯门初报鼓三通。\n儿童草草杯盘喜，邻曲纷纷笑语同。\n逐禄岂能无聚散，明年谁復伴衰翁。",
        "dynasty": "宋",
        "collection_info": null
    },
    {
        "uuid": "8125c14dfd47858100675c9a5f21b489",
        "title": "高枕",
        "author": "陆游",
        "content": "高枕闲看古篆香，世间万事本茫茫。\n偶亡塞马宁非福，太察渊鱼恐不祥。\n每与诸儿论今古，常思百世业耕桑。\n危机正在黄金印，笑杀初心缪激昂。",
        "dynasty": "宋",
        "collection_info": null
    },
    {
        "uuid": "0f8cf417f009f2d163f8089451c59228",
        "title": "送施武子通判",
        "author": "陆游",
        "content": "初入修门鬓未秋，安期千里接英游。\n退归久散前三众，迈往欣逢第一流。\n只道升沉方异趣，岂知气类肯相求。\n龙钟不得临江别，目断西陵烟雨舟。",
        "dynasty": "宋",
        "collection_info": null
    },
    {
        "uuid": "8728b16da264e152581a5c95378dfcd1",
        "title": "老学庵自规",
        "author": "陆游",
        "content": "尧德被四表，其本在身修。\n江河水稽天，发源乃涓流。\n人忍于搏蝨，习熟且解牛。\n象箸与玉杯，漆器实其由。\n斯须失兢畏，恶名溢九州。\n始乎为善士，终可蹈轲丘。\n孰置汝太山，孰挤汝污沟。\n降福孰汝私，得祸孰汝雠。\n圣狂在一念，祸福皆自求。\n易箦汝所知，垂死勿惰偷。",
        "dynasty": "宋",
        "collection_info": null
    },
    {
        "uuid": "5a6f3cee3911c3bb01b6d16baf7fd386",
        "title": "雨夜",
        "author": "陆游",
        "content": "断岸轻烟着柳条，孤村小雨夜萧萧。\n荒鸡隔浦声相续，短烛无风焰自摇。\n朴学元知縻岁月，残生竟是老渔樵。\n最怜鬓畔千茎雪，日日春风吹不消。",
        "dynasty": "宋",
        "collection_info": null
    },
    {
        "uuid": "324632f58c8314a7a8e9da7efc110681",
        "title": "子聿以刚日读易柔日读春秋常至夜分每听之辄欣然忘百忧作长句示之",
        "author": "陆游",
        "content": "朱颜已去鬓丝稠，知復人间几岁留。\n正可床头着周易，安能车上说春秋。\n齑盐日昳从儿好，弦诵更阑解我忧。\n时发一言常中理，绝胜问事不能休。",
        "dynasty": "宋",
        "collection_info": null
    },
    {
        "uuid": "f19827c24f3b2b4e778ca40930265847",
        "title": "记梦",
        "author": "陆游",
        "content": "信命从来不问天，经旬无酒亦陶然。\n梦为估客扬州去，水调声中月满船。",
        "dynasty": "宋",
        "collection_info": null
    },
    {
        "uuid": "ce17e0dc08b447361a306bf45db4edfe",
        "title": "夜赋",
        "author": "陆游",
        "content": "八十衰翁久挂冠，今年无酒敌春寒。\n乱云入户雨方急，断雁叫群灯未残。\n蠹简幸存随意读，蜗庐虽小着身宽。\n支离自笑心犹壮，忧国忧家虑万端。",
        "dynasty": "宋",
        "collection_info": null
    },
    {
        "uuid": "d4350cd8370427eba67a9a51a7c81576",
        "title": "杜叔高秀才雨雪中相过留一宿而别口诵此诗送之",
        "author": "陆游",
        "content": "久客方知行路难，关山无际水漫漫。\n风吹欲倒孤城远，雪落如簁野寺寒。\n暮挈衣囊投土室，晨沽村酒挂驴鞍。\n文章一字无人识，胸次徒劳万卷蟠。",
        "dynasty": "宋",
        "collection_info": null
    },
    {
        "uuid": "f5942935140c193e39da86326b8624ee",
        "title": "晓赋",
        "author": "陆游",
        "content": "鸡晨非一唱，鸦旦每三鸣。\n万物各有役，吾生何所营。\n书编犹未掩，窗纸已微明。\n稚子勇过我，琅琅诵易声。",
        "dynasty": "宋",
        "collection_info": null
    },
    {
        "uuid": "1c7c7eee08cdfbe12c505a3f6a80182e",
        "title": "雪后龟堂独坐四首  其一",
        "author": "陆游",
        "content": "丈夫自重如拱璧，安用人看一钱直。\n箪食豆羹不虚受，富贵那可从人得。\n读书万卷行愧心，幽有鬼神为君惜。\n龟堂乐处谁得知，红日满窗听雪滴。",
        "dynasty": "宋",
        "collection_info": null
    },
    {
        "uuid": "44598b4ec8c06f9916c4e65525aff73f",
        "title": "雪后龟堂独坐四首  其二",
        "author": "陆游",
        "content": "两手龟坼愁出袖，闭户垂帷坐清昼。\n朝阳破云雪渐消，点滴无穷听檐溜。\n士生百行虽相补，第一要能安饭糗。\n诗书幸可教儿童，勿使后人怜晚谬。",
        "dynasty": "宋",
        "collection_info": null
    },
    {
        "uuid": "4f60fb9b25b0462a91df239ae65bd280",
        "title": "雪后龟堂独坐四首  其三",
        "author": "陆游",
        "content": "牙齿欲落何足惜，烂煮藜羹自堪食。\n屋穿不害气吐虹，客至从惊瘦如腊。\n天公镌汝亦已至，春风裂面雪三尺。\n浊醪倾罢仰屋歌，尚友孙侔与徐积。",
        "dynasty": "宋",
        "collection_info": null
    },
    {
        "uuid": "f117c56b4f24f137a084268831a46586",
        "title": "雪后龟堂独坐四首  其四",
        "author": "陆游",
        "content": "闭门屋漏不可居，出门雪泥深尺余。\n兴阑已回剡溪棹，路滑罢借东家驴。\n竹窗兀兀无与语，浇愁赖有酒一壶。\n眼花耳热睡至夜，吹火起读残编书。",
        "dynasty": "宋",
        "collection_info": null
    },
    {
        "uuid": "ac2f1b01d432d814f7eb0955feb8fb0d",
        "title": "二月一日作",
        "author": "陆游",
        "content": "狼籍梅花委道傍，山樱已復占年光。\n檐消积雪时闻滴，衣覆残炉剩得香。\n老马已衰宁识路，寒龟未死且搘床。\n柴荆终日无来客，赖有陶诗伴日长。",
        "dynasty": "宋",
        "collection_info": null
    },
    {
        "uuid": "cd3dedfabf13c67611ab36ccb8a274a8",
        "title": "过东邻归小憩",
        "author": "陆游",
        "content": "篮舆过邻曲，绿野喜新晴。\n暖日生花气，丰年入碓声。\n筑陂乡竭作，买犊户深耕。\n归舍还寻睡，残书傍枕横。",
        "dynasty": "宋",
        "collection_info": null
    },
    {
        "uuid": "8b562746ea3b95e027bfba0e29dd3529",
        "title": "寄吕子和南厢",
        "author": "陆游",
        "content": "圣代多名德，君家不乏公。\n还看短袍绿，来蹋软尘红。\n小忍便无事，力行方有功。\n官闲能念我，时寄尺书东。",
        "dynasty": "宋",
        "collection_info": null
    },
    {
        "uuid": "114ce7e2aa8e67de585903da2122772f",
        "title": "自述",
        "author": "陆游",
        "content": "藜藿安贫陋，柴荆俯莽苍。\n露蓍朝筮易，扫地昼焚香。\n美睡天教懒，长歌客恕狂。\n欢然送余日，醉死亦何伤。",
        "dynasty": "宋",
        "collection_info": null
    },
    {
        "uuid": "4d0dee9b04e14d2fe462646bc360bcc9",
        "title": "吕氏子夔郎求诗",
        "author": "陆游",
        "content": "乃祖身兼将相崇，诸孙玉立有家风。\n此郎己復尘埃外，它日相期气类中。\n行己勤勤须自省，读书亹亹要新功。\n果能哮吼如狮子，一瓣香应嗣放翁。",
        "dynasty": "宋",
        "collection_info": null
    },
    {
        "uuid": "30422267536ef5b8569ac16f13c87162",
        "title": "新晴",
        "author": "陆游",
        "content": "兼旬不雨亦常阴，一日新晴抵万金。\n浦面波纹春縠细，桥头柳色曲尘深。\n关山满眼愁千斛，岁月催人雪一簪。\n犹有强宽怀抱处，午窗睡起听鸣禽。",
        "dynasty": "宋",
        "collection_info": null
    },
    {
        "uuid": "0656385d1ebd7e9035659d20a57d8ab1",
        "title": "晚步湖堤归偶作",
        "author": "陆游",
        "content": "酒尽知难折简呼，出门仍苦要人扶。\n残梅委地香谁惜，归雁穿云远欲无。\n日落牛羊犹被野，农闲畚锸正开湖。\n还家寂寞西窗晚，旋燎枯枝拥地炉。",
        "dynasty": "宋",
        "collection_info": null
    },
    {
        "uuid": "74a1a64da09d030e3d1d27dc8e1249aa",
        "title": "春来食不足戏作",
        "author": "陆游",
        "content": "饥卧谁能羡属餍，高怀饱食岂容兼。\n分司禄在终难取，束帛恩深独不霑。\n衰谢形容无药驻，奔驰日月欠胶黏。\n儿童拍手看翁醉，山杏溪桃簇帽檐。",
        "dynasty": "宋",
        "collection_info": null
    },
    {
        "uuid": "02306d5b7f13acdaa809ff3af81fa090",
        "title": "散步湖堤上时方瀰湖水面稍渺瀰矣",
        "author": "陆游",
        "content": "老觉人间万事轻，不妨闲处得闲行。\n西山鸟没暮云合，南浦堤平春水生。\n孤操不渝无鹤怨，淡交耐久有鸥盟。\n先民幸处吾能胜，生长兵间老太平。",
        "dynasty": "宋",
        "collection_info": null
    },
    {
        "uuid": "ba160e02bd5b41db82bf6d6e18b1b981",
        "title": "老学庵",
        "author": "陆游",
        "content": "老学衡茅底，秋毫敢自欺。\n开编常默识，闭户有余师。\n大节艰危见，真心梦寐知。\n唐虞元在眼，生世未为迟。",
        "dynasty": "宋",
        "collection_info": null
    },
    {
        "uuid": "9ad241a0fa3fef71aa4ddadc028d98c0",
        "title": "春晚",
        "author": "陆游",
        "content": "强寻残梦苦难成，推枕搘藤绕舍行。\n新涨生波渔艇活，晨曦送暖客衣轻。\n烟迷芳草苍茫色，鹊占高枝嚄唶声。\n老病自怜犹嗜学，诵书家塾羡诸生。",
        "dynasty": "宋",
        "collection_info": null
    },
    {
        "uuid": "4785327d22c4253709a085e83050c1c4",
        "title": "龟堂雨后作",
        "author": "陆游",
        "content": "泽国春多雨，龟堂病少悰。\n虽名旧朝士，其实老耕农。\n一点苇间火，数声烟外钟。\n诗材故不乏，处处起衰慵。",
        "dynasty": "宋",
        "collection_info": null
    },
    {
        "uuid": "6ea40a9413e6a715290d4dfb21cf38b5",
        "title": "书感",
        "author": "陆游",
        "content": "我欲哭穷途，所惧世俗惊。\n出门復入门，掩泪且吞声。\n唐虞邈难继，周孔不復生。\n承学百世下，我辈责岂轻。\n杨墨斥已殚，释老犹纵横。\n拔本塞其源，力尽志未平。\n吾道如皦日，薄食终必明。\n一木虽独立，可支大厦倾。\n夷风方变夏，孰能作长城。\n卓哉易箦公，垂死犹力行。",
        "dynasty": "宋",
        "collection_info": null
    },
    {
        "uuid": "980fe569fc84c6ba692d4b17c07f6e97",
        "title": "后书感",
        "author": "陆游",
        "content": "贫贱终身志不移，闭关涵泳赖书诗。\n唐虞未远如亲见，周孔犹存岂我欺。\n力学正须忘寝食，少年误计事文辞。\n尔来朋友皆云散，考质从谁尽所疑。",
        "dynasty": "宋",
        "collection_info": null
    },
    {
        "uuid": "e4619ff1d31b01eb1cddc85ff4858d9d",
        "title": "村居书喜",
        "author": "陆游",
        "content": "红桥梅市晓山横，白塔樊江春水生。\n花气袭人知骤暖，鹊声穿树喜新晴。\n坊场酒贱贫犹醉，原野泥深老亦耕。\n最喜先期官赋足，经年无吏叩柴荆。",
        "dynasty": "宋",
        "collection_info": null
    },
    {
        "uuid": "1010202c5f115c5ec8de5005346de15a",
        "title": "中春偶书",
        "author": "陆游",
        "content": "邻曲祈蚕候，陂塘浸种时。\n春寒薪炭觉，雨霁鼓钟知。\n驴瘦衝泥怯，鱼惊食钓迟。\n衰翁一味懒，耕养愧吾儿。",
        "dynasty": "宋",
        "collection_info": null
    },
    {
        "uuid": "2bc1c5a75cce9b83b4c78b12a1039cc8",
        "title": "夜泊",
        "author": "陆游",
        "content": "小聚近江干，中春尚尔寒。\n钓船随鹭宿，烟月伴钟残。\n冉冉岁时速，茫茫天地宽。\n推篷一搔首，无处着悲欢。",
        "dynasty": "宋",
        "collection_info": null
    },
    {
        "uuid": "e454eeb592ab9f4cac2cb8d3edbeb02d",
        "title": "东冈樱桃已过殊不知",
        "author": "陆游",
        "content": "病着寒侵怕出门，萧萧烟雨暗江村。\n一樽阙与梅花别，过尽樱桃不足言。",
        "dynasty": "宋",
        "collection_info": null
    },
    {
        "uuid": "4b18f2eca40510864829725deb4392a4",
        "title": "别严和之二首  其一",
        "author": "陆游",
        "content": "器之魂逝已难招，尚有和之慰寂寥。\n今夜月明空嘆息，想君孤棹泊溪桥。",
        "dynasty": "宋",
        "collection_info": null
    },
    {
        "uuid": "0a9600fc8d3215f98678a8177df5a918",
        "title": "别严和之二首  其二",
        "author": "陆游",
        "content": "千里风烟行路难，旅舟应过子陵滩。\n人间富贵知何物，莫负君家旧钓竿。",
        "dynasty": "宋",
        "collection_info": null
    },
    {
        "uuid": "16fa888c01eed8a5e764ca245cdbaabc",
        "title": "斋中杂题四首  其一",
        "author": "陆游",
        "content": "湖水日益长，柳色日益深。\n好鸟西山来，飞鸣过前林。\n年华挽不留，陈迹旷难寻。\n花开少共赏，酒熟惟孤斟。\n王谢今编氓，曲水空山阴。\n一樽欲吊古，已矣子何心。",
        "dynasty": "宋",
        "collection_info": null
    },
    {
        "uuid": "3e5f4c23736fa7e16ed2a1efdc80a368",
        "title": "斋中杂题四首  其二",
        "author": "陆游",
        "content": "屯云失南山，三日吹细雨。\n岁月不贷人，蛙声遽如许。\n一年復一年，老至不可御。\n下湿病在脾，余息仅如缕。\n枯皮裹瘦骨，半属松下土。\n屋坏要当颠，安能强撑拄。",
        "dynasty": "宋",
        "collection_info": null
    },
    {
        "uuid": "c9dfa9cb48df8de114f8e11c94aa6577",
        "title": "斋中杂题四首  其三",
        "author": "陆游",
        "content": "书生每苦饥，得饭已可贺。\n黄齑三百瓮，自是天所破。\n有时尚不继，得米无暇簸。\n昨者雪塞门，烟绝但僵卧。\n虽云迫沟壑，老学不敢惰。\n夜分唤邻翁，我歌尔当和。",
        "dynasty": "宋",
        "collection_info": null
    },
    {
        "uuid": "c771d22d3abcbcdc78957e2313324792",
        "title": "斋中杂题四首  其四",
        "author": "陆游",
        "content": "西窗日过中，饥坐生眼花。\n援笔课小诗，墨燥字倾斜。\n须臾忽满纸，翩翩若风鸦。\n虽无古人法，简拙自一家。\n乃知雨漏壁，未愧锥画沙。\n俄报豆饭熟，投笔喜莫涯。\n呼童拾涧薪，试我家山茶。",
        "dynasty": "宋",
        "collection_info": null
    },
    {
        "uuid": "be5464b691588f421788cd47efba6542",
        "title": "春晚",
        "author": "陆游",
        "content": "萍叶青浮水，蛙声闹彻明。\n川云时聚散，天气半阴晴。\n杏子争梅结，鸠巢后鹊成。\n吾侪亦有役，过社更深耕。",
        "dynasty": "宋",
        "collection_info": null
    },
    {
        "uuid": "c303b2e21b55a23883edd643489c9e9a",
        "title": "社日小饮",
        "author": "陆游",
        "content": "人生当惜老年时，醉插山花压帽欹。\n世事恰如风过耳，微聋自好不须治。",
        "dynasty": "宋",
        "collection_info": null
    },
    {
        "uuid": "7475c409ff1bac974813f40a38eacfa4",
        "title": "山茶",
        "author": "陆游",
        "content": "雪裏开花到春晚，世间耐久孰如君。\n凭阑嘆息无人会，三十年前宴海云。",
        "dynasty": "宋",
        "collection_info": null
    },
    {
        "uuid": "c2555d8fbce774de89cef47d0b1d96e8",
        "title": "春夜",
        "author": "陆游",
        "content": "寂寂春将暮，迢迢夜未央。\n膏残灯焰短，杵急药尘香。\n困思栖双睫，羸躯寄一床。\n养慵新有味，初志悔轩昂。",
        "dynasty": "宋",
        "collection_info": null
    },
    {
        "uuid": "5a99363864a642dc7671b270b1036aea",
        "title": "春游",
        "author": "陆游",
        "content": "右军不復见清真，赏会犹须我辈人。\n幽梦断时鸡唱晓，短章成处鸟呼春。\n出山茶笋村墟闹，上市莼鲈匕筯新。\n速觅一壶随处醉，风吹红紫半成尘。",
        "dynasty": "宋",
        "collection_info": null
    },
    {
        "uuid": "cb4a06ff50ecf7b983512b7a656939fa",
        "title": "北窗睡起",
        "author": "陆游",
        "content": "杏梢红湿昼初长，睡过窗间半篆香。\n久厌客游归自好，本无才术老何伤。\n依蒲不去群鱼乐，点草还惊小蝶忙。\n堪笑放翁无一事，强将诗句占年光。",
        "dynasty": "宋",
        "collection_info": null
    },
    {
        "uuid": "729c6a7047558a90117bbc35146bc549",
        "title": "北窗怀友",
        "author": "陆游",
        "content": "中年妄意慕轲雄，白首终希尺寸功。\n落落要居流俗外，兢兢恐堕异端中。\n仰天俯地犹多愧，饭豆羹藜已过丰。\n幸有北窗堪讲学，故交零落与谁同。",
        "dynasty": "宋",
        "collection_info": null
    },
    {
        "uuid": "74e5f5602b305600103f373909e7c5ca",
        "title": "舟中作二首  其一",
        "author": "陆游",
        "content": "娥江西路石帆东，身寄鸥波浩荡中。\n迭迭沙痕留浦岸，疏疏日影透渔篷。\n诗人无復同盟在，酒债何时一洗空。\n已迫耄年宜易感，人生五十即称翁。",
        "dynasty": "宋",
        "collection_info": null
    },
    {
        "uuid": "364f4fbf53297ec3c11848c9054a0eec",
        "title": "舟中作二首  其二",
        "author": "陆游",
        "content": "晤语无人与遣愁，出门聊復弄轻舟。\n山穿烟雨参差出，水赴陂塘散漫流。\n隔叶雄雌鸣谷鸟，傍林子母过吴牛。\n数家清绝如图画，炊黍何妨得小留。",
        "dynasty": "宋",
        "collection_info": null
    },
    {
        "uuid": "50fcf717f2f52c24573318acd0858a19",
        "title": "湖村春兴",
        "author": "陆游",
        "content": "桑柘相望雨露新，桃源自隐不缘秦。\n稻陂正满初投种，蚕子方生未忌人。\n酒借鹅儿成浅色，鱼凭云母作修鳞。\n赛神归晚比邻醉，一笑犹关老子身。",
        "dynasty": "宋",
        "collection_info": null
    },
    {
        "uuid": "e5229dccff881388d6c66b6a3f1b7414",
        "title": "邻饷",
        "author": "陆游",
        "content": "结队同秋穫，连穑听夜舂。\n薄持聊共饱，热啜却烦供。\n炊玉吴粳美，浮蛆社酒醲。\n时平多乐事，莫厌数从容。",
        "dynasty": "宋",
        "collection_info": null
    },
    {
        "uuid": "1ffeef79c366ecc20cc203b6193ab257",
        "title": "久雨",
        "author": "陆游",
        "content": "风雨连旬日，屡空犹晏如。\n敢言苔及榻，仅免釜生鱼。\n荠糁朝供钵，松肪夜照书。\n百年如此过，作计未全疏。",
        "dynasty": "宋",
        "collection_info": null
    },
    {
        "uuid": "7f596007814db1eb78d18f6055346074",
        "title": "登山",
        "author": "陆游",
        "content": "困厄身垂老，登临意未平。\n暮烟迷草色，宿雨壮溪声。\n往古飞鸿没，浮名脱髮轻。\n平生五字律，自笑尚关情。",
        "dynasty": "宋",
        "collection_info": null
    },
    {
        "uuid": "9b0ff9a10c156963a00e3aebf70c2b8b",
        "title": "读易",
        "author": "陆游",
        "content": "大易中含造化机，王何元未造精微。\n干坤要自吾身看，卧听鸡鸣起索衣。",
        "dynasty": "宋",
        "collection_info": null
    },
    {
        "uuid": "33e5c73e532b5c2922faadf577eb9e2a",
        "title": "村居书事二首  其一",
        "author": "陆游",
        "content": "四十余年食太仓，赐骸恩许返耕桑。\n长丝出鬴莼羹美，白雪翻匙稻饭香。\n酒户知贫焚旧券，医翁怜病献新方。\n春残睡足东窗下，闻道长安依旧忙。",
        "dynasty": "宋",
        "collection_info": null
    },
    {
        "uuid": "3c9a4c2142bf2bce8c6c494bd3fa86ed",
        "title": "村居书事二首  其二",
        "author": "陆游",
        "content": "药物枝梧病渐苏，门前野老笑相呼。\n春深水暖多鱼婢，雨足年丰少麦奴。\n小饮杯盘随事具，闲行巷陌倩人扶。\n题诗非復羌村句，谁与丹青作画图。",
        "dynasty": "宋",
        "collection_info": null
    },
    {
        "uuid": "f8b183b05d07d3dc8a8214db1bb3e392",
        "title": "春晚书村落间事",
        "author": "陆游",
        "content": "千古会稽城，闾阎乐太平。\n丰年观米价，霁色听禽声。\n俗俭憎浮侈，民淳力钓耕。\n豳诗有七月，字字要躬行。",
        "dynasty": "宋",
        "collection_info": null
    },
    {
        "uuid": "ddb07e301e395b38038f5db30f1fb139",
        "title": "杂兴六首  其一",
        "author": "陆游",
        "content": "秦汉区区了目前，周家风化遂无传。\n君看八百年基业，尽在东山七月篇。",
        "dynasty": "宋",
        "collection_info": null
    },
    {
        "uuid": "eb718add66119b0797230a5d35b0f8f9",
        "title": "杂兴六首  其二",
        "author": "陆游",
        "content": "羲和分职授人时，断自唐虞意可知。\n兽舞凤来余事耳，西成东作要熙熙。",
        "dynasty": "宋",
        "collection_info": null
    },
    {
        "uuid": "c6ffa5a6bc7247d503228f10efd21003",
        "title": "杂兴六首  其三",
        "author": "陆游",
        "content": "老无添处仍逢病，春欲残时未减寒。\n架上汉书浑忘尽，床头周易却常看。",
        "dynasty": "宋",
        "collection_info": null
    },
    {
        "uuid": "3172fb3701427c7ca428951e4fca77d4",
        "title": "杂兴六首  其四",
        "author": "陆游",
        "content": "一身逋负愁赊酒，满眼关山悔上楼。\n子细推来惟合睡，五更风雨已如秋。",
        "dynasty": "宋",
        "collection_info": null
    },
    {
        "uuid": "b900039a34c770fea8d533b35e993fd1",
        "title": "杂兴六首  其五",
        "author": "陆游",
        "content": "面颜日瘦口眼大，气血顿衰鬚髮狞。\n不用凌烟写冠剑，一蓑烟雨事春耕。",
        "dynasty": "宋",
        "collection_info": null
    },
    {
        "uuid": "b6be9454dafaa795883f115765075a64",
        "title": "杂兴六首  其六",
        "author": "陆游",
        "content": "故交零落形吊影，陈迹凄凉口语心。\n辛苦一生成底事，祈招空解诵愔愔。",
        "dynasty": "宋",
        "collection_info": null
    },
    {
        "uuid": "e59c7058b541e92007f9f1cfc650f3e2",
        "title": "南堂独坐",
        "author": "陆游",
        "content": "晨坐南堂双眼明，南山山色满柴荆。\n片云忽过失帘影，急雨初来闻竹声。\n鹦鹉螺深生酒兴，蟾蜍滴古助诗情。\n野人频约天台去，几緉青鞋了此行。",
        "dynasty": "宋",
        "collection_info": null
    },
    {
        "uuid": "a8b5a7976776c20e2a1b75da7b75d5d4",
        "title": "春雨示邻曲",
        "author": "陆游",
        "content": "春来天气苦萧森，如缕云升便作霖。\n寒溜何曾住一滴，绿阴忽已遍千林。\n莼丝箭茁垂垂老，蓼浦菱塘滟滟深。\n闻道南山花尚在，约君携酒试同寻。",
        "dynasty": "宋",
        "collection_info": null
    },
    {
        "uuid": "361b84d56c389b39f272e86cc9cb4da7",
        "title": "读书",
        "author": "陆游",
        "content": "尧庭君相都俞盛，阙里师生博约深。\n我读残编食忘味，朱絃三叹有遗音。",
        "dynasty": "宋",
        "collection_info": null
    },
    {
        "uuid": "e486aac4d84518bc9e30afec2fc1f382",
        "title": "新晴赏牡丹",
        "author": "陆游",
        "content": "杜门睡榻长苍苔，满眼新晴亦乐哉。\n小市忽逢莼菜出，曲栏初见牡丹开。\n不嫌雨后泥三尺，且趁春残醉几回。\n自揣明年犹健在，东箱更觅茜金栽。",
        "dynasty": "宋",
        "collection_info": null
    },
    {
        "uuid": "53552ebd3b2e1fb728dfd81550fddb7a",
        "title": "对酒",
        "author": "陆游",
        "content": "神僊岂易学，富贵不容求。\n百岁傥未尽，一樽差可谋。\n钟鸣上方晚，桂发小山秋。\n处处多幽趣，攒眉勿浪愁。",
        "dynasty": "宋",
        "collection_info": null
    },
    {
        "uuid": "add844b4cc26896f4f648c727014463a",
        "title": "病起遇晴有作",
        "author": "陆游",
        "content": "十日春雨霪，百疾投间作。\n呻吟虽甚苦，饮啖尚自若。\n筋骸则已疲，正气亦消铄。\n行年垂八十，所恃岂在药。\n魔军累百万，指顾可尽缚。\n君看仁义师，何至用韬略。\n川云忽破散，平地见日脚。\n无人画此翁，缥渺立孤鹤。",
        "dynasty": "宋",
        "collection_info": null
    },
    {
        "uuid": "3ceaac3023d787da36b213c3c1f2bb74",
        "title": "定命",
        "author": "陆游",
        "content": "定命元知不可移，更兼狂疾固难治。\n履穿衣弊穷居日，齿豁头童大耋时。\n耕钓诗多悲境熟，功名梦少感年衰。\n今朝雨歇春泥散，剩伴儿童斗草嬉。",
        "dynasty": "宋",
        "collection_info": null
    },
    {
        "uuid": "394a75cd0b1afc4bd1ab95d9e90385f8",
        "title": "假山小池二首  其一",
        "author": "陆游",
        "content": "凿池容斛水，垒石效遥岑。\n鸟喜如相命，鱼惊忽自沉。\n风来生细籁，云度作微阴。\n便恐桃源近，无人与共寻。",
        "dynasty": "宋",
        "collection_info": null
    },
    {
        "uuid": "09c5ce0591b0029c7ba0d656cd45ca03",
        "title": "假山小池二首  其二",
        "author": "陆游",
        "content": "莲岳三峰峙，桃源一路分。\n池偷镜湖月，石带沃洲云。\n鱼队深犹见，禽声静更闻。\n岩幽林箐密，疑可下湘君。",
        "dynasty": "宋",
        "collection_info": null
    },
    {
        "uuid": "33181ac0f25d4a390ab71f028fed8065",
        "title": "春欲尽天气始佳作诗自娱",
        "author": "陆游",
        "content": "浮云飞尽见青天，拄杖闲拈瘦倚肩。\n渐喜绿秧分䆉䅉，又看画柱坼秋韆。\n鸡豚杂沓祈蚕社，鼓笛喧譁竞渡船。\n惟有此翁无一事，闭门赢得日高眠。",
        "dynasty": "宋",
        "collection_info": null
    },
    {
        "uuid": "4f80275b401e14164f7c49cdd56903e9",
        "title": "自咏",
        "author": "陆游",
        "content": "生草覆蜗庐，长鬚驾鹿车。\n贫犹思施乐，老不废观书。\n登览携童稚，歌呼和里闾。\n躬耕亦何得，聊以遂吾初。",
        "dynasty": "宋",
        "collection_info": null
    },
    {
        "uuid": "f59e9d1fdbe900e50b433cba94a2a69e",
        "title": "西村劳农",
        "author": "陆游",
        "content": "川云散尽十分晴，缭出溪头信意行。\n片片飞花随步远，离离芳草上墙生。\n村深日暖单衣爽，路转沙平两履轻。\n膰肉芬香坊酒酽，因来聊得饷春耕。",
        "dynasty": "宋",
        "collection_info": null
    },
    {
        "uuid": "dbb634662f9dd5b70db26530d5e56c0c",
        "title": "题庐陵萧彦毓秀才诗卷后二首  其一",
        "author": "陆游",
        "content": "诗句雄豪易取名，尔来闲澹独萧卿。\n苏州死后风流绝，几许工夫学得成。",
        "dynasty": "宋",
        "collection_info": null
    },
    {
        "uuid": "72bca8803ff24d771a1dbd7e23451b18",
        "title": "题庐陵萧彦毓秀才诗卷后二首  其二",
        "author": "陆游",
        "content": "法不孤生自古同，痴人乃欲镂虚空。\n君诗妙处吾能识，正在山程水驿中。",
        "dynasty": "宋",
        "collection_info": null
    },
    {
        "uuid": "0baef4ea4bad20581e04ea9390c25857",
        "title": "舍北溪上垂钓",
        "author": "陆游",
        "content": "大耋还家万事非，垂竿好在绿苔矶。\n风和山雉挟雌过，村晚吴牛将犊归。\n春涨新添塘滟滟，夕云仍带雨霏霏。\n此生自笑狂颠足，依旧人间一布衣。",
        "dynasty": "宋",
        "collection_info": null
    },
    {
        "uuid": "df58e89c7025087ee0db6f83f7e33a38",
        "title": "三月二十二日作",
        "author": "陆游",
        "content": "雨过草争出，溪湍鱼逆行。\n轻舟摘莼菜，小市听莺声。\n万事已无梦，一樽犹有情。\n吾儿能讲学，不必说无生。",
        "dynasty": "宋",
        "collection_info": null
    },
    {
        "uuid": "34fe1708e21e6893763db78f788a6ce8",
        "title": "书感",
        "author": "陆游",
        "content": "头颅已可知，牙齿今復落。\n十步或再休，啜粥不及勺。\n身依一蒲团，壁挂两芒屩。\n对客辄坐睡，有问莫能酢。\n念昔少壮时，心慕宦游乐。\n初登平津馆，晚入征西幕。\n雨暗骆谷烽，霜清散关柝。\n登高望中原，气已吞雍雒。\n宁知事大谬，憔悴理征橐。\n单车去梁益，健席下沔鄂。\n还朝见故人，大马黄金络。\n后来固多士，鹓鹭照台阁。\n婆娑郎吏间，祇自取嘲噱。\n历思从来事，无铁可打错。\n幸得还故园，快若解束缚。\n闾里通有无，情厚不为薄。\n泥行事春耕，日曝毕秋穫。\n隔墙唤邻翁，浊酒聊共酌。",
        "dynasty": "宋",
        "collection_info": null
    },
    {
        "uuid": "b5506eeae0b2a0c3ad0bea42b2d39dab",
        "title": "寒食",
        "author": "陆游",
        "content": "小市禁烟余，东郊展墓初。\n桐阴覆碧井，泉脉入清渠。\n贫悴停游舫，龙钟废荷鉏。\n西窗斜日在，且復勘残书。",
        "dynasty": "宋",
        "collection_info": null
    },
    {
        "uuid": "efddd11d69787b9289fdd1000faec55d",
        "title": "西村暮归",
        "author": "陆游",
        "content": "天气清和修禊后，土风淳古结绳前。\n村村陂足分秧水，户户门通入郭船。\n亭障盗消常息鼓，坊场酒贱不论钱。\n行人争看山翁醉，头枕槐根卧道边。",
        "dynasty": "宋",
        "collection_info": null
    },
    {
        "uuid": "7c28de01f45ad36ca661b2202cdff7f8",
        "title": "舍外弥望皆青秧白水喜而有赋",
        "author": "陆游",
        "content": "此地天教着放翁，舍傍烟树晚空蒙。\n一无可恨得归老，寸有所长能忍穷。\n东作已趋尧旧俗，南熏方咏舜遗风。\n谢安勋业能多少，枉是匆匆起剡中。",
        "dynasty": "宋",
        "collection_info": null
    },
    {
        "uuid": "5df0bdb8d6af07e34cae1194ae753cf8",
        "title": "寄题太和陈诚之秀才远明楼",
        "author": "陆游",
        "content": "宦游再有江西役，南望庐陵每慨然。\n未见高楼出云雨，但惊妙语杂风烟。\n诸公何止元和盛，独我初非正始贤。\n笔力深知太辽绝，此诗它日勿同编。",
        "dynasty": "宋",
        "collection_info": null
    },
    {
        "uuid": "e92392128b87972ff4baa58f4413a604",
        "title": "蜗舍",
        "author": "陆游",
        "content": "蜗舍茨生草，龟肠饱淖糜。\n麦因多雨损，蚕遇闰年迟。\n徙义忧无勇，求仁戒自欺。\n此生虽欲尽，吾志未应衰。",
        "dynasty": "宋",
        "collection_info": null
    },
    {
        "uuid": "5a8da343ca37f6764088faab7cbaf186",
        "title": "东冈",
        "author": "陆游",
        "content": "东冈竹千竿，大者围过尺。\n微风生其间，萧萧戛寒碧。\n我闲适一到，散髮坐盘石。\n万事不累心，清啸遂至夕。\n此君本傲世，独我有夙昔。\n老惰恐作疏，时来寓琴弈。",
        "dynasty": "宋",
        "collection_info": null
    },
    {
        "uuid": "5029ac05274a04cf93c351c47ca207ca",
        "title": "首夏",
        "author": "陆游",
        "content": "乱山深处着柴荆，岸帻披衣露气清。\n宴坐有书聊作伴，出游无客独题名。\n阴阴密树花初尽，滟滟方池水已平。\n几许人间堪笑事，今朝百舌顿无声。",
        "dynasty": "宋",
        "collection_info": null
    },
    {
        "uuid": "9a954542c1a8918c19dc0881b3b27471",
        "title": "赠曾温伯邢德允",
        "author": "陆游",
        "content": "髮似秋芜不受耘，茶山曾许与斯文。\n回思岁月一甲子，尚记门墙三沐熏。\n卷裏圣贤能觌面，人间富贵实浮云。\n二君才气俱超绝，岂待衰翁诵所闻。",
        "dynasty": "宋",
        "collection_info": null
    },
    {
        "uuid": "0c92f517a42e513637becd3b4ecab223",
        "title": "自述三首  其一",
        "author": "陆游",
        "content": "古井无由浪，浮云一扫空。\n诗书修孔业，场圃嗣豳风。\n惧在饥寒外，忧形寤寐中。\n吾年虽日逝，犹冀有新功。",
        "dynasty": "宋",
        "collection_info": null
    },
    {
        "uuid": "4a7e61b239fc3347b97d33b10fd5381c",
        "title": "自述三首  其二",
        "author": "陆游",
        "content": "旧业还耕钓，残年迫耄期。\n筋骸衰后觉，力量梦中知。\n客约溪亭饮，僧招竹院棋。\n未为全省事，终胜宦游时。",
        "dynasty": "宋",
        "collection_info": null
    },
    {
        "uuid": "c6fd69853bb843aeae0291151a7dbdf4",
        "title": "自述三首  其三",
        "author": "陆游",
        "content": "屏迹归休后，颐生寂寞中。\n忍贫辞半俸，学古得全功。\n西埭村醅酽，东陂小彴通。\n经行有佳趣，稚子也能同。",
        "dynasty": "宋",
        "collection_info": null
    },
    {
        "uuid": "ac2430844a3031058d40d9c0e6d2c8b7",
        "title": "示客",
        "author": "陆游",
        "content": "一点昏灯两部蛙，客来相对半瓯茶。\n典衣未赎身饶蝨，治米无工饭有沙。\n每为采菱浮野艇，时因卖药宿山家。\n青鞋到处堪乘兴，不独云门与若耶。",
        "dynasty": "宋",
        "collection_info": null
    },
    {
        "uuid": "babe193a048a91d998daff7b33844161",
        "title": "对食戏作二首  其一",
        "author": "陆游",
        "content": "香粳炊熟泰州红，苣甲莼丝放箸空。\n不为休官须惜费，从来简俭作家风。",
        "dynasty": "宋",
        "collection_info": null
    },
    {
        "uuid": "4ea67e85dfcd598e5c012e3f72f0d20a",
        "title": "对食戏作二首  其二",
        "author": "陆游",
        "content": "米如玉粒喜新舂，菜出烟畦旋摘供。\n但使胸中无愧怍，一餐美敌紫驼峰。",
        "dynasty": "宋",
        "collection_info": null
    },
    {
        "uuid": "2ae2b5e193c240eaf25b51f4fb6d326e",
        "title": "对酒戏作二首  其一",
        "author": "陆游",
        "content": "杖头高挂百青铜，小立旗亭满袖风。\n莫笑村醪薄无力，衰颜也得暂时红。",
        "dynasty": "宋",
        "collection_info": null
    },
    {
        "uuid": "b0e6a2088210e20620b766378673e5a5",
        "title": "对酒戏作二首  其二",
        "author": "陆游",
        "content": "乱插酴醿压帽偏，鹅黄酒色映觵船。\n醺然一枕虚堂睡，顿觉情怀似少年。",
        "dynasty": "宋",
        "collection_info": null
    },
    {
        "uuid": "d07c986d1c0718ebeca41f701bb09f09",
        "title": "夏初湖村杂题八首  其一",
        "author": "陆游",
        "content": "市远村深客到稀，草堂终日掩柴扉。\n酿成新蜜蜂儿静，分尽残泥燕子归。",
        "dynasty": "宋",
        "collection_info": null
    },
    {
        "uuid": "b11df1de22c8f3f5acfd0f6e335d3bc5",
        "title": "夏初湖村杂题八首  其二",
        "author": "陆游",
        "content": "嫩日轻风夏未深，曲廊倚杖得闲吟。\n地偏草茂无人迹，一对茭鸡下绿阴。",
        "dynasty": "宋",
        "collection_info": null
    },
    {
        "uuid": "f9a2bd583c05199463dd9e529c64e732",
        "title": "夏初湖村杂题八首  其三",
        "author": "陆游",
        "content": "寒泉自换菖蒲水，活火闲煎橄榄茶。\n自是闲人足闲趣，本无心学野僧家。",
        "dynasty": "宋",
        "collection_info": null
    },
    {
        "uuid": "fa74e5477fcb2fd25a309c65b2eed568",
        "title": "夏初湖村杂题八首  其四",
        "author": "陆游",
        "content": "日落溪南生暮烟，幅巾萧散立桥边。\n听残赛庙冬冬鼓，数尽归村隻隻船。",
        "dynasty": "宋",
        "collection_info": null
    },
    {
        "uuid": "e16fbe24d1ed847bd163989a6a6b9419",
        "title": "夏初湖村杂题八首  其五",
        "author": "陆游",
        "content": "胎髮茸茸漆不如，夏初安健胜春初。\n双瞳懒看公卿面，却解灯前读细书。",
        "dynasty": "宋",
        "collection_info": null
    },
    {
        "uuid": "affe13f252766d34a75bf9d059c0fb43",
        "title": "夏初湖村杂题八首  其六",
        "author": "陆游",
        "content": "从来抵死爱湖山，敢料天教半世闲。\n杜曲桑麻虽苦薄，灞桥风雪如相关。",
        "dynasty": "宋",
        "collection_info": null
    },
    {
        "uuid": "e1baaec1b4c0671afe9dbfb47ff4a61e",
        "title": "夏初湖村杂题八首  其七",
        "author": "陆游",
        "content": "幽禽两两已成巢，新竹森森渐放梢。\n稻垄作陂先蓄水，野堂防漏却添茅。",
        "dynasty": "宋",
        "collection_info": null
    },
    {
        "uuid": "1142f14348b3f10e25bfc81c673c229f",
        "title": "夏初湖村杂题八首  其八",
        "author": "陆游",
        "content": "门巷萧条长绿苔，经旬清坐罢传杯。\n曲生风味那忘得，少待吾家芍药开。",
        "dynasty": "宋",
        "collection_info": null
    },
    {
        "uuid": "26c618573b4c5fe329df9a7eb145aaef",
        "title": "溪上露坐",
        "author": "陆游",
        "content": "水际风生爽拂裾，比邻自集不劳呼。\n昏鸦杳杳飞初定，远树离离望欲无。\n新竹出林时解箨，小荷翻露已成珠。\n桥东一径苍苔滑，归舍还须稚子扶。",
        "dynasty": "宋",
        "collection_info": null
    },
    {
        "uuid": "a637a3efac2da473c4f0267a26ed0a72",
        "title": "北斋书志示儿辈",
        "author": "陆游",
        "content": "初夏佳风日，颓然坐北斋。\n百年从落魄，万事忌安排。\n乡俗能尊老，君恩许赐骸。\n饥寒虽未免，何足繫吾怀。",
        "dynasty": "宋",
        "collection_info": null
    },
    {
        "uuid": "19751b1cec03b61120ef4aab28d6a71d",
        "title": "作盆池养科斗数十戏作",
        "author": "陆游",
        "content": "小小盆池不畜鱼，题诗聊记破苔初。\n未听两部鼓吹乐，且看一编科斗书。",
        "dynasty": "宋",
        "collection_info": null
    },
    {
        "uuid": "03a2a1c807b3fca90ccf3e987b54e33f",
        "title": "枕上",
        "author": "陆游",
        "content": "风竹无时静，月窗终夜明。\n时时听惊鹊，一一数残更。\n吴楚民犹困，燕齐虏未平。\n功名天所命，吾志固难成。",
        "dynasty": "宋",
        "collection_info": null
    },
    {
        "uuid": "5cdef21ee572db2ef2a5924f6731b333",
        "title": "晨起",
        "author": "陆游",
        "content": "终夜厌姑恶，经春无秭归。\n溪云生惨惨，林日澹晖晖。\n物外孤怀胜，人间百虑非。\n邻翁剡中去，为我买渔衣。",
        "dynasty": "宋",
        "collection_info": null
    },
    {
        "uuid": "f39eb8d0f0a7fea1fd417b237a77ebd4",
        "title": "喜晴",
        "author": "陆游",
        "content": "葛衣初着喜新晴，寂寂虚堂一榻横。\n乍坼孤花藏叶罅，晚归双燕拂帘旌。\n舞空不断游丝直，掠地还飞落絮轻。\n剩欲倚阑寻好句，清笳已復动高城。",
        "dynasty": "宋",
        "collection_info": null
    },
    {
        "uuid": "26a69e897c888753943e321973f20fc8",
        "title": "读夏书",
        "author": "陆游",
        "content": "巨浸稽天日沸腾，九州人死若丘陵。\n一朝财得居平土，峻宇雕墙已遽兴。",
        "dynasty": "宋",
        "collection_info": null
    },
    {
        "uuid": "f281741bdcbfc584c9782a32837a01d7",
        "title": "幽栖",
        "author": "陆游",
        "content": "何处是幽栖，城南路少西。\n杨花穿户入，燕子避帘低。\n棋局聊相对，茶炉亦自携。\n溪头云易合，晚雨又成泥。",
        "dynasty": "宋",
        "collection_info": null
    },
    {
        "uuid": "fc7ca7656a6a24315f465bdd795c82bc",
        "title": "闲咏园中草木六首  其一",
        "author": "陆游",
        "content": "翦刀叶畔戏鱼回，帔子花头舞蝶来。\n领略年光属闲客，一樽自劝不须推。",
        "dynasty": "宋",
        "collection_info": null
    },
    {
        "uuid": "f8d61f80eabf3abc9dc6b0118bb0c934",
        "title": "闲咏园中草木六首  其二",
        "author": "陆游",
        "content": "麝香萱草移东郭，锦子葵花买上原。\n儿唤乃翁闲一看，欣然曳杖出篱门。",
        "dynasty": "宋",
        "collection_info": null
    },
    {
        "uuid": "6fcc09a0dd126de6b0b66f26c6b794f6",
        "title": "闲咏园中草木六首  其三",
        "author": "陆游",
        "content": "一树山樱鸟啄残，悬鈎半舍亦甘酸。\n儿童采得争来饷，应念衰翁舌本干。",
        "dynasty": "宋",
        "collection_info": null
    },
    {
        "uuid": "dba684504c7e5f1d7cd9c5960f4ebe2e",
        "title": "闲咏园中草木六首  其四",
        "author": "陆游",
        "content": "绿侵小径蟆衣草，青络疏篱鬼带藤。\n未暇开编寻本草，且将名品问山僧。",
        "dynasty": "宋",
        "collection_info": null
    },
    {
        "uuid": "608bef4eae5ae865a7407f82af16cd1d",
        "title": "闲咏园中草木六首  其五",
        "author": "陆游",
        "content": "日高未办续晨炊，一碗村醅且疗饥。\n盘箸索然君勿笑，桑间紫椹正纍纍。",
        "dynasty": "宋",
        "collection_info": null
    },
    {
        "uuid": "c71740eab292927000f516dddfaaf64c",
        "title": "闲咏园中草木六首  其六",
        "author": "陆游",
        "content": "仲夏园中百草灵，风吹露坼各青青。\n劝君办取金鸦觜，不问昌阳与豨苓。",
        "dynasty": "宋",
        "collection_info": null
    },
    {
        "uuid": "9b364bead750145e0d5a45175cef2099",
        "title": "夜雨",
        "author": "陆游",
        "content": "初夏雨淋浪，檐声绕四廊。\n感深头易白，睡少漏偏长。\n红捲帘旌湿，润生衣焙香。\n清吟欲排闷，三嘆不成章。",
        "dynasty": "宋",
        "collection_info": null
    },
    {
        "uuid": "f129bcd1de621d9208db92d990c5dae9",
        "title": "晨起",
        "author": "陆游",
        "content": "海燕翩将乳，戎葵粲已繁。\n鱼船初入市，莼担未过门。\n年耄停朝课，家贫省小餐。\n所欣行药处，秧稻遍村村。",
        "dynasty": "宋",
        "collection_info": null
    },
    {
        "uuid": "253fb322c6bcfcdb9222a1f5c988b514",
        "title": "放翁",
        "author": "陆游",
        "content": "拜赐头衔号放翁，家传不坠散人风。\n问年已过从心后，遇境但行无事中。\n马老岂堪空冀北，鹤飞犹得返辽东。\n道傍跌宕烦君看，阅尽时人脸尚红。",
        "dynasty": "宋",
        "collection_info": null
    },
    {
        "uuid": "143f1d8ae56722561d1fb5e821b018cb",
        "title": "过邻家",
        "author": "陆游",
        "content": "老病在臂踝，终日不喜动。\n溪云忽过前，袖手以目送。\n今晨光景佳，霁色入鸟咔。\n驾言出柴荆，暂作湖山梦。\n东村望鹤巢，西阜过獾峒。\n父老意欣然，为我拨春瓮。\n岂惟浇舌燥，亦用软脚痛。\n形骸去绳检，谈笑得少纵。\n吴蚕初上簇，陂稻亦己种。\n端五数日间，更约同解糭。",
        "dynasty": "宋",
        "collection_info": null
    },
    {
        "uuid": "395e34353c2f0466ed9d3fa801a64041",
        "title": "东园",
        "author": "陆游",
        "content": "晨起东园去，消磨夏日长。\n随锄泉眼出，上爪药苗香。\n琴挂山斋壁，龟搘道室床。\n始知彭泽令，真足傲羲皇。",
        "dynasty": "宋",
        "collection_info": null
    },
    {
        "uuid": "a03d11aa72c493c613a62c451b03f78b",
        "title": "晓出至湖桑埭",
        "author": "陆游",
        "content": "残年孤寂不堪言，时唤平头驾短辕。\n老气犹能作罴卧，壮怀谁復记鸿轩。\n棹歌缥渺城西路，烟树参差埭北村。\n堪笑怪奇消未尽，夜来还梦属櫜鞬。",
        "dynasty": "宋",
        "collection_info": null
    },
    {
        "uuid": "a8fa761589b61b9fba97b6959c1f4d33",
        "title": "雨夜观史",
        "author": "陆游",
        "content": "读书雨夜一灯昏，嘆息何由起九原。\n邪正古来观大节，是非死后有公言。\n未能剧论希扪蝨，且復长歌学叩辕。\n它日安知无志士，经过指点放翁门。",
        "dynasty": "宋",
        "collection_info": null
    },
    {
        "uuid": "0070c5be5b566264344183cd852a4c69",
        "title": "雨復作",
        "author": "陆游",
        "content": "今日云归恰喜晴，小池忽见水纹生。\n窗昏又辍雠书课，卧听萧萧打叶声。",
        "dynasty": "宋",
        "collection_info": null
    },
    {
        "uuid": "be0d2a79f72ba281a3702ce8b6b10a5c",
        "title": "园中",
        "author": "陆游",
        "content": "稚竹侵檐绿，新桐覆井凉。\n闲身少羁束，随处得徜徉。\n山鹊惺惚语，藤花掩冉香。\n吾诗有余思，小復立西厢。",
        "dynasty": "宋",
        "collection_info": null
    },
    {
        "uuid": "b00388978145b3dc94e0aa61e4b32177",
        "title": "湖上遇道翁乃峡中旧所识也",
        "author": "陆游",
        "content": "大骂长歌尽放颠，时时一语却超然。\n扫空百局无棋敌，倒尽千钟是酒仙。\n巴峡相逢如昨日，山阴重见亦前缘。\n细思合辱先生友，五十年来不负天。",
        "dynasty": "宋",
        "collection_info": null
    },
    {
        "uuid": "6e4b6379476bfc9135c330e9c4e8f77e",
        "title": "老学庵北作假山既成即雨弥月不止",
        "author": "陆游",
        "content": "古者封禅岁，干封辄枯旱。\n不言绝民食，徒欲晒日观。\n我今作小山，纔及仞有半。\n下潴数斗水，草木稍葱蒨。\n蕞尔何足言，造物亦幽赞。\n冥冥一月雨，阴翳迷昏旦。\n芳草争抽萌，珍木亦擢干。\n龟鱼出復没，鸟雀聚仍散。\n彼天初何私，遗我耳目玩。\n遂令闾巷间，日厌鹁鸪唤。\n淖深樵苏绝，有米不能爨。\n为小乃害大，未可以理断。\n忧惧塞胸中，当食屡兴嘆。\n培塿固易平，荷锸愧吾懦。",
        "dynasty": "宋",
        "collection_info": null
    },
    {
        "uuid": "d46bf52e7d91093db4b37e08c20f39f6",
        "title": "苦雨二首  其一",
        "author": "陆游",
        "content": "尽道迎梅雨，能无一日晴。\n窗昏愁细字，檐滴乱疏更。\n未怪蛙争席，真忧水冒城。\n何由收积潦，箫鼓赛西成。",
        "dynasty": "宋",
        "collection_info": null
    },
    {
        "uuid": "8ac7d779dba9a7cc051cdc0865318990",
        "title": "苦雨二首  其二",
        "author": "陆游",
        "content": "烟水茫无际，空阶滴不休。\n一窗闲隐几，四月澹如秋。\n箔冷蚕迟绩，泥深麦未收。\n家贫村酒薄，曷解老农忧。",
        "dynasty": "宋",
        "collection_info": null
    },
    {
        "uuid": "3c87876dada60bc37643921fb639cc63",
        "title": "五月初作",
        "author": "陆游",
        "content": "邻舍舂新麦，家人拾晚蚕。\n推移逢夏五，赋与嘆朝三。\n遣日须棋局，忘忧赖酒甔。\n幽居有高致，多取未为贪。",
        "dynasty": "宋",
        "collection_info": null
    },
    {
        "uuid": "ba44fc60cba09d995a0593a5be61ca03",
        "title": "游西村赠隐者",
        "author": "陆游",
        "content": "水清沙凈见游鱼，槐柳阴阴五月初。\n人似登仙惟火食，俗如太古欠巢居。\n熟闻高卧常扃户，剩欲频来共荷鉏。\n从此梦游端有地，渊明不独爱吾庐。",
        "dynasty": "宋",
        "collection_info": null
    },
    {
        "uuid": "530445c3d61f2c8d7d60ae5d41d0ab42",
        "title": "彷徉",
        "author": "陆游",
        "content": "家世由来出楚狂，湖山垂老得彷徉。\n读书坐懒常中废，得句因衰己旋忘。\n万化随缘寓虫臂，百年何处异羊肠。\n忍饥到死知无恨，免使人嘲作饭囊。",
        "dynasty": "宋",
        "collection_info": null
    },
    {
        "uuid": "05fd29766f5ef12a4fca889b931ef244",
        "title": "碌碌",
        "author": "陆游",
        "content": "碌碌初何取，悠悠信所之。\n安贫无鬼笑，守道有天知。\n暑服黄缣制，晨餐赤米炊。\n今朝潦水退，村路得遨嬉。",
        "dynasty": "宋",
        "collection_info": null
    },
    {
        "uuid": "678d25a6bcfa9e730117e560f2087309",
        "title": "读陈蕃传",
        "author": "陆游",
        "content": "莫笑书生一卷书，唐虞事业正关渠。\n汉廷若有真王佐，天下何须费扫除。",
        "dynasty": "宋",
        "collection_info": null
    },
    {
        "uuid": "319543e730683d9115c6c63d621e3a17",
        "title": "夏日晨起",
        "author": "陆游",
        "content": "华胥归路万山青，拈得乌藤绕舍行。\n两眦尚余残睡美，一襟初受晓凉生。\n阴阴院落新桐影，寂寂房栊乳燕声。\n已罢小餐停卯酒，龟肠蝉腹不胜清。",
        "dynasty": "宋",
        "collection_info": null
    },
    {
        "uuid": "b1e494fe72b11fde32491c18838dd5f5",
        "title": "醉舞",
        "author": "陆游",
        "content": "短帽簪花舞道傍，年垂八十尚清狂。\n茸茸胎髮朝盈栉，炯炯神光夕照梁。\n令尹阅人三仕已，太山在我一毫芒。\n药苗麦饭初何欠，全取愚儒百炼刚。",
        "dynasty": "宋",
        "collection_info": null
    },
    {
        "uuid": "eb9b4e90aaef9c3c6445896fab2874dd",
        "title": "北窗微阴",
        "author": "陆游",
        "content": "露滴林梢花送香，风吹池面雨输凉。\n蠹书一卷作老伴，麦饭半盂支日长。\n学道莫如心自肯，杜门真与世相忘。\n君恩不报虽知愧，稊米安能益太仓。",
        "dynasty": "宋",
        "collection_info": null
    },
    {
        "uuid": "631639b8a5b56a0daa225dbc447a3d83",
        "title": "夏夜",
        "author": "陆游",
        "content": "乞骸安晚节，养疾卧空村。\n月暗枭鸣树，船归犬吠门。\n藜羹加糁美，黍酒带醅浑。\n稚子能勤学，灯前与细论。",
        "dynasty": "宋",
        "collection_info": null
    },
    {
        "uuid": "f4bddac5c86249a5d6d4a79222e856b4",
        "title": "村居",
        "author": "陆游",
        "content": "鹎鵊穿林语，𪀉鹅并水鸣。\n馈浆怜道暍，裹饭助邻耕。\n零落桥危断，欹斜屋半倾。\n君毋笑偷惰，犹足尽吾生。",
        "dynasty": "宋",
        "collection_info": null
    },
    {
        "uuid": "32a9d3cf9b4c98d5a9936a21b9c52637",
        "title": "晚兴",
        "author": "陆游",
        "content": "羸病时时剧，欢悰日日疏。\n睡凭书绍介，愁赖酒驱除。\n小蹇追凉处，轻衫出浴初。\n无人堪晤语，且復狎樵渔。",
        "dynasty": "宋",
        "collection_info": null
    },
    {
        "uuid": "27906676bf1b6c4875df4c6d58f888e5",
        "title": "溪上",
        "author": "陆游",
        "content": "散髮倚胡床，风生水面凉。\n单衣缝白纻，双屦织青芒。\n荷叶犹微赤，藤花已半黄。\n归来村路晚，渔火耿苍茫。",
        "dynasty": "宋",
        "collection_info": null
    },
    {
        "uuid": "562a5fe29eea58768bb3c51cbe0506d6",
        "title": "贫甚戏作长句示邻曲",
        "author": "陆游",
        "content": "百屋堆钱四壁空，人生志愿孰能同。\n萧条齿髮难藏老，冷落杯盘可讳穷。\n斸笋不思鄣夏日，典衣那计御霜风。\n知心幸有邻翁在，一笑相从草莽中。",
        "dynasty": "宋",
        "collection_info": null
    },
    {
        "uuid": "ae13adff5c83f5dcde1c9c4ab0738bbe",
        "title": "纵笔",
        "author": "陆游",
        "content": "冉冉残年迫耄期，肱虽三折未成医。\n北山愚公世方笑，东郭顺子吾所师。\n万里元非破贼手，一生无奈造物儿。\n梅雨初晴湖水满，未妨把酒细哦诗。",
        "dynasty": "宋",
        "collection_info": null
    },
    {
        "uuid": "d7a76ec5d40743540ed15fe64862b66c",
        "title": "入都",
        "author": "陆游",
        "content": "葵苋登盘酒可赊，岂知扶病又离家。\n朝行打岸涛头恶，夜宿垂天斗柄斜。\n不恨山林淹岁月，但悲道路困风沙。\n邻翁好为看耕陇，行矣东归一笑譁。",
        "dynasty": "宋",
        "collection_info": null
    },
    {
        "uuid": "ad19f815a7b03aa876689e0a0b0aa0d0",
        "title": "开局",
        "author": "陆游",
        "content": "八十年光敢自期，镜中久已髮成丝。\n谁令归蹋京尘路，又见新开史局时。\n旧吏仅存多不识，残编重对只成悲。\n免朝愈觉君恩厚，闲看中庭木影移。",
        "dynasty": "宋",
        "collection_info": null
    },
    {
        "uuid": "85d6b4320091770c5503f4a933b3a207",
        "title": "感旧",
        "author": "陆游",
        "content": "四十三年梦，今朝又唤回。\n平桥穿小市，细雨压轻埃。\n老喜诗情在，慵愁史课催。\n时时还自笑，白首接邹枚。",
        "dynasty": "宋",
        "collection_info": null
    },
    {
        "uuid": "ae9b5c511129f0fa69727644f11a9259",
        "title": "赠陆伯政",
        "author": "陆游",
        "content": "夜窗灯火老徒勤，自悯何时可策勋。\n未丧斯文天寿我，岂无余子我思君。\n约通残谱言犹在，细读新诗笔欲焚。\n早晚皇恩许归去，相呼同卧石帆云。",
        "dynasty": "宋",
        "collection_info": null
    },
    {
        "uuid": "d5db3a4130c99aaaf1519171d5cf9ae0",
        "title": "雨夜",
        "author": "陆游",
        "content": "暮雨濯残热，史官非坐曹。\n忍惭靡粟帛，偷暇近诗骚。\n屋老孤灯闇，风颠万木号。\n明朝有奇事，江阁看秋涛。",
        "dynasty": "宋",
        "collection_info": null
    },
    {
        "uuid": "04430187f8ecd5c1535383fe11e17bc6",
        "title": "自局中归马上口占",
        "author": "陆游",
        "content": "幼舆只合着山岩，误被恩光不盖惭。\n人怪衰翁烦尺一，心知造物赋朝三。\n飞腾岂少摩云鹘，蹙缩方同作茧蚕。\n安得公朝闵枯朽，早教归卧旧茆庵。",
        "dynasty": "宋",
        "collection_info": null
    },
    {
        "uuid": "4335065a01f0c1cc51164e539a30a709",
        "title": "秋雨",
        "author": "陆游",
        "content": "久占烟波弄钓舟，业风吹作凤城游。\n不知苑外芙蕖老，但见墙阴苜蓿秋。\n黄把裹书俄復至，朱颜辞镜不容留。\n晚窗又听萧萧雨，一点昏灯相对愁。",
        "dynasty": "宋",
        "collection_info": null
    },
    {
        "uuid": "0f3c21395475aaffe61a6ba90cf9d054",
        "title": "秋夜",
        "author": "陆游",
        "content": "庭院萧条夜气清，卧听宫漏下宫城。\n旅怀生怕还乡梦，留取残灯伴雨声。",
        "dynasty": "宋",
        "collection_info": null
    },
    {
        "uuid": "94436b38067c55adbb8496e36d2c869e",
        "title": "求月桂",
        "author": "陆游",
        "content": "重重汗简拥衰翁，百里家山梦不通。\n病眼可令常寂寞，烦君为致数枝红。",
        "dynasty": "宋",
        "collection_info": null
    },
    {
        "uuid": "f6bbacf11017f7422e1c906f1c03f86f",
        "title": "秋思二首  其一",
        "author": "陆游",
        "content": "乌帽翩翩九陌尘，杖藜谁记岸纶巾。\n遗簪见取终安用，弊帚虽微亦自珍。\n廊庙似闻怜老病，云山渐欲属闲身。\n墙隅苜蓿秋风晚，独倚门扉感慨频。",
        "dynasty": "宋",
        "collection_info": null
    },
    {
        "uuid": "f0afb8e85f5d636078d8dd611ff0be5d",
        "title": "秋思二首  其二",
        "author": "陆游",
        "content": "霜露初侵季子裘，山川空赋仲宣楼。\n梦回最怯闻衣杵，病起常忧负酒筹。\n日月往来双转毂，干坤成坏一浮沤。\n书生事业无多许，二寸毛锥老未休。",
        "dynasty": "宋",
        "collection_info": null
    },
    {
        "uuid": "14610c11c01e3573331b54ff1550d767",
        "title": "史院书怀",
        "author": "陆游",
        "content": "后死与斯文，犹能读典坟。\n虽惭千载事，要是一生勤。\n石硙霏霏雪，铜炉袅袅云。\n扶衰又秋晚，何以报吾君。",
        "dynasty": "宋",
        "collection_info": null
    },
    {
        "uuid": "0be2a080d2a425d5569e64aa97dd169b",
        "title": "楚辞所谓桂数见于唐人诗句及图画间今不復见矣作二绝句属山僧野人试求之  其一",
        "author": "陆游",
        "content": "小山桂枝今所无，一生到处问樵夫。\n细思不独人间少，月裏何曾有两株。",
        "dynasty": "宋",
        "collection_info": null
    },
    {
        "uuid": "f308fdf65a69cee13cc91373bf09c3cd",
        "title": "楚辞所谓桂数见于唐人诗句及图画间今不復见矣作二绝句属山僧野人试求之  其二",
        "author": "陆游",
        "content": "丹葩绿叶鬰团团，消得姮娥种广寒。\n行尽天涯年八十，至今未遇一枝看。",
        "dynasty": "宋",
        "collection_info": null
    },
    {
        "uuid": "cee3913b44d17e12f6f147aec045e2d5",
        "title": "雨夜",
        "author": "陆游",
        "content": "细雨催扃户，昏灯照拥衾。\n倦知秋漏永，瘦怯晓寒深。\n林鹊依檐宿，莎虫入户吟。\n此时搔短髮，谁会欲归心。",
        "dynasty": "宋",
        "collection_info": null
    },
    {
        "uuid": "6e93208f9147360a49c1ed7c1a47b91b",
        "title": "九月初作四首  其一",
        "author": "陆游",
        "content": "菊佩糕盘节物催，老怀抚事一悠哉。\n年光半付残编去，诗句时从倦枕来。\n零落朋俦今孰在，寂寥事业世方咍。\n两丛月桂门前买，自下中庭破绿苔。",
        "dynasty": "宋",
        "collection_info": null
    },
    {
        "uuid": "d84db48502e278b5da8191ddf41d7292",
        "title": "九月初作四首  其二",
        "author": "陆游",
        "content": "九月都门凛欲霜，羸躯恩免立鹓行。\n细书付吏誊初稿，和药呼儿对古方。\n陋巷闭门常谢客，高斋扫地独焚香。\n此生自计终何取，似有山林一日长。",
        "dynasty": "宋",
        "collection_info": null
    },
    {
        "uuid": "805e237a8e863f933c25e8b409a14e11",
        "title": "九月初作四首  其三",
        "author": "陆游",
        "content": "碧海仙蓬感旧游，暮年心事转悠悠。\n登高此去无多日，扶病重来又过秋。\n十里楼台迷巷陌，万家砧杵戒衣裘。\n平生剩欠观书债，四库留人未许休。",
        "dynasty": "宋",
        "collection_info": null
    },
    {
        "uuid": "6963793dbd83c294c1d253ad45447e34",
        "title": "九月初作四首  其四",
        "author": "陆游",
        "content": "富贵功名未足云，平生一饭不忘君。\n哦诗高韵凄金石，把钓幽情渺水云。\n落叶打窗秋已暮，归鸦泊树日将曛。\n欲知老病常多感，革带今年减几分。",
        "dynasty": "宋",
        "collection_info": null
    },
    {
        "uuid": "a852d8be4af5349fba611108b4fd5273",
        "title": "暮秋",
        "author": "陆游",
        "content": "十日都门雨，风烟已暮秋。\n甑香新菽粟，篝暖故衣裘。\n意气临书健，形骸顾影愁。\n何时剡中路，秣蹇憩山邮。",
        "dynasty": "宋",
        "collection_info": null
    },
    {
        "uuid": "43b2f716e795038ce8b248e123281359",
        "title": "重九不出遣怀",
        "author": "陆游",
        "content": "人生各自适飞潜，鱼腹熊蹯岂得兼。\n并舍晚风传药杵，小窗残日射书籤。\n昏瞳但怪花争坠，衰鬓应无白可添。\n采菊泛觞终觉懒，不妨闲卧下疏帘。",
        "dynasty": "宋",
        "collection_info": null
    },
    {
        "uuid": "dbf316cddc3e7a93e9b2ca2bce379c9c",
        "title": "暇日",
        "author": "陆游",
        "content": "身健官闲荷主恩，萧然不异在家园。\n一池新墨生吟思，半篆残香入梦魂。\n旧友无书知独冷，小儿有命会孤鶱。\n藜羹粗足余何事，钟动三茅又敛昏。",
        "dynasty": "宋",
        "collection_info": null
    },
    {
        "uuid": "4846edcb965b3cb35b551a9daa061de0",
        "title": "忆三山",
        "author": "陆游",
        "content": "柳桥南北弄烟霏，门不常关客自稀。\n遣仆远驮黄檗出，呼儿闲取白鸥归。\n片云忽起迷丹竈，潦水初生没钓矶。\n一出可怜时屡变，又看刀尺制秋衣。",
        "dynasty": "宋",
        "collection_info": null
    },
    {
        "uuid": "d2d0c9722954f1390ccfe98a2b780402",
        "title": "示子聿",
        "author": "陆游",
        "content": "故山谁伴隐茅茨，幸有吾家大耳儿。\n雨暗小窗分夜课，雪迷长镵共朝饥。\n名场未捷宁妨学，史限虽严不废诗。\n我死汝应传钵袋，勉持愚直报明时。",
        "dynasty": "宋",
        "collection_info": null
    },
    {
        "uuid": "5ce7b93f024d7ec468625ce805da7ceb",
        "title": "车中作",
        "author": "陆游",
        "content": "秋天近霜霰，吴地少风尘。\n时驾小车出，始知闲客真。\n新交孰倾盖，往事漫霑巾。\n处处皆堪隐，桃源莫问津。",
        "dynasty": "宋",
        "collection_info": null
    },
    {
        "uuid": "c8b8ebefd8a087c49925a998fa3f5039",
        "title": "初寒偶出",
        "author": "陆游",
        "content": "霜气凋关树，晴光入市楼。\n闲人无造请，佳日亦遨游。\n湖白方新出，淮𧍧亦易求。\n秋来幸无病，作意试新篘。",
        "dynasty": "宋",
        "collection_info": null
    },
    {
        "uuid": "14db5cb8de6dd100dc3666ec99c565e0",
        "title": "史院晚出",
        "author": "陆游",
        "content": "已乞残骸老故丘，误恩重作道山游。\n龙津雨过桥如拭，凤阙烟消瓦欲流。\n直舍小眠钟报午，归途微冷叶飞秋。\n心知伏枥无千里，纵有王良也合休。",
        "dynasty": "宋",
        "collection_info": null
    },
    {
        "uuid": "2139e8531935e64238a9cd9694346dbd",
        "title": "赠洞微山人",
        "author": "陆游",
        "content": "我年六十四，获谴输鬼薪。\n束书出东门，挥手谢国人。\n笑指身上衣，不復染京尘。\n时有一老翁，祝我当自珍。\n却后十五年，迎君浙江滨。\n我笑语是翁，岂说他生身。\n事果不可知，邂逅如隔辰。\n鹤髮无余鬒，鹑衣仍苦贫。\n秋风旱河头，握手一笑新。\n买酒烹鸡豚，往事得具陈。\n试数同朝旧，零落增悲辛。\n与翁虽俱老，肝胆犹轮囷。\n千里亦命驾，何况託近邻。\n秋高佳风月，相过莫厌频。",
        "dynasty": "宋",
        "collection_info": null
    },
    {
        "uuid": "b03fcf95117109a038891b49ed5011b9",
        "title": "九月十四日夜鸡初鸣梦一故人相语曰我为莲华博士盖镜湖新置官也我且去矣君能暂为之乎月得酒千壶亦不恶也既觉惘然作绝句记之",
        "author": "陆游",
        "content": "白首归修汗简书，每因囊粟戏侏儒。\n不知月给千壶酒，得似莲华博士无。",
        "dynasty": "宋",
        "collection_info": null
    },
    {
        "uuid": "499465ce9edf98ac4f5e364904bf624b",
        "title": "初寒对酒",
        "author": "陆游",
        "content": "晨起常教置一壶，色如鹅氄滑如酥。\n侍郎取榼不须笑，司业与钱还復酤。\n霜路预愁骑款段，雪舟每忆钓菰蒲。\n寒花满帽君无笑，醉倒偏宜稚子扶。",
        "dynasty": "宋",
        "collection_info": null
    },
    {
        "uuid": "eac85a229325eb5525eb41cb7af1a5e5",
        "title": "午晴试笔",
        "author": "陆游",
        "content": "叶脱园林夜夜霜，风和巷陌日犹长。\n轩车但怪容孤鹤，稊米安能益太仓。\n此去得非穷李广，向来元是老冯唐。\n明窗揽笔聊挥洒，飒飒惊蛇又数行。",
        "dynasty": "宋",
        "collection_info": null
    },
    {
        "uuid": "d7bae83d0adde5f11e60f68bf895fe68",
        "title": "夜吟二首  其一",
        "author": "陆游",
        "content": "似睡不睡客欹枕，欲落未落月挂檐。\n诗到此时当得句，羁愁病思恰相兼。",
        "dynasty": "宋",
        "collection_info": null
    },
    {
        "uuid": "bcda0780dd07faeea5b41835ce7769c6",
        "title": "夜吟二首  其二",
        "author": "陆游",
        "content": "六十余年妄学诗，工夫深处独心知。\n夜来一笑寒灯下，始是金丹换骨时。",
        "dynasty": "宋",
        "collection_info": null
    },
    {
        "uuid": "9a407f6096fb5c90cdf8eb78af027c8d",
        "title": "闲咏二首  其一",
        "author": "陆游",
        "content": "身似地行僊，心非欲界天。\n舆竿声轧轧，巾角影翩翩。\n买菊穿苔种，怀茶就井煎。\n归来书绕坐，随处一欣然。",
        "dynasty": "宋",
        "collection_info": null
    },
    {
        "uuid": "24bebdd0984c7c709499234931569e07",
        "title": "闲咏二首  其二",
        "author": "陆游",
        "content": "久入春农社，新腰老衲包。\n纸裁微放矮，砚斲正须䫜。\n髯簿能为祟，方兄任绝交。\n吾诗无杰句，聊復当谈嘲。",
        "dynasty": "宋",
        "collection_info": null
    },
    {
        "uuid": "c0f87ac7717c7dcac463e88dc18c2f56",
        "title": "游张园",
        "author": "陆游",
        "content": "冷局归差早，名园得缓行。\n穿林山骤出，度峡路微平。\n霜近柳无色，风生蒲有声。\n出门还戃怳，满路夕阳明。",
        "dynasty": "宋",
        "collection_info": null
    },
    {
        "uuid": "33cf578a348418a0ffa08aa62ce7e7c6",
        "title": "客至",
        "author": "陆游",
        "content": "官闲身自得，客至眼殊明。\n静算棋生死，闲分酒浊清。\n悠然剧谈罢，偶尔小诗成。\n但恨桑麻事，无人与共评。",
        "dynasty": "宋",
        "collection_info": null
    },
    {
        "uuid": "93f9f7ee0f68eada95fc937584a56d1d",
        "title": "客去",
        "author": "陆游",
        "content": "客来拈麈尾，客去拂床眠。\n孤梦归湖上，残书堕枕边。\n幽禽窥户语，落日傍窗妍。\n暂尔名朝士，终然是地僊。",
        "dynasty": "宋",
        "collection_info": null
    },
    {
        "uuid": "9bd2e74ff6bab24ce98915766e5ed731",
        "title": "无客",
        "author": "陆游",
        "content": "今日了无客，翛然麈柄闲。\n砚涵鸲鹆眼，香斮鹧鸪斑。\n木落风初劲，云低雨尚悭。\n西湖未暇到，卧看曲屏山。",
        "dynasty": "宋",
        "collection_info": null
    },
    {
        "uuid": "4a56487674fc3dc82ef0d82c09e651df",
        "title": "次韵黄宫教见赠",
        "author": "陆游",
        "content": "士固未易料，世乃有若人。\n高标与旷怀，岂復容疏亲。\n邂逅京尘中，握手一笑新。\n我虽读古书，妙处愧斲轮。\n敢学狂接舆，歌凤笑泣麟。\n空持鼻端垩，庶几遇郢斤。\n独立临洪流，欲济茫无津。\n君其幸教之，勿弃老病身。",
        "dynasty": "宋",
        "collection_info": null
    },
    {
        "uuid": "a028fc68d3b3f1e16fbf6fd316c1f53b",
        "title": "书直舍壁二首  其一",
        "author": "陆游",
        "content": "三黜愧公议，再来仍冷官。\n志无重奋发，身有转衰残。\n加饭支余息，添衣御早寒。\n归休应渐近，不是强心宽。",
        "dynasty": "宋",
        "collection_info": null
    },
    {
        "uuid": "3b71b0d7a6050cf0215b9068463f23ac",
        "title": "书直舍壁二首  其二",
        "author": "陆游",
        "content": "道山西下路，杳杳历重廊。\n地寂闻传漏，帘疏有断香。\n渠清水马健，屋老瓦松长。\n欲出重欹枕，无何觅故乡。",
        "dynasty": "宋",
        "collection_info": null
    },
    {
        "uuid": "a2653538275b7b2948db2f83f5b5938d",
        "title": "韩太傅生日",
        "author": "陆游",
        "content": "珥貂中使传天语，一片惊尘飞辇路。\n清霜粲瓦初作寒，天为明时生帝傅。\n黄金饰奁雕玉觞，上尊御食传恩光。\n紫驼之峰玄熊掌，不数沙苑千群羊。\n通天宝带连城价，受赐雍容看拜下。\n神皇外孙风骨殊，凛凛英姿不容画。\n问今何人致太平，绵地万里皆春耕。\n身际风云手扶日，异姓真王功第一。",
        "dynasty": "宋",
        "collection_info": null
    },
    {
        "uuid": "d4b553801ae1f84df96b147bd773e6e2",
        "title": "怀故山",
        "author": "陆游",
        "content": "老怯京尘化素衣，无端抛掷钓鱼矶。\n碧云又见日将暮，芳草不知人念归。\n万事莫论羁枕梦，一身方堕乱书围。\n岷山学士无消息，空想灯前语入微。",
        "dynasty": "宋",
        "collection_info": null
    },
    {
        "uuid": "52b94ef1b8f55a0b7ec0ef1dcb49a5c2",
        "title": "西斋遣兴",
        "author": "陆游",
        "content": "桐叶秋先霣，菊花寒更香。\n酒边聊兀兀，身外本茫茫。\n小憩元非睡，长吟偶似狂。\n忽然思把卷，一笑就窗光。",
        "dynasty": "宋",
        "collection_info": null
    },
    {
        "uuid": "1e47699a3f57f3cd9dadd3e197a7f9e8",
        "title": "雨夜作",
        "author": "陆游",
        "content": "十月多蚊蚋，昏昏气未平。\n正须三日雨，却用一霜晴。\n闲馆萧条意，空阶点滴声。\n钟残抚枕嘆，归梦几时成。",
        "dynasty": "宋",
        "collection_info": null
    },
    {
        "uuid": "f4556eb09b7a6e4853d64cfb32e22437",
        "title": "掩户",
        "author": "陆游",
        "content": "蔗浆那解破余酲，一读南华眼自明。\n香缕映窗凝不散，墨丸入砚细无声。\n太山蚁垤初何有，佛国魔宫本亦平。\n此段光明谁障得，旷怀还与老书生。",
        "dynasty": "宋",
        "collection_info": null
    },
    {
        "uuid": "17a4aeaec70fdf2cd847528c41652a9b",
        "title": "卧疾",
        "author": "陆游",
        "content": "旧疾乘衰作，长贫与懒宜。\n羁愁惟付酒，史课未妨诗。\n雨入残更滴，霜逢闰岁迟。\n新春真耄及，不用卜归期。",
        "dynasty": "宋",
        "collection_info": null
    },
    {
        "uuid": "0a7d6d7fab70a2c98c899897567ebad3",
        "title": "晚归",
        "author": "陆游",
        "content": "无事经秋别镜湖，诗囊随处累奚奴。\n楼头寒日低将尽，陌上残泥踏欲无。\n轩冕岂容关喜愠，箪瓢亦未费枝梧。\n画桥绿浦归来晚，一盏昏灯得自娱。",
        "dynasty": "宋",
        "collection_info": null
    },
    {
        "uuid": "9ac36dadb04d0da17f286bfb5b6a2ef4",
        "title": "寂寂",
        "author": "陆游",
        "content": "接客厌纷纷，客去喜寂寂。\n今朝下帘坐，疏雨时一滴。\n地炉拥破褐，自笑懒无敌。\n新春傥得归，更面九年壁。",
        "dynasty": "宋",
        "collection_info": null
    },
    {
        "uuid": "81ce19706af1b8612d0a24af3867945f",
        "title": "独坐有怀杜伯高",
        "author": "陆游",
        "content": "画桥通小市，深院欲黄昏。\n爱月先移烛，留香每闭门。\n李侯有佳句，乐令善清言。\n老病贪搘枕，何由共一樽。",
        "dynasty": "宋",
        "collection_info": null
    },
    {
        "uuid": "f736cd86dd165efecda07d629a3bbae3",
        "title": "李允蹈判院送酒四斗予答书乃误以为二斗作小诗识愧",
        "author": "陆游",
        "content": "冷官谁顾雀罗门，一纸惟君肯见存。\n堪笑放翁昏至此，乘壶误写作朋樽。",
        "dynasty": "宋",
        "collection_info": null
    },
    {
        "uuid": "2ce6e210fd592f0078009dca7f8a2736",
        "title": "感旧赠超师",
        "author": "陆游",
        "content": "一声清跸出行宫，百尺黄旗绣戏龙。\n我赴文场君受戒，道边曾共望高宗。",
        "dynasty": "宋",
        "collection_info": null
    },
    {
        "uuid": "8970ea3961dc25033a7b6cd0696821e8",
        "title": "杂书四首  其一",
        "author": "陆游",
        "content": "世味渐阑如嚼蜡，惟诗直恐死方休。\n四时风月元无尽，万里江山更拟游。",
        "dynasty": "宋",
        "collection_info": null
    },
    {
        "uuid": "ea9b95eca744d2761a802a742982ea34",
        "title": "杂书四首  其二",
        "author": "陆游",
        "content": "一身顶踵无非病，两饭齑盐亦阙供。\n正可清言学夷甫，不须豪气似元龙。",
        "dynasty": "宋",
        "collection_info": null
    },
    {
        "uuid": "1a358e4167b3e776bf5ec946dc4c140a",
        "title": "杂书四首  其三",
        "author": "陆游",
        "content": "枳篱莎径入荆扉，中有村翁百结衣。\n谁识新年欢喜事，一鸡一犬伴东归。",
        "dynasty": "宋",
        "collection_info": null
    },
    {
        "uuid": "c2bcb5f85a157a132ca9577f2017d949",
        "title": "杂书四首  其四",
        "author": "陆游",
        "content": "身似匡庐老病僧，闭门一衲坐腾腾。\n雨声惊断长安梦，惆怅西窗夜半灯。",
        "dynasty": "宋",
        "collection_info": null
    },
    {
        "uuid": "1ffa81ce8ac2a248e3c52607b38b04c6",
        "title": "送子虡赴金坛丞",
        "author": "陆游",
        "content": "与汝为父子，忽逾五十年。\n平生知几别，此别益酸然。\n念汝髮亦白，执手河桥边。\n西行过临平，想汝小繫船。\n悠悠阳羡路，渺渺云阳川。\n京江昔所游，想像在目前。\n今兹两使君，幸有宿昔缘。\n汝虽登门晚，世好亦牵联。\n顾于赏罚间，其肯为汝偏。\n夙夜佐而长，努力忘食眠。\n醇如新丰酒，清若鹤林泉。\n棠宜使可爱，蒲正不须鞭。",
        "dynasty": "宋",
        "collection_info": null
    },
    {
        "uuid": "06a170d9f53a75de03ffa7ba095eee94",
        "title": "今日史课偶少暇戏作五字",
        "author": "陆游",
        "content": "仲夏入都门，堂瓦忽已霜。\n史馆方抡才，我亦厕其傍。\n三日败一笔，手胝视芒芒。\n吏来督日程，炙冷不及尝。\n今辰偶少静，扫地欲焚香。\n市声塞我门，驺呼过我墙。\n鄙性不耐喧，戃怳意欲狂。\n天生两穷耳，只堪听啼螀。",
        "dynasty": "宋",
        "collection_info": null
    },
    {
        "uuid": "933e45355fe1119a04be5d957eee3dc9",
        "title": "入局",
        "author": "陆游",
        "content": "残年困简牍，静坐忆渔樵。\n鄙意惭轻出，殊恩免早朝。\n微霜凋绿树，寒日满朱桥。\n怅望沧波友，弓旌岂易招。",
        "dynasty": "宋",
        "collection_info": null
    },
    {
        "uuid": "b23c987d9f28280aceb9c59f68ebc277",
        "title": "纵笔四首  其一",
        "author": "陆游",
        "content": "胸中略无一点事，眼底常展数行书。\n半饥半饱便可尔，衣食何须求有余。",
        "dynasty": "宋",
        "collection_info": null
    },
    {
        "uuid": "11adff95afa1274e20a5699c1f7e03ca",
        "title": "纵笔四首  其二",
        "author": "陆游",
        "content": "小儿读书耕且养，老夫入朝仕易农。\n明春史成许归去，父子相逐歌年丰。",
        "dynasty": "宋",
        "collection_info": null
    },
    {
        "uuid": "d189236e2b311de1cbd8821ba3559d61",
        "title": "纵笔四首  其三",
        "author": "陆游",
        "content": "昼倦夜常成美睡，病多老却未全衰。\n归从册府犹披卷，了却官书更赋诗。",
        "dynasty": "宋",
        "collection_info": null
    },
    {
        "uuid": "6bcfdd2d0a765c8e07264a9d4a68edde",
        "title": "纵笔四首  其四",
        "author": "陆游",
        "content": "坊远不闻宫漏声，三茅钟残窗欲明。\n山童睡熟呼不应，添水拂书翁自行。",
        "dynasty": "宋",
        "collection_info": null
    },
    {
        "uuid": "ec25b5cf55e0bde0fb744587d349f70e",
        "title": "送襄阳郑帅唐老",
        "author": "陆游",
        "content": "郑侯骨相非復常，伏犀贯额面正方。\n声名赫奕动天子，家世富贵连椒房。\n武能防秋北平道，文合落笔中书堂。\n畿西谋帅国大事，当宁久弄黄金章。\n一朝丹诏自天下，两班仰首看腾骧。\n郑侯此行端可羡，绣旗皂纛戈如霜。\n三更传令出玉帐，平旦按阵来毬场。\n宿兵万竈尽貔虎，牧马千群皆骕骦。\n酒酣赋诗幕府和，纵横健笔谁能当。\n虽然郑侯志意远，虎视直欲吞北荒。\n榆林雁门塞垣紫，孟津砥柱河流黄。\n出师有路吾能说，直自襄阳向洛阳。",
        "dynasty": "宋",
        "collection_info": null
    },
    {
        "uuid": "4eeb31f5eab6b3c65b90cab4ecff2238",
        "title": "掩门四首  其一",
        "author": "陆游",
        "content": "身瘦不胜笏，官闲常掩门。\n汉廷虽好老，楚泽未招魂。\n砚润蟾疏滴，香残鸭尚温。\n箇中殊会意，恨欠阿戎言。",
        "dynasty": "宋",
        "collection_info": null
    },
    {
        "uuid": "d1e4bb1337dcafc830ddfe38aea21e95",
        "title": "掩门四首  其二",
        "author": "陆游",
        "content": "簌簌落高槐，阴阴长绿苔。\n只言门昼掩，不道客谁来。\n足痹思寻壑，愁生欠拨醅。\n吾儿能问事，梨栗且炮煨。",
        "dynasty": "宋",
        "collection_info": null
    },
    {
        "uuid": "41a8665085c757166e8e748cc7f579ca",
        "title": "掩门四首  其三",
        "author": "陆游",
        "content": "举手可及屋，积书高拄颐。\n忽闻疏雨滴，怳记故山时。\n点染聊成字，呻吟仅似诗。\n不关才思尽，碌碌本亡奇。",
        "dynasty": "宋",
        "collection_info": null
    },
    {
        "uuid": "4ace5e363b1279bc466caebfedcf2052",
        "title": "掩门四首  其四",
        "author": "陆游",
        "content": "寡求忘市远，易足任囊空。\n院吏催呈史，家僮笑忍穷。\n鬓毛惊尽白，仓粟饫陈红。\n赖有三峨梦，时时到枕中。",
        "dynasty": "宋",
        "collection_info": null
    },
    {
        "uuid": "42a24ae0b1b2d8e28a8ebfd7fc9d7bde",
        "title": "自嘲",
        "author": "陆游",
        "content": "野老家风子未知，天教甫里出孙枝。\n遍游竹院寻僧语，时拂楸枰约客棋。\n是处登临有风月，平生扬历半宫祠。\n即今箇事浑如昨，唤作朝官却自疑。",
        "dynasty": "宋",
        "collection_info": null
    },
    {
        "uuid": "7b80696d7793fbe8c062ccdf4063932a",
        "title": "乍晴出游",
        "author": "陆游",
        "content": "八十山翁病不支，出门也赋喜晴诗。\n小楼酒旆阑街处，深巷人家晒练时。\n本借微风欹帽影，却乘新暖弄鞭丝。\n归来幸有流香在，剩伴儿童一笑嬉。",
        "dynasty": "宋",
        "collection_info": null
    },
    {
        "uuid": "df2457a9faf4b7274c758bce8526e3c6",
        "title": "送客至湖州市",
        "author": "陆游",
        "content": "偶驾鸡栖送客行，迢迢十里出关城。\n谁知小市萧条处，剩有丰年笑语声。\n聊借野风吹醉颊，更凭陂水濯尘缨。\n故庐想见春回近，邻曲家家已遍耕。",
        "dynasty": "宋",
        "collection_info": null
    },
    {
        "uuid": "e97ee822f1c03aa1591cb9379aff7f97",
        "title": "题史院壁四首  其一",
        "author": "陆游",
        "content": "命薄谋常拙，年衰力转微。\n鹢飞元合退，羝乳偶成归。\n汗简惭靡日，流尘怯染衣。\n无端霜夜月，应照旧苔矶。",
        "dynasty": "宋",
        "collection_info": null
    },
    {
        "uuid": "ccb18016893d09a9cd53ee1a198b30c7",
        "title": "题史院壁四首  其二",
        "author": "陆游",
        "content": "槁木忘荣谢，闲云任卷舒。\n慵为绕枝鹊，宁作蠹书鱼。\n羁旅心常折，亲朋梦亦疏。\n溪头钓船在，恐负此心初。",
        "dynasty": "宋",
        "collection_info": null
    },
    {
        "uuid": "bd38ac81c24872ea1ac087d14d463a7e",
        "title": "题史院壁四首  其三",
        "author": "陆游",
        "content": "白髮无余鬒，苍颜失故丹。\n旅游多败意，大屋每饶寒。\n出畏霜侵褐，归乘日暖鞍。\n若非时得句，何以慰衰残。",
        "dynasty": "宋",
        "collection_info": null
    },
    {
        "uuid": "d68f54a9d5f8d259e79631ff9536d9a3",
        "title": "题史院壁四首  其四",
        "author": "陆游",
        "content": "苔游平分路，铜环半掩扉。\n残芜寒不死，败叶落还飞。\n责重何由塞，愁生但念归。\n非无茅一把，世事苦相违。",
        "dynasty": "宋",
        "collection_info": null
    },
    {
        "uuid": "3a793b5203265c9daf207369ad8a20c9",
        "title": "寄二子",
        "author": "陆游",
        "content": "大儿新作鹤林游，仲子经年戍吉州。\n日日望书常至暮，时时入梦却添愁。\n得官本自轻齐虏，对景宁当似楚囚。\n识取乃翁行履处，一生任运笑人谋。",
        "dynasty": "宋",
        "collection_info": null
    },
    {
        "uuid": "cca3b2b0db5082c57d373397569243b8",
        "title": "访客至北门抵暮乃归",
        "author": "陆游",
        "content": "北郭那辞十里遥，上车且用慰无聊。\n九衢浩浩市声合，四野酣酣雪意骄。\n清镜新磨临绿浦，长虹横绝度朱桥。\n归来熟睡明方起，卧听邻墙趁早朝。",
        "dynasty": "宋",
        "collection_info": null
    },
    {
        "uuid": "26dfba204168ef5df4bb44b5a867d9c3",
        "title": "恩除秘书监",
        "author": "陆游",
        "content": "群僊鹤驾去难追，白首重来不自知。\n才艺荒唐痴独绝，功名蹭蹬老如期。\n海边郑叟穷耽酒，吴下韦郎晚学诗。\n扶上木天君莫笑，衰残不似壮游时。",
        "dynasty": "宋",
        "collection_info": null
    },
    {
        "uuid": "a572723137b5d117e40afa048fc10cf9",
        "title": "寄题儒荣堂",
        "author": "陆游",
        "content": "军容基祸庙谋疏，尚记文登遣使初。\n只道大功随指顾，至今遗种费诛锄。\n还朝不遣参麟笔，寓直空闻上石渠。\n剩办杀青君记取，龙庭焚尽始成书。",
        "dynasty": "宋",
        "collection_info": null
    },
    {
        "uuid": "bed864d3fd3bc950cc606666893bd422",
        "title": "夙兴",
        "author": "陆游",
        "content": "钟已楼头动，灯犹帐外残。\n霜浓愁枕冷，病起觉衣宽。\n鹤怨凭谁解，鸥盟恐已寒。\n君恩等天地，应许纳微官。",
        "dynasty": "宋",
        "collection_info": null
    },
    {
        "uuid": "5c08a44a0800c17e09a2ded71354a52b",
        "title": "馆中书怀",
        "author": "陆游",
        "content": "流落逢明主，恩光集晚途。\n题名惊手战，拜阁藉人扶。\n枉辱三华组，终归一腐儒。\n库书时取读，犹足补东隅。",
        "dynasty": "宋",
        "collection_info": null
    },
    {
        "uuid": "f1c938f719a23201893d52f474ff0c24",
        "title": "杂兴十首以贫坚志士节病长高人情为韵  其一",
        "author": "陆游",
        "content": "仕宦遍四方，每出归愈贫。\n寒暑更质衣，笑倒邻里人。\n今年作史官，坐糜太仓陈。\n无如思归何，日夜望绝麟。\n区区牛马走，龊龊虮蝨臣。\n恩深老不报，肝胆空轮囷。",
        "dynasty": "宋",
        "collection_info": null
    },
    {
        "uuid": "dd1518b97b1dbcb54ae0a2974a6ef2ce",
        "title": "杂兴十首以贫坚志士节病长高人情为韵  其二",
        "author": "陆游",
        "content": "孟子闢杨墨，吾道方粲然。\n韩愈排佛老，不失圣所传。\n伐木当伐根，攻敌当攻坚。\n坐视日月食，孰探天地全。\n一木信难恃，要忧大厦颠。\n安得孟韩辈，出为吾党先。",
        "dynasty": "宋",
        "collection_info": null
    },
    {
        "uuid": "06d7a11ede088e25c4087b3c3dfc65ee",
        "title": "杂兴十首以贫坚志士节病长高人情为韵  其三",
        "author": "陆游",
        "content": "圣人固多能，艺乃以不试。\n嗟予少贫贱，日月成坐弃。\n矧今耄已及，甘食而美睡。\n道衰朋友散，斯文凛将坠。\n闭户辄竟日，孰与讲仁智。\n厌厌生意尽，何暇议李志。",
        "dynasty": "宋",
        "collection_info": null
    },
    {
        "uuid": "f5c1e13a12dcf4ad7a9f2f96f7003ac4",
        "title": "杂兴十首以贫坚志士节病长高人情为韵  其四",
        "author": "陆游",
        "content": "少年喜结交，患难谓可倚。\n宁知事大谬，亲友化虎兕。\n出仕五十年，危不以谗死。\n始畏囊中锥，宁取道傍李。\n老来多新知，英彦终可喜。\n岂以二三君，遂疑天下士。",
        "dynasty": "宋",
        "collection_info": null
    },
    {
        "uuid": "835e967af932079f1b1969f34aba5050",
        "title": "杂兴十首以贫坚志士节病长高人情为韵  其五",
        "author": "陆游",
        "content": "昔我游庐山，夜遇东林雪。\n灰深火正熟，膏减灯半灭。\n童惊林虎过，僧惜涧松折。\n至今每追想，可解肺肝热。\n那知蓬山梦，忽继此清绝。\n殊胜苏子卿，餐毡持汉节。",
        "dynasty": "宋",
        "collection_info": null
    },
    {
        "uuid": "9ca9ec62e15dd5fd7792c28ad06d8a81",
        "title": "杂兴十首以贫坚志士节病长高人情为韵  其六",
        "author": "陆游",
        "content": "观人如观玉，拙眼喜讥评。\n得失顾在人，玉固非所病。\n庆历嘉佑间，人才于斯盛。\n王回仅一招，石介弃不聘。\n乃知天下士，成败各有命。\n愿君姑安之，天定岂不胜。",
        "dynasty": "宋",
        "collection_info": null
    },
    {
        "uuid": "8d511bee710331f887ad607d54dffb38",
        "title": "杂兴十首以贫坚志士节病长高人情为韵  其七",
        "author": "陆游",
        "content": "两山如峨眉，一水若车辋。\n吾昔庐其间，百里临莽苍。\n少年手艺木，条干日夜长。\n咿哑驾独辕，迢递摇两桨。\n平生会心地，今乃寄梦想。\n何时唤邻翁，烟水行布网。",
        "dynasty": "宋",
        "collection_info": null
    },
    {
        "uuid": "00108c03ebffb1345137d54de95089df",
        "title": "杂兴十首以贫坚志士节病长高人情为韵  其八",
        "author": "陆游",
        "content": "货财不可居，禄位不可饕。\n我尔本一家，何至皋兰鏖。\n小夫谋人国，纷纷日煎熬。\n或谓性本恶，或谓经无褒。\n误人方自此，孰如饮醇醪。\n清言亦自佳，遗事非徒高。",
        "dynasty": "宋",
        "collection_info": null
    },
    {
        "uuid": "b795057dc20a78ac4c5e8c9a56d31a7c",
        "title": "杂兴十首以贫坚志士节病长高人情为韵  其九",
        "author": "陆游",
        "content": "鲁山粹而博，韶美旷且真。\n石渠东观中，久矣无若人。\n飞僊骖凤鸾，岂久混世尘。\n空余文章在，常与日月新。\n我虽不足数，畴昔忝交亲。\n尚想秋灯下，对影欹幅巾。",
        "dynasty": "宋",
        "collection_info": null
    },
    {
        "uuid": "23709ea09746ee497c22a784d33a2bc6",
        "title": "杂兴十首以贫坚志士节病长高人情为韵  其一○",
        "author": "陆游",
        "content": "君子尚大节，又甚恶不情。\n鲁连故可人，用意终近名。\n千载高夷齐，采薇忘其生。\n周公述易象，所以贵幽贞。\n去圣虽已远，江左见渊明。\n我读饮酒诗，朱弦有遗声。",
        "dynasty": "宋",
        "collection_info": null
    },
    {
        "uuid": "9dc9f1ad6a7b47a8e2e01094bd717fe4",
        "title": "送任夷仲大监",
        "author": "陆游",
        "content": "往者江淮未彻兵，丹阳邂逅识耆英。\n叩门偶缀诸公后，倒屣曾蒙一笑迎。\n敢意痴顽成后死，相从彷佛若平生。\n小诗话别初何有，一段清愁伴橹声。",
        "dynasty": "宋",
        "collection_info": null
    },
    {
        "uuid": "be0d364115d3f33dbaadd61a12287a0e",
        "title": "谢韩实之直阁送灯二首  其一",
        "author": "陆游",
        "content": "玉作华星缀绛绳，楼台交映暮天澄。\n东都父老今谁在，肠断当时谏浙灯。",
        "dynasty": "宋",
        "collection_info": null
    },
    {
        "uuid": "f727889517632ca4a3dfa8f991792ac5",
        "title": "谢韩实之直阁送灯二首  其二",
        "author": "陆游",
        "content": "旧友年来不作疏，华灯乃肯寄蜗庐。\n宁知此老萧条甚，二尺檠前正读书。",
        "dynasty": "宋",
        "collection_info": null
    },
    {
        "uuid": "38bcb5a6c1c5eed16984b038866b441d",
        "title": "道山直舍",
        "author": "陆游",
        "content": "身世从来一蠹鱼，讨论犹记入朝初。\n自怜报国无他技，又领兰台四库书。",
        "dynasty": "宋",
        "collection_info": null
    },
    {
        "uuid": "4aff9c41a13eb67eb955dc6fa8491f81",
        "title": "馆中营缮方一新而右文殿生芝草甚异",
        "author": "陆游",
        "content": "丹碧参差盛一时，殿楹三秀见金芝。\n汉庭漫道多才杰，天马何劳作颂诗。",
        "dynasty": "宋",
        "collection_info": null
    },
    {
        "uuid": "6158207518cae0b07ae8a2ba77fcf044",
        "title": "戏述渊明鸿渐遗事",
        "author": "陆游",
        "content": "桑苎柴桑一世豪，区区玩物亦徒劳。\n品茶未及毁茶妙，饮酒何如止酒高。",
        "dynasty": "宋",
        "collection_info": null
    },
    {
        "uuid": "70d24c328c58663dbf88c12e6f113f59",
        "title": "雪夜",
        "author": "陆游",
        "content": "雪屋透窗明，风帘撮夜声。\n披衣拥炉坐，忘却在都城。",
        "dynasty": "宋",
        "collection_info": null
    },
    {
        "uuid": "35410e14a098879e2527b314f647fb0b",
        "title": "直舍独坐思成都",
        "author": "陆游",
        "content": "锦城花絮送吴船，屈指东归又几年。\n群玉峰头身老矣，百花潭上梦依然。\n青衫尚记称狂客，白髮宁知作老僊。\n所恨酒肠非復昔，闲游空负杖头钱。",
        "dynasty": "宋",
        "collection_info": null
    },
    {
        "uuid": "1a7542f12bde4110400ae91fd57e5838",
        "title": "嘆老",
        "author": "陆游",
        "content": "镜裏萧萧白髮新，默思旧事似前身。\n齿残对客豁可耻，臂弱学书肥失真。\n渐觉文辞乖律吕，岂惟议论少精神。\n平生师友凋零尽，鼻垩挥斤未有人。",
        "dynasty": "宋",
        "collection_info": null
    },
    {
        "uuid": "9cefda30dbbca85f0657585d19239538",
        "title": "冬晓",
        "author": "陆游",
        "content": "恩免宵兴趁晓班，养慵终觉愧吾颜。\n浮名半世虚催老，高卧何时復得闲。\n两岸夕阳渔浦市，数峰寒霭沃洲山。\n扁舟来往无穷乐，此事天公岂所悭。",
        "dynasty": "宋",
        "collection_info": null
    },
    {
        "uuid": "4be03068ed73c1305a7e16087ce9abd5",
        "title": "有怀梁益旧游",
        "author": "陆游",
        "content": "土堠纍纍隻復双，悠然残梦对寒缸。\n乱山落日葭萌驿，古渡悲风桔柏江。\n虎印雪泥余过迹，树经野火有空腔。\n四方行役男儿事，常笑韩公赋下泷。",
        "dynasty": "宋",
        "collection_info": null
    },
    {
        "uuid": "5f55782ab7340e5e917e842b474a5715",
        "title": "孤坐无聊每思江湖之适",
        "author": "陆游",
        "content": "世上元无第一筹，此身只合卧沧洲。\n橹摇渔浦苍茫月，帆带松江浩荡秋。\n有酒人家皆可醉，无僧山寺亦闲游。\n老来阅尽荣枯事，万变惟应一笑酬。",
        "dynasty": "宋",
        "collection_info": null
    },
    {
        "uuid": "32462ac5151c97b1ef4a5d5eb24d97b2",
        "title": "梦韩无咎如在京口时既觉枕上作短歌",
        "author": "陆游",
        "content": "隆兴之初客江皋，连榱结驷皆贤豪。\n坐中无咎我所畏，日夜酬唱兼诗骚。\n有时赠我玉具剑，间亦报之金错刀。\n旧游忽堕五更梦，举首但觉铁瓮高。\n樽前美人亦黄土，吾辈鬼录将安逃。\n死生一诀信已矣，所恨膏火常煎熬。\n平生不爱葱岭话，方术亦陋葛与陶。\n但当东归弃百事，烂醉海上观云涛。",
        "dynasty": "宋",
        "collection_info": null
    },
    {
        "uuid": "2ed5ffd4c0da217d925a59d58934b8e6",
        "title": "出东城并江而归",
        "author": "陆游",
        "content": "上车容假寐，出郭当闲游。\n远笛临风起，高帆到岸收。\n人归花市路，客醉酒家楼。\n径就东窗卧，孤灯欲话愁。",
        "dynasty": "宋",
        "collection_info": null
    },
    {
        "uuid": "5650a1e5b38afad81326954731575df5",
        "title": "子聿欲暂归山阴见乃翁作恶遂不行赠以此诗",
        "author": "陆游",
        "content": "钟鸣岂復夜行时，文字相娱赖此儿。\n欲去復留知汝孝，未言先泣嘆吾衰。\n两篇易象能忘老，百亩山畬可免饥。\n但报家僮多酿酒，一栏红药是归期。",
        "dynasty": "宋",
        "collection_info": null
    },
    {
        "uuid": "50cf9b524c4a6d3f411060a81888e0ac",
        "title": "题赵生画",
        "author": "陆游",
        "content": "东都画手排浮萍，天子独赏一赵生。\n幅缣尺纸皆厚赐，众史妒媢都人惊。\n尔来一笔不復见，好事往往空闻名。\n奇哉此独出劫火，论价直恐千金轻。\n老廉博士最别识，一见自谓双眼明。\n老夫寓居旱河上，矮轴正向幽窗横。\n饭余扪腹看不厌，林外重阁高峥嵘。\n凭谁唤住两禅客，水边共听烟钟声。",
        "dynasty": "宋",
        "collection_info": null
    },
    {
        "uuid": "7f63ad66226a727f5596fd722193fb75",
        "title": "题宣律师画像",
        "author": "陆游",
        "content": "秀目大头颅，英姿举世无。\n平生一瓦钵，何处有天厨。",
        "dynasty": "宋",
        "collection_info": null
    },
    {
        "uuid": "9e20228a6d0e39716ace22d5b63e8653",
        "title": "暇日弄笔戏书三首  其一",
        "author": "陆游",
        "content": "天地为我庐，江山为我客。\n北斗以酌酒，恨我饮量窄。\n人生但闭户，乌用分菽麦。\n赠君玉函方，愦愦无皂白。",
        "dynasty": "宋",
        "collection_info": null
    },
    {
        "uuid": "f9d761b23929cc0da79a4d5ffcb18e87",
        "title": "暇日弄笔戏书三首  其二",
        "author": "陆游",
        "content": "草书学张颠，行书学杨风。\n平生江湖心，聊寄笔砚中。\n龙蛇入我腕，疋素忽已穷。\n余势尚隐辚，此兴嗟谁同。",
        "dynasty": "宋",
        "collection_info": null
    },
    {
        "uuid": "889ab040e4f07d5340a3dda92dd68337",
        "title": "暇日弄笔戏书三首  其三",
        "author": "陆游",
        "content": "胸怀几云梦，形骸一槁木。\n虽客长安城，未始忘退缩。\n古来豪杰士，强半死空谷。\n耐事勿动心，贫贱岂汝独。",
        "dynasty": "宋",
        "collection_info": null
    },
    {
        "uuid": "1e4a0c248ff56e108ae7a8951292b02d",
        "title": "立春前后连日风雨",
        "author": "陆游",
        "content": "河岸春生绿，斋扉雨送昏。\n手钞书半淡，巾漉酒微浑。\n饼饵连春日，歌呼近上元。\n所嗟今夕梦，不在石帆村。",
        "dynasty": "宋",
        "collection_info": null
    },
    {
        "uuid": "9575b7804eaf2c9c2fc13501e2831cf6",
        "title": "武林",
        "author": "陆游",
        "content": "皇舆久驻武林宫，汴雒当时未易同。\n广陌有风尘不起，长河无冻水常通。\n楼台飞舞祥烟外，鼓笛喧呼明月中。\n六十年间几来往，都人谁解记衰翁。",
        "dynasty": "宋",
        "collection_info": null
    },
    {
        "uuid": "5a5691457aa6a5ba1fe61d5b6ce3694e",
        "title": "立春后十二日命驾至郊外戏书触目三首  其一",
        "author": "陆游",
        "content": "身兼老病常归卧，天半阴晴偶出游。\n鹦鹉碧笼当户外，秋韆画柱出墙头。\n年华冉冉飞双翼，梦境悠悠寄一沤。\n旅食都门那可久，少留应为赋春愁。",
        "dynasty": "宋",
        "collection_info": null
    },
    {
        "uuid": "61c1f0c3883db584555facd2f136fdd8",
        "title": "立春后十二日命驾至郊外戏书触目三首  其二",
        "author": "陆游",
        "content": "宫云缥渺漏声迟，梦裏华胥却自疑。\n春浅风光先盎盎，时平节物共熙熙。\n画帘不捲闻人语，玉勒徐行避酒旗。\n阅尽辈流身独健，恍如随计入都时。",
        "dynasty": "宋",
        "collection_info": null
    },
    {
        "uuid": "be91c98f5ad63e731133ca4d1734352c",
        "title": "立春后十二日命驾至郊外戏书触目三首  其三",
        "author": "陆游",
        "content": "丹成不服怕升天，岂料乘风到日边。\n九陌楼台生细霭，万家弦管送流年。\n香车宝马沿湖路，绣幕金罍出郭船。\n折简亦思招客醉，不堪春困又成眠。",
        "dynasty": "宋",
        "collection_info": null
    },
    {
        "uuid": "a220bb62660ae31016dcad026ae1a598",
        "title": "春夜",
        "author": "陆游",
        "content": "客向灯前老，愁从枕上生。\n雨声添好睡，花气散余酲。\n旧事谈谁听，新诗炼不成。\n惟当速归老，邻父待同耕。",
        "dynasty": "宋",
        "collection_info": null
    },
    {
        "uuid": "5c0343709f923da9e873eb212d88377e",
        "title": "访客至近郊",
        "author": "陆游",
        "content": "访客西郊路，停车小苑门。\n闲云宁有雨，淡日不成暄。\n鹭下青苹浦，鸦啼绿树村。\n还家未索莫，随分具鱼飧。",
        "dynasty": "宋",
        "collection_info": null
    },
    {
        "uuid": "3c6ba0ae41fb94ea707d86f1580b1402",
        "title": "车中作",
        "author": "陆游",
        "content": "雨过未生尘，寒轻不着人。\n断云飞苑路，高柳暗天津。\n憔悴非平日，呻吟又一春。\n丝毫宁有补，空负耦耕身。",
        "dynasty": "宋",
        "collection_info": null
    },
    {
        "uuid": "6e5236282806ff987ebd64c26c23727f",
        "title": "倦飞",
        "author": "陆游",
        "content": "倦飞何意闭樊笼，冉冉年光过眼空。\n酒尽不妨沽巷口，诗成多是在车中。\n曾腰白羽心犹壮，不养丹砂颊自红。\n所嘆暮年交旧尽，灯前情话与谁同。",
        "dynasty": "宋",
        "collection_info": null
    },
    {
        "uuid": "72b932f92e1cb9deee1b1104874ddd60",
        "title": "遣兴",
        "author": "陆游",
        "content": "马迹车尘不到门，暮年万事付干坤。\n读书浪苦只取笑，识字虽多谁与论。\n骨相元非金马客，梦魂空绕石帆村。\n浊醪幸有邻翁共，莫厌从来老瓦盆。",
        "dynasty": "宋",
        "collection_info": null
    },
    {
        "uuid": "58fcf9640726929bf0850d8a7bb74161",
        "title": "癸亥正月十日夜梦三山竹林中笋出甚盛欣然有作",
        "author": "陆游",
        "content": "新春身不到家园，东崦西村役梦魂。\n一夜四山雷雨起，满林无数长龙孙。",
        "dynasty": "宋",
        "collection_info": null
    },
    {
        "uuid": "6df3a96d8b1bfae23d03b51294028170",
        "title": "谢徐志父帐干惠诗编",
        "author": "陆游",
        "content": "平生闻若人，笔墨极奇峭。\n相望二千里，安得接谈笑。\n一朝获其诗，惊喜踰素料。\n夜窗取吟讽，寒灯耿相照。\n舂容清庙歌，缥缈苏门啸。\n蹴天浙江涛，照野楚山烧。\n每篇十过读，玩味头屡掉。\n正如啜名酒，虽爱不忍釂。\n看君亦华髮，气压万年少。\n予昔从茶山，辱赏三语妙。\n文章老不进，憔悴今可吊。\n谁知牛车铎，黄钟乃同调。\n愿君时来过，勿恤俗子诮。",
        "dynasty": "宋",
        "collection_info": null
    },
    {
        "uuid": "bd249e1c2d8f1c7518cfc77d95715824",
        "title": "河桥晚归",
        "author": "陆游",
        "content": "曲巷连新市，层楼近小桥。\n青帘犹滴雨，绿浦恰通潮。\n帘影晴方见，笙声冷未调。\n斜阳觅归路，偏爱玉骢骄。",
        "dynasty": "宋",
        "collection_info": null
    },
    {
        "uuid": "2989976afb0df69b8d41d3e3dd3984d3",
        "title": "谢王子林判院惠诗编",
        "author": "陆游",
        "content": "文章有定价，议论有至公。\n我不如诚斋，此评天下同。\n王子江西秀，诗有诚斋风。\n今年入修门，轩轩若飞鸿。\n人言诚斋诗，浩然与俱东。\n字字若长城，梯衝何由攻。\n我望已畏之，谨避不欲逢。\n一日来叩门，锦囊出几空。\n我欲与驰逐，未交力已穷。\n太息谓王子，诸人无此功。\n骑驴上灞桥，买酒醉新丰。\n知子定有人，讵必老钝翁。",
        "dynasty": "宋",
        "collection_info": null
    },
    {
        "uuid": "dd35da0aa92f4ea484bed762a313a141",
        "title": "绍兴癸亥余以进士来临安年十九明年上元从舅光州通守唐公仲俊招观灯后六十年嘉泰壬戌被命起造朝明年癸亥復见灯夕游人之盛感嘆有作",
        "author": "陆游",
        "content": "随计当时入帝城，笙歌灯火夜连明。\n宁知六十余年后，老眼重来看太平。",
        "dynasty": "宋",
        "collection_info": null
    },
    {
        "uuid": "099879c245c9ca9c180c69136161cbc5",
        "title": "出谒晚归",
        "author": "陆游",
        "content": "万卷纵横眼欲盲，偶随尺一起柴荆。\n渊鱼脱水知难悔，野鹤乘车只自惊。\n苑路落梅轻有态，御沟流水细无声。\n红尘朝暮何时了，促驾归来洗破觥。",
        "dynasty": "宋",
        "collection_info": null
    },
    {
        "uuid": "94a03abda7e7de0f5796843721088af3",
        "title": "思归示子聿",
        "author": "陆游",
        "content": "平生爱山水，游陟老不厌。\n此外惟读书，垂死尚关念。\n方昔少壮时，万里携一剑。\n自从还故山，日夜就收敛。\n蒙恩置三馆，寒灰忽光焰。\n龙钟气纔属，笔力安得赡。\n同舍多贤豪，揣分无乃玷。\n春来百疾作，沉痼困鍼砭。\n思归入梦寐，历历数过店。\n问津始胥涛，繫缆望禹窆。\n小江齑饼美，梅市将酒酽。\n云破山嶙峋，雨足湖潋滟。\n二月柳胜槎，三月花如染。\n拄杖幸可扶，吾生尚何欠。\n更当与稚子，晨暮事铅椠。\n天爵古所尊，荣名勿多占。",
        "dynasty": "宋",
        "collection_info": null
    },
    {
        "uuid": "6aa69f68bbd28b73b1df14d123ed2f18",
        "title": "上元后连数日小雨作寒戏作四首  其一",
        "author": "陆游",
        "content": "呼儿取酒敌春寒，病起驼裘剩觉宽。\n万事不妨高枕卧，始知老子耐悲欢。",
        "dynasty": "宋",
        "collection_info": null
    },
    {
        "uuid": "68f230aa665b2cee8316ce6b291d7ffa",
        "title": "上元后连数日小雨作寒戏作四首  其二",
        "author": "陆游",
        "content": "春风催暖入园林，一片云生又作阴。\n留得梅花三日住，谁云造物本无心。",
        "dynasty": "宋",
        "collection_info": null
    },
    {
        "uuid": "81c2bae6f6e477a3e8a5e647342aab9f",
        "title": "上元后连数日小雨作寒戏作四首  其三",
        "author": "陆游",
        "content": "烟笼天阙青鸳湿，水涨官河画鹢浮。\n解赋春阴三十首，不应惟有宋鄜州。",
        "dynasty": "宋",
        "collection_info": null
    },
    {
        "uuid": "4e99148bf8dd3d12a794e4d351bc3685",
        "title": "上元后连数日小雨作寒戏作四首  其四",
        "author": "陆游",
        "content": "拟拨残书出郭行，浮云忽已败春晴。\n穷阎今雨无车马，卧听深泥溅履声。",
        "dynasty": "宋",
        "collection_info": null
    },
    {
        "uuid": "fb8ff37e43b43ad6be64dafcddf1079c",
        "title": "出涌金门",
        "author": "陆游",
        "content": "出涌金门一黯然，初来犹是绍兴前。\n都人百万今谁在，惟有西湖似昔年。",
        "dynasty": "宋",
        "collection_info": null
    },
    {
        "uuid": "ee21c123c97ee02c1e164a83a477982d",
        "title": "书志示子聿",
        "author": "陆游",
        "content": "误上蓬山亦已叨，所悲故里隔胥涛。\n还家未失屠羊业，报国元无汗马劳。\n载笔敢言宗史汉，闭门犹得读庄骚。\n小儿愿与翁偕隐，正恐声名未易逃。",
        "dynasty": "宋",
        "collection_info": null
    },
    {
        "uuid": "645e14bfd26216b572f0c2f5c0dc19b0",
        "title": "入春念归尤切有作",
        "author": "陆游",
        "content": "六朝覆育忝遗民，扶惫归来雪鬓新。\n对酒无欢翻作病，爱诗何得但穷人。\n腰钱自昔妨骑鹤，绝笔何时到获麟。\n乡俗嬉游重端五，剩烹糰糭唤比邻。",
        "dynasty": "宋",
        "collection_info": null
    },
    {
        "uuid": "b9400e6c0a861fa4cbdb0bad6722c672",
        "title": "书房杂咏二首  其一",
        "author": "陆游",
        "content": "赋性无他嗜，传家但古书。\n尧咨洪水际，羲画结绳余。\n异学方攘斥，浮文亦扫除。\n挑灯北窗下，聊得遂吾初。",
        "dynasty": "宋",
        "collection_info": null
    },
    {
        "uuid": "3a2bf3e0dfdab3f35c5a6b76e5133dc8",
        "title": "书房杂咏二首  其二",
        "author": "陆游",
        "content": "久客思乡井，残躯怯岁年。\n家能常食粥，口固不言钱。\n铁补曾穿砚，韦联屡绝编。\n卧闻儿讲学，起坐失沉绵。",
        "dynasty": "宋",
        "collection_info": null
    },
    {
        "uuid": "debcc24bcb468d7116a081875a8d13b1",
        "title": "独立思故山",
        "author": "陆游",
        "content": "溪水初生与岸平，桥头新柳已藏莺。\n诗缘遇兴玲珑和，酒为逢知烂熳倾。\n青箬买来衝雨钓，乌犍租得及时耕。\n今朝独立东风裏，嘆息无人会此情。",
        "dynasty": "宋",
        "collection_info": null
    },
    {
        "uuid": "3044cb790002d4d74d29dfcd64f4c9df",
        "title": "寓嘆",
        "author": "陆游",
        "content": "俗心浪自作棼丝，世事元知似弈棋。\n旧业萧然归亦乐，余年至此死何悲。\n古人可作将谁慕，造物无心岂汝私。\n已决残春故溪去，短蓑垂钓月明时。",
        "dynasty": "宋",
        "collection_info": null
    },
    {
        "uuid": "02b3012a1d192d99cb1167b784c44d3f",
        "title": "后寓嘆",
        "author": "陆游",
        "content": "貂蝉未必出兜鍪，要是苍鹰忆下鞴。\n彭泽往归端为酒，轻车已老岂须侯。\n千年精卫心平海，三日于菟气食牛。\n会与高人期物外，摩挲铜狄灞城秋。",
        "dynasty": "宋",
        "collection_info": null
    },
    {
        "uuid": "6fb5d901fbc292c009023a85f14a975f",
        "title": "新岁颇健寄青城故人",
        "author": "陆游",
        "content": "骄气年来痛自锄，似能略契度关书。\n神光出眦夜穿帐，胎髮满头晨映梳。\n吾道元知非土苴，此身那可付丘墟。\n岷山幸有丹炉在，青壁何时共结庐。",
        "dynasty": "宋",
        "collection_info": null
    },
    {
        "uuid": "f19d3fa7eddb114e5005ed255238d96e",
        "title": "新年七十有九",
        "author": "陆游",
        "content": "中岁抱沉绵，讵敢望七十。\n造物偶脱遗，俯仰耄已及。\n宁知辱弓旌，扶惫去乡邑。\n受恩不知报，怀抱空怏悒。\n天门邈难窥，地芥亦懒拾。\n随身一诗囊，副以两药笈。\n何当復得谢，浩荡脱维絷。\n擘浪画楫飞，穿云青鞋湿。\n余年尚有几，登览当汲汲。\n狂吟题寺廊，大笔蘸墨汁。",
        "dynasty": "宋",
        "collection_info": null
    },
    {
        "uuid": "8843d03c794c66e0cff0a8fabef28c71",
        "title": "春日访客于逆旅及郊寺感而有赋",
        "author": "陆游",
        "content": "底事经年客帝乡，风光淡沲日初长。\n野歌作气老犹壮，花气撩人醒亦狂。\n店壁拂尘寻旧字，寺楼极目送斜阳。\n告归不过残春事，杜曲桑麻亦未荒。",
        "dynasty": "宋",
        "collection_info": null
    },
    {
        "uuid": "97f0a93a0908bb668d2c7be6931d2207",
        "title": "二月二日梦中作",
        "author": "陆游",
        "content": "零落蔷薇委道傍，更堪微雨渍残香。\n象床玉尺人何在，肠断新裁锦一方。",
        "dynasty": "宋",
        "collection_info": null
    },
    {
        "uuid": "1bc4646443d2c952f94ba9a9b0e70a07",
        "title": "对酒作",
        "author": "陆游",
        "content": "羡门安期何在哉，河流上泝昆崙开。\n白云不与隐居老，孤鹤自下辽天来。\n春江风物正闲美，绿浦潮平柁初起。\n暮吹长笛发巴陵，晓挂高帆渡湘水。\n世间万变更故新，会当太息摩铜人。\n脱裘取酒藉芳草，与子共醉壶中春。",
        "dynasty": "宋",
        "collection_info": null
    },
    {
        "uuid": "d5071e15fbad9f9d3b7f3db094d173c3",
        "title": "西湖春游",
        "author": "陆游",
        "content": "灵隐前，天竺后，鬼削神剜作岩岫。\n冷泉亭中一尊酒，一日可敌千年寿。\n清明后，上巳前，千红百紫争妖妍。\n冬冬鼓声鞠场边，秋韆一蹴如登仙。\n人生得意须年少，白髮茏钟空自笑。\n君不见灞亭耐事故将军，醉尉怒诃如不闻。",
        "dynasty": "宋",
        "collection_info": null
    },
    {
        "uuid": "918de04d9a5006a81a416d10887284bd",
        "title": "春晚用对酒韵",
        "author": "陆游",
        "content": "吾今归哉復归哉，草堂正对湖山开。\n座铭漆园养生主，屏列柴桑归去来。\n一闲可敌八珍美，骊驹在门端可起。\n不缘老病日日增，世味从来淡如水。\n故人谁非白头新，况復眼中无故人。\n但余一恨未免嘆，掩关睡过今年春。",
        "dynasty": "宋",
        "collection_info": null
    },
    {
        "uuid": "5543e9538872c07b1342d63e7788d82c",
        "title": "题馆中直舍壁",
        "author": "陆游",
        "content": "几年憔悴去清班，敢辱君恩误赐环。\n但厌软尘随倦马，不愁弱水隔神山。\n下帷寝饭群书裏，退食雍容众隽间。\n行矣东归竟何补，低回未免愧吾颜。",
        "dynasty": "宋",
        "collection_info": null
    },
    {
        "uuid": "676adfc7b273ad8836c4ed5b8880ad01",
        "title": "春晚怀故山",
        "author": "陆游",
        "content": "吾庐烟树间，正占湖一曲。\n远山何所似，䰀鬌千髻绿。\n近山更可人，连娟两眉蹙。\n涧蟠偃盖松，路暗围尺竹。\n海棠虽妍华，态度终不俗。\n最奇女郎花，宛有世外躅。\n虽云懒出游，闭户乐事足。\n年来殊失计，久耗太仓粟。\n淖糜不救口，断简欲满屋。\n兀兀不知春，青灯伴幽独。",
        "dynasty": "宋",
        "collection_info": null
    },
    {
        "uuid": "ac483727445655b6fc28baada2ada1f7",
        "title": "春社日效宛陵先生体四首 社雨",
        "author": "陆游",
        "content": "开岁纔几时，春社忽已及。\n茫茫草色深，萧萧雨声急。\n扶犁行白水，不惜芒屦湿。\n村童更可怜，赤脚牛背立。",
        "dynasty": "宋",
        "collection_info": null
    },
    {
        "uuid": "a3d107fce58a053cf46455ddb21acbc8",
        "title": "春社日效宛陵先生体四首 社鼓",
        "author": "陆游",
        "content": "酒旗三家市，烟草十里陂。\n林间鼓冬冬，迨此春社时。\n饮福父老醉，嵬峨相扶持。\n君勿轻此声，可配丰年诗。",
        "dynasty": "宋",
        "collection_info": null
    },
    {
        "uuid": "c7045d9b8bc6c6cb2510ff0b0ec89bfc",
        "title": "春社日效宛陵先生体四首 社酒",
        "author": "陆游",
        "content": "农家耕作苦，雨旸每关念。\n种黍蹋曲糵，终岁勤收敛。\n社瓮虽草草，酒味亦醇酽。\n长歌南陌头，百年应不厌。",
        "dynasty": "宋",
        "collection_info": null
    },
    {
        "uuid": "7885f3ff62d3582f6cd9e51816ab9b65",
        "title": "春社日效宛陵先生体四首 社肉",
        "author": "陆游",
        "content": "社日取社猪，燔炙香满村。\n饥鸦集街树，老巫立庙门。\n虽无牲牢盛，古礼亦略存。\n醉归怀余肉，霑遗徧诸孙。",
        "dynasty": "宋",
        "collection_info": null
    },
    {
        "uuid": "f404e8da5d720a17103dd84adf55a704",
        "title": "局中春兴",
        "author": "陆游",
        "content": "天知病眼困风沙，借与蓬山阅物华。\n微暖已迎新到燕，轻阴犹护欲残花。\n幽窗寂寂书围座，倦枕时时梦过家。\n立马庭前还小驻，不妨闲试半瓯茶。",
        "dynasty": "宋",
        "collection_info": null
    },
    {
        "uuid": "1e078a11cb2fbdf40b3feaa6e108d623",
        "title": "久客",
        "author": "陆游",
        "content": "憔悴闲坊底，萧条久客心。\n燕归知社过，叶密觉春深。\n灯火愁残史，尘埃嘆素琴。\n余生犹有几，去日苦骎骎。",
        "dynasty": "宋",
        "collection_info": null
    },
    {
        "uuid": "78414cfc7c0dc383a3b3a54bed907e4b",
        "title": "幽居",
        "author": "陆游",
        "content": "花过莺初懒，泥新燕正忙。\n病余犹止酒，睡起独焚香。\n拄杖嫌园窄，棋枰喜日长。\n北窗元可乐，不是傲羲皇。",
        "dynasty": "宋",
        "collection_info": null
    },
    {
        "uuid": "bd5ed92f7e2629f47efe999891e6f33e",
        "title": "春日绝句八首  其一",
        "author": "陆游",
        "content": "吏来屡败哦诗兴，雨作常妨载酒行。\n忽见家家插杨柳，始知今日是清明。",
        "dynasty": "宋",
        "collection_info": null
    },
    {
        "uuid": "eef7a62d3e35b6265ca2d8dfadb229b6",
        "title": "春日绝句八首  其二",
        "author": "陆游",
        "content": "二十四番花有信，一百七日食犹寒。\n眼中不是无春色，嘆息衰翁自鲜欢。",
        "dynasty": "宋",
        "collection_info": null
    },
    {
        "uuid": "1c5ac7288a263179000541646a1532a9",
        "title": "春日绝句八首  其三",
        "author": "陆游",
        "content": "门前唤担买芳菲，白髮犹堪插一枝。\n旧厌蛙声今喜听，墙阴特地作盆池。",
        "dynasty": "宋",
        "collection_info": null
    },
    {
        "uuid": "9fe4497039b2bb72e9984f6e93d9a24f",
        "title": "春日绝句八首  其四",
        "author": "陆游",
        "content": "故园蛱蝶最多种，百草长时花乱开。\n穷巷春风元不到，一双谁遣过墙来。",
        "dynasty": "宋",
        "collection_info": null
    },
    {
        "uuid": "d5e2e884bff99a98c891c91c9aceecf1",
        "title": "春日绝句八首  其五",
        "author": "陆游",
        "content": "桃李吹成九陌尘，客中又过一年春。\n余寒漠漠城南路，只见秋韆不见人。",
        "dynasty": "宋",
        "collection_info": null
    },
    {
        "uuid": "6747da69d0d6d82f6505c0605a140322",
        "title": "春日绝句八首  其六",
        "author": "陆游",
        "content": "便恐东皇促驾回，小轩无事且衔杯。\n不知何处桃花落，一片飞从屋角来。",
        "dynasty": "宋",
        "collection_info": null
    },
    {
        "uuid": "ef60dc6f250461ae963712d11e430e53",
        "title": "春日绝句八首  其七",
        "author": "陆游",
        "content": "介亭南畔排衙石，剥藓剜苔觅旧题。\n读罢南丰数行字，满山烟雨共凄迷。",
        "dynasty": "宋",
        "collection_info": null
    },
    {
        "uuid": "69978f7061de8dec7233159f3c7ac1e2",
        "title": "春日绝句八首  其八",
        "author": "陆游",
        "content": "杨家园裏醉残春，醉倩傍人拾堕巾。\n红紫飘零不须嘆，东君渠自是行人。",
        "dynasty": "宋",
        "collection_info": null
    },
    {
        "uuid": "050b9ae8b97b415038d4d1eb7a841c11",
        "title": "嘆老",
        "author": "陆游",
        "content": "晨起梳头满镜霜，岂堪着脚少年场。\n酒徒分散情疏索，棋敌凭陵意颉颃。\n寓世极知均醉梦，余生只合老耕桑。\n石帆山下莼丝长，待我还东泊野航。",
        "dynasty": "宋",
        "collection_info": null
    },
    {
        "uuid": "8d64d4d1f33fa9fcb4cc2631fb6992fe",
        "title": "春雨中偶赋",
        "author": "陆游",
        "content": "老子年来百事慵，不妨诗课尚能供。\n残花已觉胭脂淡，煮酒初尝琥珀浓。\n羸病不堪连日雨，孤愁偏怯五更钟。\n旧交只有乌藤在，且伴禅床莫化龙。",
        "dynasty": "宋",
        "collection_info": null
    },
    {
        "uuid": "bdfbc0a210b16909fb9fcdc58d77f0f7",
        "title": "戏咏落花",
        "author": "陆游",
        "content": "终年栽接待新春，一日随风委路尘。\n愁杀主翁渠不管，争如只作看花人。",
        "dynasty": "宋",
        "collection_info": null
    },
    {
        "uuid": "8a5b9b2f612e5864e22e68705d006da4",
        "title": "思归示儿辈",
        "author": "陆游",
        "content": "睡味甜如蜜，人情冷似浆。\n流年垂及耄，客子固多伤。\n兴发鸡豚社，心阑翰墨场。\n吾儿姑力穑，莫羡笏堆床。",
        "dynasty": "宋",
        "collection_info": null
    },
    {
        "uuid": "73cd331742c3194d8fed79b1008dcffa",
        "title": "东轩花时将过感怀二首  其一",
        "author": "陆游",
        "content": "小轩风月得婆娑，尽付流年与啸歌。\n细数一春今过半，正令百岁亦无多。\n还家常恐难全璧，阅世深疑已烂柯。\n只欲闭门搘倦枕，晚风无奈落花何。",
        "dynasty": "宋",
        "collection_info": null
    },
    {
        "uuid": "002724da9c1c753e0cf2c90ea3f89701",
        "title": "东轩花时将过感怀二首  其二",
        "author": "陆游",
        "content": "社雨晴时燕子飞，园林何许觅芳菲。\n江山良是人谁在，天地无私春又归。\n残史有期成汗简，修门即日挂朝衣。\n人生念念皆堪悔，敢效渊明嘆昨非。",
        "dynasty": "宋",
        "collection_info": null
    },
    {
        "uuid": "b2652fe5e8992c54184fd3df9983a3df",
        "title": "江亭",
        "author": "陆游",
        "content": "千载涛江上，书生诵所闻。\n铸形尊越蠡，抉眼悼荆员。\n高鸟衝烟没，轻舟压浪分。\n何由从此逝，挥手谢诸君。",
        "dynasty": "宋",
        "collection_info": null
    },
    {
        "uuid": "7b8ef37d6b99c821a75a4682fd33be14",
        "title": "对食",
        "author": "陆游",
        "content": "天赋元无满谷羊，不烦粱肉污龟肠。\n忽逢客釜莼羹美，遥忆山厨麦饭香。\n正有一箪元自足，纵嘲三韭亦何伤。\n江边烟岫参差路，便唤渔舟莫治装。",
        "dynasty": "宋",
        "collection_info": null
    },
    {
        "uuid": "1ff66a9a021fd5daf0696ac42f530330",
        "title": "饱食",
        "author": "陆游",
        "content": "饱食无功愧汗青，灯前顾影嘆伶俜。\n马衰犹养疑知路，龟久当捐为不灵。\n腰下徒夸绶若若，镜中何止髮星星。\n石帆回首初非远，要及清秋斸茯苓。",
        "dynasty": "宋",
        "collection_info": null
    },
    {
        "uuid": "526637dddb754c1290950253c083cd55",
        "title": "记梦",
        "author": "陆游",
        "content": "旅梦游何地，分明禹庙傍。\n不嫌村饷薄，但爱野蔬香。\n笋市连山坞，菱歌起夕阳。\n一蓑元所乐，枉道懒衣裳。",
        "dynasty": "宋",
        "collection_info": null
    },
    {
        "uuid": "77e0cee58d6d3472278304e62b086539",
        "title": "初夜暂就枕",
        "author": "陆游",
        "content": "街鼓冬冬欲断时，官闲惟与睡相宜。\n褰帷卧看初升月，转枕重思未稳诗。\n偃仰少安真得策，欠伸徐起顿忘疲。\n悠然已在羲皇上，莫遣儿曹取次知。",
        "dynasty": "宋",
        "collection_info": null
    },
    {
        "uuid": "11df8352d1600b527a36b87c2790d2b4",
        "title": "次林伯玉侍郎韵赋西湖春游",
        "author": "陆游",
        "content": "西湖一别不知年，陈迹重寻麦岭边。\n山远往来双白鹭，波平俯仰两青天。\n残骸自觉难支久，一笑相从亦宿缘。\n旅食京华诗思尽，羡公落笔思如泉。",
        "dynasty": "宋",
        "collection_info": null
    },
    {
        "uuid": "057341c7345de43c42ae1ed04b197e6f",
        "title": "湖中微雨戏作",
        "author": "陆游",
        "content": "搓罢青梅指爪香，一杯聊復答年光。\n莫言老子无人顾，犹得西施作淡粧。",
        "dynasty": "宋",
        "collection_info": null
    },
    {
        "uuid": "637c6d63bb7aced10877f582ef133b2f",
        "title": "与儿辈泛舟游西湖一日间晴阴屡易",
        "author": "陆游",
        "content": "逢着园林即款扉，酌泉煮笋欲忘归。\n杨花正与人争路，鸠语还催雨点衣。\n古寺题名那復在，后生识面自应稀。\n伤心六十余年事，双塔依然在翠微。",
        "dynasty": "宋",
        "collection_info": null
    },
    {
        "uuid": "0845bf6d694ebeb79754985ee73ca213",
        "title": "赠吕次翁",
        "author": "陆游",
        "content": "君得金丹虽未仙，放翁邂逅与忘年。\n空能处处夸诗句，不解时时赠酒钱。\n马骏极知生冀土，鹤飞会见上辽天。\n尔来笔砚尘埃满，剩欲相从乞一联。",
        "dynasty": "宋",
        "collection_info": null
    },
    {
        "uuid": "f6004262bfe0eed8cbc36045afaa4eb8",
        "title": "得子聿到家山后书",
        "author": "陆游",
        "content": "日日春阴愁出户，汝今恰遇十分晴。\n桑林紫葚纍纍熟，稻垅青秧漫漫平。\n梦好定知行路健，书来深慰倚门情。\n柯桥道上山如画，早晚归舟听橹声。",
        "dynasty": "宋",
        "collection_info": null
    },
    {
        "uuid": "2ec95c547deca53872aa47175d0d432a",
        "title": "题斋壁三首  其一",
        "author": "陆游",
        "content": "小屋闲坊旋卜居，老人也看作吾庐。\n客知贪睡多留刺，儿未来归自检书。\n草赋万言那直水，属文三纸尚无驴。\n京尘日念家山乐，况值腰镰割麦初。",
        "dynasty": "宋",
        "collection_info": null
    },
    {
        "uuid": "61aed91c324183ced83e2578a92028b7",
        "title": "题斋壁三首  其二",
        "author": "陆游",
        "content": "残髮萧萧不满簪，衰年亦自惜光阴。\n作碑谀墓已绝笔，紬史藏山犹苦心。\n穿破绿钱多稚笋，惊飞红雨有幽禽。\n北窗睡起摩挲眼，更觉清风直万金。",
        "dynasty": "宋",
        "collection_info": null
    },
    {
        "uuid": "8fa56675837be022f427a3fbf257fe2c",
        "title": "题斋壁三首  其三",
        "author": "陆游",
        "content": "一棹秋风去已迟，钓竿恐失野人期。\n朝回补睡寻幽梦，客去偷闲练近诗。\n浮世本知缘苦薄，颓龄已与志俱衰。\n平生所慕孤山老，剩欲怀茶奠旧祠。",
        "dynasty": "宋",
        "collection_info": null
    },
    {
        "uuid": "72afc884e2a806b2fa71446fafabe150",
        "title": "小饮",
        "author": "陆游",
        "content": "门生嘲喜眠，官长骂耽酒。\n人生自适尔，嘲骂亦何有。\n蒸我乳下豚，翦我雨中韭。\n杯盘虽不丰，吾儿起为寿。\n车马满长安，谁肯顾衰朽。\n作诗付汝藏，千金珍弊帚。",
        "dynasty": "宋",
        "collection_info": null
    },
    {
        "uuid": "1c91a111a8754fba1da0aa27cdf5b9d2",
        "title": "赠传神水鉴",
        "author": "陆游",
        "content": "写照今谁下笔亲，喜君分得卧云身。\n口中无齿难藏老，颊上加毛自有神。\n误遣汗青成国史，未妨着白号山人。\n它时更欲求奇迹，画我溪头把钓缗。",
        "dynasty": "宋",
        "collection_info": null
    },
    {
        "uuid": "1b593cd08b76f86a35611bafc3c07c11",
        "title": "春晚",
        "author": "陆游",
        "content": "新绿成阴小雨时，幅巾萧散与闲宜。\n燕归赴诉经年别，莺晚分疏出谷迟。\n晓枕呼儿投宿酒，暮窗留客算残棋。\n翛然此意风尘表，正恐羲皇未必知。",
        "dynasty": "宋",
        "collection_info": null
    },
    {
        "uuid": "ebc3512038d8fbbcee0bd9ef39958a36",
        "title": "天竺晓行二首  其一",
        "author": "陆游",
        "content": "三茆听彻五更钟，二竺穿穷九里松。\n无復官楼沽酒美，但烦湖水照衰容。",
        "dynasty": "宋",
        "collection_info": null
    },
    {
        "uuid": "cf5ecc7aff6a56259b5c0114628de998",
        "title": "天竺晓行二首  其二",
        "author": "陆游",
        "content": "笋舆咿轧水云间，惭愧忙身得暂闲。\n堪笑风中一黄叶，知看天外几青山。",
        "dynasty": "宋",
        "collection_info": null
    },
    {
        "uuid": "317bb9288af730e989bbc2b242f74992",
        "title": "初见石榴花",
        "author": "陆游",
        "content": "吴中四月尚余寒，细雨霏霏怯倚阑。\n老子真成兴不浅，榴花折得一枝看。",
        "dynasty": "宋",
        "collection_info": null
    },
    {
        "uuid": "d68413c0e8978fa3102f961f7e020feb",
        "title": "梦游三首  其一",
        "author": "陆游",
        "content": "太华峰头秋气新，醉临绝壁岸纶巾。\n世间万事惟堪笑，禹迹茫茫九片尘。",
        "dynasty": "宋",
        "collection_info": null
    },
    {
        "uuid": "abb14f2ad507b72c279d533b706f2c7f",
        "title": "梦游三首  其二",
        "author": "陆游",
        "content": "九秋风露洗头盆，万里云烟腰带鞓。\n小瓮松醪知已熟，与君烂醉不须醒。",
        "dynasty": "宋",
        "collection_info": null
    },
    {
        "uuid": "f281aa9cdad3d71685afea9f96be0709",
        "title": "梦游三首  其三",
        "author": "陆游",
        "content": "客途幽梦苦凄凄，满眼山川意却迷。\n条华朝驱云外骑，河潼夜听月中鸡。",
        "dynasty": "宋",
        "collection_info": null
    },
    {
        "uuid": "8e745ea5a8f3e544992892efc88f2ead",
        "title": "江亭晚思",
        "author": "陆游",
        "content": "本自无闲况有忙，远坊兀兀送年光。\n太空不碍云舒卷，高枕宁论梦短长。\n山破霁烟千万迭，鸟横潮浦两三行。\n年来自笑诗情减，愁绝奚奴古锦囊。",
        "dynasty": "宋",
        "collection_info": null
    },
    {
        "uuid": "e5ffe3efb833c3450f1d46a5e367f48a",
        "title": "上章纳禄恩畀外祠遂以五月初东归五首  其一",
        "author": "陆游",
        "content": "身似霜松老不枯，乞骸犹得侍清都。\n百钱浊酒浑家醉，六月飞蚊彻晓无。\n美睡不愁闲客搅，出游自有小儿扶。\n买山尚恐巢由笑，敢问君王觅镜湖。",
        "dynasty": "宋",
        "collection_info": null
    },
    {
        "uuid": "2c96c1cc3e01c86b7525692b2770adc6",
        "title": "上章纳禄恩畀外祠遂以五月初东归五首  其二",
        "author": "陆游",
        "content": "黄纸淋漓字似鸦，即今真箇是还家。\n园庐渐近湖山好，邻曲来迎鼓笛譁。\n笾实傍篱收豆荚，盘蔬临水采芹芽。\n皇家养老非忘汝，不必青门学种瓜。",
        "dynasty": "宋",
        "collection_info": null
    },
    {
        "uuid": "c65abbd4345b0c0d3cf04d3199836b4d",
        "title": "上章纳禄恩畀外祠遂以五月初东归五首  其三",
        "author": "陆游",
        "content": "群玉峰头孤梦断，五云溪上野舟回。\n傍人鸥鸟自然熟，到处藕花无数开。\n麦饭不餍常面槁，柴门闲掩自心灰。\n雨来正作盆山地，不怕冥冥半月梅。",
        "dynasty": "宋",
        "collection_info": null
    },
    {
        "uuid": "a85dbae5f342e719535513292bad87cc",
        "title": "上章纳禄恩畀外祠遂以五月初东归五首  其四",
        "author": "陆游",
        "content": "身是风前一断蓬，经年窃食竟何功。\n倚天青嶂迎船出，扑马红尘转眼空。\n网户饷鱼胜丙穴，旗亭送酒等郫筒。\n死前幸作扶犁叟，免使淮南笑发蒙。",
        "dynasty": "宋",
        "collection_info": null
    },
    {
        "uuid": "483beb271bd10b705c79ae26a766a5b9",
        "title": "上章纳禄恩畀外祠遂以五月初东归五首  其五",
        "author": "陆游",
        "content": "此身惟有一躬耕，乞得余年乐太平。\n东观并游收昨梦，西湖重到付来生。\n一堤草露明晨照，半浦荷风飐晚晴。\n历历归途皆胜事，江亭先听棹歌声。",
        "dynasty": "宋",
        "collection_info": null
    },
    {
        "uuid": "3883702c17e3f4aa94d508a89f7a4ff7",
        "title": "江亭",
        "author": "陆游",
        "content": "旅食京华兴已阑，喜扶衰惫出重关。\n江波蘸岸绿堪染，山色迎人秀可餐。\n濠上观鱼非至乐，管中窥豹岂全斑。\n此行便问天台路，剩采灵芝换病颜。",
        "dynasty": "宋",
        "collection_info": null
    },
    {
        "uuid": "000b56c8fa7a678fb1ae640ac56247f2",
        "title": "题三茆邵道士云隐二首  其一",
        "author": "陆游",
        "content": "兴尽当年句曲秋，却归罨画弄扁舟。\n有时信脚来沙际，拾得残云补破裘。",
        "dynasty": "宋",
        "collection_info": null
    },
    {
        "uuid": "f864332b4852506099c05e41d3e865e8",
        "title": "题三茆邵道士云隐二首  其二",
        "author": "陆游",
        "content": "尚嫌勾漏养丹砂，况种刘郎去后花。\n罨画溪头云万顷，不知何处是君家。",
        "dynasty": "宋",
        "collection_info": null
    },
    {
        "uuid": "06ee59aa20e78bfaa05276bdb8bd41ae",
        "title": "受外祠敕",
        "author": "陆游",
        "content": "放浪江湖迹已陈，今朝剩喜结衔新。\n读骚未敢称名士，拜赐犹应号散人。\n归去还骑款段马，醉颠重岸接䍦巾。\n行行渐近云门寺，愈信人生有宿因。",
        "dynasty": "宋",
        "collection_info": null
    },
    {
        "uuid": "5d65554bea0f0226a865f6a657079eac",
        "title": "感寓二首  其一",
        "author": "陆游",
        "content": "人生难控抟，古谓七十稀。\n寿夭虽小异，要亦同所归。\n君看衔山日，耿耿有余晖。\n投床方息偃，晨起復求衣。\n万家同一役，负水关门扉。\n智叟与愚公，毕竟孰是非。",
        "dynasty": "宋",
        "collection_info": null
    },
    {
        "uuid": "44d75e6c40beca69361445a9bf5f4644",
        "title": "感寓二首  其二",
        "author": "陆游",
        "content": "老氏有至言，所贵知我稀。\n鄙夫急自衒，岂復择所归。\n君看珠在渊，草木借光辉。\n所以古达人，怀玉被褐衣。\n吾庐大泽中，岁苦水半扉。\n朱门固自好，我亦未必非。",
        "dynasty": "宋",
        "collection_info": null
    },
    {
        "uuid": "da58ace528fed667a989f4b469385907",
        "title": "肉食",
        "author": "陆游",
        "content": "平生爱枯淡，老病未免肉。\n杀戒苦难持，贪境则易熟。\n鄙夫五鼎少，达士一瓢足。\n纷纷刀机间，断者岂復续。\n习闻谓当然，乍见可痛哭。\n长安多贵人，得此试一读。",
        "dynasty": "宋",
        "collection_info": null
    },
    {
        "uuid": "0c5b667cb7e81ca3985b36ae027898d8",
        "title": "赠成封州",
        "author": "陆游",
        "content": "绿髮临边固已奇，不应憔悴客京师。\n极知自有封侯骨，但要无忘耕垄时。\n意气覆毡书捷布，风流横槊赋新诗。\n平生每恨相从少，满眼关山又语离。",
        "dynasty": "宋",
        "collection_info": null
    },
    {
        "uuid": "24c6d00f8527a6f7674b0ecdef295cbe",
        "title": "予以壬戌六月十四日入都门癸亥五月十四日去国而中有闰月盖相距正一年矣慨然有赋二首  其一",
        "author": "陆游",
        "content": "三百六十日，扶衰得出都。\n略无新伎俩，仍是旧形模。\n世事蛮攻触，人情越事吴。\n勿言莼菜老，檥棹醉湘湖。",
        "dynasty": "宋",
        "collection_info": null
    },
    {
        "uuid": "1b0b97f4809085e81620c3b3fd7f8061",
        "title": "予以壬戌六月十四日入都门癸亥五月十四日去国而中有闰月盖相距正一年矣慨然有赋二首  其二",
        "author": "陆游",
        "content": "一百七十里，我行谁谓赊。\n期年初去国，度宿即还家。\n事似谈春梦，身如寄客槎。\n石帆村好在，重理旧桑麻。",
        "dynasty": "宋",
        "collection_info": null
    },
    {
        "uuid": "bf857ca18c05c6329db82d328f8f6e56",
        "title": "雨中别同朝诸公二首  其一",
        "author": "陆游",
        "content": "今日别交旧，街泥盈尺深。\n极知当作恶，追恨阙相寻。\n笑语关幽梦，江山入苦吟。\n新秋纔一月，留句待清砧。",
        "dynasty": "宋",
        "collection_info": null
    },
    {
        "uuid": "df247cca345580fd2e71d0d1e261e2e0",
        "title": "雨中别同朝诸公二首  其二",
        "author": "陆游",
        "content": "雨点万珠落，水声群马奔。\n纔能脱危路，未遽定惊魂。\n一扫枕中梦，即归江上村。\n村醪莫嫌薄，随事有鸡豚。",
        "dynasty": "宋",
        "collection_info": null
    },
    {
        "uuid": "3a2582878bcdf298b06e724204cb2580",
        "title": "出城",
        "author": "陆游",
        "content": "羁枕不成寐，羸骖晓出城。\n驿门深闭草，苑树密藏莺。\n老病安闲散，疏慵负圣明。\n津亭凝望久，惟是待潮平。",
        "dynasty": "宋",
        "collection_info": null
    },
    {
        "uuid": "49db5e39d31b7440037e69cb6f914b5a",
        "title": "宿北钱清",
        "author": "陆游",
        "content": "晡时理舟檝，甲夜泊钱清。\n齑饼依然美，渔灯特地明。\n酒旗阑道出，风浪拍船鸣。\n未说乡闾喜，江山亦有情。",
        "dynasty": "宋",
        "collection_info": null
    },
    {
        "uuid": "57613782220aa6c235b106cf44d62421",
        "title": "老伶",
        "author": "陆游",
        "content": "老伶头已白，相识不论年。\n时出随童稚，犹能习管弦。\n烟林梅市路，风幔放翁船。\n余酒堪同醉，君无惜醉眠。",
        "dynasty": "宋",
        "collection_info": null
    },
    {
        "uuid": "a3201fb416b2c965dc72a4fe46d81d5d",
        "title": "舟行钱清柯桥之间",
        "author": "陆游",
        "content": "逾年梦想会稽城，喜挂高帆浩荡行。\n未见东西双白塔，先经南北两钱清。\n儿童鼓笛迎归舰，父老壶觞叙别情。\n想到吾庐犹未夜，竹间正看夕阳明。",
        "dynasty": "宋",
        "collection_info": null
    },
    {
        "uuid": "d2ca5e3d6083f3f7818ea09dd0d1b00a",
        "title": "寓蓬莱馆",
        "author": "陆游",
        "content": "道山方梦断，税驾復蓬莱。\n海上羝应乳，辽东鹤已回。\n客惊添鬓雪，自笑久心灰。\n底事妨人睡，楼头暮角哀。",
        "dynasty": "宋",
        "collection_info": null
    },
    {
        "uuid": "ecff8538b09e20617333c9eabb2a43d3",
        "title": "乍自京尘中得归故山作五字识喜",
        "author": "陆游",
        "content": "门巷如秋爽，轩窗抵海宽。\n初还绶若若，已觉面团团。\n引睡拈书卷，偷闲把钓竿。\n人生快意事，五月出长安。",
        "dynasty": "宋",
        "collection_info": null
    },
    {
        "uuid": "6cf63e4f3bedbf337c8e9154c643058b",
        "title": "初归杂咏七首  其一",
        "author": "陆游",
        "content": "雪满渔蓑雨垫巾，超然无处不清真。\n胸中那可有一事，天下故应无两人。\n骑马每行秋栈路，唤船还渡暮江津。\n酒楼僧壁留诗徧，八十年来自在身。",
        "dynasty": "宋",
        "collection_info": null
    },
    {
        "uuid": "644446bd92f1414d04d3dd6adc399b72",
        "title": "初归杂咏七首  其二",
        "author": "陆游",
        "content": "齿豁头童尽耐嘲，即今烂饭用匙抄。\n朱门漫设千杯酒，青壁宁无一把茅。\n偶尔作官羞问马，颓然对客但称猫。\n此身定向山中死，不用磨钱掷卦爻。",
        "dynasty": "宋",
        "collection_info": null
    },
    {
        "uuid": "835792764e228ed8424e9582bd04537a",
        "title": "初归杂咏七首  其三",
        "author": "陆游",
        "content": "八十可怜心尚孩，看山看水不知回。\n软炊香甑桃花饭，浅酌清尊竹叶醅。\n平地本知多陷阱，群儿随处觅梯媒。\n旷怀只待秋风起，十丈蒲帆海上开。",
        "dynasty": "宋",
        "collection_info": null
    },
    {
        "uuid": "afb3ca17fc1cb13b4349993c355fa6da",
        "title": "初归杂咏七首  其四",
        "author": "陆游",
        "content": "换尽朱颜两鬓皤，流年如此奈君何。\n早从学问求开益，晚悟文章要诋诃。\n每忆壮游成独笑，间逢老伴亦高歌。\n更余一恨君知否，千载浯溪石未磨。",
        "dynasty": "宋",
        "collection_info": null
    },
    {
        "uuid": "22528e18f7cf908194acb47b05e31cc7",
        "title": "初归杂咏七首  其五",
        "author": "陆游",
        "content": "窗下初收剥啄棋，疏帘窣地昼阴移。\n下岩石润挥毫后，正焙茶香落硙时。\n癃老入朝元是错，期年决去已为迟。\n天公赋予谁能测，只吝功名不吝诗。",
        "dynasty": "宋",
        "collection_info": null
    },
    {
        "uuid": "056029fb8b1c12a3001e980c78a62d23",
        "title": "初归杂咏七首  其六",
        "author": "陆游",
        "content": "小园五亩翦蓬蒿，便觉人间迹可逃。\n尽疏珍禽添尔雅，更书香草续离骚。\n药苗可斸携长镵，黍酒新成压小槽。\n老入鹓行方彻悟，一官何处不徒劳。",
        "dynasty": "宋",
        "collection_info": null
    },
    {
        "uuid": "85016f0d96603dcac0b6d1514532a564",
        "title": "初归杂咏七首  其七",
        "author": "陆游",
        "content": "乞得身归且浩歌，萧然生世寄渔蓑。\n茶甘半日如新啜，墨妙移时不再磨。\n山寺蹋云频独往，邻家穿竹自相过。\n棋枰胜负能多少，堪笑傍人说烂柯。",
        "dynasty": "宋",
        "collection_info": null
    },
    {
        "uuid": "032f556128ee9dc48b3ab04911142d57",
        "title": "湖上急雨",
        "author": "陆游",
        "content": "溪烟一缕起前滩，急雨俄吞四面山。\n造化等闲成壮观，月明却送钓船还。",
        "dynasty": "宋",
        "collection_info": null
    },
    {
        "uuid": "2063583116875386bb07625547b9264b",
        "title": "夏日独居",
        "author": "陆游",
        "content": "平生本清凈，垂老更萧然。\n已罢客载酒，亦无僧说禅。\n空庭朝下鹊，密树晚鸣蝉。\n长日君无厌，新秋近眼边。",
        "dynasty": "宋",
        "collection_info": null
    },
    {
        "uuid": "3e804cc796d8dbaa1464e9af4bca2505",
        "title": "溪上夜钓",
        "author": "陆游",
        "content": "少时妄意学金丹，八十溪头把钓竿。\n露湿茭丛姑恶哭，烟深沙渚鹭鸶寒。\n登临每嘆干坤大，强健犹应岁月宽。\n作意清吟未须厌，如山残稿后人看。",
        "dynasty": "宋",
        "collection_info": null
    },
    {
        "uuid": "3c51e3adbfb4895098a57cad26947999",
        "title": "幽事",
        "author": "陆游",
        "content": "曳杖惊林鹊，投竿罥涧花。\n若非诗满卷，只道梦还家。\n开士分朝饭，邻翁唤午茶。\n悠然吾事足，归路并山斜。",
        "dynasty": "宋",
        "collection_info": null
    },
    {
        "uuid": "c0c63bbc23514515d0b4e498051af5e3",
        "title": "夙兴",
        "author": "陆游",
        "content": "幽梦回千里，高城转五更。\n窗虚送月落，竹动喜风生。\n自笑行安往，犹思坐待明。\n郊居少僮仆，手自闢柴荆。",
        "dynasty": "宋",
        "collection_info": null
    },
    {
        "uuid": "6697e6d9373298afd39d1b1c113eed82",
        "title": "文章",
        "author": "陆游",
        "content": "文章在眼每森然，力弱才疏挽不前。\n前辈不生吾辈老，恐留遗恨又千年。",
        "dynasty": "宋",
        "collection_info": null
    },
    {
        "uuid": "3cf2106c146dacda83e4381cffc1886c",
        "title": "闲游四首  其一",
        "author": "陆游",
        "content": "触热辞行在，扶衰返故丘。\n乱蝉催落日，病叶报新秋。\n秣蹇投山驿，寻诗倚寺楼。\n不因行万里，那信此生浮。",
        "dynasty": "宋",
        "collection_info": null
    },
    {
        "uuid": "2c786e65d35ecb01b25f6b468660e149",
        "title": "闲游四首  其二",
        "author": "陆游",
        "content": "剡县有佳处，吾行无定期。\n横塘供晚钓，孤店具晨炊。\n约客同看竹，留僧与对棋。\n人生得自在，更老未为迟。",
        "dynasty": "宋",
        "collection_info": null
    },
    {
        "uuid": "54585adabf28d0f7314645655b597c20",
        "title": "闲游四首  其三",
        "author": "陆游",
        "content": "我出亦何急，辍行还怅然。\n轻装幸已具，老健更谁先。\n野饭聊支日，山蔬不直钱。\n此生终乐死，何以报皇天。",
        "dynasty": "宋",
        "collection_info": null
    },
    {
        "uuid": "d3127b1c2ce8bbb247d67e193701de1c",
        "title": "闲游四首  其四",
        "author": "陆游",
        "content": "已破京尘梦，还寻剡曲游。\n戴星离古戍，衝雨憩山邮。\n壁认曾题字，门横昔渡舟。\n经行固多感，随处寄悠悠。",
        "dynasty": "宋",
        "collection_info": null
    },
    {
        "uuid": "6883d5ad2db2f221db6cb82910bcf24c",
        "title": "夏日",
        "author": "陆游",
        "content": "赫赫炎威日正中，冰纨笛簟欲无功。\n一心愿伴沙头鹭，百计难呼木杪风。\n纤手削瓜刀似水，小罂分酒盏如空。\n洗心幸有高楼月，少待寒光出海东。",
        "dynasty": "宋",
        "collection_info": null
    },
    {
        "uuid": "45dd6ae1b1d64d05cc8a23f089a999c0",
        "title": "蜻蜓浦夜泊",
        "author": "陆游",
        "content": "风雨忽如秋已深，短篷今夜繫枫林。\n溪翁那问市朝事，蔬食不生杯炙心。\n横截烟波飞健鹘，远投沙渚落羁禽。\n斯游谁道伤幽独，犹有残钟伴苦吟。",
        "dynasty": "宋",
        "collection_info": null
    },
    {
        "uuid": "434d769cc97bf5ee3b134689dafbec7d",
        "title": "幽兴",
        "author": "陆游",
        "content": "微官那得繫疏慵，幽兴浑如社酒浓。\n扫尽尘埃无一点，洗空幻翳有千重。\n百年到处俱羁客，万里从来付短筇。\n身在有余真妙语，杯羹何地欠秋菘。",
        "dynasty": "宋",
        "collection_info": null
    },
    {
        "uuid": "031d1990ded24887de3e93d4f16e479f",
        "title": "避暑近村偶题",
        "author": "陆游",
        "content": "乞得身归荷圣时，登临筋力未全衰。\n楚祠草合三叉路，隋寺苔侵半折碑。\n孤店不妨乘月宿，扁舟频为看山移。\n红尘冠盖真堪怕，还我平生白接䍦。",
        "dynasty": "宋",
        "collection_info": null
    },
    {
        "uuid": "373bde8723a0c2f5e3d9fdff93058363",
        "title": "南堂夜坐",
        "author": "陆游",
        "content": "老来日月驶，秋令俄更端。\n蝉号晚愈壮，萤火流空园。\n西风吹衣裳，萧然谢炎官。\n饱食一事无，散髮坐前轩。\n河汉西南流，北斗何阑干。\n坐久光彩变，缺月涌金盆。\n欲睡復踌躇，草棘露已漙。\n徂岁何足道，死生付干坤。",
        "dynasty": "宋",
        "collection_info": null
    },
    {
        "uuid": "f1df7b01f614460baf329693033cb52f",
        "title": "立秋前一夕作",
        "author": "陆游",
        "content": "萤度梧楸径，鸟鸣蒲苇洲。\n宁知八十老，又见一年秋。\n贺监称狂客，刘伶赠醉侯。\n吾身会兼此，已矣尚何求。",
        "dynasty": "宋",
        "collection_info": null
    },
    {
        "uuid": "019f29071cd4a167608b0956cc53c5a9",
        "title": "忆昔",
        "author": "陆游",
        "content": "忆昔西游两鬓青，即今镜裏雪千茎。\n峨眉风月犹关念，濯锦莺花已隔生。\n避暑有时移枕簟，畏人终日闭柴荆。\n此怀恨欠诗千首，且寄秋泉一再行。",
        "dynasty": "宋",
        "collection_info": null
    },
    {
        "uuid": "6b9516e3887c22378f555d2a5ef73638",
        "title": "自嘲",
        "author": "陆游",
        "content": "外泽裏常粗，元知似瓠壶。\n仕因无援困，学为背时孤。\n轩盖愁城市，风烟落道途。\n它年游万里，不必念归吴。",
        "dynasty": "宋",
        "collection_info": null
    },
    {
        "uuid": "0c795413f89ccf01354b1c6a89f91f58",
        "title": "夜坐庭中",
        "author": "陆游",
        "content": "大泽秋初到，荒庭夜自明。\n风云生有候，河汉落无声。\n病得新凉减，诗因少睡成。\n高枝有乌鹊，栖稳若为惊。",
        "dynasty": "宋",
        "collection_info": null
    },
    {
        "uuid": "350c07dab722c7d0563e11610d2aa037",
        "title": "养生",
        "author": "陆游",
        "content": "禀赋本不强，四十已遽衰。\n药裹不离手，对酒盘无梨。\n岂料今八十，白间犹黑丝。\n咀嚼虽小艰，幸未如牛呞。\n昔虽学养生，所遇少硕师。\n金丹既茫昧，鸾鹤安可期。\n惟有庖丁篇，可信端不疑。\n爱身过拱璧，奉以无缺亏。\n孽不患天作，戚惟忧自诒。\n挛躄岂不苦，害犹在四支。\n二竖伏膏肓，良医所不治。\n衣巾视寒燠，饮食节饱饥。\n虎兕虽在傍，牙爪何由施。\n老人不妄语，聊赋养生诗。",
        "dynasty": "宋",
        "collection_info": null
    },
    {
        "uuid": "7f5d7a3e6f5006f26dbfc008ff5db7aa",
        "title": "饮酒近村",
        "author": "陆游",
        "content": "放翁睡多少行立，人扶往赴邻里集。\n痛饮山花插鬓红，醉归棘露霑衣湿。\n纱巾一幅何翩翩，庭中弄影不肯眠。\n莫欺此老今衰甚，曾见高皇狩越年。",
        "dynasty": "宋",
        "collection_info": null
    },
    {
        "uuid": "0cfdaaef3f0cfdd3ea325a7f0fdd87e8",
        "title": "游山四首  其一",
        "author": "陆游",
        "content": "萧散湖山路，天教脱馽羁。\n蝉声入古寺，马影度荒陂。\n樵唱时倾耳，僧谈亦解颐。\n偏门灯火闹，不敢恨归迟。",
        "dynasty": "宋",
        "collection_info": null
    },
    {
        "uuid": "b6259de1d6d2217c0abaa14220c53a85",
        "title": "游山四首  其二",
        "author": "陆游",
        "content": "久客喜归舍，况逢秋气新。\n聊乘行艓子，闲觅住庵人。\n道士青芒屦，高僧白氎巾。\n更须苔井水，一为濯京尘。",
        "dynasty": "宋",
        "collection_info": null
    },
    {
        "uuid": "e419bc978086bc938f4b6e2a97b47e3d",
        "title": "游山四首  其三",
        "author": "陆游",
        "content": "病退行犹倦，山坡每少休。\n高枝闻鹊语，浅濑见鱼游。\n偶有堪乘兴，元无可遣愁。\n悠然又终日，争路有归牛。",
        "dynasty": "宋",
        "collection_info": null
    },
    {
        "uuid": "f1c943a347f72c422a37f2da611d836e",
        "title": "游山四首  其四",
        "author": "陆游",
        "content": "古寺不来久，入门空嘆嗟。\n僧亡犹见塔，树老已无花。\n世事虽难料，吾生固有涯。\n殷勤一梳月，十里伴还家。",
        "dynasty": "宋",
        "collection_info": null
    },
    {
        "uuid": "52e7107f9d5a2fa7d8ff33c760778ecd",
        "title": "闻蛩二首  其一",
        "author": "陆游",
        "content": "蝉声未断已蛩鸣，徂岁峥嵘得我惊。\n八十光阴犹几许，勉思忠敬尽余生。",
        "dynasty": "宋",
        "collection_info": null
    },
    {
        "uuid": "0427662f21031ea733fea047e6324ab9",
        "title": "闻蛩二首  其二",
        "author": "陆游",
        "content": "稽首周公万世师，小儒命薄不同时。\n秋虫却是生无憾，名在豳人七月诗。",
        "dynasty": "宋",
        "collection_info": null
    },
    {
        "uuid": "3a5c826a8d1c1e00b9626104f12d76b9",
        "title": "入秋游山赋诗略无阙日戏作五字七首识之以野店山桥送马蹄为韵  其一",
        "author": "陆游",
        "content": "束髮初学诗，妄意薄风雅。\n中年困忧患，聊欲希屈贾。\n宁知竟卤莽，所得纔土苴。\n入海殊未深，珠玑不盈把。\n老来似少进，遇兴颇倾泻。\n犹能起后生，黄河吞鉅野。",
        "dynasty": "宋",
        "collection_info": null
    },
    {
        "uuid": "1fd5cbde66c9b933da598667bd6ecfc5",
        "title": "入秋游山赋诗略无阙日戏作五字七首识之以野店山桥送马蹄为韵  其二",
        "author": "陆游",
        "content": "我昔西游边，万里持一剑。\n风餐不自恤，露宿未尝厌。\n栈危余汉烧，山断有秦堑。\n敢夸胡羊美，但怀巴酒酽。\n回首四十年，远游每关念。\n秋风跨蹇驴，尚喜道傍店。",
        "dynasty": "宋",
        "collection_info": null
    },
    {
        "uuid": "15ca9f3821104ca1d1a439aaf06ca4b5",
        "title": "入秋游山赋诗略无阙日戏作五字七首识之以野店山桥送马蹄为韵  其三",
        "author": "陆游",
        "content": "周南太史公，道家蓬莱山。\n尘凡不可料，亦復居其间。\n屡奏乞骸骨，宽恩许投闲。\n羽衣碧玉简，尚缀僊官班。\n黄精扫白髮，面有孺子颜。\n简寂吾家旧，飘然时往还。",
        "dynasty": "宋",
        "collection_info": null
    },
    {
        "uuid": "efd21ba262aca3606e92a2e84950abc4",
        "title": "入秋游山赋诗略无阙日戏作五字七首识之以野店山桥送马蹄为韵  其四",
        "author": "陆游",
        "content": "我行剡中路，茆店连溪桥。\n驴弱我亦饥，解鞍雨萧萧。\n投床得小憩，炊黍烹药苗。\n举手谢主人，去路盘山腰。\n沃洲在何许，秋叶红未凋。\n游僧不可逢，聊须问归樵。",
        "dynasty": "宋",
        "collection_info": null
    },
    {
        "uuid": "e9e38cb481aafc999f1804b07bc4bf8e",
        "title": "入秋游山赋诗略无阙日戏作五字七首识之以野店山桥送马蹄为韵  其五",
        "author": "陆游",
        "content": "怕事真驽痾，老作入都梦。\n头颅今何似，尚復堪自送。\n联裾预登瀛，策马从上雍。\n年衰当亟去，恩大容力控。\n虽言解朝籍，尚予侍祠俸。\n明年即八十，日月难把弄。\n着书则已矣，努力谋社瓮。",
        "dynasty": "宋",
        "collection_info": null
    },
    {
        "uuid": "51de787e512383888070a5608bc561eb",
        "title": "入秋游山赋诗略无阙日戏作五字七首识之以野店山桥送马蹄为韵  其六",
        "author": "陆游",
        "content": "吾才如蹇人，何许逐奔马。\n吾文如丑女，惟藉粉黛假。\n向来已归休，毕志向林下。\n块然一愚公，初不繫用舍。\n国恩定难报，衰涕时一洒。\n人本不胜天，岂復论众寡。",
        "dynasty": "宋",
        "collection_info": null
    },
    {
        "uuid": "4cd2897fc7f8876b46dc2cb18cdb57c3",
        "title": "入秋游山赋诗略无阙日戏作五字七首识之以野店山桥送马蹄为韵  其七",
        "author": "陆游",
        "content": "驴病比已损，秋风轻四蹄。\n朝游支遁寺，暮涉干吉溪。\n青嶂环孤村，绿波溢横堤。\n吾行本无定，所至穷攀跻。\n细推亦何乐，正类好锻嵇。\n自今当务本，春芜饱鉏犁。",
        "dynasty": "宋",
        "collection_info": null
    },
    {
        "uuid": "73eecf968ae225776e625a494495a7f0",
        "title": "村居四首  其一",
        "author": "陆游",
        "content": "白首归来亦灌畦，任教邻里笑栖栖。\n道心宁感两雌雉，生计惟存五母鸡。\n不恨闲门可罗爵，本知穷巷自多泥。\n暮闻鼓角犹人境，更欲移家入剡溪。",
        "dynasty": "宋",
        "collection_info": null
    },
    {
        "uuid": "f9db9182b3d55c41adec0e515ef45407",
        "title": "村居四首  其二",
        "author": "陆游",
        "content": "游子从来念故乡，我归仍得值丰穰。\n粗缯裁制襜褕暖，肥羜烹调馎饦香。\n对客不妨依几杖，呼儿时与话耕桑。\n却惭未解真齐物，犹拣山村静处藏。",
        "dynasty": "宋",
        "collection_info": null
    },
    {
        "uuid": "9c426c5178ebcb444a14737a73a1220f",
        "title": "村居四首  其三",
        "author": "陆游",
        "content": "青藜杖出氛埃外，白版扉开水竹边。\n造物与闲仍与健，乡人知老不知年。\n斋居每袖持螯手，妄想宁流见曲涎。\n昨夜小庭风露冷，菊花消息已先传。",
        "dynasty": "宋",
        "collection_info": null
    },
    {
        "uuid": "6fa5911501b32998b3bee3675000f3f0",
        "title": "村居四首  其四",
        "author": "陆游",
        "content": "石帆山下乐谁如，八尺轻舠万顷湖。\n能酿人家分小榼，爱棋道士寄新图。\n条枚积地树鸡栅，沟港接筒浇芋区。\n父子还家更何事，断编灯下讲唐虞。",
        "dynasty": "宋",
        "collection_info": null
    },
    {
        "uuid": "d436c6762dd48c3f76f2a19561e88f3c",
        "title": "六艺示子聿",
        "author": "陆游",
        "content": "六艺江河万古流，吾徒钻仰死方休。\n沛然要似禹行水，卓尔孰如丁解牛。\n老惫简编犹自力，夜凉膏火渐当谋。\n大门旧业微如线，赖有吾儿共此忧。",
        "dynasty": "宋",
        "collection_info": null
    },
    {
        "uuid": "dfc8bc8521eca69a98cb1c94be33fd7a",
        "title": "七月十七夜五更起坐至旦",
        "author": "陆游",
        "content": "秋容淡如水，昨暮到江城。\n世事违高枕，年华入短檠。\n书中固多味，身外尽浮名。\n倚壁方清啸，蓬窗已送明。",
        "dynasty": "宋",
        "collection_info": null
    },
    {
        "uuid": "12989bbda2131798a96e11cb4829e062",
        "title": "书怀四首  其一",
        "author": "陆游",
        "content": "不饥不寒万事足，有山有水一生闲。\n朱门莫管渠痴绝，自爱茅茨三两间。",
        "dynasty": "宋",
        "collection_info": null
    },
    {
        "uuid": "52cf23a06b41d12a81b452cf23d7bfa4",
        "title": "书怀四首  其二",
        "author": "陆游",
        "content": "老人举动须扶掖，跣婢椎奴少得闲。\n从此渐须都画断，疋如避难在空山。",
        "dynasty": "宋",
        "collection_info": null
    },
    {
        "uuid": "8b0e5dbd169ec630b73cd7ba2e1061c8",
        "title": "书怀四首  其三",
        "author": "陆游",
        "content": "蜗庐自称野人居，三尺明窗已有余。\n从此要当常省事，时时小葺欲何须。",
        "dynasty": "宋",
        "collection_info": null
    },
    {
        "uuid": "b7396d1783cd739e0c37385d61a99592",
        "title": "书怀四首  其四",
        "author": "陆游",
        "content": "苜蓿堆盘莫笑贫，家园瓜瓠渐轮囷。\n但令烂熟如蒸鸭，不着盐酰也自珍。",
        "dynasty": "宋",
        "collection_info": null
    },
    {
        "uuid": "d85673ff02affd57c2647d94ab8e42ac",
        "title": "湖上秋夜",
        "author": "陆游",
        "content": "湖上山衔落月明，钓筒收罢叶舟横。\n不知身世在何许，一夜萧萧芦荻声。",
        "dynasty": "宋",
        "collection_info": null
    },
    {
        "uuid": "932a01061aea7aa5dcfead06dee40799",
        "title": "书感",
        "author": "陆游",
        "content": "俗学方譁世，遗经寖已微。\n斯文未云丧，吾道岂其非。\n拔本宁余力，迷途幸识归。\n新凉起衰疾，灯火耿郊扉。",
        "dynasty": "宋",
        "collection_info": null
    },
    {
        "uuid": "5db98011c6701baf0e6653d9ab1d7713",
        "title": "示儿",
        "author": "陆游",
        "content": "得道如良贾，深藏要若无。\n冶金宁辄跃，韫玉忌轻沽。\n儒术今方裂，吾家学本孤。\n汝曹能念此，努力共枝梧。",
        "dynasty": "宋",
        "collection_info": null
    },
    {
        "uuid": "b4498bb95be2caa58808ccb9a3cb0477",
        "title": "书适二首  其一",
        "author": "陆游",
        "content": "北崦千梢竹，东轩八尺床。\n徧行欣老健，熟睡领新凉。\n海石陈书几，陶诗贮药囊。\n时时一到眼，亦足傲羲皇。",
        "dynasty": "宋",
        "collection_info": null
    },
    {
        "uuid": "110853fed178aba98cf5e4604372990a",
        "title": "书适二首  其二",
        "author": "陆游",
        "content": "心清绝慾早，才薄去官多。\n月下时闲钓，云边每浩歌。\n野堂青草覆，山市白驴过。\n也有成功处，新降百万魔。",
        "dynasty": "宋",
        "collection_info": null
    },
    {
        "uuid": "fd2239a8ac4cf8f20313a88c1e530911",
        "title": "放慵",
        "author": "陆游",
        "content": "往者耕仍养，中间仕易农。\n屡辞身老病，每荷上矜从。\n进愧门三戟，归无亩一钟。\n扶持得良药，更放几年慵。",
        "dynasty": "宋",
        "collection_info": null
    },
    {
        "uuid": "8508ab84c259f45be1112f57f373093b",
        "title": "登临",
        "author": "陆游",
        "content": "尽道羁怀恶，登临亦解颜。\n健嫌山路浅，狂恨酒尊悭。\n亲友多疏索，渔樵自往还。\n有诗仍懒记，零落水云间。",
        "dynasty": "宋",
        "collection_info": null
    },
    {
        "uuid": "eeb24c7fea23cbd052220223055f5435",
        "title": "寓嘆",
        "author": "陆游",
        "content": "有位方忧失，无家岂念归。\n贤愚竟谁得，今昨两皆非。\n世事无长算，人情忽骇机。\n细思如意处，惟有钓鱼矶。",
        "dynasty": "宋",
        "collection_info": null
    },
    {
        "uuid": "016db779e3eec4ea44509a1b96ab9d5a",
        "title": "居家",
        "author": "陆游",
        "content": "为吏心虽懒，居家力尚余。\n刈茅支屋漏，裁棘补篱疏。\n就井磨樵斧，持钱锻药鉏。\n毋劳嘆徒步，野鹤岂堪车。",
        "dynasty": "宋",
        "collection_info": null
    },
    {
        "uuid": "c4a4cb003b3b47bd73409a0f66845012",
        "title": "舟中作",
        "author": "陆游",
        "content": "野老元无事，乘闲偶一来。\n微风市楼笛，落日寺街槐。\n梨大围三寸，鲈肥迭四腮。\n邻船不识面，呼与共衔杯。",
        "dynasty": "宋",
        "collection_info": null
    },
    {
        "uuid": "a30a9740e48fe67237aaa53847f344df",
        "title": "筑舍",
        "author": "陆游",
        "content": "筑舍水云乡，萧然似凈坊。\n粥铛菰米滑，羹釜药苗香。\n素壁图嵩华，明窗读老庄。\n与人元淡淡，不是故相忘。",
        "dynasty": "宋",
        "collection_info": null
    },
    {
        "uuid": "4ca855aab7938b07d343b3a535c4d151",
        "title": "杂感五首  其一",
        "author": "陆游",
        "content": "孔欲居九夷，老亦适流沙。\n忠信之所覃，岂间夷与华。\n况我州闾间，相视等一家。\n老稚各自力，勉蹈思无邪。",
        "dynasty": "宋",
        "collection_info": null
    },
    {
        "uuid": "33f3c4b37de5cefeb5897321505996e8",
        "title": "杂感五首  其二",
        "author": "陆游",
        "content": "十月可酿酒，六月可作酱。\n儿曹念乃翁，左右日供养。\n比邻有老疾，亦復致一饷。\n老老以及人，此义古所尚。",
        "dynasty": "宋",
        "collection_info": null
    },
    {
        "uuid": "5f6e6e700bbaae3156f43b225b1156c4",
        "title": "杂感五首  其三",
        "author": "陆游",
        "content": "肉食养老人，古虽有是说。\n修身以待终，何至陷饕餮。\n晨烹山蔬美，午漱石泉洁。\n岂役七尺躯，事此肤寸舌。",
        "dynasty": "宋",
        "collection_info": null
    },
    {
        "uuid": "344b96650fa9245da1b7accbf4bce476",
        "title": "杂感五首  其四",
        "author": "陆游",
        "content": "一气不遽变，雨霁皆有符。\n死非一旦至，小疾为前驱。\n人能谨察之，岂有仓卒虞。\n哀哉不知此，虽悔良难图。",
        "dynasty": "宋",
        "collection_info": null
    },
    {
        "uuid": "653b8b04a464400848513cec09da3d0c",
        "title": "杂感五首  其五",
        "author": "陆游",
        "content": "养生孰为本，元气不可亏。\n秋毫失固守，金丹亦奚为。\n所以古达人，一意坚自持。\n魔鬼虽百万，敢犯堂堂师。",
        "dynasty": "宋",
        "collection_info": null
    },
    {
        "uuid": "a963ba0bbff125b3a452d9490ea240e4",
        "title": "送陈怀叔赴上皋酒官却还都下",
        "author": "陆游",
        "content": "奇才初试发硎刀，疋马秋风到上皋。\n地近虽同三辅重，时平无復五陵豪。\n极知稳步烟霄路，却要微知郡县劳。\n归去平津开首燕，吐茵应復忤西曹。",
        "dynasty": "宋",
        "collection_info": null
    },
    {
        "uuid": "ae20fe67acc7b4179d51a07a8f61d05e",
        "title": "归三山入秋益凉欣然有赋",
        "author": "陆游",
        "content": "药物扶持美食眠，镜湖仍遇素秋天。\n一年强起归犹健，百口相看喜欲颠。\n碧瓦朱甍无杰屋，乌篷画楫有新船。\n道山顶上虽清绝，万顷烟波始是仙。",
        "dynasty": "宋",
        "collection_info": null
    },
    {
        "uuid": "2015f7c7fdd49b5fa1c4c0b8756ff764",
        "title": "子聿至湖上待其归",
        "author": "陆游",
        "content": "舍北犬吠迎归航，老翁待儿据胡床。\n碧云忽起欲吞日，黄叶自凋非霣霜。\n十风五雨岁则熟，左飧右粥身其康。\n岂无深谷结茅屋，父子读易消年光。",
        "dynasty": "宋",
        "collection_info": null
    },
    {
        "uuid": "2a6f2b5d575c66d60ba75428e7681df7",
        "title": "晚行舍后",
        "author": "陆游",
        "content": "略彴东边一径深，杖藜行饭当登临。\n稷山并海出遥碧，禹穴生云成暮阴。\n残岁自兴游子感，少年谁解老人心。\n归来灯火参差夜，倦倚胡床续短吟。",
        "dynasty": "宋",
        "collection_info": null
    },
    {
        "uuid": "57bb4a94d8b11f0e217f1dd4300f9c97",
        "title": "秋夜读书有感二首  其一",
        "author": "陆游",
        "content": "妄意斯文力弗胜，苦心犹欲付云仍。\n数编鲁壁家传学，一盏吴僧夜讲灯。\n南犬固应多吠雪，夏虫那得解知冰。\n但令吾道常无坠，饮水何妨枕曲肱。",
        "dynasty": "宋",
        "collection_info": null
    },
    {
        "uuid": "5cadfda48fc615666eb6d21332c64091",
        "title": "秋夜读书有感二首  其二",
        "author": "陆游",
        "content": "齿髮凋残志有余，一编聊復遂吾初。\n老来每恨无同学，梦裏犹曾得异书。\n家世偏憎慕青紫，儿童切莫话龙猪。\n正令世世皆农圃，廉让何妨化里闾。",
        "dynasty": "宋",
        "collection_info": null
    },
    {
        "uuid": "7448a63fde695749c51baf1bfbdfb03f",
        "title": "治圃",
        "author": "陆游",
        "content": "小圃漫经营，栽培抵力耕。\n土松宜雨点，根稚怯鉏声。\n红果方当熟，清阴亦渐成。\n每来常竟日，聊得畅幽情。",
        "dynasty": "宋",
        "collection_info": null
    },
    {
        "uuid": "93ab0d10e3057cf328a13556580af057",
        "title": "村醉",
        "author": "陆游",
        "content": "髮已凋零齿已疏，饱谙成败更谁如。\n贵人岂得常金屋，丞相那知起草庐。\n久泛江湖知钓术，晚归垄亩授农书。\n一尊径就村翁醉，未肯英雄许本初。",
        "dynasty": "宋",
        "collection_info": null
    },
    {
        "uuid": "baa11a39d63b5ea55a14b5462077cac8",
        "title": "病卧",
        "author": "陆游",
        "content": "萧条风雨又经旬，病卧真成不觌邻。\n跨马难酬四方志，耽书空尽百年身。\n碧花引蔓缘疏竹，黄雀呼群啄破囷。\n君见此时风味否，肯辞人笑橐装贫。",
        "dynasty": "宋",
        "collection_info": null
    },
    {
        "uuid": "57840ad81f1eba05cc90b1184c5e0464",
        "title": "书悔",
        "author": "陆游",
        "content": "衣食须耕稼，无端浪出游。\n客途南北雁，世事雨晴鸠。\n蓬转何时已，灰寒善自谋。\n江湖千万里，何处欠渔舟。",
        "dynasty": "宋",
        "collection_info": null
    },
    {
        "uuid": "71db4e51be53bdd2fa3a369866d7195c",
        "title": "航海",
        "author": "陆游",
        "content": "我老卧丘园，百事习慵惰。\n惟有汗漫游，未语意先可。\n或挂风半帆，或贮云一舸。\n趁潮乱鸣橹，过碛细扶柁。\n近辄凌烟海，自笑一何果。\n邂逅得奇观，造物岂付我。\n古湫石蜿蜒，孤岛松磊砢。\n湘竹閟娥祠，淮怪深禹锁。\n鬼神骇犀炬，天地赫龙火。\n瑰奇穷万变，鲲鹏尚么么。\n纷纭旋或忘，追记今亦颇。\n作诗配齐谐，发子笑齿瑳。",
        "dynasty": "宋",
        "collection_info": null
    },
    {
        "uuid": "4914372bd34a21fe7331b58be288caba",
        "title": "黄犊",
        "author": "陆游",
        "content": "卖刀买黄犊，用以事耕稼。\n凄风山北秋，缺月溪西夜。\n小童搢竹枝，相呼聊一跨。\n秋来作栏成，参差出林罅。\n青烟起草积，微火近茅舍。\n未言东作功，此景已可画。",
        "dynasty": "宋",
        "collection_info": null
    },
    {
        "uuid": "867ba134ca4b34339e154f59c71ca137",
        "title": "秋夜",
        "author": "陆游",
        "content": "老觉人间岁月遒，愔愔窗户一灯幽。\n读书已废虚长夜，护塞无期负盛秋。\n病齿何堪食粱肉，残躯惟念制衣裘。\n重阳卧看登高侣，满地茱萸只自愁。",
        "dynasty": "宋",
        "collection_info": null
    },
    {
        "uuid": "7da46a8ee34f56e549a9b2c611ab17e0",
        "title": "目昏颇废观书以诗记其始时年七十九矣",
        "author": "陆游",
        "content": "少时业诗书，慕古不自量。\n晨暮间弦诵，左右纷朱黄。\n积书山崇崇，探义海茫茫。\n同志三四人，辩论略相当。\n落笔辄千言，气欲吞名场。\n忽焉六十年，绿鬓久已霜。\n食必观本草，不疗病在床。\n今秋又病目，始觉闲味长。\n车马既不至，亦无书在傍。\n一坐漏十刻，甚倦则倚墙。\n蝴蝶吾前身，华胥吾故乡。\n童子亦听睡，不復呼烧香。",
        "dynasty": "宋",
        "collection_info": null
    },
    {
        "uuid": "5a18ec838f6734398295fc5233280136",
        "title": "假山拟宛陵先生体",
        "author": "陆游",
        "content": "迭石作小山，埋瓮成小潭。\n旁为负薪径，中开钓鱼庵。\n谷声应钟鼓，波影倒松楠。\n借问此何许，恐是庐山南。",
        "dynasty": "宋",
        "collection_info": null
    },
    {
        "uuid": "ce433e120c5f2b8e7afc3abd8accc401",
        "title": "秋兴二首  其一",
        "author": "陆游",
        "content": "拒霜惨淡数枝红，石竹凋零不满丛。\n小蝶一双来又去，与人都在寂寥中。",
        "dynasty": "宋",
        "collection_info": null
    },
    {
        "uuid": "9e01e19f4f3e18dcf1a7306b53455a86",
        "title": "秋兴二首  其二",
        "author": "陆游",
        "content": "足力蹒跚少迎客，目视昏短常废书。\n赖是门前秋水长，沙鸥未遽与人疏。",
        "dynasty": "宋",
        "collection_info": null
    },
    {
        "uuid": "ebb04f64377e99fc9c14cb3c2ea194eb",
        "title": "湖上夜归",
        "author": "陆游",
        "content": "满镜新霜奈老何，扁舟日日醉颜酡。\n乐如逐兔牵黄犬，快似麾兵卷白波。\n霜近菊花犹未见，雨余橙子已堪搓。\n湖桑小市人无数，争看山翁击檝歌。",
        "dynasty": "宋",
        "collection_info": null
    },
    {
        "uuid": "d36886afa472dd5a07cebfc8dda345e5",
        "title": "晨起",
        "author": "陆游",
        "content": "戒婢篝衣彻扊扅，呼儿涤砚作隃麋。\n须臾开卷东窗下，即是先生无病时。",
        "dynasty": "宋",
        "collection_info": null
    },
    {
        "uuid": "ad4d248990219d859126581d0a096faf",
        "title": "饭饱昼卧戏作短歌",
        "author": "陆游",
        "content": "为农得饭常半菽，出仕固应甘脱粟。\n藜羹自美何待糁，况復畏人嘲苜蓿。\n今年还东已八十，视听虽存鬓先秃。\n安能卖药谋助道，但有知分堪养福。\n水车辘辘邻馈鱼，社鼓冬冬众分肉。\n可怜老子暂膨脝，午睡窗边自扪腹。",
        "dynasty": "宋",
        "collection_info": null
    },
    {
        "uuid": "163e97fbeda6f9e2063439ee869b620a",
        "title": "孤学",
        "author": "陆游",
        "content": "孤学虽违俗，犹为一腐儒。\n家贫占力量，夜梦验工夫。\n正復安三径，宁忘奏六符。\n残年知有几，自怪尚区区。",
        "dynasty": "宋",
        "collection_info": null
    },
    {
        "uuid": "a12cce208b2cf36b8cd16b82fc21752d",
        "title": "自嘲",
        "author": "陆游",
        "content": "儒生穷事业，老去转荒唐。\n长日中分睡，残年有底忙。\n书常懒终卷，诗亦少成章。\n忽弃蓬窗去，花前又一觞。",
        "dynasty": "宋",
        "collection_info": null
    },
    {
        "uuid": "6f5e7c362755ef906cf76f7cbbc9dd70",
        "title": "试笔",
        "author": "陆游",
        "content": "清谈数语犹疑过，平地徐行亦虑危。\n酌酒浅深须在我，更衣单复要随时。",
        "dynasty": "宋",
        "collection_info": null
    },
    {
        "uuid": "5fb8300aad46693ffadd2db251472f11",
        "title": "秋思三首  其一",
        "author": "陆游",
        "content": "乌柏微丹菊渐开，天高风送雁声哀。\n诗情也似并刀快，翦得秋光入卷来。",
        "dynasty": "宋",
        "collection_info": null
    },
    {
        "uuid": "5bd53565950e784bef864783927170e1",
        "title": "秋思三首  其二",
        "author": "陆游",
        "content": "水际柴门一扇开，白头羸病亦堪哀。\n阿谁得似桄榔杖，肯为闲人万里来。",
        "dynasty": "宋",
        "collection_info": null
    },
    {
        "uuid": "ba984ff77835a0e06ec5cd1c38d0fff7",
        "title": "秋思三首  其三",
        "author": "陆游",
        "content": "苍颜莫怪少曾开，触目人情但可哀。\n死去肯为浮世恋，此身元自不应来。",
        "dynasty": "宋",
        "collection_info": null
    },
    {
        "uuid": "f738cf9f2306004dc290dd51bb79ee2f",
        "title": "晨起偶得五字戏题稿后",
        "author": "陆游",
        "content": "推枕悠然起，吾诗忽欲成。\n虽云无义语，犹异不平鸣。\n有得忌轻出，微瑕须细评。\n平生五字句，垂老愧长城。",
        "dynasty": "宋",
        "collection_info": null
    },
    {
        "uuid": "7339bec5b125164f1b1513f7da2c5307",
        "title": "野步",
        "author": "陆游",
        "content": "场圃农功毕，村邻醉叟多。\n野风吹惨澹，海气起嵯峨。\n妇女窥篱看，儿童拾穗歌。\n身闲不自乐，如此暮年何。",
        "dynasty": "宋",
        "collection_info": null
    },
    {
        "uuid": "eaf063aab239a226b598b2e0975245ee",
        "title": "喜晴",
        "author": "陆游",
        "content": "一夜霜风扫积阴，檐间唤起有鸣禽。\n满窗零乱梧楸影，邻巷萧条鸡犬音。\n文史渐宜精讨阅，湖山仍得饱登临。\n园丁也解娱翁意，艺果移花已满林。",
        "dynasty": "宋",
        "collection_info": null
    },
    {
        "uuid": "6c623a41a8682daa58a64fdc508e9776",
        "title": "自箴",
        "author": "陆游",
        "content": "带宽非復昔年腰，颊上余丹日日消。\n切勿更为儿戏事，解猿放鹤各消摇。",
        "dynasty": "宋",
        "collection_info": null
    },
    {
        "uuid": "47d8731181ca3df4e28b63131fe1a23c",
        "title": "自喜",
        "author": "陆游",
        "content": "身闲僊不远，食足富何加。\n庭卧长生犊，园开手种花。\n狂歌声跌宕，醉草笔横斜。\n八十明年是，衰残岂復嗟。",
        "dynasty": "宋",
        "collection_info": null
    },
    {
        "uuid": "f3dbc1b257378ca6ff2a4aca7600d2e0",
        "title": "自诒二首  其一",
        "author": "陆游",
        "content": "病中看周易，醉后读离骚。\n不解书驴券，安能问马曹。\n身随游宦困，气为屏居豪。\n清旦南堂坐，稽山秋更高。",
        "dynasty": "宋",
        "collection_info": null
    },
    {
        "uuid": "b54a497c248db4cf38c245c5d8ddcb15",
        "title": "自诒二首  其二",
        "author": "陆游",
        "content": "庄语畏如俳，端居要若斋。\n清虚集心腑，枯槁见形骸。\n自计愚无用，何伤老不谐。\n人生须广大，勿作井中蛙。",
        "dynasty": "宋",
        "collection_info": null
    },
    {
        "uuid": "304632847db2e4f14fa8837421ca914d",
        "title": "对酒示坐中",
        "author": "陆游",
        "content": "绿橙丹柿斗时新，一笑聊夸老健身。\n大度干坤容纵酒，多情风月伴垂纶。\n初生京洛逢时泰，幼度江淮避虏尘。\n八十年间穷不死，犹能涧底束荆薪。",
        "dynasty": "宋",
        "collection_info": null
    },
    {
        "uuid": "f482e160f2612f17e378873d9bc9e654",
        "title": "秋晚衰疾稍平聊识喜怀",
        "author": "陆游",
        "content": "世事纷纷博局中，岂知造物贷衰翁。\n短筇倚壁知身健，小甑炊粳喜岁丰。\n霜近平郊多雁落，雨频断港有船通。\n更余一事生诗兴，乌桕新添数叶红。",
        "dynasty": "宋",
        "collection_info": null
    },
    {
        "uuid": "8aeccdf5b62ee676c8f37ee1c3a31c63",
        "title": "偶出至近村",
        "author": "陆游",
        "content": "神爽无酣寝，身闲有剧棋。\n说诗横楖栗，赊酒挈鸱夷。\n寺古残香冷，溪深独木危。\n往来元信步，不是赴幽期。",
        "dynasty": "宋",
        "collection_info": null
    },
    {
        "uuid": "a5ccaf2500bb67322dd137b38619d1ea",
        "title": "书宛陵集后",
        "author": "陆游",
        "content": "突过元和作，巍然独主盟。\n诸家义皆堕，此老话方行。\n赵璧连城价，隋珠照乘明。\n粗能窥梗概，亦足慰平生。",
        "dynasty": "宋",
        "collection_info": null
    },
    {
        "uuid": "96d5e52c65ffc4ea184e4e9c4f30b804",
        "title": "乡居",
        "author": "陆游",
        "content": "客问乡居事，久居君自知。\n度桥征士悔，过社旅人悲。\n社散家分肉，农闲众筑陂。\n墙东新洗竹，我亦补藩篱。",
        "dynasty": "宋",
        "collection_info": null
    },
    {
        "uuid": "35ee2e121c284390bf47bf7660540697",
        "title": "重九无菊有感",
        "author": "陆游",
        "content": "重阳未见一枝菊，它日菊开生我愁。\n高兴亭中香满把，令人北望忆梁州。",
        "dynasty": "宋",
        "collection_info": null
    },
    {
        "uuid": "992c59bfa160cfa02cafdab27938937f",
        "title": "记东村父老言",
        "author": "陆游",
        "content": "原上一缕云，水面数点雨。\n夹衣己觉冷，秋令遽如许。\n行行适东村，父老可共语。\n披衣出迎客，芋栗旋烹煮。\n自言家近郊，生不识官府。\n甚爱问孝书，请学公勿拒。\n我亦为欣然，开卷发端绪。\n讲说虽浅近，于子或有补。\n耕荒两黄犊，庇身一茅宇。\n勉读庶人章，淳风可还古。",
        "dynasty": "宋",
        "collection_info": null
    },
    {
        "uuid": "86b626ac6d1e5ac3e0f3efedb717b0ad",
        "title": "试笔",
        "author": "陆游",
        "content": "用笔如用人，利钝乌可常。\n必欲责其全，无乃废所长。\n宣城与晋陵，声价略相当。\n不知今何年，森然集龟堂。\n和墨若瑿黑，捣纸如银光。\n心手适调一，运此紫毫铓。\n前却俱称意，六骥驰康庄。\n聊復取一快，讵必师钟张。",
        "dynasty": "宋",
        "collection_info": null
    },
    {
        "uuid": "b54c6f9fe337d9017ada1db1dc14d78f",
        "title": "旷怀",
        "author": "陆游",
        "content": "旷怀何啻等沙鸥，外物相挻剧火牛。\n若信本心无一事，始知平地起闲愁。\n每逢达士惟长啸，欲弃浮生尚小留。\n今旦微霜好风日，短筇且领镜湖秋。",
        "dynasty": "宋",
        "collection_info": null
    },
    {
        "uuid": "b57d2e4ff277a33afa0c3da423d9c2c2",
        "title": "梦行小益道中二首  其一",
        "author": "陆游",
        "content": "栈云零乱驮铃声，驿树轮囷桦烛明。\n清梦不知身万里，只言今夜宿葭萌。",
        "dynasty": "宋",
        "collection_info": null
    },
    {
        "uuid": "75efcdaa58a4edff451b90a013232361",
        "title": "梦行小益道中二首  其二",
        "author": "陆游",
        "content": "榉柳林边候吏迎，血涂草棘虎纵横。\n分明身在朝天驿，惟欠嘉陵江水声。",
        "dynasty": "宋",
        "collection_info": null
    },
    {
        "uuid": "dad1b63430b2007d7f649bcb6ae9a532",
        "title": "秋树",
        "author": "陆游",
        "content": "秋风一夜吹桥树，明日来看已非故。\n吴中九月霜尚薄，落叶半随飞鸟去。\n老人心事感凋零，只欲逢秋醉不醒。\n范宽用意真难解，偏写丹枫作画屏。",
        "dynasty": "宋",
        "collection_info": null
    },
    {
        "uuid": "85b62e36a68d8130ae6547047eb22214",
        "title": "杂感六首  其一",
        "author": "陆游",
        "content": "鹤乘轩车已堪嘆，狐戴髑髅何可亲。\n劝君一笑扫除尽，来作人间百岁人。",
        "dynasty": "宋",
        "collection_info": null
    },
    {
        "uuid": "8b7bde0659282a5d019c18564662c42e",
        "title": "杂感六首  其二",
        "author": "陆游",
        "content": "谗口安能作祸基，吾曹兴废岂无时。\n向来何事令公怒，问着渠侬自不知。",
        "dynasty": "宋",
        "collection_info": null
    },
    {
        "uuid": "44220b1a4b410b25199bc9ca26198aec",
        "title": "杂感六首  其三",
        "author": "陆游",
        "content": "艰危宁度瘦驴岭，奔走莫随肥马尘。\n困阨终身元自好，可怜痴子恨无津。",
        "dynasty": "宋",
        "collection_info": null
    },
    {
        "uuid": "db36029221829aa8083bc29c550ef484",
        "title": "杂感六首  其四",
        "author": "陆游",
        "content": "一尊易致蒲萄酒，万里难逢鹳鹊楼。\n何日群胡遗种尽，关河形胜得重游。",
        "dynasty": "宋",
        "collection_info": null
    },
    {
        "uuid": "9882cab1e87b4bc0ad46de2f15c546af",
        "title": "杂感六首  其五",
        "author": "陆游",
        "content": "老境睡多行立少，浮生会少别离多。\n安得此身重壮健，一杯朋旧共高歌。",
        "dynasty": "宋",
        "collection_info": null
    },
    {
        "uuid": "3cf6e5a0ab6581693e590988fe2dd4c9",
        "title": "杂感六首  其六",
        "author": "陆游",
        "content": "苦热惟忧不復凉，转头忽已见清霜。\n道人若悟无寒暑，堕指流金总道场。",
        "dynasty": "宋",
        "collection_info": null
    },
    {
        "uuid": "41f08465fd94a71d9480054a366ce5cc",
        "title": "柳桥秋夜",
        "author": "陆游",
        "content": "帝青万里月轮孤，扫尽浮云一点无。\n正是吾庐秋好夜，上桥浑不要人扶。",
        "dynasty": "宋",
        "collection_info": null
    },
    {
        "uuid": "8baaf5aefc53e0ad78b9a4938f9921ca",
        "title": "访隐者不遇",
        "author": "陆游",
        "content": "秋高山色青如染，寒雨霏微时数点。\n兰亭在眼久不到，每对湖山辄怀歉。\n雅闻其下有隐士，漠漠孤烟起松崦。\n独携拄杖行造之，枳篱数曲柴门掩。\n笛声尚近人已遯，日啜薄糜终不贬。\n何如小住共一尊，山藜野芋分猿嗛。",
        "dynasty": "宋",
        "collection_info": null
    },
    {
        "uuid": "e5f138804b2a6c3269ee780b8b8776e4",
        "title": "苍桧",
        "author": "陆游",
        "content": "北风捲野天昼晦，雨如弩镞穿屋背。\n老夫下床行蹑屐，稚子抱书坐持盖。\n岂无长楸与巨竹，干折枝摧共颠沛。\n孰能不动安如山，屹立庭前独苍桧。",
        "dynasty": "宋",
        "collection_info": null
    },
    {
        "uuid": "8f916522c8450b28370e2b55705aaa14",
        "title": "农家歌",
        "author": "陆游",
        "content": "村东买牛犊，舍北作牛屋。\n饭牛三更起，夜寐不敢熟。\n茫茫陂水白，纤纤稻秧绿。\n二月鸣搏黍，三月号布谷。\n为农但力作，瘠卤变衍沃。\n腰镰卷黄云，踏碓舂白玉。\n八月租税毕，社瓮醲如粥。\n老稚相扶携，闾里迭追逐。\n坐令百世后，復睹可封俗。\n君不见朱门玉食烹万羊，不如农家小甑吴粳香。",
        "dynasty": "宋",
        "collection_info": null
    },
    {
        "uuid": "b7d2b9e906906e101ecbf55fa59e962f",
        "title": "君子非好异",
        "author": "陆游",
        "content": "君子非好异，本意亦从众。\n居然迫所愧，难復趋一鬨。\n孟轲遇齐王，夫岂不欲用。\n万钟养弟子，乃似以利动。\n惟其有辞受，百世尊道统。\n岂惟圣贤哉，学者固所共。",
        "dynasty": "宋",
        "collection_info": null
    },
    {
        "uuid": "51c79c88dce77f7077a94ddda71fdab0",
        "title": "独登东岩",
        "author": "陆游",
        "content": "早慕功名已绝痴，晚耽笔墨愈无奇。\n牧羝未乳身先老，化鹤重归语更悲。\n朋旧在亡成断梦，山河兴废入孤吹。\n悠然独倚阑干笑，又过簪萸泛菊时。",
        "dynasty": "宋",
        "collection_info": null
    },
    {
        "uuid": "002a2de060e621cc16fa83b79c605798",
        "title": "灌园",
        "author": "陆游",
        "content": "八十身犹健，生涯学灌园。\n溪风吹短褐，村雨暗衡门。\n眼正魔军怖，心安疾竖奔。\n午窗无一事，梨枣弄诸孙。",
        "dynasty": "宋",
        "collection_info": null
    },
    {
        "uuid": "865e3ffaf11d4043b66dfbe902ce3dba",
        "title": "晨起",
        "author": "陆游",
        "content": "老尚贪书课，黎明即下床。\n不惊天乍冷，更觉意差强。\n蟾滴初添水，螭炉旋炷香。\n浮生又一日，开卷就窗光。",
        "dynasty": "宋",
        "collection_info": null
    },
    {
        "uuid": "d5bd55647ee626880ef71754e81088a9",
        "title": "龟堂",
        "author": "陆游",
        "content": "莫笑龟堂老，残年所得多。\n赋诗传海估，说法度天魔。\n夭矫竹如意，鳞皴松养和。\n拈来示诸子，无事数相过。",
        "dynasty": "宋",
        "collection_info": null
    },
    {
        "uuid": "a53bec3c783584c4970357bd2361a32e",
        "title": "蜀汉",
        "author": "陆游",
        "content": "蜀汉崎岖外，江湖莽苍中。\n冷官家世事，独立古人风。\n已老学犹力，久穷诗未工。\n悠悠千载后，此意与谁同。",
        "dynasty": "宋",
        "collection_info": null
    },
    {
        "uuid": "fdc69a309383c821318fb003efe307d7",
        "title": "客有言泰山者因思青城旧游有作",
        "author": "陆游",
        "content": "我登青城山，云雨顾在下。\n月色缟岩谷，欲睡不忍舍。\n明朝下半岭，颇怪哀湍泻。\n山麓云未归，平地泥没踝。\n乃知宿处高，所恨到者寡。\n有客谈泰山，昔尝宿石室。\n夜分林采变，旸谷看浴日。\n九州皆片尘，盛夏犹惨栗。\n我闻思一往，安得飞僊术。\n但愿齐鲁平，东封扈清跸。",
        "dynasty": "宋",
        "collection_info": null
    },
    {
        "uuid": "5a1f89df0eaa4a0ef4414a43fa004192",
        "title": "游近村",
        "author": "陆游",
        "content": "度堑穿林脚愈轻，凭高望远眼犹明。\n霜凋老树寒无色，风掠枯荷飒有声。\n泥浅不侵双草屦，身闲常对一棋枰。\n茆檐蔬饭归来晚，已发城头长短更。",
        "dynasty": "宋",
        "collection_info": null
    },
    {
        "uuid": "3c2749813eb5d1f8b297b2985cabf10e",
        "title": "疏雨",
        "author": "陆游",
        "content": "檐间秋雨时一滴，绝似汉嘉方响泉。\n不听此声三十载，梦回搔首一凄然。",
        "dynasty": "宋",
        "collection_info": null
    },
    {
        "uuid": "d44c518d02f9259264c5d529b085dc51",
        "title": "秋晓",
        "author": "陆游",
        "content": "菅席多年败见经，布衾木枕伴残更。\n嗈嗈天际雁初度，喔喔舍傍鸡乱鸣。\n贷米未回愁竈冷，读书有课待窗明。\n一秋最恨空阶雨，滴破羁怀是此声。",
        "dynasty": "宋",
        "collection_info": null
    },
    {
        "uuid": "cab8e0de46b1f97939829f8aec35c280",
        "title": "癸亥初冬作",
        "author": "陆游",
        "content": "开岁忽八十，古来应更稀。\n我存人尽死，今是昨皆非。\n爱酒陶元亮，还乡丁令威。\n目前寻故物，惟有钓鱼矶。",
        "dynasty": "宋",
        "collection_info": null
    },
    {
        "uuid": "3f5ce8cc344762a1073cb48ce58da12b",
        "title": "兀坐久散步野舍",
        "author": "陆游",
        "content": "澒洞风号木，萧条雨滴阶。\n忽思穿两屐，聊用散孤怀。\n赤脚舂畬粟，平头拾涧柴。\n先师有遗训，万事忌安排。",
        "dynasty": "宋",
        "collection_info": null
    },
    {
        "uuid": "d3aa88ee4eccd34fa921711d7681ce9d",
        "title": "法云寺",
        "author": "陆游",
        "content": "不到法云久，秋高初一来。\n厨供菰白美，池蘸水红开。\n桥畔逢游衲，云边数过桅。\n同游恨归早，珍重约寻梅。",
        "dynasty": "宋",
        "collection_info": null
    },
    {
        "uuid": "57b8994393a2cdd6d7350b448cf37da9",
        "title": "小径登东山缭行自西北至溪上",
        "author": "陆游",
        "content": "行穿荦确度谽谺，小立风中客袖斜。\n衰草双双点飞蝶，长空一一送栖鸦。\n荻洲薄暮收鱼网，茆舍初寒响纬车。\n谁道老人多感慨，未妨尊酒乐年华。",
        "dynasty": "宋",
        "collection_info": null
    },
    {
        "uuid": "a1334a698e7c2589cabb8eeb0333409c",
        "title": "美睡",
        "author": "陆游",
        "content": "老来胸次扫峥嵘，投枕神安气亦平。\n漫道布衾如铁冷，未妨鼻息自雷鸣。\n天高斗柄阑干晓，露下鸡埘腷膊声。\n俗念绝知无起处，梦为孤鹤过青城。",
        "dynasty": "宋",
        "collection_info": null
    },
    {
        "uuid": "6cf5548205d8199951068b0aace6c6b9",
        "title": "逆旅",
        "author": "陆游",
        "content": "秋晚南山行，小蹇就店秣。\n我亦念少休，无奈市儿聒。\n嗟尔亦坐饥，锱铢苦争夺。\n其心计亦厌，陷溺无自脱。\n我欲救其本，汝勿谓迂阔。\n要倾江海大，一洗锥刀末。\n人生顾须几，卒岁惟一褐。\n有地即可耕，何山不堪活。",
        "dynasty": "宋",
        "collection_info": null
    },
    {
        "uuid": "1188a6026c8759d81e8afd878f6c82f5",
        "title": "东园",
        "author": "陆游",
        "content": "今日天霣霜，又见一日晴。\n晴寒病良已，扶杖东园行。\n瓦鼓息我倦，静听幽鸟鸣。\n花果四十株，手自培养成。\n疏密无行列，东园盖强名。\n人看不满笑，聊用适我情。",
        "dynasty": "宋",
        "collection_info": null
    },
    {
        "uuid": "f239cd4dd4dc6ba2d5bb145445e8ffbb",
        "title": "杂感四首  其一",
        "author": "陆游",
        "content": "买薪贷粟不曾知，一事无营尽日嬉。\n耋老却如童稚日，早眠晏起食无时。",
        "dynasty": "宋",
        "collection_info": null
    },
    {
        "uuid": "c97ab41ed5aeeb1c12f85ae0f5ba0da4",
        "title": "杂感四首  其二",
        "author": "陆游",
        "content": "古言忍字似而非，独有痴顽二字奇。\n此是龟堂安乐法，大书铭座更何疑。",
        "dynasty": "宋",
        "collection_info": null
    },
    {
        "uuid": "ec48569e085d8a86622b7305181720cb",
        "title": "杂感四首  其三",
        "author": "陆游",
        "content": "平生所闻宋华子，病忘乃与知道邻。\n老夫历尽世间事，始觉此公真可人。",
        "dynasty": "宋",
        "collection_info": null
    },
    {
        "uuid": "dfc65eec4ca2f19a36445603d40e5a8a",
        "title": "杂感四首  其四",
        "author": "陆游",
        "content": "羲皇一画开百圣，学者即今谁造微。\n文词害道第一事，子能去之其庶几。",
        "dynasty": "宋",
        "collection_info": null
    },
    {
        "uuid": "1c673d43341c5afee36f8328102bb38f",
        "title": "渡头",
        "author": "陆游",
        "content": "苍桧丹枫古渡头，小桥横处繫孤舟。\n范宽只恐今犹在，写出山阴一片秋。",
        "dynasty": "宋",
        "collection_info": null
    },
    {
        "uuid": "ad6358d3cf3cbbe4511b369763cf413d",
        "title": "小饮赏菊",
        "author": "陆游",
        "content": "菊得霜乃荣，性与凡草殊。\n我病得霜健，每却稚子扶。\n岂与菊同性，故能老不枯。\n今朝唤父老，采菊陈酒壶。\n举袖舞翩僊，击缶歌乌乌。\n秋晚遇佳日，一醉讵可无。",
        "dynasty": "宋",
        "collection_info": null
    },
    {
        "uuid": "3ed3a65254f455fccbf43b9e2d520595",
        "title": "与儿辈小集",
        "author": "陆游",
        "content": "老子秋来乐事稠，吴秔新捣酒新篘。\n矮黄不待园官送，小白每烦溪女留。\n顿饱可怜频梦与，半酣自喜有儿酬。\n不如意事何穷已，且放团栾一笑休。",
        "dynasty": "宋",
        "collection_info": null
    },
    {
        "uuid": "f489cbf4d3c78db1f903fb98f6349a9a",
        "title": "舍北晚眺",
        "author": "陆游",
        "content": "平野沉寒日，远村生暮烟。\n离离立红树，点点散乌犍。\n暂出不逾岁，告归仍一廛。\n江湖初见雁，着眼送云边。",
        "dynasty": "宋",
        "collection_info": null
    },
    {
        "uuid": "25bcb23266610eaa4e254ce1c6bb6845",
        "title": "书室独处欣然有咏",
        "author": "陆游",
        "content": "凿空学道本无师，歇尽狂心颇自奇。\n闲坐始知冬日永，高谈未觉耄年衰。\n治棺准备膏肓日，酿酒枝梧雨雪时。\n常笑祖龙痴到底，一生辛苦觅安期。",
        "dynasty": "宋",
        "collection_info": null
    },
    {
        "uuid": "2079672d58d1118b2047bd445a7a58eb",
        "title": "冬初至法云",
        "author": "陆游",
        "content": "晓日曈昽露未干，东中十月始微寒。\n牛闲处处农功毕，米贱家家酒盏宽。\n烟浦白鸥迎鼓枻，渔村红树入凭阑。\n归舟莫恨无人语，手把陶诗侧卧看。",
        "dynasty": "宋",
        "collection_info": null
    },
    {
        "uuid": "132137c72768b3940a870eaf8fb966f5",
        "title": "感愤",
        "author": "陆游",
        "content": "形胜崤潼在，英豪赵魏多。\n精兵连六郡，要地控三河。\n慷慨鸿门会，悲伤易水歌。\n几人怀此志，送老一渔蓑。",
        "dynasty": "宋",
        "collection_info": null
    },
    {
        "uuid": "10c08734242e03913e0066ddff338113",
        "title": "记老农语",
        "author": "陆游",
        "content": "霜清枫叶照溪赤，风起寒鸦半天黑。\n鱼陂车水人竭作，麦垄翻泥牛尽力。\n碓舂玉粒恰输租，篮挈黄鸡还作贷。\n归来糠粞常不餍，终岁辛勤亦何得。\n虽然君恩乌可忘，为农力耕自其职。\n百钱布被可过冬，但愿时清无盗贼。",
        "dynasty": "宋",
        "collection_info": null
    },
    {
        "uuid": "c3c3e8de2bd289a9c98acf18bb75e8dc",
        "title": "村舍",
        "author": "陆游",
        "content": "剥啄敲村舍，丫叉揖主人。\n新墙拆龟兆，疏瓦断鱼鳞。\n红粒炊畬粟，青烟鬰涧薪。\n得床思熟睡，寒犬苦狺狺。",
        "dynasty": "宋",
        "collection_info": null
    },
    {
        "uuid": "c52fa7db1031d1b4925076415ff6da22",
        "title": "自述",
        "author": "陆游",
        "content": "偶策青驴出，还将白鹤随。\n炼丹留日观，采药上天池。\n送客清秋棹，留僧静夜棋。\n从来闲姓字，不遣世人知。",
        "dynasty": "宋",
        "collection_info": null
    },
    {
        "uuid": "d640213d5aae28d6eb6257da21378f89",
        "title": "泊舟湖桥酒楼下",
        "author": "陆游",
        "content": "缥缈云边罨画楼，空蒙雨外木兰舟。\n谁知老子清狂甚，独占城南十里秋。",
        "dynasty": "宋",
        "collection_info": null
    },
    {
        "uuid": "374f269dddc6c31f4abe9f45e34aa0c6",
        "title": "庵中杂书四首  其一",
        "author": "陆游",
        "content": "蒲龛坐久暖如春，纸被无声白似云。\n除却放生并施药，更无一事累天君。",
        "dynasty": "宋",
        "collection_info": null
    },
    {
        "uuid": "e69ff02d3b5c626b38835f0f5a35f748",
        "title": "庵中杂书四首  其二",
        "author": "陆游",
        "content": "谋生安用苦区区，豆饭藜羹未遽无。\n若使天年犹合活，不妨自有谷于菟。",
        "dynasty": "宋",
        "collection_info": null
    },
    {
        "uuid": "3ff19f7e8e15bcbccae37189b6bdab00",
        "title": "庵中杂书四首  其三",
        "author": "陆游",
        "content": "万物并作吾观復，众人皆醉我独醒。\n走遍世间无着处，闭门锄菜伴园丁。",
        "dynasty": "宋",
        "collection_info": null
    },
    {
        "uuid": "4f92b5de1988f10fdb160bae831df6b6",
        "title": "庵中杂书四首  其四",
        "author": "陆游",
        "content": "茅茨一室有余乐，辙环四海谁知心。\n辍耕垅上鸿鹄志，长啸山中鸾凤音。",
        "dynasty": "宋",
        "collection_info": null
    },
    {
        "uuid": "5e376f705043228648c1bee5eefb3017",
        "title": "连日暴下薾然不支戏作",
        "author": "陆游",
        "content": "老子心如行脚僧，秋风久已办行縢。\n纸衾夜夜江湖梦，小復迟留待判惩。",
        "dynasty": "宋",
        "collection_info": null
    },
    {
        "uuid": "5e14c22928c02f594691331ac3d83d73",
        "title": "大风",
        "author": "陆游",
        "content": "风大连三夕，衰翁不出门。\n儿言卷茅屋，奴报彻芦藩。\n狼藉鸦挤壑，纵横叶满园。\n乘除有今旦，红日上车轩。",
        "dynasty": "宋",
        "collection_info": null
    },
    {
        "uuid": "67f36d41c69ac8d7ac5ae0cb83e47015",
        "title": "野兴二首  其一",
        "author": "陆游",
        "content": "扫尽红尘闭是非，舍傍好在旧苔矶。\n壶中春色松肪酒，江上秋风槲叶衣。\n一片共知云偶出，千年谁识鹤重归。\n勿言野外无供给，雪后连山药草肥。",
        "dynasty": "宋",
        "collection_info": null
    },
    {
        "uuid": "7391835cd149102a281598ca4c37007e",
        "title": "野兴二首  其二",
        "author": "陆游",
        "content": "楼兰勋业竟悠悠，聊作人间汗漫游。\n半谷云霞丹竈熟，一天雷雨剑池秋。\n徜徉药市经旬醉，问讯巢仙数夕留。\n却过故庐应一嘆，岸边犹繫采菱舟。",
        "dynasty": "宋",
        "collection_info": null
    },
    {
        "uuid": "353a49c75b7d2ef05d8d70b885d8c7d5",
        "title": "若耶村老人",
        "author": "陆游",
        "content": "昔闻若耶村，意象乃物外。\n皤然阡陌间，来往几鲐背。\n无论百岁翁，甲子数至再。\n我来亲见之，殊未辍耕耒。\n曩事一一言，多闻杂谆诲。\n回头指丁壮，此是曾玄辈。\n有翁又过我，家有孙五代。\n指呼取斗酒，山果杂细碎。\n顾我使云年，惭缩不能对。\n恭惟大父行，不觉投杖拜。\n养生惟一啬，此在吾术内。\n翁能信践之，成就乃尔大。\n我今纔耄及，耳目已愦愦。\n长庚虽余辉，敢与明月配。",
        "dynasty": "宋",
        "collection_info": null
    },
    {
        "uuid": "6a448b4fde4ec309a40cd25bf382f869",
        "title": "霜晓",
        "author": "陆游",
        "content": "霜有连甍白，林无一叶青。\n纸衾围栗烈，风响送东丁。\n酒尽尊余滴，灰深火拨星。\n蓬窗了无事，默坐养黄庭。",
        "dynasty": "宋",
        "collection_info": null
    },
    {
        "uuid": "20d846b29d4eb91df94f0e28ee1d38c0",
        "title": "山泽",
        "author": "陆游",
        "content": "我本山泽人，散诞傲簪裳。\n宦游五十年，天遣还农桑。\n东阡南陌间，吾亦爱吾乡。\n楚祠坐秋社，隋寺观夜场。\n醉迷采苍耳，旅饭炊黄粱。\n自疑太古民，百年乐未央。\n有时闲暇时，颇復诵老庄。\n亦尝游岷峨，略闻度世方。\n气为东道主，主安客自长。\n却后五百年，见我灞城旁。",
        "dynasty": "宋",
        "collection_info": null
    },
    {
        "uuid": "bc860252dbee9304022a28d4f1e70c84",
        "title": "远游",
        "author": "陆游",
        "content": "姓字不须通，从来号放翁。\n月明登暑雪，木落过秋风。\n处处题僧壁，时时卧钓篷。\n始知侯万里，未必是英雄。",
        "dynasty": "宋",
        "collection_info": null
    },
    {
        "uuid": "f130c3192c4035e87e9e8d79034f479d",
        "title": "北窗",
        "author": "陆游",
        "content": "破屋颓垣啸且歌，一窗随处寄婆娑。\n阅人每嘆同侪少，遇事方知去日多。\n云湿沙洲秋下雁，雨来荻浦夜鸣鼍。\n何时更续扁舟兴，剩载郫筒醉绿萝。",
        "dynasty": "宋",
        "collection_info": null
    },
    {
        "uuid": "a0ab3245d6b761ea29ace95898534ccd",
        "title": "醉题",
        "author": "陆游",
        "content": "目光炯炯射车牛，何至随人作浪愁。\n身处江湖如富贵，心亲鱼鸟等朋俦。\n孤帆灭没三湘晓，野店荒寒二华秋。\n醉墨不容尘土污，凭君试访寺家楼。",
        "dynasty": "宋",
        "collection_info": null
    },
    {
        "uuid": "52f50165d8ffb0c4aa1da92f2ed0cce4",
        "title": "幽居",
        "author": "陆游",
        "content": "练褐藤冠物外装，下帘留住欲残香。\n潇湘客过夸渔具，灊皖僧来说药方。\n诗未遽衰犹跌宕，书虽小退亦轩昂。\n不缘厌静寻幽事，老去无如白日长。",
        "dynasty": "宋",
        "collection_info": null
    },
    {
        "uuid": "ec533a86672145ca158742b142be9db6",
        "title": "连阴欲雪排闷",
        "author": "陆游",
        "content": "先生经旬甑生尘，藜羹不污白氎巾。\n鲁连敢谓天下士，摩诘要是山中人。\n溪从滩瘦愈刻厉，山自木落增嶙峋。\n云重惟愁雪欲作，梅花忽报一枝春。",
        "dynasty": "宋",
        "collection_info": null
    },
    {
        "uuid": "f0dc17f5e3d9c31cac87ccae0a9636b0",
        "title": "示子聿",
        "author": "陆游",
        "content": "古学尊皇极，淫辞斥异端。\n人才如尔少，老健及吾难。\n身退桑榆暖，家贫菽水欢。\n人生粗足耳，衣食不须宽。",
        "dynasty": "宋",
        "collection_info": null
    },
    {
        "uuid": "6ba76ca044703bfecdcc6aeab57e79c2",
        "title": "项里溪上见珍禽曰溪鹊相随数十步不去",
        "author": "陆游",
        "content": "涉溪来过东溪老，断枝槁叶纷如扫。\n忽逢溪鹊昔未识，言语惺憁羽毛好。\n异哉驯狎若可呼，迹虽甚疏情有余。\n上穿苍烟立高树，下踏白石窥游鱼。\n老夫日日溪头行，见此不妨双眼明。\n定交物外从今始，岂独沙鸥可与盟。",
        "dynasty": "宋",
        "collection_info": null
    },
    {
        "uuid": "6d2a15d5e7ca8c3903987e8205b29a52",
        "title": "冬夜对书卷有感",
        "author": "陆游",
        "content": "人生如梦终当觉，世事非天孰可凭。\n万卷虽多当具眼，一言惟恕可铭膺。\n所闻要足敌忧患，吾道岂其无废兴。\n白髮萧萧年八十，依然父子短檠灯。",
        "dynasty": "宋",
        "collection_info": null
    },
    {
        "uuid": "1b658e1dd574b7da4d50b00936ff68f5",
        "title": "项王祠",
        "author": "陆游",
        "content": "项里溪水声潺湲，溪上青山峨髻鬟。\n烟村人语虚市合，石桥日落渔樵还。\n堂上君王凛八尺，大冠如箕熊豹颜。\n筑祠不知始何代，典祀千载谁敢删。\n肃清亭障息剽夺，扫荡螟螣囚神奸。\n范增玉斗久已碎，虞姬粧面留余潸。\n小人平生仰遗烈，近庙欲结茅三间。\n时时长歌拔山曲，醉倒聊慰穷途艰。",
        "dynasty": "宋",
        "collection_info": null
    },
    {
        "uuid": "83e7c3cdb90cbf98218cf84f88f94b13",
        "title": "入城",
        "author": "陆游",
        "content": "宿冻迷车辙，晨霜缟瓦沟。\n路长休小驿，风劲透重裘。\n贸贸残躯健，芒芒去日遒。\n亲交喜握手，随处小迟留。",
        "dynasty": "宋",
        "collection_info": null
    },
    {
        "uuid": "1556c9d05f638b929e269047d932df9d",
        "title": "出城",
        "author": "陆游",
        "content": "病鹤寒弥瘦，孤松老不枯。\n非关畏轩冕，本自乐江湖。\n古锦添诗句，羸骖入画图。\n儿孙候门久，唤取倒残壶。",
        "dynasty": "宋",
        "collection_info": null
    },
    {
        "uuid": "5ce43c40254ca20850604a6ebbb0ce9c",
        "title": "不入城半年矣作短歌遣兴",
        "author": "陆游",
        "content": "我居城西南，渺渺水云乡。\n舟车皆十里，来往道岂长。\n今夏我来时，天风吹荷香。\n再来已孟冬，惨然天霣霜。\n市南两株柳，叶尽萌已黄。\n乃知多事人，岁晚虚悲伤。\n名蓝堕劫火，鞠为瓦砾场。\n河桥比一新，华表照康庄。\n成坏莽相寻，推理海芒芒。\n疾竖造物儿，吾手扼其吭。\n砥柱天下险，一苇乃可杭。\n养气倘能全，斯言岂荒唐。",
        "dynasty": "宋",
        "collection_info": null
    },
    {
        "uuid": "dcaa3333323bca673b477a926224a760",
        "title": "先大父以元佑乙亥寓居妙明僧舍后百余年当嘉泰癸亥游復假榻一夕感嘆成咏",
        "author": "陆游",
        "content": "楚公仙去几秋风，巷陌萧条旧隐空。\n遗老即今无处觅，断香残照泪痕中。",
        "dynasty": "宋",
        "collection_info": null
    },
    {
        "uuid": "ee22f2ed87b5ef498ed8c84c3c01157c",
        "title": "志学",
        "author": "陆游",
        "content": "圣门志学岂能差，山立方当斥百家。\n早忝授经闻博约，晚羞同俗陷浮华。\n风剺槁面寒无褐，雷转饥肠饭有沙。\n漫道衰慵贪睡美，五更和梦听城笳。",
        "dynasty": "宋",
        "collection_info": null
    },
    {
        "uuid": "dfa1a91c72850fbbf1a4a79825300cb6",
        "title": "晚行舍北",
        "author": "陆游",
        "content": "逆旅将归客，扶衰取次行。\n霜浓木叶尽，水落岸痕生。\n凫雁浮寒浦，牛羊满晚晴。\n东村隔烟寺，杳杳送钟声。",
        "dynasty": "宋",
        "collection_info": null
    },
    {
        "uuid": "346a8f19cd67cdfe6d34f9143527b056",
        "title": "幽居述事四首  其一",
        "author": "陆游",
        "content": "曾会兰亭醉堕簪，后身依旧住山阴。\n琴传数世漆文断，鹤养多年丹顶深。\n涤砚滩头无渍墨，吹箫月下有遗音。\n小诗戏述幽居事，后有高人识此心。",
        "dynasty": "宋",
        "collection_info": null
    },
    {
        "uuid": "b3e5ce8b274644f6f0ce9a66a2349599",
        "title": "幽居述事四首  其二",
        "author": "陆游",
        "content": "颓然掩户不妨奇，又赋幽居第二诗。\n大药鼎成令虎守，精思床稳用龟搘。\n壶中自喜干坤别，局上元知日月迟。\n更就群童闲斗草，人间何处不儿嬉。",
        "dynasty": "宋",
        "collection_info": null
    },
    {
        "uuid": "76bd1c70102676020808433ff459087c",
        "title": "幽居述事四首  其三",
        "author": "陆游",
        "content": "落叶平沟日满廊，幽居又赋第三章。\n喜无俗事干灵府，恨不终年住醉乡。\n上树榜船虽老健，疏泉移竹亦穷忙。\n山僧欲去还留话，更尽西斋一炷香。",
        "dynasty": "宋",
        "collection_info": null
    },
    {
        "uuid": "07239f41c09dca7d420bac6804dc19cc",
        "title": "幽居述事四首  其四",
        "author": "陆游",
        "content": "舴艋东归喜遂初，频拈枯笔赋幽居。\n细烧柏子供清坐，明点松肪读道书。\n苍爪嫩芽开露茗，红根小把瀹烟蔬。\n年来自许机心尽，颇怪飞鸥自作疏。",
        "dynasty": "宋",
        "collection_info": null
    },
    {
        "uuid": "1082b423ace16f0ff8db888429bf4ae0",
        "title": "十一月五夜风雪寒甚燃薪取暖戏作五字",
        "author": "陆游",
        "content": "束薪从涧底，及此不时求。\n力比鹅黄酒，功如狐白裘。\n分才具糜粥，余事暖衾稠。\n復恐成骄惰，三更起饭牛。",
        "dynasty": "宋",
        "collection_info": null
    },
    {
        "uuid": "42d9c47b61cbd95c0530afb2f9c7d70f",
        "title": "鲁墟",
        "author": "陆游",
        "content": "鲁墟无復坏垣存，偶榜舟来入乱云。\n杜曲桑麻犹鬰鬰，桃源鸡犬亦欣欣。\n青围旧墅千峰立，绿引官河一脉分。\n我卜数椽差不远，得归何以报吾君。",
        "dynasty": "宋",
        "collection_info": null
    },
    {
        "uuid": "3e7fec69282d647c992671b5b0cab9b8",
        "title": "晓雪二首  其一",
        "author": "陆游",
        "content": "绕湖谁琢玉为屏，换却南堂万迭青。\n老子醉狂还自笑，持竿画字满中庭。",
        "dynasty": "宋",
        "collection_info": null
    },
    {
        "uuid": "36c9943f838b63dfdd2446b4880829ca",
        "title": "晓雪二首  其二",
        "author": "陆游",
        "content": "观雪剡溪天下胜，题诗常恨不能奇。\n未应便许凝之语，此兴何曾有尽时。",
        "dynasty": "宋",
        "collection_info": null
    },
    {
        "uuid": "b0403a0d215b3aa81fa451ab423967f0",
        "title": "养生",
        "author": "陆游",
        "content": "西游曾受养生书，晚爱烟波结草庐。\n两眦神光穿夜户，一头胎髮入晨梳。\n邀云作伴远忘返，与鹤分窠宽有余。\n占尽世间闲事业，任渠千载笑迂疏。",
        "dynasty": "宋",
        "collection_info": null
    },
    {
        "uuid": "d9f2b4cd0435475ae82b4083de05c71c",
        "title": "夜读巩仲至闽中诗有怀其人",
        "author": "陆游",
        "content": "诗思寻常有，偏于客路新。\n能追无尽景，始见不凡人。\n细读公奇作，都忘我病身。\n兰亭尽名士，逸少独清真。",
        "dynasty": "宋",
        "collection_info": null
    },
    {
        "uuid": "9c51697fa372d2c022be1cf22ef2193f",
        "title": "独意",
        "author": "陆游",
        "content": "酒似交情薄，愁随夜漏长。\n常贫且撑拄，多病不禁当。\n偶读书终卷，闲临帖数行。\n翻怜市朝客，扰扰为谁忙。",
        "dynasty": "宋",
        "collection_info": null
    },
    {
        "uuid": "1949bd8d7240ad99916c1615f782fba1",
        "title": "十一月十三日夜作",
        "author": "陆游",
        "content": "风雪正相乘，萧然一点灯。\n拥炉蒙衲被，就壁倚枯藤。\n火降神方王，河潮脑自凝。\n邻鸡太多事，三唱请晨兴。",
        "dynasty": "宋",
        "collection_info": null
    },
    {
        "uuid": "c90cb70873fdce06192a8aa57fbdfc82",
        "title": "故人赵昌甫久不相闻寄三诗皆杰作也辄以长句奉酬",
        "author": "陆游",
        "content": "海内文章有阿昌，数能着句寄龟堂。\n就令觌面成三倒，未若冥心付两忘。\n道义极知当负荷，风波那得易禁当。\n相思命驾应无日，且约陶然寓醉乡。",
        "dynasty": "宋",
        "collection_info": null
    },
    {
        "uuid": "8fb223ecf4ab7bb6821d0f8ad8781178",
        "title": "梦中赋早行",
        "author": "陆游",
        "content": "夜分秉炬治装赍，千里霜风入马蹄。\n拥褐却寻孤驿梦，垂鞭时听近村鸡。\n荒烟漫漫沉残月，宿莽离离上古堤。\n天色渐分寒更力，道傍沽酒坼官泥。",
        "dynasty": "宋",
        "collection_info": null
    },
    {
        "uuid": "624622ea5e6dfce79ed22dbcf8dcb1d7",
        "title": "兀兀",
        "author": "陆游",
        "content": "兀兀初何有，伥伥不自知。\n偶然登耄及，便欲数期颐。\n把钓秋风夕，骑驴晚雪时。\n江湖游已徧，更作灞城期。",
        "dynasty": "宋",
        "collection_info": null
    },
    {
        "uuid": "63039cf9c21a20a11b9189489ec938b0",
        "title": "哺猿",
        "author": "陆游",
        "content": "有书常懒读，有酒常懒醉。\n惟有默坐佳，又以睡为祟。\n不如舍之起，扶杖来东园。\n摘此幽涧果，哺我高枝猿。\n食果饮清泉，猿计亦何阙。\n但恐夜霜时，肠断巴山月。",
        "dynasty": "宋",
        "collection_info": null
    },
    {
        "uuid": "f45e08c5d7a42aeb85da023710cc8334",
        "title": "与子坦子聿元敏犯寒至东园寻梅",
        "author": "陆游",
        "content": "北风吹人身欲僵，老翁畏冷昼闭房。\n梅花忽报消息动，意气山立非復常。\n二儿一孙奉此老，瘦藤夭矫凌风霜。\n幽禽白颊忽满树，似与我辈争翱翔。\n沟绝无声冻地裂，耿耿寒日青无光。\n归来相视不得语，小榼一写鹅儿黄。",
        "dynasty": "宋",
        "collection_info": null
    },
    {
        "uuid": "11f26a3751db1883a1a69c4bf9434b05",
        "title": "示诸孙",
        "author": "陆游",
        "content": "蜗舍鹑衣老可哀，衰颜时为汝曹开。\n朱门莫羡煮羊脚，粝食且安羹芋魁。\n家塾读书须十纸，山园上树莫千回。\n但令学业无中绝，秀出安知有后来。",
        "dynasty": "宋",
        "collection_info": null
    },
    {
        "uuid": "0292ff4bd44ba0a8b12529aaf805031b",
        "title": "题斋壁二首  其一",
        "author": "陆游",
        "content": "皞皞太平民，堂堂大耋身。\n干坤一旅舍，日月两车轮。\n蓑贵超三品，蔬甘敌八珍。\n明年真耄矣，烂醉海山春。",
        "dynasty": "宋",
        "collection_info": null
    },
    {
        "uuid": "8f067702a99d168dbe6a9dca14a9ebf5",
        "title": "题斋壁二首  其二",
        "author": "陆游",
        "content": "力穑输公上，藏书教子孙。\n追游屏裘马，宴集止鸡豚。\n寒士邀同学，单门与议婚。\n定知千载后，犹以陆名村。",
        "dynasty": "宋",
        "collection_info": null
    },
    {
        "uuid": "6abc53852db0badc96b6bef74d2a6ac2",
        "title": "杂言示子聿",
        "author": "陆游",
        "content": "福莫大于不材之木，祸莫惨于自跃之金。\n鹤生于野兮何有于轩，桐爨则已兮岂慕为琴。\n古今共戒玉自献，卷舒要似云无心。\n庐室但取蔽风雨，衣食过足岂所钦。\n我今余年忽八十，归耕幸得安山林。\n逢人虽嘆种种髮，入塾尚忆青青衿。\n吾儿殆可守孤学，相与竭力穷幽深。",
        "dynasty": "宋",
        "collection_info": null
    },
    {
        "uuid": "80b5200c000074d6dd890be7d07cc53d",
        "title": "夜坐闻大风",
        "author": "陆游",
        "content": "天旷穹庐覆，风豪野战酣。\n诗成非醉墨，棋罢纵高谈。\n奇怪空堪笑，低摧亦未甘。\n东浮云海去，会载酒千甔。",
        "dynasty": "宋",
        "collection_info": null
    },
    {
        "uuid": "9cd81e621a242b5d25b89b60abc6b4a7",
        "title": "归老",
        "author": "陆游",
        "content": "归老何妨驾鹿车，平生风雪惯骑驴。\n鬓毛白尽犹耽酒，目力衰来转爱书。\n止足极知于道近，痴顽更喜与人疏。\n着身莫怪无闲处，地肺天台尽有余。",
        "dynasty": "宋",
        "collection_info": null
    },
    {
        "uuid": "ef7d91bddb3f67790d7f20f760e805ab",
        "title": "怀旧三首  其一",
        "author": "陆游",
        "content": "扇子峡中有隐士，清江一曲照柴荆。\n当时船急失一见，至今空忆暮猿声。",
        "dynasty": "宋",
        "collection_info": null
    },
    {
        "uuid": "32d90a56007fd88c550ce0c43a9fcf43",
        "title": "怀旧三首  其二",
        "author": "陆游",
        "content": "青城之西溪谷深，道翁巢居独鼓琴。\n一杯松麨留我宿，夜半虎啸风生林。",
        "dynasty": "宋",
        "collection_info": null
    },
    {
        "uuid": "a3f5455c9d3488c97e0fca85bc11a99a",
        "title": "怀旧三首  其三",
        "author": "陆游",
        "content": "剡溪百里彻底清，石阑干裏真人行。\n大丹一粒掷溪水，禽鱼草木皆长生。",
        "dynasty": "宋",
        "collection_info": null
    },
    {
        "uuid": "81e4d9513c1ec279d8eaf12b4b6e77b4",
        "title": "道室杂咏三首  其一",
        "author": "陆游",
        "content": "舄化双凫杖化龙，云山回首不知重。\n药园夜啸丹台月，酒市秋听紫阁钟。\n岂但烟霄随步武，故应冰雪换形容。\n小童开户惊奇事，野鹤来巢砌下松。",
        "dynasty": "宋",
        "collection_info": null
    },
    {
        "uuid": "bf94a86c475aa1ffd85a4ca41de7e98d",
        "title": "道室杂咏三首  其二",
        "author": "陆游",
        "content": "莫怪先生阅事多，人间何处不经过。\n天山八月霜枯草，旸谷三更日浴波。\n酒熟春风归掌握，丹成神物共谁何。\n散人本带江湖号，四百年来一钓蓑。",
        "dynasty": "宋",
        "collection_info": null
    },
    {
        "uuid": "31accd56f873b9b40a3c4145ace73c72",
        "title": "道室杂咏三首  其三",
        "author": "陆游",
        "content": "身是秋风一断蓬，何曾住处限西东。\n棋枰窗下时闻雹，丹竈岩间夜吐虹。\n采药不辞千里去，钓鱼曾破十年功。\n白头始悟颐生妙，尽在黄庭两卷中。",
        "dynasty": "宋",
        "collection_info": null
    },
    {
        "uuid": "deeebc4d48a847688ef0296d884416bc",
        "title": "偶与客饮客去戏作",
        "author": "陆游",
        "content": "多泥穷巷破茆屋，人不堪忧心自足。\n有时负日向门前，手把南华日中读。\n若教开门与客游，扰扰依前怀百忧。\n平生自计亦已熟，惟有钓鱼湖水头。\n旧闻仲长子光可与友，瘖不能言但耽酒。\n安得此友常过门，一语不交倾数斗。",
        "dynasty": "宋",
        "collection_info": null
    },
    {
        "uuid": "eb3bc535e30b90f1e8a62117e3e0759b",
        "title": "故里",
        "author": "陆游",
        "content": "故里淳风比结绳，归耕况遇岁丰登。\n已侵钟漏行安往，略有园庐退可凭。\n万事宁容愧天地，一心常若蹈渊冰。\n区区僻见君无怪，人固终身有不能。",
        "dynasty": "宋",
        "collection_info": null
    },
    {
        "uuid": "3ca462807d032a73e18724c9169f0e73",
        "title": "龋齿",
        "author": "陆游",
        "content": "人生天地间，本非金石坚。\n况復历岁久，蠹坏无復全。\n龋齿虽小疾，颇解妨食眠。\n昨暮作尤剧，颊辅相鈎联。\n欲起懒衣裳，欲睡目瞭然。\n恨不弃残骸，蜕去如蛇蝉。\n或当学金丹，挥手凌云烟。\n逢师定悠悠，丹成在何年。",
        "dynasty": "宋",
        "collection_info": null
    },
    {
        "uuid": "01fab417f88a5c7fd7b57f0d2521188f",
        "title": "冬夜",
        "author": "陆游",
        "content": "悠悠孤梦伴余酲，窗下寒灯黮闇明。\n雪意欲成风正恶，渔舟忽过雁群鸣。\n志衰但有徂年感，身没应无后世名。\n犹幸耄期身粗健，天公元不负书生。",
        "dynasty": "宋",
        "collection_info": null
    },
    {
        "uuid": "87a9f1252d404171f4ecb2215399c460",
        "title": "枕上",
        "author": "陆游",
        "content": "钟鼎初何有，山林亦足雄。\n行思绝大幕，归但醉新丰。\n雁过荒寒外，灯残寂寞中。\n苍颜无镜对，那觉是衰翁。",
        "dynasty": "宋",
        "collection_info": null
    },
    {
        "uuid": "caf1f0cefa69c515e5f2f2dea8eb581e",
        "title": "寒暑",
        "author": "陆游",
        "content": "寒暑侵陵日夜衰，坐令齿髮不支持。\n爱憎徇物去忘反，神气养形谁復知。\n布帔九条晨入静，柏床五尺夜精思。\n旧交勿恨江湖别，云海神山会有期。",
        "dynasty": "宋",
        "collection_info": null
    },
    {
        "uuid": "bd2b5d311d768bcd895765d05bba68ee",
        "title": "长溪东山容老索月谷幽赏诗二首 月谷",
        "author": "陆游",
        "content": "人间底处无明月，只看青山为发挥。\n林裏枝寒无鹊立，水边路白有僧归。",
        "dynasty": "宋",
        "collection_info": null
    },
    {
        "uuid": "d88194198c54835817fe9b3752ae77de",
        "title": "长溪东山容老索月谷幽赏诗二首 幽赏",
        "author": "陆游",
        "content": "清泉白石君家物，美竹名花可旋移。\n幽赏定知随处榜，更须时展放翁诗。",
        "dynasty": "宋",
        "collection_info": null
    },
    {
        "uuid": "37422dae9beae8177cc6cfd22dac49be",
        "title": "梅",
        "author": "陆游",
        "content": "若耶溪头春意悭，梅花独秀愁空山。\n逢时决非桃李辈，得道自保冰雪颜。\n僊去要令天下惜，折来聊伴放翁闲。\n人中商略谁堪比，千载夷齐伯仲间。",
        "dynasty": "宋",
        "collection_info": null
    },
    {
        "uuid": "d59948235e982bbd7e44fdb203af897f",
        "title": "岁晚幽兴四首  其一",
        "author": "陆游",
        "content": "梅出疏篱柳拂池，流年已迫早春时。\n壮心卓荦犹欺酒，老业呻吟未废诗。\n眼暗观书如棘沥，齿疏嘬饭似牛呞。\n风炉欲试苍鹰爪，自向林间拾堕枝。",
        "dynasty": "宋",
        "collection_info": null
    },
    {
        "uuid": "822a46d54e97e985fddba80a14d07f90",
        "title": "岁晚幽兴四首  其二",
        "author": "陆游",
        "content": "残年欲遂迫期颐，追数朋俦死已迟。\n卜冢治棺输我快，染鬚种齿笑人痴。\n野梅堕地草生后，街柳拂鞍冰泮时。\n满眼云山不须买，剩倾新酿赋新诗。",
        "dynasty": "宋",
        "collection_info": null
    },
    {
        "uuid": "099325a04ef2cb41eebc97c2f16e0d89",
        "title": "岁晚幽兴四首  其三",
        "author": "陆游",
        "content": "万里风波行路难，君恩尚许缀祠官。\n中庭鬰鬰药苗长，绝壁飕飕松吹寒。\n泥巷有人寻杜甫，雪庐无吏问袁安。\n清晨对镜增幽致，龟屋新裁二寸冠。",
        "dynasty": "宋",
        "collection_info": null
    },
    {
        "uuid": "c0509f04fecea8cf726224e0e4fbeb09",
        "title": "岁晚幽兴四首  其四",
        "author": "陆游",
        "content": "短鬓元知不久青，况开九帙数余龄。\n全家共保一忍字，累世相传三住铭。\n时泛孤舟过梅市，却穿双屩上兰亭。\n拥炉莫恨无僧在，满院松风要细听。",
        "dynasty": "宋",
        "collection_info": null
    },
    {
        "uuid": "63195c66f5763f4a69b70d99c31d113e",
        "title": "寄题胡基仲故居",
        "author": "陆游",
        "content": "忆昔公来一束书，萧然不復畜僮奴。\n浮云每嘆成苍狗，空谷谁能絷白驹。\n才气沙尘埋巨阙，文章林壑吼于菟。\n旅坟三尺云门寺，又见离离长绿芜。",
        "dynasty": "宋",
        "collection_info": null
    },
    {
        "uuid": "b8d8fab8430227fc1efb441b8af8bace",
        "title": "雪夜",
        "author": "陆游",
        "content": "雪声如飞沙，风声如翻涛。\n三更天地闇，雪急风愈豪。\n颇疑虚空中，鬼神战方鏖。\n胜负要一决，利兵未肯櫜。\n我如堕重围，百计无由逃。\n僵缩不能寐，坐起拥故袍。\n自嘆老益贫，庭草常不薅。\n惟酒不惮费，贷券如山高。\n园蔬甘且柔，味不减豚羔。\n醉此风雪夕，聊慰抱瓮劳。",
        "dynasty": "宋",
        "collection_info": null
    },
    {
        "uuid": "9950d83aca9320c43177873a8b87c6d5",
        "title": "听雪为客置茶果",
        "author": "陆游",
        "content": "病齿已两旬，日夜事医药。\n对食不能举，况復议杯酌。\n平生外形骸，常恐堕贪着。\n时时邻曲来，尚不废笑谑。\n青灯耿窗户，设茗听雪落。\n不饤栗与梨，犹能烹鸭脚。",
        "dynasty": "宋",
        "collection_info": null
    },
    {
        "uuid": "2c1afac0f44888229cc277feabd5c386",
        "title": "独夜",
        "author": "陆游",
        "content": "灯花寒自结，雪片夜方深。\n瘦影参危坐，清愁入苦吟。\n江湖身汗漫，药石病侵寻。\n朋旧凋零尽，何人识此心。",
        "dynasty": "宋",
        "collection_info": null
    },
    {
        "uuid": "25469a1bc69049f32a65cb810de34c70",
        "title": "寄题王才臣山居",
        "author": "陆游",
        "content": "王子自少无他娱，求佳山林结草庐。\n头童齿豁已衰矣，衣弊屡空常晏如。\n出游耻怀祢衡刺，归卧尽读倚相书。\n它日叩门倾白堕，要看着句到黄初。",
        "dynasty": "宋",
        "collection_info": null
    },
    {
        "uuid": "add691dc14ca9b8ea60107625dc52f57",
        "title": "夜赋",
        "author": "陆游",
        "content": "练色亭皋月，江声木杪风。\n开书灯煜煜，传漏鼓冬冬。\n流落诸生老，呻吟四壁空。\n生涯君勿笑，淡话有儿同。",
        "dynasty": "宋",
        "collection_info": null
    },
    {
        "uuid": "c1f72aeb45a9d4b9f13cd98d38a81281",
        "title": "雪后二首  其一",
        "author": "陆游",
        "content": "雪后晴初快，春前日渐长。\n菊根萌已动，梅藟意先香。\n禽语惊幽枕，冰消涨野塘。\n衰残难出户，不是懒衣裳。",
        "dynasty": "宋",
        "collection_info": null
    },
    {
        "uuid": "7da2a481a1ed0b72b900bfcf37add21c",
        "title": "雪后二首  其二",
        "author": "陆游",
        "content": "冰开地沮洳，云破日曈昽。\n鸿入青冥际，草生残烧中。\n方欣毕公税，已復始农功。\n稻垄牛行处，泥翻夕照红。",
        "dynasty": "宋",
        "collection_info": null
    },
    {
        "uuid": "3e11800d30d082d316c4cb6d620f0017",
        "title": "寒夜读书",
        "author": "陆游",
        "content": "老去无他嗜，书中有独欣。\n月窗鸡喔喔，霜野犬狺狺。\n虽嘆吾何适，犹尊昔所闻。\n从今倘未死，一日亦当勤。",
        "dynasty": "宋",
        "collection_info": null
    },
    {
        "uuid": "7a685b8c816200fd7705998ae9925d7b",
        "title": "对食戏作六首  其一",
        "author": "陆游",
        "content": "霜余蔬甲淡中甜，春近灵苗嫩不蔹。\n采掇归来便堪煮，半铢盐酪不须添。",
        "dynasty": "宋",
        "collection_info": null
    },
    {
        "uuid": "fa9f016fc137e03b127b33fba5e7f54f",
        "title": "对食戏作六首  其二",
        "author": "陆游",
        "content": "白盐赤米了朝餔，拗项何妨煮瓠壶。\n一种是贫吾尚可，邻家稗饭亦常无。",
        "dynasty": "宋",
        "collection_info": null
    },
    {
        "uuid": "e6cec2abe7b5edb3bf3dd89f1cb4ef91",
        "title": "对食戏作六首  其三",
        "author": "陆游",
        "content": "春前腊后物华催，时伴儿曹把酒杯。\n蒸饼犹能十字裂，馄饨那得五般来。",
        "dynasty": "宋",
        "collection_info": null
    },
    {
        "uuid": "782f8a1da6454c7bdd4e0c3d652cc56c",
        "title": "对食戏作六首  其四",
        "author": "陆游",
        "content": "栟榈子嫩供香饭，皂荚芽新簇冷淘。\n常使先生饱扪腹，其余万事一秋毫。",
        "dynasty": "宋",
        "collection_info": null
    },
    {
        "uuid": "e5aa79e5beb19dc67bb1c53c196a7b62",
        "title": "对食戏作六首  其五",
        "author": "陆游",
        "content": "冰壶欲着先生传，髯簿卑凡岂得书。\n常恨当年定交晚，枉教渴死老相如。",
        "dynasty": "宋",
        "collection_info": null
    },
    {
        "uuid": "b6b667944a154ecdb3c2f42ae49a2f12",
        "title": "对食戏作六首  其六",
        "author": "陆游",
        "content": "黄昏来扣野人扉，笑语欣欣意不迟。\n葑火正红煨芋美，不妨秉炬雪中归。",
        "dynasty": "宋",
        "collection_info": null
    },
    {
        "uuid": "a3061f48f274baf47841477281cf88b4",
        "title": "甲子立春前二日作",
        "author": "陆游",
        "content": "头风初愈喜身轻，书卷时开觉眼明。\n养熟犬鸡随坐起，性灵乌鹊报阴晴。\n韭菘饤饾春盘好，芝朮簁和腊药成。\n自笑衰残杀风景，灯时不拟入重城。",
        "dynasty": "宋",
        "collection_info": null
    },
    {
        "uuid": "841b65d217a9caada91e4d9719135989",
        "title": "家居自戒六首  其一",
        "author": "陆游",
        "content": "曩得京口俸，始卜湖边居。\n屋财十许间，岁久亦倍初。\n艺花过百本，啸咏已有余。\n犹愧先楚公，终身无屋庐。",
        "dynasty": "宋",
        "collection_info": null
    },
    {
        "uuid": "ccae310ec9147ac513de8706507a2872",
        "title": "家居自戒六首  其二",
        "author": "陆游",
        "content": "平居少愧怍，动以直自遂。\n虽堕虎兕群，我已无死地。\n神仙果可学，吾辈恐差易。\n勿言闻道晚，努力补黥劓。",
        "dynasty": "宋",
        "collection_info": null
    },
    {
        "uuid": "be99ed0f43da28114c4c2e983fee00d1",
        "title": "家居自戒六首  其三",
        "author": "陆游",
        "content": "世人无奈愁，沃以杯中酒。\n未能平磊块，已復生堆阜。\n治水不治源，九载亦何有。\n不如读周易，一卷常在手。",
        "dynasty": "宋",
        "collection_info": null
    },
    {
        "uuid": "f47e2ac748fa8b6fa32c96e55bb53a13",
        "title": "家居自戒六首  其四",
        "author": "陆游",
        "content": "疾病当治本，神医古难遭。\n哀哉有限身，日与利欲鏖。\n大嚼徒为贪，剧饮岂足豪。\n淡薄以养寿，亦非慕名高。",
        "dynasty": "宋",
        "collection_info": null
    },
    {
        "uuid": "93b0ce202b9d3713fd03b115dc23e6ce",
        "title": "家居自戒六首  其五",
        "author": "陆游",
        "content": "饥寒陷侵暴，其实可怜伤。\n一事百自反，忿心冷如霜。\n恕物学者心，省事虑亦长。\n吾过固多矣，责彼何暇详。",
        "dynasty": "宋",
        "collection_info": null
    },
    {
        "uuid": "5abe550a0fbf47eadb4e5f6db09bab11",
        "title": "家居自戒六首  其六",
        "author": "陆游",
        "content": "霜严鸡报晨，月落犬警盗。\n遗粒与弃糠，每愧不足报。\n椎奴事樵汲，跣婢勤爨竈。\n有过姑教之，棰楚置勿道。",
        "dynasty": "宋",
        "collection_info": null
    },
    {
        "uuid": "f2399ee8b8f2e067616b42392ca24143",
        "title": "感贫",
        "author": "陆游",
        "content": "经岁无兼味，穷冬止破裘。\n翁将贫博健，儿以学忘忧。\n士固安天命，吾宁为食谋。\n八荒如可望，时亦上高楼。",
        "dynasty": "宋",
        "collection_info": null
    },
    {
        "uuid": "bc1f3833688180641ef58860a4012da2",
        "title": "邻曲",
        "author": "陆游",
        "content": "浊酒聚邻曲，偶来非宿期。\n拭盘堆连展，洗鬴煮黎祁。\n乌㹀将新犊，青桑长嫩枝。\n丰年多乐事，相劝且伸眉。",
        "dynasty": "宋",
        "collection_info": null
    },
    {
        "uuid": "1e4a3df3074a388502b7f863258175fe",
        "title": "送客",
        "author": "陆游",
        "content": "有客相与饮，酒尽惟清言。\n坐久饥肠鸣，殷如车轮翻。\n烹栗煨芋魁，味美敌熊蹯。\n一饱失百忧，抵掌谈羲轩。\n意倦客辞去，秉炬送柴门。\n林间鸟惊起，落月倾金盆。",
        "dynasty": "宋",
        "collection_info": null
    },
    {
        "uuid": "6378c1eed5cb759653cf5c84e8e0eeb5",
        "title": "夜寒起坐待旦",
        "author": "陆游",
        "content": "戃怳不成寐，揽衣寒夜中。\n青荧煨芋火，鞺鞳鼓帘风。\n巷犬声如豹，山童首似蓬。\n悠然束书坐，徐待日生东。",
        "dynasty": "宋",
        "collection_info": null
    },
    {
        "uuid": "037fcac97782e826cd0cf062a655f3f2",
        "title": "信手翻古人诗随所得次韵二首 夜坐",
        "author": "陆游",
        "content": "病起瘦可惊，崚嶒夜窗影。\n八十遂当至，何止践衰境。\n食箪幸能尽，药裹亦已屏。\n汲泉煮日铸，舌本味方永。\n士苦不自晦，常若锥见颖。\n叔度独何人，长陂渺千顷。",
        "dynasty": "宋",
        "collection_info": null
    },
    {
        "uuid": "1e8034d6631c67e5e837cb34d6a613b4",
        "title": "信手翻古人诗随所得次韵二首 除夜沐浴",
        "author": "陆游",
        "content": "孔门春服成，弟子从沂浴。\n老氏坐中庭，庄生记新沐。\n古圣自洁清，如日浴旸谷。\n岂比流俗人，虮蝨生桎梏。\n老人喜时节，良夕当爆竹。\n未濯三生垢，汤沐意亦足。\n岂惟寓萧散，亦以洗荣辱。\n悠然独酌罢，投枕睡已熟。",
        "dynasty": "宋",
        "collection_info": null
    },
    {
        "uuid": "64ea492a49f17529905628b217ced8ae",
        "title": "甲子岁元日",
        "author": "陆游",
        "content": "饮罢屠苏酒，真为八十翁。\n本忧缘直死，却喜坐诗穷。\n米贱知无盗，云霒又主丰。\n一箪那復虑，嬉笑伴儿童。",
        "dynasty": "宋",
        "collection_info": null
    },
    {
        "uuid": "ea134073702180f094e45b933a4e667e",
        "title": "初春书怀七首  其一",
        "author": "陆游",
        "content": "六十余年慕古人，即今方近葛天民。\n见人各是元非恕，遇事皆安岂怨贫。\n小圃鉏耰聊过日，扁舟烟雨尚关身。\n出门未觉龙钟在，禹庙兰亭又见春。",
        "dynasty": "宋",
        "collection_info": null
    },
    {
        "uuid": "2e31724206df03df84364b0050b19d51",
        "title": "初春书怀七首  其二",
        "author": "陆游",
        "content": "耄及光阴古更稀，自今惟有数期颐。\n食观本草虽多事，醉读离骚自一奇。\n物外有人闲始见，山中可乐老方知。\n武陵好在桃千树，短棹相寻亦未迟。",
        "dynasty": "宋",
        "collection_info": null
    },
    {
        "uuid": "54b1d545d07b64b966111ed5de3a58f5",
        "title": "初春书怀七首  其三",
        "author": "陆游",
        "content": "数掩芦藩并水居，一家全似业樵渔。\n春寒例谢常来客，老病犹贪未见书。\n驯雀正缘抛食惯，芳兰肯为碍门锄。\n药苗满钵无人共，赖有溪僧为破除。",
        "dynasty": "宋",
        "collection_info": null
    },
    {
        "uuid": "859c4234755b06735c21b309a4ffeaff",
        "title": "初春书怀七首  其四",
        "author": "陆游",
        "content": "甫及初春日已长，偶同邻曲集山房。\n囊盛古墨靴纹皱，箬护新茶带胯方。\n老境不嫌来冉冉，流年直恐去堂堂。\n清泉冷浸疏梅蕊，共领人间第一香。",
        "dynasty": "宋",
        "collection_info": null
    },
    {
        "uuid": "9add8cb9d09697113f79e309bb884cee",
        "title": "初春书怀七首  其五",
        "author": "陆游",
        "content": "底处人间无骇机，超遥且喜谢招麾。\n千年涧底孤松秀，万里天边独雁归。\n服气昔常憎火食，游山近已制荷衣。\n青城况有幽人约，会守丹炉隐翠微。",
        "dynasty": "宋",
        "collection_info": null
    },
    {
        "uuid": "222727e4ac554584131f605b59a3b0ea",
        "title": "初春书怀七首  其六",
        "author": "陆游",
        "content": "纳禄贫如筮仕初，归来依旧卧蜗庐。\n半池墨渖临章草，一碗松肪读隐书。\n长镵仅供饥子美，清江不疗渴相如。\n耄期自许诗情在，雪裏犹能跨蹇驴。",
        "dynasty": "宋",
        "collection_info": null
    },
    {
        "uuid": "ae74dcfec76def267d5f8e7d09ff60a7",
        "title": "初春书怀七首  其七",
        "author": "陆游",
        "content": "愚公不解计安危，行尽人间恶路岐。\n难似车登蛇退岭，险如舟过马当祠。\n平生忧患常难测，送老安闲敢自期。\n一事不成应有命，惟将知止报明时。",
        "dynasty": "宋",
        "collection_info": null
    },
    {
        "uuid": "6c9b49e6a458e2d1083b9aa175a68b57",
        "title": "初春纪事二首  其一",
        "author": "陆游",
        "content": "窗棂无日影，庭树无风声。\n微云淡天宇，非阴亦非晴。\n美哉丰年祥，入我屠苏觥。\n父老亦共喜，欢言叩柴荆。\n一饱已有期，惟当力春耕。\n遣儿牧鸡豚，作社赛西成。",
        "dynasty": "宋",
        "collection_info": null
    },
    {
        "uuid": "abc7f0b3614c5f9eb2384351cd7f759b",
        "title": "初春纪事二首  其二",
        "author": "陆游",
        "content": "经冬少雨雪，所至苦水涸。\n园蔬叶多蠹，山步船半阁。\n入春一再雨，喜气满墟落。\n又闻湖边路，已破小桃萼。\n一尊傥可携，父子自酬酢。",
        "dynasty": "宋",
        "collection_info": null
    },
    {
        "uuid": "d9b044eb5b4c555b3acb9158b8b2c870",
        "title": "送子虡吴门之行",
        "author": "陆游",
        "content": "相送何由插羽翰，淡烟微雨暗江干。\n孤怀最怯新春别，病骨难禁昨夜寒。\n尊酒汝宁嫌鲁薄，釜羹翁自絮吴酸。\n此诗字字俱愁绝，忍泪成篇却怕看。",
        "dynasty": "宋",
        "collection_info": null
    },
    {
        "uuid": "950a84ff061c5884ddbdf34eef0b1526",
        "title": "法云僧房",
        "author": "陆游",
        "content": "八十衰翁有底忙，水边山际亦伥伥。\n清溪桥断舟横岸，小坞梅残雨渍香。\n数点青灯经野市，一炉软火宿僧房。\n自嫌尚有人间念，却为春寒怯夜长。",
        "dynasty": "宋",
        "collection_info": null
    },
    {
        "uuid": "5f2734d4d404bd3818057fa011ec37b1",
        "title": "陌上",
        "author": "陆游",
        "content": "陌上长歌任笑狂，此生得丧略相当。\n天将耄齿偿贫悴，身坐虚名掇谤伤。\n溪水渐生朱舫活，野梅半落绿苔香。\n新晴快上兰亭路，莫待春残始一觞。",
        "dynasty": "宋",
        "collection_info": null
    },
    {
        "uuid": "623ce3e7b581aff790092d9c739a8f17",
        "title": "独立",
        "author": "陆游",
        "content": "白髯萧飒一愚公，独立蒙蒙细雨中。\n羊踏寒蔬新少梦，鱼生空釜久谙穷。\n残编幸有圣贤对，闲话岂无邻曲同。\n衒鬻才名非老事，小诗信笔不能工。",
        "dynasty": "宋",
        "collection_info": null
    },
    {
        "uuid": "1fab93c2e7da7189e7f9e5ffff338a87",
        "title": "春阴",
        "author": "陆游",
        "content": "数间茅屋傍枫林，常负平生万里心。\n老去逐年增老病，春来无日不春阴。\n曲尘蘸岸波初涨，猩血团枝色已深。\n欲到东园还懒起，却和残睡听鸣禽。",
        "dynasty": "宋",
        "collection_info": null
    },
    {
        "uuid": "56688c6d743f89d27cc117b198995dfa",
        "title": "闲味",
        "author": "陆游",
        "content": "身似枯禅谢世尘，岂容收敛强冠巾。\n庾郎三韭不妨饱，晏子一裘何恨贫。\n栖冷每怜鸡唱早，云开初见月痕新。\n闲中有味君知否，熊掌驼峰未是珍。",
        "dynasty": "宋",
        "collection_info": null
    },
    {
        "uuid": "6c84cbc7168514ec438f729c2561a88b",
        "title": "闻虏乱代华山隐者作",
        "author": "陆游",
        "content": "满谷松风枕石眠，中元战血又成川。\n但思秦铸铜人日，不记齐成柏寝年。\n大药一炉暾晚日，孤桐三尺写秋泉。\n何妨狂舞旗亭下，乞与人间画醉僊。",
        "dynasty": "宋",
        "collection_info": null
    },
    {
        "uuid": "ca3af790f14ef5fa79de217f2d9971dd",
        "title": "春日",
        "author": "陆游",
        "content": "车马闲中绝，衣襦病后宽。\n改诗消昼永，赊酒敌春寒。\n柳细搓难似，花新染未干。\n归鸿与来燕，各自管悲欢。",
        "dynasty": "宋",
        "collection_info": null
    },
    {
        "uuid": "0be71e13dd4fc8c12d8d3df5b47de742",
        "title": "寄子虡",
        "author": "陆游",
        "content": "十里城南路，萧然一秃翁。\n旧书衰易忘，新句懒难工。\n山色春寒淡，溪流宿雨通。\n街头有良酝，思汝一尊同。",
        "dynasty": "宋",
        "collection_info": null
    },
    {
        "uuid": "bf740688a755d3666a229c2ff9ced273",
        "title": "送子坦",
        "author": "陆游",
        "content": "老境宁容别，诸儿仕为贫。\n一春多卧病，几度送行人。\n五斗方须禄，千金且爱身。\n长安虽可乐，怜汝正思亲。",
        "dynasty": "宋",
        "collection_info": null
    },
    {
        "uuid": "1464573c317881f8c8e51e576107d728",
        "title": "送子遹",
        "author": "陆游",
        "content": "隔一涛江路岂遥，踌躇不觉欲魂销。\n寄书勿遣过三日，发渡何曾无两潮。\n睡少不关茶作祟，愁多却赖酒时浇。\n柯桥西畔斜阳岸，谁为离人惜柳条。",
        "dynasty": "宋",
        "collection_info": null
    },
    {
        "uuid": "d51fd3988b2be648c6bb4a209fc5fd9b",
        "title": "醉眠初起书事",
        "author": "陆游",
        "content": "身世元知似断蓬，流年分付酒杯中。\n饥寒未解士先老，风雨欲收花已空。\n泥补旧巢梁燕喜，水生支港钓船通。\n睡魔正费驱除力，隔竹敲茶赖小童。",
        "dynasty": "宋",
        "collection_info": null
    },
    {
        "uuid": "216d5401ef0f4c8d95b27fdf1b6882b7",
        "title": "见蜂采桧花偶作",
        "author": "陆游",
        "content": "来禽海棠相续开，轻狂蛱蝶去还来。\n山蜂却是有风味，偏采桧花供蜜材。",
        "dynasty": "宋",
        "collection_info": null
    },
    {
        "uuid": "f64b3f3cdfea62e07fac67d2f02710ff",
        "title": "对酒戏咏二首  其一",
        "author": "陆游",
        "content": "不管诗人大瘦生，但念酒徒稀醉眠。\n凭谁为画毕吏部，缚着邻家春瓮边。",
        "dynasty": "宋",
        "collection_info": null
    },
    {
        "uuid": "b2d6be706b1247bfb6a4681a7f66a5f6",
        "title": "对酒戏咏二首  其二",
        "author": "陆游",
        "content": "长安市中多美酒，一斗财当三百钱。\n堪笑书生消几许，有钱十万醉经年。",
        "dynasty": "宋",
        "collection_info": null
    },
    {
        "uuid": "7701f71b63af00315e13e0f6827053f2",
        "title": "夜兴",
        "author": "陆游",
        "content": "枭呼作人声，月出如野烧。\n推枕中夜起，残灯尚余照。\n难从公荣饮，独效孙登啸。\n八十推不僵，平昔岂所料。\n空廊病马卧，枯草老牛噍。\n明朝语俗人，与汝不同调。",
        "dynasty": "宋",
        "collection_info": null
    },
    {
        "uuid": "8d897acd77228be397dbe32fc0ee931d",
        "title": "老甚自咏二首  其一",
        "author": "陆游",
        "content": "残年真欲数期颐，一事无营饱即嬉。\n身入儿童斗草社，心如太古结绳时。\n腾腾不许诸人会，兀兀从嘲老子痴。\n亦莫城中买盐酪，菜羹有味淡方知。",
        "dynasty": "宋",
        "collection_info": null
    },
    {
        "uuid": "b1ce85502518aae852553f44d4e4e75f",
        "title": "老甚自咏二首  其二",
        "author": "陆游",
        "content": "羡生常笑古人痴，俯仰那知迫耄期。\n镜裏鬓无添白处，尊前颜有暂丹时。\n客瞋终岁常称疾，儿讶经旬懒赋诗。\n枉却愁过强健日，身闲何往不熙熙。",
        "dynasty": "宋",
        "collection_info": null
    },
    {
        "uuid": "04ec830778e59da7c9aba46b5ce25fba",
        "title": "夜过鲁墟",
        "author": "陆游",
        "content": "晡时发柯桥，申夜过鲁墟。\n灯出篱落间，七世有故庐。\n门低不容驷，壁坏亡遗书。\n高树宿羁鸟，废沼跳惊鱼。\n移船过古埭，水面涵星疏。\n安得病良已，毕世浇春蔬。",
        "dynasty": "宋",
        "collection_info": null
    },
    {
        "uuid": "2e8715d263555288cead84a109f7b654",
        "title": "园中小饮",
        "author": "陆游",
        "content": "造物佚我老，畀以江湖宽。\n俯仰六年间，得请两挂冠。\n鬓毛虽萧飒，脚力未蹒跚。\n记书过十张，噉饭空一箪。\n开岁忽两月，感此春事残。\n杏靥笑墙头，莺声入云端。\n扫地设菅席，相与劝加餐。\n村酒泻浊清，野果尝甘酸。\n邻里语蝉联，儿孙话团栾。\n虽无万钱筯，浩歌有余欢。",
        "dynasty": "宋",
        "collection_info": null
    },
    {
        "uuid": "336061d61aeaadcf8fde649bdc1cc6be",
        "title": "幽居春晚二首  其一",
        "author": "陆游",
        "content": "云归禹穴赏新晴，酒买兰亭散宿酲。\n竹带鞭移俄盛出，鹤全窠买已长鸣。\n故山虽愧收身晚，外物元如脱髮轻。\n只恐村邻成间阔，杖藜随处叩柴荆。",
        "dynasty": "宋",
        "collection_info": null
    },
    {
        "uuid": "a8c1fd9e5f5d6bb917690df923b54df1",
        "title": "幽居春晚二首  其二",
        "author": "陆游",
        "content": "老废雠书病废诗，昼闲惟与睡相宜。\n未寻内史流觞地，又近庞公上冢时。\n花发游蜂喧院落，笋长驯鹿入藩篱。\n石帆山下春如许，野老来招不用辞。",
        "dynasty": "宋",
        "collection_info": null
    },
    {
        "uuid": "59a2ee3e88b341186f6a3bfc0a8b4f9e",
        "title": "梅花过后游西山诸庵",
        "author": "陆游",
        "content": "乞得身归喜满颜，柴门虽设不曾关。\n无如梅作经年别，且就僧分半日闲。\n樵斧晓穿云外去，钓船夜向月中还。\n君看老子无穷乐，一笑知非造物悭。",
        "dynasty": "宋",
        "collection_info": null
    },
    {
        "uuid": "3b0a20bee9ca38529779f22189444bf2",
        "title": "梅僊坞花泾观桃李",
        "author": "陆游",
        "content": "妖妍天遣占年华，嘆息人间有许花。\n十里织成无罅锦，半天留得未残霞。\n欲题直恐无才称，不见何由信客夸。\n醉后又惊春事晚，湖堤烟柳已藏鸦。",
        "dynasty": "宋",
        "collection_info": null
    },
    {
        "uuid": "d3b2cb178e0ebfd9f79fca6a4404b715",
        "title": "家园赏花",
        "author": "陆游",
        "content": "白首扁舟返旧邦，逢春直欲倒千缸。\n红云夹路蔷薇障，翠羽成层薜荔幢。\n莺语枝头常尽日，蝶迷叶底不成双。\n闲人烂醉寻常事，中圣先判卧北窗。",
        "dynasty": "宋",
        "collection_info": null
    },
    {
        "uuid": "e70476c325a6292b20e261cb7ebc1371",
        "title": "闻金溪陆伯政下世",
        "author": "陆游",
        "content": "久矣望来使，潸然开讣书。\n两家通绝谱，千里泣灵车。\n亦悟古皆死，所悲天祝余。\n泉扃生气在，故不羡曹蜍。",
        "dynasty": "宋",
        "collection_info": null
    },
    {
        "uuid": "44b4a3b0789cdf5bc49510ff1e2270b0",
        "title": "一春风雨太半有感",
        "author": "陆游",
        "content": "忽忽春将老，寒暄尚未齐。\n雨昏鸡唱晚，风恶鹊巢低。\n写物才殊退，寻芳思欲迷。\n余年不须较，只是死秦稽。",
        "dynasty": "宋",
        "collection_info": null
    },
    {
        "uuid": "470c6e8c1484776998a9118e2597c6a1",
        "title": "山行赠野叟二首  其一",
        "author": "陆游",
        "content": "垂白衰翁住道边，突间犹喜续炊烟。\n壁如龟筴难占卜，瓦似鱼鳞不接连。\n幼学及时儿识字，官租先众吏无权。\n与君俱长宣和日，握手相看一怅然。",
        "dynasty": "宋",
        "collection_info": null
    },
    {
        "uuid": "5f3dfd26bddf50b53764f5df1fd2495d",
        "title": "山行赠野叟二首  其二",
        "author": "陆游",
        "content": "莫笑孤村生理微，茅茨烟火自相依。\n客来旋扫青苔榻，日在先关白版扉。\n妇女忧蚕租叶去，儿童耘麦荷鉏归。\n散人世袭江湖号，剩欲溪头借钓矶。",
        "dynasty": "宋",
        "collection_info": null
    },
    {
        "uuid": "b44804ea7aa6108fb2084a7a79f115d6",
        "title": "云门道中",
        "author": "陆游",
        "content": "川霭林霏翠欲浮，散人心事寄沙鸥。\n暮投野店孤烟起，晓涉清溪小蹇愁。\n岭路穷时萦细栈，山形缺处起重楼。\n钓游陈迹浑如昨，一念凄然不自由。",
        "dynasty": "宋",
        "collection_info": null
    },
    {
        "uuid": "42ce9b31b46b25dc707942c8e142b2a9",
        "title": "读书有感",
        "author": "陆游",
        "content": "洙泗诸生尊所闻，岂容兀者亦中分。\n焚经竞欲愚黔首，亡史谁能及阙文。\n吾道固应千古在，几人虚用一生勤。\n世间倚相何曾乏，会与明时诵典坟。",
        "dynasty": "宋",
        "collection_info": null
    },
    {
        "uuid": "d297dd14acd11ca5d999bd1462c027dc",
        "title": "六言杂兴九首  其一",
        "author": "陆游",
        "content": "世界庵摩勒果，圣贤优钵昙华。\n但解折衷六艺，何须和会三家。",
        "dynasty": "宋",
        "collection_info": null
    },
    {
        "uuid": "5d653a499618547a333d6ee429d3804c",
        "title": "六言杂兴九首  其二",
        "author": "陆游",
        "content": "梦裏明明周孔，胸中历历唐虞。\n欲尽致君事业，先求养气工夫。",
        "dynasty": "宋",
        "collection_info": null
    },
    {
        "uuid": "f5f2e06c9591f23dd2221e0b177e25ab",
        "title": "六言杂兴九首  其三",
        "author": "陆游",
        "content": "语道无如孔孟，佛庄虽似非同。\n倘有一人领会，何须客满坐中。",
        "dynasty": "宋",
        "collection_info": null
    },
    {
        "uuid": "38a4591506043426f684a4ce04cad432",
        "title": "六言杂兴九首  其四",
        "author": "陆游",
        "content": "失马讵知非福，亡羊不妨补牢。\n病裏正须周易，醉中却要离骚。",
        "dynasty": "宋",
        "collection_info": null
    },
    {
        "uuid": "8bb182ce03171470bd34816e61328254",
        "title": "六言杂兴九首  其五",
        "author": "陆游",
        "content": "举足加刘公腹，引手捋孙郎鬚。\n士气日趋委靡，赖有二君扫除。",
        "dynasty": "宋",
        "collection_info": null
    },
    {
        "uuid": "5066723c18b11459959bf62bc1766983",
        "title": "六言杂兴九首  其六",
        "author": "陆游",
        "content": "广平作梅花赋，少陵无海棠诗。\n正自一时偶尔，俗人平地生疑。",
        "dynasty": "宋",
        "collection_info": null
    },
    {
        "uuid": "b7c8b806834050328ea0071b95e0fa91",
        "title": "六言杂兴九首  其七",
        "author": "陆游",
        "content": "瘦马羸僮道路，清泉白石山林。\n常得有衣换酒，不愁无法烧金。",
        "dynasty": "宋",
        "collection_info": null
    },
    {
        "uuid": "5b25f148df010b9611719a5ab63bbad8",
        "title": "六言杂兴九首  其八",
        "author": "陆游",
        "content": "一夜雨来可怖，五更云散无余。\n传舍僧窗虽异，不妨随处观书。",
        "dynasty": "宋",
        "collection_info": null
    },
    {
        "uuid": "14e6c1660c60d1488efb07596cb7438b",
        "title": "六言杂兴九首  其九",
        "author": "陆游",
        "content": "熟读大小止观，精思内外黄庭。\n直使超然有得，岂若渊源六经。",
        "dynasty": "宋",
        "collection_info": null
    },
    {
        "uuid": "c424e5c26a3ec9cd6a128d4d54773c05",
        "title": "春晚出游六首  其一",
        "author": "陆游",
        "content": "风急名花纷绛雪，土松香草出瑶簪。\n且呼野艇西村去，未必微云便作阴。",
        "dynasty": "宋",
        "collection_info": null
    },
    {
        "uuid": "0d7b7bd64e8dd37f7d5de9afbd43328e",
        "title": "春晚出游六首  其二",
        "author": "陆游",
        "content": "王孙草生与阶齐，女郎花发乳莺啼。\n街头卖酒处处贱，信脚觅醉无东西。",
        "dynasty": "宋",
        "collection_info": null
    },
    {
        "uuid": "868b0bf3a4f6621161f836c9849087d2",
        "title": "春晚出游六首  其三",
        "author": "陆游",
        "content": "柳暗人家水满陂，放翁随处曳筇枝。\n村深麦秀蚕眠后，日暖鸠鸣鹊乳时。",
        "dynasty": "宋",
        "collection_info": null
    },
    {
        "uuid": "b09cd5590a57970b5afafafc8a4210f1",
        "title": "春晚出游六首  其四",
        "author": "陆游",
        "content": "禹吾无间圣所嘆，治水殆与天同功。\n三千年事一炊顷，窆石嵯峨烟霭中。",
        "dynasty": "宋",
        "collection_info": null
    },
    {
        "uuid": "f68adc2129d546067de0dddf6c83822a",
        "title": "春晚出游六首  其五",
        "author": "陆游",
        "content": "岌岌高丘近道边，寂寥翁仲卧荒烟。\n生前意气今何在，寒食无人挂纸钱。",
        "dynasty": "宋",
        "collection_info": null
    },
    {
        "uuid": "804c18c67f676b4348adb5ba054fb6b0",
        "title": "春晚出游六首  其六",
        "author": "陆游",
        "content": "鸣机裂素制春衣，煮酒香清雁鹜肥。\n倒社相呼共行乐，三挝鼓近是船归。",
        "dynasty": "宋",
        "collection_info": null
    },
    {
        "uuid": "c941c50ee253ab992520b363645a1998",
        "title": "北窗",
        "author": "陆游",
        "content": "老人日夜衰，卧起常在背。\n窗间一编书，终日圣贤对。\n东皋客输米，粲粲珠出碓。\n南山僧饷茶，细细雪落硙。\n吾儿亦解事，稀甲自鉏菜。\n一饥既退舍，百念皆卷旆。\n闲身去俗远，澄念与道会。\n宿痾走二竖，美睡造三昧。\n挂冠反布韦，上印谢银艾。\n庭中石苍然，此客真度外。",
        "dynasty": "宋",
        "collection_info": null
    },
    {
        "uuid": "a8ed213fb4e7bfc1743d4fe811faf393",
        "title": "幽居杂题四首  其一",
        "author": "陆游",
        "content": "开岁频风雨，清明气始和。\n游山书半废，耽酒睡常多。\n客去孙登啸，牛疲宁戚歌。\n余生犹有几，尽底付渔蓑。",
        "dynasty": "宋",
        "collection_info": null
    },
    {
        "uuid": "19b0532273469518129109d55a5967c1",
        "title": "幽居杂题四首  其二",
        "author": "陆游",
        "content": "雅意元知止，遄归喜遂初。\n久闲棋格长，多病钓徒疏。\n渍药三升酒，支头一束书。\n儿曹看翁懒，切勿厌蜗庐。",
        "dynasty": "宋",
        "collection_info": null
    },
    {
        "uuid": "7b806df7cd34f61c6cec530c1c229235",
        "title": "幽居杂题四首  其三",
        "author": "陆游",
        "content": "忽忽年光逝，悠悠世事非。\n晓犹明绩火，昼永启渔扉。\n施食禽鱼熟，疏沟杞菊肥。\n寂寥何所嘆，父子自相依。",
        "dynasty": "宋",
        "collection_info": null
    },
    {
        "uuid": "818f89bc8777719a3251f1565eb93f79",
        "title": "幽居杂题四首  其四",
        "author": "陆游",
        "content": "独往成初志，安居谢世纷。\n名书硬黄纸，古砚熨焦纹。\n雨作占琴荐，风来散鹭群。\n岂无朝市事，塞耳未曾闻。",
        "dynasty": "宋",
        "collection_info": null
    },
    {
        "uuid": "7288fd8f8e4c8472f5022c7ada5352a4",
        "title": "题旅舍壁二首  其一",
        "author": "陆游",
        "content": "泥淖停牛屋，风埃坐箦床。\n绛人难讳老，楚客自嫌狂。\n浪迹江湖大，回头日月长。\n村村有饼饵，正可不赍粮。",
        "dynasty": "宋",
        "collection_info": null
    },
    {
        "uuid": "2ec5f23ac50230475b45b3ed19641d1e",
        "title": "题旅舍壁二首  其二",
        "author": "陆游",
        "content": "地旷风号木，天高日脱云。\n村名步头换，县界驿前分。\n蒿艾春侵路，鸡豚暮识群。\n敲门就炊爨，一饭敢忘君。",
        "dynasty": "宋",
        "collection_info": null
    },
    {
        "uuid": "021e2c372b6866825884936149df656b",
        "title": "出行湖山间杂赋四首  其一",
        "author": "陆游",
        "content": "老入新年健，春逢小雨晴。\n偶因寻酒去，又作绕村行。\n塘水苍鹅戏，郊原黄犊鸣。\n闲身有乐事，倚杖看农耕。",
        "dynasty": "宋",
        "collection_info": null
    },
    {
        "uuid": "826e8f495d283b4542341011b9ec8242",
        "title": "出行湖山间杂赋四首  其二",
        "author": "陆游",
        "content": "新酿学鹅黄，幽花作蜜香。\n客邀闲即去，病起醉何伤。\n野寺无晨粥，村伶有夜场。\n吾心静如水，随事答年光。",
        "dynasty": "宋",
        "collection_info": null
    },
    {
        "uuid": "848b93418f63c1385993df35ebbc172c",
        "title": "出行湖山间杂赋四首  其三",
        "author": "陆游",
        "content": "径绕茶冈北，桥连芡浦东。\n虫锼乌桕叶，露湿豨莶丛。\n烧地春芜绿，渔扉夕照红。\n君恩那可报，惟是祝年丰。",
        "dynasty": "宋",
        "collection_info": null
    },
    {
        "uuid": "c155d47d3b08e0423cc1ecae3a8e2f11",
        "title": "出行湖山间杂赋四首  其四",
        "author": "陆游",
        "content": "鱼市樵风口，茶村谷雨前。\n柳边烟掩苒，堤上草芊眠。\n墓扫鸦衔肉，人归鹭导船。\n东风吹短髮，得句为谁妍。",
        "dynasty": "宋",
        "collection_info": null
    },
    {
        "uuid": "2929698ccbaf63be8955bf844f7ab947",
        "title": "上巳",
        "author": "陆游",
        "content": "残年登八十，佳日遇重三。\n帘幕低新燕，房栊起晚蚕。\n名花红满舫，美酝绿盈甔。\n春事还如昨，衰怀自不堪。",
        "dynasty": "宋",
        "collection_info": null
    },
    {
        "uuid": "e9bf1c2b70fc579f2b0ffe7dbaae3978",
        "title": "笋绝句",
        "author": "陆游",
        "content": "列仙阅世独清癯，雪谷冰溪老不枯。\n输与锦棚孩子辈，千金一束入天厨。",
        "dynasty": "宋",
        "collection_info": null
    },
    {
        "uuid": "0af6a09cb2e56a366873617b9a6cf11a",
        "title": "赠苏召叟",
        "author": "陆游",
        "content": "苏子出俦辈，翩如天际鸿。\n才华刮眼瞙，文字愈头风。\n岂止千人见，真当四海空。\n老夫虽耄矣，此论不妨公。",
        "dynasty": "宋",
        "collection_info": null
    },
    {
        "uuid": "3ce9364b786a0928d2fc1d61b882f474",
        "title": "赠赵去华",
        "author": "陆游",
        "content": "赵子毫端万斛珠，眼前百辈不枝梧。\n盛名岂待它年见，公论何曾一日无。\n我老杜门惟足睡，君豪折简固难呼。\n此诗强欲相题目，堪笑衰翁胆满躯。",
        "dynasty": "宋",
        "collection_info": null
    },
    {
        "uuid": "b67418cd15038ac29e8dff1daec467e3",
        "title": "道室述怀",
        "author": "陆游",
        "content": "养心功用在还婴，肯使秋毫有妄情。\n二寸藤冠狂道士，一编蠹简老书生。\n狐妖从汝作人立，金价在吾如土轻。\n地肺终嫌近朝市，明年泝峡上青城。",
        "dynasty": "宋",
        "collection_info": null
    },
    {
        "uuid": "6f9c163a6f9ea7ff72f9552a9fbd3948",
        "title": "春晚雨中作",
        "author": "陆游",
        "content": "冉冉流年不贷人，东园青杏又尝新。\n方书无药医治老，风雨何心断送春。\n乐事久归孤枕梦，酒痕空伴素衣尘。\n畏途回首涛澜恶，赖有云山着此身。",
        "dynasty": "宋",
        "collection_info": null
    },
    {
        "uuid": "987ea8446d3826fc0b1e71d423ec193e",
        "title": "晚行湖上",
        "author": "陆游",
        "content": "饱来扪腹绕村嬉，北陌东阡信所之。\n女手采余桑鬰鬰，烟芜生遍冢纍纍。\n高林日暮无莺语，深巷人归有犬随。\n东走郡城逾十里，好风劳送角声悲。",
        "dynasty": "宋",
        "collection_info": null
    },
    {
        "uuid": "c2d4dc0b151b8a18da30fc3b541adbca",
        "title": "欲卜庵居未有胜地作诗识之",
        "author": "陆游",
        "content": "破裘百结鬓垂蓬，旋过流年旋已空。\n魔眷属如云尽散，性光明似日方中。\n极知万事不劳问，欲住一庵谁与同。\n会向巢居明月夜，五弦横膝写松风。",
        "dynasty": "宋",
        "collection_info": null
    },
    {
        "uuid": "db660bb060e72d8a62c8a99c25390569",
        "title": "东窗遣兴",
        "author": "陆游",
        "content": "东窗徙倚当闲游，水长池鱼自满沟。\n花气袭人浑欲醉，鸟声唤客又成愁。\n百年光景输欹枕，万里风烟入倚楼。\n欲写乌丝还懒去，诗名老去判悠悠。",
        "dynasty": "宋",
        "collection_info": null
    },
    {
        "uuid": "38cd42a091fe892f68fb77cae5dcc581",
        "title": "独酌",
        "author": "陆游",
        "content": "一榼芳醪手自斟，从来户小怯杯深。\n已于醉醒知狂圣，又向淳漓见古今。\n濡首固非吾辈事，达生犹得昔人心。\n酴醿欲过香差减，且据胡床坐绿阴。",
        "dynasty": "宋",
        "collection_info": null
    },
    {
        "uuid": "965587597b41248233dbefb757977b42",
        "title": "舟中作",
        "author": "陆游",
        "content": "误长僊蓬不满年，恩容归老白云边。\n草枯病马停朝秣，水冷鳏鱼废夜眠。\n混俗岂须名赫赫，耐嘲唯可腹便便。\n柯桥梅市花俱好，且典春衣醉放颠。",
        "dynasty": "宋",
        "collection_info": null
    },
    {
        "uuid": "9aad3f8bd6ab1a2335baab2920741df5",
        "title": "衰疾",
        "author": "陆游",
        "content": "衰疾怜新鬼，狂豪尚故吾。\n棋常先客着，行不许儿扶。\n砚润闲蟾滴，香残冷鸭炉。\n自怜风味在，尚欲泛江湖。",
        "dynasty": "宋",
        "collection_info": null
    },
    {
        "uuid": "a902f72c22aa22bb0a431406da00e443",
        "title": "示儿",
        "author": "陆游",
        "content": "闻义贵能徙，见贤思与齐。\n食尝甘脱粟，起不待鸣鸡。\n萧索园官菜，酸寒太学齑。\n时时语儿子，未用厌鉏犁。",
        "dynasty": "宋",
        "collection_info": null
    },
    {
        "uuid": "88160146121ae64c2bb66b93028c56af",
        "title": "野兴",
        "author": "陆游",
        "content": "溪涨侵庵路，山光压钓矶。\n荒畦荷鉏去，小艇载犁归。\n世态那堪看，吾言可自违。\n从今谢人事，终日掩荆扉。",
        "dynasty": "宋",
        "collection_info": null
    },
    {
        "uuid": "dd37c4e3c8d35ce451ad4fac604c743b",
        "title": "闲游四首  其一",
        "author": "陆游",
        "content": "游徧名山日月长，结庐归占水云乡。\n醉中即是逃名地，闲外应无度世方。\n桧蜜满脾余小苦，朮苗浥露有奇香。\n肺肠自与人间别，堪笑醅缸与饭囊。",
        "dynasty": "宋",
        "collection_info": null
    },
    {
        "uuid": "2f8f81de48a106277c9cc4b729b32ab5",
        "title": "闲游四首  其二",
        "author": "陆游",
        "content": "高会挥金愧二疏，食贫只似布衣初。\n终年老健缘储药，随分穷忙为着书。\n弔古何时过梁宋，题诗且欲徧衡庐。\n不须更拟乘风去，水有烟帆陆笋舆。",
        "dynasty": "宋",
        "collection_info": null
    },
    {
        "uuid": "46c341df44d154bdd19e8b55aa1e0561",
        "title": "闲游四首  其三",
        "author": "陆游",
        "content": "过尽僧家到店家，山形四合路三叉。\n清明浆美村村卖，谷雨茶香院院夸。\n困卧幽窗身化蝶，醉题素壁字栖鸦。\n夕阳不尽青鞋兴，小立风前鬓脚斜。",
        "dynasty": "宋",
        "collection_info": null
    },
    {
        "uuid": "ed9066be2dfa4f3ddb681c8a09717c6d",
        "title": "闲游四首  其四",
        "author": "陆游",
        "content": "夙兴蓐食戒山行，策蹇迢迢过故城。\n露叶未干明晓日，风蒲初劲借秋声。\n绿阴渡口孤莺语，白水陂头两犊耕。\n遥望炊烟疑可憩，试从行路问村名。",
        "dynasty": "宋",
        "collection_info": null
    },
    {
        "uuid": "9ddc6c8e57212630932a2b10a3592a99",
        "title": "炊米不继戏作",
        "author": "陆游",
        "content": "敢羡晨兴费万钱，口边纵理信前缘。\n高年虽获殿诸老，一饱常如登九天。\n架上有书吾已矣，甑中无饭亦陶然。\n蓬门一闭还旬日，实怕闲人搅昼眠。",
        "dynasty": "宋",
        "collection_info": null
    },
    {
        "uuid": "c379bbeace03602ba261f03fcf9b0ac8",
        "title": "暮行",
        "author": "陆游",
        "content": "志士能轻万户封，野人自爱一枝筇。\n行穷绿岸呼船渡，籴得黄粱就碓舂。\n林外人家明远火，月边僧阁下疏钟。\n江村不用愁孤绝，小店茅檐尽见容。",
        "dynasty": "宋",
        "collection_info": null
    },
    {
        "uuid": "2caf61b8bdf38e0da5fba969d79931cd",
        "title": "小雨二首  其一",
        "author": "陆游",
        "content": "小雨过岩扃，残云傍野亭。\n花光相映发，莺语苦叮咛。\n举酒和神气，弹琴悦性灵。\n索居朋友绝，得句遣谁听。",
        "dynasty": "宋",
        "collection_info": null
    },
    {
        "uuid": "e5d2e6e060045082fe9987d37cdc71b3",
        "title": "小雨二首  其二",
        "author": "陆游",
        "content": "急雨方侵幔，斜晖忽满廊。\n尘清添草色，衣润省篝香。\n妇织将收茧，农功已下秧。\n诸孙入家塾，亲为授三苍。",
        "dynasty": "宋",
        "collection_info": null
    },
    {
        "uuid": "f7c0347ba1c2bdbac43e8787df033167",
        "title": "送辛幼安殿撰造朝",
        "author": "陆游",
        "content": "稼轩落笔凌鲍谢，退避声名称学稼。\n十年高卧不出门，参透南宗牧牛话。\n功名固是券内事，且葺园庐了婚嫁。\n千篇昌谷诗满囊，万卷邺侯书插架。\n忽然起冠东诸侯，黄旗皂纛从天下。\n圣朝仄席意未快，尺一东来烦促驾。\n大材小用古所嘆，管仲萧何实流亚。\n天山挂旆或少须，先挽银河洗嵩华。\n中原麟凤争自奋，残虏犬羊何足吓。\n但令小试出绪余，青史英豪可雄跨。\n古来立事戒轻发，往往谗夫出乘罅。\n深仇积愤在逆胡，不用追思灞亭夜。",
        "dynasty": "宋",
        "collection_info": null
    },
    {
        "uuid": "84865c1ad1c342ee10e2b6a5a65ae3d9",
        "title": "初夏",
        "author": "陆游",
        "content": "白白飺筒美，青青米果新。\n衰迟重时节，薄少遍乡邻。\n梅市花成幄，兰亭草作茵。\n极知欢意尽，强起伴游人。",
        "dynasty": "宋",
        "collection_info": null
    },
    {
        "uuid": "b45af3284e0151562c61e8b24d2d5177",
        "title": "自警",
        "author": "陆游",
        "content": "放翁原愦愦，徂岁復骎骎。\n社栎终无用，秋虫漫苦吟。\n拍蚊违杀戒，引水动机心。\n老耄谁规我，忠言抵万金。",
        "dynasty": "宋",
        "collection_info": null
    },
    {
        "uuid": "63aa85823d47d8e1f235066050259025",
        "title": "枕上",
        "author": "陆游",
        "content": "病叟少安枕，惊禽无稳栖。\n慵占贾谊鵩，空感祖生鸡。\n野势风号北，窗痕月过西。\n元非破贼手，只合架牛犁。",
        "dynasty": "宋",
        "collection_info": null
    },
    {
        "uuid": "46103cbbb67e848a182f75e3adefc5df",
        "title": "野步至近村",
        "author": "陆游",
        "content": "耳目康宁手足轻，村墟草市徧经行。\n孝经章裏观初学，麦饭香中喜太平。\n妇女相呼同夜绩，比邻竭作事春耕。\n勿言野馌无盐酪，笋蕨何妨淡煮羹。",
        "dynasty": "宋",
        "collection_info": null
    },
    {
        "uuid": "5c97129f6ffb727316ab59e43b93f2e1",
        "title": "书怀示子遹",
        "author": "陆游",
        "content": "平生山林几緉屐，何意随人戴朝帻。\n口言报国直妄耳，断简围坐晨至夕。\n道山堂东直庐冷，手种疏篁半窗碧。\n但虞风波起平地，岂有毫髮能补益。\n成书朝奏暮请老，入耳幸免烦言啧。\n东望故山百余里，父老欢忻来接迹。\n白羊绿酒争下担，长笛腰鼓纷如织。\n迢迢梅市过鲁墟，观者所至空巷陌。\n尔来呻吟又春尽，周视室中惟四壁。\n但令粝饭粗撑拄，犹胜朱门常踧踖。\n小儿助我理孤学，终岁伏几心如石。\n问看饮酒咏离骚，何似焚香对周易。",
        "dynasty": "宋",
        "collection_info": null
    },
    {
        "uuid": "6da77f8032fee5a673744ac581b972b1",
        "title": "三月三十夜闻杜宇",
        "author": "陆游",
        "content": "斗转春归不自由，韶华已逐水东流。\n子规独抱区区意，血泪交零晓未休。",
        "dynasty": "宋",
        "collection_info": null
    },
    {
        "uuid": "bfb37dedf4e9a790d1114c3d7673a1e4",
        "title": "夜大雨连明晨起乃知之",
        "author": "陆游",
        "content": "黄紬被稳枕慵移，夜雨淋浪了不知。\n水长坏陂初復后，鸠鸣去妇却还时。\n芳蹊入夏多青子，白髮今年有黑丝。\n剩欲披衣湖上去，满村芳草正离离。",
        "dynasty": "宋",
        "collection_info": null
    },
    {
        "uuid": "dfcbea41b39cf582e7b318d82a24927e",
        "title": "闻虏乱次前辈韵",
        "author": "陆游",
        "content": "中原昔丧乱，豺虎厌人肉。\n辇金输虏庭，耳目久习熟。\n不知贪残性，搏噬何日足。\n至今磊落人，泪尽以血续。\n后生志抚薄，谁办新亭哭。\n艺祖有圣谟，呜呼宁忍读。",
        "dynasty": "宋",
        "collection_info": null
    },
    {
        "uuid": "32b9b576d85260e9e9c50bfeafd83df0",
        "title": "壮士吟次唐人韵",
        "author": "陆游",
        "content": "士厌贫贱思起家，富贵何在髮已华。\n不如为国戍万里，大寒破肉风卷沙。\n誓捐一死报天子，兜鍪如箕铠如水。\n男儿堕地射四方，安能山栖效园绮。\n塞云漠漠黄河深，凉州新城高十寻。\n风餐露宿宁非苦，且试平生铁石心。",
        "dynasty": "宋",
        "collection_info": null
    },
    {
        "uuid": "a40841a4333cf594a8ecfbbd12b6f9c3",
        "title": "衰疾",
        "author": "陆游",
        "content": "衰疾犹能饭一箪，莼丝菰首亦加餐。\n旧叨刻印俄销印，老愧弹冠亟挂冠。\n自怪嵇康如许懒，人怜范叔不胜寒。\n得钱剩买青芒屦，采药名山兴未阑。",
        "dynasty": "宋",
        "collection_info": null
    },
    {
        "uuid": "84a9e3bdef63d115d62e18aaef3fd0c4",
        "title": "书日用事二首  其一",
        "author": "陆游",
        "content": "左右数书册，朝夕一草堂。\n家贫自能俭，病愈不求方。\n盛馔豚肩美，常庖笋茁香。\n园丁报花坼，亦復命壶觞。",
        "dynasty": "宋",
        "collection_info": null
    },
    {
        "uuid": "bff32e3671ff5810ccc9eef61f5483be",
        "title": "书日用事二首  其二",
        "author": "陆游",
        "content": "一裘良已暖，半菽可无饥。\n养气戒多语，端居如有思。\n私心须自胜，己过遣谁知。\n耄齿尤当勉，常忧寸晷移。",
        "dynasty": "宋",
        "collection_info": null
    },
    {
        "uuid": "9066cb9dcbb667e5a168c3d5a0592853",
        "title": "初夏出游",
        "author": "陆游",
        "content": "去去衝朝雾，行行弄夕霏。\n移秧晴竭作，坐社醉扶归。\n细草迷行径，残花点钓矶。\n牸牛将犊过，雄雉挟雌飞。\n野寺烟钟远，村墟绩火微。\n诸孙殊可念，相唤候柴扉。",
        "dynasty": "宋",
        "collection_info": null
    },
    {
        "uuid": "59158e96e24809ca2aa3f7b91dd33047",
        "title": "初夏昼眠",
        "author": "陆游",
        "content": "好景逢初夏，闲身得昼眠。\n书横竹架上，冠堕素屏前。\n葱蒨小山桂，潺湲幽窦泉。\n危巢出乳燕，高树集新蝉。\n强健关天命，逍遥近地仙。\n晚窗思茗饮，自取雪芽煎。",
        "dynasty": "宋",
        "collection_info": null
    },
    {
        "uuid": "9f5a5e4cd8ec9b8c5d51aede0dccc2c8",
        "title": "农事稍间有作",
        "author": "陆游",
        "content": "架犁架犁唤春农，布谷布谷督岁功。\n黄云压檐风日美，绿针插水雾雨蒙。\n年丰远近笑语乐，浦涨纵横舟楫通。\n东家筑室窗户绿，西舍迎妇花扇红。\n我方祭竈彻豚酒，盘箸亦復呼邻翁。\n客归我起何所作，孝经论语教儿童。\n教儿童，莫匆匆，愿汝日夜勤磨砻，乌巾白纻待至公。",
        "dynasty": "宋",
        "collection_info": null
    },
    {
        "uuid": "edec442af4709f6bfd6da234c8f794ae",
        "title": "夜雨",
        "author": "陆游",
        "content": "暮雨萧萧集瓦沟，空阶点滴送清愁。\n何由乞得须臾睡，直到窗明滴未休。",
        "dynasty": "宋",
        "collection_info": null
    },
    {
        "uuid": "1b11abaddb261bf6338ff0c4aecb6367",
        "title": "朝晴",
        "author": "陆游",
        "content": "宿雨初收云四归，小山草木丽朝晖。\n翩然双鹊从檐下，言语分明诉湿衣。",
        "dynasty": "宋",
        "collection_info": null
    },
    {
        "uuid": "2bd8bc99e7f42bb2c3d541c493e7a235",
        "title": "北窗",
        "author": "陆游",
        "content": "帘影参差午漏前，盆山绿润雨余天。\n诗无杰句真衰矣，酒借朱颜却怅然。\n海燕理巢知再乳，吴蚕放食过三眠。\n名泉不负吾儿意，一掬丁坑手自煎。",
        "dynasty": "宋",
        "collection_info": null
    },
    {
        "uuid": "398399c79d8a7dcdbe43984c734823d2",
        "title": "游山戏作",
        "author": "陆游",
        "content": "晚境频辞禄，穷居旋学耕。\n量衰添酒敌，才尽减诗名。\n风月成交友，溪山管送迎。\n登车雨先止，天岂相吾行。",
        "dynasty": "宋",
        "collection_info": null
    },
    {
        "uuid": "173ca2df6647d7312852e2ca2fbd80ac",
        "title": "遣兴二首  其一",
        "author": "陆游",
        "content": "聒聒鸣鸠莫笑渠，百年我亦旋枝梧。\n病知药物难为验，老觉人间不足娱。\n茆屋何妨度寒暑，蔬餐且可遣朝晡。\n钓船一出无寻处，千顷江边雪色芦。",
        "dynasty": "宋",
        "collection_info": null
    },
    {
        "uuid": "aa5430ad2e768aecf22d5f4d2259da60",
        "title": "遣兴二首  其二",
        "author": "陆游",
        "content": "老荷君恩许醉眠，散人名号愧妨贤。\n久叨物外清闲福，粗识诗中造化权。\n风月四时随指顾，干坤一气入陶甄。\n新秋更欲浮沧海，卧看云帆万里天。",
        "dynasty": "宋",
        "collection_info": null
    },
    {
        "uuid": "ff9aca5cd70e40038abc4d4267b60939",
        "title": "细雨",
        "author": "陆游",
        "content": "细雨重云渐入梅，阴阴门巷长新槐。\n壮心已与年俱逝，脱髮应无术可栽。\n美睡常嫌莺唤起，清愁却要酒阑回。\n年来百事非平昔，信手题诗懒剪裁。",
        "dynasty": "宋",
        "collection_info": null
    },
    {
        "uuid": "b20ca3942350bdb4a96187fe2cef2e48",
        "title": "初暑",
        "author": "陆游",
        "content": "槐阴清润麦风凉，一枕闲眠昼漏长。\n山鹊喜晴当户语，海桐带露入帘香。\n酒缘久病常辞酌，茶为前衔偶得尝。\n云北云南动游兴，速呼小竖治轻装。",
        "dynasty": "宋",
        "collection_info": null
    },
    {
        "uuid": "0eef9f9978eafc463a224632bd0b7b19",
        "title": "夙兴",
        "author": "陆游",
        "content": "夙兴短蓬髮，幽步豁烦襟。\n翠碧停阑角，黧黄语柳阴。\n书残频补缉，琴废细追寻。\n未是全无事，犹堪养道心。",
        "dynasty": "宋",
        "collection_info": null
    },
    {
        "uuid": "9e5873308718154943becc8f6f97a64b",
        "title": "新堂",
        "author": "陆游",
        "content": "湖上新堂气疏豁，三面岚光翠如泼。\n都门归来病相属，邻里怪我间何阔。\n莼丝作羹饭雕胡，厨人斫鲙艺绝殊。\n何由唤得左元放，银盘钓出松江鲈。",
        "dynasty": "宋",
        "collection_info": null
    },
    {
        "uuid": "282129596a229b2665e6f32426be93b0",
        "title": "即席四首  其一",
        "author": "陆游",
        "content": "稚荷出水榴花开，长笛圜鼙送举杯。\n村邻相乐君勿笑，要是安健无凶灾。",
        "dynasty": "宋",
        "collection_info": null
    },
    {
        "uuid": "f9f2fb27803c15b5063c0d9943954eed",
        "title": "即席四首  其二",
        "author": "陆游",
        "content": "醉中起舞递相属，坐上戴花常作先。\n要知吾辈不凡处，一吸已干双玉船。",
        "dynasty": "宋",
        "collection_info": null
    },
    {
        "uuid": "0d92169601fd686412417f9e280c1af4",
        "title": "即席四首  其三",
        "author": "陆游",
        "content": "长鱼腹腴羊臂臑，馋想久矣无秋毫。\n今朝林下煨苦笋，更觉此君风味高。",
        "dynasty": "宋",
        "collection_info": null
    },
    {
        "uuid": "aeb3e262a52ed3075cf15b945411a5ba",
        "title": "即席四首  其四",
        "author": "陆游",
        "content": "小山榴花照眼明，青梅自堕时有声。\n柳桥东岸倚筇立，聊借水风吹宿酲。",
        "dynasty": "宋",
        "collection_info": null
    },
    {
        "uuid": "17ce5ad45b657c87e76b24b360bb6c18",
        "title": "生涯",
        "author": "陆游",
        "content": "久矣冥行堕崄巇，乐哉偶得谢招麾。\n放怀身世相忘地，夙驾山林独往时。\n纵老岂容妨痛饮，更慵亦未废新诗。\n超然自喜生涯别，始嘆龟堂见事迟。",
        "dynasty": "宋",
        "collection_info": null
    },
    {
        "uuid": "29300b93a1e191da38166f5718aec594",
        "title": "落花",
        "author": "陆游",
        "content": "桃李擅春事，酴醿为之殿。\n岂不欲周旋，过日如掣电。\n大风连三日，吹尽无余片。\n留之岂有策，伫立情眷眷。\n空令肠九回，竟欠语一转。\n流年付芳草，樽酒孤胜践。\n莺声入碧云，帘影满深院。\n消摇绿阴间，风流属团扇。",
        "dynasty": "宋",
        "collection_info": null
    },
    {
        "uuid": "0354c8b9f1da4a5a5717c1d0c0d32d58",
        "title": "四月廿二日微雨中次前辈韵",
        "author": "陆游",
        "content": "语讹觉齿疏，冠倒感髮稀。\n屡为曼容免，遂赋渊明归。\n今日天气佳，雨丝弄斜晖。\n起居惟所适，单复时易衣。\n出游叩僧庐，归卧掩渔扉。\n一笑顾儿子，正尔良未非。",
        "dynasty": "宋",
        "collection_info": null
    },
    {
        "uuid": "3a8e1023858962ff9e4641b9f9464295",
        "title": "夜雨",
        "author": "陆游",
        "content": "点滴茅檐雨，长宵不肯晴。\n残缸待鸡唱，倦枕厌枭鸣。\n已践衰残境，况兼羁旅情。\n晨兴亦何事，椎髻绕廊行。",
        "dynasty": "宋",
        "collection_info": null
    },
    {
        "uuid": "e62919dfd387876d3ea7aec4cbbc62e8",
        "title": "夏日",
        "author": "陆游",
        "content": "入户桐阴渐覆床，乍敷笛簟北窗凉。\n筇枝倚壁知身健，衣焙残香觉日长。\n雨霁断云时聚散，风来纤草久低昂。\n蝶衣粉湿犹飞懒，小驻阑干就夕阳。",
        "dynasty": "宋",
        "collection_info": null
    },
    {
        "uuid": "0eba5259976c8956b673f82add8ae22b",
        "title": "久雨二首  其一",
        "author": "陆游",
        "content": "梅子青青苦未黄，经旬积雨欲颓墙。\n蠹生书帙时须火，润入衣篝剩得香。\n邻舍相逢惊间阔，通宵不寐听淋浪。\n定知又发韩公笑，有底鸣蛙两股长。",
        "dynasty": "宋",
        "collection_info": null
    },
    {
        "uuid": "5753b2f38fc074701ef7f0286a6fb5a8",
        "title": "久雨二首  其二",
        "author": "陆游",
        "content": "梅天一日几阴晴，对酒无聊醉不成。\n巧历莫能知雨点，孤桐那解写溪声。\n林深鸟爵来无数，草茂锄耰去即生。\n明日云开天万里，御风吾欲过青城。",
        "dynasty": "宋",
        "collection_info": null
    },
    {
        "uuid": "0b2a1f4eccee84986d1538c6f8b57ddf",
        "title": "舟中",
        "author": "陆游",
        "content": "青枫湖上村，绿蓑舟中客。\n云兴山迭见，海近地势坼。\n悠然沧洲趣，宛与尘世隔。\n虽云食不足，粗免婚嫁责。\n渥丹未辞镜，衰白幸满帻。\n明当鼓枻行，放浪穷七泽。",
        "dynasty": "宋",
        "collection_info": null
    },
    {
        "uuid": "b2ce863326b7ebb1d1615f6ec62a2a40",
        "title": "繫船",
        "author": "陆游",
        "content": "高树滴残雨，丛芦生夕风。\n惰游贫有自，老钝学无功。\n岁月诗编裏，江湖旅色中。\n烟村繫船处，邂逅得渔翁。",
        "dynasty": "宋",
        "collection_info": null
    },
    {
        "uuid": "940a0846fc3d48233efa63a25e361099",
        "title": "復雨",
        "author": "陆游",
        "content": "催唤儿童扫绿苔，长歌清啸兴悠哉。\n林间子堕知梅熟，水面痕生验雨来。\n往事已成孤枕梦，故人谁共一樽开。\n自怜未负年华在，素扇团团月样裁。",
        "dynasty": "宋",
        "collection_info": null
    },
    {
        "uuid": "dc6eabfecb6336243901d915a8d1abb5",
        "title": "书适",
        "author": "陆游",
        "content": "清和巷陌单衣后，绿润轩窗午饷余。\n曲曲素屏围倦枕，斜斜筠架阁残书。\n松阴坐石闲看鹤，山寺寻僧晚跨驴。\n此段家风君试看，京尘扑帽独何欤。",
        "dynasty": "宋",
        "collection_info": null
    },
    {
        "uuid": "7e4a9553bff8a415180199eab0704ee8",
        "title": "村社祷晴有应",
        "author": "陆游",
        "content": "丛祠牲酒走村村，赖是龙归为解纷。\n爽气收回骑月雨，快风散尽满天云。\n数峰缥缈如屏面，一浦涟漪作簟纹。\n犹胜楚人箫鼓裏，九歌哀怨下湘君。",
        "dynasty": "宋",
        "collection_info": null
    },
    {
        "uuid": "9d60c70e2b8d830571175a98fe5df8bf",
        "title": "题北窗二首  其一",
        "author": "陆游",
        "content": "束担还山读旧书，断编终日见唐虞。\n千茎白髮年华速，一点青灯夜漏徂。\n厚价异时空市骨，大呼从昔不成卢。\n细思天赋原非薄，跬步门前万顷湖。",
        "dynasty": "宋",
        "collection_info": null
    },
    {
        "uuid": "52f23e59dd046cbf8ee33f91ea6412ee",
        "title": "题北窗二首  其二",
        "author": "陆游",
        "content": "不嗔人作腐儒看，断简堆中兴未阑。\n更事愈怀忧国切，苦心始觉着书难。\n流泉激激人声远，修竹萧萧暑令寒。\n四海诸公常共处，北窗何地着身宽。",
        "dynasty": "宋",
        "collection_info": null
    },
    {
        "uuid": "fb7d95976b56e87a10c791260e76a9bf",
        "title": "昼坐闻墙外人声殊败幽思戏作",
        "author": "陆游",
        "content": "老人气衰凋髮齿，岁月翩翩来有几。\n晨兴食米不一溢，日课读书犹十纸。\n虽云喧寂无二观，终嫌蜩蚻喧吾耳。\n亟起振衣欲出门，赤日当空汗如洗。\n拨灰未炷瓦炉香，汲井先换铜匜水。\n也胜太史落南时，短檠夜对屠牛机。",
        "dynasty": "宋",
        "collection_info": null
    },
    {
        "uuid": "18085bf59020febbc9c26bc5a52ba392",
        "title": "晨起行园中",
        "author": "陆游",
        "content": "老病厌嚣烦，晨兴步小园。\n草深移旧路，竹茂失颓垣。\n未暇从鱼乐，惟思与石言。\n人家寻每得，拄杖印苔痕。",
        "dynasty": "宋",
        "collection_info": null
    },
    {
        "uuid": "7e50974132ac3695ff6f4c83677546be",
        "title": "葺舍",
        "author": "陆游",
        "content": "蚁知将雨先移穴，燕护新雏迭守巢。\n补漏支倾吾可笑，呼奴乘屋更添茅。",
        "dynasty": "宋",
        "collection_info": null
    },
    {
        "uuid": "f831a6643527391b393ecda2cfc2db87",
        "title": "次韵林伯玉登卧龙",
        "author": "陆游",
        "content": "一纸临门喜欲颠，词源滚滚泻长川。\n旗旄外阃新元帅，风月名山古洞天。\n自笑屏居依近郭，每烦登望指孤烟。\n雄篇三復空兴嘆，穷乃工诗似不然。",
        "dynasty": "宋",
        "collection_info": null
    },
    {
        "uuid": "c0efc0b39b513826604e6b21a5aeb4bf",
        "title": "道室杂咏六首  其一",
        "author": "陆游",
        "content": "精神有限惟当啬，造化无心不汝私。\n此事安须知决择，鸡鸣勿后老人期。",
        "dynasty": "宋",
        "collection_info": null
    },
    {
        "uuid": "7032eaf75adcab5883828a6f633d3964",
        "title": "道室杂咏六首  其二",
        "author": "陆游",
        "content": "黄褐长绛七尺身，袖中一剑隐红尘。\n城门万屦日来往，众裏安知无此人。",
        "dynasty": "宋",
        "collection_info": null
    },
    {
        "uuid": "d1d7dafe2c01bf8690a0fa65e4cfbd19",
        "title": "道室杂咏六首  其三",
        "author": "陆游",
        "content": "冰霜难与夏虫语，晦朔岂容朝菌知。\n忿慾至前能小忍，人人券内有期颐。",
        "dynasty": "宋",
        "collection_info": null
    },
    {
        "uuid": "901f6e8423511f27f4037156beb4b3cf",
        "title": "道室杂咏六首  其四",
        "author": "陆游",
        "content": "万法元须一理通，长生极治本同功。\n广成千岁无它术，祇在唐虞二典中。",
        "dynasty": "宋",
        "collection_info": null
    },
    {
        "uuid": "86100ee76bc78177109fd8911f696473",
        "title": "道室杂咏六首  其五",
        "author": "陆游",
        "content": "莫缘侯印学阴谋，生世惟须一钓舟。\n轻用镆铘终折缺，善刀何止解千牛。",
        "dynasty": "宋",
        "collection_info": null
    },
    {
        "uuid": "dd35550124708b51d878c574a6600a99",
        "title": "道室杂咏六首  其六",
        "author": "陆游",
        "content": "放翁耄齿犹朱颜，一物不留方寸间。\n已吞八九云梦泽，更着百亿须弥山。",
        "dynasty": "宋",
        "collection_info": null
    },
    {
        "uuid": "1b1f624836fea3fce2c9566ee227d624",
        "title": "湖塘夜归",
        "author": "陆游",
        "content": "渔翁江上佩笭箵，一卷新传范蠡经。\n鬰鬰林间桑椹紫，芒芒水面稻苗青。\n云边筑舍分南北，陌上逢人半醉醒。\n莫恨西村归路远，行前点点有飞萤。",
        "dynasty": "宋",
        "collection_info": null
    },
    {
        "uuid": "b92cafa24c57b010a5cdd9b613684a9f",
        "title": "东轩",
        "author": "陆游",
        "content": "僻巷地无喧，闲人虑不烦。\n刺舟回北渚，岸帻倚东轩。\n乳鹊行苔径，驯麞触笋藩。\n作劳怜野老，唤取倒清樽。",
        "dynasty": "宋",
        "collection_info": null
    },
    {
        "uuid": "589792c1257fc36fd3d5d512b7604cf0",
        "title": "夏日",
        "author": "陆游",
        "content": "例谢门前客，深藏箧裏书。\n衣穿但重补，饭足不求余。\n山溜鸣庭际，藤阴接屋除。\n何劳厌三伏，俯仰即秋初。",
        "dynasty": "宋",
        "collection_info": null
    },
    {
        "uuid": "83e47fc72ca6903af931e4dba908b9c1",
        "title": "斫脍",
        "author": "陆游",
        "content": "玉盘行脍簇青红，输与山家淡煮菘。\n要识坐堂哀觳觫，试来临水看噞喁。",
        "dynasty": "宋",
        "collection_info": null
    },
    {
        "uuid": "2ca08d29aedc73bab5d3b2e00ee6e88b",
        "title": "野饭",
        "author": "陆游",
        "content": "六十日白可续饭，三千年清何与人。\n堪笑此翁顽似铁，还山又食一番新。",
        "dynasty": "宋",
        "collection_info": null
    },
    {
        "uuid": "213418a6d8541d17654a0c0205877839",
        "title": "村酒",
        "author": "陆游",
        "content": "乱山落日渔歌长，平畴远风粳稻香。\n酒旗摇摇截官道，归家未迟君试尝。",
        "dynasty": "宋",
        "collection_info": null
    },
    {
        "uuid": "ead222e0459cb932509f6dc31459dcbe",
        "title": "避雨",
        "author": "陆游",
        "content": "云如坏山欲塞海，树似奇鬼将搏人。\n急投民家雨随至，燎衣不觉鸡唱晨。",
        "dynasty": "宋",
        "collection_info": null
    },
    {
        "uuid": "199d6d500391296c865ef85022b42a93",
        "title": "雨中短歌",
        "author": "陆游",
        "content": "昨夕雨大如车轴，今旦雨细如牛毛。\n人言愈细愈泽物，天公为此非徒劳。\n泥深入市路欲绝，坏檐败壁风萧骚。\n岂惟蛙黾矜得意，坐觉藜莠无由薅。\n剥床供爨嗟婢子，持伞上学怜儿曹。\n村场酒贵赊不得，且解布囊寻弊袍。",
        "dynasty": "宋",
        "collection_info": null
    },
    {
        "uuid": "145384ae745dd81d92f6ef0c27777ce8",
        "title": "散怀",
        "author": "陆游",
        "content": "少年已遂遯山林，何况霜毛两鬓侵。\n习气尚存诗入梦，病根未去药关心。\n猿知秋近啼先苦，鹤阅年多顶渐深。\n不忍顿疏风月在，粗能扶杖即登临。",
        "dynasty": "宋",
        "collection_info": null
    },
    {
        "uuid": "147692f75925d4bc26e6114879b86f5d",
        "title": "南堂",
        "author": "陆游",
        "content": "空堂寂寂暑气清，祇有燕雀无人声。\n云头忽移帘影失，雨点乱集荷盘倾。\n沟坑水溢鱼鳖喜，庭户风送蛟龙腥。\n衣巾汗垢为一洗，呼奴举榻临前楹。\n取泉石井试日铸，吾诗邂逅亦已成。\n何由探借中秋月，与子同游白玉京。",
        "dynasty": "宋",
        "collection_info": null
    },
    {
        "uuid": "707695127ea358287ba44a08ab607ace",
        "title": "门屋纳凉",
        "author": "陆游",
        "content": "机裂齐纨如素月，床敷蕲簟起微澜。\n行人远不分眉目，过鸟高犹响羽翰。\n新长庭槐夹门绿，无穷陂稻际天宽。\n今年项里杨梅熟，火齐骊珠已满盘。",
        "dynasty": "宋",
        "collection_info": null
    },
    {
        "uuid": "32914ecdf14e88284641bbd99edf9608",
        "title": "幽居",
        "author": "陆游",
        "content": "孤村野径不曾锄，恶草从来一寸无。\n每为游鱼疏港渎，更缘啼鸟植楸梧。\n闲门犹有僧时到，残产浑无赋未输。\n浪走人间真误计，暮年犹足补东隅。",
        "dynasty": "宋",
        "collection_info": null
    },
    {
        "uuid": "44c39b96280ada5f75569e4cba0372a4",
        "title": "露坐",
        "author": "陆游",
        "content": "残月久方上，幽花时自零。\n风枝惊宿鸟，露草湿流萤。\n浩气吞云梦，危途塞井陉。\n菱歌何处起，及我醉初醒。",
        "dynasty": "宋",
        "collection_info": null
    },
    {
        "uuid": "b61064548b413e677719efd36e5c20c7",
        "title": "暑中久不把酒盆池千叶白莲忽开一枝欣然小酌因赋绝句二首  其一",
        "author": "陆游",
        "content": "千叶芙蕖白玉肤，一樽沆瀣碧琳腴。\n极知俱出氛埃外，我亦秋风山泽臞。",
        "dynasty": "宋",
        "collection_info": null
    },
    {
        "uuid": "e78f66437af8ab70c52f54a60ad27ca9",
        "title": "暑中久不把酒盆池千叶白莲忽开一枝欣然小酌因赋绝句二首  其二",
        "author": "陆游",
        "content": "我读渊明止酒篇，知渠未识玉池僊。\n谁言见面无多子，高压天魔万二千。",
        "dynasty": "宋",
        "collection_info": null
    },
    {
        "uuid": "76094ea22f6636fb03a8270ba1a15bcf",
        "title": "老马",
        "author": "陆游",
        "content": "贫家畜老马，枯萁风雨噍。\n本非百金产，安用三品料。\n马固忘华厩，士亦安蓬藋。\n两穷适相遭，万事付一笑。\n少游御款段，作计无此妙。\n可怜杜陵翁，妄想追风骠。",
        "dynasty": "宋",
        "collection_info": null
    },
    {
        "uuid": "1f07dba844d4daa9c9aa4d7fb75a4319",
        "title": "大热",
        "author": "陆游",
        "content": "五月颇闵雨，炎风吹旱尘。\n气羸不给喘，流汗沾衣巾。\n呼婢使具浴，报以未买薪。\n汝事虽不恪，亦坐乃翁贫。\n汲井掬寒泉，自足忘我嗔。\n譬如寓逆旅，百事听主人。",
        "dynasty": "宋",
        "collection_info": null
    },
    {
        "uuid": "dd3d5e61781ca7e79661141a4d6820da",
        "title": "大雨",
        "author": "陆游",
        "content": "今年景气佳，有祷神必答。\n时时虽闵雨，顾盼即霑洽。\n绵地千里间，四月秧尽插。\n季夏雨三日，凄爽欲忘箑。\n潴水如塞河，决水如放闸。\n几席乱蛙黾，庭除泳鹅鸭。\n舍边鱼受钓，户外鸥可狎。\n飞萤最得意，终夕自开阖。\n萧萧菰蒲声，怳若船入夹。\n嗟予亦耐事，坚坐书满榻。\n悬知䆉䅉收，已足供伏腊。\n会约张志和，清风泛苕霅。",
        "dynasty": "宋",
        "collection_info": null
    },
    {
        "uuid": "3bd76acfd5036b2ce6787f443b830d3d",
        "title": "午睡",
        "author": "陆游",
        "content": "梅黄雨足喜初晴，投枕华胥梦已成。\n帐底香云凝未散，手中书卷堕无声。\n簟纹似水飞蝇避，鼻息如雷稚子惊。\n痴腹便便竟何有，已将嘲弄付诸生。",
        "dynasty": "宋",
        "collection_info": null
    },
    {
        "uuid": "cad689249f073504c5f2712100203002",
        "title": "书意",
        "author": "陆游",
        "content": "疏慵久矣卧郊扉，暂出人间辄免归。\n梵志放花常恨晚，士师分鹿又成非。\n平生旧学宁当负，同志良箴亦重违。\n说与吾儿勤念此，负禾勿恨露沾衣。",
        "dynasty": "宋",
        "collection_info": null
    },
    {
        "uuid": "ffb9ff169d34ae6e6739c0e98e01fc74",
        "title": "卜居三山已四十年矣暇日有感聊赋五字二首  其一",
        "author": "陆游",
        "content": "薄宦非初志，幽居不计年。\n稚松成偃盖，小竖亦华颠。\n生理凭耕稼，光阴付醉眠。\n从来慕园绮，一着要争先。",
        "dynasty": "宋",
        "collection_info": null
    },
    {
        "uuid": "752b92dd00e1bdd3b7f6d2f0cff5e3b2",
        "title": "卜居三山已四十年矣暇日有感聊赋五字二首  其二",
        "author": "陆游",
        "content": "泥古衰犹学，开荒夜亦耕。\n屋芟生草盖，釜撷野蔬烹。\n白稻雨中熟，黄鸦桑下鸣。\n残云忽吐日，喜对小窗明。",
        "dynasty": "宋",
        "collection_info": null
    },
    {
        "uuid": "0e181baf4c2afefdb847d7a5a2450a3b",
        "title": "北窗",
        "author": "陆游",
        "content": "北窗无俗物，三伏有余凉。\n玉麈消长日，风漪可一床。\n盏分新作茗，炉拨欲残香。\n却岸纱巾去，翛然野水傍。",
        "dynasty": "宋",
        "collection_info": null
    },
    {
        "uuid": "fff6803562ee918c6386728e0dd97232",
        "title": "睡起已亭午终日凉甚有赋",
        "author": "陆游",
        "content": "饭罢颓然付一床，旷怀真足傲羲皇。\n松棚尽日常如暮，荷沼无风亦自香。\n倚杖月生人影瘦，岸巾露透髮根凉。\n颇闻王旅徂征近，敷水条山兴已狂。",
        "dynasty": "宋",
        "collection_info": null
    },
    {
        "uuid": "fc7eebee72501f117b8d24bf498e3840",
        "title": "残雨",
        "author": "陆游",
        "content": "五更残雨滴檐头，探借天公一月秋。\n只道风吹云散尽，数声桑下又鸣鸠。",
        "dynasty": "宋",
        "collection_info": null
    },
    {
        "uuid": "782360813bde77ce9921861a56db47a6",
        "title": "溪上避暑二首  其一",
        "author": "陆游",
        "content": "暮年事业转悠悠，尽日投竿杜若洲。\n世上漫言天爱酒，古来宁有地埋忧。\n全家只合云山老，万事空惊岁月遒。\n褫带脱冠犹病暍，正平颇忆着岑牟。",
        "dynasty": "宋",
        "collection_info": null
    },
    {
        "uuid": "055b1fa1d3c90ff45a9a478d3a79e875",
        "title": "溪上避暑二首  其二",
        "author": "陆游",
        "content": "短髮飕飕彻顶凉，悠哉随处据胡床。\n但怜鹊影翻残月，不恨蝉声送夕阳。\n门巷阴阴桐叶暗，汀洲漠漠藕花香。\n寓形宇内终烦促，安得骑鲸下大荒。",
        "dynasty": "宋",
        "collection_info": null
    },
    {
        "uuid": "c34c8f789f1c79b2ff66cd97c047a6e4",
        "title": "龟堂避暑",
        "author": "陆游",
        "content": "缥缈纱厨覆象床，蛮童擎粥进黄粱。\n砚池湛湛一泓墨，衣焙霏霏半篆香。\n团扇题诗无滞思，清泉洒地有余凉。\n更须风伯开云阵，准拟今宵月满廊。",
        "dynasty": "宋",
        "collection_info": null
    },
    {
        "uuid": "b1f972b8aed7fe074739d99b9a8651d8",
        "title": "旅舍偶题",
        "author": "陆游",
        "content": "野店山桥策蹇驴，浩然聊喜遂吾初。\n童颜几岁已辞镜，胎髮今朝还入梳。\n小瓮谩营秋社酒，断编闲理小年书。\n白云可笑犹多事，常向人间耐卷舒。",
        "dynasty": "宋",
        "collection_info": null
    },
    {
        "uuid": "ca36b38c70e46cffc8c19e7bdf7d03d9",
        "title": "溪月",
        "author": "陆游",
        "content": "天风吹髮冷飕飕，独向沙边上钓舟。\n愁绝平羌江上月，向人依旧半轮秋。",
        "dynasty": "宋",
        "collection_info": null
    },
    {
        "uuid": "520ec639e7b84235a975fb4d8883c74c",
        "title": "砭愚",
        "author": "陆游",
        "content": "储药如丘垄，人愚未易医。\n信书安用尽，见事可怜迟。\n错自弹冠日，忧从识字时。\n今朝北窗卧，句句味陶诗。",
        "dynasty": "宋",
        "collection_info": null
    },
    {
        "uuid": "e6fe9366d9d64c6ccd81266c4a3e84a1",
        "title": "杂兴十首  其一",
        "author": "陆游",
        "content": "早遇齐侯游柏寝，晚从汉帝祀甘泉。\n不须苦学飞腾术，更看泥金检玉年。",
        "dynasty": "宋",
        "collection_info": null
    },
    {
        "uuid": "e69519b69ce6704fbd23ca638cd80828",
        "title": "杂兴十首  其二",
        "author": "陆游",
        "content": "南山手自斸苍苔，竹阁柴扉次第开。\n二十里间云不断，岂容一点市尘来。",
        "dynasty": "宋",
        "collection_info": null
    },
    {
        "uuid": "6f838eaa304577145ae3d70b03e23c62",
        "title": "杂兴十首  其三",
        "author": "陆游",
        "content": "灵府宁容一物侵，此身只合老山林。\n何由挽得银河水，凈洗群生忿慾心。",
        "dynasty": "宋",
        "collection_info": null
    },
    {
        "uuid": "6d122ecb19f10bcd17765b48dc918179",
        "title": "杂兴十首  其四",
        "author": "陆游",
        "content": "赤米熟炊元自软，黄齑频倒不多酸。\n纵令酒负寻常债，也胜人求本分官。",
        "dynasty": "宋",
        "collection_info": null
    },
    {
        "uuid": "77d0b9d51f0661a3a48f768da6548fe6",
        "title": "杂兴十首  其五",
        "author": "陆游",
        "content": "冰壶冷浸玉芙蕖，三伏炎蒸一点无。\n凈洗砚池潴墨渖，乘凉要答故人书。",
        "dynasty": "宋",
        "collection_info": null
    },
    {
        "uuid": "196178f0e3fa43db12b5e40d9579366e",
        "title": "杂兴十首  其六",
        "author": "陆游",
        "content": "砚传百岁玺阙角，笔擅一时锥出囊。\n纸欲穷时瘦蛟举，已看雷雨跨苍茫。",
        "dynasty": "宋",
        "collection_info": null
    },
    {
        "uuid": "b4c7c48288ebe27747ede7d8d3a1cd4a",
        "title": "杂兴十首  其七",
        "author": "陆游",
        "content": "扁舟夜载石帆月，双屦晓穿天柱云。\n八十老翁能办此，不须身将渡辽军。",
        "dynasty": "宋",
        "collection_info": null
    },
    {
        "uuid": "ccbbd47ee720af18c92d30b2a4efdc0e",
        "title": "杂兴十首  其八",
        "author": "陆游",
        "content": "犀象本安山海远，楩楠岂愿栋梁材。\n伏波病困壶头日，应有严光入梦来。",
        "dynasty": "宋",
        "collection_info": null
    },
    {
        "uuid": "e434753f68fe2ba3783633452fa78a4e",
        "title": "杂兴十首  其九",
        "author": "陆游",
        "content": "粟无人馈方差快，门有僧敲未绝幽。\n岂是耄荒深绝物，从来不惯惹闲愁。",
        "dynasty": "宋",
        "collection_info": null
    },
    {
        "uuid": "d675912d4536f1cdb87a2652c3b96eb3",
        "title": "杂兴十首  其一○",
        "author": "陆游",
        "content": "瞿聃杨墨宁非学，治狱行兵亦有师。\n惟是儒生知择术，百年穷达守书诗。",
        "dynasty": "宋",
        "collection_info": null
    },
    {
        "uuid": "16b22bdec741f0857f51d389c20758fe",
        "title": "病疟两作而愈",
        "author": "陆游",
        "content": "久出天魔境，胡为疟鬼来。\n亦知无妄疾，毕竟不为灾。\n引睡须书卷，支羸赖粥杯。\n微风起秋色，樽酒亦时开。",
        "dynasty": "宋",
        "collection_info": null
    },
    {
        "uuid": "b486f14a061804ac5e997871d8ae6aa2",
        "title": "露坐",
        "author": "陆游",
        "content": "略彴方塘北，篔筜小堑东。\n荷盘倾夕露，芡觜坼秋风。\n磔磔禽移树，芒芒月堕空。\n诗材随处足，尽付苦吟中。",
        "dynasty": "宋",
        "collection_info": null
    },
    {
        "uuid": "80e0daa36a6d108bc3755a6abf106392",
        "title": "戏咏",
        "author": "陆游",
        "content": "岁历还逾半，人生但可悲。\n此身犹老健，随处且儿嬉。\n累瓦初成塔，埋盆又作池。\n惟应上庭树，不及髧髦时。",
        "dynasty": "宋",
        "collection_info": null
    },
    {
        "uuid": "dcfbbb26ae8296d64438c2f937a079d3",
        "title": "初秋书感",
        "author": "陆游",
        "content": "流年冉冉不容追，余息厌厌只自知。\n马革裹尸违壮志，鹿门采药卜幽期。\n林蝉委蜕仙何远，巢燕成雏去已迟。\n触事尔来多感慨，北窗闲赋早秋诗。",
        "dynasty": "宋",
        "collection_info": null
    },
    {
        "uuid": "ba4db4ea0a93c6698c44ac1c9d22b94e",
        "title": "湖上",
        "author": "陆游",
        "content": "石帆山下旧苔矶，回首平生念念非。\n秋早明河低接地，夜深白露冷侵衣。\n风生古戍笳争发，月过横塘鹊独飞。\n却看宦途倾夺地，怳然败将脱重围。",
        "dynasty": "宋",
        "collection_info": null
    },
    {
        "uuid": "ff4b8d6c424a7c4b9720a4a8c8aa1840",
        "title": "枕上",
        "author": "陆游",
        "content": "纱幮竹簟不胜清，卧看残缸翳復明。\n两树梧桐鸣急雨，一林鸲鹆噪疏更。\n静无狂蝶妨幽梦，懒有群鸥责旧盟。\n待旦欲寻梅市路，小舟先向步头横。",
        "dynasty": "宋",
        "collection_info": null
    },
    {
        "uuid": "1aee3d200a6ba21e2bca790970140095",
        "title": "书怀",
        "author": "陆游",
        "content": "无事自能心太平，有为终蔽性光明。\n皮肤脱尽见真理，粱肉扫空甘菜羹。\n处处浮家成野宿，时时策蹇作山行。\n平生常笑羊裘老，史册犹存后世名。",
        "dynasty": "宋",
        "collection_info": null
    },
    {
        "uuid": "e575e6df8d4c68e4c6cad6e8b6f1af13",
        "title": "游昭牛图",
        "author": "陆游",
        "content": "游昭木石师李唐，画牛乃自其所长。\n出栏初听一声笛，意气已无千顷荒。\n客居京口老益困，衣不揜胫鬚眉苍。\n时时弄笔眼力健，蹄角毛骨分毫芒。\n我无沙堤金络马，拂拭此幅喜欲狂。\n乞骸幸蒙优诏许，置身忽在烟林傍。\n日落饮牛水满塘，夜半饭牛天雨霜。\n俚医灌药美水草，老巫诃禁祓不祥。\n愿我孙子勤农桑，愿汝生犊筋脉强。\n碓声惊破五更梦，岁负玉粒输官仓。",
        "dynasty": "宋",
        "collection_info": null
    },
    {
        "uuid": "7ef7af02bc1fca50f9c78754147fcf63",
        "title": "唐希雅雪鹊",
        "author": "陆游",
        "content": "烈风大雪吞江湖，巨木摧折竹苇枯。\n乌鸢瑟缩堕地死，岂復能顾卵与雏。\n棘枝拔出乱石罅，凛凛生气独有余。\n耐寒两鹊亦异禀，羽族有此山泽癯。\n神凝气劲中自足，不待晴日相鸣呼。\n深知画手亦怪伟，用意直刮造化炉。\n氄毛虽细爪翮健，落笔岂独今所无。\n我评此画如奇书，颜筋柳骨追欧虞。",
        "dynasty": "宋",
        "collection_info": null
    },
    {
        "uuid": "d186152018c78aee61f322228f022337",
        "title": "菖蒲",
        "author": "陆游",
        "content": "雁山菖蒲昆山石，陈叟持来慰幽寂。\n寸根蹙密九节瘦，一拳突兀千金直。\n清泉碧缶相发挥，高僧野人动颜色。\n盆山苍然日在眼，此物一来俱扫迹。\n根蟠叶茂看愈好，向来恨不相从早。\n所嗟我亦饱风霜，养气无功日衰槁。",
        "dynasty": "宋",
        "collection_info": null
    },
    {
        "uuid": "c3f074081d6e041de05b66af04c0c01d",
        "title": "吾庐东北皆修竹茂木羽族来栖者不可数计感而有作",
        "author": "陆游",
        "content": "遶舍皆茂林，万数栖鸟雀。\n诘旦辄争鸣，未暝纷已泊。\n清阴交欲暗，丹实熟可啄。\n吾庐少人迹，媿尔肯见託。\n虽无惠养德，亦免弹射虐。\n结巢俯可窥，淳风今岂薄。",
        "dynasty": "宋",
        "collection_info": null
    },
    {
        "uuid": "5e435cbeb04c9518f68f330acfb8018a",
        "title": "秋夜闻兰亭天章寺钟",
        "author": "陆游",
        "content": "绝湖上兰亭，不过一炊顷。\n湖废缭堤行，往返常毕景。\n犹有古寺钟，迢迢下重岭。\n烟云含莽苍，风露共凄冷。\n萧然草堂卧，度此清夜永。\n百念一洗空，于焉发深省。",
        "dynasty": "宋",
        "collection_info": null
    },
    {
        "uuid": "372a28e59779b3386601c38378f0fc8b",
        "title": "闵雨",
        "author": "陆游",
        "content": "岁秋固多雨，每恨不及时。\n黄尘蔽赤日，苗槁已不迟。\n踏车声如雷，力尽真何为。\n天岂不念民，云族风散之。\n穷民守稼泣，便恐化棘茨。\n妻子不望活，所惧尊老饥。\n我愿上天仁，顾哀民语悲。\n鞭龙起风霆，尚继丰年诗。",
        "dynasty": "宋",
        "collection_info": null
    },
    {
        "uuid": "fadc76d1fe737515f4b7cdaadf5b30b7",
        "title": "徒行短歌次前辈韵",
        "author": "陆游",
        "content": "风吹短衣双鬓白，老人徒步归乡国。\n数树丹枫野店西，一川红蓼溪桥北。\n芒鞋有卖百无忧，过尽青山到渡头。\n更求款段真多事，堪笑当年马少游。",
        "dynasty": "宋",
        "collection_info": null
    },
    {
        "uuid": "fb761eb8d4e37e20e3c18d8c16d2b124",
        "title": "江楼次前辈韵",
        "author": "陆游",
        "content": "一日千回上庭树，城南尚记嬉游处。\n俯仰人间八十年，镜中未许朱颜去。\n甲第侵云多贵人，朝回扑帽软红尘。\n江楼月夜吹长笛，谁似侬家不负身。",
        "dynasty": "宋",
        "collection_info": null
    },
    {
        "uuid": "33784620df1099fc2160748cba3ada27",
        "title": "七月四日夜赋",
        "author": "陆游",
        "content": "楼角西南月一鈎，晚瓜落刃酒新篘。\n仙家又怆银河别，太史新班玉历秋。\n衰病岁时良冉冉，穷愁身世转悠悠。\n莫因乞巧嘲儿女，我亦飘然水上浮。",
        "dynasty": "宋",
        "collection_info": null
    },
    {
        "uuid": "5a881293414e707e4b0ff8bf2c6e25f5",
        "title": "出近村归偶作",
        "author": "陆游",
        "content": "朝骑小蹇涉烟村，拥路争看八十身。\n似我犹为一好汉，问君曾见几闲人。\n杨梅线紫开园晚，莼菜丝长入市新。\n莫笑坚顽推不倒，天教日日享常珍。",
        "dynasty": "宋",
        "collection_info": null
    },
    {
        "uuid": "62a07064e03dd1675be8164c36f6f134",
        "title": "送子修入闽",
        "author": "陆游",
        "content": "士生万里合鹏抟，憔悴青衫且自宽。\n薄禄及亲虽共喜，远途将父亦诚难。\n关山可厌风尘恶，蓬荜应思菽水欢。\n只道耄年心似铁，诗成也作鼻辛酸。",
        "dynasty": "宋",
        "collection_info": null
    },
    {
        "uuid": "21437fb29d1d08b4d6e89d22a39d0d03",
        "title": "书志",
        "author": "陆游",
        "content": "饮水萧然卧曲肱，桑村麦野醉腾腾。\n老身长子知无憾，泛宅浮家苦未能。\n南亩服劳胜乞食，腐儒垂死耻依僧。\n柴荆常闭斜阳裏，剥啄虽闻亦懒譍。",
        "dynasty": "宋",
        "collection_info": null
    },
    {
        "uuid": "ee79308d6e64cbdbd0bc49b3ae151188",
        "title": "秋雨",
        "author": "陆游",
        "content": "雨声疏復密，窗影暗还明。\n赤米香炊饭，青蔬淡煮羹。\n闲中长棋格，病后减诗情。\n惟有桑麻事，邻翁与细评。",
        "dynasty": "宋",
        "collection_info": null
    },
    {
        "uuid": "f8f73310b9276b736682f403f72515ca",
        "title": "雨后凉甚",
        "author": "陆游",
        "content": "并海宽闲野，清秋摇落天。\n微凉供美睡，稳字入新联。\n陋屋萧萧雨，修筒细细泉。\n晚窗生酒兴，洗酌一陶然。",
        "dynasty": "宋",
        "collection_info": null
    },
    {
        "uuid": "adb93547e9f12919bc553b974ead33f1",
        "title": "屏迹二首  其一",
        "author": "陆游",
        "content": "屏迹乱山中，观身槁木同。\n桑麻安旧业，薪水付村童。\n不散婴儿朴，常存太古风。\n一钱无用处，那復计囊空。",
        "dynasty": "宋",
        "collection_info": null
    },
    {
        "uuid": "c3011c740fa85346b904cd1799a5cb4d",
        "title": "屏迹二首  其二",
        "author": "陆游",
        "content": "饭熟起开钵，困来徐倒床。\n无狂安取圣，有短始知长。\n养道褐怀玉，露才锥出囊。\n聊须唤儿稚，细细话耕桑。",
        "dynasty": "宋",
        "collection_info": null
    },
    {
        "uuid": "4cebd3e74622922fd01b742e1f51b1e3",
        "title": "书事四首  其一",
        "author": "陆游",
        "content": "闻道舆图次第还，黄河依旧抱潼关。\n会当小驻平戎帐，饶益南亭看华山。",
        "dynasty": "宋",
        "collection_info": null
    },
    {
        "uuid": "1e20918fa768dbbdc0a70c161e9482ad",
        "title": "书事四首  其二",
        "author": "陆游",
        "content": "关中父老望王师，想见壶浆满路时。\n寂寞西溪衰草裏，断碑犹有少陵诗。",
        "dynasty": "宋",
        "collection_info": null
    },
    {
        "uuid": "53488331c94d86115f84d30a499913cf",
        "title": "书事四首  其三",
        "author": "陆游",
        "content": "鸭绿桑干尽汉天，传烽自合过祁连。\n功名在子何殊我，惟恨无人快着鞭。",
        "dynasty": "宋",
        "collection_info": null
    },
    {
        "uuid": "4ddcc4d324b0ab73e1a13c3fdfbaf0c5",
        "title": "书事四首  其四",
        "author": "陆游",
        "content": "九天清跸响春雷，百万貔貅扈驾回。\n不独雨师先洒道，汴流滚滚入淮来。",
        "dynasty": "宋",
        "collection_info": null
    },
    {
        "uuid": "c8b89256f67d2e925199d2e4c7d2b52a",
        "title": "雨后",
        "author": "陆游",
        "content": "雨后凉生病体轻，闲拖拄杖出门行。\n槐花落尽桐阴薄，时有残蝉一两声。",
        "dynasty": "宋",
        "collection_info": null
    },
    {
        "uuid": "56b6d127c674f166ded09595ab561151",
        "title": "幽居",
        "author": "陆游",
        "content": "早岁犹奇怪，中年痛扫除。\n华堂棋陆废，名马宴游疏。\n散帙身忘倦，畦蔬手自鉏。\n寥寥千载后，谁此访幽居。",
        "dynasty": "宋",
        "collection_info": null
    },
    {
        "uuid": "23c77ab40eaeae4b0215106e446ce3ec",
        "title": "书事",
        "author": "陆游",
        "content": "北征谈笑取关河，盟府何人策战多。\n扫尽烟尘归铁马，剪空荆棘出铜驼。\n史臣历纪平戎策，壮士遥传入塞歌。\n自笑书生无寸效，十年枉是枕琱戈。",
        "dynasty": "宋",
        "collection_info": null
    },
    {
        "uuid": "aeb80731924666456e9bff2865aa8c80",
        "title": "秋夜感遇十首以孤村一犬吠残月几人行为韵  其一",
        "author": "陆游",
        "content": "月生东山口，宿鸟惊相呼。\n我起立苍茫，怳在白玉壶。\n饥鹘掠危巢，大鱼跃平湖。\n作意赋新诗，佳夕不可孤。",
        "dynasty": "宋",
        "collection_info": null
    },
    {
        "uuid": "2c6de60b0664ce93cf276c3c1fb38a83",
        "title": "秋夜感遇十首以孤村一犬吠残月几人行为韵  其二",
        "author": "陆游",
        "content": "今日天气佳，驾言适山村。\n种枳作短篱，迭石成高垣。\n牲酒赛秋社，箫鼓迎新婚。\n所愿在仕者，努力苏元元。",
        "dynasty": "宋",
        "collection_info": null
    },
    {
        "uuid": "060e04ff4f9e63f8a5b126790255fa32",
        "title": "秋夜感遇十首以孤村一犬吠残月几人行为韵  其三",
        "author": "陆游",
        "content": "长康有三绝，吾独得其一。\n寓世八十年，一痴万事毕。\n世间所谓黠，正类裈中虱。\n燂汤会有时，为计谁得失。",
        "dynasty": "宋",
        "collection_info": null
    },
    {
        "uuid": "f873764d70323eb50f449a8c0016ddf3",
        "title": "秋夜感遇十首以孤村一犬吠残月几人行为韵  其四",
        "author": "陆游",
        "content": "我梦游异境，乌帽跨小蹇。\n桑麻夹阡陌，山川旷何远。\n俗有太古风，萧散到鸡犬。\n钟鸣忽惊觉，所造恨犹浅。",
        "dynasty": "宋",
        "collection_info": null
    },
    {
        "uuid": "e985c06bf8be6c9759ca34319bfe9ea9",
        "title": "秋夜感遇十首以孤村一犬吠残月几人行为韵  其五",
        "author": "陆游",
        "content": "竭作朝筑陂，独劳暮鉏菜。\n草烟栏犊卧，船响篱犬吠。\n残年迫耄及，农事不敢废。\n儿曹强学余，努力事舂硙。",
        "dynasty": "宋",
        "collection_info": null
    },
    {
        "uuid": "1c05d72aa397b728791687475abdb01a",
        "title": "秋夜感遇十首以孤村一犬吠残月几人行为韵  其六",
        "author": "陆游",
        "content": "颁历如昨日，俯仰芳岁残。\n蜩蚻方鸣秋，碪杵已戒寒。\n书生赋予薄，何适不艰难。\n粱肉固所美，食淡心始安。",
        "dynasty": "宋",
        "collection_info": null
    },
    {
        "uuid": "70b3dac16fdb4440e528363e0252d05b",
        "title": "秋夜感遇十首以孤村一犬吠残月几人行为韵  其七",
        "author": "陆游",
        "content": "前年蒙趣召，渡江当六月。\n顾惭衰病躯，触热朝行阙。\n君恩虽屡下，恐惧乞骸骨。\n飘然返柴荆，所愧已黔突。",
        "dynasty": "宋",
        "collection_info": null
    },
    {
        "uuid": "acbbd045b66eb7d4eabcb7c9fdeb0c4c",
        "title": "秋夜感遇十首以孤村一犬吠残月几人行为韵  其八",
        "author": "陆游",
        "content": "畏首復畏尾，吾身其余几。\n虽云食不足，健决岂不伟。\n蓬窗对亲旧，情话来亹亹。\n何以永今朝，沽酒刺圈豨。",
        "dynasty": "宋",
        "collection_info": null
    },
    {
        "uuid": "9db74b81052aeca43d1154ec914ff649",
        "title": "秋夜感遇十首以孤村一犬吠残月几人行为韵  其九",
        "author": "陆游",
        "content": "昔遇高皇帝，同朝多伟人。\n哀哉逝不留，焄蒿返苍旻。\n存者纔一二，相望不得亲。\n秋风闻雁过，老泪霑衣巾。",
        "dynasty": "宋",
        "collection_info": null
    },
    {
        "uuid": "620155059a95eaff28bf496da8067f1b",
        "title": "秋夜感遇十首以孤村一犬吠残月几人行为韵  其一○",
        "author": "陆游",
        "content": "唐虞治巍巍，洙泗道益明。\n岂知秦汉后，佛老起纵横。\n诗书虽仅存，韶頀无遗声。\n书生幸有闻，未死犹力行。",
        "dynasty": "宋",
        "collection_info": null
    },
    {
        "uuid": "02caeb4ed39981c345468a5c130f4759",
        "title": "草书歌",
        "author": "陆游",
        "content": "吾庐宛在水中沚，车马喧嚣那到耳。\n一堂翛然卧虚旷，蝉声未断虫声起。\n有时寓意笔砚间，跌宕奔腾作诙诡。\n徂徕松尽玉池墨，云梦泽干蟾滴水。\n心空万象提寸毫，睥睨醉僧窥长史。\n联翩昏鸦斜着壁，鬰屈瘦蛟蟠入纸。\n神驰意造起雷雨，坐觉干坤真一洗。\n小儿劝我当自珍，勿为门生书棐几。",
        "dynasty": "宋",
        "collection_info": null
    },
    {
        "uuid": "e94e5afa99ebfbb70fbcfd3a4c9229ea",
        "title": "自儆",
        "author": "陆游",
        "content": "牛解谨藏刀，羊亡密补牢。\n达人忧禄厚，奇祸出名高。\n所要怀全壁，宁当耻缊袍。\n世间俱癣疥，何事苦爬搔。",
        "dynasty": "宋",
        "collection_info": null
    },
    {
        "uuid": "cf96bfe09203c434c907c534e4570dc4",
        "title": "新秋二首  其一",
        "author": "陆游",
        "content": "远浦平郊弄夕霏，曲篱幽径锁秋晖。\n驯麞巧占苍苔卧，惊鹊斜穿密篠飞。\n浴罢小轩成美睡，雨余老火敛余威。\n未言风月供诗思，汗帻尘衣且解围。",
        "dynasty": "宋",
        "collection_info": null
    },
    {
        "uuid": "d921f729184b98847adfee70f173f3dc",
        "title": "新秋二首  其二",
        "author": "陆游",
        "content": "蝉声满院送流年，又见秋风到海边。\n旧友死来频入梦，新诗愁绝少成篇。\n步头野水双飞鹭，林外人家一点烟。\n顾影自惊如许瘦，囊空无药起沉绵。",
        "dynasty": "宋",
        "collection_info": null
    },
    {
        "uuid": "2ddb7e08e4d79e4944046913a8d3e556",
        "title": "悯俗",
        "author": "陆游",
        "content": "蚩蚩之氓不自觉，顾笑吾曹安淡薄。\n携女数千行问法，腰钱鉅万仍骑鹤。\n岂知此事不两得，刍豢何可参毒药。\n野狐出林作百态，击下髑髅渠自怍。\n老氏五千本清静，扬雄太玄惟寂寞。\n但能于此尊所闻，万卷丹经尽糟粕。",
        "dynasty": "宋",
        "collection_info": null
    },
    {
        "uuid": "60b71c7bec03abd6fed38765e1913fdd",
        "title": "块坐斋中有感",
        "author": "陆游",
        "content": "败席凝尘懒拂除，况能作意去庭芜。\n读书眼力衰难强，对酒心情薄欲无。\n野寺钟鱼思下担，山邮鞍驮忆登途。\n颓然坐睡谁惊觉，寂寞西窗日又晡。",
        "dynasty": "宋",
        "collection_info": null
    },
    {
        "uuid": "fa379b8682073db85d2256960554bf98",
        "title": "新凉示子遹时子遹将有临安之行",
        "author": "陆游",
        "content": "竹簟纱幮事已非，秋清初换熟缣衣。\n鹊惊山月栖还起，萤避溪风堕又飞。\n老眼渐昏书懒读，壮心虽在事多违。\n夜窗剩欲挑灯语，日倚柴门望汝归。",
        "dynasty": "宋",
        "collection_info": null
    },
    {
        "uuid": "9d1102afbf7e6748c1b2adfa046bd1da",
        "title": "秋雨二首  其一",
        "author": "陆游",
        "content": "毒热秋未衰，吾庐况浅迫。\n虽云日一浴，流汗沾衣帻。\n萧萧三日雨，出此炮烙厄。\n潇湘应更佳，恨我无六翮。",
        "dynasty": "宋",
        "collection_info": null
    },
    {
        "uuid": "abdff3fa4c352c85923cb34a8c673002",
        "title": "秋雨二首  其二",
        "author": "陆游",
        "content": "吾庐多美荫，最茂楸与梧。\n百鸟集其间，下上更鸣呼。\n秋风忽动地，摇落日日疏。\n何如涧底松，终岁无荣枯。",
        "dynasty": "宋",
        "collection_info": null
    },
    {
        "uuid": "f14d95c9ec2c9246558591cfbd3e7a22",
        "title": "讲学",
        "author": "陆游",
        "content": "迁善以美身，讲学以尽性。\n能为可行尔，用舍固有命。\n天方斲斯文，鲁叟虚历聘。\n黎元则可哀，穷死吾何病。",
        "dynasty": "宋",
        "collection_info": null
    },
    {
        "uuid": "e49f4a89a0a303ffd4693ed8a69b5efe",
        "title": "野兴四首  其一",
        "author": "陆游",
        "content": "来日无多去日遒，朱颜那肯为人留。\n檐声点滴无时雨，野气苍茫极目秋。\n朝出钓鱼来北渚，夜耕驱犊上西畴。\n此心所要常无愧，寂寞衡门死即休。",
        "dynasty": "宋",
        "collection_info": null
    },
    {
        "uuid": "58bb3483840c044c7d72e3f77ab7ee7f",
        "title": "野兴四首  其二",
        "author": "陆游",
        "content": "江湖萧散葛天民，敕放还山一幅巾。\n老去饥羸惟恃粥，病来举动每须人。\n道穷举世知心少，学进吾儿着语亲。\n更有一端差自慰，短檠不作白头新。",
        "dynasty": "宋",
        "collection_info": null
    },
    {
        "uuid": "2f5a515abc7572f687df4e2b19702c7e",
        "title": "野兴四首  其三",
        "author": "陆游",
        "content": "早见高皇宇宙新，耄年犹作太平民。\n虚名仅可欺横目，戆论曾经犯逆鳞。\n原野暮云低欲雨，陂湖秋水浩无津。\n萧条生计君无笑，一钵藜羹敌八珍。",
        "dynasty": "宋",
        "collection_info": null
    },
    {
        "uuid": "548b86362f6a63f5c4745c9069908123",
        "title": "野兴四首  其四",
        "author": "陆游",
        "content": "饱见人间行路难，暂陪鹓鹭意先阑。\n集仙院裏三题石，神武门前两挂冠。\n饥卧了无千里志，倦飞元怯九霄寒。\n客来莫笑蓬窗陋，若比巢居已太宽。",
        "dynasty": "宋",
        "collection_info": null
    },
    {
        "uuid": "3b792820c4dade17879b9a2a8fe1ac06",
        "title": "示元敏",
        "author": "陆游",
        "content": "学问参千古，工夫始一经。\n宁论绶若若，且喜佩青青。\n汝业方当进，吾言要细听。\n仍须知稼穑，勉为国添丁。",
        "dynasty": "宋",
        "collection_info": null
    },
    {
        "uuid": "e93491a63b7c916e5de2c8e7876adc9b",
        "title": "八月四日夜梦中作",
        "author": "陆游",
        "content": "太华巉巉敷水长，白驴依旧繫斜阳。\n山深乳洞药炉冷，花发云房醅瓮香。\n邻叟一樽迎谷口，蛮童三髻拜溪傍。\n中原俯仰成今古，物外自闲人自忙。",
        "dynasty": "宋",
        "collection_info": null
    },
    {
        "uuid": "900754baa1cc8f0218df95f5b51d37e2",
        "title": "明日復理梦中意作",
        "author": "陆游",
        "content": "白尽髭鬚两颊红，颓然自以放名翁。\n客从谢事归时散，诗到无人爱处工。\n高挂蒲帆上黄鹤，独吹铜笛过垂虹。\n闲人浪迹由来事，那计猿惊蕙帐空。",
        "dynasty": "宋",
        "collection_info": null
    },
    {
        "uuid": "a4b703d6ae716d186a1ea928835bdd7d",
        "title": "又明日復作长句自规",
        "author": "陆游",
        "content": "大学渊源不易穷，古人立志自童蒙。\n醉犹温克方成德，梦亦斋庄始见功。\n痛哭孰能悲陷溺，力行犹足变雕虫。\n太空云翳终当散，吾道常如日正中。",
        "dynasty": "宋",
        "collection_info": null
    },
    {
        "uuid": "52a3f2ff869c95f3c853fd8df41c58e9",
        "title": "示子孙",
        "author": "陆游",
        "content": "累叶为儒业不隳，定知贤杰有生时。\n学须造次常于是，道岂须臾或可离。\n我老已无明日计，心存犹惜寸阴移。\n巍巍夫子虽天纵，礼乐官名尽有师。",
        "dynasty": "宋",
        "collection_info": null
    },
    {
        "uuid": "59fb0515511a9e531867e20feec5cc44",
        "title": "秋夕",
        "author": "陆游",
        "content": "承学虽云浅，初心敢自轻。\n飘零为禄仕，蹭蹬得诗名。\n抚事悲长剑，怀人感短檠。\n不堪秋雨夕，鼓角下高城。",
        "dynasty": "宋",
        "collection_info": null
    },
    {
        "uuid": "3d1011278ff0418e5f53981a022bfc85",
        "title": "徂岁",
        "author": "陆游",
        "content": "徂岁风烟惨，幽居市井遥。\n甑香炊薏米，泉洁煮芎苗。\n野庙迎神晚，村船过埭嚣。\n西窗一樽酒，亦足慰无聊。",
        "dynasty": "宋",
        "collection_info": null
    },
    {
        "uuid": "57e2a09731f6d4844a65d7ab64c06fa0",
        "title": "村居遣兴三首  其一",
        "author": "陆游",
        "content": "追数交朋略散亡，臂孱足蹇固其常。\n一年又见秋风至，孤梦潜随夜漏长。\n不办诵书如倚相，颇能噉饭胜张苍。\n回看薄宦成何味，只借朝衫作戏场。",
        "dynasty": "宋",
        "collection_info": null
    },
    {
        "uuid": "8cbff1ab04ab75cdfbddc2302807c46b",
        "title": "村居遣兴三首  其二",
        "author": "陆游",
        "content": "万里征途兴已阑，三间破屋住犹宽。\n山姜着雨房重敛，南烛先霜实半丹。\n野市秋阴更萧瑟，书生老瘦转酸寒。\n掩关也有消愁处，一卷骚经醉后看。",
        "dynasty": "宋",
        "collection_info": null
    },
    {
        "uuid": "21f6fbd803420b020fcbbe046928abcd",
        "title": "村居遣兴三首  其三",
        "author": "陆游",
        "content": "野堂疏豁近江皋，喜见南山秋气高。\n野外渐寒群木脱，草根薄暮百虫号。\n筑陂浚畎更相勉，伐荻剶桑敢爱劳。\n亦念耄荒当自佚，欲将世业付儿曹。",
        "dynasty": "宋",
        "collection_info": null
    },
    {
        "uuid": "5baa2d079b1e41b805251fd51f9a6967",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一",
        "author": "陆游",
        "content": "嚙雪犹能活窖中，侩牛亦可隐墙东。\n来归里社当知幸，万卷书边一老翁。",
        "dynasty": "宋",
        "collection_info": null
    },
    {
        "uuid": "ae747240c545a9e4cad685495a112569",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其二",
        "author": "陆游",
        "content": "小儿缘天摘列宿，老子含饴弄稚孙。\n郊居得此岂不乐，无奈催租人打门。",
        "dynasty": "宋",
        "collection_info": null
    },
    {
        "uuid": "3bbc933db4b92b79b8b8f98379ad0747",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其三",
        "author": "陆游",
        "content": "早携书剑三随计，晚辱弓旌四造朝。\n心愧石帆山下叟，一生不识浙江潮。",
        "dynasty": "宋",
        "collection_info": null
    },
    {
        "uuid": "46476d2cfc291ec709abd345ce20aafa",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其四",
        "author": "陆游",
        "content": "筋骸未废宁为老，烟火犹通岂是贫。\n时跨一驴山县去，园丁野老尽相亲。",
        "dynasty": "宋",
        "collection_info": null
    },
    {
        "uuid": "edc916c9c9e1b626ecdf3afabfd74225",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其五",
        "author": "陆游",
        "content": "蓍囊药笈每随身，问病求占日日新。\n向道不能渠岂信，随宜酬答免违人。",
        "dynasty": "宋",
        "collection_info": null
    },
    {
        "uuid": "80e1e321ad79016bb961a8e49b4d414c",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其六",
        "author": "陆游",
        "content": "药粗野老偏称效，诗浅山僧妄谓工。\n怀饼裹茶来问讯，不妨一笑寂寥中。",
        "dynasty": "宋",
        "collection_info": null
    },
    {
        "uuid": "0ed80c27369fe7f673bcd18528c34bcb",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其七",
        "author": "陆游",
        "content": "家居愈老厌拘缠，旅舍僧房意自便。\n乞菜作羹殊有味，借床小憩即成眠。",
        "dynasty": "宋",
        "collection_info": null
    },
    {
        "uuid": "050a6acbc335ca1fc3ada3024b7afe3f",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其八",
        "author": "陆游",
        "content": "乡闾敬老意常勤，一味甘鲜必见分。\n大胾在前无箸食，始知富贵本浮云。",
        "dynasty": "宋",
        "collection_info": null
    },
    {
        "uuid": "6af72dea4d9cc647d67bc28c3a509587",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其九",
        "author": "陆游",
        "content": "市楼嘈囋知丰岁，驿树轮囷傲早霜。\n六十年间凡几到，剩沽新酒对斜阳。",
        "dynasty": "宋",
        "collection_info": null
    },
    {
        "uuid": "c6a1c3d97a25dce65438fded4533939f",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一○",
        "author": "陆游",
        "content": "燂汤具浴僧窗暖，舂黍供炊旅甑香。\n自笑平生为客熟，关山千里一衣囊。",
        "dynasty": "宋",
        "collection_info": null
    },
    {
        "uuid": "6e6eb9c9da6bc9747f5b04846b0dfa46",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一一",
        "author": "陆游",
        "content": "胡麻刈罢下荞初，引水家家灌晚蔬。\n但有茅檐随处好，渊明可独爱吾庐。",
        "dynasty": "宋",
        "collection_info": null
    },
    {
        "uuid": "c5f1d5d585713d1b435f7eccef569fb2",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一二",
        "author": "陆游",
        "content": "秋风败叶委苍苔，小蹇闲游始此回。\n溪上风烟争晚渡，县前灯火卖新醅。",
        "dynasty": "宋",
        "collection_info": null
    },
    {
        "uuid": "d9b46cd6fa710a735d6bf6cb8890c7d0",
        "title": "游山",
        "author": "陆游",
        "content": "四序虽悉佳，莫若新秋时。\n已脱烹煮厄，未兴摇落悲。\n鹭集水落渚，鹊争风堕枝。\n烟村乌桕丹，晚日望最奇。\n岂无一舴艋，往赴幽人期。\n婆娑下堂迎，坏衲颠倒披。\n丹果垂中庭，碧花蔓疏篱。\n秋高财一来，怪我今年衰。",
        "dynasty": "宋",
        "collection_info": null
    },
    {
        "uuid": "9473f438d5f6b06cbfd355e0746df86c",
        "title": "对酒",
        "author": "陆游",
        "content": "天上何曾许寄愁，酒中正自可忘忧。\n不能上树作巢饮，尚办满船供拍浮。\n神仙可学君岂信，衣食裁足吾何求。\n但忆人如王粲辈，相携一笑赋登楼。",
        "dynasty": "宋",
        "collection_info": null
    },
    {
        "uuid": "a511c2d8cd892a1c22843f65c7ce9678",
        "title": "遣舟迎子遹因寄古风十四韵",
        "author": "陆游",
        "content": "今日拆汝书，一读眼为明。\n知汝即日归，明当遣舟迎。\n想汝片帆东，翩若飞鸿征。\n薄暮过梅市，咿讴双橹声。\n到家亦尚早，城楼初发更。\n草草一尊酒，为汝手自倾。\n夜分不能寐，顿忘衰病婴。\n岂惟病良已，白头黑丝生。\n暂别亦不恶，益重父子情。\n自今日相守，北窗同短檠。\n六经焰久伏，百氏方纵横。\n世俗摈孤学，未易口舌争。\n此责在学者，草莱勿自轻。\n汝壮父未死，相勉在力行。",
        "dynasty": "宋",
        "collection_info": null
    },
    {
        "uuid": "4a5a0522491ab02ab8f8ea778e1eb56e",
        "title": "重寄子遹",
        "author": "陆游",
        "content": "秋风日日望归装，忽报来期喜欲狂。\n衰病无因檝迎汝，梦随残月过浮梁。",
        "dynasty": "宋",
        "collection_info": null
    },
    {
        "uuid": "7a3f496750320715f72661eb18c8ffd6",
        "title": "饭后偶题",
        "author": "陆游",
        "content": "环堵萧然百虑忘，天教得饭饫枯肠。\n长桥鲊美桃花嫩，北苑茶新带胯方。\n漠漠寒花欹晚照，翩翩孤蝶弄秋光。\n解衣扪腹西窗下，赖有新诗破日长。",
        "dynasty": "宋",
        "collection_info": null
    },
    {
        "uuid": "eac943889df14f9e12bf8152a79d6c1b",
        "title": "秋兴二首  其一",
        "author": "陆游",
        "content": "流光冉冉迫崦嵫，常抱秋风宋玉悲。\n才尽已无枫落句，身存又见雁来时。\n自怜闭户庞眉叟，初对还家大耳儿。\n一盏青灯照寒影，不妨细举别来诗。",
        "dynasty": "宋",
        "collection_info": null
    },
    {
        "uuid": "ea27971ed10e5318096f1ec562bafe1e",
        "title": "秋兴二首  其二",
        "author": "陆游",
        "content": "世事元看等一毫，纷纷宠辱陋儿曹。\n雁行横野月初上，桐叶满庭霜未高。\n细考虫鱼笺尔雅，广收草木续离骚。\n更余一事君知否，卧听床头滴小槽。",
        "dynasty": "宋",
        "collection_info": null
    },
    {
        "uuid": "d96f8918434894923bf3d7fabf84f91a",
        "title": "舍北行饭",
        "author": "陆游",
        "content": "饭饱逍遥信所之，芡塘蔬圃遍游嬉。\n梧楸凋落风高后，瓜瓠轮囷雨足时。\n犬喜人归迎野路，鹊营巢稳占低枝。\n晚来懒復呼童子，自掩柴门上扊扅。",
        "dynasty": "宋",
        "collection_info": null
    },
    {
        "uuid": "57f7cd9e8e479c507a10e9dbf4f49c9e",
        "title": "舍南野步",
        "author": "陆游",
        "content": "枯蔓络荆篱，幽花映荻扉。\n驯麞惊不起，归鹤倦犹飞。\n野色连收网，边愁入捣衣。\n壮图空自笑，事事与心违。",
        "dynasty": "宋",
        "collection_info": null
    },
    {
        "uuid": "644b670cae059f1aaa0deb534f6035c9",
        "title": "感昔五首  其一",
        "author": "陆游",
        "content": "行年三十忆南游，稳驾沧溟万斛舟。\n常记早秋雷雨霁，柁师指点说流求。",
        "dynasty": "宋",
        "collection_info": null
    },
    {
        "uuid": "1e28640c55a07a4ba83850f1488cc6be",
        "title": "感昔五首  其二",
        "author": "陆游",
        "content": "马瘦行迟自一奇，溪山佳处看无遗。\n酒垆强挽人同醉，散去何曾识是谁。",
        "dynasty": "宋",
        "collection_info": null
    },
    {
        "uuid": "bb743747cb60b0ed6dc6db1dfb3454a0",
        "title": "感昔五首  其三",
        "author": "陆游",
        "content": "负琴腰剑成三友，出蜀归吴历百城。\n最是客途愁绝处，巫山庙下听猿声。",
        "dynasty": "宋",
        "collection_info": null
    },
    {
        "uuid": "6398ee7ca394818f5aa4c3c01f7ae92d",
        "title": "感昔五首  其四",
        "author": "陆游",
        "content": "岳阳三伏正炎蒸，爽气凄风见未曾。\n白浪蹴天楼欲动，当时恨不到黄陵。",
        "dynasty": "宋",
        "collection_info": null
    },
    {
        "uuid": "6d089cfab715d999c4a8e0bec8e69567",
        "title": "感昔五首  其五",
        "author": "陆游",
        "content": "行遍天涯只漫劳，归来登览兴方豪。\n云生神禹千年穴，雪捲灵胥八月涛。",
        "dynasty": "宋",
        "collection_info": null
    },
    {
        "uuid": "67fbf5d3518ca97eb885881d1add656f",
        "title": "病齿",
        "author": "陆游",
        "content": "似病非病臂已瘳，当堕未堕齿难留。\n一杯藜粥吾所美，幸可自办不待求。\n既无啮骨犯曲礼，亦免祝鲠烦成周。\n形骸外物付悠悠，那将老境供闲愁。",
        "dynasty": "宋",
        "collection_info": null
    },
    {
        "uuid": "2fbb4e668968b0d0806b0e87d5847ab2",
        "title": "挥手",
        "author": "陆游",
        "content": "挥手群玉府，说驾石帆山。\n偶与片云出，却随孤鹤还。\n松风暮萧瑟，石溜夜淙潺。\n阿敏读书处，更添茆一间。",
        "dynasty": "宋",
        "collection_info": null
    },
    {
        "uuid": "30530b7435dc22a6311d96a3dd10695b",
        "title": "过邻家",
        "author": "陆游",
        "content": "初寒偏着苦吟身，情话时时过近邻。\n嘉穟连云无水旱，齐民转壑自酸辛。\n室庐封鐍多逋户，市邑萧条少醉人。\n甑未生尘羹有糁，吾曹切勿怨常贫。",
        "dynasty": "宋",
        "collection_info": null
    },
    {
        "uuid": "1c13f21829072e036288d9ced8033833",
        "title": "甲子秋八月丙辰鸡初鸣时梦刘韶美示诗八篇高古可爱明旦作此诗志之",
        "author": "陆游",
        "content": "韶美仙去三十年，一念及之常怅然。\n秋窗忽梦接颜色，万里老鹤归辽天。\n赠诗温其似玉瓒，我亦粗识关雎乱。\n建安黄初不足言，笔端直觉无秦汉。",
        "dynasty": "宋",
        "collection_info": null
    },
    {
        "uuid": "2f8ddbb2e112550a4452d254b6cbf2bb",
        "title": "山居",
        "author": "陆游",
        "content": "客至何曾共剧谈，行藏独有老农谙。\n觅官肯信山居乐，食淡方知饭味甘。\n一脉泉通浇药圃，万重云锁钓鱼庵。\n好奇自笑心无厌，行遍江南忆剑南。",
        "dynasty": "宋",
        "collection_info": null
    },
    {
        "uuid": "c9047073292fd181d25f4e2cbac31d39",
        "title": "归老",
        "author": "陆游",
        "content": "两脚走万里，归老樵风溪。\n虽远京雒尘，穷巷还多泥。\n纍纍家狗，喔喔失旦鸡。\n幸非徙比景，何恨栖会稽。\n今年更可笑，伛偻自灌畦。\n荣虽不满眼，悔亦免噬脐。\n万事付一尊，师友阮与嵇。",
        "dynasty": "宋",
        "collection_info": null
    },
    {
        "uuid": "acf275269163e7cb4258d316fb9f2e40",
        "title": "送子坦赴盐官县市征",
        "author": "陆游",
        "content": "父子团栾笑语譁，岂知云散各天涯。\n长亭结束秋将晚，别酒凄凉日易斜。\n我坐耄年艰就养，汝非仰禄肯离家。\n游山尚有平生意，试为闲寻一鹿车。",
        "dynasty": "宋",
        "collection_info": null
    },
    {
        "uuid": "003b7ac6acddfe62ae57533745d84197",
        "title": "寄子坦",
        "author": "陆游",
        "content": "目断西陵细霭中，津亭想汝繫孤篷。\n颇忧昨暮云吞日，犹幸今朝雨压风。\n就食亦知难恋恋，挂帆终恨太匆匆。\n寒沙不是无来雁，频寄书归问老翁。",
        "dynasty": "宋",
        "collection_info": null
    },
    {
        "uuid": "340dc4977f99dc178903afd321edca78",
        "title": "书感",
        "author": "陆游",
        "content": "老荷宽恩许退耕，丝毫无报亦何情。\n民贫乐岁尚艰食，道丧异端方肆行。\n党祸本从名辈出，弊端常向盛时生。\n古人骨冷青松下，谁起英魂与细评。",
        "dynasty": "宋",
        "collection_info": null
    },
    {
        "uuid": "b9d1bcab5cac187379e6d7afb8469fe2",
        "title": "自扁门归",
        "author": "陆游",
        "content": "橘柚纍纍未着霜，陂塘渺渺度秋光。\n长桥虹卧当官道，重阁翚飞出女墙。\n烟际远舟俄已隐，天边惊雁不成行。\n归来有底夸儿辈，笑指奚奴古锦囊。",
        "dynasty": "宋",
        "collection_info": null
    },
    {
        "uuid": "6013f022ad00fa36de1fa94722510fcb",
        "title": "遣兴",
        "author": "陆游",
        "content": "兔径游观足，蜗庐卧起宽。\n垂名千古易，无愧寸心难。\n灯火娱清夜，风霜变早寒。\n一经家世事，吾兴未应阑。",
        "dynasty": "宋",
        "collection_info": null
    },
    {
        "uuid": "f2999bfabed4fa5690c50f6d365f665a",
        "title": "诗酒",
        "author": "陆游",
        "content": "诗酒平生乐，无如老病侵。\n才衰愁韵险，量退怯杯深。\n宿露滋金藟，微霜点缬林。\n呼鹰五陵路，惆怅少年心。",
        "dynasty": "宋",
        "collection_info": null
    },
    {
        "uuid": "13a7d8d6df5d37270b56f03e21577d3e",
        "title": "晚秋野兴二首  其一",
        "author": "陆游",
        "content": "病骨支离不耐秋，今年九月即轻裘。\n细书灯下幸能读，旧友梦中时与游。\n官赋毕输无吠犬，农功已息有闲牛。\n不知冠盖朝天客，也得心安似我不。",
        "dynasty": "宋",
        "collection_info": null
    },
    {
        "uuid": "65e3707bf6f12a8597421e21baf5fa3a",
        "title": "晚秋野兴二首  其二",
        "author": "陆游",
        "content": "彻底无能彻骨贫，自怜虚作六朝民。\n学因病废捐长日，志与年衰愧古人。\n露湿乱萤飞暗庑，霜清饥雀噪空囷。\n一生眼境常如此，草赋凭谁问大钧。",
        "dynasty": "宋",
        "collection_info": null
    },
    {
        "uuid": "7d7db37d0d651a45424a77b118ed7dcc",
        "title": "舟中口占",
        "author": "陆游",
        "content": "养生妙理本平平，未可常谈笑老生。\n业力顿消知学进，人情愈薄喜身轻。\n鹤雏日长丹砂顶，岩溜时闻玉佩声。\n最是扁舟暮归处，一川风月远相迎。",
        "dynasty": "宋",
        "collection_info": null
    },
    {
        "uuid": "871c2e56fc3cde3072545be54d1cb35b",
        "title": "闭门",
        "author": "陆游",
        "content": "闭门何所乐，聊息此生劳。\n霜薄残芜绿，风酣万木号。\n研朱点周易，饮酒读离骚。\n断尽功名念，非关快剪刀。",
        "dynasty": "宋",
        "collection_info": null
    },
    {
        "uuid": "da01ace407422be306995b89ad436ddf",
        "title": "暮秋六首  其一",
        "author": "陆游",
        "content": "多雨今秋水渺然，沟溪无处不通船。\n山回忽得烟村路，始信桃源是地仙。",
        "dynasty": "宋",
        "collection_info": null
    },
    {
        "uuid": "11ece53bca87f3819f555de93af1245c",
        "title": "暮秋六首  其二",
        "author": "陆游",
        "content": "闲倾清圣浊贤酒，稳泛朝南暮北风。\n射的山前云几片，一秋不散伴渔翁。",
        "dynasty": "宋",
        "collection_info": null
    },
    {
        "uuid": "437327ffd7ae6846ca661f4fe8b3a055",
        "title": "暮秋六首  其三",
        "author": "陆游",
        "content": "百年大耋龙钟日，九月初寒惨淡天。\n岭谷高低明野火，村居远近起炊烟。",
        "dynasty": "宋",
        "collection_info": null
    },
    {
        "uuid": "7668bffc85e7d0e44e1b5c9a625112e1",
        "title": "暮秋六首  其四",
        "author": "陆游",
        "content": "舍前舍后养鱼塘，溪北溪南打稻场。\n喜事一双黄蛱蝶，随人来往弄秋光。",
        "dynasty": "宋",
        "collection_info": null
    },
    {
        "uuid": "b7479f07d2a9b285298ba96a2919e741",
        "title": "暮秋六首  其五",
        "author": "陆游",
        "content": "九月山村已骤寒，看云殊怯倚阑干。\n一杯浊酒栽培睡，不觉春雷起鼻端。",
        "dynasty": "宋",
        "collection_info": null
    },
    {
        "uuid": "bf4f7313d277439085a77a23e9d097a2",
        "title": "暮秋六首  其六",
        "author": "陆游",
        "content": "清秋又是一年新，满眼丹枫映白苹。\n海内故人书断绝，汀洲鸥鹭却心亲。",
        "dynasty": "宋",
        "collection_info": null
    },
    {
        "uuid": "e12213c1b7528640078a3bbc61d55455",
        "title": "农舍四首  其一",
        "author": "陆游",
        "content": "三农虽隙亦匆忙，穑事何曾一夕忘。\n欲晒胡麻愁屡雨，未收荞麦怯新霜。",
        "dynasty": "宋",
        "collection_info": null
    },
    {
        "uuid": "715252c8991be561ac769a208a662c16",
        "title": "农舍四首  其二",
        "author": "陆游",
        "content": "神农之学未为非，日夜勤劳备岁饥。\n雨畏禾头蒸耳出，润忧麦粒化蛾飞。",
        "dynasty": "宋",
        "collection_info": null
    },
    {
        "uuid": "7e1d04aea3f77cf7aac62bb1215aca46",
        "title": "农舍四首  其三",
        "author": "陆游",
        "content": "万钱近县买黄犊，袯襫行当东作时。\n堪笑江东王谢辈，唾壶麈尾事儿嬉。",
        "dynasty": "宋",
        "collection_info": null
    },
    {
        "uuid": "3f345eea4cdab01016b4561106ee613a",
        "title": "农舍四首  其四",
        "author": "陆游",
        "content": "杜门虽与世相违，未许人嘲作计非。\n长绠云边牵犊过，小舟月下载犁归。",
        "dynasty": "宋",
        "collection_info": null
    },
    {
        "uuid": "30d43b856c42c8cf41d3d584d115ce96",
        "title": "九月十日夜独坐",
        "author": "陆游",
        "content": "蓬窗灯火耿疏篱，正是寒沙雁到时。\n头少二毛真笃老，口无纵理亦长饥。\n朝闻夕死固当勉，幼学壮行嗟已迟。\n小竖夜阑私怪我，俨然危坐若深思。",
        "dynasty": "宋",
        "collection_info": null
    },
    {
        "uuid": "fef668baa9bdf9883f35830a5de24cb3",
        "title": "述意",
        "author": "陆游",
        "content": "忧患无穷生有涯，惟须百事屏纷华。\n人谁敢侮修身士，天不能穷力穑家。\n频唤老僧同夜粥，间从邻叟试秋茶。\n结茅林下从来事，瓦屋三间已太奢。",
        "dynasty": "宋",
        "collection_info": null
    },
    {
        "uuid": "377ce63c8d4da0aeb4e555b4539120e9",
        "title": "小疾自警",
        "author": "陆游",
        "content": "老来土弗强，举箸辄作病。\n造物盖警之，何啻三下令。\n而我不自珍，若与疾竖竞。\n岂惟昧摄养，实亦阙忠敬。\n颠踣乃自诒，何用死不瞑。\n自今师古训，念念贵清静。\n羔豚昔所美，放斥如远佞。\n淖糜煮石泉，香饭炊瓦甑。\n采蔬撷药苗，巾羃相照映。\n膨脝亦宜戒，仅饱勿惮剩。\n隐书有至理，要使气常胜。\n因之戒友朋，苦语君试听。",
        "dynasty": "宋",
        "collection_info": null
    },
    {
        "uuid": "ee41becb00e0be84aa92cd4e326c6524",
        "title": "白龙",
        "author": "陆游",
        "content": "九月癸酉暮，白龙见西方。\n是时久晴明，日落天正苍。\n玉宇无纤云，凌空独高翔。\n蜿蜒久乃隐，父老嘆未尝。\n清台占五行，此事实殊常。\n我非刘子政，聊记以短章。",
        "dynasty": "宋",
        "collection_info": null
    },
    {
        "uuid": "252b93b756277bd687b92c6f74633d23",
        "title": "学易二首  其一",
        "author": "陆游",
        "content": "卒岁勿多求，壶餐与褐裘。\n心安由自足，身贵为无求。\n易化千年鹤，难驯万里鸥。\n闭门方学易，未暇揖浮丘。",
        "dynasty": "宋",
        "collection_info": null
    },
    {
        "uuid": "c3deefc7681d6b927a805e995f4b1df0",
        "title": "学易二首  其二",
        "author": "陆游",
        "content": "学古忘衰疾，斋心洗昨非。\n拳拳奉天理，坦坦息心机。\n改过先幽隐，收功在细微。\n耄期犹自警，俯仰惜余晖。",
        "dynasty": "宋",
        "collection_info": null
    },
    {
        "uuid": "20395ca9afb4f46495253afdef60843a",
        "title": "闲中作",
        "author": "陆游",
        "content": "呼童按摩罢，倚壁久伸余。\n棋局可忘老，鸟声能起予。\n扫檐怜罥蝶，投饵出潜鱼。\n向晚明窗下，还来读旧书。",
        "dynasty": "宋",
        "collection_info": null
    },
    {
        "uuid": "a4269e6bc343acaec81e3d85de07b521",
        "title": "枕上",
        "author": "陆游",
        "content": "嗈嗈初听雁南征，喔喔俄闻鸡一鸣。\n梦境往来双隻堠，宦途兴废短长檠。\n何由生计裁能足，不愿人间过取名。\n饭软茶甘吾事了，但愁无酒酌公荣。",
        "dynasty": "宋",
        "collection_info": null
    },
    {
        "uuid": "e99bb64433abb7c00e23c6385982bf6b",
        "title": "出游五首  其一",
        "author": "陆游",
        "content": "一樽随处可开颜，此事深疑造物悭。\n地可登临多恨远，身常强健又须闲。\n山围小市烟初敛，霜着横林叶半殷。\n徙倚阑干君勿厌，日斜犹及棹舟还。",
        "dynasty": "宋",
        "collection_info": null
    },
    {
        "uuid": "41b49651df6b3197fb3ac08eebf15a4d",
        "title": "出游五首  其二",
        "author": "陆游",
        "content": "渔村酒市本无期，小蹇扁舟信所之。\n丹叶满林霜落后，紫萍黏块水枯时。\n山林闲寂归虽早，齿髮衰残病已迟。\n努力及时谋自适，锦囊多贮暮秋诗。",
        "dynasty": "宋",
        "collection_info": null
    },
    {
        "uuid": "6882ccf9efb5154ef26db562123c8f2f",
        "title": "出游五首  其三",
        "author": "陆游",
        "content": "山有篮舆步有舟，放翁身健得闲游。\n羊牛点点日将夕，蒲柳萧萧天正秋。\n细径僧归云外寺，疏灯人语酒家楼。\n归途更爱湖桥月，独倚阑干为小留。",
        "dynasty": "宋",
        "collection_info": null
    },
    {
        "uuid": "90bc5c2e0452ba01c34b10b3fdc40419",
        "title": "出游五首  其四",
        "author": "陆游",
        "content": "霜气萧条木叶黄，佳时病起意差强。\n云烟古寺闻僧梵，灯火长桥见戏场。\n一枕清风幽梦断，数匙旅饭野蔬香。\n道边莫笑衰残甚，独往山林兴未央。",
        "dynasty": "宋",
        "collection_info": null
    },
    {
        "uuid": "c08744fd8304746b34402819d7f8fd99",
        "title": "出游五首  其五",
        "author": "陆游",
        "content": "禹窆胥涛中路分，画桡衝破一川云。\n柯桥僧阁凌空起，梅市渔歌带月闻。\n蟹束寒蒲大盈尺，鲈穿细柳重兼斤。\n酒家报我新醅熟，且拨闲愁寄一欣。",
        "dynasty": "宋",
        "collection_info": null
    },
    {
        "uuid": "d211d0ca41142380978d748e5ce42914",
        "title": "家居三首  其一",
        "author": "陆游",
        "content": "清世念遗民，常情重老人。\n馈浆烦郡府，分胙愧乡邻。\n穫稻黄云卷，舂粳玉粒新。\n膨脝自摩腹，一笑欲忘贫。",
        "dynasty": "宋",
        "collection_info": null
    },
    {
        "uuid": "5ced706f72207a85c35934c363402d45",
        "title": "家居三首  其二",
        "author": "陆游",
        "content": "老眊诗名减，登临笑口开。\n酿泉为酒熟，倩鹤附书回。\n纱帽方簪菊，筇枝又探梅。\n清狂君勿笑，曾是薄蓬莱。",
        "dynasty": "宋",
        "collection_info": null
    },
    {
        "uuid": "2151a23928a551f696a7e6ebcc1faea4",
        "title": "家居三首  其三",
        "author": "陆游",
        "content": "蒲苇村深地，风霜岁晚天。\n溪柴胜炽炭，黎布敌纯绵。\n有客问奇字，无人嘲昼眠。\n谁言此翁老，怀抱尚超然。",
        "dynasty": "宋",
        "collection_info": null
    },
    {
        "uuid": "10d2e0b1b8ef93e3f836ae9a2a539343",
        "title": "赠隐者二首  其一",
        "author": "陆游",
        "content": "畴昔从君处，玄都太古坛。\n月高旛影直，霜重佩声寒。\n鹤驾三山近，壶天万里宽。\n相逢初未省，但认切云冠。",
        "dynasty": "宋",
        "collection_info": null
    },
    {
        "uuid": "0cde51eb5b61beffd3e16549daa26483",
        "title": "赠隐者二首  其二",
        "author": "陆游",
        "content": "力量超终古，光明破积昏。\n独行宁有待，妙用本忘言。\n神定婴儿戏，丹灵竖子奔。\n绪余应不靳，小出济元元。",
        "dynasty": "宋",
        "collection_info": null
    },
    {
        "uuid": "05d2d0e641a3de5e3d8826cfabf7304d",
        "title": "贫中自戏",
        "author": "陆游",
        "content": "种枳为篱草结庐，人间知足更谁如。\n涧深松老忘荣谢，天阔云闲任卷舒。\n门冷併无残客迹，家贫常读绝编书。\n有金可散还关念，多事从来笑汉疏。",
        "dynasty": "宋",
        "collection_info": null
    }
]